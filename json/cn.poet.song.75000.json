[
    {
        "author": "吕天策",
        "paragraphs": [
            "环沙饶沃壤，农工敏锄耰。",
            "青秧拥翠被，大堤蔽吴牛。",
            "渔商蛮獠杂，结屋桑柘幽。",
            "翁妇顾相喜，占风知有秋。",
            "吾侪拙生事，腹果即无求。",
            "年丰预有托，一饱不难谋。",
            "钟鼎固乐矣，其乐如是不。",
            "未可议鹏鷃，各尽逍遥游。"
        ],
        "title": "咏洗心堂得鸟鸣山更幽  其五",
        "id": "32b6d4e4-70de-4621-94c0-3a0992b473b9"
    },
    {
        "author": "吕天策",
        "paragraphs": [
            "阀阅盛山西，朱门扬戟衣。",
            "雅知名教乐，深笑宴游非。",
            "一室琴书隘，三年园圃稀。",
            "异时论事业，肯复让轻肥。"
        ],
        "title": "为杨中正供奉题",
        "id": "15665374-8c86-4a77-9f65-60e5a6a7606b"
    },
    {
        "author": "吕天策",
        "paragraphs": [
            "春工未仲闲桃李，偏向梅花先着意。",
            "铅华不御见真色，香密染衣冰琢蘂。",
            "旧游颇念秦郎中，梦里五年如历指。",
            "叫呼连索酒浇春，尚想横瓶枕花底。",
            "今年梅侣更何人，我狂骂坐初不嗔。",
            "风流端的美无度，携手错疑君姓秦。",
            "往来百匝将重趼，鸟道萦盘封碧藓。",
            "团枝冻蘂未全苏，已见横斜照清浅。",
            "晓来霁色酿春风，金须渐吐香蒙茸。",
            "开迟政恐有遗恨，未破君家宫锦红。"
        ],
        "title": "干明院让道人房与朱仲潜探梅",
        "id": "9b73e1b4-d1c5-48ee-87cc-0782229d30ff"
    },
    {
        "author": "秦湛",
        "paragraphs": [
            "大胜商山老，同居一木奴。",
            "杌{木圼}危中垒，高耸垛中雏。"
        ],
        "title": "句",
        "id": "9add13e6-b288-41ba-a8cc-213250d963d8"
    },
    {
        "author": "孙钦臣",
        "paragraphs": [
            "巨鳌掀钓去，何代泛蓬瀛。",
            "百里风光积，崇朝香气横。",
            "盘根争耸拔，峻岭共峥嵘。",
            "伞盖千重出，笙竽万籁声。",
            "望高南镇越，势远北归溟。",
            "涧险难穷路，花多不记名。",
            "寒流飞白练，怪石叠苍琼。",
            "雨向山腰下，云从洞口生。",
            "乔松随岁古，异卉逐时荣。",
            "近逼天风冷，遥瞻海日明。",
            "淡烟轻纠素，修蔓密垂缨。",
            "泉涌知无尽，崖危讶欲倾。",
            "深沈宜造化，顷刻变阴晴。",
            "游客逢岩住，归僧带月行。",
            "更寻应有分，再到已忘情。",
            "但恐看难遍，须知画不成。",
            "惜哉居绝域，不得视公卿。"
        ],
        "title": "罗浮即景",
        "id": "f99db1f8-439b-4754-bd03-ad77794e2e04"
    },
    {
        "author": "夏倪",
        "paragraphs": [
            "公子朝回玉宸里，戏弄丹青歌扇底。",
            "兴来貌写到浓牦，拳尾如摇欲投胔。",
            "丰颅阔腋伟骨相，纵逸未饶卢鹊驶。",
            "庭除夜闲春尚寒，屈藏短喙眠朝暾。",
            "其一狺狺口若吠，欲前却立客在门。",
            "俗言犬马最难画，众所共识谁面谩。",
            "非如鬼物隠幽眇，反覆丑好悬毫端。",
            "纷纷众史坐叹息，笔仗突兀不可扳。",
            "乃知心匠本神授，以心运手不作难。",
            "我家败屋依破垣，偷儿踏瓦惊夜眠。",
            "四壁虽如长卿第，旧物犹存子敬毡。",
            "就君乞取挂墙壁，端能警我窥窬客。"
        ],
        "title": "题宗室永年画犬图",
        "id": "84876637-2449-4ce0-a083-6c5a769ba1fe"
    },
    {
        "author": "夏倪",
        "paragraphs": [
            "纷然虫臂蚁争环，付与高人一解颜。",
            "不待南柯婚宦毕，始知身寄大槐间。"
        ],
        "title": "跋聚蚁图",
        "id": "c164ead4-80ac-41af-8c0e-5173608bb54b"
    },
    {
        "author": "夏倪",
        "paragraphs": [
            "道师形气合于无，八极超摇得自如。",
            "知我御风风御我，长袪猎猎自乘虚。"
        ],
        "title": "和王子飞题李伯时画列子御风图",
        "id": "f286fa6a-0477-42df-bf30-94972780d5e6"
    },
    {
        "author": "夏倪",
        "paragraphs": [
            "阶亭午景负槐阴，空斋初罢戏五禽。",
            "沔州太守致音问，启读乃有归来吟。",
            "先生抱道肯乞怜，凛凛有面方如田。",
            "何能为此五斗粟，折腰乡里小儿前。",
            "顾视铜章等涕吐，赋归唾词如涌泉。",
            "龙眠居士叹豪逸，想像明窗戏拈笔。",
            "翕忽英姿来笔下，如恐超起将羽化。",
            "吁嗟能事讵可畴，一见公诗如见画。",
            "惜哉道远莫可致，强欲赓酬抽鄙思。",
            "韵绝难追神易倦，使我空然汗颜面。",
            "他日从公会借观，锦囊捧出春笋寒。"
        ],
        "title": "次韵题归去来图",
        "id": "d6881119-6cae-477c-a74f-887ab076f3a7"
    },
    {
        "author": "夏倪",
        "paragraphs": [
            "君不见季子敝尽黑貂裘，一生车辙环九州。",
            "使之负郭有二顷，未必肯相六国侯。",
            "此郎亦复何为者，浪自出入不肯休。",
            "东风夹道罗供帐，倚马欲行那得上。",
            "绿尊翠勺浩纵横，四坐哀歌互酬倡。",
            "阴云漠漠天四垂，行子多着短後衣。",
            "金羁滴沥鸣翠弭，负屩蹶倒从卢儿。",
            "渔舟微茫出浦溆，远山无数迎修眉。",
            "倾曦驮醉出关去，纵有离愁渠得知。",
            "长安春色浓如酒，乃向斯时别亲友。",
            "可怜儿女浪苦辛，奔走功名逮华首。",
            "浊醪百榼胸崔嵬，暮色惨惨羁鸿哀。",
            "羊肠鸟道天尺五，尔独胡为来此哉。",
            "水有蛟龙狞口眼，陆有兕虎潜岩隈。",
            "嗟尔游子不顾返，富贵有时终自来。"
        ],
        "title": "次韵汉阳蔡守题阳关图",
        "id": "c23bb8f5-6c39-4bf9-9697-ea310f8d1163"
    },
    {
        "author": "夏倪",
        "paragraphs": [
            "神文秉周礼，庙乐奏九成。",
            "当时夔一足，不待鲁诸生。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其一",
        "id": "a28834c8-f694-44f2-8aa8-836a49ef7929"
    },
    {
        "author": "夏倪",
        "paragraphs": [
            "啧啧鹊噪屋，愔愔蛛网门。",
            "我来九顿首，生气凛如存。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其二",
        "id": "6b8f6d5d-53b6-47a7-ad59-c59965eff016"
    },
    {
        "author": "夏倪",
        "paragraphs": [
            "堂堂古遗直，心严貌无华。",
            "人见不妩媚，何以娱大家。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其三",
        "id": "eae3899b-d6f0-498b-997b-bb7fb8a4625b"
    },
    {
        "author": "夏倪",
        "paragraphs": [
            "朴蔌复朴蔌，何以栋我屋。",
            "风雨莫轻摇，南山无老木。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其四",
        "id": "235bc4c9-07b8-41bb-a2d3-0d71a8d033b0"
    },
    {
        "author": "夏倪",
        "paragraphs": [
            "有酒当自醑，有室莫共处。",
            "古今一丘貉，何能坐飞语。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其五",
        "id": "ecad800d-8395-4958-90d3-81eac930a36f"
    },
    {
        "author": "夏倪",
        "paragraphs": [
            "梦回四贤篇，长风吹人醒。",
            "嗟哉不我见，泪与秋露零。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其六",
        "id": "5c82b1ce-44be-490d-ac6c-b6bdc59c2ba2"
    },
    {
        "author": "夏倪",
        "paragraphs": [
            "百代无几人，九原何可作。",
            "不必温御史，解令君胆落。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其七",
        "id": "577f0543-abb2-438a-a6b7-b0409d3aa20b"
    },
    {
        "author": "夏倪",
        "paragraphs": [
            "宝元乃多故，公时总戎机。",
            "胸中百万兵，要取横山归。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其八",
        "id": "3571d473-f5ad-4fd2-a3e0-266e38363eb6"
    },
    {
        "author": "夏倪",
        "paragraphs": [
            "公归今几时，遗懿何斑斑。",
            "公议要难没，言波可怀山。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其九",
        "id": "38bd1d77-0ecb-447c-bf49-2ae402e65280"
    },
    {
        "author": "夏倪",
        "paragraphs": [
            "我心不可规，滔滔谁与游。",
            "向来秉大雅，今复成一丘。"
        ],
        "title": "和黄鲁直游百花洲盘礴范文正公祠下以生存华屋处零落归山丘为韵赋十诗  其一○",
        "id": "0ebfee7e-8cac-478d-b106-645bf9f8c5fc"
    },
    {
        "author": "夏倪",
        "paragraphs": [
            "君不见相如题桥出蜀都，归来驷马驾赤车。",
            "王孙喟叹分金珠，遽喜文君得此夫。",
            "又不见扬雄玄经垂日月，承明昼日见三接。",
            "当年戏为赋甘泉，炯炯至今光不灭。",
            "山川炳灵四载英，两君千载悬盛名。",
            "後来继者谁其人，蒲公使君早飞声。",
            "先皇侧席搜殊杰，明公凛凛来射策。",
            "合沓英词动一时，紫燕飞黄行莫测。",
            "文明天子修前烈，赤轭班输公建节。",
            "二年和气满西川，父老欢娱丰两颊。",
            "锦瑟高张箫鼓集，还见公膺诞弥日。",
            "玉露金风丽早秋，绿樽翠杓明相射。",
            "有酒如渑肉如陵，再拜寿公千百年。",
            "愿公早早树高勋，快插貂蝉据鼎茵。"
        ],
        "title": "寿蒲宪",
        "id": "2819223b-5cb0-42c7-8a71-6e5de7de12f9"
    },
    {
        "author": "夏倪",
        "paragraphs": [
            "太白当年夜郎谪，一樽聊与故人留。",
            "南湖乞得郎官号，从此名传五百秋。"
        ],
        "title": "题汉阳郎官湖",
        "id": "45b60fae-06d0-4fba-93b4-5ec34341dd29"
    },
    {
        "author": "夏倪",
        "paragraphs": [
            "江发岷山如瓮口，汉从嶓冢又东流。",
            "滔滔江汉为南纪，我忆禹功时倚楼。"
        ],
        "title": "南纪楼",
        "id": "3a66339b-6e33-45f6-93e7-8cb35dcd00ff"
    },
    {
        "author": "夏倪",
        "paragraphs": [
            "天水相浮合渺漫，杖藜翘首得遐观。",
            "祇应台上开阊阖，便觉银潢到耳端。"
        ],
        "title": "仁风台",
        "id": "391a4b7c-cc6e-484d-b303-5b4aa0b22e4a"
    },
    {
        "author": "夏倪",
        "paragraphs": [
            "蚁浮金椀浊，妓压画船低。"
        ],
        "title": "句  其一",
        "id": "7bb5749e-20e0-410e-83e1-5ee1781572d5"
    },
    {
        "author": "夏倪",
        "paragraphs": [
            "犹喜平生蟹螯手，尚能半幅写行书。"
        ],
        "title": "句  其二",
        "id": "daf62f95-d1d8-4e09-ada0-ad0a75a758cc"
    },
    {
        "author": "夏倪",
        "paragraphs": [
            "天寒霜雪繁，游子有所之。"
        ],
        "title": "句  其三",
        "id": "66fd8c07-484f-4fa7-99e6-0f9ec140735d"
    },
    {
        "author": "夏倪",
        "paragraphs": [
            "书来整整复斜斜。"
        ],
        "title": "句  其四",
        "id": "28ab3927-8691-4c36-b729-ec3e632f7043"
    },
    {
        "author": "夏倪",
        "paragraphs": [
            "坐食今添几支遁，煮盐那得百弘羊。"
        ],
        "title": "句  其五",
        "id": "097ac47f-c0a5-4045-935a-29cbc5d3e7e4"
    },
    {
        "author": "夏倪",
        "paragraphs": [
            "平生勋业意。"
        ],
        "title": "句  其六",
        "id": "88f03113-05d2-4fdf-999a-c901cc2bbd2b"
    },
    {
        "author": "夏倪",
        "paragraphs": [
            "今代文章伯。"
        ],
        "title": "句  其七",
        "id": "4900c008-a936-4d2d-9140-ffcea70794b6"
    },
    {
        "author": "夏倪",
        "paragraphs": [
            "风雷开盛旦。"
        ],
        "title": "句  其八",
        "id": "86ad00f8-a6c3-4c56-80cb-a5ea2cd6f47c"
    },
    {
        "author": "夏倪",
        "paragraphs": [
            "水无浮棹碧。"
        ],
        "title": "句  其九",
        "id": "e38c9cde-acd3-4b7d-8680-29b0b7bc7eca"
    },
    {
        "author": "夏倪",
        "paragraphs": [
            "远林翻急吹。"
        ],
        "title": "句  其一○",
        "id": "dbaada62-f009-4f59-b3db-9dfb1ae2cba0"
    },
    {
        "author": "夏倪",
        "paragraphs": [
            "倚仗一江横。"
        ],
        "title": "句  其一一",
        "id": "14b81fd6-618f-49cd-819e-cb169f44c310"
    },
    {
        "author": "夏倪",
        "paragraphs": [
            "烟霞横眼界。"
        ],
        "title": "句  其一二",
        "id": "5cca0915-6371-4a38-9362-cd549de061a0"
    },
    {
        "author": "夏倪",
        "paragraphs": [
            "碧嶂云初合。"
        ],
        "title": "句  其一三",
        "id": "90f19242-e2d3-4473-b426-24e10922db2c"
    },
    {
        "author": "夏倪",
        "paragraphs": [
            "此地真奇绝。"
        ],
        "title": "句  其一四",
        "id": "694e6ec7-7b4d-4243-bd1a-427cf72e6986"
    },
    {
        "author": "夏倪",
        "paragraphs": [
            "隔水是尘寰。"
        ],
        "title": "句  其一五",
        "id": "94ac23db-882f-43f4-8e30-12924fcfd934"
    },
    {
        "author": "夏倪",
        "paragraphs": [
            "冰玉入诗肠。"
        ],
        "title": "句  其一六",
        "id": "50b0fb93-8e24-40c1-b2d3-8674c4f2206f"
    },
    {
        "author": "夏倪",
        "paragraphs": [
            "聊欲玩烟花。"
        ],
        "title": "句  其一七",
        "id": "9e03045e-16cf-4e06-970a-0bc037d8498c"
    },
    {
        "author": "夏倪",
        "paragraphs": [
            "要听剧谈飞木屑。"
        ],
        "title": "句  其一八",
        "id": "198980db-0d09-4a32-9176-89af3148ed5d"
    },
    {
        "author": "夏倪",
        "paragraphs": [
            "树荫澄江入野船。"
        ],
        "title": "句  其一九",
        "id": "1aee9714-b655-4b70-a240-3fe2ee67939b"
    },
    {
        "author": "夏倪",
        "paragraphs": [
            "邦伯由来有令名。"
        ],
        "title": "句  其二○",
        "id": "02d76db8-a0a7-4803-9cc1-6674e24e73ed"
    },
    {
        "author": "苏迨",
        "paragraphs": [
            "吾侪归卧髀骨裂，会友携壶劳行役。"
        ],
        "title": "句",
        "id": "bc173970-b006-45c1-8a50-9030df2781e6"
    },
    {
        "author": "袁植",
        "paragraphs": [
            "子猷喜种竹，太白喜乘月。",
            "俛仰云泥间，胜事俱清绝。",
            "况乃吾庐幽，风烟浩一丘。",
            "竹虚能受月华白，月白能牵竹翠浮。",
            "不应玉垒李太白，长对山阴王子猷。",
            "未携花下一壶酒，已登残夜水明楼。",
            "人间好景四并难，无如月下春琅玕。",
            "影摇金锁碎，光动剑芒寒。",
            "魂醒耿不寐，哦诗坐长叹。"
        ],
        "title": "题惠山练师竹轩",
        "id": "99ab2c86-4efe-46a3-abb6-bc540397a86e"
    },
    {
        "author": "袁植",
        "paragraphs": [
            "烟曳平川上，云屯翠岭头。",
            "雨淫成大浸，堤溃失安流。",
            "地入三吴窄，山余九陇浮。",
            "不应昏垫後，始用济川舟。"
        ],
        "title": "题惠山次韵蒋叔任观溪涨",
        "id": "76427da1-c08b-411e-a26d-4c9dc7aee4fa"
    },
    {
        "author": "袁植",
        "paragraphs": [
            "挐舟到山寺，诗句偶缘情。",
            "山自锡无後，寺因泉有名。",
            "楼阴回夕景，树色向冬荣。",
            "就水别茶味，全胜他处烹。"
        ],
        "title": "游惠山",
        "id": "f41fb2b4-9a07-4196-9ebe-c07e2cd8527b"
    },
    {
        "author": "李邦彦",
        "paragraphs": [
            "苍梧杳霭迷遐躅，晚云愁入修眉绿。",
            "熏风不动五弦空，清血斑斑在山竹。"
        ],
        "title": "二妃庙",
        "id": "112b5d22-09ab-478c-81f6-725b7ae9907d"
    },
    {
        "author": "李邦彦",
        "paragraphs": [
            "古郡荒藉驿舍卑，岁华羁思两依依。",
            "晓寒破暝清霜凛，暮色笼烟落月微。",
            "风物未谙惟近药，暄凉无定只更衣。"
        ],
        "title": "句",
        "id": "ced89780-de04-4d63-b197-5566b256ea2d"
    },
    {
        "author": "张缜",
        "paragraphs": [
            "两岸更无通步路，四时常有避风船。"
        ],
        "title": "句",
        "id": "7a9bbfb4-4bea-4d62-9924-0e77a8a1d226"
    },
    {
        "author": "黄策",
        "paragraphs": [
            "已列危峨浮倒影，故淙寒碧护孤洲。",
            "峰回路断迷征客，雪溅雷奔阻下鸥。"
        ],
        "title": "双溪驿",
        "id": "a4fd2756-3da3-4591-8605-c77ae1c2d240"
    },
    {
        "author": "汪恺",
        "paragraphs": [
            "露叶萤光湿。"
        ],
        "title": "句",
        "id": "0aea0a20-1450-42f0-854e-a1f8a95cc052"
    },
    {
        "author": "唐绩",
        "paragraphs": [
            "一水穿岩走碧沙，沿溪樛木卧龙蛇。",
            "分明便是桃源路，不见溪头流落花。"
        ],
        "title": "灵岩寺呈锐公禅师",
        "id": "12ca9ea9-e447-48e4-a8b9-9e648e269212"
    },
    {
        "author": "唐绩",
        "paragraphs": [
            "昨浮枉渚水，今上枉人山。",
            "想像云深处，先生独往还。"
        ],
        "title": "登孤峰",
        "id": "ef036af5-b763-4ef0-8048-8d5ad7bbe06c"
    },
    {
        "author": "鹿敏求",
        "paragraphs": [
            "疏林烟重集昏鸦，揽辔行穿路迳斜。",
            "丈室飕飂风入户，龛灯明灭烬垂花。",
            "抵寒犹欠千钟酒，破睡聊资七碗茶。",
            "昨夜惊鸿云外过，渐催清梦绕天涯。"
        ],
        "title": "上城院",
        "id": "bd035894-8c88-43d8-be5e-7f02bad37cab"
    },
    {
        "author": "鹿敏求",
        "paragraphs": [
            "自怜滚滚抗尘容，深入云山得梵宫。",
            "拂榻欲为庄叟梦，披襟聊挹楚王风。",
            "条松老干森森直，古麓寒泉脉脉通。",
            "衲子久能严戒律，炉香深炷掩房栊。"
        ],
        "title": "福恩寺",
        "id": "77f9475a-837a-41c1-85f2-47d06d72d74b"
    },
    {
        "author": "辛炳",
        "paragraphs": [
            "纵步幽园晚未回，已驯鱼鸟莫相猜。",
            "垂杨当路从教折，细草沿阶不费栽。",
            "花树影中流水过，林梢缺处远山来。",
            "一筇春事无人共，踏破空庭几点苔。"
        ],
        "title": "南园道堂",
        "id": "8d8237e5-3460-4064-8bd0-1cd802571f69"
    },
    {
        "author": "辛炳",
        "paragraphs": [
            "有节松筠方直操，无言桃李尽成蹊。"
        ],
        "title": "句",
        "id": "a10b7ec4-4b26-400d-8afc-28c85fae082e"
    },
    {
        "author": "许中",
        "paragraphs": [
            "何代何人把钓缗，至今犹有钓台存。",
            "身名俱隠成真隠，吕渭严滩讵足论。"
        ],
        "title": "钓台",
        "id": "d6b83da6-3bb3-4dbd-b8be-64836b82ceb5"
    },
    {
        "author": "张劝",
        "paragraphs": [
            "萧萧松竹荫华扉，更有虚堂隠翠微。",
            "云露峰峦横秀色，月低岩下弄清辉。",
            "分开远碧鸣泉落，点破寒光白鸟飞。",
            "还似山阴秋霁後，照人怀抱欲忘归。"
        ],
        "title": "山辉堂",
        "id": "1d9b3175-5f10-4f7a-960d-292eeac567b9"
    },
    {
        "author": "张劝",
        "paragraphs": [
            "两岸人人开盛宴，飞来飞去如掣电。",
            "明年文场角胜时，也如此日舟人战。"
        ],
        "title": "咏龙舟",
        "id": "0909c0f5-ffe6-4d11-a7fa-92012b058b7e"
    },
    {
        "author": "李宾王",
        "paragraphs": [
            "西风萧萧起青苹，苍空碾玉收暮云。",
            "可怜八月十五夜，宝光九十方平分。",
            "东山飞来雪毛兔，瑞光千丈无纤尘。",
            "谁将八万修月斧，合成宝镜如珠轮。",
            "包藏宇宙几千万，留与此夕夸清新。",
            "柴门朱户同一照，清辉岂择富与贫。",
            "袁宏因此泛牛渚，知微何必登嶙峋。",
            "对兹良夜可携酒，呼童与我开芳樽。",
            "寒光凄冷砭肌骨，恍然疑作瑶台宾。",
            "我欲因之游广寒，叶师去後今无人。",
            "我欲因之登筯梯，周生之术谁能陈。",
            "浩歌痛饮人寂寂，惟有素影长相亲。",
            "须臾酒醒月未落，卧听潮声千万军。"
        ],
        "title": "中秋玩月",
        "id": "b0462eda-0e9c-4058-942f-c8518d508f24"
    },
    {
        "author": "汪洙",
        "paragraphs": [
            "秋景今宵半，天高月倍明。",
            "南楼谁宴赏，丝竹奏清声。"
        ],
        "title": "中秋",
        "id": "b8e4d98b-6190-45cd-833c-78274634f206"
    },
    {
        "author": "汪洙",
        "paragraphs": [
            "久旱逢甘雨，他乡遇故知。",
            "洞房花烛夜，金榜挂名时。"
        ],
        "title": "喜",
        "id": "f8f60bfb-d709-4862-bd17-65d09824236a"
    },
    {
        "author": "汪洙",
        "paragraphs": [
            "枝缀霜葩白，无言笑晓风。",
            "清芳谁是侣，色间小桃红。"
        ],
        "title": "李花",
        "id": "1ecf4854-75fb-453a-adce-ee55d41a6553"
    },
    {
        "author": "汪洙",
        "paragraphs": [
            "院落沉沉晓，花开白雪香。",
            "一枝轻带雨，泪湿贵妃妆。"
        ],
        "title": "梨花",
        "id": "8cabb57f-cbfc-4b34-bdf5-a501a9d4f204"
    },
    {
        "author": "汪洙",
        "paragraphs": [
            "先生高谊古人几，缔就良缘誓不违。",
            "要使有情皆作偶，纵然无目也相依。",
            "倡随偕老天何厚，生死同期世所希。",
            "寒月宵深光万里，浑疑华表鹤双归。"
        ],
        "title": "应瓒挽诗",
        "id": "5a926c57-4d28-4634-b927-2c0e2950f444"
    },
    {
        "author": "李釜",
        "paragraphs": [
            "司空唐达士，寂寞卧云岑。",
            "扰扰任羣态，休休信此心。",
            "泉声半山急，柳色旧庭深。",
            "彷佛登临处，遗踪一访寻。"
        ],
        "title": "留题王官谷",
        "id": "22eb6390-88da-411c-ac6b-c7d1ccc901db"
    },
    {
        "author": "许居仁",
        "paragraphs": [
            "胜游怀橘偏思陆，高隠烧丹拟问洪。"
        ],
        "title": "句",
        "id": "e107a14e-f6dd-4c7c-9cc0-ad1e868c2bdb"
    },
    {
        "author": "黄元",
        "paragraphs": [
            "海云春赏冠西州，醉帽花枝半压头。",
            "笳鼓不徒同俗乐，篇章还许缀诗流。",
            "祇应胜事多前日，长恐无人继後游。",
            "台鼎行闻虚席召，此欢须少为民留。"
        ],
        "title": "知吴公仲庶游海云寺",
        "id": "082db53e-ea93-4145-8002-0b630bdfa996"
    },
    {
        "author": "黄琮",
        "paragraphs": [
            "暖日淡胧霞，林梢噪晚鸦。",
            "游人何事喜，顷刻是山家。"
        ],
        "title": "题崎滩铺壁",
        "id": "8bc26b62-1a00-4d39-8f48-7907095317e6"
    },
    {
        "author": "林冲之",
        "paragraphs": [
            "寄庐城郭逐风尘，不信农夫有食贫。",
            "世极全无干子姓，臣愚只恐负君亲。",
            "枯桑伐火怜龟觳，野鼠食禾讼谷神。",
            "劝汝及春收耒耜，官家子弟欲行春。"
        ],
        "title": "春日郊居",
        "id": "a2329210-0c98-41db-a6c7-8d9396a63ec4"
    },
    {
        "author": "林遹",
        "paragraphs": [
            "饮马驱骄虏，飞龙纪建炎。",
            "艰危三改岁，仓卒两垂帘。"
        ],
        "title": "句",
        "id": "664374ea-fe4e-4390-b7a6-5c70a92fe7f6"
    },
    {
        "author": "成大亨",
        "paragraphs": [
            "昙花亭下卧晴虹，两瀑交流雪喷洪。",
            "已许银灯观浚壑，未瞻秋月印长空。",
            "龙盘修榜千峰霁，金吼霜钟半夜风。",
            "念我宿根惟德本，为除冥障与心通。"
        ],
        "title": "游石桥",
        "id": "9b7812c3-e106-4532-8ce0-094758947a6c"
    },
    {
        "author": "成大亨",
        "paragraphs": [
            "调燮勋庸万国欢，暂携造化入名园。",
            "芝兰遶砌初争秀，桃李成蹊自不言。",
            "沧海从龙扬巽翼，虞渊取日破妖昏。",
            "功存社稷膺宸眷，莫滞芳菲远帝阍。"
        ],
        "title": "建炎丞相成国吕忠穆公退老堂  其一",
        "id": "993c771a-9b24-4380-be4a-789a7dfc0730"
    },
    {
        "author": "成大亨",
        "paragraphs": [
            "恳辞钧轴逸祠庭，园辟东郊以退名。",
            "花木争妍虽寓目，干戈未戢可忘情。",
            "鹰扬蚤继磻溪业，霖雨爰从傅野生。",
            "愿把经营芳圃手，更将春色徧寰瀛。"
        ],
        "title": "建炎丞相成国吕忠穆公退老堂  其二",
        "id": "a2a03519-8bae-49ce-b85c-6205b1f52ea5"
    },
    {
        "author": "成大亨",
        "paragraphs": [
            "鹤盖羣山晓，熊旗爱日明。",
            "万夫观拥路，千耦劝深耕。",
            "江熟渔歌闹，山丰社鼓声。",
            "老农醉酺饮，鼓舞暮归情。"
        ],
        "title": "次韵仲举知府徽猷劝农出郊",
        "id": "87209b7f-7589-46a1-983f-ed7221eb6994"
    },
    {
        "author": "周裕",
        "paragraphs": [
            "万窟藏云造化宽，仙源路在小江干。",
            "三冬洞府幽栖暖，九夏星槎稳泛寒。",
            "飞雁忽经天柱过，蛰龙犹向石田蟠。",
            "揭名为报红尘客，尽把兹岩取次看。"
        ],
        "title": "啸岩",
        "id": "e72a4ce8-ed51-4755-9f23-c3789ed603b8"
    },
    {
        "author": "周裕",
        "paragraphs": [
            "千山环拱号烟村，名曰烟村却不村。",
            "路入清湘徒旅众，坐看扰扰到黄昏。"
        ],
        "title": "烟村",
        "id": "22bae24f-ccbc-4171-a1d0-ecb551602005"
    },
    {
        "author": "陈珹",
        "paragraphs": [
            "选胜得朋俦，萦纡信小舟。",
            "旧游浑是梦，衰鬓独知秋。",
            "爽气侵残暑，名言破积愁。",
            "醉归有明月，莫咏大刀头。"
        ],
        "title": "游虎邱",
        "id": "f14c7f4a-6989-466f-a37b-c02757f76062"
    },
    {
        "author": "曾安强",
        "paragraphs": [
            "其外殊洁白，俯风临清流。",
            "其中乃贪秽，尽日鱼虾求。"
        ],
        "title": "白鹭",
        "id": "228c8098-71ab-42b2-81f2-f9d694abcd45"
    },
    {
        "author": "曾安强",
        "paragraphs": [
            "何尝释书禁，新学破盲聋。"
        ],
        "title": "句",
        "id": "bcec129e-9fa7-4279-bf42-33772f16b170"
    },
    {
        "author": "陈朝老",
        "paragraphs": [
            "上到禅关眼更明，重重天际万山青。",
            "便当常住云飞处，闲炷清香学诵经。"
        ],
        "title": "题大风山",
        "id": "bc1ef3bb-ba5f-409c-94c0-0abc1942f725"
    },
    {
        "author": "陈朝老",
        "paragraphs": [
            "姑射楼台簇水仙。"
        ],
        "title": "句  其一",
        "id": "72a9966e-9124-459e-9a62-5723541271cd"
    },
    {
        "author": "陈朝老",
        "paragraphs": [
            "淑气随风裂麝脐。"
        ],
        "title": "句  其二",
        "id": "efc97aea-24e2-4c31-96d0-70aed1e21c0f"
    },
    {
        "author": "陈朝老",
        "paragraphs": [
            "拥炉莫言冷，世间行路难。"
        ],
        "title": "句  其三",
        "id": "fde6d15d-332d-4192-9f8c-2ad2f6b9ac08"
    },
    {
        "author": "释慧昌",
        "paragraphs": [
            "前身女，後身男，清凈摩尼触处参。",
            "应现顿忘前後际，从今青出胜于蓝。"
        ],
        "title": "慈母画像赞",
        "id": "5ef83323-a927-4d2f-a753-ecaecd8bf6a8"
    },
    {
        "author": "释慧昌",
        "paragraphs": [
            "担板老翁，性本虚空。",
            "永劫不死，明月清风。"
        ],
        "title": "偈",
        "id": "efe495c6-dcf7-4ab4-a579-4d94960ff212"
    },
    {
        "author": "宋直方",
        "paragraphs": [
            "稽首圆通圆觉王，圆合一切救有情。",
            "圆修自性妙湛然，假以音声而说法。",
            "众生闻音得悟解，非色非空二非尘。",
            "方便无边行法门，成就如来大圆智。",
            "稽首巍巍观世音，证入如是秘密门。",
            "于一尘中现多身，于多剎尘现一相。",
            "于不可说微尘劫，而救不可说众生。",
            "发起耳根真实门，不与世间相流转。",
            "世闲声论已宣明，声无无灭有非生。",
            "生灭二谛悉圆离，六根由是皆解脱。",
            "奇哉庆喜最多闻，不知闻性常周普。",
            "因钟而闻佛所呵，不应更立钟之事。",
            "当知金钟不可舍，能于末劫救沈沦。",
            "茫茫六道迷昏衢，得见钟声为慧日。",
            "悲酸恶趣忍泪中，得凭钟声超彼岸。",
            "钟声有是大福力，能越苦海如智航。",
            "我愿一切诸众生，闻是钟声同证觉。"
        ],
        "title": "慈圣皇后赐钟赞",
        "id": "2adaf7f5-5cff-4096-bd5e-8a88f96c968e"
    },
    {
        "author": "刘吉甫",
        "paragraphs": [
            "戍鼓停挝月五更，呜呜巧作断肠声。",
            "江南自是春来早，吹到梅花梦也清。"
        ],
        "title": "闻笛",
        "id": "472b4467-3111-4dfa-a836-aea3401d86e9"
    },
    {
        "author": "陈思温",
        "paragraphs": [
            "尘踪犹隠豹，风采几临鸾。"
        ],
        "title": "句",
        "id": "02f4a59c-1957-402d-a901-ac5749ab31aa"
    },
    {
        "author": "王庠",
        "paragraphs": [
            "竹君久要已忘年，临风相语叶响泉。",
            "休学我图中似璧，莫师我直劲如弦。",
            "劝人达节通天命，舒卷若绳明若镜。",
            "尺无枉己空宿昼，圣岂有心犹击磬。",
            "岁寒来伴老柴门，我岂好静为躁君。",
            "惟有青青四时性，笑发千载空浮云。",
            "平安为报春依旧，珍重道人怜特秀。",
            "忍饥宁可食无肉，相对忘形笋黑瘦。",
            "更有涪翁心似月，平生相照何劳说。",
            "不为煎茶不作椽，清风万壑到处传。"
        ],
        "title": "庠窃观学士九丈题此君轩诗谨次元韵因以求教",
        "id": "daf173f1-e17b-4420-af0e-9a13724dd243"
    },
    {
        "author": "王庠",
        "paragraphs": [
            "鸣凤览德来纪年，要知圣泽如流泉。",
            "霜钟堂前饱竹实，道人娱凤抚舜弦。",
            "敲门剥啄谁传命，淡云磨丹开天镜。",
            "明朝相约送涪翁，夜静林深遶清磬。",
            "涪翁万里离鬼门，竹枝莫恼白使君。",
            "欲试刚肠置冰炭，抱琴远别冲行云。",
            "邂逅东坡应话旧，但说海山千万秀。",
            "道庠问讯今何如，自笑侬还空鹤瘦。",
            "我不愧天欺日月，何须更扣杯珓说。",
            "玉局洞天云绕椽，渔竿远信烦公传。"
        ],
        "title": "庠拜手顿首启伏蒙学士九丈再赐诗章庠僭率继和尚觊采览",
        "id": "c762c69e-40d9-4d07-b170-9f3d4feac192"
    },
    {
        "author": "严武",
        "paragraphs": [
            "一阵春风散晓霞，使君千骑拥高牙。",
            "太平天子加崇重，见说瀛洲已草麻。"
        ],
        "title": "上郡守",
        "id": "84c5b44d-1c6e-4e3d-a6a3-3f2fe22cff37"
    },
    {
        "author": "严武",
        "paragraphs": [
            "江头枫叶赤愁客。"
        ],
        "title": "句",
        "id": "86086517-2939-48d3-8982-d68c020167be"
    },
    {
        "author": "张绎",
        "paragraphs": [
            "有客厌事事，洁身山之幽。",
            "寒暑不相贷，乃有卒岁忧。",
            "有生此有事，简之成赘疣。",
            "澄江本无浪，不如信虚舟。",
            "六经力道要，无以利心求。",
            "一朝与理会，万境真天游。",
            "伊水正清泠，子行无滞留。",
            "西风昨夜至，送子至中流。",
            "落月洒残梦，已看古岸头。",
            "我病强送君，是行良难俦。",
            "异时清门下，谁识东陵侯。"
        ],
        "title": "寄友人",
        "id": "9ec63604-d416-4d4c-bfac-4a6099eaac52"
    },
    {
        "author": "张绎",
        "paragraphs": [
            "凡语必忠信，凡行必笃敬。",
            "饮食必慎节，字画必楷正。",
            "容貌必端庄，衣冠必肃整。",
            "步履必安详，居处必正静。",
            "作事必谋始，出言必顾行。",
            "常德必固持，然诺必重应。",
            "见善如己出，见恶如己病。",
            "凡此十四者，我皆未深省。",
            "书此当座隅，朝夕视为警。"
        ],
        "title": "书座右",
        "id": "c0b0e061-f6ff-454c-a8c0-5d29913439e5"
    },
    {
        "author": "释法成",
        "paragraphs": [
            "灯笼忽尔笑咍咍，如何露柱亦怀胎。",
            "天明生得白头女，至今游荡不归来。",
            "这冤家，好归来，黄花与翠竹，早晚为谁栽。"
        ],
        "title": "偈三首  其一",
        "id": "afeec88b-52a2-4922-b9ab-450374e8e9f2"
    },
    {
        "author": "释法成",
        "paragraphs": [
            "归源性无二，方便有多门。",
            "但了归源性，何愁方便门。"
        ],
        "title": "偈三首  其二",
        "id": "dc9bf502-fb8a-4c00-a9e0-69788247c8a8"
    },
    {
        "author": "释法成",
        "paragraphs": [
            "露柱将来作木杓，旁人不肯任从伊。",
            "木杓将来作露柱，撑天拄地也相宜。"
        ],
        "title": "偈三首  其三",
        "id": "bc6296bc-be36-461d-bd5d-6b2cb5239f6d"
    },
    {
        "author": "释法成",
        "paragraphs": [
            "闲将一段秦川锦，裁作人间巧妇衣。",
            "几度着来呈伎俩，暗中曲调少人知。"
        ],
        "title": "颂古二首 达磨见武帝",
        "id": "7b83ad39-a1d0-459e-afe7-32db65d5c67f"
    },
    {
        "author": "释法成",
        "paragraphs": [
            "山藤六十轻分付，肋下三拳已太迟。",
            "堪笑不能知痛痒，上堂犹道拂蒿枝。"
        ],
        "title": "颂古二首 三顿棒",
        "id": "b81c5df6-c9f8-4575-ae20-dbc11968175e"
    },
    {
        "author": "释法成",
        "paragraphs": [
            "维摩不默不良久，打破玄关没窠臼。",
            "堪嗟几个杜波斯，问着痴痴不问口。"
        ],
        "title": "示小师思悟",
        "id": "61691f35-b9ba-41d3-82d1-89b141ef3d9f"
    },
    {
        "author": "释法成",
        "paragraphs": [
            "四顾巍峨锁碧阴，松风和雨响于琴。",
            "居山不用逃声色，百鸟归来何处寻。"
        ],
        "title": "山居  其一",
        "id": "adb74de3-635a-4693-a235-df3c22580a90"
    },
    {
        "author": "释法成",
        "paragraphs": [
            "雪覆乔林同一色，清光上下含虚碧。",
            "采樵人立渡头寒，极目圆蟾为谁白。"
        ],
        "title": "山居  其二",
        "id": "5eb717ca-1b3b-4a75-864d-6e02a0e974c9"
    },
    {
        "author": "唐庚",
        "paragraphs": [
            "内前车马拨不开，文德殿下宣麻回。",
            "紫薇侍郎拜右相，中使押赴文昌台。",
            "旄头昨夜光照牖，是夕收芒如秃帚。",
            "明日化为甘雨来，宅家唤作调元手。",
            "周公礼乐未要作，致身姚宋也不恶。",
            "向来两翁当国年，民间斗米纔四钱。"
        ],
        "title": "内前行",
        "id": "8db9a5e4-140f-4919-82e6-d3c30512ac10"
    },
    {
        "author": "唐庚",
        "paragraphs": [
            "我昔官阆中，子时趋长安。",
            "相过日夜饮，肯使笑语干。",
            "但知醒复醉，谁问甜与酸。",
            "揽衣步中庭，仰首羡飞翰。",
            "誓言早归休，慎勿贪高官。",
            "时未有添丁，眼前惟木兰。",
            "舅甥一分背，日月双跳丸。",
            "那知十年外，相见西江干。",
            "拜起未寒温，悲来各汍澜。",
            "我鬓已秃翁，子颜非渥丹。",
            "相从海上去，兹事人所难。",
            "陂行白漭漭，山宿青攒攒。",
            "人烟小岁後，草木深冬完。",
            "昨日次长沙，扁舟掠湘滩。",
            "中流遭恶风，满衣泼惊湍。",
            "船如旗尾点，天作车轮团。",
            "怖畏目敢侧，祷祈指频弹。",
            "向非鬼神助，几作蛟龙餐。",
            "忠信时可凭，圣贤岂吾谩。",
            "勿畏峤南热，我清物自寒。",
            "勿忧海邦陋，心广身亦寛。",
            "磨刀斫鲸鲙，隐几看鹏抟。",
            "努力近药物，明年理归鞍。",
            "得之两鸿鹄，龟筒不须钻。"
        ],
        "title": "长沙示甥郭圣俞",
        "id": "7d9ab1e0-fea7-47fc-a683-96167499dd0b"
    },
    {
        "author": "唐庚",
        "paragraphs": [
            "开元太平久，错处非一拍。",
            "就令乏贤人，何至相仙客。",
            "直道既雕丧，曲江遂疏斥。",
            "汲黯困後薪，贾生罢前席。",
            "金鉴束高阁，铁胎空数尺。",
            "妙处难形容，英表良髣髴。",
            "摩挲许国姿，尚想立朝色。",
            "同时反弃置，异代长叹息。"
        ],
        "title": "张曲江铁像诗",
        "id": "b040588a-89b0-4a0d-922b-56a965de4a44"
    },
    {
        "author": "唐庚",
        "paragraphs": [
            "佳月明作哲，好风圣之清。",
            "湖边得二友，夜语投三更。",
            "烟露两相湿，水天参互明。",
            "散衣芭蕉凉，曳杖桄榔轻。",
            "星走抛余光，山空答虚声。",
            "归矣不可留，过幽恐神惊。"
        ],
        "title": "湖上",
        "id": "b242856b-97ad-4813-b88e-7bda7a1a3e0d"
    },
    {
        "author": "唐庚",
        "paragraphs": [
            "水东双榕间，有叟时出游。",
            "清风衣履古，白雪须髯虬。",
            "吟哦明月夕，簸弄寒江秋。",
            "惊传里中儿，不泊岸下舟。",
            "君看鬼趣中，有此风味不。",
            "安知非黄石，但恨无留侯。",
            "此生锄犁手，误入簪绅流。",
            "无功抵毫髪，负罪平山丘。",
            "政尔求澡濯，闻之叹绸缪。",
            "抠衣倘可亲，跪履安敢羞。",
            "得闻半偈语，一解终身忧。",
            "性不喜伐国，兵书非所求。"
        ],
        "title": "双榕",
        "id": "a2f7fa19-fa73-4c81-982c-99592a76bae1"
    },
    {
        "author": "唐庚",
        "paragraphs": [
            "去年大雪埋尺棰，水北荔枝遭冻死。",
            "共嗔北客帯寒来，我欲分疏谁受理。",
            "今年诸峒十分熟，东江不下龙川米。",
            "南翁北客两欣然，孰与忍饥餐荔子。"
        ],
        "title": "大熟行",
        "id": "eb1e7f4c-cd2d-4eea-bc74-8091fa478167"
    },
    {
        "author": "唐庚",
        "paragraphs": [
            "泸南二子天一边，思之不见今三年。",
            "阮咸已老得遥集，白髪自媿还欣然。",
            "未看颅骨并颊颧，啼中已有过秦篇。",
            "诸田何得贱庶孽，会斩庄贾摧强燕。"
        ],
        "title": "蜑儿歌",
        "id": "96245061-7872-4cca-850f-da016c776fce"
    },
    {
        "author": "唐庚",
        "paragraphs": [
            "臣闻失旦鸡，已晓犹强鸣。",
            "书生坐口穷，抵死输血诚。",
            "岭南贡蜜果，海道趋彤庭。",
            "黄蜂乐受职，紫鳯助扬舲。",
            "忠勤虽云至，思虑良未精。",
            "由来瘴疠乡，不识霜雪清。",
            "土风不待讲，气象昏如酲。",
            "秔稻秔稻热，水泉水泉腥。",
            "而况野果实，岂足奉圣明。",
            "未论体性殊，已觉面目生。",
            "食之倘有补，劳者甘如饧。",
            "政恐无裨益，所出非和平。",
            "上林宁少此，下箸安可轻。",
            "轩辕尝百毒，上古杂神灵。",
            "武王嗜鲍鱼，几谏仗老成。",
            "刍荛复何有，葵藿但自倾。"
        ],
        "title": "蜜果",
        "id": "ed5a7e44-9daf-45bd-8157-ec27f77464fa"
    },
    {
        "author": "唐庚",
        "paragraphs": [
            "黄犊鸣水中，相顾皆愕然。",
            "探之无所得，有蛙仅如钱。",
            "持问旁舍翁，云此号圆蛤。",
            "夏潦涨沟渠，喧呼自酬答。",
            "卒然闻其声，谓当可専车。",
            "既见一拊掌，寸莛量有余。",
            "物生元气中，小大各异趣。",
            "蛙质黄牛鸣，持此欲谁附。",
            "我居固已陋，尔鸣良亦村。",
            "绵蛮啭黄鹂，我今思故园。"
        ],
        "title": "圆蛤",
        "id": "c0d9df29-ff44-4de4-b144-b601bf5c5c15"
    },
    {
        "author": "唐庚",
        "paragraphs": [
            "二年遵海滨，开眼即浩淼。",
            "谓当饱长鲸，餬口但白小。",
            "百尾不满釡，烹煮等芹蓼。",
            "咀嚼何所得，鳞鬛空纷扰。",
            "向来若鱼戏，海面横孤峤。",
            "噞喁喷飞沫，白雨散晴晓。",
            "终然不省录，从事此微眇。",
            "短长本相形，南北无定表。",
            "泰山不为多，毫末夫岂少。",
            "词雄两月读，理足三语妙。",
            "人生一沤发，谁作千岁调。",
            "安能蹲会稽，坐待期年钓。"
        ],
        "tags": [
            "泰山"
        ],
        "title": "白小",
        "id": "dd492731-f882-410a-9584-e5ccfd651609"
    },
    {
        "author": "唐庚",
        "paragraphs": [
            "体中初微温，末势如汤镬。",
            "忽然毛髪起，冷撼如振铎。",
            "良久交战罢，顶背如释缚。",
            "尚觉头涔涔，眉额如镵凿。",
            "空日一寒暑，有准如契约。",
            "伏枕两晦朔，枵然如空橐。",
            "平生十围腹，病起如饥鹤。",
            "衰髪本无几，脱去如秋箨。",
            "到今仅能步，出没如尺蠖。",
            "旧闻五岭法，有此万户疟。",
            "而我自侨寓，了不蒙阔略。",
            "况子又持养，何至亦例着。",
            "此身自空虚，客疾安所托。",
            "请作如是观，无病亦无药。"
        ],
        "title": "疟疾寄示圣俞",
        "id": "b8566ab2-8731-44d9-a8f2-83685cccb605"
    },
    {
        "author": "唐庚",
        "paragraphs": [
            "先君捐馆年，六十畸三算。",
            "我今四十三，始得幼子蜑。",
            "余龄继前躅，蜑也纔及冠。",
            "况复未可知，孝章积忧叹。",
            "禄养岂不欲，兹事觉已缓。",
            "但爱眉目秀，体质净如盥。",
            "顾瞻既精神，怀抱亦气岸。",
            "今者新剔髪，莹若珠未贯。",
            "见之令人清，面拥疲手腕。",
            "輙然攫吾须，霜雪落几案。",
            "岂惟不肯嗔，更付一笑粲。",
            "骨肉今远矣，恃汝慰奔窜。",
            "行当从诸兄，诵书喧里闬。",
            "而我于经术，粗能分句断。",
            "发蒙要师资，心孔为开钻。",
            "许慎専偏傍，张华休史汉。",
            "吾家业儒久，舍此无别段。",
            "不应缘一噎，便欲废炊爨。",
            "及亲三釡足，未用万户酇。",
            "人生百年期，我今特未半。"
        ],
        "title": "示蜑",
        "id": "577421b1-e7ea-485a-85ba-d878e4e53d34"
    },
    {
        "author": "唐庚",
        "paragraphs": [
            "入道肯着相，出神得佳泉。",
            "起寻定中境，谩意山之巅。",
            "四人蹋𠿕𧇠，数里闻潺湲。",
            "循声到巉绝，满意流甘鲜。",
            "虽深石可数，太察鱼难筌。",
            "分为缟练去，溅作珠玑圆。",
            "一窥宿酲解，三咽沉疴痊。",
            "恍惚尚疑梦，欢呼欲成颠。",
            "山间短于井，海饮咸生涎。",
            "那知道在迩，几作野遗贤。",
            "事固由人兴，物为知已妍。",
            "谁陪濠上游，谅携室中天。",
            "虽无十丈花，中有一滴禅。",
            "名酒觉殊胜，宜茶定常煎。",
            "兰亭羽觞冷，鱼腹青筒连。",
            "新文来远矣，开卷犹潨然。",
            "径欲抱琴去，临流听未全。",
            "不但受以耳，庻几神者先。",
            "写为梦泉操，第入乐府篇。",
            "将前輙复却，万事付有缘。"
        ],
        "title": "梦泉",
        "id": "a2ae9d3b-9e4d-43bc-a4ea-c1a1af2ae16e"
    },
    {
        "author": "唐庚",
        "paragraphs": [
            "檐前羣鹊鸣相呼，法当有客或远书。",
            "吾今何处得书尺，而况宾客乘轩车。",
            "平生眼中抹泥涂，泛爱了不分贤愚。",
            "卒为所卖罪满躯，放逐南越烹蟾蜍。",
            "百口寄食西南隅，三年莫知安稳无。",
            "家书已自不可必，更望故人双鲤鱼。",
            "故人顷来绝能疏，况复万岭千江湖。",
            "鸡肋曾是安拳余，至今畏客如于菟。",
            "岂惟避谤谢还往，此日谁肯窥吾庐。",
            "杜门却扫也不恶，何但忘客兼忘吾。",
            "喧喧鸣鹊汝过矣，曷不往噪权门朱。"
        ],
        "title": "鸣鹊行",
        "id": "3b9f17b2-5f99-40b6-9cc6-a7761f4822be"
    },
    {
        "author": "唐庚",
        "paragraphs": [
            "顺途行歌醉者谁，先生采药山中归。",
            "昨日携篮入山去，今日出山香满路。",
            "先生年来饭黄精，俗眼但白髪但青。",
            "得失乘除适相补，勿取谗人畀豺虎。"
        ],
        "title": "采药行赠梅蟠",
        "id": "736174bc-e46d-4ed9-9b51-33373b210cf1"
    },
    {
        "author": "唐庚",
        "paragraphs": [
            "君不见惠州城之西，永福古寺钟崛奇。",
            "夜輙亡去黎明归，萍莎模糊水淋漓。",
            "山僧初惊久恬嬉，一夕径去不返栖，父老嗟惜僧垂洟。",
            "明年夏旱江水低，此钟居然水中坻。",
            "奔走往视空城陴，挽以巨缆牛百蹄。",
            "牛喘缆绝钟不移，度不可得乃去之。",
            "江花开落水东驰，到今过者犹俯窥。",
            "刻舟记剑真自痴，不应此物犹沙泥。"
        ],
        "title": "钟潭行",
        "id": "41928814-ddb4-4b25-84aa-e1f948586f24"
    },
    {
        "author": "唐庚",
        "paragraphs": [
            "仆夫取水古龙塘，水中木佛三肘长。",
            "随波俛仰如簸糠，并流拯之置道傍。",
            "衲衣着帽僧伽装，里人观者如堵墙。",
            "相与筑室临沧浪，荷盖荃壁辛夷梁。",
            "三日屋成小而香，野草江花荐芬芳，烬烟昼清夜灯光。",
            "乃知实相无立乡，人人性中普照王。"
        ],
        "title": "取水行",
        "id": "2a3a93ec-23dc-4448-bf13-b9b6973f000d"
    },
    {
        "author": "唐庚",
        "paragraphs": [
            "鲁人酒薄邯郸围，西河渡桥南越悲。",
            "岁调红藤百万计，此古一作无穷时。",
            "去年采藤藤已乏，今年采藤藤转竭。",
            "入山十日脱身归，新藤出土拳如蕨。",
            "淇园取竹况有年，越山采藤输不前。",
            "今年输藤指黄犊，明年输藤波及屋。",
            "吾皇养民如养儿，凿空为此谋者谁。"
        ],
        "title": "采藤曲效王建体",
        "id": "d1cfcefd-1ca5-4d84-90c7-62bf0211403b"
    },
    {
        "author": "唐庚",
        "paragraphs": [
            "百虫蛰处安如家，阿香夜起推雷车。",
            "一时技痒不忍爬，撼动尺蠖掀龙蛇。",
            "龙蛇尺蠖踞已久，亦欲奋迅舒顽麻。",
            "梦中一震忽惊跃，发破墐户排泥沙。",
            "泥沙已出雷遽止，错愕欲去难藏遮。",
            "虫蛇狼狈莫知数，间有伏龙吁可嗟。"
        ],
        "title": "冬雷行",
        "id": "2d887098-c5fe-4564-a7ca-4cf320d23951"
    },
    {
        "author": "唐庚",
        "paragraphs": [
            "去年弦歌程水滨，甑中生尘范史云。",
            "今年讲学鹅城里，关西孔子杨伯起。",
            "昔人论士观心期，时人论士看目皮。",
            "只知黄鹞矜嘴爪，不识驺虞避生草。"
        ],
        "title": "赠谭微之",
        "id": "a11daf58-91c0-4704-b705-05d86f433939"
    },
    {
        "author": "唐庚",
        "paragraphs": [
            "大游落落如长松，说易妙合韦编翁。",
            "胸中藴藉入眉宇，笔下言语驱头风。",
            "少游濯濯如春柳，十八书生过秦手。",
            "已将文举呼大儿，更举长源为小友。",
            "是家诸郎都几人，传闻一一连城珍。",
            "未识龙川五袴守，端似当年万石君。"
        ],
        "title": "游使君诸子歌",
        "id": "65264a71-5265-44ce-b926-2875d3ff4b84"
    },
    {
        "author": "唐庚",
        "paragraphs": [
            "归心如跃马，奋迅不可驻。",
            "别情如故猿，已去犹返顾。",
            "三年孺子社，数借柱史书。",
            "好在五噫孙，善保千金躯。",
            "旧来谈天口，老去尽地力。",
            "万里不相忘，寄声问眠食。"
        ],
        "title": "北归至广州寄惠州故人",
        "id": "d17a7671-366f-4600-ab39-6addf0259602"
    },
    {
        "author": "唐庚",
        "paragraphs": [
            "去去寛乡托此踪，闹中无地顿衰翁。",
            "未诛绮语犹轻典，更赐罗浮有底功。",
            "虾菜贱时皆丙穴，茅柴美处即郫筒。",
            "着鞭要及春前到，趁赋梅花庾岭东。"
        ],
        "title": "南迁",
        "id": "53d79a28-c948-4d53-b65a-25cb9a1a7156"
    },
    {
        "author": "唐庚",
        "paragraphs": [
            "鹤归辽海悲人世，猿入巴山叫月明。",
            "惟有沙虫今好在，往来休并水边行。"
        ],
        "title": "渡沔",
        "id": "c60ebc18-6dc9-4702-9a57-c480f1bc2bb5"
    },
    {
        "author": "唐庚",
        "paragraphs": [
            "朝持汉使节，暮作楚囚奔。",
            "路入离骚国，江通欸乃村。",
            "垣墙知地湿，草木验冬温。",
            "寂寞桃源路，行人祗断魂。"
        ],
        "title": "武陵道中",
        "id": "37655b9a-67be-4ba6-90ab-dc07808967ab"
    },
    {
        "author": "唐庚",
        "paragraphs": [
            "古古今今路，朝朝暮暮行。",
            "橘林香处饭，杉木翠边程。",
            "山带湘灵惨，川含楚些清。",
            "江湖无限句，迁客要才情。"
        ],
        "title": "长沙道中",
        "id": "ae7215cc-dde6-474d-bbf2-a230d71e0535"
    },
    {
        "author": "唐庚",
        "paragraphs": [
            "伏波江面莹如磨，忽尔崩腾作沸涡。",
            "横笛未终平似板，此中端有万蛟鼍。"
        ],
        "title": "鸭步",
        "id": "a01149d4-12c3-4b06-99c0-50845805a73c"
    },
    {
        "author": "唐庚",
        "paragraphs": [
            "何处不堪老，浮山倾盖亲。",
            "潮田无恶岁，酒国有长春。",
            "草木疑灵药，渔樵或异人。",
            "近前端有得，丞相未宜嗔。"
        ],
        "title": "次泊头",
        "id": "97f4ab1f-2c72-4fc9-b5a1-098e1b601382"
    },
    {
        "author": "唐庚",
        "paragraphs": [
            "拟向明时受一廛，着鞭尝恐老农先。",
            "行藏已问吾家举，从此驰君四十年。"
        ],
        "title": "到罗浮始识秧马",
        "id": "00663af4-f9e0-43d8-a6ff-3c636066edb0"
    },
    {
        "author": "唐庚",
        "paragraphs": [
            "卢橘杨梅乃尔甜，肯容迁谪到眉尖。",
            "因行采药非无得，取足看山未害廉。",
            "辨谤若为家一喙，着书不直字三缣。",
            "老师补处吾何敢，政为宗风不敢谦。"
        ],
        "title": "初到惠州",
        "id": "aea8c15a-c008-424f-ae5d-4bab5641ce98"
    },
    {
        "author": "唐庚",
        "paragraphs": [
            "世情不到海边村，载酒时来饷子云。",
            "便欲醉中藏潦倒，已将度外置纷纭。",
            "细思扰扰胶胶事，政坐奇奇怪怪文。",
            "唤取邻翁传杓饮，渐令安习故将军。"
        ],
        "title": "谢人送酒",
        "id": "f9dd1f3c-8576-4443-a4fe-94a219d9ab4b"
    },
    {
        "author": "唐庚",
        "paragraphs": [
            "往事孤峰在，流年细草频。",
            "但知其室迩，谁识所存神。",
            "碑坏诗无敌，堂空德有邻。",
            "吾今稍奸黠，终日酒边身。"
        ],
        "title": "水东感怀",
        "id": "14f51f59-8e30-472a-9431-9fcd3f0e7856"
    },
    {
        "author": "唐庚",
        "paragraphs": [
            "海雨山烟拨不开，眼前遮定望乡台。",
            "如何借得维摩手，断取西南故国来。"
        ],
        "title": "登栖禅山",
        "id": "f4c6ca9c-6c77-4873-8601-d9d41d20615a"
    },
    {
        "author": "唐庚",
        "paragraphs": [
            "干坤心腹友，江海鬓毛斑。",
            "药补他乡阙，书开故国颜。",
            "何时乘下泽，此日仰高山。",
            "会是归耕耦，由来有赐环。"
        ],
        "title": "收景初书并示药物",
        "id": "af37626d-8de7-4bb4-b931-234949cf0109"
    },
    {
        "author": "唐庚",
        "paragraphs": [
            "重阳陶令节，单阏贾生年。",
            "秋色苍梧外，衰颜紫菊前。",
            "登高知地尽，引满觉天旋。",
            "去岁京城雨，茱茰对惠连。"
        ],
        "title": "九日怀舍弟",
        "id": "e00ff527-a7c1-4b8f-a29f-4a76951b451c"
    },
    {
        "author": "唐庚",
        "paragraphs": [
            "西州消息到南州，骨肉无他岁有秋。",
            "骥子解吟青玉案，木兰堪战黑山头。",
            "即时旅思春冰坼，昨夜灯花黍穗抽。",
            "从此归田应坐享，故山已为理菟裘。"
        ],
        "title": "收家书",
        "id": "15c8f84c-dc61-48a9-8f8b-0cde26522e50"
    },
    {
        "author": "唐庚",
        "paragraphs": [
            "楚人季布以勇显，鲁国朱家用侠闻。",
            "驰马弯弓臣好武，吹毛洗垢吏深文。",
            "王孙此日谁漂母，卿子前时号冠军。",
            "满引一杯齐物论，白衣苍狗听浮云。"
        ],
        "title": "泸人何邦直者为安溪把截将有功不赏反得罪来惠州贫甚吾呼与饮为作此诗",
        "id": "e6b04cf8-6df6-423a-8c0b-9037b10346f9"
    },
    {
        "author": "唐庚",
        "paragraphs": [
            "患难思年改，龙钟惜岁徂。",
            "关河先陇远，天地小臣孤。",
            "吾道凭温酒，时情付拥炉。",
            "南荒足妖怪，此日漫桃符。"
        ],
        "title": "除夕",
        "id": "8907bdc2-6c10-43ea-a145-efcdd8bc824b"
    },
    {
        "author": "唐庚",
        "paragraphs": [
            "人日伤心极，天时触目新。",
            "残梅诗兴晚，细草梦魂春。",
            "挑菜年年俗，飞蓬处处身。",
            "蟆颐频语及，彷佛到东津。"
        ],
        "title": "人日",
        "id": "ead5dc8b-5218-4fda-85ef-4da8f1d03ad6"
    },
    {
        "author": "唐庚",
        "paragraphs": [
            "雨在时时黑，春归处处青。",
            "山回失小寺，湖尽得孤亭。"
        ],
        "title": "栖禅暮归书所见二绝  其一",
        "id": "6ef7aeda-e9f5-4a10-982d-1ca03c635423"
    },
    {
        "author": "唐庚",
        "paragraphs": [
            "春着湖烟腻，晴揺野水光。",
            "草青仍过雨，山紫更斜阳。"
        ],
        "title": "栖禅暮归书所见二绝  其二",
        "id": "1dc420c4-10b5-4bb1-a61d-4d69819fe295"
    },
    {
        "author": "唐庚",
        "paragraphs": [
            "说与门前白鹭群，也宜从此断知闻。",
            "诸公有意除钩党，甲乙推求恐到君。"
        ],
        "title": "白鹭",
        "id": "fff582da-0ea6-4624-b98f-c6cdeb19f038"
    },
    {
        "author": "唐庚",
        "paragraphs": [
            "几年持钵天外，晚岁结庵海隅。",
            "头白亲逢孔墨，眼生初识杨卢。"
        ],
        "title": "六言二首  其一",
        "id": "bf3e20d0-ac78-4115-8ed4-11b592378b17"
    },
    {
        "author": "唐庚",
        "paragraphs": [
            "烟合家煨老酒，风腥船过醎鱼。",
            "丁米独遗迁客，峒夫不数侨居。"
        ],
        "title": "六言二首  其二",
        "id": "f1c9c409-1655-47a4-89f9-47ba2617527f"
    },
    {
        "author": "唐庚",
        "paragraphs": [
            "林中晏坐老沙门，岂愿临年触垢氛。",
            "正恐先生不得饱，欲令後死与斯文。",
            "近逃台鼎居东洛，闻道衣冠满北军。",
            "须信此涂天一握，人间漫说有孤云。"
        ],
        "title": "有所叹二首  其一",
        "id": "de62e5bc-de89-4ca5-9988-7e34b0ea5837"
    },
    {
        "author": "唐庚",
        "paragraphs": [
            "耕田佩印两徒然，忆相平津只去年。",
            "怪底功名称地狱，谁将官府到天仙。",
            "是非已付渔樵判，疑信难凭党与传。",
            "杯酌岂能通大道，床头当得酒如泉。"
        ],
        "title": "有所叹二首  其二",
        "id": "7c6f5d95-3dc8-441a-850f-a1db7959f9df"
    },
    {
        "author": "唐庚",
        "paragraphs": [
            "此日方收信，前时已具舟。",
            "开头今几月，软脚定中秋。",
            "凉德为兄忝，炎荒为尔忧。",
            "从今西望眼，应到见时休。"
        ],
        "title": "舍弟书约今秋到此",
        "id": "d41ecfbd-9100-4cf0-ad8d-a024f32a1092"
    },
    {
        "author": "唐庚",
        "paragraphs": [
            "鬬智饶君三十里，着书还我五千言。",
            "只将得一观天下，约法刘公已太繁。"
        ],
        "title": "跋道德经",
        "id": "17336e95-648c-453f-971d-2f683dfe88a8"
    },
    {
        "author": "唐庚",
        "paragraphs": [
            "无云仍露坐，有月更江皋。",
            "沉陆伤吾道，浮生忆尔曹。",
            "扁舟应夏口，此夕数秋毫。",
            "不见今三载，当时已二毛。"
        ],
        "title": "夜坐怀舍弟",
        "id": "f29c43ff-efef-4aa4-9ee3-839c3ef48357"
    },
    {
        "author": "唐庚",
        "paragraphs": [
            "由也久从我，牢之真有甥。",
            "时情为客老，秋色进船清。",
            "拨刺朝朝味，钩辀处处声。",
            "越台休吊古，旅魄向来惊。"
        ],
        "title": "送外甥之广州",
        "id": "6c20d1ab-8495-4a08-9cc4-62709358f5e7"
    },
    {
        "author": "唐庚",
        "paragraphs": [
            "登高无老伴，引满自高歌。",
            "欢意天边少，重阳野外多。",
            "黄花空岁月，白首尚关河。",
            "他日龙山兴，吾今在网罗。"
        ],
        "title": "九日独酌",
        "id": "879b8961-6195-4574-a6a9-f6ed8f8e85b1"
    },
    {
        "author": "唐庚",
        "paragraphs": [
            "朝来怪底冷，前此已重阳。",
            "渐逼袴襦节，稍闻炭火香。",
            "烟岚向冬净，橘柚得霜黄。",
            "岭表虽多暑，天时亦有常。"
        ],
        "title": "壬辰九月二十三日始寒以诗记之",
        "id": "0adc145c-fb3f-4d86-a41e-6b80e18ca039"
    },
    {
        "author": "唐庚",
        "paragraphs": [
            "谁会世问事，即今冬後秋。",
            "残年仍御袷，先日已重裘。",
            "地势炎州令，天时北客愁。",
            "此生橐钥内，反复任吹咻。"
        ],
        "title": "十月复暄",
        "id": "2eca7562-30ea-48c0-972f-2b5010aaa901"
    },
    {
        "author": "唐庚",
        "paragraphs": [
            "不到番禺久，繁雄良自如。",
            "江山禹贡外，城郭汉兵余。",
            "圆折明珠浦，旁行异域书。",
            "五羊虽足乐，双鲤未宜疏。"
        ],
        "title": "送客之五羊二首  其一",
        "id": "86a1c0f5-80bf-4cd2-a12b-1e50c54e0b9f"
    },
    {
        "author": "唐庚",
        "paragraphs": [
            "建国今陈迹，游人合赋诗。",
            "废台樛女後，遗井鲍姑时。",
            "客去通星汉，僧来自月支。",
            "凭君黄木口，为致海祠碑。"
        ],
        "title": "送客之五羊二首  其二",
        "id": "4702f944-91e3-440d-bf87-825230b6d597"
    },
    {
        "author": "唐庚",
        "paragraphs": [
            "溪入尉佗宫，撑舟阁复通。",
            "梅花吴驿外，萍实楚谣东。",
            "方策他时执，圜扉到日空。",
            "天涯一杯酒，叙别意无穷。"
        ],
        "title": "送故人赴循州司理",
        "id": "729f95cf-0a14-4750-9639-19f4d77f3113"
    },
    {
        "author": "唐庚",
        "paragraphs": [
            "又种罗浮一熟田，江阳未得返耕廛。",
            "书来似见眉间印，别後新增鬓上年。",
            "下泽有车人误矣，上林无报雁徒然。",
            "越巫鸡卜闻之久，为问行藏若个边。"
        ],
        "title": "寄潮阳尉郑太玉",
        "id": "7b13c4f4-ef72-4532-8a38-ae3df8994c7e"
    },
    {
        "author": "唐庚",
        "paragraphs": [
            "度外归期未要论，故山石笋自高蹲。",
            "他时名誉牛心炙，晚岁穷空犊鼻裈。",
            "君有诗书兼画绝，我无德爵但年尊。",
            "音尘不继应相悉，万事而今付默存。"
        ],
        "title": "次郑太玉见寄韵",
        "id": "9474fa13-466d-406d-892c-810c32ef71a8"
    },
    {
        "author": "唐庚",
        "paragraphs": [
            "凭谁举此问瞿昙，已筑虚空作小庵。",
            "不但燕闲充泛宅，亦堪来往寄浮骖。",
            "江湖有理吾将老，鱼鸟无心客自惭。",
            "非复云安忧斗水，床头垂手得清甘。"
        ],
        "title": "船居",
        "id": "c9969124-d4ee-42d6-8408-71f0d8b9a35c"
    },
    {
        "author": "唐庚",
        "paragraphs": [
            "老去生涯白木镵，脱逢艰食更何堪。",
            "春深野色忧年恶，夜半檐声觉雨甘。",
            "睡外莫听泥活活，想中已覩麦含含。",
            "明朝竹径添幽事，玉版堂头作小参。"
        ],
        "title": "壬辰九月不雨至巳年三月穑事去矣今夕輙复霈然喜甚卧作此诗",
        "id": "f943c2ed-2e77-4234-bc42-a9970bfa3aa8"
    },
    {
        "author": "唐庚",
        "paragraphs": [
            "武陵仓卒记他时，我独南翔子北飞。",
            "觑过几多归後事，相看仍是别时衣。",
            "匪躬老矣惟心在，便腹依然但髪稀。",
            "尚有苦吟三十载，与君同饱蜀山薇。"
        ],
        "title": "余舍弟既到有作",
        "id": "b43a2c62-c020-46c7-881e-c657c717e1ec"
    },
    {
        "author": "唐庚",
        "paragraphs": [
            "信断常怀信断忧，得书还有得书愁。",
            "未应宿业都相似，总为饶声不肯休。",
            "见说胸中养云梦，莫将皮里贮阳秋。",
            "而翁有道知兴废，不患无词诣播州。"
        ],
        "title": "收景初贬所书",
        "id": "77fbd4bd-5d5a-463c-9758-6ad43754dfff"
    },
    {
        "author": "唐庚",
        "paragraphs": [
            "此生正坐不知天，岂有豨苓解引年。",
            "但觉转喉都是讳，就令揺尾有谁怜。",
            "腰金已付儿曹佩，心印还当我辈传。",
            "他日乘车来问道，苇间相顾共攀缘。"
        ],
        "title": "次勾景山见寄韵",
        "id": "ae143216-3c6e-424c-ae94-7b15e8507390"
    },
    {
        "author": "唐庚",
        "paragraphs": [
            "当年无奈气狂何，醉檄涪翁弃短蓑。",
            "晚落炎州磨岁月，欲从诸蜑丐烟波。",
            "与君共作长江礧，况我能为南海歌。",
            "身世即今良可见，不应老子尚婆娑。"
        ],
        "tags": [
            "长江"
        ],
        "title": "夜闻蜑户叩船作长江礧欣然乐之殊觉有起予之兴因念涪上所作招渔父词非是更作此诗反之示舍弟端孺",
        "id": "f97fc3d6-70cb-4e6a-b5c8-c016b0491ef0"
    },
    {
        "author": "唐庚",
        "paragraphs": [
            "山前腊雪想纷纷，风到南讹尽处村。",
            "瓮面不容存酒子，床头几欲爨桐孙。",
            "园林呼舞知衰怯，窗户奔驰觉眩昏。",
            "咫尺潮阳五袴国，可能分我一襦温。"
        ],
        "title": "北风累日不止寒甚寄郑潮阳",
        "id": "cafb6d35-3376-46cb-b4c8-2a37ecf9cafc"
    },
    {
        "author": "唐庚",
        "paragraphs": [
            "归心急似陇头水，华髪多于岭上梅。",
            "正是尧朝犹落此，当时湘浦亦宜哉。"
        ],
        "title": "即事三首  其一",
        "id": "3fc28d25-fab2-493f-9904-c0092cc5313c"
    },
    {
        "author": "唐庚",
        "paragraphs": [
            "还家久近书难写，破屋阴晴榻屡移。",
            "吾道非耶来旷野，人生乐尔复何时。"
        ],
        "title": "即事三首  其二",
        "id": "2a3911de-4daf-4d7b-b575-e192e80dffa5"
    },
    {
        "author": "唐庚",
        "paragraphs": [
            "案头行扫尘随起，窗眼纔封雨又梢。",
            "更力穷空沽白餠，莫将疲苶鬬黄茅。"
        ],
        "title": "即事三首  其三",
        "id": "52b7a717-e5e8-41cc-94e3-6d2fe95055c8"
    },
    {
        "author": "唐庚",
        "paragraphs": [
            "僧寺借经便大字，邻墙唤酒及新篘。",
            "三年于此得其理，一饱已还非所求。"
        ],
        "title": "遣兴二首  其一",
        "id": "087f335e-d630-4028-b80b-6c4bd882d900"
    },
    {
        "author": "唐庚",
        "paragraphs": [
            "酒经自得非多学，诗律伤严近寡恩。",
            "田里歌呼无籍在，朝廷议论有司存。"
        ],
        "title": "遣兴二首  其二",
        "id": "43e01549-17bd-4376-95e9-d7811006b844"
    },
    {
        "author": "唐庚",
        "paragraphs": [
            "欲罢愧决策，拟行愁索居。",
            "人心旱魃後，旅色飓风余。",
            "击柝秋江夜，开帆晓雾初。",
            "他乡仗神理，沥胆奠扶胥。"
        ],
        "title": "送舍弟干事广州",
        "id": "44b73847-c5bc-4de9-ac8d-573e4c3ce351"
    },
    {
        "author": "唐庚",
        "paragraphs": [
            "四十缁成素，清明绿胜红。",
            "形容千虑後，门馆一贫中。",
            "白日时时别，青芜处处同。",
            "此生唇舌里，啼鸟暮春风。"
        ],
        "title": "春日谪居书事",
        "id": "f29d1430-efbd-44aa-aa79-66ce12f4b3f4"
    },
    {
        "author": "唐庚",
        "paragraphs": [
            "居今行古任定祖，底事迁延亦未归。",
            "我坐力田伤地脉，君缘捜句漏天机。",
            "故都回首三寒食，新岁经心两湿衣。",
            "学道一生凡几化，不因到此始知非。"
        ],
        "title": "大观四年春吾与友人任景初舍弟端孺自蜀来京师至长安时方寒食吾三人相与戎服游九龙池饮酒赋诗乐甚是岁吾迁岭表明年景初亦谪江左忽忽数岁皆未得去寒食无几念念凄然作诗寄任因命舍弟同赋",
        "id": "c9771aa7-b179-44db-af9f-5ef8d404fadb"
    },
    {
        "author": "唐庚",
        "paragraphs": [
            "杨梅溪上柳初黄，荆竹冈头日正长。",
            "独木小舟轻似纸，一尊促席稳于床。",
            "树从坡去无人识，水出山来带药香。",
            "应有居民解秦语，为言昭代好还乡。"
        ],
        "title": "乙未正月丁丒与舍弟棹小舟穷西溪至愁绝处度不可进乃归溪侧有两榕甚奇清阴可庇数十榻水东老人尝饮酒其下云",
        "id": "1208df89-f467-4ae4-becb-a287d29e292b"
    },
    {
        "author": "唐庚",
        "paragraphs": [
            "一出湟关五见梅，愚忠几欲伴黄埃。",
            "弟兄手足穷孤竹，母子肝肠泣老莱。",
            "好语忽从天上落，行人直向海边回。",
            "此生报国无他事，力穑供输莫待催。"
        ],
        "title": "有感示舍弟端孺外甥郭圣俞",
        "id": "7d6c804e-e204-4316-84d7-d4d594f58616"
    },
    {
        "author": "唐庚",
        "paragraphs": [
            "崎岖走上方，浩荡取秋光。",
            "台上经樛女，江天入夜郎。",
            "华夷凭槛远，兴废引杯长。",
            "泉脉来何处，中含定慧香。"
        ],
        "title": "游广州悟性寺寺有赵王台盖尉佗时所筑有井甘甚号达摩井云",
        "id": "50265e9e-6413-4d93-87ee-aeb415437459"
    },
    {
        "author": "唐庚",
        "paragraphs": [
            "讴歌率土性之也，号泣旻天孝矣乎。",
            "何惜扁舟系韶石，忆曾万里叫苍梧。"
        ],
        "title": "舜祠",
        "id": "a55d2a6e-2dc3-4276-863d-bab6d0f6b1ae"
    },
    {
        "author": "唐庚",
        "paragraphs": [
            "上世有鞭能走石，今人无铎可驱山。",
            "一回凭膝一移足，老尽行人未老颜。"
        ],
        "title": "腊岭戏书",
        "id": "95ffc171-ef52-4dcc-ae83-3ec77c225949"
    },
    {
        "author": "唐庚",
        "paragraphs": [
            "地入长沙莫叹卑，竹萌径尺旧相知。",
            "九重纔复金门籍，万里先参玉版师。",
            "契阔累年真负口，裵徊弥月未妨脾。",
            "渭川风味那能对，中有离骚九辨辞。"
        ],
        "title": "长沙竹笋闻于天下大者可十斤重食之甚甘而不冰脾昔渡湘欲作诗未暇也今复过之酬以此篇",
        "id": "265298d2-206a-48c7-96b2-fc280fa28ee9"
    },
    {
        "author": "唐庚",
        "paragraphs": [
            "屏迹舍人巷，灌园居士桥。",
            "花开不旋踵，草薙复齐腰。",
            "蛤哭明朝雨，鸡鸣闇夜朝。",
            "未能全独乐，邻里去招邀。"
        ],
        "title": "杂诗二十首  其一",
        "id": "45a8e6b9-cb37-4e3e-a40b-89b2334f0ec7"
    },
    {
        "author": "唐庚",
        "paragraphs": [
            "已绝经年笔，仍关尽日门。",
            "身谋嗟翠羽，人事叹榕根。",
            "蔬食风掀市，楼居水破村。",
            "岭南霜自薄，何得鬓边繁。"
        ],
        "title": "杂诗二十首  其二",
        "id": "a48976a8-cec1-4dc1-bd44-b8fbdba46d60"
    },
    {
        "author": "唐庚",
        "paragraphs": [
            "便归良不恶，未去亦随缘。",
            "户口知无瘴，讴歌觉有年。",
            "藤笺得句後，桂酒抱愁边。",
            "经术吾衰矣，犹堪学力田。"
        ],
        "title": "杂诗二十首  其三",
        "id": "fe88776d-d03c-4638-b095-bf3014fe0eb4"
    },
    {
        "author": "唐庚",
        "paragraphs": [
            "不死良难学，全生或可几。",
            "茶随东客到，药附广船归。",
            "碁倦收成败，书慵卷是非。",
            "关心无杂虑，魂梦入精微。"
        ],
        "title": "杂诗二十首  其四",
        "id": "bdbafa13-1f0b-475d-b36e-78d951763cf1"
    },
    {
        "author": "唐庚",
        "paragraphs": [
            "兀坐且如此，出门安所之。",
            "手香柑熟後，髪脱草枯时。",
            "精力看书觉，情怀举盏知。",
            "炎州无过雁，二子在天涯。"
        ],
        "title": "杂诗二十首  其五",
        "id": "ebd1cea8-607e-44b5-9c60-850062ac48ec"
    },
    {
        "author": "唐庚",
        "paragraphs": [
            "饱食为茶地，深耕觅酒材。",
            "翻泥逢暗笋，汲井得飞梅。",
            "湖尽船头转，山穷屐齿回。",
            "田间良自苦，清兴亦悠哉。"
        ],
        "title": "杂诗二十首  其六",
        "id": "0ee119a6-1261-4a93-b5d4-5768dd20f05a"
    },
    {
        "author": "唐庚",
        "paragraphs": [
            "壮岁日千里，晚途天一方。",
            "花缦聊傲世，白袷亦随乡。",
            "团扇侵时令，方书遣昼长。",
            "此间吾所乐，便拟卜林塘。"
        ],
        "title": "杂诗二十首  其七",
        "id": "86e2508c-1c2b-4b1a-8fd0-65357358aabd"
    },
    {
        "author": "唐庚",
        "paragraphs": [
            "白日消诸妄，青山对屡空。",
            "着书防恶客，学圃问邻翁。",
            "织贝流肌滑，仁频入颊红。",
            "丹砂落吾手，秋至任飘蓬。"
        ],
        "title": "杂诗二十首  其八",
        "id": "b008fc41-5c26-4cdc-be56-d6f82a88578c"
    },
    {
        "author": "唐庚",
        "paragraphs": [
            "多事定何补，寡言聊自温。",
            "蟹黄嗔止酒，车白劝加餐。",
            "濯足楼船岸，高歌抱朴村。",
            "愧无魑可御，只益负君恩。"
        ],
        "title": "杂诗二十首  其九",
        "id": "7449d172-8ba5-430c-bc0d-b1d0102bb09a"
    },
    {
        "author": "唐庚",
        "paragraphs": [
            "闹窄良难入，闲寛足见容。",
            "竹根收白叠，木杪得黄封。",
            "问学兼儒释，交游半士农。",
            "行歌村落晚，落日满携筇。"
        ],
        "title": "杂诗二十首  其一○",
        "id": "22cd2f0d-ad19-4c0d-a440-aa94f5acf21b"
    },
    {
        "author": "唐庚",
        "paragraphs": [
            "为农沙子步，附保水西乡。",
            "隐几江天远，开门佛土香。",
            "时情荒径草，野色淡渔梁。",
            "欲纵高秋目，东偏短作墙。"
        ],
        "title": "杂诗二十首  其一一",
        "id": "50bcf09f-a381-4e13-8f58-4eaa5674c6a6"
    },
    {
        "author": "唐庚",
        "paragraphs": [
            "旧物杯中酒，新衔海上翁。",
            "百非无一是，显过岂微功。",
            "引水江分碧，烹丹井为红。",
            "幽居亦多事，度日不全空。"
        ],
        "title": "杂诗二十首  其一二",
        "id": "35446978-1cf5-4970-8763-cc74ca093eed"
    },
    {
        "author": "唐庚",
        "paragraphs": [
            "小市江分破，连𥱼水卷翻。",
            "到今佛迹在，千古鹤峰尊。",
            "浮峤来何处，丰湖入数村。",
            "登临有何好，秋至数消魂。"
        ],
        "title": "杂诗二十首  其一三",
        "id": "b02d5d7b-eda3-441b-b77f-6cb1be7a41f2"
    },
    {
        "author": "唐庚",
        "paragraphs": [
            "已分诗驱使，宁辞酒过差。",
            "南烹人钓蛤，北信客占鸦。",
            "年事侵肤理，忧端宿肺家。",
            "向来功业兴，到晚咏余霞。"
        ],
        "title": "杂诗二十首  其一四",
        "id": "234af19f-b47a-41cb-b9f0-3cb7fae77343"
    },
    {
        "author": "唐庚",
        "paragraphs": [
            "覆载宜然等，寒暄乃尔殊。",
            "雪曾前岁有，地过此邦无。",
            "煮海鲸鲵动，烹山虎豹呼。",
            "南来何所得，诗语帯娵隅。"
        ],
        "title": "杂诗二十首  其一五",
        "id": "a724a0ac-ad7a-4a2b-a15b-7567bee70dac"
    },
    {
        "author": "唐庚",
        "paragraphs": [
            "夜语不觉久，晨兴良独难。",
            "加之得卯酒，晚矣恰朝餐。",
            "笋蕨春生箸，鱼虾海入盘。",
            "南方禁太饱，茗盌直须寛。"
        ],
        "title": "杂诗二十首  其一六",
        "id": "caafa8bf-9119-4631-b66d-c122246895f6"
    },
    {
        "author": "唐庚",
        "paragraphs": [
            "海气东南上，野烟申酉间。",
            "草平连别洞，雨转入佗山。",
            "道路鱼盐去，樵苏竹木还。",
            "西江并北客，相对各苍颜。"
        ],
        "title": "杂诗二十首  其一七",
        "id": "4c93a663-c3c0-46d4-bf77-4f1c5d008b23"
    },
    {
        "author": "唐庚",
        "paragraphs": [
            "水过鱼村湿，沙寛牧地平。",
            "片云明外暗，斜日雨边晴。",
            "山转秋光曲，川长暝色横。",
            "瘴乡人自乐，耕钓各浮生。"
        ],
        "title": "杂诗二十首  其一八",
        "id": "13f79687-a3f9-4a53-b169-8cb32bb24785"
    },
    {
        "author": "唐庚",
        "paragraphs": [
            "浪迹苍梧外，放怀黄木东。",
            "人情双鬓雪，天色屡头风。",
            "国计中宵切，家书隔岁通。",
            "为儒得愁思，一笑赖儿童。"
        ],
        "title": "杂诗二十首  其一九",
        "id": "5be60e45-0957-44b6-8b64-6584c477411c"
    },
    {
        "author": "唐庚",
        "paragraphs": [
            "万里非吾土，三年失我常。",
            "只愁鸢跕跕，敢作鹤昂昂。",
            "白竹连闽越，黄云入夜郎。",
            "何时返栖息，谁为问桃娘。"
        ],
        "title": "杂诗二十首  其二○",
        "id": "f3da9884-0ec5-44da-94a7-8f2fd328a26f"
    },
    {
        "author": "唐庚",
        "paragraphs": [
            "未许幽人晓梦长，朝朝亲炷佛前香。",
            "有诗为爱袁家渴，无病缘抄陆氏方。",
            "身杂蜑中谁是我，食除蜿外总随乡。",
            "白沙翠竹门前路，疑出西郊向草堂。"
        ],
        "title": "闲居二首  其一",
        "id": "9a69b0da-80ec-4f8d-8738-5a1d3cfec66b"
    },
    {
        "author": "唐庚",
        "paragraphs": [
            "细细敲门细细应，老翁方曲昼眠肱。",
            "鱼陂旧种千头鲙，桑径新窠十畆缯。",
            "菜足尚堪分地主，米余翻欲供邻僧。",
            "平生雅有乘桴兴，咫尺沧溟去未能。"
        ],
        "title": "闲居二首  其二",
        "id": "25ecda9a-63b7-4995-b6db-877efac2d4bc"
    },
    {
        "author": "唐庚",
        "paragraphs": [
            "人言盩厔似江湖，莫对丞哉叹负余。",
            "别後耳根无正始，向来纸尾得黄初。",
            "可怜鬼谷纵横口，今读神溪缥白书。",
            "臣朔许长钱许少，何当天子念公车。"
        ],
        "title": "闻勾景山补盩厔丞仍闻学道有得以诗调之发万里一笑",
        "id": "3683cc0d-692c-476c-ad5e-70ce7d4236c4"
    },
    {
        "author": "唐庚",
        "paragraphs": [
            "南来不觉两秋砧，览照惊呼雪满簪。",
            "平日不堪文馆冷，暮年更赋武溪深。",
            "敢缘三已有愠色，自笑一生能苦心。",
            "安得袁丝随里闬，闘鸡走狗任浮沉。"
        ],
        "title": "遣兴二首  其一",
        "id": "9893d9a0-cabd-433c-a224-7e838955c0f8"
    },
    {
        "author": "唐庚",
        "paragraphs": [
            "八千岐路愁何补，四十光阴老亦宜。",
            "此去只堪犀首饮，向来都是虎头痴。",
            "逢时有道其如命，得意无言所恨迟。",
            "诗债即今浑倚阁，新篇惟有莫相疑。"
        ],
        "title": "遣兴二首  其二",
        "id": "59477317-ba89-42da-901b-467e384a5e7d"
    },
    {
        "author": "唐庚",
        "paragraphs": [
            "非贤幸脱龙蛇岁，上圣应怜虮虱臣。",
            "忆与政和同度岭，朝来已点四年春。"
        ],
        "title": "甲午元日",
        "id": "e5390496-9fb4-47d6-a64b-0782ad8878a6"
    },
    {
        "author": "唐庚",
        "paragraphs": [
            "东风定何物，所至輙苍然。",
            "小市花间合，孤城柳外圆。",
            "禽声犯寒食，江色帯新年。",
            "无计驱愁得，还推到酒边。"
        ],
        "title": "春归",
        "id": "4ff9c727-00c4-4aed-a155-1298b0ba18f2"
    },
    {
        "author": "唐庚",
        "paragraphs": [
            "啼禽通梦寐，芳草过比邻。",
            "暖逼花期促，愁牵酒量伸。"
        ],
        "title": "春日五言二首  其一",
        "id": "c146e470-3868-4ebd-a6bb-fdb33e63a305"
    },
    {
        "author": "唐庚",
        "paragraphs": [
            "去就惭云雁，浮沉羡海鸥。",
            "妄心花片落，豪气柳枝柔。"
        ],
        "title": "春日五言二首  其二",
        "id": "a5b98533-db2e-4475-98a2-a8633dba6f44"
    },
    {
        "author": "唐庚",
        "paragraphs": [
            "更与何人共寂寥，竹君时引到溪桥。",
            "是家大似东郭子，能使人之意也消。"
        ],
        "title": "春日七言二首  其一",
        "id": "eb729e2a-b73c-4f84-925d-a8e6bd5adfae"
    },
    {
        "author": "唐庚",
        "paragraphs": [
            "尚有小桃凌奼女，岂无大杓饮衰翁。",
            "老来不复谈坚白，醉去犹能爱浅红。"
        ],
        "title": "春日七言二首  其二",
        "id": "9b2daa45-b0d5-408a-abbc-cb434e0d601d"
    },
    {
        "author": "唐庚",
        "paragraphs": [
            "便当权阁太常斋，药灶于傍手自煨。",
            "须信子鱼藏妙理，坐令母蟹媿几才。",
            "刀头定向何时得，剑脊频将好意来。",
            "老去少陵虽病肺，尚堪持此荐寒醅。"
        ],
        "title": "郑太玉送子鱼",
        "id": "432df11e-8272-478f-9133-a956101b35e3"
    },
    {
        "author": "唐庚",
        "paragraphs": [
            "世中贫富两浮云，已着居陶比在陈。",
            "就使真能去穷鬼，自量无以致钱神。",
            "柳车作别非吾意，竹马论交只汝亲。",
            "前此半痴今五十，欲将知命付何人。"
        ],
        "title": "儿曹送穷以诗留之",
        "id": "7a17381e-196b-4941-b165-4bceeea90ef9"
    },
    {
        "author": "唐庚",
        "paragraphs": [
            "望君挹取裒然首，为我迂回长者车。",
            "璧玉已闻归间道，足音那复念逃虚。",
            "卑微官职缘亲屈，眊矂情怀赖酒除。",
            "政使登名似韩子，十年曾不补遗余。"
        ],
        "title": "郑二锁试五羊久而不还问之广人云已失解从海道归潮矣闻之惘然唁以此诗",
        "id": "6e17e07c-27ee-453c-a5ca-34f96537e518"
    },
    {
        "author": "唐庚",
        "paragraphs": [
            "黑云惊小市，白雨沸秋江。",
            "声入家家树，凉传处处窗。",
            "乱流鸣决决，叠鼓闹庞庞。",
            "苹末清风起，斜阳觑海邦。"
        ],
        "title": "骤雨",
        "id": "bc761479-e779-415d-aa41-c0d2fad73755"
    },
    {
        "author": "唐庚",
        "paragraphs": [
            "秋来雨似浇，雨罢水如潮。",
            "市改依高岸，津喧救断桥。",
            "云阴哭鸠妇，池溢走鱼苗。",
            "天意良难测，前时旱欲焦。"
        ],
        "title": "江涨",
        "id": "d218d521-a3f5-4b70-9ccf-07d945b03af1"
    },
    {
        "author": "唐庚",
        "paragraphs": [
            "别後定何似，此中难具陈。",
            "倦憎秋气湿，老怯晓烟辛。",
            "沸议今方尔，归期觉愈伸。",
            "须烦三绝手，时复饷清新。"
        ],
        "title": "代书寄郑二",
        "id": "ab316ad4-ee69-4311-9323-acfdd48a43e8"
    },
    {
        "author": "唐庚",
        "paragraphs": [
            "应缘人望望，故作出迟迟。",
            "几岁一相见，浮云宁别时。",
            "吟拚鸡腷膞，玩觉兔迷离。",
            "此夕登楼兴，非关有所思。"
        ],
        "title": "八月十五夜月",
        "id": "44ba76df-646f-49d5-8baf-13173d0e748e"
    },
    {
        "author": "唐庚",
        "paragraphs": [
            "无复更残暑，夜深清欲饥。",
            "叶飞魂梦数，露重语音知。",
            "月色到秋苦，更声临晓迟。",
            "平生憎墨翟，老去亦悲丝。"
        ],
        "title": "夜久睡觉不复能寐凄然有感",
        "id": "4963a9f3-5b95-4363-bf70-9ff705f2a82a"
    },
    {
        "author": "唐庚",
        "paragraphs": [
            "啖蔗入佳境，冬来幽兴长。",
            "瘴乡得好语，昨夜有飞霜。",
            "篱下重阳在，醅中小至香。",
            "西邻蕉向熟，时致一梳黄。"
        ],
        "title": "立冬後作",
        "id": "d66063c1-2914-45a9-abba-a4f79409c6f6"
    },
    {
        "author": "唐庚",
        "paragraphs": [
            "倒拔孤舟入瘴烟，归来百斛泻丰年。",
            "炊香未数神江白，酿滑偏宜佛迹泉。",
            "饱去定知频梦与，醉中何至便妨禅。",
            "凭君为比长安米，看直公车牍几千。"
        ],
        "title": "端孺籴米龙川得粳糯数十斛以归作诗调之",
        "id": "2d6b2507-5aa6-4a82-87fe-02b7e08ff440"
    },
    {
        "author": "唐庚",
        "paragraphs": [
            "即今乐事属墙东，岁晚何曾酒盏空。",
            "白蜜已输仍节近，红藤未动况年丰。"
        ],
        "title": "东邻二首  其一",
        "id": "5c76ac33-544f-44b2-a683-a68400facc45"
    },
    {
        "author": "唐庚",
        "paragraphs": [
            "肯聴寒梅缓缓消，笛声夜夜到溪桥。",
            "怪生不似关山月，新向城中得征招。"
        ],
        "title": "东邻二首  其二",
        "id": "9549ef44-ead1-45fe-876d-d298bca6530c"
    },
    {
        "author": "唐庚",
        "paragraphs": [
            "云暗便窗破，山寒赖屋低。",
            "往还天外少，早晏雨中迷。",
            "书册开仍阖，履声东复西。",
            "何尝有所赋，得句旋安题。"
        ],
        "title": "谩成",
        "id": "68015e30-972e-4119-a5ff-09efded078da"
    },
    {
        "author": "唐庚",
        "paragraphs": [
            "旧友年来畧散亡，新收郑子亦遑遑。",
            "岁云暮矣无双鴈，我所思兮在五羊。",
            "狱吏事权先自贵，书生踪迹况能狂。",
            "风流人物今余几，可忍羣儿复谤伤。"
        ],
        "title": "闻郑二对吏五羊",
        "id": "c3a7283a-e821-4dab-8360-9f682774b339"
    },
    {
        "author": "唐庚",
        "paragraphs": [
            "经旬不见小匡庐，忽尔相逢喜欲呼。",
            "自入秋来更韶润，却从瘦里带敷腴。",
            "人间信有伤心碧，坐上那无满眼沽。",
            "可是清晖解娱客，能令肠断到愚儒。"
        ],
        "tags": [
            "庐山"
        ],
        "title": "东麓",
        "id": "401a11fe-1887-406a-bfdc-f55714436f94"
    },
    {
        "author": "唐庚",
        "paragraphs": [
            "西溪霜後更沉涵，溪上愁人雪半簪。",
            "市散争归桥纳纳，橹揺不进水潭潭。",
            "利倾小海鱼盐集，味入他村酒茗甘。",
            "百里源流千里势，惠州城下有江南。"
        ],
        "title": "西溪",
        "id": "4245d01d-8518-4750-9b3a-20b505174a7a"
    },
    {
        "author": "唐庚",
        "paragraphs": [
            "赖有澄江在，専供倚杖清。",
            "水裁偏岸直，云截乱山平。",
            "鞞鼓知农隙，鸡豚觉岁成。",
            "却缘摇落後，木杪得孤城。"
        ],
        "title": "野望",
        "id": "5a647d67-15da-4eff-b7fc-32fbc6930345"
    },
    {
        "author": "唐庚",
        "paragraphs": [
            "是日游于独，乃情知者谁。",
            "时光新旧岁，节物浅深枝。",
            "鸦攫春祠敏，鸢窥野烧痴。",
            "田园有妙理，吾悔得之迟。"
        ],
        "title": "独游",
        "id": "06c7d4a0-08f8-48a7-8c51-418d05d55c15"
    },
    {
        "author": "唐庚",
        "paragraphs": [
            "山静似太古，日长如小年。",
            "余花犹可醉，好鸟不妨眠。",
            "世味门常掩，时光簟已便。",
            "梦中频得句，拈笔又忘筌。"
        ],
        "title": "醉眠",
        "id": "570ada5b-0b0c-4c25-afac-461253c3390a"
    },
    {
        "author": "唐庚",
        "paragraphs": [
            "唐安千指录琵琶，故事犹闻蜀叟夸。",
            "樽酒何人陪北海，练裙今日见西华。",
            "子归未得频芳草，我老无成学种爪。",
            "万里相逢俱白首，班荆长语夕阳斜。"
        ],
        "title": "故游茂先大夫元佑初为唐安守豪逸喜宾客能剧饮谈笑盖陈孟公之流今唐安弦索之盛甲于两蜀自游使君始後累迁至秦鳯宪以卒既二十余载而其子振旅游峤南相过于惠州作此诗赠之",
        "id": "74dc7a6a-4e76-448a-a903-b065ab68b70a"
    },
    {
        "author": "唐庚",
        "paragraphs": [
            "老楚能令畏垒丰，此身翻累越人穷。",
            "至今无奈曾孙稼，几度虚占少女风。",
            "兹事会须星有好，他时曾厌雨其蒙。",
            "山中赖有茱粮足，不向诸侯托寓公。"
        ],
        "title": "悯雨",
        "id": "b6cf594f-a842-4a75-9501-2fb309649562"
    },
    {
        "author": "唐庚",
        "paragraphs": [
            "别公归去养天和，见说清朝士已多。",
            "裙舍登门何处曳，顶缘受记昔曾摩。",
            "几时傅说重调鼎，去岁成汤已解罗。",
            "会引鉴湖为故事，要从英主乞三峨。"
        ],
        "title": "次张天觉见赠韵",
        "id": "2d13b69e-979d-489e-b21e-d663555e8069"
    },
    {
        "author": "唐庚",
        "paragraphs": [
            "皂河经雨水微沙，船帖台根日未斜。",
            "三径就荒悲白土，一樽相属对黄花。",
            "已将远眺收平楚，更遣清言到永嘉。",
            "要见仙翁头似漆，请看醉後落乌纱。"
        ],
        "title": "重阳後一日从无尽泛舟游处士台故诗人秦龟从所居",
        "id": "447c3084-2656-4a5c-b2e4-aa1c136922d6"
    },
    {
        "author": "唐庚",
        "paragraphs": [
            "昔别方初节，相逢各素秋。",
            "君归卧龙国，我脱堕鸢州。",
            "霜鬓含多事，尘容帯倦游。",
            "行藏端可见，岁晚莫登楼。"
        ],
        "title": "江陵逢故人宋德粹自播守罢归南阳以诗见贻依韵和酬",
        "id": "d8436bfd-91fa-4554-9358-0b3793d2ff99"
    },
    {
        "author": "唐庚",
        "paragraphs": [
            "旧交零落半存亡，晚岁荆州得两唐。",
            "临别眼中无小谢，再来天外有他杨。",
            "预行後日诛茅地，要近先生避世墙。",
            "会与幽人数晨夕，何能结客少年场。"
        ],
        "title": "走城西别处厚居正两宗兄会居正出独与处厚笑语终日颇有卜邻之兴因属买田江陵作此诗",
        "id": "f28b0395-fd6b-4fda-9fae-834b9caf1e6d"
    },
    {
        "author": "唐庚",
        "paragraphs": [
            "闲把流年指上轮，朝来七十五回春。",
            "一杯愿荐乔松寿，四海方依社稷臣。",
            "血气未嫌辛菜冷，颜容犹称彩幡新。",
            "清诗小字传观处，满座惊呼觉有神。"
        ],
        "title": "和观文相公立春日示诗",
        "id": "55b920c0-9009-4265-8306-b9e8dec1696a"
    },
    {
        "author": "唐庚",
        "paragraphs": [
            "更把余年着酒浇，莫谈前事废灯挑。",
            "地缘有语封还止，印为无功铸复销。",
            "赖是诗书能却瘴，到今魂梦亦闻潮。",
            "头西归去君休怪，尾段无多不奈焦。"
        ],
        "title": "生还至宜都逢李六",
        "id": "346aaa48-4d3d-4ee1-b8db-b01d19047176"
    },
    {
        "author": "唐庚",
        "paragraphs": [
            "去楚及梅落，过夔逢麦秋。",
            "既非就国者，判作贾胡留。",
            "心力盘滩尽，年光抛渡休。",
            "移书故山友，慎勿厌锄耰。"
        ],
        "title": "舟中",
        "id": "4e76038f-b4b6-4c45-8bb1-8f6f55ab5799"
    },
    {
        "author": "唐庚",
        "paragraphs": [
            "双鬓茎茎白，孤舟寸寸移。",
            "北嵌方守剂，南畆定何时。",
            "无处谋春酌，他村博晚炊。",
            "频年卧江海，宁恤一滩迟。"
        ],
        "title": "北嵌",
        "id": "ae723b69-be32-4184-b300-5f68909db14d"
    },
    {
        "author": "唐庚",
        "paragraphs": [
            "白璧就黄壤，忘情良独难。",
            "观生六十化，比没九迁官。",
            "笔下无时俗，胸中有岁寒。",
            "雅怀嗟不遂，欲挂死前冠。"
        ],
        "title": "何执中挽词",
        "id": "f7bcd219-adde-4a0b-86bf-593fe52fe672"
    },
    {
        "author": "唐庚",
        "paragraphs": [
            "双鬓翻经老，千金食客贫。",
            "由来户外屦，不救甑中尘。",
            "惜此凌云手，终于入幕宾。",
            "何人禅家学，崔篆得崔骃。"
        ],
        "title": "王元隐挽诗",
        "id": "d43895fb-62a5-4c9f-a329-6a6a1b786f29"
    },
    {
        "author": "唐庚",
        "paragraphs": [
            "忍能挥泪读丰碑，平昔修为我自知。",
            "一日不斋无此理，五行并下记他时。",
            "肯教灵运先成佛，未信王家敢誉儿。",
            "耆旧即今零落尽，鹤归空叹冢累累。"
        ],
        "title": "悼杨隐之承事",
        "id": "a0f3180c-31cc-42f0-9f5b-1d9d3a3849dd"
    },
    {
        "author": "唐庚",
        "paragraphs": [
            "尘侵面相黄金暗，雨入眉毫白玉休。",
            "此日争看大垂手，游人谁复小低头。"
        ],
        "title": "题览胜阁後破佛",
        "id": "de31fa2a-1591-428b-8cf3-a48a6d16ec5b"
    },
    {
        "author": "唐庚",
        "paragraphs": [
            "老畏高门地，慵便下泽车。",
            "终然婴世网，难作爱吾庐。",
            "白平阳滛于，诗曹务尽废。",
            "郡置假尉以，代之分其半。"
        ],
        "title": "将赴阙有感示聃",
        "id": "a4c1739c-252b-451b-a09e-a02a363645d5"
    },
    {
        "author": "唐庚",
        "paragraphs": [
            "残岁无多日，此身犹旅人。",
            "客情安枕少，天气举杯频。",
            "桂玉黄金尽，风埃白髪新。",
            "异乡梅信远，谁寄一枝春。"
        ],
        "title": "次韵强幼安冬日旅舍",
        "id": "a5f2a30f-f1c1-48d8-a13c-0cefad36b37e"
    },
    {
        "author": "唐庚",
        "paragraphs": [
            "白头重踏软红尘，独立鹓行觉异伦。",
            "往事已空谁叙旧，好诗乍见且尝新。",
            "细思寂寂门罗雀，犹胜累累冢卧麟。",
            "力请宫祠知意否，渐谋归老锦江滨。"
        ],
        "title": "次韵幼安留别",
        "id": "d284509b-2999-487c-b3be-ccddd9324082"
    },
    {
        "author": "唐庚",
        "paragraphs": [
            "萧疏陌上桑，寂寞采桑女。",
            "蚕老叶转稀，罗敷泪如雨。",
            "敛袂蹙双蛾，秦筝一曲歌。",
            "殷懃谢郎意，其如义命何。"
        ],
        "title": "陌上桑曲",
        "id": "10b1c4d2-d9e1-4a65-a74c-d3cd67a1a341"
    },
    {
        "author": "唐庚",
        "paragraphs": [
            "秋风团扇情，夜雨长门意。",
            "高鸟既已逝，前鱼自当弃。",
            "贱妾白头吟，知君怀异心。",
            "祗知茂陵女，不忆临邛琴。"
        ],
        "title": "白头吟",
        "id": "b0323ff9-e8c1-4f60-84e0-29bd3c503d2c"
    },
    {
        "author": "唐庚",
        "paragraphs": [
            "结客少年场，男儿尚气须激昂。",
            "朝从鲁朱家，暮过秦武阳。",
            "饮酒邯郸市，膝上横秋霜。",
            "明年从军入炖煌，金印紫绶辉路傍，贫中知已慎勿忘。"
        ],
        "title": "结客少年场",
        "id": "a33b1140-e1af-4519-8729-a6f74f682443"
    },
    {
        "author": "唐庚",
        "paragraphs": [
            "五杂俎，水中鱼。",
            "去复还，天上凫。",
            "不获已，辕下驹。",
            "五杂俎，名利地。",
            "去复还，尘埃辔。",
            "不获已，贫而仕。"
        ],
        "title": "五杂俎",
        "id": "ecd5ce98-b622-4e23-a001-9fa91caaa9d7"
    },
    {
        "author": "唐庚",
        "paragraphs": [
            "公无渡河，公无渡河。",
            "君不见吴儿秋悲小海唱，湘女夜怨招魂歌。",
            "抱石沉清流，弄酒奔素娥。",
            "忠血醉蛟蜃，义肉饱鼋鼍。",
            "暗中水弩贯七札，鱼龙百怪垂涎泽，吻牙相磨。",
            "公无渡河，公无渡河，平地犹恐生风波。"
        ],
        "title": "公无渡河",
        "id": "27c84dde-6eba-47d2-afbb-d3b74c05619a"
    },
    {
        "author": "唐庚",
        "paragraphs": [
            "生男禁多才，长沙伴湘累。",
            "生女禁太美，阴山嫁胡儿。",
            "长沙虽归如不归，阴山亦复归无期。",
            "绛灌通矦延寿死，琵琶休怨汉天子。"
        ],
        "title": "明妃曲",
        "id": "ce57fa3b-f9eb-4efd-8c6f-a0f148f9a3d5"
    },
    {
        "author": "唐庚",
        "paragraphs": [
            "天宝舞马四百蹄，彩床衬步不点泥。",
            "梨园一曲倾杯乐，骧首顿足音节齐。",
            "几年流落人间世，挽盐驾鼓不敢嘶。",
            "忽然技痒不自禁，俗眼惊顾身颠跻。",
            "後生何尝识此舞，谓之不祥固其所。"
        ],
        "title": "舞马行",
        "id": "bde4cd9e-102b-4d5a-a10e-5b4df48f2228"
    },
    {
        "author": "唐庚",
        "paragraphs": [
            "树欲静兮风不止，子欲飬兮亲不待。",
            "归飞反哺八九子，我曾不如毕逋尾。",
            "树欲静兮风不休，子欲飬兮亲不留。",
            "旦自梅兮暮至棘，当年饲我如鸤鸠。"
        ],
        "title": "风树吟",
        "id": "8690b03d-3b24-4029-aea0-643f1786c15b"
    },
    {
        "author": "唐庚",
        "paragraphs": [
            "谁家翠岭高亭亭，白崖隐起仙人形。",
            "仙人昔尝为酒星，乘兴痛饮干北溟。",
            "五湖一吸聊解酲，江妃丧魄鳌失灵。",
            "上帝震怒呵出庭，酡然影落秋山青。",
            "行人几见霜叶零，醉仙醉去不复醒。",
            "何须荷锸随刘伶，河沙劫填归冥冥。"
        ],
        "title": "戏题醉仙崖",
        "id": "8ecf1f25-e8e2-4705-b9b4-18a255b3d7e4"
    },
    {
        "author": "唐庚",
        "paragraphs": [
            "卷地风来怒涛起，惊散沙汀双翡翠。",
            "谁将仙匹锁金笼，孤飞吟叫烟波里。",
            "古生开锁放珍禽，春江日暖重相寻。",
            "巧舌相和苇风软，绮翼交飞菰浪深。",
            "壮哉古生真任侠，气义肝肠何激烈。",
            "功成不复更偷生，一剑挥霜襟溅血。",
            "世间美事多参商，白马青梅人断肠。",
            "古生埋没在何处，江山流水空茫茫。"
        ],
        "title": "古生",
        "id": "6bd5fc70-050e-44c6-8876-ec81b7eb4b38"
    },
    {
        "author": "唐庚",
        "paragraphs": [
            "仙姑八十春秋高，两鬓墨黑无斑毛。",
            "鹿胎冠子青纱袍，神风清峻真仙曹。",
            "人生瞥忽如销膏，是非海里翻波涛。",
            "五斗官米令人劳，安能俛首争锥刀。",
            "愿仙乞我瓢里一丸药，武陵溪上抖擞世俗腥与臊。",
            "不然教我蝉蜕羽化秘诀之一二，海山深处摘取王母千岁不熟之蟠桃。"
        ],
        "title": "走笔赠仙姑",
        "id": "c86d2353-9b68-4b54-900b-967189284967"
    },
    {
        "author": "唐庚",
        "paragraphs": [
            "炭寒火冷灯微明，虗檐泻雨如倾瓶。",
            "酒酣耳热身体轻，抚膺大吼黄钟声。",
            "怒目直视如流星，拔剑击柱傍人惊。",
            "丈夫宁可五鼎烹，安得容此呑舟鲸。"
        ],
        "title": "醉後怒笔",
        "id": "bebabc33-7d09-41e5-9e86-5bc5f8e4a502"
    },
    {
        "author": "唐庚",
        "paragraphs": [
            "云南老人老无力，藜杖支腰陇头立。",
            "道逢蜀客话平生，时复仰天长太息。",
            "自言贯属泸水湄，泸水边徼滨獠夷。",
            "夷人之性类蛇豕，频肆毒螫为疮痍。",
            "十五年前多寇盗，一境骚然不相保。",
            "民禾收刈虏人家，戎马偷衔汝江草。",
            "近来风俗都变移，卷却旌旗张酒旗。",
            "牛羊村落晚晴处，烟火楼台日暮时。",
            "两眼昏花两鬓雪，喜见升平好时节。",
            "茅屋横吹一笛风，野店携归半瓶月。",
            "问翁致此何因缘，道是江阳太守贤。",
            "鼓琴弦歌不生事，十年静治安吾边。",
            "郑国国侨去已久，谁信人间准前有。",
            "异日刊为德政碑，请问云南陇头叟。"
        ],
        "title": "云南老人行",
        "id": "bfb2cbf9-1523-4a3b-814a-3433cc2e7b02"
    },
    {
        "author": "唐庚",
        "paragraphs": [
            "忆昔方东来，亭传荒荆棘。",
            "风庭红叶乱，雨砌苍苔湿。",
            "饥虎拨门开，哀禽向人泣。",
            "十载却西还，亭传已完葺。",
            "青锁揖江山，朱栏趁阶级。",
            "行旅粮不赍，大路遗敢拾。",
            "蜀道无难昜，人心自寛急。",
            "寄言守亭者，勿使狐狸入。"
        ],
        "title": "忆昔行",
        "id": "fb72e55b-58fa-49b3-8d9b-6233094f42fc"
    },
    {
        "author": "唐庚",
        "paragraphs": [
            "细藤簟展波纹绿，瓦枕竹床殊不俗。",
            "白日寥寥午眠熟，起来更觉精神足。",
            "万缘寂静数瓯茶，千偈消磨碁一局。",
            "此间真味有余清，未羡纷纷厌粱肉。"
        ],
        "title": "午起行",
        "id": "ad64c35d-f7e7-4d39-aeef-148d38c8bae1"
    },
    {
        "author": "唐庚",
        "paragraphs": [
            "张求一老兵，着帽如破斗。",
            "卖卜益昌市，性命寄杯酒。",
            "骑马好事人，金钱投瓮牖。",
            "一语不假借，意自有臧否。",
            "鸡肋巧安拳，未省怕嗔殴。",
            "坐此益寒酸，饿理将入口。",
            "未死且强项，那暇顾炙手。",
            "士节久凋丧，舐痔甜不呕。",
            "求岂知道者，议论无所苟。",
            "吾宁从之游，聊以激衰朽。"
        ],
        "title": "张求",
        "id": "d8d5056d-75fe-4da0-b84a-dd0d60ae94b0"
    },
    {
        "author": "唐庚",
        "paragraphs": [
            "三尺光芒耀霜雪，长安使气为任侠。",
            "间对要离壮涙垂，醉叱荆轲怒眦裂。",
            "天下承平猛士闲，夜半无人自弹铗。",
            "会须东海斩长鲸，归来倒沥腥臊血。"
        ],
        "title": "击剑歌",
        "id": "57ee8c66-2235-4624-8b1c-411675e74a19"
    },
    {
        "author": "唐庚",
        "paragraphs": [
            "黎城酒贵如金汁，解尽寒衣方一吸。",
            "狱曹参军到骨穷，簿书吻燥何由湿。",
            "夜来细雨落檐花，对客惟有尝春茶。",
            "明朝踏月趁早衙，免使路中逢曲车。"
        ],
        "title": "黎城酒",
        "id": "01ec4929-7c65-4ebe-9851-497d51a625bc"
    },
    {
        "author": "唐庚",
        "paragraphs": [
            "崔令饮酒五七斗，崔令唱辞一千首。",
            "时时浪饮輙高歌，利锁名缰总无有。",
            "人称崔令为颠狂，我知崔令非颠狂。",
            "承流宣化有余方，高歌浪醉也何妨。"
        ],
        "title": "题崔令曲海後",
        "id": "79745a2e-88ee-4567-8988-170503acb905"
    },
    {
        "author": "唐庚",
        "paragraphs": [
            "雨余热喘殊喊呀，坐翻故纸腰足麻。",
            "铺陈枕簟骞青纱，倒床不复知横斜。",
            "梦魂飞扬远还家，故人见我一笑哗。",
            "须臾睡觉衙鼓挝，墙头瞑雀声槎槎。"
        ],
        "title": "昼寝",
        "id": "3cc12416-fc20-43ba-a74b-9880b8e74ddf"
    },
    {
        "author": "唐庚",
        "paragraphs": [
            "雨似悬河风似箭，风号雨驰寒刮面。",
            "何处巡城老健儿，城上讴吟自哀怨。",
            "不知底事偏苦伤，声高声低哀思长。",
            "戍边役重畏酷法，去国年多思故乡。",
            "城上歌时夜方半，正是孤斋醉魂断。",
            "和风和雨两三声，推枕投衾坐长叹。",
            "传闻边警动熙河，战士连年不解戈。",
            "今夜风号雨驰处，城上哀怨知几何。"
        ],
        "title": "城上怨",
        "id": "46ed5e08-de6d-49a8-a55a-3b60c10e45bb"
    },
    {
        "author": "唐庚",
        "paragraphs": [
            "巴江滟滟巴山空，十里五里蕉花红。",
            "少年鋭意立功业，破烟一棹轻如风。",
            "却思三岁相欢聚，说剑论诗轻李杜。",
            "平生不作女儿悲，今日为君重回顾。"
        ],
        "title": "别句永叔",
        "id": "93863e82-c653-4970-946e-c52b187acfc0"
    },
    {
        "author": "唐庚",
        "paragraphs": [
            "官居双海棠，何年植庭中。",
            "风流二月间，照耀一室红。",
            "浑家惜此花，具饮呼乃翁。",
            "翁虽怯杯觞，意难逆儿童。",
            "臈醽十分深，白眼一引空。",
            "醉时忘华颠，浩歌满东风。"
        ],
        "title": "春日杂言二首  其一",
        "id": "1d476a17-95de-4f19-bbe4-3e9c61bfb2ad"
    },
    {
        "author": "唐庚",
        "paragraphs": [
            "庭前杨柳枝，春来蔚然绿。",
            "老翁鬓边青，已去不可复。",
            "举杯属春风，此理竟如何。",
            "转首飞杨花，春风自蹉跎。"
        ],
        "title": "春日杂言二首  其二",
        "id": "8a6404ca-aa9d-4e75-97d7-f5cb4b77bb69"
    },
    {
        "author": "唐庚",
        "paragraphs": [
            "昔我先君子，德与形气俱。",
            "襃衣佩长剑，轩昂真丈夫。",
            "我生困多难，乃类山泽癯。",
            "头目颇麞鼠，愧忝虎豹驹。",
            "太仓五斗米，足食蕞尔躯。",
            "谁能向天子，号饥诉侏儒。"
        ],
        "title": "览镜",
        "id": "93e3800a-75a2-488b-b702-7a28bed4a4eb"
    },
    {
        "author": "唐庚",
        "paragraphs": [
            "山头竹万个，风来玉相戛。",
            "下有屋数间，萧然如佛刹。",
            "门无车马喧，幽径芳草茁。",
            "隔窗识君声，遽起投笔札。",
            "黄鸡未啄黍，环堵无可杀。",
            "园蔬煮淡泊，山泉啜甘滑。",
            "何以乐嘉宾，春禽日嘲哳。"
        ],
        "title": "客至",
        "id": "3595bd4a-e1fe-4708-a8e7-df2dcc29ba1c"
    },
    {
        "author": "唐庚",
        "paragraphs": [
            "先生饱酝藉，表里皆纯粹。",
            "独推糟与粕，施之为政事。",
            "百里饮其德，陶陶有欢意。",
            "余醺落嘉陵，一江醇酒味。",
            "沉酣到山骨，颓然偃苍翠。",
            "亭中时把酒，坐对青山醉。",
            "醉乡在何许，祗此中间是。",
            "先生况多文，为续醉乡记。"
        ],
        "title": "寄题张志行醉峰亭",
        "id": "e28b44bf-443e-4cc7-b82b-0ecbb0e61c56"
    },
    {
        "author": "唐庚",
        "paragraphs": [
            "元气脱形数，运动天地内。",
            "东坡未离人，岂比元气大。",
            "天地不能容，伸舒輙有碍。",
            "低头不能仰，闭口焉敢欬。",
            "东坡坦率老，局促因难耐。",
            "何当与道俱，逍遥天地外。"
        ],
        "title": "闻东坡贬惠州",
        "id": "afaaeb85-572e-4e91-80a0-0c32450c1263"
    },
    {
        "author": "唐庚",
        "paragraphs": [
            "我昔游泸江，泛舟奔楚宫。",
            "黔江自南来，胥会涪之东。",
            "黔江清且碧，泸江浊而红。",
            "红碧不相入，分流如卧虹。",
            "羣潴激湍涛，汹涌成战攻。",
            "须臾尽变浊，混混颜色同。",
            "清固不胜浊，此理天下通。",
            "君视开成间，牛李争长雄。",
            "要之赞皇子，不胜太牢公。",
            "物理自古然，徘徊叹无穷。"
        ],
        "title": "寄郭潜夫",
        "id": "5e37a19b-8f7f-437a-8a0d-6f3487c62cbd"
    },
    {
        "author": "唐庚",
        "paragraphs": [
            "鹤兮鹤兮何处来，秋江静兮芦花开。",
            "波痕侵月白皑皑，千声万声鸣哀哀。",
            "不飞不翔不饮啄，骨瘠棱棱瘦如削。",
            "冰姿玉质仅生存，雪羽霜毛半零落。",
            "鹤兮鹤兮何郁郁，我知尔是冲天物。",
            "芝田就养孤高情，瑶池洗出神仙骨。",
            "传闻仙岛冥冥中，水晶甃作蓬莱宫。",
            "祥烟瑞雾常蒙蒙，好将六翮抟仙风。"
        ],
        "title": "病鹤行",
        "id": "fde35abf-c1b2-43c3-80e9-a494f189b56c"
    },
    {
        "author": "唐庚",
        "paragraphs": [
            "读书老益苦，潇洒比元澹。",
            "直行不由径，慎独肯欺闇。",
            "如何已鸿冥，犹复见蜉撼。",
            "寡和郢中曲，忍辱渔阳掺。",
            "斗筲彼常态，义命吾何憾。",
            "屈伸固有时，佳境当徐啖。"
        ],
        "title": "寄郭虞卿",
        "id": "3bec47e8-3940-475f-a93d-ef31a32fbc6e"
    },
    {
        "author": "唐庚",
        "paragraphs": [
            "温泉宫里行人宿，温泉池上行人浴。",
            "人自多情感盛衰，泉固无心任荣辱。",
            "细路蟠蟠入疏竹，万年秦山皆在目。",
            "吾皇高拱九重深，一株松萝为谁绿。"
        ],
        "title": "题温泉观",
        "id": "852d93d4-ed0f-4b5e-83dc-e78218590afb"
    },
    {
        "author": "唐庚",
        "paragraphs": [
            "倦游征人鬓欲丝，膏车秣马东南驰。",
            "出门四顾迷路岐，闭户却坐愁支颐。",
            "鱼生釡灶鼠巢枝，夏畦千里成陂池。",
            "吾皇致治方无为，淫雨破块天何知。",
            "劝君饮酒君勿疑，行使止尼良由时。",
            "未逃形数皆有涯，此独未信无穷期。"
        ],
        "title": "题洪川驿",
        "id": "b03239db-fbe5-483a-a6c2-9db5b9a44027"
    },
    {
        "author": "唐庚",
        "paragraphs": [
            "半夜春山试雷雨，惊起蛰龙初出土。",
            "野人不惜苍苔古，掘得嘉餐自烧煮。",
            "满盘明玉远飘风，一箸鲈鱼味差苦。",
            "竹斋食罢竹阴午，竹里行吟傲簪组。",
            "君夸食肉君固卑，我夸食笋我亦痴。",
            "阿蛮丰腻飞燕瘦，意态虽异要皆奇。",
            "君不见天随先生贫食杞，又不见关中客卿肥刺齿。",
            "丰俭不齐皆有理，彼此相忘聊尔耳。"
        ],
        "title": "食笋行",
        "id": "bab6d3db-bbe1-4dab-a2cd-54028247350b"
    },
    {
        "author": "唐庚",
        "paragraphs": [
            "黄金转手尽，郊居掩清昼。",
            "山容凉肺腑，竹意浄怀袖。",
            "入门编简香，无复更铜臭。",
            "君看道南院，岂识元德秀。"
        ],
        "title": "题史廷直郊居",
        "id": "3a7a6f59-df3e-4e62-b2f5-915bda6ca5d7"
    },
    {
        "author": "唐庚",
        "paragraphs": [
            "斫破夜叉头，取出仙人掌。",
            "鲛人满腹珠，鮰鱼新出网。"
        ],
        "title": "棕花",
        "id": "d98062bd-a6ca-4d64-909d-34e941849b42"
    },
    {
        "author": "唐庚",
        "paragraphs": [
            "文正活国手，颇恨见不及。",
            "宦游识其孙，想像高冠岌。",
            "岂但为交承，自是贤友执。",
            "尤喜谈性命，微到鬼神泣。",
            "吾曹饮沧海，百川资一吸。",
            "失脚沙土间，卷舌舐泥汁。",
            "焉依既云久，临别百忧集。",
            "去去自护持，雨荷终不湿。"
        ],
        "title": "送王观复交代",
        "id": "ed5ef68a-0739-4a27-97a7-bc48246e6bbb"
    },
    {
        "author": "唐庚",
        "paragraphs": [
            "乃祖赋混成，津涯极深远。",
            "家学到诸郎，文字复清婉。",
            "今作劾鼠吏，于理诚未稳。",
            "怒草三千牍，驰驿奏龙衮。",
            "上问今安在，幕职补阆苑。",
            "召赐数刻对，叹息相见晚。",
            "纵未置青琐，亦应校黄本。",
            "九万里扶摇，忽若驰峻坂。"
        ],
        "title": "戏赠王推官诚中",
        "id": "85fa15ab-1a0e-4e72-9af5-89ba54e6d926"
    },
    {
        "author": "唐庚",
        "paragraphs": [
            "谁不从王事，夙夜独匪懈。",
            "休沐犹坐曹，伏日不归廨。",
            "平生熟大法，余事工小楷。",
            "自称霹雳手，作县真癣疥。",
            "董宣虽强项，临事中实骇。",
            "从君学吏礼，稍稍识起拜。",
            "今当告别去，何以赠行迈。",
            "二十罚自亲，此理须少戒。"
        ],
        "title": "送赵元思司法",
        "id": "a88e767d-e9b5-4ace-b142-4916c4a8a828"
    },
    {
        "author": "唐庚",
        "paragraphs": [
            "平生未识韩，不愿封万户。",
            "方幸得依刘，未几公已去。",
            "三年此留滞，一味惟忠恕。",
            "江水倒随人，剑岭横遮路。",
            "那知黄门手，就写碧藓赋。",
            "空闻陇上儿，击块歌五袴。"
        ],
        "title": "送扈大夫端叟",
        "id": "bd03b3b2-b55e-439d-87d2-4a304f7d6f39"
    },
    {
        "author": "唐庚",
        "paragraphs": [
            "君子所就三，为食最为下。",
            "起家仰寸禄，此实下焉者。",
            "南山无敝庐，千里就官舍。",
            "但使食有鱼，敢言曹乏马。",
            "同寮皆故人，毎事相假借。",
            "况复官长贤，醉归应不骂。"
        ],
        "title": "到任後寄家兄",
        "id": "3dacd91f-4135-47b2-a836-5956b7064e86"
    },
    {
        "author": "唐庚",
        "paragraphs": [
            "闭门诵书史，已读万卷破。",
            "养气塞天地，不受一毫挫。",
            "名声落空廓，踪迹长坎坷。",
            "尘埃相邂追，齿髪嗟老大。",
            "文章心未死，功业手犹唾。",
            "世事若循环，天理犹转磨。",
            "朝得暮或失，俯吊仰輙贺。",
            "行见风云会，惊起南阳卧。"
        ],
        "title": "送乡人下第归乡",
        "id": "6987e204-6eb5-4af2-9a3a-dc8812f8b232"
    },
    {
        "author": "唐庚",
        "paragraphs": [
            "大官危，小官卑，君不得官君勿悲。",
            "君不见前日宰相今海涯，胡椒八百斛，流落知为谁。",
            "又不见州县官，折腰事细儿。",
            "常忧一语不中治，敢对西山笏拄颐。",
            "大官危，小官卑，君不得官君勿悲。",
            "愿君酒量如鸱夷，勿作瓶罂居井眉。",
            "与君赌取醉为期，明日乌帽风披披。"
        ],
        "title": "送赵安道下第归乡",
        "id": "39673cc9-e4c7-4601-a188-85e295c8c703"
    },
    {
        "author": "唐庚",
        "paragraphs": [
            "畴昔告行迈，别酒月中把。",
            "蹭蹬我已归，裴徊君尚且。",
            "相逢勿惊怪，已觉都幻假。",
            "但当呼阿素，预遣置若下。",
            "略听诵灵光，未敢赋换马。",
            "一醉洗尘埃，万事真土苴。"
        ],
        "title": "代先状寄孙熙叔",
        "id": "44133cfd-0e5f-4eab-b806-aa275b4643be"
    },
    {
        "author": "唐庚",
        "paragraphs": [
            "坐稳膝生踝，凝尘罩蓝版。",
            "出少颜面生，未熟城市眼。",
            "争席人相忘，馈肉礼非简。",
            "本自无光彩，不必更埋铲。",
            "自知吾免矣，置酒具瓶盏。",
            "起舞属细君，相对一笑莞。"
        ],
        "title": "郡人献笋守以分饷郡寮而吏独见遗守知之命追赐焉盖不出既久而人忘之也因成一篇",
        "id": "46933b6f-3408-4252-9b17-a7592487e5de"
    },
    {
        "author": "唐庚",
        "paragraphs": [
            "饥乌哑哑枝上啼，秋风萧萧吹客衣。",
            "儒冠误身不得归，女痴妻寒病乳老。",
            "归来聚首贫亦好，我固知之归不早。",
            "束书十载游长安，一官远谢医卜贤。",
            "托生长镵直可怜，今君别我还故里。",
            "想见亲朋问所以，为言顦顇京尘里。"
        ],
        "title": "友人还乡有感",
        "id": "ad509532-5b88-4741-a3a8-d17ed2df2dfd"
    },
    {
        "author": "唐庚",
        "paragraphs": [
            "仁庙乃文考，裕陵真武王。",
            "先帝几于成，主上贤于康。",
            "时亦有二子，采薇登首阳。",
            "其一犹行歌，其一今云亡。",
            "功在百世外，懦夫心胆张。",
            "齐侯但多马，名灭身未殭。"
        ],
        "title": "哀贤",
        "id": "d8d5dd4d-7cda-481b-b729-d1c79ab75465"
    },
    {
        "author": "唐庚",
        "paragraphs": [
            "当今求多闻，取士到蓬荜。",
            "时时得新语，谁谓山县僻。",
            "昨日拜御史，今日除谏官。",
            "立朝无负汉恩厚，论事不妨晁氏安。",
            "台省诸公登衮衮，闭门熟睡黄绸稳。"
        ],
        "title": "读邸报",
        "id": "410a1faa-9b15-4469-bb3e-0baf0174c582"
    },
    {
        "author": "唐庚",
        "paragraphs": [
            "参军坐厅事，据案嚼齿牙。",
            "引囚到庭下，囚口争喧哗。",
            "参军气益振，声厉语更忉。",
            "自古官中财，一一民膏血。",
            "为吏掌管钥，反窃以自私。",
            "人不汝谁何，如摘颔下髭。",
            "事老恶自彰，证佐日月明。",
            "推穷见毛脉，那可口舌争。",
            "有囚奋然出，请与参军辨。",
            "参军心如眼，有睫不自见。",
            "参军在场屋，薄薄有声称。",
            "只今作参军，几时得骞腾。",
            "无功食国禄，去窃能几何。",
            "上官乃容隐，曾不加谴诃。",
            "囚今信有罪，参军宜揣分。",
            "等是为贫计，何苦独相困。",
            "参军噤无语，反顾吏卒嗟。",
            "包裹琴与书，明日吾归休。"
        ],
        "title": "讯囚",
        "id": "fc6b6142-cd64-49c8-9d25-3243c273b6c9"
    },
    {
        "author": "唐庚",
        "paragraphs": [
            "使君来分铜虎符，哺飬百姓如哺雏。",
            "设弧在旦人奔走，举首争为使君寿。",
            "但愿使君如乃翁，福德种种皆圆融。",
            "官至大中年九十，诸郎鸣玉左右立。"
        ],
        "title": "程使君生辰歌",
        "id": "5354ac48-8db2-4182-b654-7fd993528392"
    },
    {
        "author": "唐庚",
        "paragraphs": [
            "阆中胜事不妨奇，旧来僻左人谁知。",
            "祗缘乃祖肠断句，名与江水东南驰。",
            "阆人德之不敢忘，遗祠今在南山上。",
            "壁间画得太瘦生，想是当年苦吟様。",
            "寄将模本博新诗，为我落笔挥珠玑。",
            "君家自是个中脚，会道春从沙际归。"
        ],
        "title": "寄杜蓬州",
        "id": "5500d0e8-cd47-43f4-8382-34660b448b9a"
    },
    {
        "author": "唐庚",
        "paragraphs": [
            "初游东都年二十，清欢趁得中秋及。",
            "高阳会中酒徒集，惠和坊里绣鞍入。",
            "蟹螯尝新左手执，鸡头未老搓玉粒。",
            "杯行到手不待揖，明月清风供一吸。",
            "纒头不惜倾箱给，倚赖决科如俯拾。",
            "谁知得官反拘絷，此景此欢那复缉。",
            "今岁中秋雨如泣，穷山牢落秋光湿。",
            "孤灯荧荧照书笈，屈指流年如箭急。"
        ],
        "title": "中秋遇雨感怀呈世泽彦直",
        "id": "c6364a9e-d2d1-4844-bb4a-cd434b04ec5c"
    },
    {
        "author": "唐庚",
        "paragraphs": [
            "公才过人其倍十，词艺即今谁跂及。",
            "万卷收藏富编集，诗人阃域称优入。",
            "西州书生学穿执，朅来东游为丝粒。",
            "十分折腰敢长揖，欲吐壮怀还自吸。",
            "朋从调笑鬬捷给，狂言偶发难收拾。",
            "语意俳谐韵牵絷，不敢献公公密缉。",
            "报章大是鲛人泣，一一珠玑落圆湿。",
            "自惭思竭如空笈，口吻悲吟知窘急。"
        ],
        "title": "通判苏君俞见和复次韵答之",
        "id": "9a42be74-86d9-4fa8-ab6c-4e342a2954a6"
    },
    {
        "author": "唐庚",
        "paragraphs": [
            "去年雨多忧水潦，今年雨少忧枯槁。",
            "都缘县政失中和，水旱年年勤父老。",
            "前时云起雨欲落，夜半风来还一扫。",
            "明朝引首望霄汉，屋上晨暾仍杲杲。",
            "赋输百万未破白，簿脚何缘得勾倒。",
            "上书自劾欲归去，老妇挽衣傍夺藁。",
            "技穷往诉北山神，是夕沛然偿所祷。",
            "稻畦罢亚势已活，竹里萧疏声更好。",
            "故应神意闵孤拙，苟免岁中书下考。",
            "便安杵臼伺秋成，云子满田行可捣。"
        ],
        "title": "喜雨呈赵世泽",
        "id": "95788ca1-30d8-4973-803b-c99cad95e371"
    },
    {
        "author": "唐庚",
        "paragraphs": [
            "去天一尺古蓬州，年来除守得胜流。",
            "渠家本是城南杜，诗律贤我三千筹。",
            "如此才高却解事，入眼人才皆可意。",
            "他邑犹分刺史天，片言每为将军地。",
            "故应怜我退无田，力相推挽令向前。",
            "傍人闻说皆抚掌，竹竿那使鲇鱼缘。"
        ],
        "title": "蓬州杜使君洪道屡称我于诸公闻之愧甚赋诗答谢之",
        "id": "41d2e123-a3f7-41ad-acf7-c3af078b637b"
    },
    {
        "author": "唐庚",
        "paragraphs": [
            "陆子作茶经，竟为茶所困。",
            "其中无所主，复着毁茶论。",
            "简贤傲长者，彼自愚不逊。",
            "茶好固自若，于我有何恨。",
            "便当脱野服，洗琖为一献。",
            "饮罢挈茶去，譬彼浇畦畹。",
            "君看祢正平，意气真能健。",
            "达与不达人，何啻相千万。"
        ],
        "title": "嘲陆羽",
        "id": "578d9c83-aa84-4eb6-8a26-c805a402cb3b"
    },
    {
        "author": "唐庚",
        "paragraphs": [
            "爷娘嫁我时，本以君能文。",
            "谓当得所托，致身在青云。",
            "观今天下事，胜负方纷纭。",
            "英俊肩相摩，料理不到君。",
            "何妨采药去，相与登鹿门。",
            "着书示後世，千载犹清芬。"
        ],
        "title": "代内",
        "id": "4ce092a2-2011-41e3-a0d3-9985df4be274"
    },
    {
        "author": "唐庚",
        "paragraphs": [
            "世岂无高人，刻意在枯槁。",
            "竟为恩爱累，有志莫能保。",
            "君能唤我归，衰鬓及未葆。",
            "何非有此翁，那得有此媪。",
            "着书吾岂能，庻几获幽讨。",
            "何必登鹿门，是山皆可老。"
        ],
        "title": "答",
        "id": "50d3764a-f646-441a-b0e3-5e9b5ad39c3a"
    },
    {
        "author": "唐庚",
        "paragraphs": [
            "踏歌喧喧杂铙鼓，潭边呼龙令作雨。",
            "龙嗔挥水十大余，千村万落几为鱼。",
            "寄谢龙神且安处，熟睡深潭不惊汝。"
        ],
        "title": "戊子大水二首  其一",
        "id": "8c541406-5e99-40a5-8484-594132332370"
    },
    {
        "author": "唐庚",
        "paragraphs": [
            "夜半传呼河入室，揽衣下床深没膝。",
            "旧来水不到谯门，老巫归咎西门君。",
            "西门君去老巫舞，明年却娶河伯妇。"
        ],
        "title": "戊子大水二首  其二",
        "id": "9db4bf35-a311-4124-acf8-7a64f7ef420d"
    },
    {
        "author": "唐庚",
        "paragraphs": [
            "人生纔食顷，何处分好弱。",
            "刑狱即道场，筦库有真乐。",
            "故纸终日翻，毛锥几年阁。",
            "百函无力致，诸公谁说着。",
            "今承学校乏，颇讶名字错。",
            "宿业岂无恋，得冶不敢跃。",
            "骨肉远难俱，囊装贫昜缚。",
            "师儒要好手，老大良非脚。",
            "戛尽识羮空，抽穷知茧薄。",
            "後生端所畏，人材若为作。",
            "岂唯嘲孝先，更恐困有若。",
            "行路固知难，得地幸不恶。",
            "柳拖千丈丝，山集五色雀。",
            "绛纱谅无有，苜蓿聊可嚼。",
            "况闻豆积岭，中有不死药。"
        ],
        "title": "除凤州教授非所欲也作此自寛",
        "id": "978464ba-6a2c-4e81-814e-6643f76b42cb"
    },
    {
        "author": "唐庚",
        "paragraphs": [
            "左绵城北长安道，马足翻翻人自老。",
            "越王高楼藏道边，道上行人不迷到。",
            "楼前西日堕江红，一见如逢邻舍翁。",
            "向来何处识面目，应在少陵诗句中。"
        ],
        "title": "登越王楼",
        "id": "d6e2434e-d347-4829-ac6e-d68200dd469a"
    },
    {
        "author": "唐庚",
        "paragraphs": [
            "人间八月秋霜严，芙蓉溪上春酣酣。",
            "二南变後鲁叟笔，七国战处邹轲谈。",
            "人间二月春光好，溪上芙蓉迹如扫。",
            "周家盛处伯夷枯，汉室隆时贾生老。",
            "小儿造化谁能穷，几回枯枿还芳丛。",
            "只因人老不复少，有酒且发衰颜红。"
        ],
        "title": "芙蓉溪歌",
        "id": "3e1cf9aa-27e2-43e2-b12e-e41a8dc31b82"
    },
    {
        "author": "唐庚",
        "paragraphs": [
            "富乐之名谁所留，建安年中刘豫州。",
            "拥兵入蜀万貔貅，孱璋送国来迎头。",
            "军中酾酒椎千牛，炙如巴山酒如涪。",
            "酒酣握手登高丘，极目紫芋蹲春畴。",
            "富乐之名此其由，君闻此说还信不。",
            "当时兵起四十秋，拆屋不足供诛求。",
            "生灵嗷嗷鼎中油，山中胡为乃尔优。",
            "想今富乐万倍刘，端能容我逃穷愁，山僧笑言客罢休。"
        ],
        "title": "富乐山",
        "id": "54429a32-9992-439b-ab6d-2d2c9d55b6e1"
    },
    {
        "author": "唐庚",
        "paragraphs": [
            "年年官职如冰様，只有登临作酬赏。",
            "好山一一如佳客，令人欲作倾家酿。",
            "昨日西楼吊王孙，今日东津悲逐臣。",
            "江边胜事略寻徧，不见海棕高入云。"
        ],
        "title": "将家游治平院",
        "id": "10d51973-29c3-4674-a683-d3a83d4f5c4b"
    },
    {
        "author": "唐庚",
        "paragraphs": [
            "上方细路蟠如绾，下有晴川平似坂。",
            "近水远山皆可人，跃踊来供搜句眼。",
            "小池中有江湖春，孤洲便可呼白萍。",
            "团团倚槛看清澈，不敢洗耳山僧嗔。"
        ],
        "title": "游天池院",
        "id": "a060d0a0-4186-48bd-af7e-a5bfea7765b1"
    },
    {
        "author": "唐庚",
        "paragraphs": [
            "东家既峥嵘，西邻亦棱层。",
            "那知齐鲁间，有此蕞尔滕。",
            "僻路少人到，掣铃小童譍。",
            "松扉迫窄入，石磴敧危登。",
            "迎门老尨吠，画壁苍龙腾。",
            "庭除静如眼，几席不受蝇。",
            "青焚日日香，明续年年灯。",
            "土盆养幽花，古木纒枯藤。",
            "虽小亦自足，无亏岂须增。",
            "忆昨苦盛夏，数来避繁蒸。",
            "毎借安禅榻，曲此昼眠肱。",
            "日月当几何，霜雪遂严凝。",
            "慈竹犹疏疏，恶风遂朋朋。",
            "作诗书屋壁，扫灭听寺僧。"
        ],
        "title": "游雪峰院书所见院在开元寺之西越王楼之东盖小院也",
        "id": "f78b54c1-2c75-4a15-a14e-bae4872da410"
    },
    {
        "author": "唐庚",
        "paragraphs": [
            "沐浴罢趋局，幽居愁杜门。",
            "重登帝子楼，哭吊诗人冤。",
            "凭栏参井天，隐几西南坤。",
            "冬深一水瘦，岁晚千山髠。",
            "丰稔徧川陆，太平到鸡豚。",
            "江城水颓雉，市瓦尘迷鸳。",
            "坐对仙云宫，祗隔斜阳村。",
            "楼台白水外，松柏苍云屯。",
            "天垂望羌山，雪汁融朝暾。",
            "谁为四方些，招此千岁魂。",
            "便道访古寺，策杖寻灵源。",
            "上到山椒穷，转觉天池尊。",
            "行疲犬马力，下视乌鸢翻。",
            "不应水性高，疑有神物喷。",
            "肯随秋涨落，况逐夏潦浑。",
            "潜通八角井，散入千家盆。",
            "渔村唤欲譍，钓石谅犹温。",
            "似闻扣船歌，想见持竿蹲。",
            "吾曹本山林，朝衣裹狙猿。",
            "只应适埜车，便作忘忧萱。",
            "诗兼巧拙对，酒杂醇醨吞。",
            "阍吏况解事，不妨尽余樽。"
        ],
        "title": "十月十八与舍弟登越王楼便道趋开元寺上天池得句满纸颠倒杂乱几不可读明日诠次成二十二韵",
        "id": "aa554735-022d-4571-b688-728002c53d64"
    },
    {
        "author": "唐庚",
        "paragraphs": [
            "我思六一翁，羽化四十年。",
            "虽不及抠衣，毎愿为执鞭。",
            "手弹醉翁操，目覩庐陵编。",
            "床头五代史，屏间七交篇。",
            "诗常讽思颍，曲毎歌归田。",
            "斋摹画舫様，酒法冰堂传。",
            "此志自弱冠，到今已华颠。",
            "嗟予又晚辈，读书慕先贤。",
            "即彼生处所，馆之与周旋。",
            "时对文章姿，稍息簿领肩。",
            "贤者果不死，瞻之犹在前。",
            "似挥诛奸笔，犹拏击佛拳。",
            "谁当嗣前规，时为易蠧椽。",
            "勿毁鲁恭宅，中有夫子天。"
        ],
        "title": "六一堂",
        "id": "09261aa6-a4ed-4972-aa75-fca653c50d7e"
    },
    {
        "author": "唐庚",
        "paragraphs": [
            "三年泮宫苦幽独，中有宜人惟睡足。",
            "虫鱼注罢直庐静，午枕鸣雷撼窗屋。",
            "故人苏子半幅书，饷我闽溪一包玉。",
            "亲题更屈调弦手，远寄来浇饭蔬腹。",
            "故应疑我梦得官，谁信吾衰已无复。",
            "空令半夜忍饥吟，搜到池塘春草绿。"
        ],
        "title": "苏时中惠茶",
        "id": "541085eb-b75d-438b-897c-4b4b572fb6a4"
    },
    {
        "author": "唐庚",
        "paragraphs": [
            "贰师城中天马驹，眼光掣电汗流朱。",
            "将军出塞万里余，得此龙种来执徐。",
            "朝踏幽燕暮荆吴，历块一蹶傍人呼。",
            "向来价重千金壶，一朝不直半束刍，千马万马肥如猪。"
        ],
        "title": "天马歌赠朱廷玉",
        "id": "642a1c27-298f-4b8c-aeb8-e3059d181c0d"
    },
    {
        "author": "唐庚",
        "paragraphs": [
            "老来忽忽流年紧，三见涪江秋叶陨。",
            "祗缘二子日相从，便觉一瓢穷可忍。",
            "东津晓作招隐赋，西楼暮得思归引。",
            "文字能令酒盏寛，江山未放诗才窘。",
            "分题踊跃谁避席，得句欢呼同彼隼。",
            "泉名三逸本戏语，野史千年传不泯。",
            "醉归半路飞蝙蝠，余兴中宵伴蚯蚓。",
            "那知须鬓秃于笔，但见儿童长如笋。",
            "留滞甘为西域胡，衰迟更结东游靷。",
            "故山咫尺未成归，坐使苍颜厚如胗。"
        ],
        "title": "受代有日呈谭勉翁谢与权",
        "id": "a8d1e47a-f886-4b21-b941-2bc3621d491e"
    },
    {
        "author": "唐庚",
        "paragraphs": [
            "篇篇皆有酒，世疑渊明诗。",
            "佳趣正在此，俗子那得知。",
            "寄迹杯酒中，序者为之辞。",
            "诗酒吾家事，何用寄迹为。",
            "疑者既已陋，序者良亦卑。",
            "酒殊醉味同，勿问醇与醨。"
        ],
        "title": "与舍弟饮二首  其一",
        "id": "5581a3b3-2907-44f0-b633-99ffecab06f8"
    },
    {
        "author": "唐庚",
        "paragraphs": [
            "湿酒浇枯肠，戢戢生小诗。",
            "诗中何等语，酒後那复知。",
            "黄菊遂行迈，径去不复辞。",
            "拒霜犹屈强，其势何能为。",
            "但问酒有无，勿计官高卑。",
            "江边捕鱼郎，教我当啜醨。"
        ],
        "title": "与舍弟饮二首  其二",
        "id": "2d4bb377-a1b7-41a0-bfe7-0fe0f2110185"
    },
    {
        "author": "唐庚",
        "paragraphs": [
            "久客念吾土，毎叹江山非。",
            "及兹受代去，亦复无家归。",
            "仕宦几半世，奔走遍九围。",
            "竟无置锥土，安此容膝扉。",
            "还当僦屋居，况有囊金挥。",
            "处乡亦何有，去国空依依。"
        ],
        "title": "受代还眉",
        "id": "33782b02-a5d8-45b7-ba8b-b9b42cf9b17d"
    },
    {
        "author": "唐庚",
        "paragraphs": [
            "十年餐苜蓿，梦寐长阑干。",
            "继粟自不饱，朝虀岂辞酸。",
            "虽无汗马劳，几作蠧鱼干。",
            "自知爬沙手，未办扶摇抟。",
            "此行敢侥幸，政尔求便安。",
            "恐或得所欲，圣主天地寛。"
        ],
        "title": "赴阙",
        "id": "85e540db-c028-4974-bfef-ee23db540741"
    },
    {
        "author": "唐庚",
        "paragraphs": [
            "桃花能红李能白，春深无处无颜色。",
            "不应尙有数枝梅，可是东君苦留客。",
            "向来开处当严冬，桃李未在交游中。",
            "即今已是丈人行，勿与年少争春风。"
        ],
        "title": "剑州道中见桃李盛开而梅花犹有存者",
        "id": "3515bc48-7f99-4127-a8d9-7b0465e9a318"
    },
    {
        "author": "唐庚",
        "paragraphs": [
            "去年山中无黍稷，只有𦺥根并橡实。",
            "𦺥根作面如食蜜，橡实炊饭如剥栗。",
            "东家有钱食橡实，西家无钱惟食𦺥。",
            "今年𦺥尽橡实贵，山中人作寒蝉枯。"
        ],
        "title": "武兴谣",
        "id": "42ffa30b-7769-4ec3-bafb-8eb7800fa78c"
    },
    {
        "author": "唐庚",
        "paragraphs": [
            "尉公不忝东州英，坐上拍满樽中盈。",
            "令尹学道眼目明，作佛肯後灵运成。",
            "户掾句法令人惊，登坛抗臂从我盟。",
            "法曹静如不能鸣，胸中自有百万兵。",
            "会稽少年富才情，墨竹中含楚辞声。",
            "泮宫老人驾虚名，赋诗饮酒畏後生。"
        ],
        "title": "会饮尉厅效八仙体",
        "id": "732cc087-64dd-4371-967f-9120ce9e5b78"
    },
    {
        "author": "唐庚",
        "paragraphs": [
            "锦囊琭琭奇，经笥便便腹。",
            "几拟问天公，如何饭不足。",
            "鸣鸮变好音，璞石琢良玉。",
            "为报采诗人，文翁能化蜀。"
        ],
        "title": "古风赠谢与权行三首  其一",
        "id": "bf03ee07-4c9e-4d06-a8dc-43063320b348"
    },
    {
        "author": "唐庚",
        "paragraphs": [
            "我有无弦琴，无弦亦无徽。",
            "忘言乃能解，得意心自知。",
            "山高流水深，尚笑钟子期。",
            "为君奏此曲，改调作别离。"
        ],
        "title": "古风赠谢与权行三首  其二",
        "id": "93526c56-ec75-4772-a0bf-beed306346ef"
    },
    {
        "author": "唐庚",
        "paragraphs": [
            "生逢尧舜君，四门方穆穆。",
            "贤俊日登庸，不闻涧阿独。",
            "愿君摅贤业，邦方有道谷。",
            "毋缩袖间手，轩车远行复。"
        ],
        "title": "古风赠谢与权行三首  其三",
        "id": "0ca9eea9-56ef-44e3-94de-7e9a2897053c"
    },
    {
        "author": "唐庚",
        "paragraphs": [
            "门户金张贵，规模邹鲁儒。",
            "平生冰玉姿，不受纨绮纡。",
            "肯顾慱饼印，甘为小儿呼。",
            "旧来使剧邑，下车成袴襦。",
            "暮年赋从军，只箸安边隅。",
            "不识墓中人，永怀屋上乌。"
        ],
        "title": "程羲父挽诗",
        "id": "519944a1-de5a-4150-8939-d4e1f0910dcd"
    },
    {
        "author": "唐庚",
        "paragraphs": [
            "高才乃尔信虚名，句法时来就考评。",
            "投社得君真恶客，専门知我有先生。",
            "文章已逼三都赋，行辈犹推四海兄。",
            "细看刘侯诗自好，不应便伏老弥明。"
        ],
        "title": "谭勉翁诗章老夫所畏而以能问于不能此殊不可晓也媿而作诗",
        "id": "218d5f21-ff13-44fc-9c03-76853ab0cbdb"
    },
    {
        "author": "唐庚",
        "paragraphs": [
            "千金骏骨买虚名，骥老通衢价未评。",
            "逐去定知穷不死，向来元以句为生。",
            "东风又见莺朋友，北信难凭雁弟兄。",
            "欲寄此怀惟有月，天涯分与故人明。"
        ],
        "title": "既以前韵赠勉翁复怀廷玉因次韵",
        "id": "bb076ffa-82ee-4afd-8b0f-cfc9e5e0f0d2"
    },
    {
        "author": "唐庚",
        "paragraphs": [
            "上马复下马，羸躯不暂停。",
            "铃声今古道，柳色短长亭。",
            "乱石波翻雪，洪崖岫破青。",
            "羊归沿绝壁，鹿饮入寒汀。",
            "两岸浑遮月，中天畧见星。",
            "云来通玉垒，江去背沧溟。",
            "春少花难折，霜多叶易零。",
            "爱山犹着物，畏栈未忘形。",
            "事业知安在，艰危已备经。",
            "宦游方此始，何日遂鸿冥。"
        ],
        "title": "峡路十韵",
        "id": "71cecf1b-3de8-457b-8d1d-ba1a7987e422"
    },
    {
        "author": "唐庚",
        "paragraphs": [
            "岁华忽忽又清明，忆与诸生试集英。",
            "金锁掣雷开右掖，纻襕披雪照升平。",
            "立班雉尾身疑梦，茂对龙颜目乍惊。",
            "百拜起居分左右，十年胸臆转纵横。",
            "愧无长策裨千虑，敢昧初心苟一名。",
            "三道岂能窥董傅，乙科今复愧匡衡。",
            "始吾进取恬无意，看汝光华便是荣。",
            "他日当求田二顷，杖藜自足过浮生。"
        ],
        "title": "清明日示弟侄",
        "id": "7129b75f-88ba-4566-881a-6d95be54b163"
    },
    {
        "author": "唐庚",
        "paragraphs": [
            "岂有登台衮衮，漫令去国迟迟。",
            "南越缨方欲请，北山文莫相移。"
        ],
        "title": "赴益昌六言二章  其一",
        "id": "c7a63191-d9ba-4638-a0c4-2fad5bf27e08"
    },
    {
        "author": "唐庚",
        "paragraphs": [
            "乐职如今酒美，判司敢叹官卑。",
            "会待薛疏供帐，归从朱老栽桤。"
        ],
        "title": "赴益昌六言二章  其二",
        "id": "0a1a9e97-1808-476e-8ee2-871a804225ca"
    },
    {
        "author": "唐庚",
        "paragraphs": [
            "标致自清流，知名二十秋。",
            "诸儒堂上席，羣客帐前筹。",
            "南渡衣拖绣，西来幕建油。",
            "食葱逢屈突，封户识荆州。",
            "襦袴三巴国，櫜鞬九郡侯。",
            "道兴期变鲁，文盛拟从周。",
            "讼矢虽关聴，宾壶不废投。",
            "未妨登衮衮，暂屈布优优。",
            "望府多奇士，华颠媿督邮。",
            "崎岖缘底事，憔悴此重游。",
            "举目江山是，翻身岁月遒。",
            "客愁移带眼，乡思咏刀头。",
            "技痒论文在，心阑触事休。",
            "那堪趋冉冉，祗是判悠悠。",
            "揣分宜长引，忧贫复少留。",
            "长裙何处曳，门馆傥容邹。"
        ],
        "title": "上益昌守李大夫",
        "id": "15ed21a1-d652-4086-81f7-81884bb3c075"
    },
    {
        "author": "唐庚",
        "paragraphs": [
            "持节三千里，提封一十州。",
            "天文占使入，地上觉钱流。",
            "吏有言前信，农无赋外求。",
            "事投余刃毕，政举大纲休。",
            "惠泽坤维润，威风井络秋。",
            "利源干复溢，民瘼痼还瘳。",
            "德以柔刚济，材兼巨细收。",
            "道兴期变鲁，文盛拟从周。",
            "即给中台笔，行抛外计筹。",
            "孤生真自幸，微禄每容偷。",
            "未可长闲去，须为寸进谋。",
            "祗应青白眼，能为辨薫莸。"
        ],
        "title": "上漕使",
        "id": "315c8079-c254-43b1-9989-3ba69f871100"
    },
    {
        "author": "唐庚",
        "paragraphs": [
            "梦断维熊夜，祥呈馈鲤初。",
            "固应贤有後，谁谓庆无余。",
            "为国家相似，忧民子不如。",
            "符分四任虎，金佩十年鱼。",
            "未补三公衮，聊分八使车。",
            "权衡公选格，陵阜富军储。",
            "阀阅毡犹在，朝廷席正虚。",
            "称觞勤祝颂，二十考中书。"
        ],
        "title": "石漕生日",
        "id": "8a85ecf2-b855-4a09-a6d7-df76b3225a13"
    },
    {
        "author": "唐庚",
        "paragraphs": [
            "奎毕夜腾辉，英灵出帝畿。",
            "陶门八翼後，却桂一枝巍。",
            "使斧今持铁，经编旧绝韦。",
            "政将儒雅饰，学造道心微。",
            "士论宜金马，君恩且绣衣。",
            "德醇浑可饮，才俊不容晞。",
            "盛世方连茹，孤生耻食薇。",
            "初从漆雕仕，全拙汉阴机。",
            "荠舌犹余苦，莼心未得归。",
            "大椿祈不老，乌鹊正求依。"
        ],
        "title": "翟提仓生日",
        "id": "70fd7108-cbfa-4627-a85a-8879d04ab0c9"
    },
    {
        "author": "唐庚",
        "paragraphs": [
            "铜梁蟠地角，此日诞英奇。",
            "世路方敧侧，心田自坦夷。",
            "着书扬子宅，讲学仲舒帷。",
            "庠序声名久，朝廷议论推。",
            "受厘才赐对，揽辔便逢时。",
            "谁道儒宫冷，如今使节持。",
            "幸全陈孺社，喜遇紫芝眉。",
            "更祝灵椿寿，惊乌托稳枝。"
        ],
        "title": "家提仓生日",
        "id": "91a9c2aa-0b30-42c9-b35b-8bcbff409ff8"
    },
    {
        "author": "唐庚",
        "paragraphs": [
            "何处产英奇，河南定鼎基。",
            "珠倾鲛室宝，兰长谢庭枝。",
            "事业堪台省，功名暂海沂。",
            "案成张说口，德满紫芝眉。",
            "和气真堪掬，清风凛欲吹。",
            "每因怜传癖，未甚责书痴。",
            "盛德虽忘报，私心实自知。",
            "遐龄何以祝，华表鹤归时。"
        ],
        "title": "钱宪生日",
        "id": "8d8a0635-ca0b-4fa2-b76c-4a71e1361321"
    },
    {
        "author": "唐庚",
        "paragraphs": [
            "灵光不自藏，今日诞忠良。",
            "挥尘云腾涌，峩冠鹤瘦长。",
            "强明心似月，勤干鬓成霜。",
            "赤县鸣琴宓，清朝揽辔滂。",
            "权衡公调选，陵阜富糇粮。",
            "除恶虽云切，忧民只恐伤。",
            "行看星使动，已觉省兰香。",
            "寿考何须祝，传家辟谷方。"
        ],
        "title": "张嘉父生日",
        "id": "31d2bff0-9bef-4153-97c0-a9fba5af578c"
    },
    {
        "author": "唐庚",
        "paragraphs": [
            "彩衣入蜀记当年，金紫重来抱使权。",
            "拥钺止奸民奠枕，扬鞭画计地流钱。",
            "汝南评论常相借，圮上文书独见传。",
            "政目告成纔五月，岁头未改恰三迁。",
            "秦云惨雪趋朝路，吴雨肥梅按部天。",
            "名位愈隆人愈远，从今帝席为谁前。"
        ],
        "title": "送宋衮臣赴任浙宪",
        "id": "22a0487b-3275-4fd7-9ef5-e22e57eafa2f"
    },
    {
        "author": "唐庚",
        "paragraphs": [
            "君岂蹶张手，是间聊自藏。",
            "儿童歌楚些，婢子诵灵光。",
            "契分诗交密，形骸酒遣忘。",
            "方依益者友，遽理舍人装。",
            "鸡黍他年约，山河白日长。",
            "阳关那忍听，衰老易悲伤。"
        ],
        "title": "送赵世泽供奉",
        "id": "eecd3b38-07cc-4435-8839-b3fb561431e8"
    },
    {
        "author": "唐庚",
        "paragraphs": [
            "出郭三竿日，横江一苇航。",
            "雀飞田有麦，蚕罢野无桑。",
            "下马危梯滑，开门古殿香。",
            "雨余丹井溢，苔入醮坛荒。",
            "画老星辰动，碑残岁月亡。",
            "钟声落城市，符祝走村乡。",
            "埜鸟啼巴蜀，山崖刻汉唐。",
            "临归更回首，惜此一襟凉。"
        ],
        "title": "游仙云宫",
        "id": "17eb4f62-3966-4f01-82a3-de848e5bb25c"
    },
    {
        "author": "唐庚",
        "paragraphs": [
            "寸枉非吾志，休论尺与寻。",
            "黄披终日卷，青对十年衿。",
            "风眩药囊减，雨昏茶椀深。",
            "扬雄名宦思，都向草玄沉。"
        ],
        "title": "直舍书怀二首  其一",
        "id": "f9192cf0-32db-4b5a-8db9-c6bc15daba27"
    },
    {
        "author": "唐庚",
        "paragraphs": [
            "个处本来冷，此时仍更清。",
            "拥炉成久坐，曳杖却徐行。",
            "暝色侵书帙，秋阴入鼓声。",
            "悠然索马去，祗此是功程。"
        ],
        "title": "直舍书怀二首  其二",
        "id": "31a66fe4-3980-4870-8d90-67f7f17cbe3e"
    },
    {
        "author": "唐庚",
        "paragraphs": [
            "本合金闺去，翻来玉垒游。",
            "边尘凝不动，诗债索相酬。",
            "自得清新庾，非关锻炼周。",
            "云台家体格，文馆祖风流。",
            "冀北虽蒙顾，辽东祗自羞。",
            "好传江上女，歌向竹枝秋。"
        ],
        "title": "书郑抚干诗卷後",
        "id": "38387e87-df43-48ad-b12e-725594e6a538"
    },
    {
        "author": "唐庚",
        "paragraphs": [
            "云霄才业逝川东，学易年龄一梦中。",
            "春殿昔抽蟾桂绿，夜台今陨幕莲红。",
            "残章断槀尘埃满，别院疏帘笑语空。",
            "千古龟山原口墓，暝烟萧索白杨风。"
        ],
        "title": "哀词二章  其一",
        "id": "8069f1c3-6136-42dd-92f6-46d52cef7c95"
    },
    {
        "author": "唐庚",
        "paragraphs": [
            "文章泮水动英游，玉殿腾名十四秋。",
            "莲幕未平台省志，薤歌潜引古原愁。",
            "青云气义千金薄，绿绶恩纶一命休。",
            "科第不穷余训在，鳯毛森秀绍箕裘。"
        ],
        "title": "哀词二章  其二",
        "id": "9b1ccc73-dbaf-49c0-9d7d-d18cf2753f68"
    },
    {
        "author": "唐庚",
        "paragraphs": [
            "胁寡欺孤罪未诃，先生此意竟蹉跎。",
            "漫令邺下痴儿女，骇汗惊惶欲渡河。"
        ],
        "title": "筹笔铺",
        "id": "da18c222-f378-4c9c-9674-4acfdc1e695e"
    },
    {
        "author": "唐庚",
        "paragraphs": [
            "诏书频促马头东，更为边民缚狡童。",
            "三箭不烦仁贵手，七擒自得武侯功。",
            "枭鶵已去古巢冷，狼子不归秋穴空。",
            "何用声名达朝听，恐妨辟谷伴乔松。"
        ],
        "title": "获蛮贼代主簿贺张安抚",
        "id": "f0bf897a-f68d-4c73-97c8-ad2ea5d51fe9"
    },
    {
        "author": "唐庚",
        "paragraphs": [
            "书生不事事，书斋春昼长。",
            "竹色语笑绿，松风意思凉。",
            "箪瓢乐仁义，图史披兴亡。",
            "此间有佳趣，此外皆茫茫。"
        ],
        "title": "书斋即事",
        "id": "58b1e973-5a45-42f0-b975-0d387d835adf"
    },
    {
        "author": "唐庚",
        "paragraphs": [
            "鼾睡失青春，昏昏尚欠伸。",
            "素知行路恶，敢厌在家贫。",
            "捜句工虽淡，看书味颇真。",
            "檄来端不喜，毛义已无亲。"
        ],
        "title": "题所居",
        "id": "d58d97cb-001b-4a05-80bc-45743b3beb84"
    },
    {
        "author": "唐庚",
        "paragraphs": [
            "声断钟楼月，文书对坐时。",
            "破窗灯焰走，冻砚笔锋迟。",
            "名利髪将鹤，风霜手欲龟。",
            "何当一蓑雨，披晓剪莼丝。"
        ],
        "title": "夜坐感怀",
        "id": "62d8292f-cf6b-4c07-ae64-0de0400e3481"
    },
    {
        "author": "唐庚",
        "paragraphs": [
            "名字虽云系列曹，儒风门户只萧骚。",
            "头颅自揣宜藏拙，指目何妨笑养高。",
            "本以食贫来仰禄，岂于王事更辞劳。",
            "老来精力堪惊叹，一纸文书輙数遭。"
        ],
        "title": "述怀",
        "id": "6b13fe8e-2eba-45bf-828f-f76835f3af31"
    },
    {
        "author": "唐庚",
        "paragraphs": [
            "亹亹岁华侵，垂垂老境临。",
            "时光自风雨，寒色到衣衾。",
            "万窍号秋杪，孤灯照夜深。",
            "蛩声亦清苦，唧唧伴人吟。"
        ],
        "title": "秋夕书怀",
        "id": "a197c8c2-a838-4ba9-b1cb-2c2eaa82a1ab"
    },
    {
        "author": "唐庚",
        "paragraphs": [
            "狼虎犹知父子仁，人生安有不亲亲。",
            "武皇况是聪明主，却恨初无一谏臣。"
        ],
        "title": "过湖县",
        "id": "33bce330-561d-45f3-a093-134f6df77249"
    },
    {
        "author": "唐庚",
        "paragraphs": [
            "成则为王败则亡，英雄成败本寻常。",
            "沧溟无际何妨死，却死东郊未耿光。"
        ],
        "title": "过田横墓二首  其一",
        "id": "7e0233c4-f9ff-432a-b176-2946e20d3872"
    },
    {
        "author": "唐庚",
        "paragraphs": [
            "九江梁楚竟诛夷，自古才高必见疑。",
            "脱使郦生犹未死，将军来此亦何为。"
        ],
        "title": "过田横墓二首  其二",
        "id": "88576ca6-930c-4b66-bbe5-bc829b7f209a"
    },
    {
        "author": "唐庚",
        "paragraphs": [
            "铁衣十万拥胡雏，手释襟喉计亦疏。",
            "阃外不闻天子诏，将军未甚读兵书。"
        ],
        "title": "过潼关",
        "id": "577188a6-c63a-43f3-94ba-7cb32b0345d8"
    },
    {
        "author": "唐庚",
        "paragraphs": [
            "百斤黄鱼鲙玉，万户赤酒烧霞。",
            "榆甘渡头客艇，荔枝林下人家。"
        ],
        "title": "题泸川县楼",
        "id": "8bb6a047-640f-42cb-9c0c-86bf491884b8"
    },
    {
        "author": "唐庚",
        "paragraphs": [
            "人间争以智相高，底事纷纷祗自劳。",
            "顿觉朱愚真有味，莫将佳处语儿曹。"
        ],
        "title": "苏君俞通判愚斋二首  其一",
        "id": "c998efb3-85b5-4e2e-acd5-ee717e116dd5"
    },
    {
        "author": "唐庚",
        "paragraphs": [
            "三年消遣琴书在，一室清虚杖履凉。",
            "却怪斋名浑未尽，迩来愚智已兼忘。"
        ],
        "title": "苏君俞通判愚斋二首  其二",
        "id": "af6de070-8ce2-456e-9b70-d6b73d02c9da"
    },
    {
        "author": "唐庚",
        "paragraphs": [
            "沙际春光又是归，亭前景物故应奇。",
            "绿杨雅与清江称，残雪偏于碧嶂宜。",
            "流水无凭何处去，东风有准不吾欺。",
            "芳菲栏槛无穷兴，消得新愁入鬓丝。"
        ],
        "title": "题春归亭",
        "id": "e553b3da-be8a-41fd-b6d9-8c72e6ba08b4"
    },
    {
        "author": "唐庚",
        "paragraphs": [
            "家在岷峨饱荔枝，十年游宦但神驰。",
            "侧生流咏今千载，入贡称珍彼一时。",
            "定自不将凡果比，如何偏与瘴烟宜。",
            "白头莫作江南客，辜负山中故友期。"
        ],
        "title": "和程大夫荔枝",
        "id": "063410fa-5dae-4e30-9424-fc17e8dc3165"
    },
    {
        "author": "唐庚",
        "paragraphs": [
            "睡眼拭朦胧，开门雪正浓。",
            "客来迷旧径，虎过识新踪。",
            "浦远浑无鹤，林疏只有松。",
            "惜琴如不解，酒兴若为供。"
        ],
        "title": "雪意二首  其一",
        "id": "ae12a807-f56a-4863-aa4a-3596e9c941b3"
    },
    {
        "author": "唐庚",
        "paragraphs": [
            "榆关书不至，雪又满平芜。",
            "指冷频呵玉，胸寒屡掩酥。",
            "绿尝冬至酒，红拥夜深炉。",
            "塞上风沙恶，征衣到也无。"
        ],
        "title": "雪意二首  其二",
        "id": "dde9a37a-a106-482d-9d73-39becffa023f"
    },
    {
        "author": "唐庚",
        "paragraphs": [
            "芳草遶池绿，天涯人未归。",
            "春来更消瘦，浑欲不胜衣。"
        ],
        "title": "闺怨",
        "id": "94d25ca9-97b7-4c8a-b6a7-4073f1618c6b"
    },
    {
        "author": "唐庚",
        "paragraphs": [
            "洞中于世本无求，一落人间几见秋。",
            "和月看时迷濯濯，隔云听处认呦呦。",
            "未容鹤客矜风韵，应许猿翁作品流。",
            "莫把奇毛惊俗眼，恐妨归去旧山幽。"
        ],
        "title": "俞和叔座上赋白鹿",
        "id": "a1e7a2b1-0f4b-4ae0-b4d3-dbe7c9666df4"
    },
    {
        "author": "唐庚",
        "paragraphs": [
            "论兵作赋两匆匆，人事光阴转首空。",
            "五夜梦飞山色里，一年秋在雨声中。",
            "扬州骑鹤非无意，上蔡牵黄信此穷。",
            "幸有林泉未归去，欲将清兴问征鸿。"
        ],
        "title": "寓精道斋有感怀家山二首  其一",
        "id": "b42a93ae-e979-46bb-85fb-e94bbe3f1a83"
    },
    {
        "author": "唐庚",
        "paragraphs": [
            "悠悠功业老堪怜，旧事凭谁可共论。",
            "直欲酒中赊快乐，尚能花里觅寒温。",
            "诗书误我成何事，岁月侵人不见痕。",
            "汾水年年秋雁到，庾郎何处不销魂。"
        ],
        "title": "寓精道斋有感怀家山二首  其二",
        "id": "5a9936fb-091f-45f2-bc52-757d36cb3fe6"
    },
    {
        "author": "唐庚",
        "paragraphs": [
            "眼底春愁恼杀侬，扬州往事旋成空。",
            "风流只合称狂客，衰飒何堪作病翁。",
            "水国春深梅子雨，江天日暮鲤鱼风。",
            "何时执手同樽酒，收拾清欢笑语中。"
        ],
        "title": "晚春寄友人二首  其一",
        "id": "7f38b250-f336-4e5d-b53a-b95b77aa7fd7"
    },
    {
        "author": "唐庚",
        "paragraphs": [
            "满眼芜菁断送春，多情饶病两关身。",
            "只知老去人心改，不觉愁来酒盏频。",
            "霜鹘空拳知有命，溟鱼竭水恐伤神。",
            "丈夫出处端无据，犹欲辞家再入秦。"
        ],
        "title": "晚春寄友人二首  其二",
        "id": "e0ae6b56-d86a-496e-a0b7-d1a0a2d0fc2f"
    },
    {
        "author": "唐庚",
        "paragraphs": [
            "羲阳潇洒燕台诗，谁解知音似柳枝。",
            "寂寂闲庭春色过，落花无语背人悲。"
        ],
        "title": "春日杂兴七首  其一",
        "id": "b347ff05-8463-4eb7-8a36-e2c6e9b5bc00"
    },
    {
        "author": "唐庚",
        "paragraphs": [
            "爱梅长恐着花迟，日祷东风莫後期。",
            "及得见梅还冷淡，东风全在小桃枝。"
        ],
        "title": "春日杂兴七首  其二",
        "id": "6df4cca7-9a73-4739-b214-0d2ad38db148"
    },
    {
        "author": "唐庚",
        "paragraphs": [
            "茸茸小雨弄春晴，已有狂花未见莺。",
            "便使一年惆怅在，晓窗寒梦别轻盈。"
        ],
        "title": "春日杂兴七首  其三",
        "id": "98c748ae-d09a-413e-b208-ca1ddc97ba50"
    },
    {
        "author": "唐庚",
        "paragraphs": [
            "春衣初作舞雩归，手展韦编昼寝稀。",
            "解使芳阴快幽意，飞红零落遶窗扉。"
        ],
        "title": "春日杂兴七首  其四",
        "id": "9610b81e-8979-4e9f-997f-b93f1468f25c"
    },
    {
        "author": "唐庚",
        "paragraphs": [
            "短帽轻衫信马行，郊原春色太牵情。",
            "兔葵燕麦浑闲事，最有芜菁到处生。"
        ],
        "title": "春日杂兴七首  其五",
        "id": "1ee68cfb-2f51-4da0-9de3-b7f8be5675fc"
    },
    {
        "author": "唐庚",
        "paragraphs": [
            "月团新碾破春酲，赖有归鸿寄好音。",
            "人在天涯莫回首，恐输华髪上瑶簪。"
        ],
        "title": "春日杂兴七首  其六",
        "id": "8bf6cbbb-047c-45d8-8432-1e61f147e42c"
    },
    {
        "author": "唐庚",
        "paragraphs": [
            "故人不见空凝睇，过雁全疏只断魂。",
            "犹有野梅临水在，一枝无语伴黄昏。"
        ],
        "title": "春日杂兴七首  其七",
        "id": "36711002-1cb1-4de6-a275-992940cfdfaf"
    },
    {
        "author": "唐庚",
        "paragraphs": [
            "西南失望郎，天理信茫茫。",
            "豪逸陈惊座，风流马季长。",
            "才宜分竹使，恩不自椒房。",
            "清白今方着，羣儿勿谤伤。"
        ],
        "title": "张祖同挽词",
        "id": "0beb76ec-09a3-493c-afa2-e702fed1115a"
    },
    {
        "author": "唐庚",
        "paragraphs": [
            "贤妇古亦少，纷纷何况今。",
            "柏舟全美志，彩服慰幽心。",
            "旧邑虚汤沐，新阡祔藁砧。",
            "子孙门户壮，谁敢齿诸任。"
        ],
        "title": "任太君挽词",
        "id": "7102a891-28fb-4f34-94ce-cf84081e5f22"
    },
    {
        "author": "唐庚",
        "paragraphs": [
            "挈笈来东序，经年亦倦游。",
            "却辞同舍去，聊慰倚门忧。",
            "颜子进未止，何蕃谁为留。",
            "到家席不暖，随计又皇州。"
        ],
        "title": "送太学李生归乡",
        "id": "dd033f5d-374b-462b-8e6e-19fcad23d5bd"
    },
    {
        "author": "唐庚",
        "paragraphs": [
            "三年泮水振洙风，俯接诸生屡改容。",
            "岭雾因时难隐豹，岩云有便得从龙。",
            "久钦才调无双手，今喜声名达九重。",
            "拂袖汉阳休更问，丈夫事业出心胸。"
        ],
        "title": "送苏教授赴阙",
        "id": "2c68efd4-0f93-4534-9d7a-35506f9d0376"
    },
    {
        "author": "唐庚",
        "paragraphs": [
            "临岐长叹息，此叹意深微。",
            "浮世年年别，初心事事违。",
            "扪参蜀道远，犯斗海槎归。",
            "故国有余乐，黄鸡秋正肥。"
        ],
        "title": "别闽中许秀才",
        "id": "57341872-b292-4dad-a06d-6dc3d83ca060"
    },
    {
        "author": "唐庚",
        "paragraphs": [
            "事国日犹长，归宁计亦良。",
            "泉烹纯孝味，菽啜自然香。",
            "失马君何患，临河我独伤。",
            "从今千里梦，夜夜到江乡。"
        ],
        "title": "送朱元素归养",
        "id": "ab2e378f-fb1b-4854-b7ab-f6a31c49e797"
    },
    {
        "author": "唐庚",
        "paragraphs": [
            "吴头楚尾秀山川，一分才华占得全。",
            "和气暖敷冬有日，清风寒压瘴无烟。",
            "分麾共领南门钥，簪笔终归北阙天。",
            "寄语江阳夷落道，安排春织待新编。"
        ],
        "title": "赠泸倅丘明善二首  其一",
        "id": "9c1ef3b7-c448-4cfd-bae8-b319565455b3"
    },
    {
        "author": "唐庚",
        "paragraphs": [
            "可曾为客到江阳，塞上萧条断旅肠。",
            "歌动竹枝终日楚，笛吹梅弄数声羌。",
            "仰天太息偷衔愤，被髪惊呼不为狂。",
            "校尉自能青白眼，肯教牛尾一般黄。"
        ],
        "title": "赠泸倅丘明善二首  其二",
        "id": "84f299c4-a24c-4e70-9218-b432e0eeb027"
    },
    {
        "author": "唐庚",
        "paragraphs": [
            "家世传儒素，平生学古文。",
            "三年思故国，一命荷君恩。",
            "折节羞黄版，归休许白云。",
            "吟诗无废事，薄俸不禁分。"
        ],
        "title": "调华阳尉",
        "id": "78a21ea2-2d28-4274-a72a-ad4fb601fdfe"
    },
    {
        "author": "唐庚",
        "paragraphs": [
            "九曲昆渠换碧流，挺生英主间千秋。",
            "讴歌万国纔归禹，损益三年便继周。",
            "南畆暗侵山色尽，西陲展到海边休。",
            "不知谁是乘槎客，为采蟠桃荐冕旒。"
        ],
        "title": "天宁节口号",
        "id": "ab4f1b22-c936-4a40-acfc-f810c53d278d"
    },
    {
        "author": "唐庚",
        "paragraphs": [
            "叠茅重苇一堂新，设榻聊安簿领身。",
            "落枕不知莺树晓，污书长苦燕泥春。",
            "狱官何预青苗事，野意新便白葛巾。",
            "能向此间时得趣，何须分外拜车尘。"
        ],
        "title": "书新堂",
        "id": "8dbbea9a-35f5-4304-98b9-02eec9c870bb"
    },
    {
        "author": "唐庚",
        "paragraphs": [
            "案头故纸如拨山，三年祗有马上闲。",
            "贵官眼高不解颜，紧推不去何其顽。"
        ],
        "title": "自笑二绝  其一",
        "id": "909d3469-f9f7-4237-b06e-953f766a9c74"
    },
    {
        "author": "唐庚",
        "paragraphs": [
            "平生所学尽虚谈，为吏文书百不谙。",
            "唤作参军真漫浪，军中底事更须参。"
        ],
        "title": "自笑二绝  其二",
        "id": "3c686b88-bbfd-4f96-95a6-aacfa604e501"
    },
    {
        "author": "唐庚",
        "paragraphs": [
            "永漏侵春已数筹，地炉犹拥木绵裘。",
            "无心岂畏三尸诉，爱日还惊一岁休。",
            "故国二千空醉眼，新年三十恰平头。",
            "光阴未用相敦迫，领取衰翁两鬓秋。"
        ],
        "title": "除夕感怀",
        "id": "22c489e8-b52c-4ba8-a828-863d029772d1"
    },
    {
        "author": "唐庚",
        "paragraphs": [
            "秦人虚饵方投钓，蜀国痴鱼已上钩。",
            "天与中原通笮马，人间何处有金牛。"
        ],
        "title": "金牛驿二绝  其一",
        "id": "836b550d-0bae-4b6d-b897-3b93e9f567a4"
    },
    {
        "author": "唐庚",
        "paragraphs": [
            "由来仁义行终稳，到了权谋术易穷。",
            "纔见诈牛收剑外，已闻真鹿走关中。"
        ],
        "title": "金牛驿二绝  其二",
        "id": "8eb2668c-3232-42f5-b9fb-d976cff475a6"
    },
    {
        "author": "唐庚",
        "paragraphs": [
            "城中未省有春光，城外榆槐已半黄。",
            "山好更宜余积雪，水生看欲倒垂杨。",
            "莺边日暖如人语，草际风来作药香。",
            "疑此江头有佳句，为君寻取却茫茫。"
        ],
        "title": "春日郊外",
        "id": "cf6fbe64-1b33-46f6-bfce-f69d515e5f2e"
    },
    {
        "author": "唐庚",
        "paragraphs": [
            "多士数车舥，谁令汝去家。",
            "坐禅腰已折，持剑手新义。",
            "虽未能空寂，然犹耻攫拏。",
            "江流何处去，凭仗吊怀沙。"
        ],
        "title": "嘉陵江上作",
        "id": "c945abb2-37d9-48b2-bce9-1f6099d6b72a"
    },
    {
        "author": "唐庚",
        "paragraphs": [
            "已白穷经首，仍丹许国心。",
            "那能天补绽，更欲海填深。",
            "儿馁嗔郎罢，妻寒望藁砧。",
            "世间南北路，何用尔沾襟。"
        ],
        "title": "自笑",
        "id": "1d9b9bff-6138-473a-983c-369af695927d"
    },
    {
        "author": "唐庚",
        "paragraphs": [
            "三伏光阴过，初秋宇宙新。",
            "一杯相马酒，千古竹林人。",
            "山入永嘉屐，蚁浮彭泽巾。",
            "悲歌送落日，为我少停轮。"
        ],
        "title": "率诸公饮开元寺勉翁有诗因次其韵",
        "id": "b31f5f1d-60ec-42d2-92c1-eeac6e777a80"
    },
    {
        "author": "唐庚",
        "paragraphs": [
            "强仕似幼学，细书仍短檠。",
            "月来吟处白，风及醉时清。",
            "坐久夜微湿，更深秋有声。",
            "不知愁底事，终夕自悲鸣。"
        ],
        "title": "直舍夜坐",
        "id": "2f2fa3db-bb50-4aa7-bfd5-9ac2724a1762"
    },
    {
        "author": "唐庚",
        "paragraphs": [
            "一剑纵横敌万夫，少年功业负雄图。",
            "时平不佩将军印，任重来分刺史符。",
            "膝上细弦调雅操，塞前蛮栅长平芜。",
            "自惭子美诗才少，难咏花卿绝世无。"
        ],
        "title": "上张安抚",
        "id": "bfb7a760-ef6e-492e-a10b-be08e07b2648"
    },
    {
        "author": "唐庚",
        "paragraphs": [
            "今日天涯又见春，与春事契合相亲。",
            "君看四十年来事，只有东君是故人。"
        ],
        "title": "春日",
        "id": "b1ae88af-1954-428a-a2bd-0d1f348f96b2"
    },
    {
        "author": "唐庚",
        "paragraphs": [
            "已媿千名佛，何堪一卷师。",
            "十年驹局促，万事燕差池。",
            "馆下诸生笑，门东稚子饥。",
            "宾僚眼前换，岁月鬓边驰。",
            "子舍行将去，吾车亦已脂。",
            "谓当鱼纵壑，犹作鸟粘黐。",
            "宿有诗书债，非关造化儿。",
            "岷峨吾故国，自合去迟迟。"
        ],
        "title": "任满未闻除代",
        "id": "f94fe4dc-61f3-4ef9-933e-ef4bba614d85"
    },
    {
        "author": "唐庚",
        "paragraphs": [
            "仕宦方夸四十强，江山那复恋苍茫。",
            "征鞍过我横春色，别酒斟君釂野芳。",
            "青史功名时执手，红尘岐路一愁肠。",
            "神锥可是藏锋物，要使儿曹看脱囊。"
        ],
        "title": "次勉翁送客韵",
        "id": "000f3497-a565-4237-a40b-5ebdf50e66a3"
    },
    {
        "author": "唐庚",
        "paragraphs": [
            "无正文。"
        ],
        "title": "宿审田铺",
        "id": "90d8d5d6-a494-4745-b249-fbd5f1f94d3e"
    },
    {
        "author": "唐庚",
        "paragraphs": [
            "农事方作雨不来，稻畦麦陇飞尘埃。",
            "神哀此民赐以雨，脉沟丈浍流膏乳。",
            "殽肥酒香答神休，神终相之俾有秋。"
        ],
        "title": "谢雨文",
        "id": "43d18c89-e824-4b7a-9d84-cc85c4e873c4"
    },
    {
        "author": "唐庚",
        "paragraphs": [
            "子谁友兮涪之云，出为云兮泽斯人。",
            "子谁亲兮涪之水，朝于海兮日千里。",
            "趣子之驾兮舍子之舟，子不我信兮与云水谋。"
        ],
        "title": "招隐辞",
        "id": "d957272d-5349-40d9-9e7b-7b6b41a8eab0"
    },
    {
        "author": "唐庚",
        "paragraphs": [
            "湖边冷艳浸秋蒲，湖上寒光转夜乌。",
            "太白持杯问月罢，为子题作谪官湖。"
        ],
        "title": "题郎官湖",
        "id": "20cf9530-f424-4cbd-90c7-cb7539de6f8c"
    },
    {
        "author": "唐庚",
        "paragraphs": [
            "蓬窗夜雨短长梦，啼鸟唤人新旧愁。",
            "万里论文一樽酒，醉和明月上扁舟。"
        ],
        "title": "舟航",
        "id": "8f7b6099-c3f9-4ae5-b7ce-983a219a71b1"
    },
    {
        "author": "唐庚",
        "paragraphs": [
            "山断疑无路，林开觉有村。"
        ],
        "title": "句  其一",
        "id": "fa450114-b474-4ae8-a731-4db1bdb6dd51"
    },
    {
        "author": "唐庚",
        "paragraphs": [
            "夜宿花村不见花，数间茅屋瞰溪沙。"
        ],
        "title": "句  其二",
        "id": "4f0dc0bd-0032-490e-a731-9bff70587f17"
    },
    {
        "author": "唐庚",
        "paragraphs": [
            "桥横南浦虹千丈，柳护西溪翠一行。"
        ],
        "title": "句  其三",
        "id": "c3ae70c2-2a15-4d73-b38d-58d674d7a341"
    },
    {
        "author": "唐庚",
        "paragraphs": [
            "嘶人画桥东畔路，紫骝犹记旧垂杨。"
        ],
        "title": "句  其四",
        "id": "fb635bb2-60e4-411e-89aa-ca97b0148b49"
    },
    {
        "author": "唐庚",
        "paragraphs": [
            "远岸明残日，孤村认小舟。"
        ],
        "title": "句  其五",
        "id": "1cc52f4a-4388-479c-8c32-aa6a2c24ce27"
    },
    {
        "author": "唐庚",
        "paragraphs": [
            "汉节从分竹，刘鞭不用蒲。"
        ],
        "title": "句  其六",
        "id": "b338c5f2-8305-4a45-a451-e9dca15e4b19"
    },
    {
        "author": "唐庚",
        "paragraphs": [
            "文章得丹桂，仕宦到朱轮。"
        ],
        "title": "句  其七",
        "id": "2b94603c-b1e7-40ee-b350-c4c0bed49be1"
    },
    {
        "author": "唐庚",
        "paragraphs": [
            "乞取蜀江春。"
        ],
        "title": "句  其八",
        "id": "63f022c1-cd3e-4f36-9ba5-2a35523effed"
    },
    {
        "author": "释德洪",
        "paragraphs": [
            "九江浪粘天，气势必东下。",
            "万山勒回之，到此竟倾泻。",
            "如公廷诤时，一快那顾藉。",
            "君看洗日光，正色甚闲暇。",
            "使唐不敢周，谁复如公者。",
            "古祠苍烟根，碧草上屋瓦。",
            "我来春雨余，瞻叹香火罢。",
            "一读老范碑，顿尘看奔马。",
            "斯文如贯珠，字字光照夜。",
            "整帆更迟留，风正不忍挂。"
        ],
        "title": "谒狄梁公庙",
        "id": "6e18ccc6-3827-410c-a75e-751349d6cca0"
    },
    {
        "author": "释德洪",
        "paragraphs": [
            "开元天宝政多暇，孽臣奸骄浊清化。",
            "尺八横吹入醉乡，国柄倒持与人把。",
            "渔阳番将易汉官，在廷之臣无谏者。",
            "吴绫蜀锦光照眼，更觉霓裳韵和雅。",
            "叛书夜到华清宫，狩吕骨惊天子讶。",
            "二十四城陷同日，长嗟乃尔忠臣寡。",
            "闹传平原城壁坚，穴鼻可以牿牛马。",
            "譬如灔滪屹中流，江势远来波倒射。",
            "吾知守职事主耳，行藏初不较用舍。",
            "公时风姿入睿想，贯日精诚震天下。",
            "我行上蔡黄犬门，惊风急雪吹平野。",
            "娇鸦暮集村不嚣，古祠窈窕连桑柘。",
            "圣朝亦旌异代忠，轩然眉须入图画。",
            "和如戏泚卢杞题，俨若梦令希烈怕。",
            "至今握拳透爪地，想见怒词犹慢骂。",
            "声光自与日月争，事之成败其天也。",
            "此诗我欲扫东壁，入字端宜擘窠写。",
            "便觉云收六合阴，春随喜色生晴野。"
        ],
        "title": "谒蔡州颜鲁公祠堂",
        "id": "f51ae7c4-c3eb-40a6-84d2-1948fd387c06"
    },
    {
        "author": "释德洪",
        "paragraphs": [
            "武王既伐纣，乃不立微子。",
            "虽有去恶仁，终失存商义。",
            "夷齐不肯臣，甘作首阳死。",
            "下视莽操辈，欺孤夺幼稚。",
            "汗面亦戴天，特猴而冠耳。",
            "桓公弄兵权，刘裕窃神器。",
            "先生于此时，抽身良有以。",
            "袖手归去来，诗眼饱山翠。",
            "追还圣之清，太虚绝尘滓。",
            "长恨千载心，断弦掩流水。",
            "崔子果何人，赏音乃知此。",
            "与君读此碑，相见一笑喜。"
        ],
        "title": "同彭渊才谒陶渊明祠读崔鉴碑",
        "id": "b773f7ea-2721-48e4-b45a-105926db2127"
    },
    {
        "author": "释德洪",
        "paragraphs": [
            "淮阴北面师广武，其气岂止吞项羽。",
            "君得李佑不肯诛，便知元济在掌股。",
            "羊公德化行悍夫，卧鼓不战良骄吴。",
            "公方沈鸷诸将底，又笑元济无头颅。",
            "雪中行师等儿戏，夜取蔡州藏袖里。",
            "远人信宿犹未知，大类西平击朱泚。",
            "锦袍玉带仍父风，拄颐长剑大梁公。",
            "君看鞬櫜见丞相，此意与天相始终。"
        ],
        "tags": [
            "赞颂",
            "宋・辽・金・元",
            "咏史怀古"
        ],
        "title": "题李愬画像",
        "id": "07eb5646-51b5-42d3-ac64-252a35a0b4bf"
    },
    {
        "author": "释德洪",
        "paragraphs": [
            "上皇御天功最盛，生民温饱卧安枕。",
            "醉凭艶姬一笑适，薄夫议之无乃甚。",
            "长安遮天胡骑尘，潼关战血深没人。",
            "哥舒臣贼不足惜，要脔国忠如脍鳞。",
            "苍黄去国食不暇，马嵬赐死谢天下。",
            "反身罪己成汤心，奈何犹有讥之者。",
            "取非其子又遽匆，灵武君臣无怍容。",
            "何须呜咽让衮服，自控归鞍八尺龙。",
            "谁磨石壁湘江上，揩拭云烟溅惊浪。",
            "龙蛇飞动忠义词，颜元色庄俨相向。",
            "与君来游秋满眼，闲行古寺西风晚。",
            "道人兴废了不知，但见游人来读碑。"
        ],
        "title": "同景庄游浯溪读中兴碑",
        "id": "de5dac0f-a9be-4594-8053-d363d15c19ad"
    },
    {
        "author": "释德洪",
        "paragraphs": [
            "春风着万物，粉饰相明鲜。",
            "雪霜摧压之，不情如世权。",
            "问谁不可犯，揖此苍玉椽。",
            "斫头未易屈，抢地犹傲然。",
            "相逢凋零中，秀色披晴烟。",
            "陈侯我辈人，逸气倾羣贤。",
            "开轩冷相向，酬酢忘岁年。",
            "我来作风听，夜雨杂山泉。",
            "携被愿假宿，与子对床眠。"
        ],
        "title": "陈氏贯时轩",
        "id": "9feca1af-51d8-4b2b-a7c6-78631e1c5b4d"
    },
    {
        "author": "释德洪",
        "paragraphs": [
            "希郎真吾道门友，初见忘年今耐久。",
            "天机深稳道骨清，诗句谁令愕人口。",
            "可怜佳处未全知，但见兹篇气浑厚。",
            "我生痴鲁人所弃，洞视胸中了无有。",
            "但忻所至有青山，依倚丛林遮百丑。",
            "君才一筹胜却我，胡为包腰反随後。",
            "人生嗜好调自殊，海上旧闻人逐臭。",
            "江南长忆好云泉，今日云泉长入手。",
            "万顷苍然几桉间，作诗举以为君寿。",
            "理毫聊为试冰华，小字明窗看挥肘。"
        ],
        "title": "洞山祖超然生辰",
        "id": "dafc5ec0-2b86-4524-afec-dd213c2d99c3"
    },
    {
        "author": "释德洪",
        "paragraphs": [
            "萧萧暑雨过，空山成夜晴。",
            "月出东南峰，娟娟风露清。",
            "飞萤自开合，寒蝉亦悲鸣。",
            "兴来忽独往，听此落涧声。",
            "永怀西湖上，绝景玉壶明。",
            "松际翛然姿，振策自经行。",
            "即欲呼就语，忽隔千里程。",
            "何时径寻子，夜航过临平。",
            "呼猿何足道，摩云亦虚名。",
            "未若择法眼，能识廓然兄。",
            "应知像教末，大法欲欹倾。",
            "谈笑复一出，要使万世惊。",
            "灯火作朝夕，已有相似情。",
            "愿随人天会，仰看辩纵横。"
        ],
        "tags": [
            "西湖"
        ],
        "title": "怀慧廓然",
        "id": "19377548-b88c-49ef-b9e4-e1d8626ee995"
    },
    {
        "author": "释德洪",
        "paragraphs": [
            "沙村宿雨余，炊烟淡寒色。",
            "山墟蚕市休，野饭渔舟隔。",
            "忽逢柳际门，知有道人宅。",
            "扣扉山答响，童子出迎客。",
            "空庭竟何有，冻死千岁柏。",
            "钟鸣食时至，老僧揖就席。",
            "香秔定宿舂，露葵应晓摘。",
            "羌饥一饭美，何啻万钱直。",
            "风轩纳山翠，引手扪石壁。",
            "爱此玉崔嵬，岁久自崩拆。",
            "下有洄涡泉，甘凉冰齿颊。",
            "勿轻一脉微，去涨万顷泽。",
            "吾行无疾徐，住佳去亦得。",
            "欲收有声画，绝景为摹刻。",
            "兴来勿复缓，转顾成陈迹。"
        ],
        "title": "同超然无尘饭柏林寺分题得柏字",
        "id": "e787f56b-349b-4aff-b7e2-e27a01d55e7f"
    },
    {
        "author": "释德洪",
        "paragraphs": [
            "遶塔不忍去，新凉生早秋。",
            "不见江西月，一水空悠悠。",
            "龛灯耿昼影，遗像青双眸。",
            "永怀皇佑间，曾此狎沙鸥。",
            "往事已陈迹，丰碣撑高楼。",
            "公昔从吾祖，来往亦风流。",
            "但余松菊在，井臼遗林丘。",
            "高风不可攀，落日令人愁。",
            "倚杖哦清诗，溪风波白头。",
            "脉脉不能语，归心浩难收。",
            "今已不如古，无复相绸缪。",
            "何当效船子，华亭从钓舟。"
        ],
        "title": "次韵超然游南塔",
        "id": "a24f3727-b44a-4a1d-ad99-12785a2e57a8"
    },
    {
        "author": "释德洪",
        "paragraphs": [
            "昨夜颠风吹裂石，晓来雪片大如席。",
            "耶溪先生醉不知，拥絮雷霆喧鼻息。",
            "痴奴搥门呼不譍，但闻含糊语呵叱。",
            "先生行世如行川，虚舟触人无怨言。",
            "逢人觅钱即沽酒，得钱不谢犹傲然。",
            "我欲看君堕帻醉，便觉两颊微涡旋。",
            "款段自能驮醉起，归路逆风吹冻耳。",
            "入门儿女啼饥寒，瞪目瞠然作直视。"
        ],
        "title": "大雪戏招耶溪先生邹元佐",
        "id": "5bfb6b19-9009-41a8-8677-7f9ff51a7923"
    },
    {
        "author": "释德洪",
        "paragraphs": [
            "灵源道价压四海，骨相正似陈睦州。",
            "去年龙山同坐夏，时君亦来从我游。",
            "闹传诗胆抵身大，时吐佳句凌汤休。",
            "故山归去恰千里，蠒足过我不肯留。",
            "行看海上茘子熟，落枝丹颗无人收。",
            "应共钝夫行树下，未输分柿独风流。"
        ],
        "title": "送英老兼简钝夫",
        "id": "7dbbbf19-3a8e-49f1-85dd-7579d2a28b65"
    },
    {
        "author": "释德洪",
        "paragraphs": [
            "颜柳以字名，画画法可究。",
            "後世何寂寥，此辈了无有。",
            "皆云学未至，妙不应心手。",
            "那知斯人徒，德高名往就。",
            "字工德不修，名与身俱朽。",
            "吾子佳少年，俊气驹方骤。",
            "新诗作行草，开轴龙蛇走。",
            "坐客口为愕，我亦知肯首。",
            "积墨如陂池，积笔高陇阜。",
            "学之不至颜，要亦终至柳。",
            "此诗闻东坡，请君书座右。"
        ],
        "title": "次韵龚德颜柳帖",
        "id": "9baf67e2-d363-45d5-8533-ab8fc091f899"
    },
    {
        "author": "释德洪",
        "paragraphs": [
            "沙丘牝黄马已死，俗马千年不能嗣。",
            "忽生此马世上行，神骏直是沙丘子。",
            "紫焰争光夹镜眸，转顾略前批竹耳。",
            "雪蹄卓立尾萧梢，天骨权奇生已侣。",
            "绿丝络头沫流觜，绣帕搭鞍初结尾。",
            "次骤意态欲腾骧，奔逸长鸣抹千里。"
        ],
        "title": "神驹行",
        "id": "f7414bcd-a81c-47e2-9071-c08605e6b234"
    },
    {
        "author": "释德洪",
        "paragraphs": [
            "野夫加于人一等，玉骨春容含秀整。",
            "已惊词源倒三峡，会看声名重九鼎。",
            "江南尽处山作堆，雨余青碧数峰开。",
            "那知万壑千岩处，风帽蹇驴能独来。",
            "凤凰鸑鷟未入眼，今识鹓雏犹恨晚。",
            "兴阑掉头不肯留，出门去袂聊一挽。",
            "君家富贵若骑虎，拥鼻未免非虚语。",
            "何当解带食太仓，时时携被宿玉堂。"
        ],
        "title": "桐川王野夫相访洞山既去作此兼简直夫",
        "id": "7d628285-791b-4cd9-a047-857b3c6a8a96"
    },
    {
        "author": "释德洪",
        "paragraphs": [
            "大范风月湖，小范烟雨柳。",
            "清明与秀彻，风度随付受。",
            "醉阑看落笔，已觉风助肘。",
            "声名定追寻，公卿在怀袖。",
            "江湖方纵浪，第未一唾手。",
            "乃公干国器，谠论在人口。",
            "谪居长闭门，药方曾校否。",
            "着书亦细事，用舍付杯酒。",
            "君看雨园鸠，雨晴定呼旧。"
        ],
        "title": "赠范伯履承奉二子",
        "id": "8b560bed-0229-4ed7-8081-131e71f11cb1"
    },
    {
        "author": "释德洪",
        "paragraphs": [
            "石麒麟儿天上物，英姿秀彻气超忽。",
            "我非宝公亦识君，嘉期半千知一出。",
            "五色豪端欲飞动，万卷胸中正撑突。",
            "会当谈笑取卿相，先看唾手斫月窟。",
            "词锋堂堂无笔阵，人笑我顽取缨绂。",
            "昨日赓酬一百篇，遶纸风雷出仓卒。",
            "我诗拙恶未全贫，君语定知穷到骨。",
            "朝来爽气西山高，倚杖风流如拄笏。",
            "祇恐与君汗漫游，共跨长鲸过溟渤。"
        ],
        "title": "赠汪十四",
        "id": "ce5efb8d-e1a2-4a6e-8300-91e6250dc0df"
    },
    {
        "author": "释德洪",
        "paragraphs": [
            "我家与君邻屋居，君昔未生先长我。",
            "君髪齐眉我总角，竹居读书供日课。",
            "君诵盘庚如注瓶，我读孝经如转磨。",
            "长老奇君王佐才，拭目颙颙观长大。",
            "十三环坐同赋诗，出语已能惊怯懦。",
            "风雷遶纸成千篇，弃遗不惜如零唾。",
            "神思义表文融明，清绝如珠不受涴。",
            "江左相传纸价增，东坡一读不复和。",
            "怀高识远不可屈，功成回首破甑堕。",
            "家贫口众难自安，出图斗粟充饥饿。",
            "闹闻笔阵扫万人，上国英雄胆先破。",
            "殿前作赋声摩空，盛名四海争掀播。",
            "华裾如葱马如龙，九衢突若流星过。",
            "我经忧患早衰微，生怕虚名招实祸。",
            "方衣童首住江村，饱饭爱寻闲处卧。",
            "睡余信手摸书看，会意起来行复坐。",
            "林泉成趣亦题诗，年来藁帙成堆垛。",
            "仙郎开卷面发光，夸我雄词惊李贺。",
            "相期他日同此游，先买邻庵山数朵。",
            "青松白石闻此言，共作庐山二十个。"
        ],
        "tags": [
            "庐山"
        ],
        "title": "赠蔡儒効",
        "id": "777bfc91-0d24-44ea-a4c0-09091cbece61"
    },
    {
        "author": "释德洪",
        "paragraphs": [
            "出碓新秔明玉粒，落丛小豆枫叶赤。",
            "井花洗秔勿去萁，沙瓶煮豆须弥日。",
            "五更锅面沤起灭，秋沼隆隆疏雨集。",
            "急除烈焰看徐搅，豆才亦趁洄涡入。",
            "须臾大杓传浄瓮，浪寒不兴色如栗。",
            "食余偏称地炉眠，白灰红火光蒙密。",
            "金谷宾朋怪咄嗟，蒌亭君臣相记忆。",
            "我今万事不知佗，但觉铜瓶蚯蚓泣。"
        ],
        "title": "豆粥",
        "id": "0f7cbec2-8c37-445e-85ad-c0143d78aef5"
    },
    {
        "author": "释德洪",
        "paragraphs": [
            "十年怀石门，今日石门去。",
            "双林动曦光，跋河开宿雾。",
            "力微藉古藤，泥软脱芒屦。",
            "风泉白云壑，夜雨青松路。",
            "我生百事废，齿髪行衰暮。",
            "但余爱山心，不逐年华故。",
            "此山甲天下，自昔家吾祖。",
            "峰如青莲花，千叶晓方吐。",
            "烟云浮香色，清凉洗肝腑。",
            "异哉万木间，白塔岿然古。",
            "此老无恙时，超放殊媚妩。",
            "万象供谈笑，大千为戏具。",
            "我曾从之游，绝尘追逸步。",
            "谁云今已亡，塔开全体露。",
            "永怀凭妙观，此意竟凄楚。",
            "那知深林间，聊与故人遇。",
            "电眸霹雳舌，咳唾成妙语。",
            "笔端撼江海，千偈浩奔注。",
            "人间有此客，自可忘百虑。",
            "堂头百衲师，嶷嶷法王辅。",
            "君看说禅口，未肯让前古。",
            "夜阑对昏灯，豪迈激顽鲁。",
            "相逢俱偶然，此生真逆旅。",
            "何当各努力，业已共骑虎。",
            "诗成对轩渠，一笑小天宇。"
        ],
        "title": "十二月十六日发双林登塔头晓至宝峰寺见重重绘出庵主读善财徧参五十三颂作此兼简堂头",
        "id": "2a6ca330-464e-4cc9-bd7b-1cee36d3cd06"
    },
    {
        "author": "释德洪",
        "paragraphs": [
            "三峰棱层如削玉，一派悬泉泻寒绿。",
            "平生山水性贪婪，聊与白云相伴宿。",
            "松风竹露有余清，夜伴孤月依檐楹。",
            "神凝气爽睡无梦，不闻楼上霜钟鸣。",
            "庵头禅翁头雪白，麻衣草履提筇策。",
            "谓予久与世缘疏，青眼逢迎喜诗客。",
            "三峰高兮溪水深，造物留之无古今。",
            "新生松竹不须剪，四时风露常萧森。",
            "粥罢收盂知我去，殷勤乞与题诗句。",
            "山头尘土任茫茫，白云自在来时路。"
        ],
        "title": "留题三峰壁间",
        "id": "f0cada51-ed90-4de4-9dbd-7ca8d0d4c453"
    },
    {
        "author": "释德洪",
        "paragraphs": [
            "雪里梅开何草草，欲问清香无处讨。",
            "回看水际竹丛边，寂寞闲愁洗妆早。",
            "东坡戏作有声画，竹外一枝斜更好。",
            "但恐金须容易堕，额黄虽妙难长保。",
            "笑笑先生独爱竹，雪壁风梢麝煤扫。",
            "应为冰姿不可传，醉里相忘亦颠倒。",
            "惭愧高人笔下春，解使孤芳长不老。",
            "从来病眼错黄昏，隔雾相看更相恼。"
        ],
        "title": "华光仁老作墨梅甚妙为赋此",
        "id": "a221c514-d48b-461f-b998-fce63872aa56"
    },
    {
        "author": "释德洪",
        "paragraphs": [
            "荒寒扫横斜，稀疏开未徧。",
            "烟昏雨毛空，标格终微见。",
            "吴姬风鬓乱，睡色余妬面。",
            "谁令种性香，风味极不浅。",
            "道人三昧力，幻出随意现。",
            "塞管玉纤寒，无劳写哀怨。"
        ],
        "title": "仁老以墨梅远景见寄作此谢之二首  其一",
        "id": "d2ba5eb1-e869-475e-aa3d-9a921199c5dc"
    },
    {
        "author": "释德洪",
        "paragraphs": [
            "数笔何处山，领略分树石。",
            "远含千里姿，间见复层出。",
            "我本个中人，惯卧苍崖侧。",
            "借路行人间，勃土相欺得。",
            "那知一幅中，见此晚秋色。",
            "悠然欲归去，远壑谁同陟。",
            "旁人笑绝缨，卷卷成陈迹。"
        ],
        "title": "仁老以墨梅远景见寄作此谢之二首  其二",
        "id": "5d060c4f-8a51-4062-b50e-ebbd4b6c4a49"
    },
    {
        "author": "释德洪",
        "paragraphs": [
            "今年上巳日，久客望江南。",
            "双林接修水，石路入烟岚。",
            "千峰出云雨，空谷吞寒潭。",
            "苍杉鬰童童，秀色动云庵。",
            "不见庵中人，青灯耿尘龛。",
            "空余行乐处，攀翻闻笑谈。",
            "风光与节物，触愁味参参。",
            "临高望烟霭，衰涕落春衫。"
        ],
        "title": "上巳日有怀昔从云庵老人此日山行",
        "id": "df0bfe0f-7d8e-4ace-aea4-4df44da01742"
    },
    {
        "author": "释德洪",
        "paragraphs": [
            "先生素坦率，元日慵拜贺。",
            "独从耶溪翁，掩门作清坐。",
            "一尊对喧哗，酒酣巾帻堕。",
            "忘形到挽须，困倒相枕卧。",
            "一虫輙堕耳，忽觉风雨过。",
            "隆隆竟不已，亟起呼灯火。",
            "颇疑含沙流，射影阴中祸。",
            "虫亦意堕井，咨嗟恨坎坷。",
            "岂曰无意出，欲出但未果。",
            "惊忧发清诗，怨语终婀娜。",
            "夫子英伟姿，奇韵出覊锁。",
            "那知乘一醉，遭此微物挫。",
            "鬬蚁真鬬牛，此事古亦伙。",
            "置之勿复疑，自可平物我。",
            "我诗无好句，聊复相唱和。",
            "恐亦有佳句，一笑千愁破。"
        ],
        "title": "次韵胡民望小虫堕耳",
        "id": "136feafb-993b-4837-8899-f9ec559446cd"
    },
    {
        "author": "释德洪",
        "paragraphs": [
            "薛公衣尚敝，饥肠转鸣雷。",
            "天子征辽东，细君笑靥开。",
            "吾夫虽奇蹇，要是高世材。",
            "发必藉时耳，今岂其时哉。",
            "往见张将军，喜曰真吾侪。",
            "三矢定天山，英声驰九垓。",
            "房杜未肉食，席门蒙积埃。",
            "但余王氏子，文字相追陪。",
            "贤哉太夫人，智鉴照襟怀。",
            "尝自抚其子，国鼎真盐梅。",
            "但未识其友，试与俱而来。",
            "窥窗见之喜，亟使罗尊罍。",
            "果见贞观间，相逐登三台。",
            "予尝阅旧史，至此尝徘徊。",
            "数子初未贵，踽踽蒿与莱。",
            "而彼一女子，底藴遭窥猜。",
            "何知娄师德，硕大非栽培。",
            "譬之万顷波，但见瑠璃堆。",
            "倔强如梁公，包抚等婴孩。",
            "掩卷发长想，鄙吝为崩颓。",
            "吾今着田衣，百念如冷灰。",
            "功名一破甑，掉臂首不回。",
            "颇怪欧阳生，谀语坐差排。",
            "人生如逆旅，岁月苦逼催。",
            "悬知贤与愚，终作土一抔。",
            "美恶何足道，君亦真恢谐。",
            "愚贤君勿取，吾肯罪形骸。",
            "不肖君谓贤，是适为吾咍。",
            "重轻宁在子，意子定痴呆。",
            "所喜亦清散，时时过茅斋。",
            "明日念当行，引纸研松煤。",
            "诗成极醇酽，蒲萄初泼醅。"
        ],
        "title": "赠欧阳生善相",
        "id": "043df0d8-08a3-43db-9086-b01031079714"
    },
    {
        "author": "释德洪",
        "paragraphs": [
            "邦基今年方十九，美如濯濯春月柳。",
            "龙章凤姿绝世无，金马玉堂如故有。",
            "酒阑爱捉玉麈尾，玉色正同批诰手。",
            "高烧银烛拥新妆，看君落笔龙蛇走。",
            "欲驱清景入秀句，万象奔趋不敢後。",
            "人疑锦绣纒肺肠，不然笔端应有口。",
            "谪仙风流今复见，况亦彷佛外尘垢。",
            "但恐功名纒缚人，未放青山挂窗牖。"
        ],
        "title": "赠许邦基",
        "id": "9087e8c3-b3a9-415c-a46d-4c7a2123fb8b"
    },
    {
        "author": "释德洪",
        "paragraphs": [
            "道人泉南来，音姿颇纯美。",
            "观其略笑语，亦自饱风味。",
            "相看坐终日，孤月堕止水。",
            "但见篆畦间，青烟行未已。",
            "朝来忽去我，秋风动衣袂。",
            "试问安所之，笑指千峰里。",
            "秋晚当相寻，结伴入层翠。"
        ],
        "title": "送正上人归黄龙",
        "id": "2c511149-74fb-4ab8-90f1-788d2da24960"
    },
    {
        "author": "释德洪",
        "paragraphs": [
            "吴郎气高明，温然见标格。",
            "文章当世家，风流走上国。",
            "清谈落玉麈，醉袖余诗墨。",
            "一种富贵韵，绿发映坐客。",
            "便觉儒生寒，枯衰酸冻色。",
            "解来古招提，炉香伴禅寂。",
            "宗之果潇洒，壁门应夜直。",
            "岁晏或来归，共理登山屐。"
        ],
        "title": "赠吴世承",
        "id": "b52763e1-97f0-4919-b04b-934c74c5291a"
    },
    {
        "author": "释德洪",
        "paragraphs": [
            "朱门连属南昌郡，东湖褒贤拔高峻。",
            "西山卷帘入栏楯，富贵遮人不容进。",
            "我初见之不敢瞬，吴家诸郎特风韵。",
            "戏语嘲之终不愠，笔锋落处风雷趁。",
            "冰华百番一挥尽，红妆聚看眼波俊。",
            "一堂喧阗客欢甚，大厦吞风檐月近。",
            "君看渥洼本龙孕，俗马那能着神骏。"
        ],
        "title": "次韵寄吴家兄弟",
        "id": "e3965b4e-fd9d-4298-a00a-c749e832c658"
    },
    {
        "author": "释德洪",
        "paragraphs": [
            "西山遭雾雨，形胜久抑鬰。",
            "云开谁使令，千峰为子出。",
            "骨瑛淡如秋，谈笑极强倔。",
            "扶提登高阁，慷慨问陈迹。",
            "特欣昙显醉，不受澄观律。",
            "加额想诸郎，豪气洗寒乞。",
            "新庄花成轮，春生梦蝶室。",
            "清境乃不游，万壑同称屈。",
            "洪崖清不杀，笑傲时出没。",
            "路逢骑雪精，挟以两橘栗。"
        ],
        "title": "香城怀吴氏伯仲",
        "id": "a5baa58a-a9be-401b-97d4-31a8a4ada678"
    },
    {
        "author": "释德洪",
        "paragraphs": [
            "穷年踏黄尘，旅卧每自鄙。",
            "此山颇岑寂，饮食亦清美。",
            "瘦藤当一折，且作终老计。",
            "晓堂看春雪，秀色浄窗几。",
            "炉暖倚蒲圑，颓然成坐睡。",
            "君从何所来，会我清梦里。",
            "琼花斜袅帽，眸子湛秋水。",
            "伊予杂欢笑，应阿竟何事。",
            "忽然长揖去，惊觉在千里。",
            "人生孰非梦，安有昏旦异。",
            "心知目所见，历历皆虚伪。",
            "他日或相逢，何殊开睫寐。",
            "此诗当见渠，一展笑相视。"
        ],
        "title": "大雪晚睡梦李德修插琼花一枝与语甚久既觉作此诗时在洞山",
        "id": "e1f03049-4ed7-453c-b87f-1b2ad189118b"
    },
    {
        "author": "释德洪",
        "paragraphs": [
            "西湖漠漠生烟雨，浦浦圆沙鳬鴈聚。",
            "今日高堂素壁间，忽见西湖最西浦。",
            "翩翻两鴈方欲下，数只飘然掠波去。",
            "独余一只方稳眠，有梦不成亦惊顾。",
            "萧梢碧芦秋叶赤，青沙白石纷无数。",
            "我本江湖不系舟，尔辈况亦江湖侣。",
            "令人便欲寻睿郎，呼船深入龙山坞。"
        ],
        "tags": [
            "西湖"
        ],
        "title": "汪履道家观所蓄烟雨芦鴈图",
        "id": "5be9dc62-6a56-40f5-95c0-da0050f4088a"
    },
    {
        "author": "释德洪",
        "paragraphs": [
            "南阳国师古禅伯，玉殿以棋聊戏客。",
            "客虽四海棋绝伦，我解两奁俱用黑。",
            "侍臣大惊帝微笑，客亦袖手吁莫测。",
            "黑中优劣自能分，正似苏汪今试墨。",
            "老潘气韵凌阿寛，二李不平有矜色。",
            "坐令好事旁舍郎，瞠视无言受巾帼。",
            "我非南阳不能辨，以手扪头空叹息。",
            "径当相携诣瞽叟，夜半一辨须明白。"
        ],
        "title": "苏子平汪履道试李潘墨",
        "id": "9bfe5f0c-c0da-477b-8888-2a3ad07a4322"
    },
    {
        "author": "释德洪",
        "paragraphs": [
            "芙蓉阿隆耽两耳，急性天然缓如苇。",
            "怀亲径归不肯留，少留龙山今月矣。",
            "新交未数故人稀，睡足明窗临棐几。",
            "管城落帽为微笑，便觉金光走龙尾。",
            "试校鹅经拂硬黄，传此宝书千余纸。",
            "纸光叶叶揭筠膜，字工戢戢行冻蚁。",
            "胜公昔读龙宫文，百本妙谈此其髓。",
            "流落人间今几年，此去西天十万里。",
            "我寄闲房古寺中，阆风着毡自当止。",
            "自非道人三昧力，此书何以能至此。",
            "炷香一读万缘空，海印发光初按指。",
            "愿君垢尽鸡出燖，亦于此法信根起。",
            "生生要续无尽灯，照了无明痴种子。"
        ],
        "title": "隆上人归省觐留龙山为予写起信论作此谢之",
        "id": "857f5437-84f8-443d-8093-734eee01f932"
    },
    {
        "author": "释德洪",
        "paragraphs": [
            "赵州饱丛林，懒墯亦惯便。",
            "起步作欠伸，藏经终一遍。",
            "投子犹可骇，手足未舒展。",
            "但于数字中，演出五千卷。",
            "两翁古禅伯，措置令人羡。",
            "安知尘尘中，法轮常自转。",
            "无数妙章句，函匦金碧昡。",
            "芥子瑠璃瓶，历乱齐发现。",
            "颇怪老龙华，底事别营建。",
            "幻出诸鬼物，奇状分百变。",
            "疾驰并推毂，过目等飞电。",
            "万众初错愕，熟视生悲恋。",
            "譬如观写照，笔下出眉面。",
            "争贵纸上容，活者反弃贱。",
            "乃知像教末，妙理蔽浮浅。",
            "要令齿发辈，种性受熏炼。",
            "元禅今南归，酬此夙所愿。",
            "我作送行诗，败墨磨破砚。",
            "诗成一大笑，相顾春风软。",
            "会看出谈笑，错落照深殿。",
            "想见午梵清，随喜时遶漩。"
        ],
        "title": "送元上人还桂阳建转轮藏",
        "id": "8baf2c3a-59e6-4088-a04f-6592d5ad7c85"
    },
    {
        "author": "释德洪",
        "paragraphs": [
            "金华上人牧羊伴，来寻江南好山看。",
            "西湖毛骨漱秋光，野鹤精神照冰段。",
            "嗟余尘事苦相覊，槁项苍颜老路岐。",
            "二年来往南州浦，古寺闲行三见之。",
            "生涯初不受尘垢，到客跏趺听秋雨。",
            "玉轴已闲经半掩，银叶未寒烟一缕。",
            "云泉佳处包当解，未暇从人觅钱买。",
            "不嫌高笑常垢污，与子俱载归东吴。"
        ],
        "tags": [
            "西湖"
        ],
        "title": "赠净上人",
        "id": "f56c623e-4947-49b9-a253-d5b777847b23"
    },
    {
        "author": "释德洪",
        "paragraphs": [
            "器禅鄱水来，一钵自笑傲。",
            "偶然家此山，十见青林槁。",
            "寒骨耸诗律，枯笔作行草。",
            "韵如绛阙容，日月不能老。",
            "伊余曾闻名，再见遂倾倒。",
            "情高付无求，语妙知有道。",
            "兹山得君居，便觉山愈好。",
            "何时卜东岩，邻径云共扫。",
            "时时从君游，吐词觅遗藁。"
        ],
        "title": "赠器之禅师",
        "id": "ffda3dd9-6205-4859-a063-d83997f20988"
    },
    {
        "author": "释德洪",
        "paragraphs": [
            "川原积雨收，余阴阁新晴。",
            "一宿古兰若，归梦有余清。",
            "清辰起危坐，笑看烟缕横。",
            "读此阿师诗，秀丝出盆明。",
            "中有众谷髓，气和李骑鲸。",
            "遥知落笔处，遶纸风雷生。",
            "世无欧阳公，意气相倒倾。",
            "岂当弃置此，终老黄茆坑。",
            "云居道疑大，上蓝持简精。",
            "藉渠一笑起，颓纲相拄撑。",
            "秀也旧不识，一见气不矜。",
            "索诗亦不恶，写此抑鬰情。",
            "持以示流辈，试令俗眼惊。"
        ],
        "title": "秀上人出示器之诗",
        "id": "13a98b3a-b68a-4ce3-baf7-c74cb2f847cd"
    },
    {
        "author": "释德洪",
        "paragraphs": [
            "子苍布衣昨日脱，今日便校秘阁书。",
            "勿惊韩雷相隐显，今来古孙名姓俱。",
            "君看守道已华国，先生徂徕犹把鉏。",
            "嗟君六丧寄空馆，富人满前那可拣。",
            "坏衣悬鹑无一钱，想像郭公四十万。",
            "青云故人气如春，解令寒谷生和珍。",
            "江浦买舟春水生，片帆何日到宣城。",
            "府中若见空青老，从渠为觅诗遗藁。"
        ],
        "title": "送雷从龙见宣守",
        "id": "5168e57a-28e0-4f21-aac9-56f99081675d"
    },
    {
        "author": "释德洪",
        "paragraphs": [
            "终夕不自寐，老逐客愁长。",
            "寒威正折绵，归梦不成往。",
            "萧惊闻打窗，气势颇舂撞。",
            "地炉对残缸，瓦沟集清响。",
            "起看雪覆砌，秀色动屏帐。",
            "归来檐溜滴，坐席初未暖。",
            "乃知春草微，已出严凝上。",
            "但余檐卜林，落花和月赏。"
        ],
        "title": "予在龙安木蛇庵除夕微雪及晨未消作诗记之二首  其一",
        "id": "0684be82-663b-4c32-adc6-a0b431dad99d"
    },
    {
        "author": "释德洪",
        "paragraphs": [
            "元朝喜见雪，一室哗少长。",
            "新年方下车，故岁已长往。",
            "和诗如奕棋，时时作头撞。",
            "知谁径寻我，东墙屐齿响。",
            "正当稳靠蒲，移几就纸帐。",
            "宿砚已生冰，呵笔藉和暖。",
            "一片忽飞来，堕我诗卷上。",
            "为置石鼎烹，茗饮聊同赏。"
        ],
        "title": "予在龙安木蛇庵除夕微雪及晨未消作诗记之二首  其二",
        "id": "95c89673-5f64-465b-9184-62dcbc9550cf"
    },
    {
        "author": "释德洪",
        "paragraphs": [
            "淮水送君春雨余，刺舟断岸归匡庐。",
            "江南别我秋天远，轻囊瘦策游西湖。",
            "君去复来如社燕，我独留滞如贾胡。",
            "牵衣觅诗亦不恶，怪君儿戏忘髭须。",
            "平生千偈风雨快，约束万象如驱奴。",
            "饥来一字不堪煮，乃知弄笔输耕锄。",
            "不如寻我旧游处，武林清境天下无。",
            "耐清不得却来此，作诗送君游上都。"
        ],
        "tags": [
            "庐山",
            "西湖"
        ],
        "title": "龙安送宗上人游东吴",
        "id": "169f6295-4e59-47af-89e3-211188cd1f4b"
    },
    {
        "author": "释德洪",
        "paragraphs": [
            "老源缚屋矶山侧，庐山对门江水隔。",
            "单丁住山二十年，一等栽田博饭吃。",
            "诸方说禅如纺车，我口钝迟无气力。",
            "屋头枯木自安禅，生铁脊梁钉椿直。",
            "我昔东游曾见之，两颊温然笑涡出。",
            "到今持梦渡杨澜，浪花漫天浩无极。",
            "纷纷衲子饱眠卧，面如栀子衣领白。",
            "年年江北与江南，谁肯端来寻此客。",
            "爱君今人肺肠古，毛骨含秋眼睛碧。",
            "能知此老端往寻，处处好山留不得。",
            "作诗赠君终自愧，君去我留空叹惜。"
        ],
        "tags": [
            "庐山"
        ],
        "title": "送充上人谒南山源禅师",
        "id": "228f68d7-66ca-4b1c-9e92-e7db806a635d"
    },
    {
        "author": "释德洪",
        "paragraphs": [
            "黄尘踏遍江南岸，矫首无言对河汉。",
            "故山有屋埋深云，一夜归心掣不断。",
            "山舟日夜去无休，挽绳欲系惭无由。",
            "纷纷世态真一梦，顾我所为如直钩。",
            "绿锦江头识谅禅，倾坐高谈象帝先。",
            "疑君即是僧太白，不然无乃真弥天。",
            "仙风袭人欲轻举，天容道气出眉宇。",
            "拥坐衣裳堕不收，山水怀云轻百补。",
            "我今老倦亦慵参，去死正如三眠蚕。",
            "相看一笑有佳约，他日同归五老庵。",
            "人生真若屈伸肘，萍浮梗泛因邂逅。",
            "料君有胆大于身，未应捜索因诗瘦。",
            "闲亭夏木初垂阴，相逢还得同携手。",
            "未见千首万丈光，先看七步才八斗。"
        ],
        "title": "高安会谅师出诸公所惠诗求予为赋用祖原韵",
        "id": "014ea234-fff7-4e25-9187-881a2c7848d6"
    },
    {
        "author": "释德洪",
        "paragraphs": [
            "老来渐觉朋侪少，夜室孤禅还自照。",
            "惟诗垢习未全除，赖有汪郎恰同调。",
            "尝闻从来以类从，谷风忽作虎应啸。",
            "交道今嗟张纸薄，老人尝乖少年约。",
            "与君一笑似三秋，此道长令洞开廓。"
        ],
        "title": "次韵汪履道",
        "id": "36271d67-6e2f-4880-9e15-34ca35b2df52"
    },
    {
        "author": "释德洪",
        "paragraphs": [
            "幽人修水上，春涨冒陂田。",
            "时时想见之，笑颊微涡旋。",
            "往来柴桑间，妙语生云烟。",
            "庐山自高寒，青碧开晴天。",
            "倚藤望绝顶，风味如斜川。",
            "我思从之游，子亦当勉旃。",
            "诗成聊假寐，归梦历层颠。"
        ],
        "tags": [
            "庐山"
        ],
        "title": "次韵李商老匡山道中望天池",
        "id": "3c6dfe79-726e-4b90-a614-11c49fdd8542"
    },
    {
        "author": "释德洪",
        "paragraphs": [
            "杨柳护桥春欲暗，山茶出屋人未知。",
            "冒田决决走流水，小夫铲塍翁夹篱。",
            "雪晴春巷生青草，烟湿人家营晚炊。",
            "心疑辋川摩诘画，目诵匡山商老诗。",
            "夜投村店想清境，蛙满四邻檐月移。",
            "卧看孤灯心耿耿，呼童觅纸聊记之。"
        ],
        "tags": [
            "庐山"
        ],
        "title": "至丰家市读商老诗次韵",
        "id": "e94b2e52-87ef-4f08-854d-346ec304a979"
    },
    {
        "author": "释德洪",
        "paragraphs": [
            "晓痕翠浪行将遍，掠面柔风初剪剪。",
            "梅颊欺寒底死香，柳眼窥烟皱未展。",
            "相看感此故意长，欲别忍看春尚浅。",
            "离情恼人深造次，撩我小诗弄清婉。",
            "肠断江头无语中，谢郎匹马嘶风远。"
        ],
        "title": "送子美友",
        "id": "35f72d3d-df30-41ab-8254-9dca2f229f07"
    },
    {
        "author": "释德洪",
        "paragraphs": [
            "三月江南春不浅，谢家池上开花苑。",
            "层坛迸破碧瑠璃，嫩蕊簇成红婉娈。",
            "一枝两枝和雾白，素娥月下逢姑射。",
            "十朵五朵照水红，仙姝并立瑶池东。",
            "人生遇景须行乐，莫使余香散帘幕。",
            "白雪难逃鬓上斑，金樽且对花前酌。",
            "醉则傲羲轩，醒则歌尧舜，荣辱是非都莫问。",
            "风云际会自有时，忠义果然天不困。",
            "君今还作天涯客，凭栏正遇羣芳拆。",
            "不插羣英醉上林，人谓少年真可惜。",
            "明年再献平戎策，顺风高举摩天翼。",
            "大手亲提却日戈，刈除天下闲荆棘。",
            "古人养花如养贤，我今说花心亦然。",
            "栽培直欲助真宰，扶持造化工陶甄。",
            "时人莫以花为浼，大都自是人情改。",
            "若使人情长似花，相看颜色年年在。",
            "谢安道辈真难得，不容蒿艾生墙侧。",
            "不劳巧手写丹青，不学世人画墙壁。",
            "灵苗自有天然格，门外溪光长泻碧。",
            "更向溪光种碧桃，宛然便是神仙宅。",
            "谢家池馆胜瑶台，浅白深红次第开。",
            "为报赏花君子道，何须东海觅蓬莱。"
        ],
        "title": "谢安道花坛",
        "id": "7fb40523-fb38-4b09-9ebf-b05d9d527c8b"
    },
    {
        "author": "释德洪",
        "paragraphs": [
            "老踪沧海珠，道价压千古。",
            "暮年还东吴，岂不以亲故。",
            "世衰道陵夷，学者例顽鲁。",
            "处处如尘沙，纷然不容数。",
            "但夸谢公子，乃翁堕江渚。",
            "坐令乳臭儿，高论不少惧。",
            "安知覆渔舟，甚媿编蒲履。",
            "大师京国来，秀色见眉宇。",
            "笑谈出流辈，亦自有佳处。",
            "怀亲不能休，饮食忘匙箸。",
            "醉翁乡里贤，安角诵翁语。",
            "人老尚康健，春寒与秋暑。",
            "念之凭高楼，白云入瞻顾。",
            "浩然有归兴，掣肘径驰去。",
            "遥知到螺江，社林闻布谷。",
            "迎门一调笑，讙极但摩拊。",
            "童头想怀橘，衣椹应戏舞。",
            "聊用慰其心，高追古人步。",
            "此诗语散缓，细读有奇趣。",
            "譬如食橄榄，入口便酸苦。",
            "勿示痴道人，被骂吾累汝。"
        ],
        "title": "送觉海大师还庐陵省亲",
        "id": "4ba97482-d04f-4e55-b059-b97274b31b1f"
    },
    {
        "author": "释德洪",
        "paragraphs": [
            "蜂房蚁穴天魔宫，青莲忽生楼阁重。",
            "升堂挝鼓集衲子，争看掣电飞机锋。",
            "耆年过忧食时至，欲学遣化毗耶翁。",
            "瑜禅闻之粲一笑，此老变怪惊儿童。",
            "我当乞行等贫富，欲使胜利传无穷。",
            "出门掌钵何所诣，胡马旧闻嘶北风。",
            "霜清月冷动归思，已觉荷山生眼中。",
            "会看对众捧璎珞，平等心华含太空。"
        ],
        "title": "送瑜上人归筠乞食",
        "id": "c9106b80-716e-4dd9-9930-96e9934cb013"
    },
    {
        "author": "释德洪",
        "paragraphs": [
            "宰肉社树阴，岂无天下志。",
            "用材朴楔间，已有经纶意。",
            "欲观临大事，必自小者耳。",
            "彭侯伟杰姿，要是千乘器。",
            "小邑试牛刀，不满一咲喟。",
            "仇亦何所为，睡足时隐几。",
            "原多深夜耕，门有昼眠吏。",
            "三年爱等母，百里平如水。",
            "政化不自知，草木发奇瑞。",
            "论人或多舛，唯天不容伪。",
            "耿泉岂知忠，元乳岂知义。",
            "应之捷影响，物有固然理。",
            "此堂湿青红，宾从时毕至。",
            "应为文字饮，砚席生佳气。",
            "□□□□□，□□□□□。",
            "□□□□□，□□华裾翠。",
            "吏民起献觞，愿酬太平醉。"
        ],
        "title": "仇彦和佐邑崇仁有白莲双葩并干芝草丛生于县斋之旁作堂名曰瑞应且求诗敬为赋之",
        "id": "af885320-3d84-4e76-9a24-40e97791dc6c"
    },
    {
        "author": "释德洪",
        "paragraphs": [
            "浮云山尽际，花木迎春晖。",
            "佳人殊方来，见之消渇饥。",
            "藉草坐松影，粉香时落衣。",
            "气貌秀可掬，出语超幽微。",
            "岩壁钟声寂，山阴花发稀。",
            "去袂挽莫留，又作瓯峰归。"
        ],
        "title": "居上人自云居来访白莲社话明日吿归作此送之",
        "id": "b1f51b49-4794-47f1-ab39-7583f518f3e5"
    },
    {
        "author": "释德洪",
        "paragraphs": [
            "君去中秋犹一缺，爽气洗开倍明彻。",
            "昨夜宵晴独倚栏，露冷鸣廊卷风叶。",
            "百年客舍熟黄梁，梦境偶逢还偶别。",
            "谢安拥鼻公岂免，百年死灰我何说。",
            "故国天涯眼力衰，飞鸟当还倦始知。",
            "可怜此别秋方壮，未审重来是几时。"
        ],
        "title": "次韵汪履道",
        "id": "cb35e037-d284-40b6-864c-25cf99554e1f"
    },
    {
        "author": "释德洪",
        "paragraphs": [
            "天不逸羣君独立，洞彻心胸秋色入。",
            "于中堆积万卷余，笔力至处风雷集。",
            "刃游理窟无全牛，端与腐儒到固执。",
            "昔年囊绽露微铓，已陟云梯最高级。",
            "纵令大醉赋凌云，玄珠闭眼从头拾。",
            "森张秀骨真神驹，顾盻绝尘那可絷。",
            "□□亦是个中流，恨不识君只依悒。",
            "西园道人工文章，览诗愧叹不复习。",
            "野僧顽钝谁比数，而得听君论轲伋。",
            "别来三月鄙吝萌，闹闻传习新诗什。",
            "翻澜妙语惊倒人，气焰霜锋光熠熠。",
            "此诗初得喜未展，乌鸣下啄鸡得粒。",
            "初如积水窥落霞，浅碧秾红相间辑。",
            "又如霜晓听边风，十万军声何翕翕。",
            "笔锋正鋭物象贫，降旌狼籍诗魔泣。",
            "嵚嵚太白不得俦，倔强退之自莫及。",
            "蝇头细字好生书，为君卷束藏幽笈。",
            "嗟予衰老百无能，园圃自锄瓶自汲。",
            "人间万事一笑空，流年忽忽将三十。",
            "形骸念念非昔人，暗中负去何其急。",
            "朅来蹇剥犹可哂，两眼欲昏愁泪涩。",
            "擎盂専作口腹谋，骨立侯门听与给。",
            "旧山归去成蹉跎，半年飘泊留城邑。",
            "诗源荒涸如废池，浅穴败堤微有湿。",
            "不量更拟和阳春，枯木钻膏竹沥汁。",
            "夜楼无语立西风，月华如水清堪挹。",
            "君居若耶溪水东，我舍秋河半山隰。",
            "露冷亦应思故人，箧有缇衣余十袭。",
            "碧光当户应可掬，顽翠撑天空嶪岌。",
            "捻须落日意无穷，片片催诗暮云歙。",
            "知君今作蟠泥翁，头角那能久埋戢。",
            "妙龄素有廊庙具，破衮烦君重补缉。",
            "我亦东西南北人，从君预可揩杖笠。",
            "早晚风云际会时，雷震一声龙起蛰。"
        ],
        "title": "予与故人别因得寄诗三十韵走笔答之",
        "id": "078ddb94-1e5d-4d9d-9a7e-462b925c7a9d"
    },
    {
        "author": "释德洪",
        "paragraphs": [
            "画工妙物无不可，谁能笔端自忘我。",
            "醉蒲睡着呼不闻，但见解衣盘礴臝。",
            "起来潄墨滋破砚，霜绡只尺开纨扇。",
            "点缀四时无不有，但觉眼前红绿眩。",
            "云破连峰青碧开，林梢时复见楼台。",
            "断桥落日空流水，为问秦人安在哉。",
            "春山杳霭知何处，夏木森森蔽云雨。",
            "秋阴未破雪满山，笑指千峰欲归去。",
            "看山对客忆蛾眉，客去愁多自不知。",
            "满眼匡庐看画轴，平生坐媿虎头痴。",
            "万事浮云定何有，白鹤归来千载後。",
            "江山长在身世忙，岁月不移舟壑走。",
            "对此未归心欲折，借君玉斧修圆月。",
            "会看谈笑满清风，讵使人间畏炎热。"
        ],
        "tags": [
            "庐山"
        ],
        "title": "蒲元亨画四时扇图",
        "id": "4d34301a-3fd2-4d5e-9e23-479136d96545"
    },
    {
        "author": "释德洪",
        "paragraphs": [
            "名都大藩地，英俊蔚如林。",
            "乌靴青衫中，时见阎资钦。",
            "风度若英特，杳然自清深。",
            "借无轩冕意，功名亦相寻。",
            "合是廊庙具，下僚那敢沉。",
            "邮亭款夜语，霜清特携衾。",
            "篝灯伴清对，商略杂古今。",
            "譬如武库开，错粲森球琳。",
            "诗工出奇丽，写物意在琴。",
            "绝如欧阳公，但欠雪满簪。",
            "句法本严甚，颇遭韩柳侵。",
            "愿为匿盆麝，耻作跃炉金。",
            "世无子期耳，广陵谁赏音。",
            "何当学梅福，九江归云岑。"
        ],
        "title": "赠阎资钦",
        "id": "681ee00f-ed4f-4a9c-a4c2-d8682cfe02d0"
    },
    {
        "author": "释德洪",
        "paragraphs": [
            "心亲出倾盖，气合论夙因。",
            "久已仰高谊，窃伏淮海滨。",
            "夫子真自重，不减南国珍。",
            "笑谈带富贵，翰墨生精神。",
            "譬如千江月，处处能分身。",
            "而予续高韵，坐客讥效颦。",
            "安知磁石针，妙处无陈新。",
            "思君欲夜话，痛嗟隔城闉。",
            "熟读寄来诗，秀色摩清春。",
            "便觉海棠雨，圆吭争滑唇。",
            "游丝登百尺，飞絮沾泥尘。",
            "要当为设榻，敷以白氎巾。",
            "看君把麈尾，抑气思旧申。",
            "凉肝藉苦语，激烈敢不遵。"
        ],
        "title": "次韵见寄二首",
        "id": "5df7f5fc-e409-442f-b148-6428df902c7a"
    },
    {
        "author": "释德洪",
        "paragraphs": [
            "平生迈往气，酝造次公狂。",
            "才高簿书缚，貌和无叹伤。",
            "君看此风味，自是万夫望。",
            "利害方焚如，唾笑皆清凉。",
            "颍皋旧庐在，顷稻连亩桑。",
            "时以笏拄颊，阻隔如涧冈。",
            "少陵功名念，看镜毛髪苍。",
            "长哦和秋雨，旁林更闻螀。",
            "人生行乐耳，万事付一觞。",
            "淮南谪天厨，大言忘巽床。",
            "吾侪本疏拙，阅世忘否臧。",
            "愿言置此喙，无咎持括囊。",
            "桂贤供火浴，龟虚得刳肠。",
            "一蓑烟雨蜗两角，我耕南亩君开荒。"
        ],
        "title": "次後韵",
        "id": "20c08c1f-2525-4628-87b7-c97360869ecb"
    },
    {
        "author": "释德洪",
        "paragraphs": [
            "少年四方志，一杖余氎巾。",
            "朝来过微雨，扁舟买南津。",
            "庐山冠天下，况复当青春。",
            "遥知泊星渚，云开苍翠新。",
            "相看发一笑，瀑布垂天绅。",
            "虚汉清月上，山空无四邻。",
            "应怀千载姿，坐榻空埋尘。",
            "兴来得好语，录寄北山人。"
        ],
        "tags": [
            "庐山"
        ],
        "title": "送通上人游庐山",
        "id": "f0f1805d-b893-4b18-9120-52da4efe33d5"
    },
    {
        "author": "释德洪",
        "paragraphs": [
            "晚庭一霎过暑雨，高林相应山蝉鸣。",
            "南窗梦断意索寞，床头书卷空纵横。",
            "蔬畦日涉已成趣，起来扶杖园中行。",
            "葵英豆荚小堪摘，矮榆高柳阴初成。",
            "野禽啄果时落地，池塘盖水新荷平。",
            "归来西屋斜阳在，原舍尚闻舂簸声。"
        ],
        "title": "夏日西园",
        "id": "f7b9bb50-111d-47dc-ae09-7b7e939808a7"
    },
    {
        "author": "释德洪",
        "paragraphs": [
            "道人秀杰僧中龙，挥斤八极转苍穹。",
            "虽然削弱不胜服，童稚亦可揕其胸。",
            "世人徒见例秃髪，安知璞玉混铅铜。",
            "顾君自是无营者，千山何事来匆匆。",
            "山衣一披出松际，萧然自有清散风。",
            "我狂如君不知耻，驽力亦须追高踪。",
            "作诗颇亦叙宗祖，秀气杰句争豪雄。",
            "读之吐舌颈为缩，忠义能尔形于中。",
            "初如迷径失向背，忽得车首分西东。",
            "从来惷直失计置，猬头但可衲帔蒙。",
            "饭余便寝百无事，可以傲视金盖重。",
            "乃今得名齐物志，激快如鸟初出笼。",
            "愿君勿复忘此语，他年吾欲观事功。"
        ],
        "title": "廓然送僧之邵武颇叙宗族以自激劝次韵",
        "id": "0a1922ea-9e03-4ac9-8210-e5fd2c4e5074"
    },
    {
        "author": "释德洪",
        "paragraphs": [
            "扁舟秋晚离南浦，片席揺风望新渚。",
            "扬澜大浪晴拍天，南山窈窕开莲宇。",
            "倒樯散策一登临，便拟掩关深处住。",
            "吾生饱食随东南，去亦无求住无取。",
            "江山得意且题诗，从游况复皆真侣。",
            "青灯灼灼夜窗深，对床卧听风瓯语。",
            "忽惊忧患一笑空，便觉此生真逆旅。",
            "隔岸庐山金碧开，月明尚记曾游处。",
            "何当乘兴更一游，兴阑却向钟山去。"
        ],
        "tags": [
            "庐山"
        ],
        "title": "自豫章至南山月下望庐山",
        "id": "c768e216-17fc-4d36-b06d-a87cae3b7e93"
    },
    {
        "author": "释德洪",
        "paragraphs": [
            "湓江万朵真蓝泼，寒空翔舞狂如活。",
            "白龙擘开苍翠飞，烂银鳞甲千寻发。",
            "舂岩触石声震山，金石谼洞奏深壑。",
            "野风吹断蒙山云，松端彷佛遗楼阁。",
            "中有道人如婴儿，颓然一身无所为。",
            "而今妙誉走天下，衲子向风争奔驰。",
            "自嗟匏系天一角，睫交去梦渺难追。",
            "何时再拜觐珠玉，激昂吐我胸中奇。",
            "上人今向山中去，明年应到云生处。",
            "紫霄峰下如相逢，持我此诗烦寄语。"
        ],
        "title": "送德上人之归宗",
        "id": "c75a3295-3149-4730-a1c9-f4d521f52a23"
    },
    {
        "author": "释德洪",
        "paragraphs": [
            "炎炎三伏过中伏，秋光先到幽人家。",
            "闭门积雨藓封径，寒塘白藕晴开花。",
            "吾侪酷爱真乐妙，笑谈相对兴无涯。",
            "山童解烹蟹眼汤，先生自试鹰爪芽。",
            "清香玉乳沃诗脾，抨纸落笔惊龙蛇。",
            "源长浩与春涨激，力健清将秋气嘉。",
            "须臾沓幅乱书几，环观朗诵交惊夸。",
            "一声渔笛意不尽，夕阳归去还西斜。"
        ],
        "title": "夏日陪杨邦基彭思禹访德庄烹茶分韵得嘉字",
        "id": "593b660e-d7bc-4e85-8db8-a9295609056d"
    },
    {
        "author": "释德洪",
        "paragraphs": [
            "荷山锦水灵秀钟，半千嘉运生英雄。",
            "李郎年少韵洒落，天容道骨轩仙风。",
            "下帷默与贤圣对，钩深索隐皆旁通。",
            "肝肠盘屈疉丽锦，心胸洞彻光玲珑。",
            "文章气焰长万丈，那应笔梦生春虹。",
            "桂枝未折白月窟，麻衣尚走红尘中。",
            "岩僧素有孝基眼，观人虽众无如公。",
            "昂霄耸壑跬可待，行行不用啼途穷。"
        ],
        "title": "赠李敬修",
        "id": "e964a4ef-6d64-4079-92c6-614c3812b1c5"
    },
    {
        "author": "释德洪",
        "paragraphs": [
            "性之自是英特人，唯恐富贵来逼身。",
            "我非宝公亦识子，地上复见天麒麟。",
            "眉间爽气照秋色，山水顿觉生精神。",
            "胸中撑拄万卷读，对客倾泻如崩云。",
            "不恨子未识和仲，但恨和仲未识君。",
            "道山归计傥可缓，且复白帢拖红尘。",
            "他年携我渡弱水，侥幸一看瀛州春。",
            "诗成笑答千岩响，东崦峰头涌玉轮。"
        ],
        "title": "赠王性之",
        "id": "97b748b3-ef6e-4968-9692-eff184d593c6"
    },
    {
        "author": "释德洪",
        "paragraphs": [
            "乃翁纯孝曾种玉，一双秀干森如束。",
            "忆昨同舟游邺都，鬓须尚带庐山绿。",
            "只今追想如梦魂，更堪哦子阳关曲。",
            "霜蹄暂蹶堪一笑，连璧终当照金屋。",
            "且醉山中浩荡春，锦绣谁同赏云谷。"
        ],
        "tags": [
            "庐山"
        ],
        "title": "次韵性之送其伯氏西上",
        "id": "9d47254a-bb9f-47ef-a8a7-36db77950a71"
    },
    {
        "author": "释德洪",
        "paragraphs": [
            "阿环梦回如堕云，砚中玉纤如醉文。",
            "香囊翠被不复见，华清草木犹醺醺。",
            "仙郎春光洗怀抱，柔情不断如芳草。",
            "软风细涨玉横斜，一尾追风北山道。",
            "词锋落纸磨秋霜，千首今余万丈光。",
            "从来支遁识神骏，岁月不知君意长。"
        ],
        "title": "次韵余庆长春梦",
        "id": "b14d68a9-9134-443e-8ab7-0a2f54f57b62"
    },
    {
        "author": "释德洪",
        "paragraphs": [
            "韵如春水初含风，秀如兰芽新出丛。",
            "人间何从有此客，坐令衰老忘龙钟。",
            "新词锵金纷满眼，妙语屑玉霏无穷。",
            "读之置卷欲仙去，风度绝似欧阳公。",
            "儒生寒酸不上眼，江南风流翻手空。",
            "那知此郎蹶然起，笔端五色回春工。",
            "只今陛下固天纵，文章星斗悬高穹。",
            "天生尧舜稷契主，君宜置在明光宫。",
            "雪中呵手研破砚，诗成一笑天开容。"
        ],
        "title": "读庆长诗轴",
        "id": "5cbeafaa-4e70-4e13-b985-c0d1a7c82af4"
    },
    {
        "author": "释德洪",
        "paragraphs": [
            "万株苍烟间，杳然出微径。",
            "相逢知有得，一笑洗孤愤。",
            "萧萧半窗雨，终日满风听。",
            "绿云到巉绝，小立鋭清兴。",
            "约公我辈人，发此一区胜。",
            "春工自无私，风力亦强敏。",
            "柳垂拂掠黄，溪作揩磨净。",
            "篱间殿寒梅，吴姬发微哂。",
            "已忻鸟声乐，更爱游丝迥。",
            "余郎妙天下，气与山岳峻。",
            "春光纒肺肠，霁月磨风韵。",
            "诗如画好马，落笔得神骏。",
            "日斜兴未阑，山穷春不尽。",
            "更为明日游，踏遍钟山顶。",
            "旋汲一人泉，峰头煮春茗。"
        ],
        "title": "同庆长游草堂",
        "id": "8ff9b8ed-1f4e-41ca-bd35-5de3f4a7a62f"
    },
    {
        "author": "释德洪",
        "paragraphs": [
            "我有忘年生，气韵亦秀拔。",
            "岂惟有诗癖，亦醉凌波韈。",
            "平生慎许可，期期不忍发。",
            "但余说仲宣，十常在七八。",
            "袖中出清诗，韵字清到骨。",
            "遥知亦说我，喜气见须髪。",
            "相思一水间，楚岫出毫末。",
            "昨夜西风高，凭栏暮天阔。",
            "识君定何时，目送孤鸿没。"
        ],
        "title": "庆长出仲宣诗语意有及者作此寄之",
        "id": "8794120d-b5bf-4251-bea0-2456b80e2222"
    },
    {
        "author": "释德洪",
        "paragraphs": [
            "君诗秀气终不没，长吉精神义山骨。",
            "诸公贵人亦识面，想见宗之双鬓绿。",
            "嗟予弃置卧空山，索寞何人着眼看。",
            "高轩一日肯过我，夸声万口锋刃攒。",
            "当时见君喜不彻，喜中便知有此别。",
            "秋风云帆十幅开，石城浩荡天水接。",
            "淮南不独江山胜，国士英才从古盛。",
            "期与高人冯仲宣，小字同联寄我篇。"
        ],
        "title": "送庆长兼简仲宣",
        "id": "2dd859c6-39fa-46e3-b171-a98eaef6badf"
    },
    {
        "author": "释德洪",
        "paragraphs": [
            "秋来残暑犹顽赖，推挤不去吁可怪。",
            "哦君妙语齿颊清，冰壶照人吐精彩。",
            "绝知此公风味高，想见尊前持蟹螯。",
            "说禅不用朱藤杖，看月却披宫锦袍。",
            "大藩衣冠蔚城市，君所过从天下士。",
            "忘怀一笑饯年华，醉里千篇是生计。",
            "相知何必盖须倾，此语荒唐却甚真。",
            "人生怀抱要磊落，他年相逢是故人。"
        ],
        "title": "吴子副送性之诗有老子只堪持蟹螯之句因寄之",
        "id": "53ef5b27-76b5-4307-be4c-d96af28b7ff1"
    },
    {
        "author": "释德洪",
        "paragraphs": [
            "当时吕望要周室，渭水垂纶恣遗佚。",
            "後来严陵傲汉家，七里滩头钓月华。",
            "二贤一旦辞隐沦，当年平步升青云。",
            "至今踪迹耀经史，千载何人能继此。",
            "宜阳高人真贤族，构亭仍以钓鱼目。",
            "时人尽咏钓鱼诗，独我来歌钓鱼曲。",
            "君不见吴山青，湘水绿，唯爱夏弦春诵声相续。",
            "以轲雄百氏为丝纶，以周孔六经为饵属。",
            "遇时伸，不时缩。",
            "人言君钓鱼，我言君钓禄。",
            "盛代儿孙满场屋，前春举手得鲸鳌，犹恐主人心不足。"
        ],
        "title": "高氏钓鱼台",
        "id": "94001222-4b6e-4398-99a1-9555bb10d222"
    },
    {
        "author": "释德洪",
        "paragraphs": [
            "乌兰洲塞夏国口，大河天来箭激溜。",
            "排空但闻地喘吼，势撞石壁欲穿透。",
            "石坚捍之不肯受，攧雷溅雪喧夜昼。",
            "千年石骨亦不朽，碎为青红杂怪丑。",
            "疆埸久空烂甲胄，举觞天子千万寿。",
            "李侯横槊千骑後，望云赋诗剑碍肘。",
            "徐涉河流马俯齅，下马得之等琼玖。",
            "万里来归亦何有，出以示我为拊手。",
            "笑君儿嬉忘白首，李侯气如春在柳。",
            "大河西虏置怀袖，君徒自珍世不售。",
            "敲门那能易升斗，功名偶然梦岂久。",
            "道人乃尔自薄厚，此石笑汝汝惭否。"
        ],
        "title": "李德修以乌兰河石见示",
        "id": "938c576e-418d-4240-bd49-059b92a8dde8"
    },
    {
        "author": "释德洪",
        "paragraphs": [
            "秋光一半去无迹，万里阴晴占此夕。",
            "书生醉语哦月诗，想见看朱眩成碧。",
            "白公初携佳句归，便觉草露寒沾衣。",
            "夜晴兰室亦怀古，领略太白怀玄晖。",
            "千字一挥纔瞬息，流珠走盘纷的皪。",
            "故应奇韵自天成，此诗如女有正色。",
            "风鉴从来别俗氛，吐词句句含烟云。",
            "坐令一日传万口，不减长吉题高轩。",
            "君家客皆天下士，放意高谈饮文字。",
            "江左风流扫地空，今日追游可无媿。",
            "嗟予秃鬓欲逃名，朅来百虑霜雪凝。",
            "世间垢习揩磨尽，但余猨鹤哀吟声。",
            "刘生餐痂亦何美，玄德结𦙤应有旨。",
            "平生清境吾所嗜，正如翔鸾饮须醴。",
            "君看清河夜升镜，微云灭尽如磨莹。",
            "定当先生度青冥，思冷魂澄亦幽兴。",
            "笑中笔阵横词锋，照人秀色烟茸茸。",
            "调高未数紫芝曲，酒味且卧黄金钟。",
            "人生一笑如电掣，岂特山舟藏岁月。",
            "自惭陋句类无盐，敢并高人天下白。"
        ],
        "title": "次韵君武中秋月下",
        "id": "807d8c4f-6332-485f-8091-86a2b2a955aa"
    },
    {
        "author": "释德洪",
        "paragraphs": [
            "锦江风晚吹征裘，幽人诗思遏不休。",
            "心知无处可告诉，掉臂直上齐云楼。",
            "凭栏展目时一快，万山奔走趋帘钩。",
            "回头下视茫茫者，龟囚蚕缚令人愁。",
            "楼中夫子神仙流，道容玉颊红光浮。",
            "少年读书浩江海，回春妙语生笔头。",
            "致君终使尧舜上，大作一雨苏林邱。",
            "深山野僧拙笔语，作诗欲赠烦冥搜。",
            "艰苦思索得个字，谨用持上君牢收。",
            "谢安昔与支遁游，及其贵也加绸缪。",
            "高风气识正相侔，他年身退百无忧。",
            "复来把臂登此楼，轩渠一笑三千秋。"
        ],
        "title": "七月七日晚步至齐云楼走笔赠吴邦直",
        "id": "98c7b66e-e086-4222-9e27-89d294810bf7"
    },
    {
        "author": "释德洪",
        "paragraphs": [
            "风埃九陌吹冠巾，冻蚁旋磨无富贫。",
            "忧患着人骨肉隔，奔势熏天吴楚亲。",
            "何妨社栎神其拙，壑舟不暇供岁月。",
            "句法不医霜鬓秋，迩来览镜茎茎雪。",
            "蔡侯大家言不诬，笔端五色图空虚。",
            "酒阑耳热题诗处，豪放超逸先锋车。",
            "古来百局坐奇智，并头暗中争射利。",
            "对人含笑真含沙，幻影浮屠同一世。",
            "世味甘于涴蜜刀，舐之割利那可逃。",
            "痴儿坐守忘啼哭，乃欲避就空勤劳。",
            "君看秋风秀江叟，枯木形骸外尘垢。",
            "屋下沙鸥交友同，耳边胜利蚊雷吼。",
            "水光绿静山青葱，意行回反遭路穷。",
            "莞然一笑答山谷，忽见幽林小径通。",
            "我诗赠君无杰句，碧湾明月不可取。",
            "游人欲上忘机堂，请哦蔡侯醉时语。"
        ],
        "title": "王表臣忘机堂次蔡德符韵",
        "id": "b86395b2-8dce-4b26-9ed9-af0c833a4c04"
    },
    {
        "author": "释德洪",
        "paragraphs": [
            "道人少小来庐山，水光山色供盘餐。",
            "坐令山水秀杰气，缭绕胸中成块抟。",
            "我初未识已嗟骇，夸声万口锋刃攒。",
            "故人坐上适相值，妙语生我世间欢。",
            "新诗脱口划如霓，奋毫狂赴龙蛇钻。",
            "翩翩奕奕出意外，慓然茅屋翻狂澜。",
            "切疑汤休蹲舌底，又疑醉素戏笔端。",
            "作诗问君觅奇字，留待老年偎日看。"
        ],
        "tags": [
            "庐山"
        ],
        "title": "赠巽中",
        "id": "23d60f67-07ac-458c-9d0d-9bf002ec2be4"
    },
    {
        "author": "释德洪",
        "paragraphs": [
            "熏风度南枝，余芳委红绿。",
            "微云生晚阴，梅雨净林麓。",
            "穿花莺语迟，翻泥燕飞速。",
            "遐想幽人居，梦过剡溪曲。",
            "清声久绝耳，斯怀抱烦燠。",
            "仰道思弥高，哦诗出凡俗。",
            "脱屦满户外，轮蹄日相逐。",
            "吾徒不得人，大法世陵叔。",
            "智刃剪蒿蓬，利锋挥朴樕。",
            "念往造前席，初筮不我卜。",
            "别来空相思，徙倚苍山木。",
            "悬知清兴多，银钩堕盈轴。",
            "愿得三百篇，遗我藏诸椟。",
            "如彼知音知，价不低金玉。"
        ],
        "title": "寄巽中",
        "id": "6c3133c7-076c-4d64-9a1a-b432d2f80400"
    },
    {
        "author": "释德洪",
        "paragraphs": [
            "君诗素雄放，出语秀不俗。",
            "更读病中吟，清婉犹可录。",
            "自愧鲁钝者，文字毎见辱。",
            "有取定乡闾，余事亦何足。",
            "夫子饱书史，屡晒便便腹。",
            "蓄深故发远，诗成惊众目。",
            "我诗虽不少，俗马空多肉。",
            "赖遇秃毛发，苟仕安得禄。",
            "所至有青山，是处堪藏育。",
            "行当拂衣去，此志吾已卜。",
            "君须更勉旃，当以谦自牧。",
            "功成还故乡，竹杖巾一幅。",
            "永从林下游，此诗无厌读。"
        ],
        "title": "次韵圣任病中作",
        "id": "c87fa49a-c635-49b3-95b9-922a3a8a7f55"
    },
    {
        "author": "释德洪",
        "paragraphs": [
            "君不见海门比丘海为家，说法光明生齿牙。",
            "坐令十二缘生浪，幻出定慧青莲华。",
            "又不见佛图澄师气迈往，披拳山川俱在掌。",
            "从来身世无二法，勿作情与无情想。",
            "何如巴邱老居士，声名雷霆喧一世。",
            "迩来趣味等头陀，山中儿嬉杂童稚。",
            "宅相天藏公发之，卷帘万山登睫眉。",
            "粪除得石大如砚，中有傲霜岩桂枝。",
            "婆娑望之花六出，熟视直气终不屈。",
            "言不得意以象传，桂枝馨香石介然。"
        ],
        "title": "何忠孺家有石如砚以水灌之有枝叶出石间如岩桂状为作此",
        "id": "bd4fd86c-7881-471c-b07d-9e79dfaab162"
    },
    {
        "author": "释德洪",
        "paragraphs": [
            "西山层翠长倚天，我来正及社燕前。",
            "城中高阁时纵倚，妙语已复凌芳鲜。",
            "方将结伴未有侣，而子乃敢犯众先。",
            "会当披云乱峰顶，却下濯足寒涧边。",
            "遥知笑语山答响，诗句时作何必编。",
            "就岩折桂亦细事，海棠烂熳烧晴川。",
            "归来仰屋念清境，夜未央兮犹不眠。",
            "此诗未到已如见，戏为图画人间传。"
        ],
        "title": "余方登列岫爱西山思欲一游时皋上人来觅诗作此",
        "id": "653bca45-f9fd-4f6b-9ac9-71dbbecb8ebb"
    },
    {
        "author": "释德洪",
        "paragraphs": [
            "吾闻彼上人，不惰不精进。",
            "观其吐词气，人品极爽俊。",
            "迩来效丹霞，裂冠铲须鬓。",
            "高才固难容，世议久迫窘。",
            "想于龙象羣，眉宇发奇韵。",
            "渊才干国器，美若兵厨酝。",
            "平生至孝节，初不愧虞舜。",
            "相逢大梁城，连榻尽底藴。",
            "如开衡岳云，仰此摩天峻。",
            "此诗为渠作，崖略见笔阵。",
            "把玩立东风，料峭应花信。",
            "明窗小字临，握管腕不运。",
            "爱君透真境，迈往无顾徇。",
            "脱身索寞滨，洗我岑寂愤。",
            "掉头一长哦，语卒意未尽。"
        ],
        "title": "饶德操营中客世与渊才友善有诗送之予偶读想见其为人时闻已薙髪出家矣因次其韵",
        "id": "fad2698e-9fe2-42e1-8cbe-cc0b9e1e568f"
    },
    {
        "author": "释德洪",
        "paragraphs": [
            "文章有神惊颖脱，风雷先听毫端落。",
            "穷年秀气不知休，此盖道余德之粕。",
            "大人见世当有驭，一枝区区何足托。",
            "此语令君意自消，双眸新退重重膜。",
            "鼻端余地大于天，挥斤请看无沾垩。",
            "吟诗写字到骨清，寓意乃佳工折莫。",
            "我年十五恃豪伟，废食忘眠専制作。",
            "人令瑕玷混吞声，将使骇世驱时恶。",
            "那知任已返吾病，迩来猛省能自薄。",
            "默唇僻处兀聋痴，十问烦人慵一答。",
            "聚呵随骂嗟愚狂，不详乃背初心约。",
            "我不怪君亦不嗔，君独何心惟喜跃。",
            "人生异趣各有谋，分定那可相更博。",
            "君不见谪仙历落解全真，月下一尊堂独酌。",
            "又不见渊明坦率从所好，闷遭五斗相纒缚。",
            "矧予于世百无求，纷纷固可俱抛却。",
            "岁月更如秋晚池，草木向枯泉欲涸。",
            "行看东风颠沛来，又丽繁红入斜蕚。"
        ],
        "title": "次韵平无等岁暮有怀",
        "id": "cb85e21f-3707-4e4f-9575-61fd4779611c"
    },
    {
        "author": "释德洪",
        "paragraphs": [
            "密林影羣阴，露叶光翻夕。",
            "幽人独经行，满院许秋色。",
            "几年涉岭海，颇亦历佳席。",
            "迩来寄江寺，痴坐室生白。",
            "吾家在漳南，万顷苍玉璧。",
            "何当附舶归，重拂林下石。",
            "此生一梦耳，梦觉试寻绎。",
            "倚筇作长啸，万事付鸟迹。",
            "若有闲中吟，无惜寄飞翼。"
        ],
        "title": "送济上人归漳南",
        "id": "06ed4b0b-e147-4585-9948-4c2bc2a13aff"
    },
    {
        "author": "释德洪",
        "paragraphs": [
            "我昔游东吴，曾过南山寺。",
            "一识山中人，知是黄龙子。",
            "超然精悍姿，晓日出尘滓。",
            "坐令平生怀，未吐心已死。",
            "别来今十载，岁月乃如此。",
            "近闻归南都，老色更丰美。",
            "遥知君见时，机妙乳生水。",
            "道眼真鹅王，拣辨不容拟。",
            "应怪纳饭师，赶逐倒脱履。",
            "万象争惊吁，虚空笑启齿。",
            "却归下板头，破衲蒙冻耳。",
            "他日重相逢，烦君再指似。"
        ],
        "title": "送能上人参源禅师",
        "id": "813d8e96-6c79-4008-8bac-2cf5c353d826"
    },
    {
        "author": "释德洪",
        "paragraphs": [
            "仲夏林木深，古寺雨初足。",
            "殿阁风瓯鸣，闲庭草空绿。",
            "小轩试凭几，解箨爱新竹。",
            "点笔记题诗，粉色不受触。",
            "道人有佳处，面数良以熟。",
            "翛然亦无营，来往相追逐。",
            "此时偶相值，一笑天宇局。",
            "何当烹壑源，看此粟米粥。"
        ],
        "title": "夏日雨晴过宗上人房",
        "id": "e72461f9-c85a-41c5-8d8a-c877a3a387af"
    },
    {
        "author": "释德洪",
        "paragraphs": [
            "我读瘦权诗，起舞忘华颠。",
            "疑与霅溪画，句法争後先。",
            "遥知清啸处，逸气生云泉。",
            "聊将笑时语，乞与人间传。",
            "思君发遐想，瘦坐如痴禅。",
            "便觉香炉峰，青碧开连天。",
            "太禅十年旧，生计良萧然。",
            "清辰一钵外，卧有三根椽。",
            "偷笑痴种子，梦幻供肥鲜。",
            "钟山领略游，相值衡门前。",
            "将谒道乡老，巨浪翻吴船。",
            "想见笑抚掌，衣裾雪花湔。"
        ],
        "title": "次韵权巽中送太上人谒道乡居士",
        "id": "3ef2017d-8faf-480c-8e2d-6b9738ebdaa4"
    },
    {
        "author": "释德洪",
        "paragraphs": [
            "彦章退然才中人，讥诃唾笑皆奇伟。",
            "看君落笔挟风雷，涣然成文风行水。",
            "坐令前辈作九原，子固精神老坡气。",
            "儒生寒酸不上眼，此郎要是天下士。",
            "嗟予生计等飞鸟，翩翩吴头复楚尾。",
            "去年兴废看京华，笑傲清狂人背指。",
            "君独折简坐致我，迎门欢笑自挈履。",
            "旧闻牛鸣马不仰，女逐臭夫那有理。",
            "今年黄花南浦岸，忽然见君失声喜。",
            "僧房借榻营夜语，灯火照人如梦寐。",
            "怀中卿相且袖手，翰墨风流聊戏耳。",
            "行看上书苫块中，凛凛范公只君是。"
        ],
        "title": "南昌重会汪彦章",
        "id": "4b3dce9a-e0aa-4f9f-b214-fc63312a8f80"
    },
    {
        "author": "释德洪",
        "paragraphs": [
            "空山无人舟壑移，坐看香烧行篆畦。",
            "兄弟华轩肯过我，堕甑与箒生光辉。",
            "着屐登山亦不恶，携被假宿良幽期。",
            "灯前绿髪映玉颊，风流未数崔宗之。",
            "夜谈词辩出神骏，顿尘赤兔真权奇。",
            "我欲置君帅河朔，军前千骑红妆随。",
            "望云题诗付横槊，玉带锦袍英特姿。",
            "又欲置君玉堂卧，雾窗棐几春昼迟。",
            "醉中草制敏风雨，诸公堵立相嗟咨。",
            "微吟拥鼻笑不语，恐未免尔无多辞。",
            "为君张灯扫东壁，他日重来读此诗。"
        ],
        "title": "赠王敦素兼简正平",
        "id": "f3672cd5-32e3-4e39-992c-fd5af09ae4cc"
    },
    {
        "author": "释德洪",
        "paragraphs": [
            "君初髪齐眉，玉颊照秋光。",
            "诵诗巨万纸，一目俱五行。",
            "不信同舍儿，所阅随废忘。",
            "姓名入清禁，诏落铜山阳。",
            "十三见天子，奏对允且详。",
            "飜澜诵五经，如水传觥觞。",
            "环观共嗟异，朱紫如堵墙。",
            "华裾小旋制，初挂烦宫妆。",
            "归来汝水濆，夹道万夫望。",
            "指目无双裔，吟嗄有此郎。",
            "异态悬睿想，行看登庙堂。",
            "那知事龃龉，放浪鱼稻乡。",
            "顾我与君别，忽忽移十霜。",
            "更逢石门下，美髯如许长。",
            "抵掌话夙昔，夜语响山房。",
            "古人当大谬，噪索失其常。",
            "夫子独何得，坦率追羲皇。",
            "乃为任重器，愈抑道愈昌。",
            "作诗以寿君，他日未易量。",
            "功成径归来，复此山水傍。",
            "幅巾青杖竹，卒岁以徜徉。"
        ],
        "title": "赠黄得运神童",
        "id": "27ac192f-fc85-42cd-b47e-c9fa9af8b3a8"
    },
    {
        "author": "释德洪",
        "paragraphs": [
            "筠袁唇齿邦，一水连清碧。",
            "朝行筠溪边，暮见秀江色。",
            "忽闻儿童音，乃知身是客。",
            "独归江上寺，杖笠倚空壁。",
            "犀颅会四海，香火自朝夕。",
            "相逢作熟视，面数心莫识。",
            "但记石门时，笑颊清光溢。",
            "惊定喜失声，卒语成小立。",
            "是时夜气清，隙月金蛇掷。",
            "念君当北行，钵饭从谁乞。",
            "我虽能少留，秋燕社已逼。",
            "一欢偶然耳，分首成陈迹。",
            "他年何处逢，话此空叹惜。"
        ],
        "title": "秀江逢石门徽上人将北行乞食而予方南游衡岳作此送之",
        "id": "a274c7f7-b99c-4e6b-aae1-865cfc6c400a"
    },
    {
        "author": "释德洪",
        "paragraphs": [
            "生计居然成脱略，投老南来看衡岳。",
            "禹溪久留困霖雨，低摧闷若剪翎鹤。",
            "朝来南寻度坡垄，针水秧齐鸟声乐。",
            "风光融融一都会，鬼祠雄深抱山脚。",
            "梯空延缘止巉绝，瘦策扶衰意超豁。",
            "拂云苍杉杂锦石，紫藤绿蔓相连络。",
            "石桥下视隔人世，但觉岚光翠如泼。",
            "亭泓无波自绀碧，涧草有香空错莫。",
            "忽惊梵宇堕林梢，宝势飞翔照深壑。",
            "欹斜万础盘苍崖，十步一楼五步阁。",
            "冰柱琼窗不知数，旒苏一一垂帘箔。",
            "犀颅道人相笑迎，冰雪形容无住着。",
            "午梵清圆林叶动，天花细雨无时落。",
            "凭高且复息疲颈，心清别殿鸣风铎。",
            "云开千里上眉睫，吴楚江山见浓薄。",
            "𡺸阇如有女正色，春不洗妆秋拂掠。",
            "紫盖颀然似矜妬，半出晴烟翠棱抹。",
            "永怀堂堂武津老，天骨开张耳重郭。",
            "三生来游等儿戏，灵山一会俨如昨。",
            "他年遗迹旧岩下，拴索犹存众惊愕。",
            "解云此山增智力，鹏飞天风转羊角。",
            "江西驹儿快腾踏，青原麒麟亦超卓。",
            "折足铛中过一生，野蔬数根陈五合。",
            "故庵遗塔尚依然，行诵神交付冥漠。",
            "影不出山岂难事，准拟茅斋就林缚。",
            "退之南迁曾过此，好语夸词杂嘲噱。",
            "自谓忠诚动岳灵，望碑字字犹精确。",
            "但余佳处不可状，浪秃霜毫秋色阔。",
            "东坡唾笑成文章，山川胜处多奇作。",
            "暮年亦为儋耳游，不一过山山愧怍。",
            "为君试将说禅口，掉头长吟拥山衲。",
            "心胸便欲揑荒怪，落纸雷搥散风雹。",
            "要将杰句酬佳景，未怕山容作颦頞。"
        ],
        "tags": [
            "衡山"
        ],
        "title": "游南岳福严寺",
        "id": "1969ff2e-f22b-4e6d-8c8e-559b360eff81"
    },
    {
        "author": "释德洪",
        "paragraphs": [
            "山高夜气催烦暑，竹风为作南轩雨。",
            "梦随柔橹到西兴，舣舟步入龙山坞。",
            "萧萧松下逢睿郎，问信远来亦良苦。",
            "觉来但记谈笑欢，不省欢时竟何语。",
            "卧看篝灯一点明，岭海茫茫隔吴楚。",
            "安得却如清梦中，杖履追随长尔汝。"
        ],
        "title": "福岩寺梦访廓然于龙山路中见之",
        "id": "c6e1fe29-7a25-496c-8c74-7856d2250dc1"
    },
    {
        "author": "释德洪",
        "paragraphs": [
            "兀坐思归不举头，窗风为我翻书叶。",
            "众中闻语认乡里，便觉石门寒疉疉。",
            "云庵已作白塔新，当眼风枝心欲折。",
            "道人丛林十年旧，古寺青灯夜相接。",
            "失声方欲问江南，忽忆去年淮上别。",
            "逃空蛩然闻足音，见子令人解愁结。",
            "地炉火冷霜月苦，一室諠哗终暖热。",
            "湘山破晓立俜停，秀抹铅华余积雪。",
            "故应山亦为余喜，隔岸遥看圆笑靥。",
            "千岩佳处可同游，明日波晴当理楫。"
        ],
        "title": "干上人会余长沙",
        "id": "ad91213f-b6f6-4fe0-8b5e-b3e6054b3002"
    },
    {
        "author": "释德洪",
        "paragraphs": [
            "江夏无双果无双，子云赋工未必尔。",
            "那知一饭在家僧，真是潜山癞居士。",
            "春湖白鸥未入手，衣冠林中作蝉蜕。",
            "平生俯视造物儿，儿顽不省犹相戏。",
            "罗浮旧游今再游，一念去来开眼睡。",
            "泊舟隔岸望湘山，应爱烟霏浮幕翠。",
            "快当着屐上千岩，要看松风迎笑齿。",
            "公虽妍蚩付一目，定自胸中有泾渭。",
            "我非破头山下人，闻弦赏音亦风味。",
            "知君不传西土衣，一龙一蛇聊玩世。"
        ],
        "title": "黄鲁直南迁舣舟碧湘门外半月未游湘西作此招之",
        "id": "3dfdca8a-5fe7-4ad8-a8ea-75557f5553af"
    },
    {
        "author": "释德洪",
        "paragraphs": [
            "只今海上青石牛，曾卧天子黄金屋。",
            "下看朱紫如堵墙，上前诸公遭抵触。",
            "眼高四海镜面空，潜山归来巾一幅。",
            "惭愧君家小冯君，自是河东真鸑鷟。",
            "文章五色体自然，秋水精神出眉目。",
            "人间不识但闻名，水非醴泉石非玉。",
            "江南一峰独高寒，时时笑语云间宿。",
            "弟兄出处两相高，故作云巢对山谷。"
        ],
        "title": "鲁直弟稚川作屋峰顶名云巢",
        "id": "11825851-e9d7-4cd7-8a1d-17cc2b22ccb7"
    },
    {
        "author": "释德洪",
        "paragraphs": [
            "范韩醉倒眠荒丘，撼之不应民始愁。",
            "天生公副天下望，雷霆声名塞九州。",
            "立朝严冷传铁面，坐令鼠辈惊鱼头。",
            "上前论事伤太直，逆鳞投笏来南陬。",
            "长沙共渡一水碧，中流笑语惊沙鸥。",
            "湘西古寺夜对榻，高论自破千人浮。",
            "华藏法界在掌握，遇缘即宗甘自由。",
            "世惊海隅在万里，我视阎浮同一沤。",
            "坐中忽举毗卢印，印海印毛皆徧周。",
            "大哉此法本无碍，从公一游容我不。"
        ],
        "title": "陈莹中由左司谏谪廉相见于兴化同渡湘江宿道林寺夜论华严宗",
        "id": "51543cfb-675a-4415-8e5e-5e79bf3fa4b6"
    },
    {
        "author": "释德洪",
        "paragraphs": [
            "陜西道人最声价，自与老南相逼亚。",
            "常恐清尘补缀难，那知乃有如君者。",
            "争传绝似余杭标，十年梦想空飘飖。",
            "迩来衡岳祝融下，一见便令人意消。",
            "道骨清闲神秀彻，湛湛光风磨霁月。",
            "高谈未了山日斜，篆烟已灭灰如雪。",
            "平生安得情相似，可怜投分今如此。",
            "且作山中盛事传，我忘朴陋君忘年。"
        ],
        "title": "赠石头志庵主",
        "id": "a46751da-b47c-487e-b176-f8852e59cf12"
    },
    {
        "author": "释德洪",
        "paragraphs": [
            "西湖睿郎最高道，思之不已令人老。",
            "道人相逢吴楚间，闻说绝与睿郎好。",
            "年来学富身转贫，岂特诗胆大于身。",
            "法朋半是奇逸者，我亦放浪无覊人。",
            "霜威折绵寒入颊，长廊无人风卷叶。",
            "寒窗诵读夏日吟，和气坐令寒妥贴。",
            "笔端解语敏于口，网笺时作龙蛇走。",
            "烦君清哦当少休，万象乞怜争叩头。"
        ],
        "tags": [
            "西湖"
        ],
        "title": "遇如无象于石霜如与睿廓然相好故赠之",
        "id": "09616522-3dfc-457d-a815-b94db9345eab"
    },
    {
        "author": "释德洪",
        "paragraphs": [
            "我寻流水行，忽入霜华谷。",
            "山阴见幽人，目带湖山绿。",
            "语温如春风，韵秀自拔俗。",
            "暗惊枯木堂，栖此一枝玉。",
            "遥知夜窗深，雪响乱修竹。",
            "宝书掩残红，佳眠正清熟。",
            "逸想在西兴，清梦不容逐。",
            "觉来念行处，小诗欲收录。",
            "诗成写乌丝，银钩夺人目。",
            "棐几着牙籖，兴来还自读。"
        ],
        "title": "石霜见东吴诚上人",
        "id": "b8cb4212-861b-46ba-9c49-5620cce0889a"
    },
    {
        "author": "释德洪",
        "paragraphs": [
            "何郎西州来，逸气扫秋晚。",
            "平生贮书腹，中有文武胆。",
            "材如骆宾王，其直亦不减。",
            "上书论国事，忌讳失料拣。",
            "居然为逐客，安免投手板。",
            "世方例皮相，我亦作白眼。",
            "闭门古寺中，一榻聊医懒。",
            "迩来偶病渴，意绪觉萧散。",
            "颇怀当垆人，楚岫屡欲铲。",
            "我从山中来，携被夜假馆。",
            "地炉拥红金，妙语容细款。",
            "凛然忠义气，不肯受盘绾。",
            "正恐复一吐，与民作温暖。",
            "坐觉舟壑走，岁月不可挽。",
            "人生一梦耳，勿作镜中叹。",
            "何当结後期，相携游汗漫。"
        ],
        "title": "洽阳何退翁谪长沙会宿龙兴思归戏之",
        "id": "155960e5-c8b9-4629-b9c3-87353f03e388"
    },
    {
        "author": "释德洪",
        "paragraphs": [
            "湘山半夜雨，断我西湖梦。",
            "卧看读书灯，花作扶头重。",
            "晓窗晴泼眼，倒挂闻么凤。",
            "起寻殿寒梅，小立幽香喷。",
            "柳丝不胜绾，笋庭春脉动。",
            "春色已如许，乐事非一种。",
            "平生所怀人，忽此笑语共。",
            "云轩为谁停，危坐山衲拥。",
            "眼高空丛林，志大骨森耸。",
            "开怀见赤心，亹亹饱谈诵。",
            "坐客鹤脑侧，我亦快心孔。",
            "袖中出新诗，笔力发豪纵。",
            "风日丽醇酽，黄泥初扬瓮。",
            "舌根有沧海，潮辩自掀涌。",
            "何当横枯藤，啮镞追两本。",
            "吾宗欲颠覆，支者例阘茸。",
            "君能为我起，逸足王良控。",
            "我诗如石田，疏理终无用。",
            "朝来强鉏垦，秃笔时呵冻。",
            "摩挲铜鍱腹，博君一笑捧。"
        ],
        "tags": [
            "西湖"
        ],
        "title": "次韵道林会规方外",
        "id": "55d70879-2baa-433b-907e-efafbbc30e81"
    },
    {
        "author": "释德洪",
        "paragraphs": [
            "溪毛数叶一寸碧，风姿底事能清癯。",
            "戏将红玉旋螺石，共置雪色花磁盂。",
            "沙泉甘滑见毛髪，时时酌以浇根须。",
            "苍然棐几明窗下，五月秋色磨肌肤。",
            "已忘身世在南岳，勿觉梦寐游西湖。",
            "遥知夏木午阴静，篆畦半破烟舒徐。",
            "莫翁睡足百事懒，相看微笑依圆蒲。"
        ],
        "tags": [
            "衡山",
            "西湖"
        ],
        "title": "孜迁善石菖蒲",
        "id": "64d20acf-0f5b-4e19-a239-bca29d70faa9"
    },
    {
        "author": "释德洪",
        "paragraphs": [
            "进公事业颇拔俗，欲凭妙语招遗魂。",
            "文章种性欠疏理，焦芽故态何足论。",
            "心知高人笑谀墓，抱羞无地容逃奔。",
            "佳章忽来生喜气，风轮载我登昆仑。",
            "徐观笔力作波险，正与醉素争弟昆。",
            "山高水深世听莹，爱子赏音知道门。"
        ],
        "title": "余作进和尚舍利赞迁善见而有诗次韵",
        "id": "a05cd490-d921-422e-89a6-d6cc36c2e5e6"
    },
    {
        "author": "释德洪",
        "paragraphs": [
            "此山分得僧中龙，独论悬断今年丰。",
            "定知胸次有造化，是非饱更田舍翁。",
            "清晨一雨符君说，喜如初得丹砂诀。",
            "精神矍铄口垂涎，一饱可期扶病劣。",
            "老来百事不如人，但愿𥝧稏秋如云。",
            "莫如往年水车联，龟兆坼出生黄尘。",
            "莫翁心地绝榛卤，圆中规而方中矩。",
            "千偈平生如建瓴，此诗可意真时雨。",
            "我诗脱口酬未当，只欲与君凭阁望。",
            "万顷连天绿锦光，舞浪崩腾似春涨。"
        ],
        "title": "次韵莫翁丰年断",
        "id": "61fe5b47-6633-4ce7-b529-252d018cd10e"
    },
    {
        "author": "释德洪",
        "paragraphs": [
            "韵如风蝉蜕尘垢，气如春容在杨柳。",
            "风流翰墨俱细事，自是吾家道门友。",
            "十年契阔挂梦寐，一见令人忘白首。",
            "况在祝融眉额间，青碧连天雪晴後。",
            "冷斋拨炉闻夜语，雪灰消尽红金斗。",
            "君才合在台阁间，簿书堆中不应有。",
            "且置玉堂风雨笔，来试牛刀霹雳手。",
            "民奸吏滑本有神，到君难藏如鼻口。",
            "卧驼忽起便过人，再拜当为乃翁寿。",
            "此诗乘怒勿示人，愿君低回为遮丑。"
        ],
        "title": "喜会李公弱",
        "id": "3b2239f2-f9df-4c56-a897-418396137203"
    },
    {
        "author": "释德洪",
        "paragraphs": [
            "萧寺霜晴日初吐，曦光烟翠横深坞。",
            "经行迟立望吴山，气势飞翔争入楚。",
            "山中有客冰雪姿，十年不听吴邦鼓。",
            "忽然曳杖出山去，安禅後夜知何处。",
            "石龛看月莫降龙，栗林暮过应冲虎。",
            "此生聚散等浮云，可怜俯仰成今古。",
            "吴江一色成瑠璃，有寺正临江上住。",
            "他年法眼照人天，赠诗记取南州祖。"
        ],
        "title": "次韵超然送照上人归东吴",
        "id": "c09443b7-e685-40f0-bf4d-f9dbd2e7ccd4"
    },
    {
        "author": "释德洪",
        "paragraphs": [
            "胸中蓄奇为谁吐，闲卧湘西云一坞。",
            "兴来落笔如崩云，五字凭凌气吞楚。",
            "我诗望见倒降旗，攻之何必更鸣鼓。",
            "独对湘山夜色晴，万壑千岩最幽处。",
            "卧要明月听松风，为君哦此文中虎。",
            "此生身世付一戏，安用声名照千古。",
            "知君大用参黄蘗，三篾束腰随处住。",
            "何当峰顶结茅庐，要看掀髯呵佛祖。"
        ],
        "title": "金华超不羣用前韵作诗见赠亦和三首超不羣剪髪参黄蘗  其一",
        "id": "7d033c94-06d1-4b34-ba9e-1708597a5e08"
    },
    {
        "author": "释德洪",
        "paragraphs": [
            "道人秀发兰牙吐，家在金华最西坞。",
            "不从大士携画轴，一筇千里来游楚。",
            "评诗结髪师浣花，论字童牙夸石鼓。",
            "我皆不能但知爱，亦似胸中有佳处。",
            "气韵翛然松上鹤，意态索寞穽中虎。",
            "却于翛然索寞中，诗句时时出奇古。",
            "乃知笔力有神助，三峡迅流辄于住。",
            "疑非蓬髪休上人，定是秃头杨德祖。"
        ],
        "title": "金华超不羣用前韵作诗见赠亦和三首超不羣剪髪参黄蘗  其二",
        "id": "01ad91f8-1568-410d-9834-13d8ab24e4d6"
    },
    {
        "author": "释德洪",
        "paragraphs": [
            "赤河沙泉自吞吐，北崦疏钟答南坞。",
            "凭栏试诵鹏鸟文，洛阳少年亦翘楚。",
            "当时七国犯谋议，睢阳不复闻鼙鼓。",
            "时更事往空流水，豪魂英魄知何处。",
            "金华衲子如玉清，温粹愈恭如履虎。",
            "明章秀句出仓卒，慷慨山川吊前古。",
            "篇篇秀发春欲酽，便疑造化毫端住。",
            "不须众口夸昼公，苕溪君作中兴祖。"
        ],
        "title": "金华超不羣用前韵作诗见赠亦和三首超不羣剪髪参黄蘗  其三",
        "id": "5e1803fa-1d58-4095-b9a8-fae98e184ca5"
    },
    {
        "author": "释德洪",
        "paragraphs": [
            "幽寻忽觉暗香吐，竹西知有梅花坞。",
            "一枝试摘与君看，念君明日当离楚。",
            "戞然飞去若惊鸿，弃掷自嗟如卧鼓。",
            "遥知旅枕生清梦，梦到江南春好处。",
            "苍杉拂云烟翠深，为吊大雄山下虎。",
            "我识山中因褊头，骨目清坚貌淳古。",
            "便欲闲提折脚铛，柏子庵边结茅住。",
            "行看谈笑起云门，海上横行如乃祖。"
        ],
        "title": "复用前韵送不羣归黄蘖见因禅师",
        "id": "0868c481-0e2d-45cd-abcd-33d0a75085d4"
    },
    {
        "author": "释德洪",
        "paragraphs": [
            "黄梅为法去，睦州缘母归。",
            "两事世难兼，二老其敢违。",
            "君看去留意，日月争光辉。",
            "子方童牙中，已喜家翠微。",
            "既长游四方，万里孤云飞。",
            "方将追新丰，冰雪横锋机。",
            "讣音輙僵卧，声吞泪沾衣。",
            "平生哺乌情，栖风无定枝。",
            "大江浪如山，飞棹不可追。",
            "要当济安流，龙神严真威。",
            "一杯春露香，仰荐天地慈。",
            "更期办白业，慰此罔极悲。"
        ],
        "title": "送瑫上人奔母丧",
        "id": "78cfe3c4-eebb-4483-b657-d41f78869860"
    },
    {
        "author": "释德洪",
        "paragraphs": [
            "文如水行川，气如春在花。",
            "挟书随乃翁，千里游京华。",
            "人生少年乐，于子何以加。",
            "上庠阅英俊，过目知等差。",
            "君才固逸羣，如金浑泥沙。",
            "明年对殿陛，落笔翻龙蛇。",
            "遥怜绿槐阴，绛帐张红霞。",
            "金门看跃马，芦鞭作横斜。",
            "滔滔九衢中，欢情浩无涯。",
            "驭吏亦傲睨，隐语相嘲夸。",
            "红妆莺燕语，拭目兴叹嗟。",
            "知谁乞佳句，骏墨字如鸦。"
        ],
        "title": "送朱泮英随从事公西上",
        "id": "67d44a20-76b0-4ead-a132-6d6a715065d0"
    },
    {
        "author": "释德洪",
        "paragraphs": [
            "汝江软碧摇寒空，环江玉色罗五峰。",
            "神奇融结孕千载，于是代出文章公。",
            "荆公道德辈孔孟，致君勋业伊周同。",
            "君侯才气真不减，行看接武隆休功。",
            "妙龄人夸好风节，气压颍汝何其雄。",
            "曾经大笔战文阵，豪俊莫敢撄其锋。",
            "老师硕儒玉堂上，争看洒笔回春工。",
            "果然一日盖天下，声名熠耀驰华戎。",
            "都城立石传万口，士林矜气横长虹。",
            "岩僧废弃谁比数，亦复诵咏欢填胸。",
            "迹微自恨不及识，向风每觉劳双瞳。",
            "天公恤此慕善者，因遣识面山水中。",
            "坐令平昔心变灭，譬如尘净余清铜。",
            "自夸问道陜西老，道人况亦参禅宗。",
            "与君于法实昆弟，姑留十日游从容。",
            "拙诗别君无崄句，何从赏我双颊红。",
            "他年揖让对明主，回顾此会成虚空。",
            "蹄轮冠盖塞门巷，容我剧笑应无从。"
        ],
        "title": "赠王圣侔教授",
        "id": "f6a97698-b0ef-40b2-ad48-51a3f3ada592"
    },
    {
        "author": "释德洪",
        "paragraphs": [
            "临川富山水，井山最深幽。",
            "愧我今日来，自非清散游。",
            "试问井中龙，吾行汝知不。",
            "高秋嗜酣卧，此计非良谋。",
            "晚稻已及穗，一雨足可收。",
            "曷不跃而起，霈然泻南州。",
            "要看贤使君，放衙拥黄紬。"
        ],
        "title": "临川陪太守许公井山祈雨书黄华姑祠",
        "id": "9f25f339-4476-4ca0-94e8-750417389779"
    },
    {
        "author": "释德洪",
        "paragraphs": [
            "平生阅诗如阅马，自怜双眼如支遁。",
            "子因句法马羣空，爽气横秋太神骏。",
            "上苑花光缠肺肠，西湖霜晓磨风韵。",
            "较君年少翰墨场，贾生仲舒觉寒窘。",
            "醉中逃禅亦不恶，况复机锋类庞藴。",
            "奉身一饭聊自珍，富贵功名苦寻趁。",
            "凤巢定生五色雏，文章从来论种性。",
            "嗟余索寞卧空山，多生垢习消磨尽。",
            "但余欲识天下英，毙蛇脊尾犹一振。",
            "岁月去人江浪翻，何时仰此摩天峻。"
        ],
        "tags": [
            "西湖"
        ],
        "title": "寄蔡子因",
        "id": "2370dacb-b1a9-4703-896d-54383173745c"
    },
    {
        "author": "释德洪",
        "paragraphs": [
            "雷搥雨骨天为低，行云趋走不敢迟。",
            "桐英满地谁拾去，花态正颦魂欲飞。",
            "紫金蛇光谁掣断，堕空万点跳珠乱。",
            "须臾井滑绀无泥，琉璃骨软争道驰。",
            "乱红残蕚惊千片，可怜憔悴吴姬面。",
            "林光草色自连天，残香依约知谁怨。"
        ],
        "title": "骤雨",
        "id": "b6b0c42d-f912-430b-82ee-8d5c8a5523e6"
    },
    {
        "author": "释德洪",
        "paragraphs": [
            "小槽横捧梳妆薄，绿罗绾带仍斜搭。",
            "十指纤纤葱乍剥，紫燕飞翻初弄拨。",
            "梨园曲调皆品匝，敛容却复停时霎。",
            "日烘花底光似泼，娇莺得暖歌唇滑。",
            "圆吭相应啼恰恰，须臾急变花十八，玉盘蔌蔌珠玑撒。",
            "坐客渐欲身离榻，裂帛一声催合杀。",
            "玉容娇困拨仍插，雪梅一枝初破腊。"
        ],
        "title": "临川康乐亭碾茶观女优拨琵琶坐客索诗",
        "id": "a9def89d-8e61-4479-8000-66f4a2366d56"
    },
    {
        "author": "释德洪",
        "paragraphs": [
            "我生少小秀不丛，题诗落笔先飞鸿。",
            "一从废弃脱毛髪，乃与石田樗木同。",
            "平生百虑湛古井，无复掀涌波春风。",
            "尚余觑书旧垢习，终日伏桉如哑聋。",
            "默观前古忠义辈，光明硕大皆人雄。",
            "闻之恨未目亲历，周行四海如萍蓬。",
            "猛闻君侯富道义，浩然养就如婴童。",
            "笔端五色藻造化，经纶事业罗心胸。",
            "扬清激浊出天性，英声不减狄梁公。",
            "一节直走汝水上，回首弊箒香炉峰。",
            "徘徊一月不及见，痴坐掩扃知命穷。",
            "霜清昨夜兴飘忽，匡山落我清梦中。",
            "吾身去住本无系，便欲登舟而向东。",
            "再惟君侯未我识，恨遗他日山水重。",
            "作诗愿见亦不恶，谷风从虎云从龙。"
        ],
        "tags": [
            "庐山"
        ],
        "title": "南丰曾垂绶天性好学余至临川欲见以还匡山作此寄之",
        "id": "244373a3-ffca-4d7f-9687-dac91c68494b"
    },
    {
        "author": "释德洪",
        "paragraphs": [
            "肉身大士延平公，眉毛如雪声如钟。",
            "东坡醉眼亦多耳，信口呼作僧中龙。",
            "坐令玉色烟峦里，晨钟暮鼓三千指。",
            "而今滑冷撼不应，青灯白塔临寒水。",
            "上人谈笑有精色，闻是延平坐中客。",
            "紫霄峰下曾相逢，别来几何头已白。",
            "地炉夜语寻前事，当日交游半生死。",
            "与君等是三眠蚕，浮世百年那免此。",
            "我寻旧游聊自娱，忽然见君欢有余。",
            "一笑且从吾所适，後会重来知有无。"
        ],
        "title": "再游三峡赠文上人",
        "id": "87e13a1c-2df4-4728-9a15-0b86e5718436"
    },
    {
        "author": "释德洪",
        "paragraphs": [
            "烟霏含空青，向晚望逾好。",
            "欲行落瀑边，俊鹘屡侧脑。",
            "偶携白髪禅，步尽青松道。",
            "孤鸿聊送目，瘦策自扶老。",
            "甚欲东涧阴，缚屋安井灶。",
            "我亦个中人，归计嗟不早。",
            "永愧岩上僧，松鬛和云扫。"
        ],
        "title": "泊舟星江闻伯固与僧自五老亭步入开先作此寄之",
        "id": "d50041bf-2197-4546-93b0-b9839e2e97ec"
    },
    {
        "author": "释德洪",
        "paragraphs": [
            "方忻望庐山，忽见苏养直。",
            "向来败意事，捉手一笑失。",
            "澜翻诵新诗，与山争秀色。",
            "归来对青灯，危坐口挂壁。",
            "翰林谪仙人，隐显吁莫测。",
            "正恐骑鱼去，千里作一息。"
        ],
        "tags": [
            "庐山"
        ],
        "title": "会苏养直",
        "id": "5dab98e8-97c6-4e18-bc7f-2b9480942e07"
    },
    {
        "author": "释德洪",
        "paragraphs": [
            "可师有奇骨，吐语愕众口。",
            "秀如出盆丝，媚若春月柳。",
            "旧咏雪梅词，便觉落渠後。",
            "抱痾亦同粲，视身一尘垢。",
            "卧看东溪云，悬瀑激窗牖。",
            "庐山久无僧，殿阁空华构。",
            "谁知千岩胜，竟入此郎手。",
            "我痴世不要，冷落如弊箒。",
            "但意君可夺，独能容我不。"
        ],
        "tags": [
            "庐山"
        ],
        "title": "赠癞可",
        "id": "0405f953-5abd-4e05-bdcd-e9c2f2362f70"
    },
    {
        "author": "释德洪",
        "paragraphs": [
            "庐山万木春已透，满目春光迎马首。",
            "北山攫饭借榻眠，一任春山穿户牖。",
            "道人闻是福唐来，石门曾结游山友。",
            "相逢未说一笑欢，且忻春色浓如酒。",
            "何当瘦藤上孤绝，深谷忽惊如锦绣。",
            "人生超放当趁健，东风已暗藏鸦柳。"
        ],
        "tags": [
            "庐山"
        ],
        "title": "福唐秀上人相见圆通",
        "id": "2e5d6c89-4aa4-4a79-bd15-e75e1cbe933e"
    },
    {
        "author": "释德洪",
        "paragraphs": [
            "意行忽出门，欲留聊植杖。",
            "云开飞来峰，岿然眉睫上。",
            "气势欲翔舞，秀色无千嶂。",
            "万物皆我造，何从有来往。",
            "大千等毫末，古今归俯仰。",
            "心知目所见，皆即自幻妄。",
            "如窥镜中容，容岂他人像。",
            "颇怪胡阿师，乃作去来想。",
            "此意果是非，一笑声輙放。",
            "且复临冷泉，举手弄清涨。"
        ],
        "title": "飞来峰",
        "id": "ab9d4b72-2fc7-47f8-8983-36dc81493683"
    },
    {
        "author": "释德洪",
        "paragraphs": [
            "眼高四海语英发，自应文章有家法。",
            "金陵地肺山川骄，要君诗句时弹压。",
            "东来藉甚名誉传，景星瑞鸟人争先。",
            "忽惊华气倾坐客，但觉人品春湖前。",
            "一杯春露容同啜，更看归舟登一叶。",
            "遥知笑语散惊鸥，万顷烟波上眉睫。",
            "念君怀中有卿相，何时摸苏一唾掌。",
            "要看儒林万口夸，文公诸郎能世家。"
        ],
        "tags": [
            "终南山"
        ],
        "title": "崇因会王敦素",
        "id": "c898907b-1ac4-47f8-a764-6b15476e84c0"
    },
    {
        "author": "释德洪",
        "paragraphs": [
            "一子被夺去，囷廪遭火焚。",
            "冷官寄僧舍，僮仆卧朝昏。",
            "平生五色笔，落纸生烟云。",
            "文章竟何用，袖手声一吞。",
            "东坡昔无恙，豪俊日填门。",
            "君如汗血驹，胆气终逸羣。",
            "坡今骑鱼去，众客亦缤纷。",
            "翩然淮海上，霜鬓此身存。",
            "我亦识坡者，一见等弟昆。",
            "乃知水与乳，自然和不分。",
            "心期营一笑，发君双颊温。",
            "那知堕机穽，面上余唾痕。",
            "我公佯瞌睡，嘲诮了不闻。",
            "遥知读此诗，拊手髯一掀。"
        ],
        "title": "闻端叔有失子悲而庄复遭火焚作此寄之",
        "id": "57710130-333f-4604-8bc1-ea853a228aef"
    },
    {
        "author": "释德洪",
        "paragraphs": [
            "去年钟山今夕晴，二豪兴发来扣扃。",
            "开轩咄嗟办法供，一味万壑松风声。",
            "颓然意适相枕卧，便觉语笑纷先争。",
            "我方小立倚风槛，君忽蹶起孤髻撑。",
            "今年此乐堕渺莽，维摩卧疾毗耶城。",
            "乌衣郎亦憎俗子，闭户卧看星河横。",
            "美髯和易坐畏暑，扁舟散髪歌月明。",
            "遥知君定宿浮玉，诗狂欲跨横海鲸。",
            "传闻已至蒋陵坞，留滞未归宜一抨。",
            "连床夜语久不理，砚席忍垢珠网生。",
            "乃尔弥日复信宿，不为万顷无浊清。",
            "推挤不去有深意，恋此百瓮郎官清。",
            "瓮边被缚真有道，酒後耳热良高情。",
            "不嫌折简苦招唤，要看款段兀醉酲。"
        ],
        "title": "七夕卧病敦素报云道夫已至北山迟迟未入城其意耽酒用其说作诗促之",
        "id": "63576ef5-dc4c-4a7f-9da3-326c6b7de0ad"
    },
    {
        "author": "释德洪",
        "paragraphs": [
            "山舟不肯留，白髪日夜益。",
            "晓窥青铜光，乃觉朱颜失。",
            "故人半凋零，行吟百忧集。",
            "旧山天尽头，岁晏衰眼力。",
            "高枕此山泉，比兴复何日。",
            "百年暗相惊，奔忙如瞬息。",
            "乔松亦已尘，仙术无烦乞。"
        ],
        "title": "冬日显宁偶书二首  其一",
        "id": "57aaa35b-b24c-48bf-b784-e821c6d98e0b"
    },
    {
        "author": "释德洪",
        "paragraphs": [
            "礼法日荒芜，坦率日增益。",
            "唯余枯藤枝，起坐不相失。",
            "山枕孤云归，林寒倦鸟集。",
            "爱此亦题诗，钝涩见才力。",
            "乃知衰老来，全殊少年日。",
            "劳生知几何，万事归叹息。",
            "鈯斧好濯磨，当就阿谁乞。"
        ],
        "title": "冬日显宁偶书二首  其二",
        "id": "061c8d5d-0f45-4870-8719-3174e556a804"
    },
    {
        "author": "释德洪",
        "paragraphs": [
            "此来渐觉身无累，欲学灊溪讳名氏。",
            "钟山万顷独经行，山日松风吹冻耳。",
            "闻有僧从法窟来，当锋戏作横机试。",
            "探怀示我妙伽陀，两翁回互偏中至。",
            "乃知道德无贫贱，□□相求亦相契。",
            "妙谈何日看挥斤，此老鼻端有余地。"
        ],
        "title": "和灵源寄莹中",
        "id": "20f05048-e938-45a4-b526-8f9d08c9bdd5"
    },
    {
        "author": "释德洪",
        "paragraphs": [
            "茅檐分首纔信宿，佳句俄惊照云谷。",
            "两翁諠閴姑置之，银钩勒出鬼神哭。",
            "识君笔力回春工，妙语天成绝雕劚。",
            "是时秋阴泼庭户，微月珑璁隔寒竹。",
            "便觉玉川照映人，譬如六月失三伏。",
            "深云开轩亦不恶，窗户青红照林麓。",
            "方欣杖履日追随，渐喜并崖村路熟。",
            "平生与山寔神会，戏语嘲词杂山绿。",
            "要当终副此轩名，绝境于君岂宜独。",
            "悬想青灯夜对床，香火净缘期昔夙。",
            "此诗烦寄谪仙看，要使轩渠笑捧腹。"
        ],
        "title": "王敦素李道夫游两翁轩次敦素韵",
        "id": "01085562-8bfc-4733-9474-fecd348287cd"
    },
    {
        "author": "释德洪",
        "paragraphs": [
            "朝为北山游，暮作南涧宿。",
            "此生亦何幸，称心良易足。",
            "青灯委昏花，笑语暖幽独。",
            "月出东南峰，升此一轮玉。",
            "开扉发清啸，意行无涧谷。",
            "胜韵高摩空，妙语清到骨。",
            "亲朋万石门，门吏千钟禄。",
            "如何饭薇蕨，衲子相追逐。",
            "明年守北屏，夜直黄金屋。",
            "应怀此夕游，梦想亦清淑。",
            "定有寄来篇，吴笺烦自录。"
        ],
        "title": "奉陪王少监朝请游南涧宿山寺步月二首  其一",
        "id": "58e82da7-44cb-4d2a-a267-e8351dbf003d"
    },
    {
        "author": "释德洪",
        "paragraphs": [
            "单衣喜和风，诗眼爱空翠。",
            "野亭亦翛然，散坐聊倦倚。",
            "坐久忽闻樵，见视一笑喜。",
            "那知深林外，曲折见流水。",
            "幽光弄绀碧，春色泼秀气。",
            "去为千顷泽，堤柳相妩媚。",
            "月光方下彻，浮空见頳尾。",
            "投砾戏惊之，扑摝沙禽起。",
            "归途望林壑，烟霭隔山寺。",
            "便如斜川游，岁月亦相似。"
        ],
        "title": "奉陪王少监朝请游南涧宿山寺步月二首  其二",
        "id": "e695415b-ca98-4acd-b2cc-e3028e3fbc83"
    },
    {
        "author": "释德洪",
        "paragraphs": [
            "龙孙初长浙江曲，疏影萧萧濯寒玉。",
            "平生知爱足风流，只有山阴王子猷。",
            "而今流落苍崖顶，暗换年光乡路永。",
            "冰敲雪压未应衰，鸾凤不栖空故枝。",
            "坚干犹堪制长笛，最合宫商胜金石。",
            "为君吹动镜湖秋，惊起双龙翼小舟。"
        ],
        "title": "浙竹",
        "id": "d59b0e8d-5bdd-4e7e-b070-9a5d29ca4cdd"
    },
    {
        "author": "释德洪",
        "paragraphs": [
            "北窗赏新晴，睡美正清熟。",
            "竹鸡断幽梦，朦胧不能续。",
            "卧闻故人家，山茶已出屋。",
            "欣然一命驾，妍暖快僮仆。",
            "千朵鹤顶红，染此一丛绿。",
            "坐客例能诗，秀句抵金玉。",
            "携过回龙寺，扫壁为君录。",
            "逸笔作波险，欹斜不可读。",
            "坐惊殷床钟，暮色眩双目。",
            "入关更清兴，市井乱灯烛。",
            "人生分万途，称心良易足。",
            "时平且行乐，余宾非所欲。"
        ],
        "title": "观山茶过回龙寺示邦基",
        "id": "076290ec-3511-4571-aada-a2ab26611783"
    },
    {
        "author": "释德洪",
        "paragraphs": [
            "王郎本豪放，富贵缠缚之。",
            "颇复厌丝竹，来听松风悲。",
            "叶侯须似棘，谈兵辄纷披。",
            "恃此文武胆，英气吐北西。",
            "正直威鬼神，动欲焚滛祠。",
            "道夫忧国心，造次常念兹。",
            "事功未入手，愤酒谁共酾。",
            "正恐追老范，一吐胸中奇。",
            "秀实气刚大，归宿未易期。",
            "新诗弄清婉，霜晓临湘湄。",
            "钟山冠世境，登赏乃所宜。",
            "林间见隐者，面有无求姿。",
            "不必问贤否，但读诸公诗。",
            "我无支遁才，敢逐王谢为。",
            "推挤幸不死，岂非怜其痴。",
            "一昨阅诗战，望见仆旌麾。",
            "今能犯矢石，居久气自移。"
        ],
        "title": "次韵叶集之同秀实敦素道夫游北山会周氏书房",
        "id": "1fb33a85-4884-45ab-bbcc-9f231dca3f3a"
    },
    {
        "author": "释德洪",
        "paragraphs": [
            "迂疏世不要，冷落眠山寺。",
            "空山断往还，落花自流水。",
            "平生所怀人，那料千里至。",
            "欢极看屋梁，通夕不成寐。",
            "晓从城郭来，山亦为余喜。",
            "登门见眉须，已觉增爽气。",
            "洪徐皆人龙，论议例英伟。",
            "君于二老间，妙语发温粹。",
            "胡为下僚中，混此万乘器。",
            "摄衣愿从君，举步惧推鄙。",
            "安知出爱忘，剧谈略势位。",
            "便欲携与东，载我以船尾。",
            "予生分奇蹇，事事得败意。",
            "独于天下豪，未识已神契。",
            "天公亦见怜，以此厚我耳。",
            "西湖今古胜，前辈风流地。",
            "风月久干没，画舫谁料理。",
            "行当入君手，想见饱风味。",
            "不得陪清游，起坐终夜喟。",
            "定有湖上诗，无辞远相寄。"
        ],
        "tags": [
            "西湖"
        ],
        "title": "洪玉父赴官颍川会余金陵",
        "id": "be344e3b-04a9-4079-bda5-e4082432a6e2"
    },
    {
        "author": "释德洪",
        "paragraphs": [
            "蜀客快剧谈，风味出讥诮。",
            "众中闻巴音，必往就一笑。",
            "道人西蜀来，风度又高妙。",
            "吾家长头郎，高蹈万物表。",
            "平生少推可，说子不知了。",
            "吾初意魁梧，一见殊短小。",
            "篝灯款夜语，每毎犯吾料。",
            "貌和华林风，气爽霜天晓。",
            "坐令岑寂中，绝尘追騕褭。",
            "君看显与讷，出蜀亦同调。",
            "竟如众星月，声光泼云峤。",
            "子亦当加鞭，岁月一过鸟。"
        ],
        "title": "珪粹中与超然游旧超然数言其俊雅除夕见于西兴喜而赠之",
        "id": "f083398c-8739-48a2-9de6-f98e88bedf34"
    },
    {
        "author": "释德洪",
        "paragraphs": [
            "我怀希夷老，如哑无处诉。",
            "忽闻得生还，失声喜能语。",
            "想见如镜中，仙风拂眉宇。",
            "欲问华严宗，忽觉隔吴楚。",
            "摄衣出从之，久疾恐顿仆。",
            "佳哉蜀道人，精爽驰揵武。",
            "殷勤愿偕行，得书即径去。",
            "我生百无求，青山满门户。",
            "公卿一□□，掉头不回顾。",
            "斯人独难忘，自不知其故。",
            "夙昔当问佛，□□亦法侣。",
            "达书理故事，已办住山斧。",
            "太虚吾斧柄，能□□收取。"
        ],
        "title": "陈莹中自合浦迁郴州时余同粹中寓百丈粹中请迓之以病不果粹中独行作此送之",
        "id": "d6bc5287-65f3-41a0-97b7-60bb02ef8921"
    },
    {
        "author": "释德洪",
        "paragraphs": [
            "钟山对吾户，春晓开烟鬟。",
            "白云峰顶泉，绀碧生微澜。",
            "经年未一酌，对客愧在颜。",
            "两翁亦超放，瘦策容跻攀。",
            "大千寄一瞬，境静情亦闲。",
            "是时天惨憺，佳处多遗删。",
            "立谈共嘲嚯，豪气破天悭。",
            "临川冰玉清，风流继东山。",
            "兹游适所愿，但恨无弓弯。",
            "东阳邱壑姿，痴绝胆亦顽。",
            "孤坐巉绝处，掉头不肯还。",
            "天风吹笑语，响落千岩间。",
            "归来数清境，但觉毛骨寒。",
            "从君乞秀句，端为刻斓斑。"
        ],
        "title": "同敦素沈宗师登钟山酌一人泉",
        "id": "bc893c06-b8ae-4a0b-9622-3ecf48f3aa97"
    },
    {
        "author": "释德洪",
        "paragraphs": [
            "我不识公衮，时时见醉墨。",
            "爱其吐词气，人品极英特。",
            "君看句中眼，秀却天下白。",
            "前辈风流尽，尚复余此客。",
            "世议隘不容，道山归未得。",
            "三年谪湘楚，妙语敌山色。",
            "归来大江南，声价长籍籍。",
            "我亦不覊人，梦境聊戏剧。",
            "要当径寻君，已办登山屐。",
            "想见一秃翁，攫攘吾辈侧。"
        ],
        "title": "敦素坐诵公衮乌臼树绝句叹爱不已其诗云三年逐客弄湘流华气遮栏两鬓秋秪有荒寒江上树尚成诗句聚眉头成此寄之",
        "id": "1c373522-eba5-4edb-8d6a-9fa96d4b4c5c"
    },
    {
        "author": "释德洪",
        "paragraphs": [
            "湖山烟翠层，千叶青莲拆。",
            "公家莲菂间，如眼不自觌。",
            "一登功名途，富贵两追迫。",
            "开轩延爽气，拄笏望秀色。",
            "钟山盘万丈，云破见尾脊。",
            "殷勤度邑屋，分此一寸碧。",
            "升空带青小，撑汉螺髻出。",
            "我亦个中人，登览增眼力。",
            "知公寓逸想，喧不碍岑寂。",
            "给札令赋诗，相顾愕坐客。",
            "愧无暮云词，涴公雪色壁。"
        ],
        "title": "提举范公开轩面钟山名曰寸碧索诗",
        "id": "2097e609-6a70-4989-96be-aba22ce1c687"
    },
    {
        "author": "释德洪",
        "paragraphs": [
            "华亭富文物，最後机与云。",
            "妙年翰墨场，唾手立奇勋。",
            "万物鼻一垩，驰扫数挥斤。",
            "道人出尘者，一见过所闻。",
            "置之缁衣林，玉石宛自分。",
            "能将霅溪昼，解追青龙氲。",
            "超然劲高节，冰雪看此君。",
            "故应知见熟，玉骨久受熏。",
            "天眼视浮俗，争奈空煎焚。",
            "我寻住山侣，识子吴江濆。",
            "人生各有适，未易分黠嚚。",
            "风物亦自私，草木俱忻忻。",
            "何当断岸坞，赓歌苍石垠。",
            "我诗无杰句，愧子才逸羣。",
            "此篇颇尚有，句意雅而文。",
            "把玩值清月，林影白纷纷。",
            "高怀亦自放，岂以我辈云。",
            "君看功名事，真如过耳蚊。",
            "行将挂社籍，莲沼开奇芬。",
            "劳君读此诗，正如莸与薫。"
        ],
        "title": "次韵彦由见赠",
        "id": "4867ab67-9b40-45cf-b944-d2b65245c73c"
    },
    {
        "author": "释德洪",
        "paragraphs": [
            "君家兄弟万人杰，何止才容夸两绝。",
            "忆昨江南山尽头，西津渡口曾相别。",
            "君时惨然缞制中，行将扶护归吴越。",
            "我亦买舟还故山，社燕秋鸿那忍说。",
            "客中不觉舟壑走，迩来飘忽经岁月。",
            "毗陵那料又相逢，喜君美髯冰玉颊。",
            "竹轩堆髻话临川，清论无穷如锯屑。",
            "意消已觉在秋乡，坐令五月失炎热。",
            "归来喜甚不成寐，起步空庭听风叶。",
            "念君姓名悬睿想，吴江未可停舟楫。",
            "欲看騕褭付王良，相鼎烦君为调燮。",
            "平生无求任所见，往往撩人面红冽。",
            "恃君犹作故人看，此诗聊当名纸谒。"
        ],
        "title": "与嘉父兄弟别于临川复会毗陵",
        "id": "2ec712f3-3edb-4e96-9b50-d4fc1a4fae6b"
    },
    {
        "author": "释德洪",
        "paragraphs": [
            "此翁胸次足江山，万象难逃笔端妙。",
            "君看壁间耐冻枝，烟雨楂芽出谈笑。",
            "想当郄立盘礴时，醉魂但觉千嵒晓。",
            "恨翁树间不画我，拥衲扶筇送飞鸟。",
            "并作玄沙息影图，禅斋长伴炉烟袅。",
            "王郎自是玉堂人，风流合受莺花绕。",
            "何为爱此枯瘦枿，嗜好果超凡子料。",
            "为君援笔赋新诗，诗成一笑尘寰小。"
        ],
        "title": "法云同王敦素看东坡枯木",
        "id": "a9be57ba-3eba-4c3c-ba14-02e296b7abbb"
    },
    {
        "author": "释德洪",
        "paragraphs": [
            "西湖招提三百六，佳气如春在眉目。",
            "一番雨过吞青空，万顷无波鸭头绿。",
            "望湖楼阁独自登，烟霏向背攒寒谷。",
            "想见襄阳孟浩然，此中有句不容续。",
            "道人生长西山阿，骨清气明韵拔俗。",
            "久居京国压尘土，一夕归心俊如鹄。",
            "明窗为君研破砚，落笔转头风雨速。",
            "龙山深处如定居，就彼结邻容我卜。"
        ],
        "tags": [
            "西湖"
        ],
        "title": "送讷上人游西湖",
        "id": "6eaa5ab9-5b3d-4c73-a5d0-577cdf444539"
    },
    {
        "author": "释德洪",
        "paragraphs": [
            "浊流一千里，快泻如建瓴。",
            "解舟东湾桥，昼夜不得停。",
            "忽惊万顷碧，一举当眼青。",
            "自推舴艋窗，出步杨柳汀。",
            "精神觉萧散，鹤雏生翅翎。",
            "僧伽坐阅世，层崖登青冥。",
            "生涯亦何有，随处悬盂瓶。",
            "洗心依老宿，湛意终残经。",
            "回头大梁梦，尘迹俱凋零。",
            "余亦厌久客，行趁东扬舲。",
            "会宿淮山阳，话此遭熏蒸。",
            "看君新句法，霜刀新发硎。"
        ],
        "title": "送僧游泗洲",
        "id": "0ef011ac-2c03-4d4b-993b-6532bb5a90ed"
    },
    {
        "author": "释德洪",
        "paragraphs": [
            "芭蕉莫寒心欲折，密烛华光清夜白。",
            "春风吹梦正扶摇，□高堕落银蟾穴。",
            "青鸾睡稳云委地，桂叶初齐香不□。",
            "千门万户金碧开，时时忽见如花妾。",
            "心清别殿闻□□，觉来殷枕哀怨声。",
            "月廊花影无人问，金鸭香消风□□。"
        ],
        "title": "余过山谷时方睡觉且以所梦告余命赋诗因拟长吉作春梦謡",
        "id": "ab1c97cd-9f9f-474b-8566-ac42e926aceb"
    },
    {
        "author": "释德洪",
        "paragraphs": [
            "政和官焙雨前贡，苍璧密云盘小凤。",
            "京华谁致建溪春，睿思分赐君恩重。",
            "绿杨院落春昼永，碧砌飞花深一寸。",
            "门下宾朋还毕集，碾声惊破南窗梦。",
            "高情爱客手自试，春雾脚萦雪花涌。",
            "聚观诗胆已开张，欲啜睡魔先震恐。",
            "我有僧中富贵缘，此会风流真法供。",
            "定花磁盂何足道，分尝但欠纤纤捧。",
            "七杯清风生两腋，月胁澄魂谁与共。",
            "戏将妙语敌甘寒，诗成一吊卢仝冢。"
        ],
        "title": "郭佑之太尉试新龙圑索诗",
        "id": "8e4dfee1-0487-4e37-bc8a-ed843b9800d5"
    },
    {
        "author": "释德洪",
        "paragraphs": [
            "雪里壁间枯木枝，东坡戏作无声诗。",
            "霅川谪仙亦豪放，酒阑为吐烟云词。",
            "闹传秀色绝今古，正如四月出盆丝。",
            "老僧遮护不许见，敲门游客遭慢欺。",
            "我来拟看亦乘兴，兴尽却还君勿嗤。"
        ],
        "title": "戒坛院东坡枯木张嘉夫妙墨童子告以僧不在不可见作此示汪履道",
        "id": "cfeab36d-a4ca-40c5-aa29-cba3993be1bd"
    },
    {
        "author": "释德洪",
        "paragraphs": [
            "君诗清绝若冰壶，读之六月失烦暑。",
            "我虽好吟无逸才，空有千篇俗于土。",
            "料君肺肠饱清秋，驭风骑气无何游。",
            "投毫欲和先噪吻，诗源悭涩劳披搜。",
            "吾庐题者徧今古，今古当以君为优。",
            "我今即死且无愧，先生未识真吾羞。"
        ],
        "title": "次韵太学茂千之",
        "id": "3f4718b8-db7f-4de7-becd-d6ec3429512f"
    },
    {
        "author": "释德洪",
        "paragraphs": [
            "道人西岳来，气与秋争晓。",
            "读书如壁月，罅隙必委照。",
            "当从贤俊游，运斤端得妙。",
            "傥明句中眼，王良控騕褭。",
            "嗟余老渐衰，绿发亦加少。",
            "喜君解妙处，见博而知要。",
            "录余一千篇，正可付一笑。",
            "同归漳水垠，乘月答清啸。",
            "睡起山花开，脱履万事了。"
        ],
        "tags": [
            "华山"
        ],
        "title": "蔡老有志好学识面于京师作此示之",
        "id": "28c728a6-b967-4c37-b3f5-442c0f0be87a"
    },
    {
        "author": "释德洪",
        "paragraphs": [
            "醉隐琴无弦，乃得琴中意。",
            "诗髯轩无山，而有看山味。",
            "青山随意有，那复问城市。",
            "醉眼看雉堞，便觉是横翠。",
            "因以名吾轩，坐卧增爽气。",
            "春花解言语，风松中宫征。",
            "我来不能辨，夕阴满窗几。",
            "颇怪灵鹫峰，颠狂复飞至。",
            "清啸呼白猨，愧我非慧理。",
            "戏题五字诗，平淡出奇伟。",
            "君应意挑战，讵敢摩其垒。",
            "大胜赋子虚，夸词托亡是。"
        ],
        "title": "金陵吴思道居都城面城开轩名曰横翠作此赠之",
        "id": "8d1d5708-8ce3-4fea-9fd4-e6a52c7c1d49"
    },
    {
        "author": "释德洪",
        "paragraphs": [
            "暮烟重山翠，微风壮松悲。",
            "吾为五顶游，税驾修水湄。",
            "阿余幽国来，细路盘颠危。",
            "褁饭夜兼程，杖笠寒相追。",
            "入门一调笑，如获璧与珪。",
            "问来何所欲，雅意在诗词。",
            "念余绿发日，不减子辈痴。",
            "是中有何好，迷着不自知。",
            "败煤磨破砚，冻笔时呵之。",
            "诗成思掀豁，熟读忘倦疲。",
            "乃知少年病，根蒂老未移。",
            "双林古禅宇，檀越多孝慈。",
            "明年东游还，买山缚茅茨。",
            "市蔬近易致，红饭熟夜炊。",
            "得饱即甘寝，万事付儿嬉。",
            "子辈当从我，林麓相追随。",
            "十年何足道，乐死以为期。"
        ],
        "title": "余将北游留海昏而余佑禅者自靖安驰来觅诗",
        "id": "e1d8d012-18bd-49a9-90a1-9314309571b8"
    },
    {
        "author": "释德洪",
        "paragraphs": [
            "六月稻田龟兆坼，十日愁霖潦翻室。",
            "试来嵒下酌此泉，□寒一泓无减溢。",
            "以杯浮之着沙石，戏投鲋鱼露尾脊。",
            "谁令空阶响环佩，卧听泠然心境寂。",
            "诗成窗户湿空翠，便觉西山排闼入。"
        ],
        "title": "游荐福题浅沙泉",
        "id": "74730201-8cf1-4c5f-8621-a8a0873beda2"
    },
    {
        "author": "释德洪",
        "paragraphs": [
            "由心有痴爱，痴爱乃有业。",
            "因业疾病生，痛此百骨节。",
            "声相成呻吟，齿颊空咬龁。",
            "侧眼看圜扉，以手枕匣褉。",
            "观此心无形，安得有业结。",
            "业结如空华，病宁有枝叶。",
            "方作是念时，颠倒想即灭。",
            "心造古佛様，路入法界辙。",
            "稽首甘露味，销此烦恼热。"
        ],
        "title": "狱中暴寒冻损呻吟",
        "id": "8dfeb3f6-fabb-4f36-bff0-f68996cf36f4"
    },
    {
        "author": "释德洪",
        "paragraphs": [
            "出狱未两月，单身寄孤馆。",
            "别甑容搭馏，酬以涤椀盏。",
            "那知复入狱，亲旧无半眼。",
            "但余半月粮，何以供岁晏。",
            "摩挲没柄杓，准拟吃官饭。",
            "来生空敛眉，其室亦喟叹。",
            "丛林明白老，寰宇洪觉范。",
            "所至神物护，尔辈见不惯。",
            "我说此偈已，万象俱称赞。"
        ],
        "title": "御手委廉访守贰监勘钊庆裕二十三日复收入禁将入狱忧无人供饭有银一两钱六百以付来胜甫胜甫曰此止可办半月过此如何余默计曰有官飰耳",
        "id": "07bd768f-a1c2-46ad-8e84-ff2b3366cf7f"
    },
    {
        "author": "释德洪",
        "paragraphs": [
            "我觅应佣者，忽得黄与雷。",
            "结束颇精悍，拱喏骇吾侪。",
            "从余今几日，临事见肺怀。",
            "立身守中直，勿自无疑猜。",
            "为奴不欺主，乃是廊庙材。",
            "何必弄笔语，然後为贤哉。",
            "纷纷贵与贱，百年同一抔。",
            "弛担坐亦汝，万事付浮埃。"
        ],
        "title": "与黄六雷三",
        "id": "12036e6b-7b18-42fd-8db4-90896227b072"
    },
    {
        "author": "释德洪",
        "paragraphs": [
            "堂堂福德相，凛凛龙泉威。",
            "天神护戒足，山鸟曾巢衣。",
            "弥天并舆载，清凉七帝师。",
            "其徒今日荣，渠心终笑之。",
            "一钵游人间，不言行四时。",
            "胡为肯至此，惊定心愈疑。",
            "乃知明月净，曾不憎污池。",
            "异哉月旁星，随逐相因依。",
            "羣囚手加额，雀息瞻梵仪。",
            "吾亦失沉痾，一笑欢解颐。"
        ],
        "title": "超然携泉侍者来建康狱慰余甚喜作此",
        "id": "5f96508d-2b8d-4a96-9052-59a759a6de31"
    },
    {
        "author": "释德洪",
        "paragraphs": [
            "招谤坐多谈，近稍遵寡语。",
            "仰嗟浊恶世，友道终愧古。",
            "君独淡无营，诵经如谷布。",
            "见人作白眼，此意吾亦与。",
            "十年云水间，所至每同处。",
            "旧游虽陈迹，历历尚可数。",
            "更期秋风高，结伴湘山去。",
            "我生无寸长，百事仍莽卤。",
            "不知独何修，得与君辈伍。",
            "无乃造物者，不杀念痴鲁。",
            "云居无所为，粥饭听钟鼓。",
            "不材获饱暖，此德荷佛祖。",
            "诗成自夸笑，闻者亦惊顾。",
            "已决寡语堤，事过乃知误。",
            "毕卓卧瓮边，谢琨挑邻女。",
            "见之独傲然，真情人不怒。",
            "君能识此意，吾语亦可恕。"
        ],
        "title": "次韵云居诠上人有感",
        "id": "10693b14-04b5-419d-a378-f2b425306c17"
    },
    {
        "author": "释德洪",
        "paragraphs": [
            "大圆庵中亦何有，但有草座枯藤枝。",
            "朝来壁间亦图画，何从貌此宁馨儿。",
            "发光抹漆肤琢玉，坐睡俛然方拄颐。",
            "当时两脚不肯举，今虽有口如当时。",
            "知谁逸想寓此意，必也高人非画师。",
            "我遭俗瞋坐多语，坐客厌处终不疑。",
            "兴来曳杖出门去，路穷回反无涧溪。",
            "见之心怍有愧色，君以赠我聊针之。",
            "亦知褊心当服韦，命车何必先锋为。",
            "从今靖然痛坚捍，正恐习气时决堤。",
            "细看忽忆孔北海，曾读曹瞒禁酒词。"
        ],
        "title": "大圆庵主以九祖画像遗作此谢之",
        "id": "3e8135d2-2395-4fa4-8232-1cba66119143"
    },
    {
        "author": "释德洪",
        "paragraphs": [
            "我生风韵无尘埃，扬清激浊心不回。",
            "少年不忍混白黑，出言动辄为身灾。",
            "突汀出岸水必拍，乔木颖林风必摧。",
            "乃知此世要不免，毁誉于吾何有哉。",
            "君今欲脱此等忧，献君一策真良谋。",
            "人言白璧为石头，唯唯慎莫分劣优。",
            "坐中亦复发一语，众将环视如仇雠。",
            "此策简截君牢收，饱食熟睡且随流。",
            "泛然四海无不可，人将爱与君同游。"
        ],
        "title": "送凝上人",
        "id": "990898c8-9b88-4dea-8ec1-d709e3767b48"
    },
    {
        "author": "释德洪",
        "paragraphs": [
            "破屋如马廐，楚囚亦王尼。",
            "名士连璧来，下马气吐霓。",
            "论高玉屑锯，意妙鸡骇犀。",
            "君看八尺姿，一尾抹万蹄。",
            "弟昆清净妍，俱当籍金闺。",
            "胡为披白帢，作队趋尘泥。",
            "漏风驼止卧，跨海鹘方栖。",
            "何时对陛下，道与稷卨齐。",
            "功成归修水，春风雨一犁。",
            "嗟余世不要，所至值涧溪。",
            "愿从诸郎游，日涉长灌畦。"
        ],
        "title": "谢李商老伯仲见过",
        "id": "53dbe81b-eb0e-46c3-9830-2a670d1d15fd"
    },
    {
        "author": "释德洪",
        "paragraphs": [
            "宝公禁锁寻常事，形如聚墨非实然。",
            "濳庵去眼十五白，再见敬仰加拳拳。",
            "黄龙今代南阳老，而公不减真耽源。",
            "眉须俱荒气深稳，幻灭都尽光浑圆。",
            "公登八十我纔半，道义乃尔相忘年。",
            "西山无时渡漳水，洞壑俨在眉目前。",
            "祝公勿学亮座主，兴来径往呼不旋。"
        ],
        "title": "别潜庵源禅师",
        "id": "80772375-1324-41b6-aff5-549bb4141c9f"
    },
    {
        "author": "释德洪",
        "paragraphs": [
            "冲虎困顿归，投枕眠烂熳。",
            "夜晴霜月苦，睡美不知旦。",
            "日高披晓绿，万事付衰懒。",
            "百年炊黍久，强半得忧患。",
            "起临清浅流，白发不可拣。",
            "此生终一壑，形胜已入眼。",
            "明年定来归，茅屋并崖瞰。",
            "掩门无营为，一味工寝饭。"
        ],
        "title": "宿宣妙寺",
        "id": "4f404719-804a-40e6-b7f9-9fa02dc1d921"
    },
    {
        "author": "释德洪",
        "paragraphs": [
            "我昔度瘴海，夜浪光熳熳。",
            "经旬困掀簸，饮食借日旦。",
            "动輙值墙壁，更觉归心懒。",
            "平生百念灰，但有身为患。",
            "卧看生与死，两者无可拣。",
            "那知故园山，秀色长在眼。",
            "爱此□洌崖，中有山房瞰。",
            "会当持老齿，嚼此无沙饭。"
        ],
        "title": "次韵",
        "id": "77ee484e-343b-444d-8b49-774f68d0bf5f"
    },
    {
        "author": "释德洪",
        "paragraphs": [
            "杨柳风萧萧，芙蕖晴熳熳。",
            "水阁试新凉，披衣快清旦。",
            "幽居非养高，一榻聊医懒。",
            "嘿观四大空，吾复有何患。",
            "上人超诣姿，丛林得精拣。",
            "勿嫌白兆村，真是人天眼。",
            "穿云得得来，其他空非瞰。",
            "遂为信宿留，与子同朝饭。"
        ],
        "title": "三月喜超然至次前韵",
        "id": "1048894b-9ba9-4a4d-894d-d3b1cdb3cfdb"
    },
    {
        "author": "释德洪",
        "paragraphs": [
            "道人弃家年最少，毛骨稽山冰雪妙。",
            "为余远出仙庐峰，云晴水寒秋自晓。",
            "孤风峭世凤增击，高谊映人珠自照。",
            "嗟余苦遭梦幻纒，龟囚蚕缚何时了。",
            "明朝定向旧庐归，想见盘空云露小。",
            "当期半夜立西风，月中拾取吹来啸。"
        ],
        "title": "谢忠子出山",
        "id": "bf4c081d-e2a1-4b37-8332-34df36087ae9"
    },
    {
        "author": "释德洪",
        "paragraphs": [
            "哑羊苾刍纷作队，口吻迟钝懒酬对。",
            "猛公来自知足天，南山爽气增十倍。",
            "为公放意谈海山，神颀透出形骸外。",
            "八月中秋滋露华，千岩尺璧生光彩。",
            "正当刻志从炉峰，看子稳骑元气背。"
        ],
        "title": "示忠上人",
        "id": "431d2483-7a7c-4127-811b-d63cbc691c14"
    },
    {
        "author": "释德洪",
        "paragraphs": [
            "昏花委篝灯，夜雨集梧井。",
            "空房啮饥鼠，坏壁咽寒蚓。",
            "有生独多艰，念极泪殷枕。",
            "亲朋势宜绝，丑恶讳闻听。",
            "弃遗等苦李，零落如断梗。",
            "忠也新数面，义已到刎颈。",
            "愿留广推挤，守护轻躯命。",
            "逐臭宁有理，嗜痂亦天性。",
            "人情骨肉离，道义燕秦并。",
            "相逢百忧中，如热啜甘冷。",
            "气清秋泼山，韵胜月夕镜。",
            "何时一丘壑，携子脱尘境。",
            "风林作清啸，追步千峰顶。"
        ],
        "title": "怀忠子",
        "id": "29365cd6-9cdb-4517-96fc-b01575eeebf3"
    },
    {
        "author": "释德洪",
        "paragraphs": [
            "我昔海山度寒食，虽有花看非故园。",
            "今年寒食花又见，已在故园疑梦魂。",
            "虚弦丧气念前痛，瘴面敢辞增唾痕。",
            "此生流落坐旷达，晚悔坦率加辛勤。",
            "觉城老子天乞我，人品秀拔高摩云。",
            "定应分身在绛阙，想见佩珰裙褶纁。",
            "君看翰墨吐秀句，绿杨春重含朝暾。",
            "袖中功名未暇探，且复行乐追幽欣。",
            "陋邦忽见洛阳面，为谁扶头清露翻。",
            "残春风日太醇酽，发妆初罢争迎门。",
            "丰肌忍调獭髓医，笑涡尚初红朝温。",
            "谪仙点笔风雨疾，少陵眼寒烟雾昏。",
            "公独寓之一戏耳，宁用解语方佐尊。",
            "夜深秉烛花不睡，饮到落月窥金盆。",
            "情钟耳热意一折，赋诗遶纸风雷奔。",
            "诗成我读辄起舞，自忘首秃衣绁袢。",
            "泠然驭风欲仙去，引手便觉天可扪。",
            "归来僵卧数屋角，万象困顿天不言。"
        ],
        "title": "次韵彭子长刘园见花",
        "id": "ede9a9c0-f16c-4900-a38c-6b6911869f01"
    },
    {
        "author": "释德洪",
        "paragraphs": [
            "三年窜南荒，两过中秋夕。",
            "月不弃覊囚，高义照罅隙。",
            "凛如寝雪霜，但觉炎瘴失。",
            "梦清不敢归，鲸浪溅天白。",
            "中原一转首，心折数弟嫉。",
            "遥知亦念我，看至玉轮侧。",
            "有生穷至此，甘作死生隔。",
            "今年又中秋，气味如夙昔。",
            "筠溪遶茅芦，波影登几席。",
            "危磴通石门，高眺屡顾陟。",
            "空山夜气升，草木正蓊鬰。",
            "超然凛清癯，可即不可及。",
            "华纷落无余，但见霜露实。",
            "三子新间旧，学问川增益。",
            "骏气不受覊，奔颿初伏枥。",
            "人生一大梦，聚散两戏剧。",
            "境岂妍鄙哉，而心自南北。",
            "忽惊西楼高，含光下注射。",
            "林叶动流水，楯瓦粲佳色。",
            "翩然步修径，杖履草露湿。",
            "地坐閴无人，但闻虫唧唧。",
            "清境难抱石，秀句为收拾。",
            "明年当复和，胜践要缀续。",
            "晴阴万里同，世路致欣戚。",
            "付与市朝人，举酒相叹息。",
            "月虽默不言，泾渭视喧寂。"
        ],
        "title": "石门中秋同超然鉴忠清三子翫月",
        "id": "e86abfe0-7349-4b95-8fd5-7a982af26dd1"
    },
    {
        "author": "释德洪",
        "paragraphs": [
            "一昨海外归，尽见故山侣。",
            "夫子独未见，梦想识风度。",
            "今日复何日，乃获抵掌语。",
            "犹疑是梦中，惊定无所覩。",
            "欣然诵新句，句法杂今古。",
            "初如涉微波，沙石俯可数。",
            "忽惊锋刃攒，凛然为毛竖。",
            "可读不可识，森严开武库。",
            "百态出俄顷，春破赖缀补。",
            "词高殆天得，那借江山助。",
            "人间有此客，而使衣涴土。",
            "君看绛阙姿，矫不受控御。",
            "大言惷上商，坐此得龃龉。",
            "天公聊戏之，一官良蹇寓。",
            "天风吹绿鬓，醉眼盖寰宇。",
            "阎浮一沤耳，是身等唾雾。",
            "功名付揶揄，富贵我剧具。",
            "道山弱水上，凝睇隔烟雨。",
            "夜晴觉天多，月好笑起舞。",
            "引手挽醉袂，恐骑紫云去。"
        ],
        "title": "见蔡儒效",
        "id": "3d6ff9f2-34f1-4c1e-b145-e7a6e92a9123"
    },
    {
        "author": "释德洪",
        "paragraphs": [
            "凶衰不祥忧患变，卧念余生真自厌。",
            "向时衣裓识天香，朅来唾痕余瘴面。",
            "故人诃讥岂忍闻，新交推挤不容喘。",
            "子独心翔异众人，追逐南来不辞远。",
            "重逢难取梦中物，一欢且喜身俱健。",
            "忽忆南荒海外时，敢料北山松下见。",
            "莺唇清滑柳困顿，醉人春色初醇酽。",
            "莫凉香雾满村落，轩包到榻眠山店。",
            "我已归休万事足，但余老眼遮黄卷。",
            "静时颀绍痛诫我，先须从此焚破砚。",
            "念子怀亲渡大江，枝叶行复登淮甸。",
            "分携一语有精神，行藏直使珪无玷。"
        ],
        "tags": [
            "庐山"
        ],
        "title": "余自太原还匡山道中逢泽上人与至海昏山店有作",
        "id": "61c88435-c048-4cdb-bf24-300a9a3e0a4b"
    },
    {
        "author": "释德洪",
        "paragraphs": [
            "山深久不晴，领略三伏暑。",
            "夜凉闻风泉，疑作空阶雨。",
            "但觉纸窗明，不知山月吐。",
            "阶除偶独立，满庭浩风露。",
            "室闲门未掩，时有飞萤度。",
            "余生愿俱子，万壑千岩处。",
            "艰难百忧中，长恐此心负。",
            "今宵复对榻，乐事遽如许。",
            "地偏心亦远，喜俗忧自去。",
            "风光如辋川，窈窕辛夷坞。",
            "以短暴弟长，正坐功名悞。",
            "何如庐山阴，一水断世路。",
            "持远两镜临，于中可无覩。",
            "此诗若散缓，熟读有奇趣。",
            "便觉陶渊明，彷佛见眉宇。"
        ],
        "tags": [
            "庐山"
        ],
        "title": "十六夜示超然",
        "id": "6ffe5965-23fe-49bb-a22b-21253390e4e1"
    },
    {
        "author": "释德洪",
        "paragraphs": [
            "道人去我久，书问且不数。",
            "闻余窜南荒，惊悸日枯削。",
            "安知跨大海，往返如入郭。",
            "譬如人弄潮，覆却甚自若。",
            "旁多聚观者，缩项胆为落。",
            "僻居少过从，闲庭堕斗雀。",
            "手倦失轻纨，扣门谁剥啄。",
            "开关忽见之，但觉瘦矍铄。",
            "立谈慰良苦，兀坐叙契阔。",
            "谁持稻田衣，包此剪翎鹤。",
            "远来殊可念，此意重山岳。",
            "悃愊见无华，语论出棱角。",
            "为余三日留，颇觉解寂寞。",
            "忽然欲归去，破裓不容捉。",
            "想见历千峰，细路如遗索。",
            "相寻固自佳，乞诗亦不恶。",
            "而余病多语，方以默为药。",
            "寄声灵石山，诗当替余作。",
            "便觉鸣玉轩，跳波惊夜壑。"
        ],
        "title": "瑜上人自灵石来求鸣玉轩诗会予断作语复决堤作一首",
        "id": "345abc64-607a-4f7b-830e-3fdf43267a30"
    },
    {
        "author": "释德洪",
        "paragraphs": [
            "驳云漏微日，诸峰猨晓时。",
            "飞檐寄木杪，晴瓦暗差差。",
            "意行爱仓凉，地坐休顿疲。",
            "哀蝉尚泣露，积水欲生漪。",
            "瘴痾余睡色，破裓老垂垂。",
            "心事世途悞，风神邱壑宜。",
            "高标谁对我，白鸟深自知。",
            "重来应邂后，归去不须期。"
        ],
        "title": "余所居寺前有南涧涧下浅池每至其上未尝不诵柳子厚南涧诗又恨东坡不和乃和示超然",
        "id": "ab3b0337-1d5e-4342-83c6-7ced60b25ca9"
    },
    {
        "author": "释德洪",
        "paragraphs": [
            "永怀山阴老，潄流味余津。",
            "幽寻见兰丛，苍然出荆榛。",
            "便欲即之语，忘其千岁人。",
            "归休正吾志，理顺如析薪。",
            "夜舂博饭吃，犹胜海南民。"
        ],
        "title": "追和帛道猷一首",
        "id": "12b0cbe2-7732-484d-b890-d5714b5fd795"
    },
    {
        "author": "释德洪",
        "paragraphs": [
            "念昔谪海南，路尘吹瘴风。",
            "未即弃沟壑，尚在拴索中。",
            "亲朋半天下，万里不一逢。",
            "髯胡岂有罪，乃肯与我同。",
            "情亲等昆弟，使令惟西东。",
            "时为解我语，道大自不容。",
            "邵阳雨中别，涕泪落无从。",
            "我伴有形影，渠归无仆僮。",
            "三年锻百巧，遂成瘖与聋。",
            "今日复何日，岳寺闻楼钟。",
            "聚观迎万指，登睫排千峰。",
            "黄泉天复见，白骨肉已重。",
            "髯虽未对面，音问已喜通。",
            "夫子佐岣嵝，有道如葛洪。",
            "笔力扛九鼎，奇语出遽匆。",
            "长篇春争丽，送我归新丰。",
            "且约老南岳，幅巾追瘦筇。",
            "拊手辄大笑，此计随虚空。",
            "山林当付我，君事侯与公。",
            "麒麟未易系，健鹘那可笼。"
        ],
        "tags": [
            "衡山"
        ],
        "title": "次韵公弱寄胡强仲",
        "id": "122fd740-1c77-45f4-b1e5-62ee54c8ecf4"
    },
    {
        "author": "释德洪",
        "paragraphs": [
            "闲中过却重阳节，江城风雨吹黄叶。",
            "与君来游亦偶然，聚立西偏读丰碣。",
            "凭栏眼界得天多，雨脚明边飞鸟灭。",
            "西山向人亦倾倒，犯云争来献层疉。",
            "未归负负无可言，相视心知惭在颊。",
            "会当却立云生处，纵望晴江生雉堞。",
            "尚喜清游不属人，故作此诗相暖热。"
        ],
        "tags": [
            "滕王阁"
        ],
        "title": "重阳後同邹天锡登滕王阁",
        "id": "13028df4-ace7-4b2d-859a-409f3f350ae4"
    },
    {
        "author": "释德洪",
        "paragraphs": [
            "携僧登芙蓉，想见绿云径。",
            "天风吹笑语，响落千岩静。",
            "戏为有声画，画此笑时兴。",
            "夙习嗟未除，为君起深定。",
            "蜜渍白芽姜，辣在那改性。",
            "南归亦何有，自负芦圌柄。",
            "旧居悬水旁，石室如仄磬。",
            "行当洗过恶，佛祖重皈命。",
            "念君别时语，皎月破昏暝。",
            "蝇头录君诗，有怀时一咏。"
        ],
        "title": "次韵天锡提举",
        "id": "b34a9c9d-8279-4d70-8707-53a5ce82ba39"
    },
    {
        "author": "释德洪",
        "paragraphs": [
            "朝来多爽气，拄笏望西山。",
            "看君此标致，合在台阁间。",
            "赖有宗之辈，文字相往还。",
            "遥知醉九日，红潮生玉颜。",
            "嗟予抱瘴痾，古寺长闭关。",
            "亦复把霜蘂，行嗅赏余闲。",
            "琢诗偿清境，索句常苦艰。",
            "爱君吐云词，端为破天悭。",
            "气胜起疲堕，语妙镌老顽。",
            "正当作小字，明窗写斓斑。"
        ],
        "title": "次韵吴提句重九",
        "id": "1a86c353-47fa-45a7-9ad6-191d75d9d375"
    },
    {
        "author": "释德洪",
        "paragraphs": [
            "掲阳滨瘴海，苦雾搏蛮烟。",
            "自古无衣冠，安得礼义传。",
            "韩子见而叹，岂是终弃捐。",
            "选士得赵德，讲学与周旋。",
            "遂为乡里荣，士慕旧而先。",
            "却後三十载，才者森排肩。",
            "东瓯赘华夏，西汉为边沿。",
            "民俗号殷富，亦有佳林泉。",
            "黠者事商贩，朴者工力田。",
            "自隋迄于唐，稍知慕华轩。",
            "乃有欧阳生，粹然而出焉。",
            "古文有师法，学问知渊源。",
            "其後贤者至，杂沓盛中原。",
            "至今号多士，富贵争熏天。",
            "江南佳丽地，南昌富山川。",
            "幽谷抱欧峰，西山秀气连。",
            "地灵秘奇运，当有命世贤。",
            "山辉玉韬石，水媚珠怀渊。",
            "君看乌衣里，俊雅争清妍。",
            "治朝开三舍，精拣无遗篇。",
            "幸当勤灯火，无忘临简编。",
            "会看起白屋，宁遭犯青钱。",
            "大当到三事，小当步八砖。",
            "赵德欧阳生，岂独令居前。",
            "努力各自励，请视徐子言。",
            "穷耕有恶岁，惰农无丰年。",
            "言小可喻大，岁晏宜勉旃。"
        ],
        "title": "劝学次徐师川韵",
        "id": "f514b7f0-d69c-4898-a0bf-bcb148c01c28"
    },
    {
        "author": "释德洪",
        "paragraphs": [
            "瘴海夜成焰，鬼关昼常阴。",
            "栅庐余百家，间见椰子林。",
            "居人例推髻，豹狼而衣襟。",
            "语言不可读，冥目以意寻。",
            "居然不可解，欲问返如瘖。",
            "君持使者节，风彩动云岑。",
            "轩渠笑时语，万籁转笙琴。",
            "余方卧圜土，跫然欣足音。",
            "相逢春脱手，归意不可擒。",
            "便觉暮雨山，扫空烟翠深。",
            "袍袴洗羊负，项背逃芒针。",
            "乃尔径去亟，翩翩出笼禽。",
            "津渡已挝鼓，高帆摩天心。",
            "行矣勿作恶，万事付醉吟。",
            "当会西林下，相对说如今。"
        ],
        "title": "送文中北还",
        "id": "2f70a111-4eee-4675-8e8e-5e0a6e703886"
    },
    {
        "author": "释德洪",
        "paragraphs": [
            "我穷亲旧绝，君来殆天遣。",
            "度关一句妙，不拨机自转。",
            "令人意颓然，盎如醉黎衍。",
            "新诗丽吴姬，雾鬓风前卷。",
            "细看发豪放，川犇惊地喘。",
            "才高那可妬，默念耳自反。",
            "不禁数余年，三眠蚕欲茧。",
            "思君谁与同，月度微云浅。"
        ],
        "title": "次韵彭子长佥判二首  其一",
        "id": "fabc340f-73bf-41af-979e-7e904b5ee070"
    },
    {
        "author": "释德洪",
        "paragraphs": [
            "悉如羊公鹤，氋氃费推遣。",
            "心如旋磨驴，日夜团圞转。",
            "夫子为讥诃，譬说颇蔓衍。",
            "愁心得少休，忽作象鼻卷。",
            "出门无所诣，地坐息疲喘。",
            "路穷辄一笑，兴尽复回反。",
            "风光闻布谷，人家初煮茧。",
            "倚藤望九峰，层疉分浓浅。"
        ],
        "title": "次韵彭子长佥判二首  其二",
        "id": "9284f80e-18ca-4ff5-bfe3-22cf1d495973"
    },
    {
        "author": "释德洪",
        "paragraphs": [
            "霜颅玉骨眉有棱，孤风照人虔敬增。",
            "寒松撼空夜瑟瑟，古井吞秋波不兴。",
            "天柱峰前额加手，一别十年弹指久。",
            "嗟予尘土化征衣，爱君坐中舟壑走。",
            "绳床为拂两头尘，响答空岩笑语新。",
            "人间何从得此客，解令寒谷夜生春。"
        ],
        "title": "重会大方禅师",
        "id": "f838eb9b-208c-4c0f-afa3-23de08971499"
    },
    {
        "author": "释德洪",
        "paragraphs": [
            "道林一身浑是德，别来遥知颔髭白。",
            "尚记山房夜语时，睡笑诃讥尽秋色。",
            "黄龙开二甘露门，灵源方等真弟昆。",
            "道林真珠撒罗帐，昭默雾豹方埋文。",
            "鹅王自应能择乳，飞黄颔得王良驭。",
            "东风吹散岳山云，道人明日当归去。",
            "故人若问老垂垂，为言肘骨露麻衣。",
            "赤头已作齐眉雪，自提风帽海山归。"
        ],
        "title": "大方寺送祖超然见道林方等禅师",
        "id": "a6b446b4-faa4-4f13-82a6-99f5a4e381e4"
    },
    {
        "author": "释德洪",
        "paragraphs": [
            "快山山浅亦有虎，时时妥尾过行路。",
            "一竖地坐牧两牯，以棰捶地不知顾。",
            "虎搏竖如鹰搦兔，两牯来奔虎弃去。",
            "回往荷庠挨老树，牯相喘视同守护。",
            "虎竟不能得此竖，竖虽不救牯无负。",
            "一村嚣传共鸣鼓，而虎已逃不知处。",
            "嗟乎异哉两大武，高义可与贯高伍。",
            "令走仁义名好古，临事真情乃愧汝。",
            "此事可信文公语，为君落笔敏风雨。"
        ],
        "title": "义牯",
        "id": "faffbf6d-9d47-4940-902a-d0d90d671137"
    },
    {
        "author": "释德洪",
        "paragraphs": [
            "吾道例孔子，譬如掌与拳。",
            "展握固有异，要之手则然。",
            "晚世苦凌夷，讲习失渊源。",
            "君看投迹者，纷纷等狂颠。",
            "韩子亦儒衣，倔强称时贤。",
            "凭凌作诟语，到死不少悛。",
            "後世师韩辈，穴攘犹可怜。",
            "走名不自信，逐队工语言。",
            "哗然皇佑间，飞蚊闹喧阗。",
            "田衣动成羣，怒瘿空自悬。",
            "缩头不敢息，兀坐如蹲猿。",
            "堂堂东山公，才大德亦全。",
            "齿牙生风雷，笔阵森戈鋋。",
            "隐然湖海上，长庚横晓天。",
            "作书肆豪猛，挥斤莫敢前。",
            "羣儿虽貌敬，臆论已不専。",
            "书成谒天子，一日万口传。",
            "坐令天下士，欲见嗟无缘。",
            "功成还山中，笑语答云烟。",
            "我来不及见，山水自明鲜。",
            "入门寂无声，修竹空满轩。",
            "永怀翛然姿，骨肉耸清坚。",
            "僮奴岂知此，住此亦弥年。",
            "指余以石塔，草棘北风颠。",
            "再拜不忍去，听此遶涧泉。",
            "吁嗟末运中，那复斯人焉。",
            "文章亦细事，清苦非所便。",
            "但爱公所守，远相诸祖肩。",
            "迟迟哦公诗，落日满晴川。",
            "愿携折脚铛，结茅西涧边。",
            "岁时逻松桧，来此扫颓砖。"
        ],
        "title": "谒嵩禅师塔",
        "id": "a191da27-bdae-4fce-b3e1-ae1a10fa66f9"
    },
    {
        "author": "释德洪",
        "paragraphs": [
            "青灯照华发，掩卷成嗟咨。",
            "事有世共见，而意复难知。",
            "杀父子受封，殆非人所为。",
            "孟津观兵者，非天尚谁欺。",
            "孔子盖周人，而为殷宗枝。",
            "欲辨则不敢，亟口称夷齐。",
            "使彼果圣乎，古今无异词。",
            "则其罪武王，明甚无可疑。",
            "呶呶与世辨，泛滥惊羣儿。",
            "惜不经柳子，为一剖击之。",
            "知谁千载下，击节读吾诗。"
        ],
        "title": "补东坡遗三首题武王非圣人论後",
        "id": "145b395d-1f20-4196-ba06-70b5ca1e1066"
    },
    {
        "author": "释德洪",
        "paragraphs": [
            "穷冬海道绝，瘴雨晴墟里。",
            "何以知岁丰，未卯炊烟起。",
            "先生清梦回，科髻方隐几。",
            "獠奴拾堕薪，发爨羮藷米。",
            "饱霜阔叶菘，近水繁花荠。",
            "都卢深注汤，米烂菜自美。",
            "椎门醉道士，一笑欲染指。",
            "诫勿加酸咸，云恐坏至味。",
            "分尝果超绝，玉糁那可比。",
            "鲜肥增恶欲，腥膻耗道气。",
            "毕生啜此羮，自可老儋耳。",
            "录以寄徐闻，阿同应笑喜。"
        ],
        "title": "食菜羮示何道士",
        "id": "9c44c7d5-e98c-4ecc-aa21-8e925f861d23"
    },
    {
        "author": "释德洪",
        "paragraphs": [
            "昔闻安期生，以术干项羽。",
            "羽无人君量，佯狂辄遁去。",
            "又闻鲁仲连，舌有济世具。",
            "人君欲禄之，高视笑不语。",
            "吁古列僊人，万事不干虑。",
            "乃肯入世纷，岂非以民故。",
            "翩翩遥增击，悠然知事悞。",
            "道合人所难，一律无今古。",
            "我生饱忧患，晚有二子慕。",
            "骯脏刺世眼，甚宜着闲处。",
            "一篇引一杯，举杯揖黎母。"
        ],
        "title": "己卯岁除夜大醉",
        "id": "de3c4db3-e574-4f83-a5d2-9caf616ae66e"
    },
    {
        "author": "释德洪",
        "paragraphs": [
            "我读谪仙诗，句卒意不尽。",
            "层峰俯绝壑，可望不可进。",
            "忽如登旋云，便觉星斗近。",
            "浊醪世间义，糟粕真典坟。",
            "先生琼液口，不饮嫌其村。",
            "只今牛渚春，盎盎余醉魂。",
            "昔醉过汗漫，怀袖揣昆仑。",
            "尔来颓檐下，负日虱自扪。"
        ],
        "title": "次韵李太白",
        "id": "1c441a68-85b3-4d4a-bb14-cb42916c8b51"
    },
    {
        "author": "释德洪",
        "paragraphs": [
            "先生谪儋耳，一叶航渺茫。",
            "褊心隘世议，怒骂成文章。",
            "昆虫伏孔垤，仰看青鸾翔。",
            "世欲覊縻之，凡虑不自量。",
            "琼山遶珠渊，宝光夜煌煌。",
            "我曾至其舍，月出波心房。",
            "追惟对遗编，灯火夜初凉。",
            "丽词有逸韵，文君方小妆。",
            "便觉胸次间，八窗玲珑光。",
            "似闻青冥上，幢节鸣佩珰。",
            "先生应过我，衣袖识天香。"
        ],
        "title": "次韵苏东坡",
        "id": "3e4f8f78-62c9-45fc-995d-62603243ca2b"
    },
    {
        "author": "释德洪",
        "paragraphs": [
            "我来客湘江，独泛无人佐。",
            "封疆接南越，都会列百货。",
            "方嗟岁除矣，仍喜此月大。",
            "思归姑置之，且枕曲肱卧。",
            "馈问亦未能，起看灯照座。",
            "念贫米无舂，笑富粉转磨。",
            "二者分劣优，等是一年过。",
            "唯有东坡翁，作诗今续和。"
        ],
        "title": "馈岁次东坡韵寄思禹兄",
        "id": "01b48010-e886-4151-bdb2-055e820d2f0a"
    },
    {
        "author": "释德洪",
        "paragraphs": [
            "除夕自不寐，守岁世事杯。",
            "念此岁月往，嗟哉难蔽遮。",
            "旧岁幸无疾，新岁知如何。",
            "此夕且相守，拊掌一笑哗。",
            "静闻闹市中，夜鼓不停挝。",
            "弟兄醉酩酊，冠巾堕欹斜。",
            "我居岩壑中，不觉日蹉跎。",
            "和诗无好句，其敢对人夸。"
        ],
        "title": "守岁",
        "id": "d30ee443-6b74-4358-a757-73313d48b83d"
    },
    {
        "author": "释德洪",
        "paragraphs": [
            "新岁压已至，旧岁去不迟。",
            "我尚留不住，石火那能追。",
            "不知岁所在，鳬雏喧水涯。",
            "父老相邀迓，年年知此时。",
            "梅花只落尽，又见春水肥。",
            "我本无欣喜，何尝有戚悲。",
            "想见君饮酣，一举时一辞。",
            "春容尚能老，此身那不衰。"
        ],
        "title": "别岁",
        "id": "adea3068-b1b1-41ce-b4b3-92ebe21e6d02"
    },
    {
        "author": "释德洪",
        "paragraphs": [
            "好山不知源，胜处藏疉嶂。",
            "兴来理清游，意适争勇往。",
            "事异倾同识，顾语山答响。",
            "野泉行浅沙，脱屦屡植杖。",
            "相羊木阴下，喘坐清相向。",
            "阿佑华林风，媚秀得妍状。",
            "忠禅等鹄清，精神照冰段。",
            "住山异比丘，韵出羲皇上。",
            "风度太清癯，吐语极豪放。",
            "拨置形骸外，卸裓藉草莽。",
            "独余衰退姿，面色余烟瘴。",
            "胜践偶获陪，兹乐非夙望。",
            "一笑粲妍鄙，散坐推少长。",
            "媿无斜川诗，苦语出牵强。",
            "读之辄自嗟，幸君一拊掌。"
        ],
        "title": "仙庐同巽中阿佑忠禅山行",
        "id": "1eaba7a2-ebad-4396-bb8e-7bdfe578a574"
    },
    {
        "author": "释德洪",
        "paragraphs": [
            "海昏石门在深谷，排闼千峰如触鹿。",
            "崫然独秀一峰高，自与千山作眉目。",
            "曾学关西一味禅，众中杂沓多豪贤。",
            "如今此老成新塔，但有楼阁如当年。",
            "道人今作石门客，须眉尚带芳鲜色。",
            "冷斋说我旧游处，梦魂夜渡修江碧。",
            "朝来秋声发舟树，羡君先我山中去。",
            "故人问我归何时，试令哦我送行诗。"
        ],
        "title": "送稀上人还石门",
        "id": "32da11b4-6b02-4f9a-b901-209560fc8dfa"
    },
    {
        "author": "释德洪",
        "paragraphs": [
            "议郎诗眼发天藏，咄嗟办楼临汝水。",
            "遥知残夜笙歌散，月出东南人独倚。",
            "纤云灭尽光下彻，微波不兴天着底。",
            "忽惊白昼在轩窗，试数游鱼见鳞尾。",
            "平生骯脏笑伊优，官冷对人言少味。",
            "但余清境得厌饫，天应用此相偿耳。",
            "我当兴发竟相觅，一棹西风健行李。",
            "登临尚能为君赋，要使江山增胜气。"
        ],
        "title": "寄题彭思禹水明楼",
        "id": "4b673194-d55e-41ab-b2b6-1228a9b9ec07"
    },
    {
        "author": "释德洪",
        "paragraphs": [
            "江楼为谁构，想见晴瓦碧。",
            "夜读楼中诗，终疑笔五色。",
            "气方吞刘备，和不以口击。",
            "丽如傲梁公，正恐是花魄。",
            "君才比西子，果识天下白。",
            "我句陋无盐，笔砚焚欲亟。",
            "吾家大冯君，酒酣颇自适。",
            "书来夸壮观，盈纸溅醉墨。",
            "初无万钱念，脱帽见秃笔。",
            "时时及少年，追逐寄夙昔。",
            "诫勿效宝公，清狂挑镜尺。"
        ],
        "title": "复次蔡元中韵",
        "id": "41204256-17c3-45c7-b5c2-bffac670f879"
    },
    {
        "author": "释德洪",
        "paragraphs": [
            "新诗夜读寒更尽，兄弟尽容窥所藴。",
            "此诗未暇数奇趣，谈笑先看押难韵。",
            "家在筠溪白石滩，後堂分得玉千竿。",
            "遥知华屋青灯夜，想见对床风雨寒。",
            "湘山晓学愁眉浅，思归凭高意凝远。",
            "贯珠妙语肯寄我，暴富人惊呼北阮。",
            "何时促诏紫宸对，草制千言倚马待。",
            "才高合在明光宫，忍令流落江湖外。",
            "我渔意不在金鳞，湘浦华亭一样春。",
            "苑头佐舟未干没，问法僧来寂寞滨。",
            "古师政与人意合，有问自应忘所答。",
            "一波纔动众波随，光徧千灯无坏杂。"
        ],
        "title": "次韵思禹思晦见寄二首  其一",
        "id": "32b6cd9b-be31-47c2-bb43-a836510f66b4"
    },
    {
        "author": "释德洪",
        "paragraphs": [
            "多生垢习消磨尽，一念定光空五藴。",
            "尚能弄笔戏题诗，如钟殷床有余韵。",
            "南台烟霭隔重滩，城廓遥应认刹竿。",
            "湘西六月失三伏，一枕窗风午簟寒。",
            "年来懒复嫌山浅，更欲移庵藏僻远。",
            "又思喧寂不相妨，卧念当年三语阮。",
            "镜里朱颜岂长对，岁月去人宁少待。",
            "是身已作梦幻观，肯复经营此身外。",
            "议郎材志堪逆鳞，笑谈解生寒谷春。",
            "会看为天作喉舌，愿听高风淮海滨。",
            "要知未必与世合，载之诣世世不答。",
            "譬如瓶中有渑淄，虽与世混终不杂。"
        ],
        "title": "次韵思禹思晦见寄二首  其二",
        "id": "289b25e7-4d8b-4629-b4a3-56d3d13765bf"
    },
    {
        "author": "释德洪",
        "paragraphs": [
            "久不对睿语，便觉牙颊强。",
            "独行溪山间，清鹄失羣伴。",
            "温软闻吴音，攀翻忽东向。",
            "试问识睿否，客曰甚无恙。",
            "但遭吕吴兴，拽手不少放。",
            "欲使开笑齿，说法人天上。",
            "掉头掣肘去，不顾西兴浪。",
            "登舟翻然行，万众皆目断。",
            "平生勇于道，气韵真迈往。",
            "安肯逐儿辈，低首投世网。",
            "但恐吕望之，追法薛廷望。",
            "茶盐以加之，趁出白云嶂。",
            "要看呵佛祖，瘦拳捉藜杖。"
        ],
        "title": "戏廓然",
        "id": "2de00715-b198-497d-84dd-6160f6130e49"
    },
    {
        "author": "释德洪",
        "paragraphs": [
            "随轩文字海，异宝罗周遭。",
            "忽见张公诗，雪浪翻惊涛。",
            "坐令千岩秋，万壑风怒号。",
            "如君阅缙绅，异材杂蓬蒿。",
            "我公廊庙姿，王室久勤劳。",
            "只今天下望，北斗太山高。",
            "验君平生术，月胁窥秋毫。",
            "嗟余人世外，灵台关钥牢。",
            "行将侣白鸥，浩歌作远逃。",
            "已作华亭叟，月明水一篙。"
        ],
        "title": "清臣先臣过余于龙安山出羣公诗为示依天觉韵",
        "id": "4e495f94-8acb-47f1-b627-32aec12ec4f4"
    },
    {
        "author": "释德洪",
        "paragraphs": [
            "彭侯惯法战，机锋吸西江。",
            "衲子畏面目，望见投矛鏦。",
            "丛林真一害，斯人喧此邦。",
            "我虽耐矢石，貌抗心已降。",
            "霜钟但摩挲，岂敢施微撞。",
            "时来奋棘髯，剧谈对闲窗。",
            "初见揺心树，久则摧幔幢。",
            "遂使浇薄态，琢磨成敦厖。",
            "吾志荷大法，君欲插手扛。",
            "从来内外护，刘远名亦双。",
            "斯道久破碎，百孔而千疮。",
            "要当共补缀，追配能与庞。"
        ],
        "title": "器之喜谈禅纵横迅辩尝摧衲子丛林苦之有诗见赠次其韵",
        "id": "a4c959c2-8734-4317-9eab-d062b5ddf3d4"
    },
    {
        "author": "释德洪",
        "paragraphs": [
            "杏子生仁桃叶长，西园日脚踰女墙。",
            "墙阴娇语谁家娘，凉凉作队来采桑。",
            "玉纤拾砾抵翠羽，莺燕笑语殊不忙。",
            "吴蚕睡起未成茧，肺肠已作金丝光。",
            "归来远山堆莫碧，无端野李娇春色。",
            "辛夷花零愁更多，熏骨真香无处觅。"
        ],
        "title": "春去歌",
        "id": "827f2250-089b-401b-8081-51dbcf5a06e8"
    },
    {
        "author": "释德洪",
        "paragraphs": [
            "道人有奇骨，野鹤在鸡羣。",
            "十年江北南，高踪等浮云。",
            "朅来□国生，纷埃涴衣裙。",
            "西山遶漳水，玉涧连石门。",
            "中有唐朝寺，禅诵度朝昏。",
            "正当袖手去，坐对柏子焚。",
            "君看市朝间，冻蚁环磨轮。",
            "何当作高笑，视世一虻蚊。"
        ],
        "title": "赠云道",
        "id": "607b8d20-e715-4728-9047-4e80c41a78f3"
    },
    {
        "author": "释德洪",
        "paragraphs": [
            "每欲一醉竟未尝，今朝杯翠如桄榔。",
            "须臾耳热仰天笑，气吞万里驹方骧。",
            "何从人间有此客，杜门忽见车轩昂。",
            "兴来对我弄弦索，妙观随指追文王。",
            "绝学子云不汲汲，颇许叔度能汪汪。",
            "何当万事付一笑，卧看天雨云飞翔。"
        ],
        "title": "赠少府",
        "id": "1e29ae2e-efb8-4d55-a898-0c31aefbb11f"
    },
    {
        "author": "释德洪",
        "paragraphs": [
            "老住江上村，随分亦迎送。",
            "陪堂一钵饭，不得日日供。",
            "唯无清净福，正坐失修种。",
            "後身老湘庞，测然施心动。",
            "妙语俱积香，把玩废吟讽。",
            "才高气骏特，飞兔不受控。",
            "天与洗妬悭，何止愈头痛。",
            "吾闻佛事门，同宗而异用。",
            "甘贽打粥锅，应仲独送供。"
        ],
        "title": "次韵明应仲宗传送供",
        "id": "c1caf153-1025-4d7f-8008-8ccdd305a979"
    },
    {
        "author": "释德洪",
        "paragraphs": [
            "寺已余十僧，田不登百数。",
            "何以常乏食，强半了租赋。",
            "今年失布种，正坐无牛具。",
            "六月始分秧，江流冒塍路。",
            "水退秧陷泥，经月已无雨。",
            "枯根拆龟兆，瘦叶压勃土。",
            "邻家饭早占，我方质袍袴。",
            "此生为口腹，梦幻相煎煮。",
            "阿慈佐井臼，事众耐辛苦。",
            "今朝质且尽，父子屹相觑。",
            "颓然辄坐睡，欠伸久不语。",
            "只个甘露灭，可质请持去。"
        ],
        "title": "七月十三示阿慈阙阙",
        "id": "d7340b50-31c2-43ea-b08d-fa8a7be9934a"
    },
    {
        "author": "释德洪",
        "paragraphs": [
            "一昨游京华，坏裓变尘土。",
            "思归念云山，夜梦亦成趣。",
            "故人骤登庸，时时宿西府。",
            "如鸟得所栖，倦适忘飞去。",
            "从中奇祸作，失声惊破釜。",
            "三年王海南，放意吐佳句。",
            "归来骇丛林，冠巾呵佛祖。",
            "突兀刺世眼，所至遭背数。",
            "夫子独凛然，高谊照寰宇。",
            "哀怜欲收拾，奋髯排众怒。",
            "岂惟子义世，独有孔文举。",
            "此恩无陈鲜，岁月有今古。",
            "朅来湘楚游，坐阅六寒暑。",
            "今年中秋夕，水宿青苹渚。",
            "谁持一纸书，剥啄叩蓬户。",
            "呼灯得款识，扶床喜而舞。",
            "开书有新诗，喜事遽如许。",
            "丽如春湖晓，月映蔷薇露。",
            "笔力回春工，彷佛失风度。",
            "湘江三百里，款段沿江路。",
            "岳色满征鞍，疾驱那敢顾。",
            "朝来真见之，了非梦时遇。",
            "堂堂千人英，要是干国具。",
            "龙蛇吁莫测，涔蹄聊蹇寓。",
            "道固有晦显，会看跨云雨。",
            "天下张荆州，四海陈合浦。",
            "当时寂寞滨，皆获陪杖屦。",
            "今又从公游，楚山更佳处。",
            "诗成倚峿台，天风吹笑语。"
        ],
        "title": "予顷还自海外夏均父以襄阳别业见要使居之後六年均父谪祁阳酒官余自长沙往谢之夜语感而作",
        "id": "9fc8f139-fc5f-442f-9e44-5c13f7e1b3b0"
    },
    {
        "author": "释德洪",
        "paragraphs": [
            "梦幻有贵贱，譬如绵与芦。",
            "美恶俱一暖，未易相贤愚。",
            "我少怀毛髪，倦禅辄逃儒。",
            "投老加冠巾，舞笏师道吾。",
            "世事几时毕，云山何处无。",
            "何为聚落中，滞留如贾胡。",
            "溪声替说法，聚石为讲徒。",
            "拊手笑远志，甘为小草乎。"
        ],
        "title": "次韵陈倅二首  其一",
        "id": "eb8744fd-66ef-4fa6-a646-7773da917e20"
    },
    {
        "author": "释德洪",
        "paragraphs": [
            "霜清已高掲，水清见游鱼。",
            "橘洲颓晚照，属玉行烱如。",
            "我穷世不要，老并湘江居。",
            "君独念故旧，时时容借书。",
            "我亦循陈迹，驱莽如磨驴。",
            "诗成辄自省，壁月挂清虚。"
        ],
        "title": "次韵陈倅二首  其二",
        "id": "1b93485e-45d4-4abe-8cfd-e13b782ba9e4"
    },
    {
        "author": "释德洪",
        "paragraphs": [
            "公家兄弟俱秀杰，人言不减河东薛。",
            "凤皇鸑鷟虽见之，闻有鹓雏更超绝。",
            "周郎坐中见新作，天葩奇芬众口愕。",
            "君看气焰遮缙绅，想见精神映台阁。",
            "我穷岁晚犹奔走，小邑那知有邂后。",
            "堂堂合置明光宫，簿书堆中不宜有。",
            "功名偶然耳是寄，故应随流坎而止。",
            "且置袖中批诰手，下帘弦歌聊尔耳。",
            "此诗摹写见标格，晴湖无风照春色。",
            "沧海遗珠果见之，邵阳他日如彭泽。"
        ],
        "title": "余游侯伯寿思儒之间久矣而未识季长昨日见之夜归作此寄之",
        "id": "f3808787-37c4-49d0-98d1-15edb8573527"
    },
    {
        "author": "释德洪",
        "paragraphs": [
            "翰墨场中见奇杰，行书半杂欧与薛。",
            "此诗押韵如射鵰，应弦而落人惊绝。",
            "词惟达意非有作，公虽不怪傍人愕。",
            "嗟余平生事苦吟，吟笔今真为公阁。",
            "涣然成文自湍走，如水与风初邂后。",
            "颀然绿发映华裾，人间此客何从有。",
            "我诵此生真一寄，禅林枝稳容栖止。",
            "敢将丑恶酬绝倡，狗尾续貂堪笑耳。",
            "坡谷渊源有风格，光芒万丈余五色。",
            "吾闻龙蛇所由生，必也深山并大泽。"
        ],
        "title": "季长见和甚工复韵答之",
        "id": "febad7c5-21f6-4523-9223-390c0548844e"
    },
    {
        "author": "释德洪",
        "paragraphs": [
            "年来槁项皤须发，世眼憎嫌遭栈绝。",
            "君独照人如冰轮，洗尽宿云寒皎洁。",
            "今日层楼空独倚，天高衮衮飞鸿灭。",
            "掉头哦此赏梅诗，如对北窗香喷雪。",
            "爱君语妙蜕尘埃，道骨自能逃岁月。",
            "玉儿岂是解清唱，想见笑中呵手折。",
            "嗅看应作小颦娇，关心不与年时别。",
            "一欢纷然云雨散，落英满地蛙声歇。",
            "可怜城郭都不知，新诗一出人争说。",
            "和羮他日愿如君，长红袅花歌寿阕。"
        ],
        "title": "季长赏梅使侍儿歌作诗因次韵",
        "id": "cd5b10d1-150f-4c82-ac3f-efbd95202ae4"
    },
    {
        "author": "释德洪",
        "paragraphs": [
            "楼钟尚殷床，密室僧定後。",
            "窗风鸣摵摵，黄落知榆柳。",
            "蜘蛛忽胎丝，灯花亦骈秀。",
            "人从城郭归，村落闻夜嗾。",
            "读诗映檐月，两清俱顿有。",
            "斯人太白豪，醉里诗千首。",
            "要宜万丁带，肘合黄金斗。",
            "袖藏批诰手，却作僧扉扣。",
            "玉堂未放君，此物君家旧。",
            "饱永仍父职，人望亦天授。",
            "悬知夜直清，应念山中友。",
            "莫以腕脱後，嘲我饭山瘦。"
        ],
        "title": "次韵见赠",
        "id": "184f106d-3622-4daa-b0c2-58f69afc4cef"
    },
    {
        "author": "释德洪",
        "paragraphs": [
            "晓烟幻出千万峰，个中我曾如懒融。",
            "天公亦妬饱清境，戏推堕我尘网中。",
            "人生万□无不有，道士宁知为老枫。",
            "去年雪夜宿绝顶，笑声响落千岩风。",
            "今年千岩在掌握，烟雨又复分西东。",
            "磨钱作镜照千里，必也高人非画工。",
            "季长胸中自邱壑，吐辞便觉春无功。",
            "韩侯玩世难共语，精神满腹仍疏通。",
            "酒阑耳热眩红碧，醉语撼子崔嵬胸。",
            "遥知堕帻笑不答，但见玉颊回涡红。"
        ],
        "title": "季长出示子苍诗次其韵盖子苍见衡岳图而作也",
        "id": "0ea80445-2060-4990-ba34-acc93b98c6fa"
    },
    {
        "author": "释德洪",
        "paragraphs": [
            "一杯愁倡低眉峰，不平万事都消融。",
            "嗟余分身处处有，遥知到子谈笑中。",
            "平生踪迹亦可笑，以丑见传如瘿枫。",
            "而公才大置闲地，正坐道骨合仙风。",
            "颇闻少年类豪侠，臂鹰走马王城东。",
            "尔来闭门看修竹，藉甚但传诗句工。",
            "懒于能琴嵇叔夜，痴于恋酒王无功。",
            "明朝此乐堕渺莽，路隔关河魂梦通。",
            "付子後堂以清夜，料理丝竹围酥胸。",
            "曲音少悞即回顾，笑看杯面微波红。"
        ],
        "title": "子伟约见过已而饮于城东但以诗来次韵",
        "id": "f2ab4ad2-570a-492e-9c9b-c6b1c11bb11c"
    },
    {
        "author": "释德洪",
        "paragraphs": [
            "湘西今日云生早，岳麓雪晴看愈好。",
            "朱栏青琐寄木杪，下临绝壑青松道。",
            "知谁沙步泊渔舟，舟中应容寂音老。",
            "爱山谁复如君者，一幅湘西和我画。",
            "分身亦欲看京华，要使痴儿惊羽化。"
        ],
        "title": "季长出权生所画岳麓雪晴图",
        "id": "e95e88d8-1807-40ef-a7c5-a938b6789c18"
    },
    {
        "author": "释德洪",
        "paragraphs": [
            "邵阳归去知几里，万顷斜阳渡湘水。",
            "一叶扁舟共看山，伯鸾德耀俱风味。",
            "山中信宿不忍去，班草松间呼不起。",
            "波心月出卧不知，但爱松风吹醉耳。",
            "朝来拾得浩荡春，雪英红雨纷桃李。",
            "大钟横撞山答响，遥知有寺藏层翠。",
            "想见道人出迎客，犀颅戢戢三千指。",
            "王事得从方外乐，佳处迟留固其理。",
            "何当更和宿山诗，要看云泉生逸气。"
        ],
        "title": "季长尽室来长沙留一月乃还邵阳作是诗送之",
        "id": "be643992-7d39-4f00-a817-13505bcf9f8e"
    },
    {
        "author": "释德洪",
        "paragraphs": [
            "十年不踏黄尘路，老尽归心余一缕。",
            "因同夜语想京华，归心百尺游丝举。",
            "前年别我楚山边，解鞍班草弄云泉。",
            "今年送公古城北，花发水流闻杜鹃。",
            "眉间秀色照春晚，青云故人纷满眼。",
            "门前车马气如云，知谁倒屣迎王粲。",
            "行看腕脱供十吏，玉堂风景非人世。",
            "万乘扣扉宫月斜，梦惊呼烛度窗纱。"
        ],
        "title": "送季长之上都",
        "id": "6802a10f-ff35-4408-b67a-fd489f8fd463"
    },
    {
        "author": "释德洪",
        "paragraphs": [
            "我行厌风埃，日莫休逆旅。",
            "疲坐扪蚤虱，呼童洗袍袴。",
            "起寻古招提，思与幽人晤。",
            "忽觉华气生，乃与周郎遇。",
            "笑谈倾坐人，我亦为停麈。",
            "袖中出新诗，贯珠穿妙语。",
            "丽如花林风，清甚空阶雨。",
            "坐令覊旅情，掣肘弃余去。",
            "太平疆场空，英雄功业悞。",
            "如君文武姿，其可着闲处。",
            "霸陵旧将军，月黑射猛虎。",
            "夜归逢醉尉，颇复较胜负。",
            "丈夫有用舍，世态度今古。",
            "何时紫泥书，夜半搥门户。",
            "边风吹塞尘，千骑红妆女。",
            "横槊赋新诗，唾手取黠虏。",
            "麒麟入图画，佩剑捻白羽。"
        ],
        "tags": [
            "西湖"
        ],
        "title": "西湖寺逢子伟",
        "id": "bac9f578-6ab8-43a7-8552-1f7ddb23019d"
    },
    {
        "author": "释德洪",
        "paragraphs": [
            "霜须瘴面豁齿牙，门前小舟尝自拏。",
            "茅茨丛竹依垄畬，君来游时方采茶。",
            "传呼部曲江路賖，迎门颠倒披袈裟。",
            "仙风照人虔敬加，秀如春露湿兰芽。",
            "和如东风吹奇葩，马蹄归路冲飞花。",
            "青松转壑登龙蛇，路人聚观不敢哗。",
            "诗筒复肯来山家，想见戟门兵卫遮。",
            "湘江玉展无纤瑕，但闻江空响钓车。",
            "嗟予生计唯摝鰕，安识醉墨翻侧麻。",
            "喜如小儿抱秋爪，宣和官焙囊绛纱。",
            "见之美如痒初爬，爱客自试欢无涯。",
            "身世都忘是长沙，院落日长蜂趁衙。",
            "园林雨足鸣池蛙，诗成句法规正邪。",
            "细窥不容铢两差，逸羣翰墨争传夸。",
            "坡谷非子前身耶，沅湘万古一长嗟。",
            "明年夜直趋东华，应有佳句怀烟霞。"
        ],
        "title": "和曾逢原试茶连韵",
        "id": "4e4888f3-2f69-46af-a27c-fdf4812bbd5a"
    },
    {
        "author": "释德洪",
        "paragraphs": [
            "不嫌滞留湘水涯，时作新诗夸露芽。",
            "此篇醉墨翻龙蛇，雷锤雨雹飞尘沙。",
            "开卷疾读喜欲哗，此郎真是能世家。",
            "气如横槊万骑遮，妙如琢玉无疵瑕。",
            "缙绅传观众口夸，矧余秃鬓缠袈裟。",
            "崔嵬胸次书五车，于人岂止一等加。",
            "坐令应手开天葩，不因笔端梦生花。",
            "何时词刃诛奸邪，世途嗜好纷万差。",
            "风流扫地吁可嗟，十年去国道路賖。",
            "两手未忍置所拏，贾生岂欲从螾鰕。",
            "渊明但爱谈桑麻，湘西有舍如藏蛙。",
            "年来颇种东陵爪，爱君才宜践清华。",
            "妙年声誉闻童牙，君看爱客自着茶。",
            "红妆聚观烂朝霞，撑突万卷遭搜爬。",
            "职宜莲烛烧窗纱，不宜槐笏趋早衙。",
            "未甘终老勤山畬，尚能见子昂霄耶，想见雾窗烟缕斜。"
        ],
        "title": "次韵曾嘉言试茶",
        "id": "d2bfd7c7-a0af-4b54-935f-2b223649c8eb"
    },
    {
        "author": "释德洪",
        "paragraphs": [
            "君不见楚竹虚心劲如铁，上有娥英洒清血。",
            "岁寒姿含凄怆情，乱点余花涴高节。",
            "又不见南山紫藤亦清雅，过头标致宜老者。",
            "一簪华髪乌角巾，瘦拳扶之立松下。",
            "何如我公蓄神物，铿然振之露风骨。",
            "横拈倒用惊老禅，劲如紫藤节如竹。",
            "个是云门真正脉，不学芭蕉空指月。",
            "十方都在此杖头，视之不见纤毫隔。",
            "说禅游戏时卓地，魔外狐禅俱胆碎。",
            "仙郎闻是旌阳孙，文章自宜掌帝制。",
            "从来诗句人争说，时出一篇慰衰薾。",
            "此篇秀如望秋山，奇峰自献晴云灭。",
            "朅来酬唱已厌饫，与公倾倒良有素。",
            "岂惟但和铁杖诗，追从已办登山屦。"
        ],
        "title": "次韵许叔温赋龙学铁杖歌",
        "id": "3af8d0d2-2548-47d4-acf7-f9732e850f00"
    },
    {
        "author": "释德洪",
        "paragraphs": [
            "君不见功名欲致砚磨鐡，桑公人间驹汗血。",
            "五季干戈争夺中，低摧几不保臣节。",
            "又不见相如赋工合骚雅，九重偶有赏音者。",
            "及见但为上林令，断国反在淄川下。",
            "长笑两事俱外物，自怜不是封侯骨。",
            "独爱华亭百袖师，小艇横蓑一竿竹。",
            "久住湘江谙水脉，掲蓬惯看湘西月。",
            "闻道公眠画戟丛，相寻长恨城闉隔。",
            "去年卜居城北地，客心每有悲笳碎。",
            "惭愧诗筒走老兵，病眼那容见新制。",
            "老来情绪那忍说，夙瘴乘之觉疲薾。",
            "此生梦幻姑置之，半掩残经香篆灭。",
            "湘中清境享已饫，湘山多情慰心素。",
            "年来更欲学睦州，古寺闭门工织屦。"
        ],
        "title": "复和答之",
        "id": "1c3c34ee-c130-4276-82fe-3a4989013b84"
    },
    {
        "author": "释德洪",
        "paragraphs": [
            "睡觉飞蚊绕鬓声，读书偏爱小窗明。",
            "梧阴满地方隐几，想见捜诗毛骨清。",
            "谁教风鉴在人间，眉宇渊然如鲁山。",
            "指点虚无数归鴈，摩挲香滑写琅玕。",
            "旧闻五色笔如椽，平生醉里傲羲轩。",
            "登轩不解颙颙意，幽鸟自啼华不言。",
            "贾生忧鵩入其居，子美亦遭牛酒污。",
            "仙郎兵卫森画戟，风调特与前人殊。",
            "杖屦相从年可忘，不羞蒹葭玉树旁。",
            "青眼特开浮世少，白头相逢故意长。",
            "尚记垂髫秀发时，神彩不异崔宗之。",
            "此生流落天一角，敢料长沙再见期。"
        ],
        "title": "次韵题颙颙轩",
        "id": "3759cd57-b36a-43e8-bfd0-43ca5011fc90"
    },
    {
        "author": "释德洪",
        "paragraphs": [
            "道人貂蝉後，骨面远瞻视。",
            "少年憎俗子，竟以须髪毁。",
            "形骸已变尽，终不没豪气。",
            "君看谈笑时，时复出奇伟。",
            "湘西松下见，班草问行李。",
            "问侬归何许，披须开笑齿。",
            "名山皆吾家，况复生如寄。",
            "意行吾车驰，身止吾驾税。",
            "吾生天地间，大仓一稊米。",
            "只今相会面，宁知非寄耳。",
            "思归固偶然，吾诗聊一戏。"
        ],
        "title": "赠别不愚首座",
        "id": "63b88ca4-6b99-4b09-ab52-890c3c4d8554"
    },
    {
        "author": "释德洪",
        "paragraphs": [
            "诗眼爱云泉，玉骨含富贵。",
            "精神画牒开，怒威亦和气。",
            "材宜侍至尊，广殿俨剑履。",
            "胡为檐隙间，仅止容膝耳。",
            "譬如横海鳣，蛣屈见脊尾。",
            "卷而为一发，寓此涔蹄水。",
            "何当黑月夕，戏逐风霆起。",
            "悬知王氏轩，又补湘中记。"
        ],
        "title": "题王路分容膝轩",
        "id": "f6be395f-7e62-4ac2-9aaf-7f460ac8ea67"
    },
    {
        "author": "释德洪",
        "paragraphs": [
            "霜华旧游秋正深，涧风落日寒蝉吟。",
            "敛眸默数曾到处，笑看碧烟浮水沉。",
            "朅来大旆为山至，山绾烟鬟三十二。",
            "当时老宿契新丰，坐令衲子如云萃。",
            "眼前无复见此公，叹息丛林扫地空。",
            "空余楼殿出云雨，涂金涧碧光岩丛。",
            "卧听松风难比拟，个中偈句谁宗旨。",
            "赖公摹写入新诗，公不作诗山媿耻。"
        ],
        "title": "次韵游石霜",
        "id": "791a6aad-8b6e-4ed6-8726-0e7186d9f5dd"
    },
    {
        "author": "释德洪",
        "paragraphs": [
            "平生合腰万丁带，谁使天涯宿溪濑。",
            "晓驱部曲上香山，路人如堵看飞盖。",
            "桂环卷舌啸云烟，右辖风流是谪仙。",
            "辋川草树入画图，此风颓落今追还。",
            "散髪岩阿聊一快，世议从来嗟迫隘。",
            "为君戏语敌山光，棘句钩章穷崄怪。",
            "诗成便觉王公轻，整顿道山归去情。",
            "子廉未必山林见，市人中有安期生。"
        ],
        "title": "次韵登苏仙绝顶",
        "id": "352d3dcd-1f16-4d5d-bee9-5a521145ec39"
    },
    {
        "author": "释德洪",
        "paragraphs": [
            "心许房次律，神交郭元振。",
            "人品如奇峰，横秋耸孤峻。",
            "笔阵工斫伐，忠义见词刃。",
            "仕如上濑船，饶力挽不荩。",
            "酒狂夸严武，登高叫虞舜。",
            "大爱淮南王，甘作天厨摈。",
            "死犹遭谤诬，谓坐酒肉馑。",
            "荒祠丛筱间，下瞰湘流浚。",
            "夫子縳富贵，高韵洗骄吝。",
            "诗清如玉佩，中节含温润。",
            "并辔揖此老，让驱不肯进。",
            "嗟予固瞠若，却立那敢瞬。"
        ],
        "title": "次韵谒子美祠堂",
        "id": "a6201c9e-d7f6-4bcc-81ef-49c4cb49da14"
    },
    {
        "author": "释德洪",
        "paragraphs": [
            "今年湘山三尺雪，大松夜倒苍崖冽。",
            "晓惊谁推华藏界，堕我坐前光不灭。",
            "驼裘石丞鄣泥马，壮士甲趋花洒铁。",
            "空斋夜对故人榻，妙语霏霏如锯屑。",
            "窗寒雾暗日生东，恍疑珥笔明光宫。",
            "蹁跹欲点朱蓝袂，一声云斧山玲珑。",
            "明年麦秋歌岁丰，夜香横目祠上穹。",
            "太平无象天有道，塞尘蛮雨长蒙蒙。",
            "归来笑卧北窗下，侍儿簇花闹清夜。",
            "老寻清境几成癖，一觥满引酬讥骂。",
            "应思和月踏层冰，快意暗惊梦犹怕。",
            "诗成字字如贯珠，乞与人间不知价。"
        ],
        "title": "次韵雪中过武冈",
        "id": "e1bc925b-1d93-4c22-893c-a64c8d31281d"
    },
    {
        "author": "释德洪",
        "paragraphs": [
            "危亭为谁小，临此一泓碧。",
            "晴天戏投饵，戢戢见尾脊。",
            "而以鳌名之，相顾愕坐客。",
            "昔人醉鱼海，六鳌曾偶得。",
            "归来眉目间，津津有矜色。",
            "安知华藏界，持取等戏剧。",
            "纳之芥子中，不见有迫窄。",
            "巨细何足较，未出是非域。",
            "夫子忻然笑，请以书屋壁。"
        ],
        "title": "次韵连鳌亭",
        "id": "38c07840-89c5-478a-b0ba-292a1a0345bc"
    },
    {
        "author": "释德洪",
        "paragraphs": [
            "公才如天骥，超绝气逸羣。",
            "低摧簿书中，一笑置勿论。",
            "我如剪翎鹤，俛啄穷朝昏。",
            "生涯无窖子，乞食尝扣门。",
            "但为口腹累，乖隔如参辰。",
            "此夕复何夕，共宿湘山云。",
            "境清藏胜气，情高发幽欣。",
            "天风吹笑语，乞与人间闻。",
            "念公翰墨场，少年策奇勋。",
            "世味如嚼蜡，喜着磨衲裙。",
            "裴公师黄蘗，圆泽友李憕。",
            "因法偶相逢，则以法为亲。",
            "安知我与子，夙昔非弟昆。",
            "吾闻三生石，曾歌旧精魂。",
            "他年葛洪陂，相寻定烦君。",
            "先当理故事，过山寻老仁。",
            "要同夏口村，发瓮惊前身。"
        ],
        "title": "同游云盖分题得云字",
        "id": "80d30c99-2136-48ee-a223-94fe043d3e8d"
    },
    {
        "author": "释德洪",
        "paragraphs": [
            "少节暮年名太重，诏书致之坚不动。",
            "当年捧檄良为亲，安知坐中有张奉。",
            "茅容避雨依树丛，旁人夷踞渠独恭。",
            "朝来杀鸡本供母，从教床下拜林宗。",
            "两翁高行今谁继，吴侯作堂深措置。",
            "镜中勋业姑置之，自广其心养其志。",
            "传闻绝似广陵公，从来孟陶风味同。",
            "未能侯门烦倒屐，想见窗户开青红。",
            "夫人年高视听捷，扶持不用如华妾。",
            "十分金叶寿千龄，笑看醉红潮玉颊。"
        ],
        "title": "治中吴傅朋母夫人王逢原之女也傅朋作堂名养志乞诗为作此",
        "id": "dcfd4fe3-4b17-4538-85f7-005ff10d904f"
    },
    {
        "author": "释德洪",
        "paragraphs": [
            "我庵湘山麓，君家湘江尾。",
            "共看湘山云，同饮湘江水。",
            "君有负郭田，饱食骄穉世。",
            "小儿探井臼，大儿了租税。",
            "我独生事拙，饘粥每不继。",
            "君如李大夫，时时容乞米。",
            "永怀湖山堂，风物自闲美。",
            "楞严初读罢，篆冷空窗几。",
            "微风拾残红，幽鸟妨春睡。",
            "苍苔满门巷，榆柳阴覆砌。",
            "杖策亦窥园，悠然望层翠。",
            "岁时无营为，祭奠修家礼。",
            "自觉去幼安，正复不远耳。",
            "遥知读此诗，忻然开笑齿。"
        ],
        "title": "寄彭景醇奉议",
        "id": "f3ec3de8-c0db-4ad4-99c2-23b85637e380"
    },
    {
        "author": "释德洪",
        "paragraphs": [
            "梦回闻打窗，晓起喜覆瓦。",
            "江山惊昼永，秀色玄相借。",
            "升鞍风便旋，浩荡春随马。",
            "不忧江瘴生，更喜麦连野。",
            "湘山宜可老，庆吊同里社。",
            "乃尔废推挤，眷此多贤者。",
            "湖山薝卜林，为我花连夜。",
            "想见老居士，拥衲清入画。",
            "山阴兴未尽，玉麈思对把。",
            "政恐触机锋，怒遭握拳打。",
            "遥知和此诗，呵笔意闲暇。",
            "妙语斗清妍，正围红粉写。"
        ],
        "title": "宿湘阴村野大雪寄湖山居士",
        "id": "2a110adb-9f96-4974-9f90-d6c025744fb6"
    },
    {
        "author": "释德洪",
        "paragraphs": [
            "夫子和雪诗，放意如注瓦。",
            "手搏华严界，笑中已见借。",
            "高词师枣柏，宁暇数班马。",
            "如登妙高峰，如游广莫野。",
            "怪公个中人，亦入此保社。",
            "朝来谁扣门，寂音老尊者。",
            "扶筇坐山堂，诗眼不知夜。",
            "不入人间世，谁将作图画。",
            "但欠维摩女，玉骨无一把。",
            "纷纷散奇英，梨花风雨打。",
            "湖山晚多态，应接殆未暇。",
            "此诗聊戏公，诗成还自写。"
        ],
        "title": "景醇见和甚妙时方阅华严经复和戏之",
        "id": "b9b8c68d-8e73-4397-ab2b-e2db1320c901"
    },
    {
        "author": "释德洪",
        "paragraphs": [
            "筑堤盖南堂，雪霰响新瓦。",
            "我踏雪泥至，自携双不借。",
            "爱公有俊气，句法洗凡马。",
            "清婉继彭泽，寒陋笑东野。",
            "愿为西崦邻，投名入诗社。",
            "余年吾事济，过从有公者。",
            "何时闻折竹，灯火共清夜。",
            "晓堂人未扫，如开辋川画。",
            "平生学牧牛，鼻索尝自把。",
            "而今失所在，宁复事鞭打。",
            "吾诗一寄耳，雕琢特未暇。",
            "且欣两俱健，意气要倾写。"
        ],
        "title": "雪霁谒景醇时方筑堤捍水修湖山堂复和前韵",
        "id": "b565af82-6e95-4ff0-bd62-aa7d634b760c"
    },
    {
        "author": "释德洪",
        "paragraphs": [
            "周髯迂阔亦自笑，安乐饥寒奈嘲诮。",
            "东坡墨戏偶得之，保藏更作千金调。",
            "自言吾富可埒国，痴病已深那可疗。",
            "坡初画此适然耳，髯以夸人无乃剿。",
            "彭侯满腹是精神，翰墨行藏两俱妙。",
            "应嗟玩物非尚德，未欲夺攘投火疗。",
            "乞之如易紫香囊，岂弟高风珠自照。",
            "此诗醇酽等佳酝，为君满引那辞釂。"
        ],
        "title": "和景醇从周廷秀乞东坡草虫",
        "id": "59caa318-285f-4213-b58f-dd724ae7efe4"
    },
    {
        "author": "释德洪",
        "paragraphs": [
            "贤为万人英，笔力挽万牛。",
            "宝带腰万丁，封及万户侯。",
            "彼富一二数，其实富未周。",
            "君看清曲江，杰立万富楼。",
            "山川占形胜，佳处横高秋。",
            "丈人披白帢，凭栏清两眸。",
            "凛然无求姿，一洗骄气浮。",
            "郿坞痴肉脔，金谷酒色囚。",
            "名均谓之富，泾渭实异流。",
            "余穷蓄一喙，得饱事事休。",
            "贫富若天渊，饱岂有劣优。",
            "此诗如橄榄，初嚼欲弃投。",
            "终然成可口，味永当见收。"
        ],
        "title": "题万富楼",
        "id": "61d11fd1-2f43-4ba6-a655-89dae446edc3"
    },
    {
        "author": "释德洪",
        "paragraphs": [
            "武林散烟鬟，一峰螺髻孤。",
            "烟云有奇态，华木秋不枯。",
            "理公何许来，望见辄轩渠。",
            "曰此灵鹫峰，何年来飞乎。",
            "个中有白猿，为子抵掌呼。",
            "至今呼猿涧，飞波跳碎珠。",
            "朅来楚国南，万山争走趋。",
            "精庐开横塘，清可照眉须。",
            "高人家武林，致此从东吴。",
            "那知湘水西，乃有飞来湖。",
            "连荡满秋色，小艇藏菰蒲。",
            "闲来倚危槛，对立鸥烱如。",
            "我与湘峰色，俱堪入画图。"
        ],
        "title": "湘西飞来湖",
        "id": "ef0597c6-d4a1-4724-9b28-e03f80aca188"
    },
    {
        "author": "释德洪",
        "paragraphs": [
            "问人欲买山，便应知官情。",
            "诗眼艶秋水，袖手望空青。",
            "家蓄不贪宝，寸田常自耕。",
            "永怀柴桑归，悠然见真诚。",
            "不甘口腹累，折腰求乳腥。",
            "偶题五字句，醉墨半欹倾。",
            "麒麟入图画，鼎彝书姓名。",
            "何如瘿瓢中，独酌郎官清。",
            "鸟啼春寂寂，院静花冥冥。",
            "悬知睡足处，衾暖纸窗明。"
        ],
        "title": "次韵周达道运句二首  其一",
        "id": "a8419bb7-3326-4d8f-8d8a-16eb4e15b4bd"
    },
    {
        "author": "释德洪",
        "paragraphs": [
            "朱门连大藩，知是故人宅。",
            "登门一笑欢，忘其身是客。",
            "丛林断岸西，聚落一水隔。",
            "欲知往来数，鸡犬亦相识。",
            "人情改朝夕，世议苦迫窄。",
            "公辈月轮高，不涴浊流色。",
            "拨书卧清晓，井汲闻余滴。",
            "职严宾谒少，境静意自适。",
            "嗟余眷闾里，边风马嘶北。",
            "公贤义当亲，此外吾何择。",
            "瘴痾苏昼簟，小寝喧鼻息。",
            "梦惊哦公诗，清欢洗岑寂。"
        ],
        "title": "次韵周达道运句二首  其二",
        "id": "035c79ea-3e43-4e60-a59c-736d6493ca54"
    },
    {
        "author": "释德洪",
        "paragraphs": [
            "湘西雪连日，荒寒发明鲜。",
            "谁持华藏界，堕我宴坐边。",
            "遥知毘耶老，薝卜开满前。",
            "想见散华女，笑颊微涡旋。",
            "不受禅律缚，尚遭富贵缠。",
            "游戏翰墨中，骨清耸诗肩。",
            "白灰红麒麟，玉液黄金然。",
            "醉眼艶秋水，落笔驱云烟。",
            "放意吐秀句，与雪争清妍。",
            "我诗出寒饿，苦语秋蛩煎。",
            "定作笑拊掌，望空须一掀。"
        ],
        "title": "大雪寄许彦周宣教法弟",
        "id": "5a3e1281-5d26-41af-a9cc-2952da0a3b4b"
    },
    {
        "author": "释德洪",
        "paragraphs": [
            "卧便午簟袪残暑，谁令殿阁风鸥语。",
            "君来谈笑破岑寂，慰此经旬携手阻。",
            "湘山解事不须招，数峰入座争翔舞。",
            "心知清境世不要，胜践从来数支许。",
            "戏将平时说禅口，贬剥诸方呵佛祖。",
            "眼高丛林不见人，但许南台称法乳。",
            "忽惊词锋乱斫伐，披靡千人如项羽。",
            "诗成相对两咨嗟，此生俯仰成今古。"
        ],
        "title": "卧病次彦周韵",
        "id": "4e5aac09-697a-4145-997e-aff3ef3f20ef"
    },
    {
        "author": "释德洪",
        "paragraphs": [
            "辘轳晓汲罢，幽响闻余滴。",
            "不知雨毛空，但觉炊烟湿。",
            "闲居少过从，屋角寒藤入。",
            "夫子独念我，问讯常络驿。",
            "时来款柴扃，饥饱共休戚。",
            "此诗丽如春，妍暖破岑寂。",
            "如追蓟子训，可望不可及。"
        ],
        "title": "次韵朝阴二首  其一",
        "id": "440bb096-dd5d-49ee-8e2c-26b3380222f8"
    },
    {
        "author": "释德洪",
        "paragraphs": [
            "稻田翠浪翻，风叶朝露滴。",
            "按行阡陌间，归来袍袴湿。",
            "驳云漏日脚，窗户空翠入。",
            "当年走京尘，日莫驰山驿。",
            "此生弹指间，强半是悲戚。",
            "朅来效支遁，买山老闲寂。",
            "君真许询辈，诗语时见及。"
        ],
        "title": "次韵朝阴二首  其二",
        "id": "008492e3-81ee-43d1-874d-79da00bb38a1"
    },
    {
        "author": "释德洪",
        "paragraphs": [
            "嗟余早衰人，多病良业疾。",
            "脾劳禁晚餐，腿重怯下湿。",
            "尔来又增添，冷气攻胁脊。",
            "愁坐如蹲猨，呻吟喧四壁。",
            "闻世有仙茅，温中等金石。",
            "恐能祛吾疾，侥幸延余息。",
            "我家小郎君，道眼窥罅隙。",
            "恐余偷心在，指数烦口击。",
            "负负无可言，颓然惭道力。",
            "检蜜念慧远，诵呪忆罗什。",
            "两翁例一笑，颠倒不足惜。",
            "世尊病须乳，侍者遣行乞。",
            "达磨五遭毒，知毒乃敢食。",
            "佛祖岂贪生，避就唯恐失。",
            "二者如不坐，吾罪亦可释。",
            "想见读此诗，笑中和易色。"
        ],
        "title": "余病脾气李宜中教余服仙茅乃从彦周乞之彦周袒肩荷临济呵余钝根败阙病辄服药是以生死为二耶得药作此谢之",
        "id": "6259e7a3-8ead-4f32-99b9-925acfe12055"
    },
    {
        "author": "释德洪",
        "paragraphs": [
            "既有疾可示，非是都无疾。",
            "如春有阳焰，渴鹿想为湿。",
            "以君足疾苦，例我痛腰脊。",
            "忍痛而曰空，触墙为无壁。",
            "此论盖四座，闻者皆屏息。",
            "吾闻有漏躯，有病资药石。",
            "漏尽病乃除，其神则无隙。",
            "譬如出矿金，万锻受锤击。",
            "妙哉迂开老，辩愽见才力。",
            "种性能文章，怒骂成诗什。",
            "荆山玉抵鹊，而为路人惜。",
            "此诗不辞和，而药不厌乞。",
            "又如梦中人，饥而获饮食。",
            "觉来辄大笑，饥饱两俱失。",
            "以是知法空，妄尽方自释。",
            "解空如佛言，不许离声色。"
        ],
        "title": "彦周见和复答",
        "id": "2be82019-a05f-45d4-a8be-16636b375d98"
    },
    {
        "author": "释德洪",
        "paragraphs": [
            "两诗护宗旨，万仞仰峻岭。",
            "攀缘不可及，妙语出锋颖。",
            "钝根遭讥诃，正坐不勇猛。",
            "譬如策疲羸，强以扛九鼎。",
            "顽冥虽难化，岂不发深省。",
            "坐令跛驴心，奋迅起驰骋。",
            "爱君辩纵横，又畏面严冷。",
            "直谅有如子，敢不加虔诇。",
            "尚记笑语时，水轩同煮茗。",
            "池闲如镜空，倒蘸垂杨影。",
            "归来渡湘江，一叶浮万顷。",
            "舟中亦晒药，欲以驻颓景。",
            "君傥终不瞋，药尽更当请。"
        ],
        "title": "彦周以诗见寄次韵",
        "id": "078012d9-2099-47b6-9bcc-01505dcd6d8e"
    },
    {
        "author": "释德洪",
        "paragraphs": [
            "虞卿脱魏齐，弃意与俱去。",
            "公卿一破甑，掉臂不复顾。",
            "萧何追韩信，弃车遂徒走。",
            "贪贤如攫金，不见市人聚。",
            "会合意倾写，掩书想风度。",
            "彦周虽绿髪，风味映前古。",
            "高论倾座人，能破万毁誉。",
            "独立傲世波，屹然如砥柱。",
            "令人毎见之，不敢发鄙语。",
            "推堕吾法中，偃蹇揖佛祖。",
            "死生人所怖，玩之于掌股。",
            "此生几离别，此别觉酸楚。",
            "夜寒众峰高，独看霜月吐。",
            "明日解归舟，西风白苹浦。",
            "君去我独留，苍茫烟水暮。"
        ],
        "title": "送彦周",
        "id": "2195582d-a1d9-4a18-ae4b-097d4c7d81b4"
    },
    {
        "author": "释德洪",
        "paragraphs": [
            "道人天姿心匠妙，漆瞳含秋看飞鸟。",
            "气和不减华林风，韵高胜却霜岩晓。",
            "心胸冰壶不隔尘，争传落笔如有神。",
            "不画凌烟大羽箭，来写山林梦幻身。",
            "清秀摩云洞冰雪，更将已素称三绝。",
            "不作能痴顾虎头，定为露顶王摩诘。",
            "传神写照谁与功，吾闻成在阿堵中。",
            "拟将万匹鹅溪绢，为写沤中胜义空。"
        ],
        "title": "长沙邸舍中承敏觉二上人作记年刻舟之诮以诗赠",
        "id": "7c9ca0d5-f5e2-466e-bf98-b9e8ed661071"
    },
    {
        "author": "释德洪",
        "paragraphs": [
            "隔岸暮山秋翠重，少焉月作冰轮涌。",
            "闲披白帢登此堂，绛阙神清气深稳。",
            "齿应衔环舌卷桂，两鬓西风心一寸。",
            "此中不着丝竹耳，但觉清圆林叶动。",
            "余韵夫须百里闻，风露清冥人跨凤。",
            "恐君夜残亦仙去，弃米叫云空目送。"
        ],
        "title": "王仲诚舒啸堂",
        "id": "e9b76df4-1464-4537-bfda-17583354e445"
    },
    {
        "author": "释德洪",
        "paragraphs": [
            "周郎南州俊，毛骨特英拔。",
            "结髪翰墨场，声光先逸发。",
            "上书论国事，人危泰山压。",
            "居然窜南陬，风埃到须髪。",
            "平生拙生事，寒饥坐旷达。",
            "相逢湘水湄，清甚等苕霅。",
            "书近庾西台，诗如王右辖。",
            "解寻磨衲禅，仍领凌波袜。",
            "春露试晴窗，舌颊增脱活。",
            "浇公刚直胸，捜搅医国法。",
            "气当宿玉堂，丝絇八砖踏。",
            "当分买山钱，放□痛一掐。"
        ],
        "tags": [
            "泰山"
        ],
        "title": "赠周廷秀",
        "id": "b5f2ef6e-1f05-42c1-93e2-2fdd8e7a8ae7"
    },
    {
        "author": "释德洪",
        "paragraphs": [
            "身心俱出家，岂复论家世。",
            "一念断攀缘，即入三摩地。",
            "珍重大愿王，此法端可恃。",
            "若能训此心，是毕丈夫事。",
            "君看宏觉师，後身是昙谛。",
            "傥欲贮甘露，先将洁令器。",
            "自当福人天，岂止能自利。",
            "譬如鸡出燖，真复生厌离。",
            "空印法门杰，净慈数高弟。",
            "初不荷吾法，亦自为□瑞。",
            "汝能倾心事，建此平生志。",
            "净中有浮念，何异目有翳。",
            "内外俱一如，乃称真正士。",
            "以此谈妙法，要使天华坠。",
            "百里半九十，良医三折臂。",
            "果解信此言，不媿甘蔗裔。"
        ],
        "title": "次韵吴兴宗送弟从沩山空印出家",
        "id": "e025f190-c446-4f4d-baa5-c75ec0617a70"
    },
    {
        "author": "释德洪",
        "paragraphs": [
            "醉看湘山二十春，杖藜疾趋旋路尘。",
            "儿童拍手呼不住，并行磨之不怒瞋。",
            "人间祸福本无象，引手按之如有神。",
            "草鞵不踏公卿门，术中玉石两俱焚。",
            "不知世上有憎爱，一味但觉山林尊。",
            "得钱行沽付一醉，儿啼妻号了不闻。",
            "孔仲山为阿里卒，吴门亦藏梅子真。",
            "何年笑跨紫云去，举手山头谢世人。"
        ],
        "title": "张野人求诗",
        "id": "f8d76bbb-b241-4b6d-9d25-018afe0763b0"
    },
    {
        "author": "释德洪",
        "paragraphs": [
            "刚疏触时怒，髪之投海山。",
            "沛恩出意外，缧囚遂生还。",
            "湘西谷量云，结屋清苹湾。",
            "举手弄云水，意适情自闲。",
            "大藩英俊地，翰墨相追攀。",
            "聚话兰丛秀，吐气雌霓弯。",
            "我穷世讳见，所至特见删。",
            "但余遭夫子，时时客扣关。",
            "迩来又识公，喜忘双鬓斑。",
            "夷粹韵拔俗，简重语不烦。",
            "人品有如子，合在台阁间。",
            "归来梦西津，五峰解烟鬟。",
            "故人讶归晚，负负媿在颜。",
            "此诗虽梦语，亦足发天悭。",
            "乃知忧患烈，不能镌冥顽。",
            "遥想为一笑，秀句出饥寒。"
        ],
        "title": "寄郄子中学句",
        "id": "1bcd1e8f-1913-422b-b351-01d0cfa818ed"
    },
    {
        "author": "释德洪",
        "paragraphs": [
            "世味尝已徧，亸着匿云山。",
            "为问何能尔，鸟倦自知还。",
            "湘西一千顷，分我杨柳湾。",
            "时为理鱼蓑，人眠舟自闲。",
            "公真功名人，高韵不可攀。",
            "譬如秋无云，璧月挂一弯。",
            "我诗聊寄耳，猥语凭见删。",
            "峻句乃见辱，崄如履潼关。",
            "细看秀争发，红英微雨斑。",
            "坐令十年心，清凉去煎烦。",
            "竹林在何许，延颈伫望间。",
            "遥知醉逃暑，玉纤侍丫鬟。",
            "得句有奇趣，笑涡印朱颜。",
            "引纸欲续和，自叹才涩悭。",
            "应当恕不迨，乡闾念疏顽。",
            "把卷味长哦，松风嗽齿寒。"
        ],
        "title": "子中见和复答之",
        "id": "a03fd875-53ba-45f4-8440-4f9a6cd58c05"
    },
    {
        "author": "释德洪",
        "paragraphs": [
            "结髪功名场，吾岂厌朝市。",
            "风埃涴袍袴，乐事嗟无几。",
            "那知望耆阇，举手弄云水。",
            "山空答清啸，一洗风埃耻。",
            "赤岸横落日，孤烟起墟里。",
            "阴晴故多态，风物自闲美。",
            "归来说佳处，尚复喜见齿。",
            "为作鹤脑侧，失床忘而趾。",
            "平生嘉遁心，衍挽车轮起。",
            "拭涕师懒瓒，多事笑昙始。"
        ],
        "title": "次韵游衡岳",
        "id": "c3fee450-617e-4a19-9614-7ca714693d09"
    },
    {
        "author": "释德洪",
        "paragraphs": [
            "万峰缠烟霏，一线盘空路。",
            "丹楹出翔舞，半在生云处。",
            "海人猨臂上，哀湍不堪泝。",
            "夫子英特人，自是干国具。",
            "醉耳厌丝竹，来此良有故。",
            "临高赋新诗，妙语发奇趣。",
            "便欲抱琴书，亦作东家住。",
            "山灵应拊掌，笑公入窘步。",
            "自当眠玉堂，莲烛夜枉顾。",
            "偶此爱山尔，戏语亦瓦注。",
            "富贵本缚公，云泉宁可付。",
            "置卷发遐想，湘月微云度。"
        ],
        "title": "次韵游方广",
        "id": "1cee9120-2920-455a-b337-43f9f41fd9fd"
    },
    {
        "author": "释德洪",
        "paragraphs": [
            "昔人隐临湘，解跨白鹿游。",
            "公来吊陈迹，但有林壑幽。",
            "春风扫夕阴，雌霓饮涧湫。",
            "披晴望形胜，衣裾空翠浮。",
            "道人高尻揖，自陈语和柔。",
            "乌犹为人好，草亦能忘忧。",
            "矧汝家临川，共饮西津流。",
            "欣然为题诗，清绝如霜秋。",
            "诗成又自录，小字如蝇头。",
            "意重恐难荷，乡义良已周。",
            "遥乘知兴耳，兴罢夫何求。",
            "我和无好语，效颦增叹羞。"
        ],
        "title": "游白鹿赠大希先",
        "id": "43661f70-fb06-41d7-9df7-777e0fa358dc"
    },
    {
        "author": "释德洪",
        "paragraphs": [
            "大圆镜空越数量，是中岂容男女相。",
            "风橐俱声未易分，前身後身翻覆掌。",
            "种石王生砚出芝，人亡物在何足奇。",
            "请看襄母千里至，庭竹骈根生瑞枝。",
            "人言亲少而子老，异事相传争绝倒。",
            "心法之妙传以麤，此理难与俗人道。",
            "云居的孙难共语，辩如建瓴空气宇。",
            "不将双脚踏城闉，郄侯诗句能写真。"
        ],
        "title": "次韵题兀翁瑞筠亭",
        "id": "8c878617-1f30-4a78-9d8d-2457fdbd5880"
    },
    {
        "author": "释德洪",
        "paragraphs": [
            "两诗清于玉堂卧，气如汉军争袒左。",
            "高轩想见连璧来，辗我门前碧苔破。",
            "为君哦此万籁簧，楚音变尽余微些。",
            "文章自然真吐凤，句拙见之那敢和。",
            "高材要当万钱食，小邑折腰坐饥饿。",
            "仲弓曾为太邱令，义方亦作吉阳佐。",
            "丈夫功名未入手，行乐莫嫌诗酒涴。"
        ],
        "title": "次韵思忠奉议民瞻知丞唱酬佳句",
        "id": "71a213b0-891a-45a1-aaf3-e0b1e887ed92"
    },
    {
        "author": "释德洪",
        "paragraphs": [
            "门前无俗驾，篱外有青山。",
            "不出已成趣，懒惰心所安。",
            "鸣鸠惊午梦，意消风物闲。",
            "可怜修竹林，遮我茅三间。",
            "兄毎缘诗来，有时忘巾冠。",
            "永愧隔壁呼，束带酬问端。",
            "此诗可三复，句挟风霜寒。",
            "令人想见之，恨身无羽翰。",
            "寿子一杯水，世隘轩独寛。"
        ],
        "title": "次韵思晦弟双清轩",
        "id": "1c326caf-ab9b-4f12-aa19-52ff8dbb6627"
    },
    {
        "author": "释德洪",
        "paragraphs": [
            "慈觉初见我，背呼仰而应。",
            "遂同宿湘上，夜语如建瓴。",
            "犀颅气不詟，虎颔目有棱。",
            "精彩类澄观，突兀掩万僧。",
            "乔岳占南极，寒翠知几层。",
            "此老家此山，亲分漳水灯。",
            "宝坊天雨华，午梵盘清冥。",
            "欲知法席盛，但看道价增。",
            "破夏出山来，乃尔忘规绳。",
            "盖皮为之灾，公卿慕声称。",
            "我幸无子累，痴钝人所憎。",
            "平生寝饭外，摩挲一枝藤。",
            "少年入三吴，题诗徧西兴。",
            "归来舟彭蠡，浪山雪崩腾。",
            "匡庐落笑中，万叠横空青。",
            "又尝游并汾，趼足渡河冰。",
            "冲虎上太行，鸡鸣见日升。",
            "此乐堕渺莽，坐睡头鬅鬙。",
            "朅来湘西坞，倦鹤整羽翎。",
            "只待秋风健，祝融期再登。"
        ],
        "tags": [
            "庐山"
        ],
        "title": "会福严慈觉大师",
        "id": "7a6eadb6-d66b-448f-bb62-74bf5de042a0"
    },
    {
        "author": "释德洪",
        "paragraphs": [
            "黄沙横吹意傥恍，江色摸胡迷背向。",
            "刺舟开岸风掠耳，日莫归来说惊浪。",
            "旋添榾柮火蒙密，堵立咨嗟罗少长。",
            "椀楪铿然野炊熟，井税未输夜舂响。",
            "少年信脚蹈忧患，几同蜑叟埋烟瘴。",
            "归来闲散赎辛勤，老住江村无杂想。",
            "梦回书几有青灯，鸡一再鸣布衾暖。",
            "遥想老禅读此诗，应作掀髯笑拊掌。"
        ],
        "title": "慈觉见访余适渡江归以寄之",
        "id": "b4e5ce9d-3d2f-42f5-bc27-6952d225247f"
    },
    {
        "author": "释德洪",
        "paragraphs": [
            "东风背立知谁家，扶头醉韵中流霞。",
            "天涯也识洛阳面，露丛幽蘂生奇葩。",
            "两翁赋诗皆妙语，读之令人欲仙去。",
            "坐间亦着白髪禅，胜游且愿追支许。",
            "拥毳同看聊自娱，春归不肯略踟蹰。",
            "解空勿忆南泉老，但言如梦不言无。"
        ],
        "title": "次韵苏通判观牡丹",
        "id": "f6df3ae9-ec4a-45c1-ba8d-13d3f6ce7b58"
    },
    {
        "author": "释德洪",
        "paragraphs": [
            "我读元侯诗，崄若过惊浪。",
            "忽于旋涡中，溅雪涌千嶂。",
            "又如曹征西，唾手缚袁尚。",
            "又如花间春，熟视迷背向。",
            "何从得此客，要是万夫望。",
            "少年翰墨场，开口取卿相。",
            "低摧牛刀中，轩特见雅量。",
            "君看风月湖，自是无尽藏。",
            "应手物华妙，纤秾见情状。",
            "平生冥捜眼，已照鲍谢上。",
            "自当走奇勋，岂止称师匠。",
            "嗟余衰退者，那敢论辈行。",
            "正如羊叔子，坚卧答陆抗。",
            "诗成急雨来，扫尽层云障。",
            "重惭无杰句，酬君语豪壮。"
        ],
        "title": "次韵元不伐知县见寄",
        "id": "cb6c3145-c0a7-419a-a8f3-e7809c2eeb08"
    },
    {
        "author": "释德洪",
        "paragraphs": [
            "举手弄云泉，溅衣作跳波。",
            "侧耳闻遗音，仰看幽鸟过。",
            "两公作妙语，清绝类阴何。",
            "气爽如南山，晴岚掩峩峩。",
            "意快如落瀑，万仞崩银河。",
            "秀如华林风，嫣然散微和。",
            "而余独朴拙，欲登选佛科。",
            "十年类马驹，镜谓砖可磨。",
            "枫瘤或见取，此事古亦多。",
            "噪吻成绮语，宁恤犯尸罗。"
        ],
        "title": "和元府判游山句",
        "id": "3b5c5f69-2591-4d92-aa48-8672af9be1fb"
    },
    {
        "author": "释德洪",
        "paragraphs": [
            "长沙解岭海，浩壤冠南楚。",
            "岂止风物繁，山水亦清富。",
            "然以余观之，两者未足数。",
            "虽曰大藩地，要以多贤故。",
            "元侯汝颍奇，家世工酌古。",
            "朅来簿书中，见此廊庙具。",
            "三年令小邑，野鹤剪翎羽。",
            "侧脑望云汉，奋跃思远举。",
            "忽闻除书至，当得赞天府。",
            "婢仆想京华，一室哗儿女。",
            "便觉驼铎声，吹帽黄尘路。",
            "举首望绛阙，金碧碍云雨。",
            "富贵来自天，车马气成雾。",
            "遥知念旧游，笑与同僚语。"
        ],
        "title": "送不伐赴天府仪曹",
        "id": "fc4ec22a-c7c4-40a4-bb25-0f51269f16c7"
    },
    {
        "author": "释德洪",
        "paragraphs": [
            "幽人独负三尺琴，自谓羲皇得意深。",
            "经年不肯鼓一曲，欲造千里求知音。",
            "夕阳渡口西风起，黄叶纷纷坠秋水。",
            "送君默默上孤舟，片帆忽举风波里。",
            "此去吴中风物好，重复江湖我曾到。",
            "桂子落时双涧秋，白猿啼处孤松老。",
            "却入苕溪凡几里，连天震泽无穷已。",
            "红蕖苞拆流水香，紫莼丝软鲈鱼美。",
            "何时兴尽见归舟，古今客路多飘流。",
            "孤云别鹤无踪迹，空听蝉声野渡头。"
        ],
        "title": "送友人",
        "id": "c27f96b9-dc99-49b9-b850-19e7774bb8d5"
    },
    {
        "author": "释德洪",
        "paragraphs": [
            "道人貌癯骨藏年，漆瞳照人方而渊。",
            "家住湘山湘水边，气清日应嚼芳鲜。",
            "罗浮饭石性所在，定林饮涧老更坚。",
            "子其徒欤宁果然，抱琴过我亦自贤。",
            "玉徽按抑朱丝弦，借弦为舌传语言。",
            "谁家恩怨余妬怜，绮窗莺燕春风颠。",
            "颠风盘空搅苍烟，萧萧吹鬓人未眠。",
            "清都绛阙断世缘，骨飞不到梦所传。",
            "秦筝心知是响泉，置之髯须一笑掀。",
            "蘂珠三叠舞胎仙，坐令遗世如蜕蝉。",
            "何年醉骑紫云去，此琴枵然成弃捐。"
        ],
        "title": "听道人谙公琴",
        "id": "a854ffcf-3e3d-44c9-b354-83b5f8f95a9c"
    },
    {
        "author": "释德洪",
        "paragraphs": [
            "湘西春色无人要，万顷镜空飞白鸟。",
            "小阁披衣眼力衰，一声款乃酬清晓。",
            "芒鞵闲穿聚落来，此岸绿阴行不了。",
            "南台老未忘乡井，抵掌清谈辄高笑。",
            "烹茶煮笋未当勤，放意赋诗语奇峭。",
            "此生何处不戏剧，万事随缘真道妙。",
            "何当借子西斋宿，共看湘月千峰表。"
        ],
        "title": "儞能禅三乡俊宿山",
        "id": "bd0e37e2-89da-4d22-946a-effd9c14d861"
    },
    {
        "author": "释德洪",
        "paragraphs": [
            "先生如梁鸿，德耀亦爱山。",
            "湘西十日留，笑语烟云间。",
            "弄泉石梅坞，唤舟青苹湾。",
            "藉草饮松下，松风当吹弹。",
            "二妙生清妍，山花插云鬟。",
            "粲然起为寿，舞袖相翩翻。",
            "先生堕帻醉，颇觉天地寛。",
            "醉语忽成诗，为题苍壁颜。",
            "城郭遥相望，但见千峰寒。"
        ],
        "title": "陪张廓然教授游山分题得山字",
        "id": "49117ef1-dd67-4374-975f-701e7cfd291b"
    },
    {
        "author": "释德洪",
        "paragraphs": [
            "青山随处有，见之辄欣然。",
            "独于湘上山，欲买归休田。",
            "此邦多君子，故欲吾终焉。",
            "先生人品高，白鸥春水前。",
            "弟子亦秀发，玉树相明鲜。",
            "颇怪翰墨场，亦着白髪禅。",
            "分题得难韵，下笔风雷旋。",
            "诗成愕众口，不复较後先。",
            "闲中有此乐，安用食万钱。",
            "紫芝爱陆浑，遂为好事传。",
            "悠然见眉宇，宁复羡遗编。"
        ],
        "title": "又得先字",
        "id": "5032230f-117f-4a0e-aa2c-bae3eb672593"
    },
    {
        "author": "释德洪",
        "paragraphs": [
            "长沙古都会，何以冠荆楚。",
            "但曰财富强，山水最佳处。",
            "那知号大藩，寔以英俊聚。",
            "张侯官虽冷，藉甚有名誉。",
            "心胸高崔嵬，万卷相撑拄。",
            "君看逸羣姿，矫不受控御。",
            "罢官当北归，一室哗儿女。",
            "想见驼铎声，桑枣黄尘路。",
            "倚马草十制，胆气见眉宇。",
            "此职谁当之，夫子无媿负。",
            "璧门黄金闺，独宿无晤语。",
            "时应梦湘江，醉卧闻柔橹。"
        ],
        "title": "送廓然",
        "id": "7ff4a4b3-35f5-4e20-97cd-20d7467afaac"
    },
    {
        "author": "释德洪",
        "paragraphs": [
            "湘南古丛林，钟梵百世传。",
            "大圆百丈来，缚屋岩石边。",
            "焕然成宝坊，服用如诸天。",
            "经今成几何，已逾三百年。",
            "谁为中兴者，卓哉空印贤。",
            "大钟日夕撞，圆音答山川。",
            "衲子自成羣，昼诵而夜禅。",
            "道人旧未识，眉目何渊然。",
            "乞诗亦不恶，篝灯临网笺。",
            "人生等浮云，达者无後先。",
            "我亦一戏耳，走笔成长篇。"
        ],
        "title": "大沩山外侍者求诗",
        "id": "02a15b24-69a8-45de-8d4b-88977dbd5fca"
    },
    {
        "author": "释德洪",
        "paragraphs": [
            "清凉寂灭塔，三世无鲜陈。",
            "岿然尘尘中，现此光明身。",
            "尚无有祖成，宁当说有坏。",
            "悯此情见者，亦惊世议隘。",
            "泐潭道人珠，愿力无碍限。",
            "行看苍烟丛，一切俱成办。",
            "狐死必首丘，马嘶必望北。",
            "盖皆不忘本，人岂宜忘德。",
            "秋风净湘楚，万里浩无垠。",
            "嗟予颓然卧，羡子如孤云。"
        ],
        "title": "送珠侍者重修真净塔",
        "id": "74938360-f8c6-4b0c-8708-1ea110ecf4cd"
    },
    {
        "author": "释德洪",
        "paragraphs": [
            "英公南海来，眉宇静而渊。",
            "少年辞海山，脚力生云烟。",
            "已能弄翰墨，句好自可传。",
            "君看嵩仲灵，□瘦耸清坚。",
            "平生护教心，光与星斗悬。",
            "化去四十载，凛然长在前。",
            "文章一技耳，几不减市廛。",
            "要求出世法，道眼照人天。",
            "吾言激後生，君俊无忽焉。",
            "千峰开宿雨，蒙头作深禅。",
            "古人亦何远，何必羡遗编。"
        ],
        "title": "英大师年二十余工文作诗勉之",
        "id": "ef1a5daf-a5ab-487b-9066-ae383b621363"
    },
    {
        "author": "释德洪",
        "paragraphs": [
            "去年社燕前，道人江南住。",
            "一笑塞鸿来，又在龙安浦。",
            "今年寒食後，归心忽飘絮。",
            "不知换秋菊，能复如期否。",
            "此生付浮云，忽散还复聚。",
            "要之不可必，恐作人间雨。",
            "行藏类隐峰，两踏石头路。",
            "故山有遗恨，缺典念马祖。",
            "落日颓金盆，苍茫烟水莫。",
            "离情渺难收，摹写入凝伫。"
        ],
        "title": "崇禅者觅诗归江南",
        "id": "845431bf-67df-4713-8f1b-34c850286918"
    },
    {
        "author": "释德洪",
        "paragraphs": [
            "乱峰踼卓不容数，宝构翔空盘万础。",
            "沩源水作青莲香，攧雷溅雪出烟雨。",
            "住山老如大雄虎，暗谷行藏文彩露。",
            "说禅不费丝毫力，以空为印印诸祖。",
            "道人乃是小于莵，气已食牛难共语。",
            "悠然踪迹似孤云，羡侬先我山中去。",
            "会当出钵螺顶间，见此颀然秀眉宇。"
        ],
        "title": "送悟上人归沩山礼觐",
        "id": "19e5f67f-0205-4fc0-b12b-b7a9333d614e"
    },
    {
        "author": "释德洪",
        "paragraphs": [
            "湘云遮世路，闲客此闲行。",
            "弥日不忍去，眷此山水清。",
            "暖窗欲春色，茗椀雪花轻。",
            "道人旧不识，一见意已倾。",
            "人主无根蒂，聚散如流萍。",
            "聊炷返魂梅，将以熏道情。",
            "此诗亦偶尔，夫用四座惊。"
        ],
        "title": "赠珠维那",
        "id": "aee85ab2-0af2-41a2-ad5d-9dbe625d87c1"
    },
    {
        "author": "释德洪",
        "paragraphs": [
            "道人江南来，快作临川语。",
            "立谈当夕照，乡闾问安否。",
            "坐令十年心，想见西津渡。",
            "少年游诸方，乃欲追佛祖。",
            "清韵不可摹，髣髴见眉宇。",
            "岂止义中龙，当作文中虎。",
            "西风健行李，暂会还径去。",
            "我如社後燕，并立理归羽。",
            "□□□□云，风约聊复住。",
            "勿长应深溪，当作人间雨。"
        ],
        "title": "瑀上人求诗",
        "id": "5c7dfdd0-d212-4e5b-ac9f-49592594b9e3"
    },
    {
        "author": "释德洪",
        "paragraphs": [
            "鹘瑫脑骨紧，脚力健生云。",
            "叠数一万里，捷于臂屈伸。",
            "肉佛不讥诃，称之返云云。",
            "坐诵觉范诗，抄录亦甚勤。",
            "羣儿争欺之，伪杂以佗文。",
            "瑫独颔不语，饭沙俱一吞。",
            "湘西雪达旦，万树吐奇芬。",
            "冻行如鹭鸶，雪泥溅衣裙。",
            "解包呵直指，又作饥猨蹲。",
            "放意说临平，想见禅诵羣。",
            "坐令冷斋中，忽然变春温。",
            "明朝别我去，掣肘径出门。",
            "便觉西湖月，夜坐生梦魂。"
        ],
        "tags": [
            "西湖"
        ],
        "title": "送瑫上人往临平兼戏廓然",
        "id": "20acdec4-4882-4f77-b016-b397307fa38c"
    },
    {
        "author": "释德洪",
        "paragraphs": [
            "青灯映窗山月西，读遍颍皋居士诗。",
            "四蹄雷电骏□□，万丈光芒豪放词。",
            "古锦濯江有余丽，夜光走盘无价珠。",
            "韵高不受富贵缚，眼盖缙绅说林壑。",
            "一语不合□□□，太华摩云森剔卓。",
            "一往归心如鸟工，十分风味□□□。",
            "沉溟山水柳子厚，拨置形骸庞德公。",
            "揽辔不当□□□，珥笔合在明光宫。",
            "天床长哦起曳履，旋呵冻笔□□□。",
            "寄语公家王坦之，为编乃翁诗集尾。"
        ],
        "title": "腊月十六夜读阎资钦提举诗一巨轴",
        "id": "f8d98e6c-280a-4953-bd24-7c6f96ccd40f"
    },
    {
        "author": "释德洪",
        "paragraphs": [
            "青原生下一角麟，单丁住山须底物。",
            "试垂一□□□□，阿师鈯斧成干没。",
            "凭栏小立与僧语，浮云卷尽千峰出。",
            "永怀倔强韩退之，南迁正坐讥诃佛。",
            "山云开遮良偶然，自诧精神费诗律。",
            "阎侯爱山得云饶，胜处迟留多记述。",
            "慕韩毎毎手加额，见诗未读壁先拂。",
            "此公文不数□□，微词天姿含宋屈。"
        ],
        "title": "次韵游南台寺",
        "id": "9492c6d7-1ed7-49a1-bbfb-261702f0f3fe"
    },
    {
        "author": "释德洪",
        "paragraphs": [
            "颍皋韵秀彻，如春在杨柳。",
            "清游毎见删，题诗□□□。",
            "□篇如用兵，曹瞒破张绣。",
            "神远付一快，奇变愕众口。",
            "□□含至美，醇酽兵厨酒。",
            "柳文马顿尘，骄嘶不忘骤。",
            "置□□文中，碔砆杂琼玖。",
            "同时公与侯，富贵可炙手。",
            "人惊风云会，自矜时命偶。",
            "一欢难把玩，忽焉成老丑。",
            "居然成□□，累累增培塿。",
            "两公独如在，并驱让先後。",
            "文章有耿□，□语置坐右。",
            "我老坐诗穷，犇走营升斗。",
            "时能吐佳句，英华出枯朽。"
        ],
        "title": "次韵读韩柳文",
        "id": "b3d8f496-1a7c-47b3-9869-6e8c9119d210"
    },
    {
        "author": "释德洪",
        "paragraphs": [
            "形骸寄簪绅，趣味在林麓。",
            "楚国富山水，下车已心足。",
            "昨闻入层翠，超放等犇鹿。",
            "情高如谢安，举手弄落瀑。",
            "恰如红妆女，弓弯双屈曲。",
            "登高发清啸，余响动林木。",
            "名山冠东南，佳处数天目。",
            "以比衡霍胜，家鸡例野鹜。",
            "归来渡湘江，水作鸭头绿。",
            "应怀绛翠山，归期何日卜。"
        ],
        "title": "次韵新化道中",
        "id": "19875f0c-f5de-4b51-a1fc-3815ab86f91c"
    },
    {
        "author": "释德洪",
        "paragraphs": [
            "云踪不容挽，乃曰堂可贮。",
            "知谁爱岳色，欲以遮藏故。",
            "岳山冠世境，自昔庐诸祖。",
            "道德无鲜陈，世相有今古。",
            "君看马驹儿，乃是僧中虎。"
        ],
        "title": "次韵题贮云堂",
        "id": "13417727-df07-431b-8d21-c7eaf04a7a5e"
    },
    {
        "author": "释德洪",
        "paragraphs": [
            "鼻端有余地，世议嗟迫窄。",
            "君看阎夫子，广莫以为宅。",
            "去宦游人间，面有无求色。",
            "酒阑爱松风，醉眼眩红碧。",
            "俊爽类王济，端复有马癖。",
            "何当食万钱，四海蒙惠泽。",
            "湘潭紫翠间，松下偶相逆。",
            "袖中出新诗，苦语凉肺膈。",
            "夜半来床前，且以慰穷厄。",
            "岂真谪仙人，何其似太白。"
        ],
        "title": "次韵题明白庵",
        "id": "22c2ddda-73e5-4632-a300-d45025248e86"
    },
    {
        "author": "释德洪",
        "paragraphs": [
            "不眠盥漱罢，和衣肱再曲。",
            "村落鸡未鸣，部曲炊已足。",
            "露行逢远火，盲龟值浮木。",
            "马上续残梦，不复较迟速。",
            "故乡夫岂远，随分有松竹。",
            "自种橘千奴，大胜五斗禄。"
        ],
        "title": "和宵行",
        "id": "b4765553-9dc0-49e8-8d44-138bb63fc140"
    },
    {
        "author": "释德洪",
        "paragraphs": [
            "元和八司马，子厚独奇伟。",
            "谪官无以敌，妙语凌山翠。",
            "山以囚自名，溪以愚为字。",
            "醉心溪山间，胜处无不至。",
            "至今永州祠，大类罗池祀。",
            "生存伍猨鸟，遗像土偶侍。",
            "经游香火罢，感叹追前事。",
            "才高出不容，起坐终夜喟。"
        ],
        "title": "次韵题子厚祠堂",
        "id": "639e07b3-e196-41cf-9747-97d39e6ff4ce"
    },
    {
        "author": "释德洪",
        "paragraphs": [
            "闻弦能赏音，公独知雅曲。",
            "易亲复难忘，终期老林麓。",
            "公如追风骥，未见所归宿。",
            "嗟余老摧颓，翩如啄苔鹄。",
            "遥知双泉上，颇亦莳松菊。",
            "何时闻夜舂，并斋着茅屋。",
            "慧观友李源，高风当补续。",
            "便觉雒秀间，杖履笑追逐。",
            "今非茶陵梦，犹欲更秉烛。",
            "爱公押难韵，敏若方破竹。"
        ],
        "title": "和茶陵梦觉索烛见怀",
        "id": "92a8ed7b-93cf-473b-92af-bef1763f9e38"
    },
    {
        "author": "释德洪",
        "paragraphs": [
            "钝拙无人着眼看，一庵睡快如梁端。",
            "那知高轩肯过我，终日笑语成盘桓。",
            "畏公笔力不可敌，坐令三峡回奔湍。",
            "威棱王节照湘楚，夸声众口锋刃攒。",
            "此篇意气更倾写，句法超绝风格完。",
            "许令赓酬亦不免，但恨语带儒生酸。",
            "苦嫌丝竹围醉枕，卧看烟缕凝雕盘。",
            "双泉云树时到梦，神武门前思挂冠。",
            "朝来清事亦稠叠，野饭蓬窗分小团。",
            "人间曲屈多败意，莫辞时此同幽欢。"
        ],
        "title": "次韵偶题",
        "id": "5e64346d-99fd-441d-97dc-30759fe6cca7"
    },
    {
        "author": "释德洪",
        "paragraphs": [
            "阎公立朝时，凛然古遗直。",
            "孤忠捍世波，砥柱屹挺特。",
            "一旦成千古，埋玉秀山侧。",
            "至今山中泉，实以配公德。",
            "欲知其源深，下涨千顷泽。",
            "沙渠走清快，石井湛绀碧。",
            "譬如渑与淄，相去无寻尺。",
            "日光毎下彻，山影必倒植。",
            "倚栏应忻然，游鳞见尾脊。",
            "知谁念纯孝，满掬种白石。",
            "粲然生玉英，冥感吁莫测。",
            "泉旁有精舍，闻多登覧适。",
            "何时同二老，追逐扶瘦策。",
            "诗成坐假寐，梦历秋山赤。",
            "想见环佩清，绕除余响滴。"
        ],
        "title": "寄题双泉",
        "id": "2371235f-c5f7-49a6-b5bb-f577ec27243d"
    },
    {
        "author": "释德洪",
        "paragraphs": [
            "隐几羣动寂，池塘浮夕光。",
            "瓦沟急雨过，熏风满南堂。",
            "飞萤忽点衣，小立闻荷香。",
            "东南喜见月，微云复遮藏。",
            "长哦颍皋诗，清语凉肺肠。",
            "劲气终不屈，镆铘淬光芒。",
            "高怀寰宇间，蠢蠢犇炎凉。",
            "斯人古遗直，天质自温良。",
            "兹夜发遐想，易亲复难忘。",
            "归田无别意，难以枘入方。"
        ],
        "title": "次韵夏夜",
        "id": "927cf499-a1b4-4131-9978-cfc018063ce4"
    },
    {
        "author": "释德洪",
        "paragraphs": [
            "颍皋擘窠书棐几，玉勒银钩照林麓。",
            "山堂聚观杂贤鄙，人人欢然如所欲。",
            "独余耆年视凝远，就观尚如隔罗縠。",
            "筠床瓦枕试新凉，小雨南风正清熟。",
            "岸中一笑山答响，我亦为君聊捧腹。",
            "晚晴轩槛亦何有，隔屋茶烟度修竹。",
            "呼童索纸赋新诗，诗成字字清如玉。",
            "人间何从有此客，满腹精神真可掬。",
            "我惭衰老亦作诗，譬如菌芝生朽木。"
        ],
        "title": "和游谷山",
        "id": "6062e035-59d2-47f6-a855-49f749eeca88"
    },
    {
        "author": "释德洪",
        "paragraphs": [
            "清狂平生笑李赤，诗慕谪仙名烜赫。",
            "尤胜曲影傍权门，爱其炎炎手可炙。",
            "袁丝若至晁错逃，热中未老嗾与嗷。",
            "犹胜怒及水中蟹，不合郭索持双螯。",
            "何如一庵听松雨，泼眼晴窗发茶乳。",
            "更无俗子作白眼，但有水沉横碧缕。",
            "长爱朱生论不卑，神明不欺宁自欺。",
            "买金赏诬岂不美，尚笑世俗今浇漓。",
            "玉川作诗曾救月，退之抵掌夸奇绝。",
            "公今又赋喜雨诗，诗成肯寄甘露灭。",
            "气吐虹蜺辞吐云，才大端如梁与棼。",
            "丽如宫华蜀锦色，骏却千樯万马犇。",
            "屈宋宗枝君得髓，江左风流复兴起。",
            "试手作诗君勿笑，毫忽增之至弓秭。",
            "长哦月出湘淹东，翰墨场中久策功。",
            "千篇翻水不足道，绝爱风味如醉翁。"
        ],
        "title": "和曾倅喜雨之句",
        "id": "7e4c97a5-a8c7-47e5-8bc7-6fd1f9b06a04"
    },
    {
        "author": "释德洪",
        "paragraphs": [
            "解鞍成小寝，部曲营夜炊。",
            "此生一寄耳，梦幻相拘縻。",
            "风餐杂舍者，水宿依江湄。",
            "何时步八砖，压犀帘幕垂。",
            "三湘在图画，开屏供卧披。",
            "公宜宿玉堂，明甚无可疑。",
            "今复聊尔耳，闲作虎头痴。"
        ],
        "title": "次韵过醴陵驿",
        "id": "5356db00-77b0-49b4-aa76-05e4acad9870"
    },
    {
        "author": "释德洪",
        "paragraphs": [
            "先生绛阙姿，名字占仙籍。",
            "妙年取荣名，翰墨乃其职。",
            "而云赋归欤，戏语吾不逆。",
            "醉翁昔仙去，人间暂休息。",
            "文字颇横流，士气久不怿。",
            "公实不出後，议论有精识。",
            "冰壶含青春，不容一尘隔。",
            "吐句如善射，字字皆中的。",
            "佳丽增奇峭，欹侧多醉墨。",
            "高辞敦故旧，读之气横臆。",
            "阅深似退之，顿挫杂抛掷。",
            "如春餙万物，妙用无罅隙。",
            "故人困长哦，其节不容击。",
            "自昔闻公家，诸郎居连璧。",
            "道学进未艾，庆泽流无斁。",
            "纷华脱髪弃，酌古分阴惜。",
            "泛观得其要，云升复川益。",
            "孝友如机云，争攘笑丕植。",
            "闻风方对食，不觉起投筴。",
            "神交梦成趣，意合气自激。",
            "庐陵在何许，纵望手加额。",
            "那知湘江上，握手笑堕帻。",
            "妙处无陈鲜，倾盖如夙昔。",
            "归来看屋梁，喜极心更惕。",
            "弟兄定世家，富贵已寻逼。",
            "而我世憎嫌，暮景桑榆迫。",
            "相从可忘年，顽鲁幸勿责。",
            "一欢难把玩，转顾成陈迹。",
            "闭门工寝饭，且复适吾适。",
            "遥知不吾诧，颇尝有此客。"
        ],
        "title": "次韵",
        "id": "085204da-f054-492b-917d-0796121b3081"
    },
    {
        "author": "释德洪",
        "paragraphs": [
            "退之倔强迁掲阳，道经衡山爱青苍。",
            "逸羣骏气不可御，顿尘初控青丝缰。",
            "朝云偶开岂有意，妙意放浪高称扬。",
            "我生少小善诗律，读之坐令身世忘。",
            "朅来结友本上座，南游私喜初心偿。",
            "橘洲看雪已清绝，更棹野航浮碧湘。",
            "忽惊万峰上云雨，走栋飞檐云雨旁。",
            "知谁凭栏俯落日，跳丸一笑千嵒光。",
            "紫金鸡含一粒粟，磨砖作镜传遗芳。",
            "小庵自披慈忍服，十方普熏知见香。",
            "巉巉玉骨撼不应，但诵妙偈声琅琅。",
            "只今般若台前路，过者拳拳加敬庄。",
            "我寻遗迹恍自失，譬如一苇航渺茫。",
            "三生为扫坐禅石，往事令人思建康。",
            "绍隆佛种有神足，九旬妙义谈汪洋。",
            "当年以法施穷乏，无数珠玑曾斗量。",
            "而今但有楼观好，再拜顾瞻空涕滂。",
            "我公王事获胜践，自谓此乐非寻常。",
            "情高赋诗亦感慨，十年出处何明详。",
            "竹轩莫凉暑雨过，风檐把玩情激昂。",
            "初如冰轮涌东崦，漻漻云幕方高张。",
            "俄如奇兵出不意，铁衣雪刃森堂堂。",
            "细窥如春在花柳，芳心皱眼开包藏。",
            "魂惊豪气立毛髪，风樯驾浪犇龙骧。",
            "韵如玉色映晴昼，清如碧瓦粲晓霜。",
            "适如醉乡识归路，醇如烧春浮玉觞。",
            "意公前身是太白，醉貌宜披云锦裳。",
            "芳津浣匙饭云子，美液浇齿尝琼浆。",
            "吾闻高辞殆天得，宁论结髪翰墨场。",
            "酸寒鸟迹无足道，坐令藉湜仆且僵。",
            "皆言笔端有五色，不然古锦纒肺肠。",
            "夜阑掩卷耿不寐，空庭曳履心彷徨。",
            "譬如三伏黄尘道，坐令炎焰欣清凉。",
            "又如病鹤长侧脑，仰看千仞孤鸾翔。",
            "嗟余胆大亦欲和，韵险恍疑登太行。",
            "何时坐隅乞诗藁，襟量悬知容攫攘。",
            "吾恐斯文将断绝，长哦披髪下大荒。",
            "儿曹乃欲犯矢石，洪钟何异施莛芒。",
            "公如珠玉在渊石，荣辉草木皆煌煌。",
            "读其诗律似仙曲，不杂人间笙与簧。",
            "我非赏音空叹息，拟欲学之嗟未遑。",
            "遥怜与僧登绝顶，意适暗惊人世忙。",
            "诗成气焰如项籍，叱咤千人谁敢当。",
            "自嫌白髪世不要，万回歌舞聊佯狂。",
            "盘珠岂有影迹露，雾豹不欲文彩彰。",
            "那知湘上偶邂后，气岸欣逢许子将。",
            "霜鬓须面一破笑，城隅古寺眠闲房。",
            "心知贵贱不同调，且复抵掌谈江乡。",
            "□□暇日陪杖履，对公岂敢谈文章。",
            "兹游正类羊叔子，湛□与山俱不忘。"
        ],
        "tags": [
            "衡山"
        ],
        "title": "次韵游南岳",
        "id": "af35b6f9-5de3-4e49-89ac-a91bc88ca5e1"
    },
    {
        "author": "释德洪",
        "paragraphs": [
            "大曾秀发如层颠，小曾秋水随方圆。",
            "二豪说诗气旷逸，而我老坐如蹲猨。",
            "弟兄骏气骥堕地，自怜老欲蚕三眠。",
            "一庵收身万事外，但有坏衲长堆肩。",
            "会看连璧登集贤，腰间累累金印悬。",
            "分缘自是公家事，安知不秉卿相权。",
            "平生忠义要活国，浓笑东川无杜鹃。",
            "古城野寺□□□，白灰已烬余凝烟。",
            "瘴痾未损方曲臂，静如鸿鹤就拘挛。",
            "清诗寄我忽惊矍，秀对白鸥春水前。",
            "长哦曳履□□□，余韵发越鸣朱弦。",
            "坐令万象受控勒，知君有笔真如椽。",
            "细看字字有根蒂，满掬明珠谁为穿。",
            "诗坛从此不敢诩，受降君已临中坚。"
        ],
        "title": "次韵曾英发兼简若虚",
        "id": "51fae991-a456-4c75-a20d-f031299e7178"
    },
    {
        "author": "释德洪",
        "paragraphs": [
            "君家庐岳苍崖颠，睡足茗盌浮轻圜。",
            "十年不归空蕙帐，夜鹤哀怨惊晓猿。",
            "朅来湘尾寄城寺，夏簟清凉便昼眠。",
            "扣门剥啄谁过我，上腾火色仍鸢肩。",
            "轩然辩论杂今古，不觉前席心旌悬。",
            "以身狥国爱子布，塞门以土推孙权。",
            "□云诗穷少陵老，饥寒正坐拜杜鹃。",
            "遥知铃斋宾谒□，□□紫砚浮松烟。",
            "作诗寄我对岑寂，为散顽麻双脚挛。",
            "弟兄高才当济世，会看笑揖人主前。",
            "嗟余百念已灰冷，倦易敛翼为虚弦。",
            "粥鱼斋鼓日课办，仰屋卧看三条椽。",
            "管宁木床五十载，好事空传膝处穿。",
            "何如敛目十□□，□树身同金石坚。"
        ],
        "title": "复次元韵",
        "id": "24f29b35-11ea-4f0e-b85a-dd61fc4aa755"
    },
    {
        "author": "释德洪",
        "paragraphs": [
            "残暑霁严威，新凉酿归思。",
            "梦惊闻松声，两鬓到万事。",
            "中情怯离别，此别仍对子。",
            "追惟初识面，宁复讣有此。",
            "明朝舟洞庭，惊浪银山起。",
            "醉眼失湘楚，妙语凌淮泗。",
            "我如浮水叶，遇坎当自止。",
            "行将看荆山，归老鹿门寺。",
            "今不欠无言，但是欠一死。",
            "淮山有奇逸，要是天下士。",
            "若问寂音老，烦君一举似。"
        ],
        "tags": [
            "洞庭湖"
        ],
        "title": "赠别若虚",
        "id": "6ee69ebf-e46d-465f-9c03-077961baddfc"
    },
    {
        "author": "释德洪",
        "paragraphs": [
            "公诗自雄放，故我甘雌伏。",
            "韵高霜月苦，洗尽瘴雾毒。",
            "游丝映明窗，小字为公录。",
            "便觉春争妍，胜气增林麓。",
            "永怀矍铄翁，论兵到精熟。",
            "子阳井底蛙，提耳论祸福。",
            "归来得真主，简易心屈服。",
            "才高犯众忌，薏苡致谤讟。",
            "梁生付一笑，何必较直曲。",
            "山僧亦何知，鱼鼓听斋粥。",
            "陈侯金闺彦，论清如屑玉。",
            "南游兴未已，甚欲乘桴木。",
            "湘西独何幸，旌旆先见辱。",
            "松间偶相值，论交一言足。",
            "云山久干没，赖此佳句赎。"
        ],
        "title": "和陈奉御游梁山",
        "id": "0b8638ed-2bdb-4eb6-b8c8-d1490286280c"
    },
    {
        "author": "释德洪",
        "paragraphs": [
            "夫子谪仙隐于儒，仲连太白真其徒。",
            "栴檀林间法檀度，翰墨场中行秘书。",
            "譬如山川有珪璧，光被草木蒙碔砆。",
            "又如羽毛有麟凤，瑞照百鸟藏鹗鼯。",
            "玉堂金马未入手，公不自叹旁人吁。",
            "猒看朱门森画戟，暇日聊为山水娱。",
            "下车褰衣却部曲，纵望林壑情忻愉。",
            "朱陵洞口见落石，引手匊云跳明珠。",
            "诗成万象在掌握，磨琢无玷如瑾瑜。",
            "旁观十吏不驻足，一日万口传荆湖。",
            "南山道人纷□□，摹写磬石烦丹朱。",
            "归来尽以录寄我，意句不尽情有无。",
            "为公长哦立风槛，明月满轩时卷舒。",
            "吾闻骏马日千里，未遭剪拂随盐车。",
            "嗟余驽钝世鄙笑，分甘垂耳同骡驴。",
            "世间安得支遁眼，画作嘶风神骏图。"
        ],
        "title": "次韵曾韵句游山",
        "id": "c6f0748f-9e82-4051-bbfd-4f7a45bd7f59"
    },
    {
        "author": "释德洪",
        "paragraphs": [
            "飞梯上云雨，猨臂攀层岩。",
            "天风吹鬓须，兹行非人间。",
            "幽泉不知处，但闻鸣佩环。",
            "崄艰硋清快，洄涡走平寛。",
            "□□落万仞，溅雪惊潺潺。",
            "悬崖忽见寺，白昼方掩关。",
            "境□□遐想，坐久生清寒。",
            "山空寂无人，鸟啼花不言。",
            "云披献青嶂，风槛争卷帘。"
        ],
        "tags": [
            "衡山"
        ],
        "title": "次韵游南岳题石桥",
        "id": "ade81311-6a6a-4525-883f-6d4e0a2e3937"
    },
    {
        "author": "释德洪",
        "paragraphs": [
            "笋舆翩追随，顿撼杂揺兀。",
            "蒙腾穿聚落，超放上巉绝。",
            "山腰转巇崄，部曲失行列。",
            "身世逐云轻，眼力与天阔。",
            "撞钟千指集，楼殿寄林末。",
            "同来久倦局，相向怀抱豁。",
            "市朝昏利欲，走鹿不忘渇。",
            "公独蜕尘埃，风蝉妙脱骨。",
            "盘桓拊孤松，松粉落金屑。",
            "谁卷青帝云，推出银蟾阙。"
        ],
        "title": "和游南台",
        "id": "807078ed-4c02-458b-8425-6b617f6537d5"
    },
    {
        "author": "释德洪",
        "paragraphs": [
            "云开见楼阁，峰顶知有寺。",
            "众峰让高寒，盖是出其类。",
            "娲山下僧谭，笑走魔外戏。",
            "忽于一毫端，集此大千界。",
            "曹溪正脉深，不断盖如带。",
            "流而至衡霍，百川蓄汇浍。",
            "乃知般若台，自昔分灯地。",
            "清游亦不恶，俯仰忆前事。",
            "宝构出灰烬，人逝时亦异。",
            "永怀韩潮州，夜与千峰对。",
            "仙去三百年，音容浮如在。",
            "妙语落人间，断碑卧榛桧。",
            "公亦潮州□，□势翩已似。",
            "低摧夙昔心，惨憺经游意。",
            "林高句天成，□□鄙组绘。",
            "刻之苍崖阴，与山增胜槩。"
        ],
        "title": "和游福严",
        "id": "c879cfed-1a52-4ddc-b3d7-c01549f9da8f"
    },
    {
        "author": "释德洪",
        "paragraphs": [
            "苍杉三十里，不复逢川原。",
            "忽然在林杪，万峰延目观。",
            "长崖有积雪，松声杂风泉。",
            "是时春正深，风威犹折绵。",
            "君堇金闺彦，而有清净缘。",
            "和云扫车辙，引手酌灵源。",
            "山空破岑寂，笑语答云烟。",
            "鲁僧作鹰顾，惊此佳少年。",
            "何以比人品，白鸥春水前。",
            "既非山泽儒，亦非地行仙。",
            "谐峰□□□，千叶开青莲。",
            "景净若有得，兹游良偶然。",
            "部曲亦欣□，諠哗下层颠。",
            "归来念清境，依约闻啼猨。"
        ],
        "title": "次韵游高台",
        "id": "e5480d45-cc3b-4080-848a-5895fc8467fb"
    },
    {
        "author": "释德洪",
        "paragraphs": [
            "已甘老死长松下，赏音乃有如公者。",
            "谬当大匠许才能，名器从来岂容假。",
            "但欣一笑说江乡，意气平生要倾泻。",
            "先生之诗自豪放，寒陋心知鄙东野。",
            "此篇粹然有精思，百锻良金方出冶。",
            "汗颜缩手置袖间，对公谁敢言骚雅。",
            "自怜华髪住江村，地偏心远过从寡。",
            "茆檐扪虱鸟声寂，故絮悬鹑成磊苴。",
            "右耳已从前月聋，更欲忘言到瘖哑。",
            "多生垢习磨未尽，公诗又欲临窗写。",
            "何当看公醉岸帻，约束万象闲挥洒。",
            "眼寒独立梁宋郊，一尾追风睇犇马。",
            "读罢新诗发长叹，春色惊回阿练若。",
            "浪秃宣毫和不成，自笑才悭真注瓦。"
        ],
        "title": "次韵见赠",
        "id": "e6b4df49-969c-42d9-b6df-caebe5446301"
    },
    {
        "author": "释德洪",
        "paragraphs": [
            "公才受斧斤，鼻端有余地。",
            "一官游人间，穷达置度外。",
            "着屐登名山，眺览吞眼界。",
            "倒倾蛟龙室，聊为翰墨戏。",
            "搏取华藏海，几间日相对。",
            "石桥亦何有，万峰作阶陛。",
            "平生冠世境，胜践得君辈。",
            "坏壁题新诗，一洗俗眼眦。",
            "我本个中人，久负未归债。",
            "我自负名山，名山岂余弃。"
        ],
        "title": "次韵曾机宜题石桥",
        "id": "3f08aa81-3735-4dcf-bb6f-85d40e0fbe46"
    },
    {
        "author": "释德洪",
        "paragraphs": [
            "老思垂一足，饭想成沙纕。",
            "顿斧盘石上，分灯续螺江。",
            "坐令遗迹地，咄嗟成宝坊。",
            "永怀青松下，睡快欣明窗。",
            "曾侯有逸韵，诗律挟风霜。",
            "重来拜白塔，前身疑姓庞。",
            "山僧作巴音，耸肩颀而长。",
            "愿施笔供养，普熏知见香。",
            "吾观三公子，凛然万夫望。",
            "何当吐佳句，刻石照沅湘。"
        ],
        "title": "和游南台",
        "id": "cfa2db01-d1f8-434b-92ec-b21ae44c7bd6"
    },
    {
        "author": "释德洪",
        "paragraphs": [
            "十年尘土中，厥状浸成俗。",
            "坐令眠云衣，化作征人服。",
            "此行欲买舟，寻我旧山谷。",
            "识君御水傍，笑齿璨明玉。",
            "肃静鹙子仪，修拔孝基目。",
            "殷勤抚道义，祖道欲倾覆。",
            "赖子今妙年，真风跬可续。",
            "闻之厚自愧，所趣在幽独。",
            "君言如不欺，是亦含生福。",
            "须臾读君诗，气韵丽可掬。",
            "心胸何玲珑，多能吾所伏。",
            "春流日夜急，归心难管束。",
            "良会故已述，妙谈何日复。",
            "吴山嘉有余，为君置茅屋。",
            "头白早归来，暮云无使瞩。"
        ],
        "title": "宝月偶值报慈坐中走笔",
        "id": "0788ea71-f831-47c9-b691-075fac9969c3"
    },
    {
        "author": "释德洪",
        "paragraphs": [
            "牛车注经宗两角，那问虚舟移夜壑。",
            "竹间扫除闻击声，戏作伽陀歌独脚。",
            "心波不兴类古井，情缘脱尽如遗箨。",
            "高笑痴儿倚富贵，危如乳燕方巢幕。",
            "已办山藤待湖月，不把芒鞵穿聚落。",
            "安知沙门自有体，全象纷然众盲摸。",
            "要之行藏不属人，手自安然随展握。"
        ],
        "title": "和忠子",
        "id": "9f603811-14d4-4b98-8a22-5a9409a60098"
    },
    {
        "author": "释德洪",
        "paragraphs": [
            "世路惊风波，山林知岁寒。",
            "君看争夺中，忽觉深渺漫。",
            "归来湘西寺，兀坐依蒲团。",
            "摩挲折脚铛，规以稳处安。",
            "湘山亦多态，扶杖时游观。",
            "偶逢林下人，班草一笑欢。",
            "霜风水痕落，岁月难遮拦。",
            "但觉颔髭白，不复知岁残。",
            "堪公故园旧，义胆见急难。",
            "相逢开肺怀，倾倒无余殚。",
            "所居隔聚落，日喜成媻媻。",
            "作诗夸我贤，宁知如玉冠。",
            "遂分湘山翠，茅檐相对看。",
            "往事都莫理，有求真祸端。",
            "饭罢口挂壁，□□发长叹。",
            "暮寒因有雪，炉暖且檀栾。"
        ],
        "title": "和堪维那移居",
        "id": "0a0a73a9-bdb3-4f08-b336-4b3e69c7395b"
    },
    {
        "author": "释德洪",
        "paragraphs": [
            "湘水有庐山，蜀僧有吴韵。",
            "无尘而俱清，雪月夜相映。",
            "书痴喜借人，香癖出天性。",
            "垂涕拨黄独，粪火曾发哂。",
            "三年我东邻，家颠开小径。",
            "一饭必招呼，嘲之终不愠。",
            "明朝趣去我，岁逼青阳近。",
            "子已饱丛林，件件无遗恨。",
            "赠子湘源春，山穷春不尽。"
        ],
        "tags": [
            "庐山"
        ],
        "title": "送元老住清修",
        "id": "e193ee46-d0cf-4405-8b6c-acc1467cabe5"
    },
    {
        "author": "释德洪",
        "paragraphs": [
            "岁晚湘水滨，黄尘似河朔。",
            "江流涸欲尽，缾罂汲余浊。",
            "闹闻双旌出，千骑烁山岳。",
            "雪云卷山去，天宇献辽邈。",
            "娇鸦集风枝，冻鹤时俛啄。",
            "谭兵杜牧之，赋诗果横槊。",
            "山虽非故人，识面亦已数。",
            "文章固余事，正尔全三乐。",
            "太丘令国器，谠议久扬榷。",
            "长吉有美才，崭然见头角。",
            "君看分韵诗，夭力那容学。",
            "嗟余老山林，辈流殊龌龊。",
            "宁料寒窘中，见此三卓荦。",
            "和诗无杰句，钝涩费磨琢。",
            "穷略似孟郊，必劣追韩偓。"
        ],
        "title": "和杜司录岳麓祈雪分韵得岳字",
        "id": "a1ee1634-8beb-4156-b263-c2603cf6edcd"
    },
    {
        "author": "释德洪",
        "paragraphs": [
            "长沙人物秀而雅，争如绝致名天下。",
            "率更之书更古今，钟王笔迹遭凌跨。",
            "藏真草圣梦英篆，齐己诗篇洞青画。",
            "易生宝觉未暇数，尔来邹敦最声价。",
            "巨公要人邈已徧，戏画寂音老尊者。",
            "绳床坏衲气深稳，霜须瘴面情闲暇。",
            "平生刚褊语忤世，定知见此遭讥骂。",
            "凉都贵人如玉丛，富贵熏天光照夜。",
            "凌烟风姿剑拄颐，妙手当烦为图写。"
        ],
        "title": "赠邹处士",
        "id": "b6a5fd1a-9b0b-4a5c-bd44-415554959169"
    },
    {
        "author": "释德洪",
        "paragraphs": [
            "碔砆世既以为玉，芝兰那知不为莸。",
            "人间万事醉不理，携被来为林壑游。",
            "雪花成山过惊浪，五展暮天开橘洲。",
            "篙师绝叫风掠耳，萧萧两鬓空飕飗。",
            "松声盘空上烟翠，顾陟佳处毎迟留。",
            "袖中出诗愕坐客，涔蹄乃尔容吞舟。",
            "东坡句法补造化，山谷笔力江倒流。",
            "两翁连联竟仙去，暮年见子忘百忧。",
            "念当明日江南路，幕阜倚天佳气浮。",
            "故人问我今何似，为道摧颓如慧球。"
        ],
        "title": "郑南寿携诗见过次韵谢之",
        "id": "e449342d-517c-4f3b-9822-e4068396de6e"
    },
    {
        "author": "释德洪",
        "paragraphs": [
            "莱公少年日，逸气生云泉。",
            "定策清东宫，天子为矍然。",
            "奇豪不世出，获一以当千。",
            "亲征功第一，尚记破虏年。",
            "想见和易姿，垂柳春风前。",
            "我公嗣前列，刚特才亦全。",
            "方持使者节，眉宇秀而渊。",
            "高楼独自登，爱公能补天。",
            "高情吊陈迹，妙语吐新篇。",
            "如风行水上，涣然成漪涟。",
            "乃心在王室，何时朝日边。",
            "正坐霖雨手，丰年自留连。",
            "何必羡遗像，公自当济川。"
        ],
        "title": "次韵漕使陈公题莱公祠堂",
        "id": "2ef013d3-dc14-493b-89de-69db2cb0423d"
    },
    {
        "author": "释德洪",
        "paragraphs": [
            "书堂山崦西，微路经桑柘。",
            "婉婉绿阴中，伛偻牵羸马。",
            "须臾将平川，时过幽溪泻。",
            "源深人家稀，落日耕钓罢。",
            "过墙傍修竹，深处开茅舍。",
            "池塘远轩窗，秀露风清夜。",
            "杯盘灯火里，笑语茆檐下。",
            "白酒泻新糟，醇酽如压蔗。",
            "酒酣面发赤，箕坐谈王霸。",
            "排斥出忌讳，怪语令人怕。",
            "野僧旧不欢，痴坐相嘲骂。",
            "但作鹤脑侧，思欢殆无暇。",
            "夜阑乞新诗，自愧非作者。",
            "张灯扫西壁，把笔强驱驾。",
            "万景毎骚纵，此夕偶相借。",
            "遂令诸子欢，一一如图画。"
        ],
        "title": "次韵经蔡道夫书堂",
        "id": "4743fefe-5be2-4511-bfbe-430ad92ee875"
    },
    {
        "author": "释德洪",
        "paragraphs": [
            "吴氏季子世不乏，子孙魁垒特秀发。",
            "人言才业任世重，更觉文章有家法。",
            "奉亲作意构华堂，想见青红湿窗闼。",
            "堂中二老斗康强，夫妇承颜荐寿觞。",
            "朅来儿侄俱登第，举族请名重庆堂。",
            "富贵鼎来推不去，道德照人闾里光。",
            "富公玉食由及养，范公诸郎尽卿相。",
            "亲养子荣兼有德，家声置公范富上。",
            "虚檐风月夜未央，靘庄成轮发清唱。",
            "金鸭香清碧缕飘，灯前玉颊醉红潮。",
            "一尊满劝何所祝，盛事要看追八萧。"
        ],
        "title": "吴子薪重庆堂",
        "id": "1dfd2f5c-866c-4219-a328-6228815556a0"
    },
    {
        "author": "释德洪",
        "paragraphs": [
            "湘西峰顶寺，楼阁藏烟翠。",
            "危台占峰颠，小轩寄幽致。",
            "游人常不到，石壁照溪邃。",
            "于世复何求，此生眠食耳。",
            "翛然亦何有，蒲团空曲几。",
            "凭高俯城郭，车马环磨蚁。",
            "城郭望诸峰，时见孤云起。"
        ],
        "title": "题岳麓深固轩",
        "id": "812eab5c-f002-4430-8649-1bb7d1c268eb"
    },
    {
        "author": "释德洪",
        "paragraphs": [
            "选本住山人，精进激惰懒。",
            "规模如乃翁，铁喙石肝胆。",
            "岂特七闽英，盖亦丛林拣。",
            "子少长庚晓，我老碧云晚。",
            "相亲出数面，别袂聊一挽。",
            "是非一言足，勃窣百事办。",
            "分携青苹湾，相对秋满眼。"
        ],
        "title": "赠别通慧选侄禅师",
        "id": "e4706286-477f-491e-8505-83ab83c8bb36"
    },
    {
        "author": "释德洪",
        "paragraphs": [
            "夜清成水宿，月出波灔灔。",
            "那知是中秋，老眼欲凄眩。",
            "此生天地间，飘泊如蓬转。",
            "朅来泊湘濒，此月凡七见。",
            "冰轮上天衢，万里不知远。",
            "夜深度明河，轮侧明河浅。",
            "西楼欲吹笛，余声落哀怨。",
            "魂清到月胁，寒露纷满面。",
            "林光泼流泉，天大微云卷。",
            "阿崇具纸笔，橘亦磨破砚。",
            "诗成月华清，幼妇与黄绢。"
        ],
        "title": "中秋夕以月色静中见泉声幽处闻为韵分韵得见字",
        "id": "61999035-2f8e-42a9-bcb0-3cc5b24edd50"
    },
    {
        "author": "释德洪",
        "paragraphs": [
            "卜式与弟赀，如塞无底窦。",
            "其爱止弟耳，亲旧竟何有。",
            "二疏得赐金，尽以散亲旧。",
            "但可施一时，安能继其後。",
            "然于简编中，耿光白如昼。",
            "邓侯功名姿，颖脱盖天授。",
            "分财赡族人，约劵规永久。",
            "君看纯孝心，履狶先履瘦。",
            "纷纷窭人子，悬鹑露两肘。",
            "雨雪抱儿女，扣门易升斗。",
            "邓氏岂无贫，炊烟满蓬牖。",
            "安知寒微中，不复生奇秀。",
            "阴功虽无形，报应捷于口。",
            "此风起颓俗，能使薄者厚。",
            "作诗附家传，想见为拊手。"
        ],
        "title": "邓循道分财赡族湘阴诸老赋诗同作",
        "id": "ed28ed27-f0da-4ef9-99e6-b6e3d5776d85"
    },
    {
        "author": "释德洪",
        "paragraphs": [
            "仙郎如惊鸾，风格殊秀整。",
            "文章体自然，五色丽云锦。",
            "纷纷少年场，英气横笔陈。",
            "家声盛汉魏，未暇数唐晋。",
            "元龙特豪伟，太邱苦刚正。",
            "相逢黄卷中，崔嵬山岳峻。",
            "君当世其家，已见逸羣骏。",
            "笑谈不自觉，满坐湖海韵。",
            "富贵率致身，华裾宜绿鬓。",
            "功名偶然耳，何必以身徇。",
            "未近翠云裘，先看班玉笋。"
        ],
        "title": "赠陈静之",
        "id": "d1ed7f26-aea0-47a5-bf51-da2be15309cf"
    },
    {
        "author": "释德洪",
        "paragraphs": [
            "漆瞳照人韵拔俗，平生直性如劈竹。",
            "世情好恶我不知，是是非非一言足。",
            "昔年访道辞七闽，丹青生此身外身。",
            "要将留悦倚门意，此心亦是酬慈亲。",
            "慈亲未老身先逝，梦境悲欢成一戏。",
            "展开觌体露全机，偪塞虚空何处避。"
        ],
        "title": "吊性上人真",
        "id": "95144dd3-e86a-4699-a72b-27d85777bfa4"
    },
    {
        "author": "释德洪",
        "paragraphs": [
            "孤城渺湖天，长堤篆湖水。",
            "柳衙行未穷，已过沙头市。",
            "连樯来万艘，荻丛出千雉。",
            "节物近重阳，风日正清美。",
            "忽惊楼阁开，宝坊堕平地。",
            "璋公十年旧，出迎一笑喜。",
            "□夜及相山，岁月入叹喟。",
            "兹行归鹿门，已作终焉计。",
            "不辞信宿留，爱子多故意。",
            "说禅有家法，翻手了千偈。",
            "铁脊敌魔外，宗风永零替。",
            "我留固随缘，思归亦偶尔。",
            "为君赋新诗，万象困朝戏。",
            "去留未用较，吾生真一寄。"
        ],
        "title": "宣和七年重阳前四日余自长沙还鹿门过荆渚谒天宁璋禅师留二宿作此",
        "id": "a30acf9a-5d0e-4ee7-8760-beccb7f04c76"
    },
    {
        "author": "释德洪",
        "paragraphs": [
            "天下张荆州，乳儿识名誉。",
            "医国陆宣公，护法崔元度。",
            "平生风雷舌，咳唾作霖雨。",
            "隔阔余十年，一旦成万古。",
            "羊昙欲作恸，生存华屋处。",
            "支遁亦伤心，路偶经姚坞。",
            "赖有克家子，春色连眉宇。",
            "君看谈笑时，亦是干国具。",
            "会看如乃翁，独立无喜惧。",
            "文章有种性，家法致工主。",
            "此诗公应闻，想见笑掌拊。"
        ],
        "title": "瞻张丞相画像赠宫使龙图",
        "id": "c5deb391-32de-4856-8654-4023b22cb6d4"
    },
    {
        "author": "释德洪",
        "paragraphs": [
            "上庄俯汉江，古木杂桑柘。",
            "槐衙阴广陌，麦浪涨平野。",
            "连云对囷廪，用谷量牛马。",
            "我来二月破，解鞍绿阴下。",
            "纵望烟霏中，领略见楯瓦。",
            "耆年骨柴崖，迎客意倾写。",
            "干戈争夺余，身在相惊诧。",
            "山空啼杜鹃，龛灯自清夜。",
            "敛眉问儋州，亟口谈江夏。",
            "以余游二公，老大知识寡。",
            "暮归逢醉人，往往遭捶骂。",
            "鹿门有余地，贤矧如君者。",
            "为连修竹林，规以构茅舍。",
            "伏舂旧所能，犁鉏当学把。",
            "相见水过膝，蓑苙清入画。"
        ],
        "title": "初到鹿门上庄见灯禅师遂同宿爱其体物欲托迹以避世戏作此诗",
        "id": "ece353ac-243d-4700-9a90-1811bd219877"
    },
    {
        "author": "释德洪",
        "paragraphs": [
            "伞盖山前曾卓锡，晋安王初造禅室。",
            "水火定成人未知，部曲不前马辟易。",
            "床边卧虎如睡犬，王虽及门不敢入。",
            "冰雪亲瞻道德容，再拜平生愿心息。",
            "两泉俱出雌雄龙，玉殻灵龟蛇五色。",
            "聦禅笑傲贤王喜，鱼龟乃能就掌食。",
            "高风干没五百年，依旧云山如夙昔。",
            "雨中来游春已老，忽见江南少年客。",
            "坐中偶生乡井心，想见禅山倚天碧。",
            "清境幽闲欣可名，偶然得句因题壁。"
        ],
        "title": "游白马寺逢安心上人",
        "id": "3e745e15-f4ef-4284-aebe-54362167a3c1"
    },
    {
        "author": "释德洪",
        "paragraphs": [
            "雪车比毛车，弱水谁欲度。",
            "飘然凌空去，中疑载青女。",
            "□风为通衢，走毂不容驭。",
            "大胜短辕犊，更烦长柄麈。",
            "□□广寒宫，构基非下土。",
            "天公亦薄相，镂冰以为柱。",
            "傍□□银床，谁与挥玉斧。",
            "仙妃倚之笑，疑是漆室女。"
        ],
        "title": "雪夜与僧拥垆僧曰闻唐刘叉赋雪车冰柱诗为退之所赏愿闻其诗予曰忘矣僧请续之口占以授",
        "id": "2bbe104e-7a45-4c9a-8bbf-9a1e7453ad3a"
    },
    {
        "author": "释德洪",
        "paragraphs": [
            "我昔游潜山，空翠揷晴烟。",
            "至今清夜梦，犹能历层颠。",
            "天柱如玉立，贵气朝山川。",
            "下有童师庐，杂沓皆奇贤。",
            "卓途龙山子，靖深波间莲。",
            "近闻亦分座，道眼照人天。",
            "道人使吴来，衣裓余芳鲜。",
            "愿求奇崄句，庶使大法传。",
            "一拳无背触，何处见灵源。"
        ],
        "title": "送贤上人往太平兼简卓首座",
        "id": "abfda470-3d3c-4152-854c-94f5c9172840"
    },
    {
        "author": "释德洪",
        "paragraphs": [
            "子从大梁来，会我秦淮道。",
            "十年三度别，此别吾甘老。",
            "学道如牧羊，败羣者则鞭。",
            "一切但仍旧，自然常现前。",
            "子初不衣绵，而今便故絮。",
            "山舟日夜逃，美貌岂长住。",
            "时至不相待，勿恃骨肉间。",
            "要当自努力，譬如人上山。"
        ],
        "title": "送一上人",
        "id": "c7b81d79-af11-40e1-866c-fd09fe9d459e"
    },
    {
        "author": "释德洪",
        "paragraphs": [
            "正中妙叶百怨门，宝镜孤风天下闻。",
            "缁州道价直干坤，毛骨真是延公孙。",
            "杨广山头草木熏，公独深密护灵根。",
            "衲子雷动云崩奔，暗中明露泾渭分。",
            "醉李有叟笑脸温，胆大三世一口吞。",
            "枯木能花为谁春，春光化为吴山云。",
            "即今住山典刑存，木蛇且无刀斧痕。",
            "我游山隈野水濆，松间见之鬓为掀，留我更宿听啼猿。",
            "人间行役膏火煎，公特见戏非诚言。",
            "颓纲已坠引手搴，乃欲奔走鞭短辕。",
            "要当努力续烈焰，大兴洞上追曹源。"
        ],
        "title": "游龙王赠云老",
        "id": "e126befb-6612-445e-8aee-e04643c32d50"
    },
    {
        "author": "释德洪",
        "paragraphs": [
            "大千微尘偈，章句妙难求。",
            "公为疏通之，如海决江流。",
            "堂堂须垂膺，漆点横清秋。",
            "十虚圆当念，三世集毛头。",
            "平生说禅口，想见光迸浮。",
            "世间眼久灭，法宝空海洲。",
            "年年春欲暮，禅室清香留。",
            "迷途指南车，戴恩负山邱。",
            "愿从清凉山，威光作依投。",
            "行当方山见，跬步披衣裘。"
        ],
        "title": "三月二十八日枣柏大士生辰二首  其一",
        "id": "679a7573-28d7-429d-9cfb-43d04b20adc9"
    },
    {
        "author": "释德洪",
        "paragraphs": [
            "思虑不及处，但曰刹那际。",
            "不曰刹那际，宁当有三世。",
            "于此刹那中，尚不容拟议。",
            "安得有死生，一切诸怖畏。",
            "苦乐欣厌情，及分心境异。",
            "是名颠倒想，不名随顺智。",
            "如人游梦中，所历经千岁。",
            "及其梦觉已，不过食顷耳。",
            "稽首愿悲幢，发此不传秘。",
            "愿分无尽灯，酬此四弘誓。"
        ],
        "title": "三月二十八日枣柏大士生辰二首  其二",
        "id": "93859d4c-1d5e-4e2c-aa12-b52633f4adf5"
    },
    {
        "author": "释德洪",
        "paragraphs": [
            "心花发明照十方，死生窟宅无隐藏。",
            "此老唾笑生馨香，法中骨髓僧中王。",
            "平生一子传余芳，譬如少林有神光。",
            "只今孤愤昭默堂，天魔外道走且僵。",
            "梦寐想见犹清凉，况子径归侍其傍。",
            "明日扁舟浮渺茫，我不得俱空叹伤。",
            "但余一句烦寄将，幕阜山前为举扬。",
            "仰山久不见临济，瘦损法身三尺长。"
        ],
        "title": "送常上人归黄龙省侍昭默老",
        "id": "4550295c-a151-4307-b952-8b89ce12e5c9"
    },
    {
        "author": "释德洪",
        "paragraphs": [
            "石室如仄磬，春云如翠被。",
            "翛然无事僧，来此时枕臂。",
            "无求即无忧，有身还有累。",
            "永怀彭尊宿，一席曾遁世。",
            "天子不得臣，公卿不敢致。",
            "高风不可攀，百世犹兴起。",
            "运禅佳少年，杖锡成戾止。",
            "偶从城郭来，衣裓满空翠。",
            "觅归如子规，掉头须去耳。",
            "山林与聚落，蜜无中边味。",
            "子心有分别，动息若差异。",
            "录以赠其行，不语开笑齿。"
        ],
        "title": "运禅人求偈",
        "id": "4d45ce33-6775-4afa-afdc-952c1dda1ca2"
    },
    {
        "author": "释德洪",
        "paragraphs": [
            "正中妙叶如何会，罗仙隐身露衣带。",
            "芙蓉克家桐城孙，海上闲名闻至尊。",
            "天书夜到道林宫，大钟横撞山𤤮珑。",
            "山容光泽鸟声乐，一番佳气生岩丛。",
            "曹溪宝林甲天下，楼观翔空盘万瓦。",
            "梦中先已逢祖师，异世曾同香火社。",
            "人言骨清辟瘴雾，隘词一律撩人怒。",
            "大阳直裰果有灵，所至自有天龙护。",
            "寄语山头锡杖泉，久枯遽涌宁非天。",
            "老师不作奇特想，已脱圣凡情量缠。"
        ],
        "title": "饯枯木成老赴南华之命",
        "id": "a0195b2f-543c-4f31-bb5b-39a9e0ed5bf1"
    },
    {
        "author": "释德洪",
        "paragraphs": [
            "已披出世衣，影莫落尘俗。",
            "何山无丛林，栖息一枝足。",
            "奈何清净心，甘受热恼毒。",
            "譬如伏枥马，心不忘驰逐。",
            "又如火铁丸，气焰不可触。",
            "礼禅客湘山，山翠在眉目。",
            "盖尝视此辈，高笑一捧腹。",
            "今亦欲还乡，当戒前车覆。",
            "吾闻真实心，不受罪与福。",
            "精进缘不懈，此语君勿恧。"
        ],
        "title": "送礼禅归临川",
        "id": "0bd34d7b-ffd8-401c-a8b5-d2e2cfc6e711"
    },
    {
        "author": "释德洪",
        "paragraphs": [
            "水西南台小精庐，名虽是律禅者居。",
            "粥鱼茶板如指呼，履声童首凫鴈趋。",
            "分身香积太阔迂，食时至则当持盂。",
            "养师反哺如乌雏，荷众司更如鴈奴。",
            "逢人若问明白老，为言病起加清癯。"
        ],
        "title": "送颛街坊",
        "id": "288c9d2a-59e4-49ed-903d-bc419bcf3a7e"
    },
    {
        "author": "释德洪",
        "paragraphs": [
            "次山心地平如镜，照海照毛无少剩。",
            "刘公诃之昏雾蒙，张公磨之复清莹。",
            "张刘皆是善知识，大黄甘草各医病。",
            "惊起荷山大字遂，𤤮珑撞钟山答应。",
            "夜灯午梵赛心愿，望归引领如鹤颈。",
            "一朝骨祖在面前，笑不成声两目瞪。",
            "小儿化去聊折灾，妇翁告殂适其命。",
            "但得夫妻各身健，回观阁中夜鸣磬。",
            "欲知成佛妙法门，不与人争是捷径。"
        ],
        "title": "寄南昌黄次山",
        "id": "a6780c94-c16f-4bde-9ba1-a7ed976ba33a"
    },
    {
        "author": "释德洪",
        "paragraphs": [
            "武陵源深并溪入，无数桃花闹春色。",
            "水面红云欲崩坏，波间烂锦光相射。",
            "昔人误行偶见之，归来醉眼眩红碧。",
            "秦时鸡犬不闻声，但觉晓窗烟雾白。",
            "那知紫府亦仙源，此华万树烧晴川。",
            "少年苾刍谁教汝，照花作意开幽轩。",
            "灵云说悟被花笑，南泉欺客花不言。",
            "何如睡足无一事，倚栏红雨春风颠。",
            "愁来想见故山路，未归先作山中篇。"
        ],
        "title": "寄题紫府普照寺满上人桃花轩",
        "id": "73f360a6-9759-4f03-8363-a29ea7b0a31e"
    },
    {
        "author": "释德洪",
        "paragraphs": [
            "湖容秋色磨青铜，夕阳沙白光蒙蒙。",
            "翩翻欲下更呕轧，十十五五依芦丛。",
            "西兴未归愁欲老，日暮无云天似扫。",
            "一声风笛忽惊飞，羲之书空作行草。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 平沙落鴈",
        "id": "6073f811-fb0e-45bb-8f47-117f42b1480e"
    },
    {
        "author": "释德洪",
        "paragraphs": [
            "东风忽作羊角转，坐看波面纤罗卷。",
            "日脚明边白岛横，江势吞空客帆远。",
            "倚栏心绪风丝乱，苍茫初见疑凫鴈。",
            "渐觉危樯隐映来，此时增损凭诗眼。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 远浦归帆",
        "id": "424c3347-be9e-4564-ab7d-5213f01e8fe5"
    },
    {
        "author": "释德洪",
        "paragraphs": [
            "宿雨初收山气重，炊烟日影林光动。",
            "蚕市渐休人已稀，市桥官柳金丝弄。",
            "隔溪谁家花满畦，滑唇黄鸟春风啼。",
            "酒旗漠漠望可见，知在柘冈村路西。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 山市晴岚",
        "id": "217b01f6-8ff9-4a71-af87-af3d78306077"
    },
    {
        "author": "释德洪",
        "paragraphs": [
            "泼墨云浓归鸟灭，魂清忽作江天雪。",
            "一川秀发浩零乱，万树无声寒妥帖。",
            "孤舟卧听打窗扉，起看宵晴月正晖。",
            "忽惊尽卷青山去，更觉重携春色归。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 江天暮雪",
        "id": "f6c4edca-178c-45bd-9a72-bae16de15cf7"
    },
    {
        "author": "释德洪",
        "paragraphs": [
            "橘香浦浦青黄出，维舟日暮柴荆侧。",
            "涌波好月如佳人，矜夸似弄婵娟色。",
            "夜深河汉正无云，风高掠水白纷纷。",
            "五更何处吹画角，披衣起看低金盆。"
        ],
        "tags": [
            "洞庭湖"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 洞庭秋月",
        "id": "185ef8bd-d8ab-427e-9427-eacfa41bf107"
    },
    {
        "author": "释德洪",
        "paragraphs": [
            "岳麓轩窗方在目，云生忽收图画轴。",
            "软风为作白头波，倒帆断岸渔村宿。",
            "灯火荻丛营夜炊，波心应作出鱼儿。",
            "绝怜清境平生事，蓬漏孤吟晓不知。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 潇湘夜雨",
        "id": "15be060e-ac5c-4572-8e28-8bb2e035b8bc"
    },
    {
        "author": "释德洪",
        "paragraphs": [
            "十年车马黄尘路，岁晚客心纷万绪。",
            "猛省一声何处钟，寺在烟村最深处。",
            "隔溪修竹露人家，扁舟欲唤无人渡。",
            "紫藤瘦倚背西风，归僧自入烟萝去。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 烟寺晚钟",
        "id": "f4ff9dcd-32bf-4105-9bc7-8f8fb0c99c33"
    },
    {
        "author": "释德洪",
        "paragraphs": [
            "碧苇萧萧风淅沥，村巷沙光泼残日。",
            "隔篱炊黍香浮浮，对门登网银戢戢。",
            "刺舟渐近桃花店，破鼻香来觉醇酽。",
            "举篮就侬博一醉，卧看江山红绿眩。"
        ],
        "title": "宋迪作八境绝妙人谓之无声句演上人戏余曰道人能作有声画乎因为之各赋一首 渔村落照",
        "id": "28058752-4539-4d91-9f50-09fc3e537759"
    },
    {
        "author": "释德洪",
        "paragraphs": [
            "水落阴湖洲渚生，风折败荷枯苇茎。",
            "白沙凿凿墨云重，熟视满空翻玉英。",
            "湖边两鴈谁教汝，稳卧自多高世情。",
            "惠崇逸想巧图画，定应爱汝梦漏清。"
        ],
        "title": "汪履道家观雪鴈图",
        "id": "53b40b1e-2f33-42f1-863f-5e0d947f6501"
    },
    {
        "author": "释德洪",
        "paragraphs": [
            "一鸥低飞落平湖，一鸥惊顾行烱如。",
            "红衣脱尽莲蓬绿，翠盖凋残荷柄枯。",
            "更有数蓬癯已老，无人折之欲倾倒。",
            "陌上残红空自好，为谁点缀湖边草。"
        ],
        "title": "颖皋楚山堂秋景两图绝妙二首  其一",
        "id": "48431b11-54e1-40d1-b0a9-c7bbe75ea5ff"
    },
    {
        "author": "释德洪",
        "paragraphs": [
            "溪边两鸭自夫妇，生而能言似相语。",
            "妇先浮波喜转顾，夫欲随之竟先去。",
            "水际清苹各占丛，风撼荷花已退红。",
            "不见清香云锦段，空余霜叶伴枯蓬。"
        ],
        "title": "颖皋楚山堂秋景两图绝妙二首  其二",
        "id": "fe2be072-923e-4b1b-b487-daccb0beac38"
    },
    {
        "author": "释德洪",
        "paragraphs": [
            "何处軥辀叫云木，植杖松间逢白足。",
            "一牛鸣地两禅丛，窗户青红照林麓。",
            "江寒云怒相摹胡，雪意欲作先停蓄。",
            "连空推下翻玉英，想见轩渠笑捧腹。"
        ],
        "title": "和李令祈雪分韵得麓字",
        "id": "f5365997-56c9-4342-9392-d3259032d9b7"
    },
    {
        "author": "释德洪",
        "paragraphs": [
            "李侯何以悦其亲，戏着彩衣觅梨枣。",
            "闲骑竹马画堂前，慈颜一笑自忘老。",
            "毛义捧檄难忘客，茆容杀鸡终得道。",
            "爱公纯孝配古人，甚欲卜邻安井灶。"
        ],
        "title": "和李班叔戏彩堂",
        "id": "99f978ce-96ce-4b8f-996d-da18a7623362"
    },
    {
        "author": "释德洪",
        "paragraphs": [
            "湘中乐哉山水国，道人归去正秋色。",
            "拭目重看云盖云，搓手新尝橘洲橘。",
            "湘西幽居多故人，松下相逢应倚策。",
            "开轩万顷鸭头青，睡起一声风月箔。"
        ],
        "title": "送隆上人归长沙",
        "id": "74d4ec3a-c17a-4fb6-84bd-616f25f7c39a"
    },
    {
        "author": "释德洪",
        "paragraphs": [
            "希夷先生海门住，久不见之想眉宇。",
            "梦中相见荔枝村，觉来一枕芭蕉雨。",
            "行藏顾影应自笑，世事吞声不容数。",
            "从欲若士为远游，莫作云中隐身去。"
        ],
        "title": "六月十五日夜大雨梦莹中",
        "id": "bb71fe2e-8c95-4533-b79e-93d0c2698bea"
    },
    {
        "author": "释德洪",
        "paragraphs": [
            "□□积雨分阴晦，林光山色生精彩。",
            "闲上南原看野棠，一川零乱红如海。",
            "柳外一株何足道，戏语谤花今日悔。",
            "道人请我重赋诗，仓卒烦词为删改。"
        ],
        "title": "予作海棠诗曰一株柳外墙头见胜却千丛着雨时寓居百丈春晴上南原纵望万株浩如海追前诗之失言相随苾刍请记其事",
        "id": "7403efa8-b295-489d-80d9-d871f9b1b1bb"
    },
    {
        "author": "释德洪",
        "paragraphs": [
            "千本苍杉俱合抱，夕阴相映寒蝉噪。",
            "残僧独归清入昼，秋色满庭浓可扫。",
            "霜钟初歇月未生，但觉篝灯一点明。",
            "阶除环佩走流水，楼阁诵经童子声。"
        ],
        "title": "山寺早秋",
        "id": "50b52dea-1dc1-4235-bc2e-fec4e4b3df4f"
    },
    {
        "author": "释德洪",
        "paragraphs": [
            "和气津津出眉宇，平生快活随缘住。",
            "忆昨思山林下来，如今却向城中去。",
            "燕子初飞帘幕风，海棠睡重清明雨。",
            "重唱龙山诸佛机，红尘动处云成缕。"
        ],
        "title": "送僧归云岩",
        "id": "c03b091a-834d-4282-be21-7123beadf9d1"
    },
    {
        "author": "释德洪",
        "paragraphs": [
            "去年岁饥民减口，晨无炊烟闲甑缶。",
            "面余菜色短气中，经营有钱易升斗。",
            "抱孙买锄今岁丰，黄云𥝧稏村村同。",
            "东林鼓声是谁致，聪明慈惠陇西公。"
        ],
        "title": "至抚州崇仁县寄彭思禹奉议兄四首  其一",
        "id": "f9860ccc-4070-4551-ac4a-b38172a4ceb1"
    },
    {
        "author": "释德洪",
        "paragraphs": [
            "吏奸今古同一律，迩来间见复层出。",
            "一邑雀息行镜中，公则生明无别术。",
            "放衙下帘调索弦，来禽青李浴清泉。",
            "吾侪呈押日课办，亦作岸巾相对眠。"
        ],
        "title": "至抚州崇仁县寄彭思禹奉议兄四首  其二",
        "id": "479b8461-2afd-4957-897a-44a38764db5c"
    },
    {
        "author": "释德洪",
        "paragraphs": [
            "我年政如牧民术，败羣者去羊蕃息。",
            "向来盗窃如有盟，飞蹑垣墙度窗隙。",
            "下车夜户民不闭，终夕四邻无犬吠。",
            "一欢醉倒不须归，以砖支头路傍睡。"
        ],
        "title": "至抚州崇仁县寄彭思禹奉议兄四首  其三",
        "id": "a7b417f3-e504-429b-ab19-621538b2e6bd"
    },
    {
        "author": "释德洪",
        "paragraphs": [
            "争歌来为民父母，百里民心始安堵。",
            "外台选才第荐之，何必知贤夺而去。",
            "当持马足卧车辙，报汝百年终有别。",
            "蹄涔不着横海鲸，簿书那容万人杰。"
        ],
        "title": "至抚州崇仁县寄彭思禹奉议兄四首  其四",
        "id": "51848203-f7b4-4905-9c44-369d7f0fcbef"
    },
    {
        "author": "释德洪",
        "paragraphs": [
            "北去忧如会渑口，危甚相如跪瓦缶。",
            "南归喜胜脱鸿门，那恤范增撞玉斗。",
            "筠溪野寺邻新丰，亦与丛林鱼鼓同。",
            "悬知他日君念我，定作少陵寻赞公。"
        ],
        "title": "余还自海外至崇仁见思禹以四诗先焉既别又有太原之行已而幸归石门复次前韵寄之以致山中之信云  其一",
        "id": "4efa2a6a-78a0-4454-9f2e-b3e8813e548e"
    },
    {
        "author": "释德洪",
        "paragraphs": [
            "脱梏宁知缚禅律，但欲闭门长不出。",
            "死祸平生九蹈之，痛恨防身苦无术。",
            "此言了如意在弦，此心烱如月临泉。",
            "山中乐可骄稚世，一榻暑风清昼眠。"
        ],
        "title": "余还自海外至崇仁见思禹以四诗先焉既别又有太原之行已而幸归石门复次前韵寄之以致山中之信云  其二",
        "id": "fb941f67-b6e8-4158-9f79-78b4f00dd3e2"
    },
    {
        "author": "释德洪",
        "paragraphs": [
            "平生心怀济时术，百未一施空叹息。",
            "庭闲昼永僧至门，心回酒醒月窥隙。",
            "东方先生语开闭，投骨心知致羣吠。",
            "千金珠在九重渊，傥能得之必龙睡。"
        ],
        "title": "余还自海外至崇仁见思禹以四诗先焉既别又有太原之行已而幸归石门复次前韵寄之以致山中之信云  其三",
        "id": "258f9d6c-2e45-4bde-8189-3881167c101c"
    },
    {
        "author": "释德洪",
        "paragraphs": [
            "飘零乳儿失慈母，来归家山在阿堵。",
            "瘴痾烝洗百念空，但有诗情磨未去。",
            "虚名实祸车覆辙，道乡端与人间别。",
            "膝穿木榻五十年，君看此翁亦雄杰。"
        ],
        "title": "余还自海外至崇仁见思禹以四诗先焉既别又有太原之行已而幸归石门复次前韵寄之以致山中之信云  其四",
        "id": "67678d78-4f03-4cc8-9c96-dd9e587f8c6d"
    },
    {
        "author": "释德洪",
        "paragraphs": [
            "五湖东归风转柂，柔橹声中飞鸟过。",
            "开蓬不信是庐山，忽惊落瀑从空堕。",
            "道人个中三十秋，那知今始载归舟。",
            "白藕池边月初吐，应对邻房说旧游。"
        ],
        "tags": [
            "庐山"
        ],
        "title": "信上人自东林来请海印禅师过余湘上以赠之",
        "id": "4502eab9-8f6a-4d7c-82f5-fbe425e6afe9"
    },
    {
        "author": "释德洪",
        "paragraphs": [
            "忠子壁观永皇暇，移居自提双不借。",
            "借车祭灶非我事，可听夜舂响西舍。",
            "人言渠侬大类我，试手作诗便声价。",
            "我词勿学郊岛寒，谪仙笔端能造化。"
        ],
        "title": "忠子移居",
        "id": "59ba947c-2e6d-4e42-b173-86d5a5770bda"
    },
    {
        "author": "释德洪",
        "paragraphs": [
            "楞伽剧谈喜高笑，一钵安巢在云杪。",
            "我游庐山二十年，闻名常多识面少。",
            "道林过我古南台，路逢泥软手提□。",
            "台舆瓦合今果尔，更呼邻僧相与来。"
        ],
        "tags": [
            "庐山"
        ],
        "title": "楞伽端介然见访余以病未及谢先此寄之",
        "id": "026f18f2-9b09-4783-80e3-f24c1b4f8085"
    },
    {
        "author": "释德洪",
        "paragraphs": [
            "行尽崇冈与峻岭，今朝又入缘云径。",
            "世尘已觉蜕埃轻，道心遂作燖鸡净。",
            "小轩容膝俯千里，磨钱作镜江山映。",
            "平生林壑竟成癖，南来独觉兹游胜。"
        ],
        "title": "次韵云居寺",
        "id": "3cd61040-6f79-49b9-81e5-e8329b2f2905"
    },
    {
        "author": "释德洪",
        "paragraphs": [
            "政和官焙来何处，雪後晴窗欣共煮。",
            "银缾瑟瑟过风雨，渐觉羊肠挽声度。",
            "盏深扣之看浮乳，点茶三昧须饶汝。",
            "鹧鸪班中吸春露，□□□□□□□。"
        ],
        "title": "无学点茶乞诗",
        "id": "0f971e58-5e2c-43a1-a65e-d3bd9457d1c2"
    },
    {
        "author": "释德洪",
        "paragraphs": [
            "水西南台底气象，绿疏青琐湘江上。",
            "门人俯槛看诸方，笑声散落千岩响。",
            "巴音衲子夜椎门，要识汾阳五世孙。",
            "问渠何所见而去，峰高难宿孤飞云。"
        ],
        "title": "巴川衲子求诗",
        "id": "21d16997-13e1-4fcc-9c0d-36fef75ac42e"
    },
    {
        "author": "释德洪",
        "paragraphs": [
            "雪中桃花夜来折，儿稚犯寒争欲摘。",
            "老仙呵手捻吟笔，指以谓余还叹息。",
            "已作匆匆十月开，人间安得千年枝。"
        ],
        "title": "十月桃",
        "id": "fe339390-4a24-4454-a4cd-8d18fcbf6c92"
    },
    {
        "author": "释德洪",
        "paragraphs": [
            "未见犯寒梅，已有催春雨。",
            "催春春未归，却有昙花飞。",
            "飞香塞世间，何人知鼻处。",
            "遥知与世且同波，随分盘餐付儿女。"
        ],
        "title": "李端叔诞辰",
        "id": "1acbfe04-50b0-4d5a-afc0-567aad995ba5"
    },
    {
        "author": "释德洪",
        "paragraphs": [
            "雨余步林幽，松风初到面。",
            "寒蝉相应鸣，小立无人见。",
            "但爱东南山，色作旋螺转。",
            "入门庭院度飞萤，梵放哀声满深殿。"
        ],
        "title": "雨後得无象新诗次韵",
        "id": "40e7cc58-eda5-4b4f-85e0-c6f394282429"
    },
    {
        "author": "释德洪",
        "paragraphs": [
            "识君童牙中，岂止论半面。",
            "虽同万顷山，经年不相见。",
            "平生草头露，蚌月跳珠转。",
            "永怀终夜不成眠，但见突兀游霄殿。"
        ],
        "title": "用韵寄谊叟",
        "id": "c0d62229-aca4-4dae-bed2-4067d1ee038d"
    },
    {
        "author": "释德洪",
        "paragraphs": [
            "亭外物清旷，人间多热恼。",
            "夜晴登此亭，水月相媚皓。",
            "多君心镜空，光明写怀抱。",
            "凭谁持此意，举似寒山老。"
        ],
        "title": "任价玉馆东园十题 涵月亭",
        "id": "15da1e30-a570-42d8-95d6-33b8c3f99e84"
    },
    {
        "author": "释德洪",
        "paragraphs": [
            "尚记登临时，风日初盎盎。",
            "忽惊无边春，登我眉睫上。",
            "情欢鸟声乐，意适游丝放。",
            "我非连眉郎，搜诗聊植杖。"
        ],
        "title": "任价玉馆东园十题 览秀亭",
        "id": "34ceb284-2251-4e14-b7d0-5ee649dcb173"
    },
    {
        "author": "释德洪",
        "paragraphs": [
            "四注开野亭，面面可人意。",
            "我来俯危栏，蹇傲成纵倚。",
            "应接迷向背，转顾风掠耳。",
            "邻寺一声钟，墟落孤烟起。"
        ],
        "title": "任价玉馆东园十题 四可亭",
        "id": "8f1b7621-e9e2-4534-9f54-c7f1c2178167"
    },
    {
        "author": "释德洪",
        "paragraphs": [
            "名园富家致，此轩冠羣目。",
            "槛次状元红，窗横尊者竹。",
            "坐客定无双，试茶谷帘绿。",
            "愿闻圣谛义，飞辩横麈玉。"
        ],
        "title": "任价玉馆东园十题 第一轩",
        "id": "566ebf2c-7a77-4f82-9b99-4ffda02aff72"
    },
    {
        "author": "释德洪",
        "paragraphs": [
            "槛前揺绿玉，杯面吹红鳞。",
            "主人饱谈笑，和风熏坐宾。",
            "但觉天宇迥，尘滓欲清辰。",
            "虽非曲水会，自是斜川人。"
        ],
        "title": "任价玉馆东园十题 如春轩",
        "id": "b25ecefd-862d-4025-a543-4e7f19b4ba3e"
    },
    {
        "author": "释德洪",
        "paragraphs": [
            "欲问春消息，苍茫嫩日斜。",
            "茅檐聚喧雀，栗林栖暮鸦。",
            "絮袍褁足坐，得句往往佳。",
            "忽起步微月，呵手抝梅花。"
        ],
        "title": "任价玉馆东园十题 寒亭",
        "id": "c836a893-11d9-4973-8ae7-02084ae0258f"
    },
    {
        "author": "释德洪",
        "paragraphs": [
            "水胜万斛舟，至刚柔绕指。",
            "丈夫养浩然，其略盖如此。",
            "朝登青云上，正色决大事。",
            "暮归卧此庵，扪虱口如耳。"
        ],
        "title": "任价玉馆东园十题 浩庵",
        "id": "dd8b29bd-5311-42bc-aa38-8a05643a9b19"
    },
    {
        "author": "释德洪",
        "paragraphs": [
            "虚空亦何有，领略四时事。",
            "君看繁盛时，中有凋零意。",
            "然省可自观，那作明日计。",
            "当游无所还，自住三摩地。"
        ],
        "title": "任价玉馆东园十题 方便堂",
        "id": "4fbdee90-8810-4e26-ab36-0d220db02ce6"
    },
    {
        "author": "释德洪",
        "paragraphs": [
            "念起则为凡，觉之则为圣。",
            "人言此为觉，此觉未真正。",
            "但了一切空，圣凡皆幻影。",
            "宴坐不言中，心波如古井。"
        ],
        "title": "任价玉馆东园十题 觉庵",
        "id": "bfc6d06b-c834-4247-882b-2e5770acc2e9"
    },
    {
        "author": "释德洪",
        "paragraphs": [
            "小轩临止水，一泓湛寒碧。",
            "瞭然见眉须，洞彻尘不隔。",
            "夫子作止观，泾渭不相入。",
            "跏趺学僧禅，谛视鼻端白。"
        ],
        "title": "任价玉馆东园十题 鉴止轩",
        "id": "14e43cf9-d37d-4c44-84af-d9a767c0f8fb"
    },
    {
        "author": "释德洪",
        "paragraphs": [
            "一枝已清妍，交枝更媚妩。",
            "见之已愁绝，那复隔烟雨。",
            "钱塘千顷春，想见西津渡。",
            "他日到南屏，莫忘孤山路。"
        ],
        "title": "任价玉馆东园十题 书华光墨梅",
        "id": "cb203cbd-33f3-4f0b-b6a5-d60eeb867b3f"
    },
    {
        "author": "释德洪",
        "paragraphs": [
            "小轩面层崖，丛蕉手自种。",
            "高风追二朗，生涯与师共。",
            "默坐毎观身，炉烟作云涌。",
            "萧萧半夜雨，亦足清君梦。"
        ],
        "title": "惠侍者清梦轩",
        "id": "16a959de-4c27-47db-8e51-62841330480a"
    },
    {
        "author": "释德洪",
        "paragraphs": [
            "一笑形骸外，便能携手行。",
            "云容与山靥，今日眼偏明。",
            "共坐松下石，仰听松上声。",
            "古人亦何远，安用社中名。"
        ],
        "title": "次韵性之",
        "id": "c09bf84c-d194-407f-b9cb-8f32d798e60c"
    },
    {
        "author": "释德洪",
        "paragraphs": [
            "小溪倚春涨，攘我钓月湾。",
            "新晴为不平，约束晚来还。",
            "银梭时拨刺，破碎波中山。",
            "整钩背落日，一叶软红间。"
        ],
        "title": "筠溪晚望",
        "id": "402974c9-9523-4ed4-ad52-b72cf3fb5dbf"
    },
    {
        "author": "释德洪",
        "paragraphs": [
            "一尾掣电去，万蹄让雄长。",
            "迩来随磨驴，驱逐付厮养。",
            "顿尘忽骄嘶，逸韵发奇想。",
            "公眼如支遁，神骏蒙击赏。"
        ],
        "title": "和杜抚勾古意六首  其一",
        "id": "16481ab3-7947-4a54-ba27-1cbbcecd9d86"
    },
    {
        "author": "释德洪",
        "paragraphs": [
            "岁月走舟壑，不能老乔松。",
            "何如取尘劫，安置弹指中。",
            "我老世不要，闭关师道踪。",
            "自欣方得计，人笑伎之穷。"
        ],
        "title": "和杜抚勾古意六首  其二",
        "id": "d50b4b5b-7c11-42fb-912c-148ca7e032a1"
    },
    {
        "author": "释德洪",
        "paragraphs": [
            "长松援丈萝，无事登青冥。",
            "因缘偶然尔，初非出经营。",
            "我受气类似，抡材置勿听。",
            "翟公亦痴绝，书门议交情。"
        ],
        "title": "和杜抚勾古意六首  其三",
        "id": "4d8a76c7-abe1-49b6-b308-bd7de71493d4"
    },
    {
        "author": "释德洪",
        "paragraphs": [
            "午梦清断续，殷鬓飞蚊鸣。",
            "微风亦见戏，故掩读残经。",
            "相见洞天晓，雾重花冥冥。",
            "秀句吐奇丽，乃尔未忘情。"
        ],
        "title": "和杜抚勾古意六首  其四",
        "id": "76291e83-4024-42e0-93f3-7e794e12ddfe"
    },
    {
        "author": "释德洪",
        "paragraphs": [
            "秋晚凋红翠，幽怀到眉峰。",
            "玉纤弄彩笔，落纸翩惊鸿。",
            "道山归计好，高情付疏慵。",
            "何独谢夫人，特有林下风。"
        ],
        "title": "和杜抚勾古意六首  其五",
        "id": "1adc5e56-befc-4901-939c-63f031b5ee7e"
    },
    {
        "author": "释德洪",
        "paragraphs": [
            "暮年一杯春，愁边赖开拓。",
            "醉乡归路稳，城郭见隐约。",
            "万事付颓然，破帻风堕落。",
            "胸次竟何有，八窗洞空廓。"
        ],
        "title": "和杜抚勾古意六首  其六",
        "id": "8b7c66db-1705-4637-b329-fbba35ff80c7"
    },
    {
        "author": "释德洪",
        "paragraphs": [
            "堕马哭淮王，牧羊仗汉节。",
            "古人守忠义，视死如弃禊。",
            "吾是真比丘，死生见窟宅。",
            "一饭不愿余，孤坐阅岁月。"
        ],
        "title": "了翁有书与谢无逸云觉范真是比丘",
        "id": "b6d971df-ecd3-4936-a3c6-cea741435a7e"
    },
    {
        "author": "释德洪",
        "paragraphs": [
            "在山为远志，出山为小草。",
            "龙潜蟠则神，鸡雌伏知道。",
            "人情难把玩，过眼如电扫。",
            "留云峰下寺，白髪归去好。"
        ],
        "title": "题延福寺壁",
        "id": "03fcedd4-4e36-491e-ad3d-2b828eef9c5c"
    },
    {
        "author": "释德洪",
        "paragraphs": [
            "人间解纕沙，开视儿眼前。",
            "钵饭度永日，一裘支十年。",
            "月岩与云壑，佳处辄留连。",
            "谁云道林黠，犹觅买山钱。"
        ],
        "title": "枣柏大士生辰因读易豫卦有感作此",
        "id": "488e2895-ccf1-4653-8008-552468e1bfaa"
    },
    {
        "author": "释德洪",
        "paragraphs": [
            "大泽深壑间，难藏舟与山。",
            "此身唾雾中，安得长朱颜。",
            "讲公如夙昔，娄永尝追攀。",
            "定作瓮中画，磨衲映青纶。"
        ],
        "title": "次韵周达道运句",
        "id": "7d34928e-7646-4cda-bb8b-d759a675f9ad"
    },
    {
        "author": "释德洪",
        "paragraphs": [
            "清夜读君诗，思豁神亦倾。",
            "岂惟折幔幢，要已倒降旌。",
            "重哦水帘句，纤秾开画屏。",
            "想见落笔时，遶纸走风霆。"
        ],
        "title": "次韵游水帘洞",
        "id": "8236aa66-b34d-4dd7-80c8-3183f5386344"
    },
    {
        "author": "释德洪",
        "paragraphs": [
            "庐山觉未老，俨然旧风姿。",
            "树石亦仙骨，逢春更华滋。",
            "爪分烟翠层，千丈垂白霓。",
            "贪看让争席，舍者尔为谁。"
        ],
        "tags": [
            "庐山"
        ],
        "title": "游庐山简寂观三首  其一",
        "id": "83fd29c3-b3df-4637-9db7-97f7c1297eb8"
    },
    {
        "author": "释德洪",
        "paragraphs": [
            "苍石大如屋，古木出虬枝。",
            "四注阴其下，地坐黄冠师。",
            "山行倦日永，聚话遂忘疲。",
            "行看洞中境，都是寂音诗。"
        ],
        "tags": [
            "庐山"
        ],
        "title": "游庐山简寂观三首  其二",
        "id": "eb6a037a-9b02-4bad-83e7-924964d8d532"
    },
    {
        "author": "释德洪",
        "paragraphs": [
            "怒龙鬬未已，角尾相攀牵。",
            "巨石为解纷，背腹遭虬缠。",
            "千年毒不死，槎牙带云烟。",
            "树间宜画我，乞与人间传。"
        ],
        "tags": [
            "庐山"
        ],
        "title": "游庐山简寂观三首  其三",
        "id": "11cfd4b3-6b7a-46b0-88e7-b383b0ee8021"
    },
    {
        "author": "释德洪",
        "paragraphs": [
            "相送复相别，不异云间月。",
            "无心去复来，有魄圆还缺。",
            "此别兴何如，西风秋月初。",
            "暮鸿千里至，能寄八行书。"
        ],
        "title": "送人",
        "id": "2a7fdbbc-27fe-4fd6-9e2c-1d60d3ee7d50"
    },
    {
        "author": "释德洪",
        "paragraphs": [
            "尺水未到海，兹行多呜咽。",
            "病客未还家，回肠藴千结。",
            "水有到海期，病客归何时。",
            "临岐一扬袂，落日寒风悲。"
        ],
        "title": "别人",
        "id": "69f7b961-ac7f-4b34-9711-ad9e72a3e1c0"
    },
    {
        "author": "释德洪",
        "paragraphs": [
            "子昔送我日，出岫云无心。",
            "今我舍子行，穷猿瞑投林。",
            "勿歌行路难，勿效儿女泣。",
            "处处得逢渠，千江共一月。"
        ],
        "title": "信师相别",
        "id": "b60a2504-f3f3-4f3a-b443-4025b682606a"
    },
    {
        "author": "释德洪",
        "paragraphs": [
            "李侯端自重，不肯下南璧。",
            "君看英特气，自可凌太白。",
            "小邑试牛刀，乃有政和色。"
        ],
        "title": "白日有闲吏青原无惰民为韵奉寄李成德十首  其一",
        "id": "ec2846f8-3206-43ce-bae2-679d6f4833fb"
    },
    {
        "author": "释德洪",
        "paragraphs": [
            "举笔濡大千，挥斤隘八极。",
            "置之卧病轩，翻身触破壁。",
            "起来一调笑，庭树挂斜日。"
        ],
        "title": "白日有闲吏青原无惰民为韵奉寄李成德十首  其二",
        "id": "b34b71d6-ccd3-4640-9897-83d0a00372bb"
    },
    {
        "author": "释德洪",
        "paragraphs": [
            "地生金色光，女作师子吼。",
            "此轩初不然，风日穿窗牖。",
            "莫作两头看，空花竟何有。"
        ],
        "title": "白日有闲吏青原无惰民为韵奉寄李成德十首  其三",
        "id": "7433f26d-2745-49b8-8003-155f70e9a3e2"
    },
    {
        "author": "释德洪",
        "paragraphs": [
            "客来清对榻，客去闭深关。",
            "聊为文字饮，酬唱相往还。",
            "朝来公事少，白日吏长闲。"
        ],
        "title": "白日有闲吏青原无惰民为韵奉寄李成德十首  其四",
        "id": "56255278-9d98-46ea-905d-a6c7d8e57270"
    },
    {
        "author": "释德洪",
        "paragraphs": [
            "少年韵如春，才可供十吏。",
            "故人半青云，隐几肘门寐。",
            "行看登玉堂，清坐追陆贽。"
        ],
        "title": "白日有闲吏青原无惰民为韵奉寄李成德十首  其五",
        "id": "80a7640d-e091-4c1f-928f-c6bed46b7534"
    },
    {
        "author": "释德洪",
        "paragraphs": [
            "朅来民讼少，槐影覆闲庭。",
            "看山久成癖，诗眼耐空青。",
            "长怜谢安石，个中着娉婷。"
        ],
        "title": "白日有闲吏青原无惰民为韵奉寄李成德十首  其六",
        "id": "9d3e7685-18e7-4c15-a9fe-64d79adee141"
    },
    {
        "author": "释德洪",
        "paragraphs": [
            "花光浮县郭，麦浪涨郊原。",
            "吏散僧投谒，诗成月上轩。",
            "何妨横麈尾，相对两忘言。"
        ],
        "title": "白日有闲吏青原无惰民为韵奉寄李成德十首  其七",
        "id": "225d5d9d-df6c-4320-84cd-cf2588bd7143"
    },
    {
        "author": "释德洪",
        "paragraphs": [
            "密室调弦索，晴轩较画图。",
            "捡书凭锦瑟，背句遣奚奴。",
            "一欢同煮茗，此兴不能无。"
        ],
        "title": "白日有闲吏青原无惰民为韵奉寄李成德十首  其八",
        "id": "a9f79ed2-a0c1-4cd4-ad21-ce452f6b5597"
    },
    {
        "author": "释德洪",
        "paragraphs": [
            "深原晓犁耕，隔溪夜舂簸。",
            "竹间伊余行，童稚供日课。",
            "入境观化风，亲视民勤惰。"
        ],
        "title": "白日有闲吏青原无惰民为韵奉寄李成德十首  其九",
        "id": "7c270492-19b1-4558-9d2d-2bc6347b8f8e"
    },
    {
        "author": "释德洪",
        "paragraphs": [
            "单衣试嫩寒，花下爱清晨。",
            "不恨簿书恶，何妨闲岸巾。",
            "定应悬睿想，忧乐自同民。"
        ],
        "title": "白日有闲吏青原无惰民为韵奉寄李成德十首  其一○",
        "id": "e5cf0932-1113-4635-b7a2-4570030cd4a4"
    },
    {
        "author": "释德洪",
        "paragraphs": [
            "但见杯中春泼面，不知门外雨翻盆。",
            "人间万事一虻蚊，正恐卷毡为鳖饮。",
            "何妨跨项作猿蹲，此生随处有干坤。",
            "短李貌和髯似棘，王郎耳热气如霓。",
            "不知今日是何时，醉乡城郭无关钥。",
            "世路风波太崄巇，且看相枕烂如泥。"
        ],
        "title": "雨中闻端叔敦素饮作此寄之",
        "id": "8926f270-2df4-4792-9f68-f5e647e044e8"
    },
    {
        "author": "释德洪",
        "paragraphs": [
            "俊词方觉春照眼，秀句忽惊丝出盆。",
            "睡余两鬓尚殷蚊，行乐风轩须痛饮。",
            "穷吟空屋笑愁蹲，笔端浩荡吐干坤。",
            "落笔新诗敏风雨，捻须豪气划虹霓。",
            "侍儿扶掖醉吟时，靖节田园寻窈窕。",
            "谪仙风味自嵚巇，何如春瓮掲黄泥。"
        ],
        "title": "端叔见和次韵答之",
        "id": "96287fe4-4f85-4a44-8bf2-26064eb7edf3"
    },
    {
        "author": "释德洪",
        "paragraphs": [
            "道乡是宅扶归路，法喜为妻笑鼓盆。",
            "蟭螟胆大敢巢蚊，游戏秋毫锋际立。",
            "卷藏法界眼中蹲，自然函盖合干坤。",
            "醉里两篇开烂锦，雨前千丈挂弯霓。",
            "杨梅卢橘恰尝时，自笑此生真逆旅。",
            "人情何处不同巇，禅心且作絮沾泥。"
        ],
        "title": "再和复答",
        "id": "453cf750-9da2-4279-b2ff-9eaaa03539a3"
    },
    {
        "author": "释德洪",
        "paragraphs": [
            "幽梦惊回烟雾帐，清泉起弄雪花盆。",
            "风檐斜日一区蚊，淮水雨开萦练净。",
            "钟山云卷露龙蹲，痴禅刚道属干坤。",
            "绿髪笔端能吐凤，雪髯胸次尚盘霓。",
            "道山归去定何时，身外声名徒暴曜。",
            "梦中忧患自临巇，乌靴长恨涴尘泥。"
        ],
        "title": "睡起又得和篇",
        "id": "a3a52388-d75a-406d-a90a-7775273ac12a"
    },
    {
        "author": "释德洪",
        "paragraphs": [
            "句健未须缠法律，饮豪那暇较瓶盆。",
            "疾雷破柱一声蚊，吟狂不觉跨驴稳。",
            "醉卧都忘对虎蹲，个中别是一干坤。",
            "八篇俊逸狂时语，五色光芒雨後霓。",
            "清吟要不负明时，嗟我拙词伤弄巧。",
            "爱君难韵解平巇，且歌滑路雨成泥。"
        ],
        "title": "复次韵",
        "id": "f764794f-9cc5-406f-9cbf-293e1e3db3ff"
    },
    {
        "author": "释德洪",
        "paragraphs": [
            "人归西崦步翠麓，月出东峰涌玉盆。",
            "诗如琥珀妙藏蚊，摩头长咏笑自语。",
            "划席冥搜卧复蹲，笔端三昧撼干坤。",
            "众人俯看旋磨蚁，忠义平生贯日霓。",
            "也知用舍各由时，显处山川非设险。",
            "笑中陷穽却藏巇，此时拟议轹中泥。"
        ],
        "title": "晚归自西崦复得再和二首  其一",
        "id": "9bcb1c3e-4844-4e33-9695-77b381a4b7c6"
    },
    {
        "author": "释德洪",
        "paragraphs": [
            "世事回头惊破甑，年华脱手堕空盆。",
            "机锋火聚不容蚊，持帆未欲乘风去。",
            "扪虱闲为抱膝蹲，掌中诃子是干坤。",
            "压寨词锋盘屈剑，吸川酒胆倒垂霓。",
            "脱巾露顶笑狂时，任意清闲饥得食。",
            "关心名利醉登巇，浊流心念已澄泥。"
        ],
        "title": "晚归自西崦复得再和二首  其二",
        "id": "cbcc3b85-fba7-4ec2-9828-3b640a71daed"
    },
    {
        "author": "释德洪",
        "paragraphs": [
            "毳帽驼裘一尾轻，半开便面气如春。",
            "醉归穿市月随人，此境要非吾辈事。",
            "摩头忽忆海山滨，蕨芽荔肉齿生津。",
            "十分春压能眠柳，一再风撩解笑花。",
            "故山应摘雨前茶，从我觅诗如触鹿。",
            "为君肥字作栖鸦，句中有眼莫惊嗟。"
        ],
        "title": "肇上人居京华甚久别余归闽作此送之",
        "id": "f772c03c-7cc8-4a6a-b3b1-2a816a77bf0d"
    },
    {
        "author": "释德洪",
        "paragraphs": [
            "南涧茶香咲语新，西洲春涨小舟横。",
            "困顿人归烂熳晴，天迥游丝长百尺。",
            "日高飞絮满重城，一番花信近清明。"
        ],
        "title": "送因觉先",
        "id": "faea2481-828d-44b4-a12e-82530b46f90e"
    },
    {
        "author": "释德洪",
        "paragraphs": [
            "日暮江空船自流，谁家院落近沧洲。",
            "一枝闲暇出墙头，数朵幽香和月暗。",
            "十分归意为春留，风撩片片是闲愁。"
        ],
        "title": "妙高墨梅",
        "id": "76e40c85-0990-462f-9e3d-79321312ee6d"
    },
    {
        "author": "释德洪",
        "paragraphs": [
            "客食石门寺，而今仅两年。",
            "衰迟嗟我老，邂逅识君贤。",
            "圣域人称亚，儒林秀誉先。",
            "未揎攀桂手，已许买山钱。",
            "垄麦秋期近，庭槐昼影圆。",
            "方思归去日，忽得寄来篇。",
            "意合蒙推奬，情亲出爱怜。",
            "格幽凌雪劲，词锦照人鲜。",
            "把玩欣无厌，行吟却怅然。",
            "句追工部袂，气拍翰林肩。",
            "世已惊殊异，名宜改半千。",
            "永怀风露重，遶徧旧池莲。"
        ],
        "title": "次韵曾侯见寄",
        "id": "4d426591-2f2b-448f-a17e-4c3e68b2cadb"
    },
    {
        "author": "释德洪",
        "paragraphs": [
            "贵出贤王裔，宗连母后因。",
            "秋容漱毛骨，春色照簪绅。",
            "报国忠诚着，惊人句法新。",
            "惯看青禁月，屡梦玉关尘。",
            "博古知无敌，穷经亦绝伦。",
            "後宵通七夕，今日是生辰。",
            "佳气凌湘浦，非烟压楚闉。",
            "绿醽浮白蚁，绮席绕花轮。",
            "寿缀诸天献，词容野客陈。",
            "不凋蟾窟桂，难老海山春。",
            "已作瞻双阙，行看据要津。",
            "功名先入手，图画在麒麟。"
        ],
        "title": "王舍人路分生辰",
        "id": "bebaf442-09ea-4157-ba6b-0d5e3c5373a6"
    },
    {
        "author": "释德洪",
        "paragraphs": [
            "节序春将半，风光过上旬。",
            "人间识英物，地上见麒麟。",
            "冻雨晴还暗，非烟夜达晨。",
            "欢声动湘楚，和气满簪绅。",
            "孝友疑无比，恢疏亦绝伦。",
            "一身浑是德，终日不违仁。",
            "梦已游青禁，行当侍紫宸。",
            "立朝知大体，博古见全醇。",
            "诗妙终联鼎，文高类过秦。",
            "公廉清似玉，刚正凛如神。",
            "幙下名流集，堂中绮宴陈。",
            "贯珠歌白雪，浮蚁皱红鳞。",
            "自幸承颜旧，仍容造膝频。",
            "何时渡弱水，同看十洲春。"
        ],
        "title": "阎资钦提举生辰",
        "id": "eb4bb098-48da-4012-91d0-5ed70f5dc5f9"
    },
    {
        "author": "释德洪",
        "paragraphs": [
            "华国生贤俊，江山孕秀灵。",
            "鸭头淦水绿，螺髻玉筒青。",
            "敏捷收科第，奇豪见典刑。",
            "咲谈回暖律，诗句挟风霆。",
            "官偶求彭泽，才宜在汉庭。",
            "麒麟横逆气，鸑鷟敛修翎。",
            "民讼多闲日，棠阴自满亭。",
            "浪传书课奏，须看鼎彝铭。",
            "仲夏逢佳节，非烟聚杳冥。",
            "数蓂余一叶，推道间千龄。",
            "阡陌登丰後，笙歌烂熳听。",
            "绮筵环妙丽，寿斝捧娉婷。",
            "欢洽连更烛，情高促画屏。",
            "九衢花照夜，万井月开扃。",
            "风飐银河动，天惊玉露零。",
            "三台星密处，旁有老人星。"
        ],
        "title": "陈奉议生辰",
        "id": "a334d279-01d3-4f74-8c88-3db4ac9ee509"
    },
    {
        "author": "释德洪",
        "paragraphs": [
            "青松傲霜雪，事悞亦迍邅。",
            "或脱斧斤厄，则遭藤蔓缠。",
            "北渠材砢礧，耸壑色芳鲜。",
            "不作千楹栋，终为万斛船。",
            "那知过华屋，长恸摇空鞭。",
            "增击疑仙去，超摇弃我先。",
            "但余殷枕泪，无复对床眠。",
            "忆昨游湓浦，曾同上紫烟。",
            "春光随杖履，咲响落云泉。",
            "尚想登临处，仍哦唱和篇。",
            "暗惊生死隔，默数十三年。",
            "台宪登羣彦，秋风吹一鹯。",
            "诛奸志未舍，谋国疏空传。",
            "醉驭毛车度，谁推日毂旋。",
            "岁时嗟易得，力命古难全。",
            "报施徒云尔，功名信偶然。",
            "清忠光竹帛，英气敛山川。",
            "哭子如临敌，当勾失短鋋。"
        ],
        "title": "次韵曾伯容哭夏均父",
        "id": "b091a766-6eb9-4c58-ba6b-d381a9fc503e"
    },
    {
        "author": "释德洪",
        "paragraphs": [
            "夜清暑雨过，四壁草虫鸣。",
            "一枕幽人梦，半窗闲月明。",
            "摧颓宏法志，老大住山情。",
            "忽忆陈尊宿，编蒲度此生。"
        ],
        "title": "湘上闲居",
        "id": "f25350f7-6727-4ed5-b44f-efdf60fee700"
    },
    {
        "author": "释德洪",
        "paragraphs": [
            "余生已无累，古寺寄闲房。",
            "睡足无来客，窗空又夕阳。",
            "丛蕉高出屋，病叶偶飘廊。",
            "起探风檐立，飞蚊闹晚凉。"
        ],
        "title": "西斋昼卧",
        "id": "310fd395-a8d6-458a-915f-23b576a3105b"
    },
    {
        "author": "释德洪",
        "paragraphs": [
            "夜色已可掬，林光翻欲流。",
            "一钩窥隙月，数叶搅眠秋。",
            "清境扶归梦，残缸替客愁。",
            "搜诗时画席，忽觉此生浮。"
        ],
        "title": "秋夕示超然",
        "id": "fe2ea4f3-d520-4842-8eec-24bf9f4f7101"
    },
    {
        "author": "释德洪",
        "paragraphs": [
            "山中春尚浅，风物丽烟光。",
            "涧草殷勤绿，岩花造次香。",
            "浮根争附络，细叶正商量。",
            "好在幽兰径，无人亦自芳。"
        ],
        "title": "早春",
        "id": "df6a220b-9ee9-450d-aead-396a43926a2d"
    },
    {
        "author": "释德洪",
        "paragraphs": [
            "去袂不容挽，子规真滑唇。",
            "烟村相送处，风物更撩人。",
            "麦浪空翻日，花房尚锁春。",
            "遥知到湘浦，卢橘恰尝新。"
        ],
        "title": "送僧还长沙",
        "id": "5663a0ea-b2e8-47ef-93d6-7792107c4f86"
    },
    {
        "author": "释德洪",
        "paragraphs": [
            "浅色闹花堂，清寒熏夜香。",
            "应持燕尾剪，破此麝脐囊。",
            "有恨成春睡，无人见洗妆。",
            "故山烟雨里，寂寞为谁芳。"
        ],
        "title": "次韵真觉大师瑞香花",
        "id": "de3737ac-57ee-4249-b995-54e7349b73df"
    },
    {
        "author": "释德洪",
        "paragraphs": [
            "井美泉先竭，犀残角有通。",
            "斯人难再得，陈迹已成空。",
            "麈尾梦应寄，楞伽写未终。",
            "平生说禅口，不见怒号风。"
        ],
        "title": "次韵谊叟悼性上人",
        "id": "54cc1d48-e6f7-49a0-8e2d-bc3bb678d167"
    },
    {
        "author": "释德洪",
        "paragraphs": [
            "今夕亦常夕，人偏故国思。",
            "不堪搓冻耳，听诵未归诗。",
            "家室谊哗後，深檐雨雪时。",
            "炉香待清旦，此意有谁知。"
        ],
        "title": "除夕和津汝楫",
        "id": "d1bba426-ebea-4918-a321-6de75709ae89"
    },
    {
        "author": "释德洪",
        "paragraphs": [
            "澄滓动精色，开轩万象分。",
            "光无回避处，眼自覆藏君。",
            "霞缕萦经轴，烟丝减篆文。",
            "个中无膡语，题目是先闻。"
        ],
        "title": "启明轩次朗上人韵",
        "id": "b187a169-aaac-4c81-aacc-1d30eb434eb0"
    },
    {
        "author": "释德洪",
        "paragraphs": [
            "暮色眩红碧，登临聊倚栏。",
            "日终犹返照，坐稳可深观。",
            "梦幻诸缘寂，圆明一颗寒。",
            "洞然无向背，莫作转头看。"
        ],
        "title": "回光轩",
        "id": "a240c977-0742-4b48-9a35-e1d3265aef91"
    },
    {
        "author": "释德洪",
        "paragraphs": [
            "静室依清几，开书映隙光。",
            "悟迷初不隔，语默故难藏。",
            "妙可忘情会，深无以意量。",
            "临机辨神骏，正要略玄黄。"
        ],
        "title": "次韵黄元明",
        "id": "cf220b21-5227-43a3-9fee-9d77349e5230"
    },
    {
        "author": "释德洪",
        "paragraphs": [
            "生涯如倦鸟，栖息此山中。",
            "睡足谁呼觉，烟消篆已空。",
            "翻经欺眼力，斜日借窗红。",
            "卧听铜瓶泣，青松万壑风。"
        ],
        "title": "寓钟山",
        "id": "38fa0707-2c85-46dd-aa9d-7e93ae84976d"
    },
    {
        "author": "释德洪",
        "paragraphs": [
            "平生智眼浊，尘劫着心深。",
            "长向环轮上，空将始末寻。",
            "十方真寂灭，一念去来今。",
            "妙绝调琴指，知谁解赏音。"
        ],
        "title": "读中观论",
        "id": "585d99fd-2036-4601-b98f-d4eccdb8caa8"
    },
    {
        "author": "释德洪",
        "paragraphs": [
            "雪粲罗敷喜，报春呈舞腰。",
            "旋风寒正密，到地暖还消。",
            "轻薄凌梅蘂，蹁跹搅柳条。",
            "幽欣尝水饼，举箸一长谣。"
        ],
        "title": "对雪尝水饼",
        "id": "ddb42bc9-6499-49a0-8014-f53e24bc5db7"
    },
    {
        "author": "释德洪",
        "paragraphs": [
            "篱外花如海，闲轩小寝惊。",
            "最先闻杜宇，更觉近清明。",
            "云怒必为雨，风和抝得晴。",
            "阿芬甘劣我，笑里恰诗成。"
        ],
        "title": "清明前一日闻杜宇示清道芬",
        "id": "dbcffc3e-3645-4bb0-8d15-547bca62111d"
    },
    {
        "author": "释德洪",
        "paragraphs": [
            "杯饭终永日，一裘支千秋。",
            "余生已无累，此外复何求。",
            "懒出门常闭，欣眠榻可休。",
            "抛书方手倦，啼鸟破深幽。"
        ],
        "title": "闲门",
        "id": "68729406-5055-4871-90e5-45f586fb896f"
    },
    {
        "author": "释德洪",
        "paragraphs": [
            "夜久茅斋静，阶泉遶佩鸣。",
            "行高人莫识，道远自深明。",
            "扫榻酬闲味，依蒲任性情。",
            "丛林终不负，一衲傲平生。"
        ],
        "title": "四月十一日书壁",
        "id": "ecc122f4-427d-46bc-aafd-61a456e8565b"
    },
    {
        "author": "释德洪",
        "paragraphs": [
            "开轩闲隐几，万象竞趋陪。",
            "风掲松声去，云推山色来。",
            "观身真作梦，视世一浮埃。",
            "日暮庭阴转，幽禽接趐回。"
        ],
        "title": "次韵云庵老人题妙用轩",
        "id": "d9fb3c29-9965-42cf-9b8e-446d3d04b430"
    },
    {
        "author": "释德洪",
        "paragraphs": [
            "此生已无累，一席可穷年。",
            "细嚼宝公饭，饱参弥勒禅。",
            "懒修精进定，爱作吉祥眠。",
            "夜久山空寂，唯闻遶砌泉。"
        ],
        "title": "读瑜伽论",
        "id": "a3f98247-31b5-4539-8a93-82fcf73f4934"
    },
    {
        "author": "释德洪",
        "paragraphs": [
            "通力元无碍，随缘自应真。",
            "此生花上露，故现叶间身。",
            "知见幽香在，伽梨翠色新。",
            "一枝聊把玩，未愧鹫峰人。"
        ],
        "title": "钟山有花如比丘状出秾叶间王文公名为罗汉花僧请赋诗",
        "id": "22930dfc-baf7-4e31-97ff-f99ef40273d0"
    },
    {
        "author": "释德洪",
        "paragraphs": [
            "闻说行林寺，杳然丛秀间。",
            "堂清开水镜，山好理烟鬟。",
            "有雾窗呵暗，无尘扉自关。",
            "人牛今不见，蓑苙两俱闲。"
        ],
        "title": "寄题行林寺照堂",
        "id": "c7e796cf-0a5e-4ed6-9638-9ed494a41ec3"
    },
    {
        "author": "释德洪",
        "paragraphs": [
            "物外不可必，相看一笑休。",
            "好山终入手，堕甑懒回头。",
            "知复何时见，聊为此日留。",
            "定难瞒道眼，得丧两浮沤。"
        ],
        "title": "与性之",
        "id": "a730b70d-6f88-460a-baa7-3c9deae36eb3"
    },
    {
        "author": "释德洪",
        "paragraphs": [
            "披衣汲南涧，落叶在庭除。",
            "独立无人见，幽行偏自如。",
            "嫩寒冰齿颊，精色到衣裾。",
            "却倚蒲轮坐，横看贝叶书。"
        ],
        "title": "僧求晓披晚清二轩诗二首  其一",
        "id": "d6ec910d-75c7-4fc2-9b55-6716c5d0556f"
    },
    {
        "author": "释德洪",
        "paragraphs": [
            "旋螺堆空青，重叠不容数。",
            "夕阳穿贯之，浓薄自呈露。",
            "数点没烟鸿，一声伐云斧。",
            "殷床钟未消，流萤自开户。"
        ],
        "title": "僧求晓披晚清二轩诗二首  其二",
        "id": "8a167615-c698-430a-93f5-5c5bbce26bbf"
    },
    {
        "author": "释德洪",
        "paragraphs": [
            "侧布宝坊地，白沙杨柳湾。",
            "忆曾婴死祸，不自意生还。",
            "已觉无乡梦，今真是故山。",
            "溪花眠雾雨，春在有无间。"
        ],
        "title": "春日溪行",
        "id": "29e7f2b3-6689-4090-9fd2-3c0a3a6042c2"
    },
    {
        "author": "释德洪",
        "paragraphs": [
            "投名新入社，卧病偶思归。",
            "渡涧脱芒屦，扶藤下翠微。",
            "寒松犹带雨，瘦骨不胜衣。",
            "若见翁钻纸，当施百丈机。"
        ],
        "title": "送僧归故庐",
        "id": "cf9be122-37e0-4bf9-913f-ad5f35ce298a"
    },
    {
        "author": "释德洪",
        "paragraphs": [
            "白下门连寺，清游入梦中。",
            "骨惊谁囓指，世事谩书空。",
            "梵行芙蕖净，天寒昼火红。",
            "晓窗应破梦，卧听鸟呼风。"
        ],
        "title": "焦山赠僧二首  其一",
        "id": "32c3b775-779f-4288-bd9d-66b6fa5362d4"
    },
    {
        "author": "释德洪",
        "paragraphs": [
            "对床听夜雨，佳约是当年。",
            "放旷随缘去，闲心不习禅。",
            "倚蒲趺足坐，拥衲盖头眠。",
            "今识君归处，斋余有涧泉。"
        ],
        "title": "焦山赠僧二首  其二",
        "id": "50bc56bf-15a4-4644-a60d-5dfc9b987050"
    },
    {
        "author": "释德洪",
        "paragraphs": [
            "尽力觅不得，归来题反身。",
            "平生未解没，宁解救滔人。",
            "有累路岐远，无求滋味亲。",
            "养心唯寡欲，妙物久如神。"
        ],
        "title": "题反身轩",
        "id": "8563c4ad-0e29-4759-ad05-8f878a6ae420"
    },
    {
        "author": "释德洪",
        "paragraphs": [
            "一宿路旁寺，霜清梦亦寒。",
            "忆曾游览处，来觅旧题看。",
            "病衲成新塔，层楼隐败垣。",
            "青山犹不老，千叠似翔鸾。"
        ],
        "title": "宿本觉寺",
        "id": "a2a741e4-88bc-4ae8-befc-571bd0d47d96"
    },
    {
        "author": "释德洪",
        "paragraphs": [
            "轩下亦何有，灵芝骈秀生。",
            "山川呈美瑞，草木被光荣。",
            "清甚紫檀露，色深黄菊英。",
            "武陵续遗事，应着此轩名。"
        ],
        "title": "题芝轩",
        "id": "b38112ec-f87b-44cf-ad92-90e66a60de38"
    },
    {
        "author": "释德洪",
        "paragraphs": [
            "秀杰长沙幕，高才自敏强。",
            "同僚推俊逸，黼坐畏刚方。",
            "惯吐珠玑句，宜便宴寝香。",
            "秋来能过我，听雨夜连床。"
        ],
        "title": "次韵王安道节推过云盖",
        "id": "358790e1-150b-4afd-85bf-3d134814a361"
    },
    {
        "author": "释德洪",
        "paragraphs": [
            "敛足脱双履，闲房倚瘦藤。",
            "百川朝巨浸，一室纳千灯。",
            "至味宁分别，常光绝减增。",
            "刹尘彰帝网，妙观现层层。"
        ],
        "title": "题含容室",
        "id": "1f435170-bc89-4abc-965a-1b65f519a448"
    },
    {
        "author": "释德洪",
        "paragraphs": [
            "今年人日雪，更在末山岩。",
            "泻行想堆垛，打窗时两三。",
            "梦回清语默，寒重压衣衫。",
            "面壁孤风坐，知谁继夜参。"
        ],
        "title": "人日雪二首  其一",
        "id": "46d9b3d9-ff75-4905-be4e-55bb5b7f2ea3"
    },
    {
        "author": "释德洪",
        "paragraphs": [
            "律管未回暖，春先到晓岩。",
            "与君清作对，得月便成三。",
            "秀色报虚幌，幽欣宜衲衫。",
            "相看超语默，觌露不须参。"
        ],
        "title": "人日雪二首  其二",
        "id": "1f0e605b-d558-4487-8103-79b5d215df85"
    },
    {
        "author": "释德洪",
        "paragraphs": [
            "顽钝世推鄙，而君偏切磋。",
            "借神观有漏，骑气到无何。",
            "昔共饮临汝，今同家汩罗。",
            "衡门似长吉，轩盖几时过。"
        ],
        "title": "次韵周运句见寄",
        "id": "7299d587-2172-47d2-b155-98140f2f5601"
    },
    {
        "author": "释德洪",
        "paragraphs": [
            "气味似前辈，见之长眼明。",
            "闲须研法味，老不减诗情。",
            "草圣因蛇鬬，禅枝解虎争。",
            "一堂聊寄傲，疏快饯余生。"
        ],
        "title": "重会云叟禅师",
        "id": "a52b3ca9-ef38-4e96-8bca-103cedafe7b9"
    },
    {
        "author": "释德洪",
        "paragraphs": [
            "湘云刺世眼，独可着闲踪。",
            "鸥迥千寻雨，江寒一再风。",
            "旋钻新火後，初脱夹衣重。",
            "坐客经年别，兰芽茁旧丛。"
        ],
        "title": "次忠子韵二首  其一",
        "id": "95ca671c-fe92-4d4a-aa6e-b00b5df87741"
    },
    {
        "author": "释德洪",
        "paragraphs": [
            "新秧翻翠浪，青子退红英。",
            "获麦风光近，络丝欢笑声。",
            "瞢腾幽梦破，酝造小诗成。",
            "好在归来燕，营巢占画楹。"
        ],
        "title": "次忠子韵二首  其二",
        "id": "be1b80c9-128a-4e38-b5cc-eaa1cea3ca92"
    },
    {
        "author": "释德洪",
        "paragraphs": [
            "魂清寒妥贴，寺近汨罗江。",
            "夜迥疑生月，梦惊闻打窗。",
            "地垆无宿火，经阁有残缸。",
            "起望兜绵界，谁推堕陋邦。"
        ],
        "title": "和曾逢原待制观雪",
        "id": "a23451be-3a1e-47d9-86d1-6f851c600a62"
    },
    {
        "author": "释德洪",
        "paragraphs": [
            "本是甘露灭，浪名无垢称。",
            "欲知遭锁禁，正坐忽规绳。",
            "海上垂须佛，军中有髪僧。",
            "生涯何所似，崖略类腾腾。"
        ],
        "title": "初过海自号甘露灭",
        "id": "ee89767f-caa4-4b7f-b00c-e08194a0d84e"
    },
    {
        "author": "释德洪",
        "paragraphs": [
            "天下至穷处，风烟触地愁。",
            "村嚣闻捉拗，岸汁忽西流。",
            "鸟道通儋耳，鲸波隔万州。",
            "趁鸡行落月，凄断在蛮讴。"
        ],
        "title": "早登澄迈西四十里宿临皋亭补东坡遗",
        "id": "9f77c99f-373a-4a17-b2b1-11a16860dcd3"
    },
    {
        "author": "释德洪",
        "paragraphs": [
            "野径如遗索，萦纡到县门。",
            "犁人趁牛日，蜑户聚鱼村。",
            "篱落春潮退，桑麻晓瘴昏。",
            "题诗惊万里，折意一消魂。"
        ],
        "title": "过凌水县",
        "id": "912c09a5-2b18-4f20-bfed-ea8d9f2713d4"
    },
    {
        "author": "释德洪",
        "paragraphs": [
            "兰丛聚贵客，花轮环侍儿。",
            "三杯吾径醉，四座汝为谁。",
            "但觉眩红碧，了不闻歌吹。",
            "翩然上马去，海月解相随。"
        ],
        "title": "杨文中将北渡何武翼出妓作会文中清狂不喜武人径饮三杯不揖坐客上马驰去索诗送行作此",
        "id": "c901a8de-3932-4822-9e29-819a63ebf487"
    },
    {
        "author": "释德洪",
        "paragraphs": [
            "万里来偿债，三年堕瘴乡。",
            "逃禅解羊负，破律醉槟榔。",
            "瘦尽声音在，病残须鬓荒。",
            "余生实天幸，今日上归艎。"
        ],
        "title": "渡海",
        "id": "b55245f2-5ce1-4a6e-a146-c732e39bd365"
    },
    {
        "author": "释德洪",
        "paragraphs": [
            "一雨饯残暑，瘴痾苏簟凉。",
            "卧闻山果落，起觉斛兰香。",
            "幌内水萤入，阶除露叶光。",
            "知谁爱清境，步屧响修廊。"
        ],
        "title": "夜坐分题得廊字",
        "id": "c7064682-fe7f-47a8-baa5-f7a3ace756d2"
    },
    {
        "author": "释德洪",
        "paragraphs": [
            "一钵寄城市，皤然须鬓长。",
            "风埃穷百丈，翰墨老汾阳。",
            "家在青松岸，门连白鸟行。",
            "知谁施舟尾，载我下沅湘。"
        ],
        "title": "出狱李生来谒出百丈汾阳二像为示因而摹之作此时即欲还谷山",
        "id": "b076bd7b-9664-4438-aacc-9e091d0ca171"
    },
    {
        "author": "释德洪",
        "paragraphs": [
            "万瓦粲清晓，披衣挂北窗。",
            "春先归楚国，谁独钓湘江。",
            "瘴熟甘欺得，诗严合受降。",
            "更怜风絮比，想见髻鬟双。"
        ],
        "title": "次韵周倅大雪见寄二首  其一",
        "id": "899a3327-e315-4370-93da-5598b92d7a3c"
    },
    {
        "author": "释德洪",
        "paragraphs": [
            "白昼通红火，萧萧惊打窗。",
            "折绵寒未透，兀梦睡先降。",
            "那敢犯诗垒，自然摧慢幢。",
            "重看寄来句，呵手剔残缸。"
        ],
        "title": "次韵周倅大雪见寄二首  其二",
        "id": "5619dce2-b32d-451d-956e-c47be61dd50f"
    },
    {
        "author": "释德洪",
        "paragraphs": [
            "安石性夷粹，公今亦重迟。",
            "追惟理髪处，领略办装时。",
            "高节贯终始，寸田齐坦巇。",
            "功名恐未免，才业系安危。"
        ],
        "title": "次韵郄子中学句出巡",
        "id": "f8429193-13ca-4b42-884f-3b1205f1fdc8"
    },
    {
        "author": "释德洪",
        "paragraphs": [
            "归计寛为约，山行短作程。",
            "旅亭惊午梦，布谷正催耕。",
            "翰墨堪华国，云泉负此生。",
            "一篇叙闲适，细味有余情。"
        ],
        "title": "次韵邓公阁睡起",
        "id": "671ca46e-743a-4b58-ab5b-c97cc0c6b1d3"
    },
    {
        "author": "释德洪",
        "paragraphs": [
            "岳色堕马首，岚光忽满襟。",
            "眼寒知意适，句苦觉愁侵。",
            "沃野献新绿，残睛酿晚阴。",
            "天涯惊去鴈，料理欲归心。"
        ],
        "tags": [
            "衡山"
        ],
        "title": "次韵衡山道中",
        "id": "070f6056-a00d-4928-9867-381d6c7a98e8"
    },
    {
        "author": "释德洪",
        "paragraphs": [
            "肉眼倒皮相，高才多陆沉。",
            "火知三日玉，贫试一生心。",
            "世路多追逐，云山独见寻。",
            "圣贤酌古力，劝子手勤斟。"
        ],
        "title": "赠邹颜徒",
        "id": "da3eb025-1234-4907-811a-c5bc5e8a90be"
    },
    {
        "author": "释德洪",
        "paragraphs": [
            "但觉意清净，不知山浅深。",
            "年华暗凋落，老境已侵寻。",
            "三世楼钟旧，一生香火心。",
            "高风难补缀，永愧壁间吟。"
        ],
        "title": "投老庵读云庵旧题拜次其韵二首  其一",
        "id": "d4b02b2b-a806-4dfa-b895-e6d7849bbbbd"
    },
    {
        "author": "释德洪",
        "paragraphs": [
            "道乡归路晚，世迹陷泥深。",
            "老死先通耗，病衰今见寻。",
            "规模高世意，料理住山心。",
            "月在孤峰顶，冻猿时一吟。"
        ],
        "title": "投老庵读云庵旧题拜次其韵二首  其二",
        "id": "66608963-3091-4b81-ada6-0f7e0e0ec789"
    },
    {
        "author": "释德洪",
        "paragraphs": [
            "闻道衡峰北，寺当猿叫村。",
            "夜楼千嶂月，书榻一溪云。",
            "我惯蹈忧患，君方蜕垢纷。",
            "莫嫌林下石，藓涴褶衣裙。"
        ],
        "title": "熏上人归云溪",
        "id": "e4dd37c0-2307-4ed7-a012-12d6c232b136"
    },
    {
        "author": "释德洪",
        "paragraphs": [
            "优入圣贤域，湛然观道真。",
            "一身浑是德，终日不违仁。",
            "深静啼林鸟，虚明见隙尘。",
            "篆畦凝碧缕，红烬白灰新。"
        ],
        "title": "题使台後圃八首 谛观室",
        "id": "06fc0c6a-a851-4d77-8976-6ba229814595"
    },
    {
        "author": "释德洪",
        "paragraphs": [
            "胸次有丘壑，笑谈无俗氛。",
            "幽怀常自得，佳趣与谁论。",
            "曳履寻花圃，扶筇卓藓痕。",
            "地严宾谒少，却坐看垆熏。"
        ],
        "title": "题使台後圃八首 赏趣堂",
        "id": "298ad3e5-9ef3-42f7-b390-28d28e9278c3"
    },
    {
        "author": "释德洪",
        "paragraphs": [
            "称意有余乐，幽欢常会心。",
            "小山供赋咏，危榭毎登临。",
            "下视千峰月，聊挥一弄琴。",
            "尚嫌闲适少，富贵苦相寻。"
        ],
        "title": "题使台後圃八首 会心堂",
        "id": "8d95e180-bf0b-441b-bc2a-c12915f14af1"
    },
    {
        "author": "释德洪",
        "paragraphs": [
            "礼义成风俗，丰登民阜安。",
            "此堂共僚属，把酒听吹弹。",
            "地富湖山美，宵晴风月寒。",
            "胜游无俗韵，意适有余欢。"
        ],
        "title": "题使台後圃八首 阜安堂",
        "id": "5d78a302-74f9-4268-9ca3-d91352ee617d"
    },
    {
        "author": "释德洪",
        "paragraphs": [
            "承颜忘势位，喜惧两迟回。",
            "堂上彩衣舞，樽前笑靥开。",
            "金镮应学探，竹马欲相陪。",
            "未必称纯孝，高风独老莱。"
        ],
        "title": "题使台後圃八首 戏彩堂",
        "id": "51e37a7b-d99e-4764-af0f-a17c3699aee2"
    },
    {
        "author": "释德洪",
        "paragraphs": [
            "天质自奇峻，千寻紫翠重。",
            "谩烦君独秀，不愿掩羣峰。",
            "与客共秋晚，搜诗到暮钟。",
            "夕阴寒欲滴，倚槛见纤秾。"
        ],
        "title": "题使台後圃八首 独秀堂",
        "id": "2b586633-9efb-4cd8-9348-e353f02fdb2e"
    },
    {
        "author": "释德洪",
        "paragraphs": [
            "雾暗轩窗失，风高帘幕低。",
            "夜晴湘笛起，楼迥岭猿啼。",
            "凭槛人如玉，搜诗气吐霓。",
            "还惊一声鴈，翻影月平西。"
        ],
        "title": "题使台後圃八首 清音楼",
        "id": "d182b3d4-e1b5-4261-be5a-63f6835d3e83"
    },
    {
        "author": "释德洪",
        "paragraphs": [
            "妙物杂而着，深藏一默中。",
            "诚为反身乐，蒙亦圣人功。",
            "客至风生麈，吟余月挂空。",
            "庄周称社栎，神拙意无穷。"
        ],
        "title": "题使台後圃八首 蒙斋",
        "id": "e8c0557f-2f16-4487-9045-2e7313ac3008"
    },
    {
        "author": "释德洪",
        "paragraphs": [
            "道乡见城郭，世路谩升沉。",
            "寺胜增佳气，壁间余醉吟。",
            "僧残过客少，山好为谁深。",
            "宁识通泉尉，独怀经济心。"
        ],
        "tags": [
            "衡山"
        ],
        "title": "次韵李方叔游衡山僧舍",
        "id": "be7d4628-aa57-448c-b411-77312d5d5fe1"
    },
    {
        "author": "释德洪",
        "paragraphs": [
            "颠沛干戈际，心常系洛阳。",
            "爱君臣子分，倾日露葵芳。",
            "醉眼盖千古，诗名动八荒。",
            "坏祠湘水上，烟树晚微茫。"
        ],
        "title": "次韵谒子美祠堂",
        "id": "bd590701-5134-4d59-b43c-f0dace5cb461"
    },
    {
        "author": "释德洪",
        "paragraphs": [
            "丛祠香火罢，山寺偶同游。",
            "炉拨红金涌，窗空碧缕浮。",
            "旋敷白㲲布，暖甚紫茸裘。",
            "试作吉祥卧，梦清如素秋。"
        ],
        "title": "次韵达臣知县祈雪游岳麓寺分韵得游字",
        "id": "ca2765b0-4c27-4f29-8ff7-87e3952c5ce5"
    },
    {
        "author": "释德洪",
        "paragraphs": [
            "小轩人不到，修竹过墙生。",
            "眼倦经长掩，身闲梦亦清。",
            "微风吹篆缕，活火发茶铛。",
            "遥想佳眠夕，萧萧雨叶声。"
        ],
        "title": "题梦清轩",
        "id": "53c7e1d5-d3e2-40bf-9f99-665ca6714899"
    },
    {
        "author": "释德洪",
        "paragraphs": [
            "闲把松枝篲，扫除门径尘。",
            "惊闻一击竹，顿见十方身。",
            "烟翠连窗暗，霜筠解箨新。",
            "老禅构轩意，应欲悟来人。"
        ],
        "title": "题一击轩",
        "id": "8c170717-7505-48ac-b16f-d941ae0bf5d9"
    },
    {
        "author": "释德洪",
        "paragraphs": [
            "笔下惯生春，年高句法新。",
            "还将吐凤语，来寄牧牛人。",
            "敏若盘珠妙，深如社栎神。",
            "长哦答清境，璧月上重闉。"
        ],
        "title": "次韵胥学士",
        "id": "7c082c4a-59dd-46da-9a37-a1850e3c4ad5"
    },
    {
        "author": "释德洪",
        "paragraphs": [
            "酌古有深意，开编中圣人。",
            "百家笑糟粕，六艺饮全醇。",
            "兀若坠车适，盎如浮盏春。",
            "淳于吞一石，同味不同尘。"
        ],
        "title": "题曾逢原醉经堂",
        "id": "e4ba6064-9447-4632-b5f0-79792649e990"
    },
    {
        "author": "释德洪",
        "paragraphs": [
            "落髪道林寺，随师家隐山。",
            "万缘都放舍，一衲遂安闲。",
            "璧月照宵定，金风掩昼关。",
            "平生无媿业，尘世许谁攀。"
        ],
        "title": "隐山照上人求诗",
        "id": "05965e23-3df4-41b1-9a03-8eae45ec3b44"
    },
    {
        "author": "释德洪",
        "paragraphs": [
            "迷路不知远，但知寒日斜。",
            "过溪逢菜叶，西崦有人家。",
            "斫额惊来客，拄锄方种畬。",
            "鸿禅効古者，当効此生涯。"
        ],
        "title": "龙山亦名隐山余宣和五年十一月中澣日过焉有淛道人鸿公乞偈为作",
        "id": "b840b869-2161-4e03-98d5-948d93e2e150"
    },
    {
        "author": "释德洪",
        "paragraphs": [
            "支径入山寺，云林如见招。",
            "小轩临绝壑，危阁碍层霄。",
            "瓶泣地垆暖，屋睛岩雪消。",
            "大师京国旧，放意话州桥。"
        ],
        "title": "游灵泉赠正悟大师",
        "id": "c35927ec-3cd8-498d-89fb-4ebcb550b8f0"
    },
    {
        "author": "释德洪",
        "paragraphs": [
            "夜雨止还作，小轩清有余。",
            "暴寒吹客梦，残响滴阶除。",
            "明灭青灯在，帘栊璧月孤。",
            "故山归未得，千里漫平芜。"
        ],
        "title": "七月初九夜坐西轩雨止月出不胜清绝",
        "id": "20484488-5fc7-4dc8-b43e-a282809c3d25"
    },
    {
        "author": "释德洪",
        "paragraphs": [
            "雨暗书云节，梅偷破腊春。",
            "里闾相馈饷，风物近袁筠。",
            "吴语知无伴，楚衣聊试新。",
            "忽惊身是客，流落老湘滨。"
        ],
        "title": "甲辰十一月十二日往湘阴马上和季长见寄小春二首  其一",
        "id": "2505f98d-6833-4656-aa87-57c70f3115a2"
    },
    {
        "author": "释德洪",
        "paragraphs": [
            "风埃九十里，雾雨湿驼裘。",
            "鴈过回诗眼，江寒聚晚愁。",
            "魂清方怯雪，句冷更含秋。",
            "残岸连孤屿，依稀似橘洲。"
        ],
        "title": "甲辰十一月十二日往湘阴马上和季长见寄小春二首  其二",
        "id": "fb51b57b-79d0-4144-a0fb-614a7aad1cf1"
    },
    {
        "author": "释德洪",
        "paragraphs": [
            "江水似人世，倚栏归思多。",
            "无穷流岁月，可畏易风波。",
            "□与老僧看，不妨闲客过。",
            "为君聊借榻，清梦到无何。"
        ],
        "title": "题阅世轩",
        "id": "52ad0839-b7ba-4331-9bf5-896329754852"
    },
    {
        "author": "释德洪",
        "paragraphs": [
            "探手取空劫，爪分破一尘。",
            "洞然无空缺，独立不鲜陈。",
            "试问声前见，何如顶後亲。",
            "死生浪遮掩，漏泄是今辰。"
        ],
        "title": "云庵生辰",
        "id": "6548a6c4-769d-46ee-9c19-cb3990f92b32"
    },
    {
        "author": "释德洪",
        "paragraphs": [
            "世乱惊流落，名高子可依。",
            "元龙谢襁负，叔冶冒重闱。",
            "黄屋方回望，青山敢问归。",
            "三桥伏道几，应叹眼中稀。"
        ],
        "title": "次韵济之和刘元老偶成之句",
        "id": "a2b92aae-31e0-4cd1-b79d-63f3cc6e302a"
    },
    {
        "author": "释德洪",
        "paragraphs": [
            "天上欧峰寺，人间无事僧。",
            "偶从白沙岸，步入碧螺层。",
            "服匿连空钵，敷罗挂瘦藤。",
            "遥知云起处，一室掩香灯。"
        ],
        "title": "赠成上人之云居",
        "id": "aafb5dd3-fe1a-419f-93c1-1f0fc06568ef"
    },
    {
        "author": "释德洪",
        "paragraphs": [
            "与佛同生月，犹迟十八朝。",
            "参禅唯自肯，求法转相辽。",
            "谷响千斤重，虚空五采描。",
            "布毛吹起处，豁尔万缘消。"
        ],
        "title": "四月二十五日智俱侍者生日戏作此授之",
        "id": "743a1b72-b3c4-4447-8433-a1e64985f685"
    },
    {
        "author": "释德洪",
        "paragraphs": [
            "钟鼓五千指，翔空楼殿开。",
            "不知大沩水，何尔小南台。",
            "让子鈯斧信，闲禅春露杯。",
            "故应念岑寂，先寄出山来。"
        ],
        "title": "谢大沩空印禅师惠茶",
        "id": "ca9426dd-2cb5-45a1-8f0f-ca1f1c040bd0"
    },
    {
        "author": "释德洪",
        "paragraphs": [
            "人笑南台小，难安十八僧。",
            "日贫因日富，宜减不宜增。",
            "忽去两禅衲，如分一室灯。",
            "床寛齐顶礼，睡快免相憎。"
        ],
        "title": "愈崇二子求偈归江南",
        "id": "feb4b5de-df75-4ccb-a85e-fcd4e5db030a"
    },
    {
        "author": "释德洪",
        "paragraphs": [
            "礼敬良天性，求贤比孟光。",
            "搢绅闻懿淑，闾里发慈祥。",
            "馔按今谁举，山衣尚箧藏。",
            "荣名增史牒，有子类鸾皇。"
        ],
        "title": "曹教授夫人挽词",
        "id": "edf072bf-ad2b-499c-965f-aac634b05854"
    },
    {
        "author": "释德洪",
        "paragraphs": [
            "不着包头绢，能披坏墨衣。",
            "愧无灌溪辩，敢对末山机。",
            "未肯题红叶，终期老翠微。",
            "余今倦行役，投杖梦烟扉。"
        ],
        "title": "赠尼昩上人",
        "id": "2f445f26-1f18-45c3-9eb4-49a670801534"
    },
    {
        "author": "释德洪",
        "paragraphs": [
            "春晚忽凭槛，满眸佳景来。",
            "鸭头波荡漾，螺髻色崔嵬。",
            "苔嫩钱无数，花残锦作堆。",
            "一瓯双井酽，何必酒盈杯。"
        ],
        "title": "兴阑",
        "id": "effe64ba-d85e-47b7-93dc-eeac9382ce1a"
    },
    {
        "author": "释德洪",
        "paragraphs": [
            "春寒真料峭，久客厌江城。",
            "云重欲为雨，风和尚未晴。",
            "意随飞鸟去，事逐乱埃轻。",
            "毕竟闲居好，烦君念此情。"
        ],
        "title": "与海兄",
        "id": "80aba76d-0e80-4830-86c2-ab36394dbdd7"
    },
    {
        "author": "释德洪",
        "paragraphs": [
            "侧径入招提，回峰据极西。",
            "云虚笼殿阁，地僻绝轮蹄。",
            "啼鸟栖高木，飞花泛碧溪。",
            "谁当学龙济，垂手接羣迷。"
        ],
        "title": "题灵鹫山",
        "id": "2ce70a65-209f-4974-8100-255ad838c62b"
    },
    {
        "author": "释德洪",
        "paragraphs": [
            "岑寂一闲僧，春宵清兴增。",
            "竹窗催梦雨，兰室对祥灯。",
            "世事知虚幻，人情剪爱憎。",
            "短长都分定，不恨百无能。"
        ],
        "title": "灯花偶书",
        "id": "3b2c6d5f-f1b8-4a37-9b29-ee898ad5ce1f"
    },
    {
        "author": "释德洪",
        "paragraphs": [
            "不见邻峰友，还同楚越遥。",
            "毎劳孤枕梦，时过小溪桥。",
            "凭槛疏帘卷，临风细雨飘。",
            "何当奉一笑，令我此情消。"
        ],
        "title": "怀友人",
        "id": "d2175d3b-184d-4c04-b061-b6a344f2a150"
    },
    {
        "author": "释德洪",
        "paragraphs": [
            "龙孙盈槛秀，天柱耸云奇。",
            "阴锁安禅石，根侵洗砚池。",
            "珑璁伸粉节，偃蹇郁虬枝。",
            "敢谓桃兼李，羞邻雪後姿。"
        ],
        "title": "赋竹",
        "id": "e98d8232-56b4-4ef8-822d-b198bf4365e1"
    },
    {
        "author": "释德洪",
        "paragraphs": [
            "失枕惊先起，人家半梦中。",
            "闻鸡凭早晏，占斗辨西东。",
            "辔湿知行路，衣单怯晓风。",
            "秋阳弄光影，忽吐半林红。"
        ],
        "title": "早行",
        "id": "6893b183-0bb2-4648-aa82-8faa4f6d5d89"
    },
    {
        "author": "释德洪",
        "paragraphs": [
            "懒修枯骨观，爱学文字禅。",
            "江山助佳兴，时有题叶篇。",
            "相逢未暇语，辄复一粲然。",
            "岂须究所学，觅偈亦自贤。"
        ],
        "title": "贤上人觅偈",
        "id": "b0451a50-921b-4f91-89d5-e0bd9df79fef"
    },
    {
        "author": "释德洪",
        "paragraphs": [
            "道誉闻寰宇，光华照锦江。",
            "祗园居第一，佛智果无双。",
            "凤阙帝恩厚，柏庭禅将降。",
            "僧中真领袖，传法瑞尧邦。"
        ],
        "title": "黄蘗佛智",
        "id": "99d6c973-ad0a-4d81-abdb-3062bb111e8b"
    },
    {
        "author": "释德洪",
        "paragraphs": [
            "临机不堕照，如水已知源。",
            "从此常流出，其声离语言。",
            "筭沙嗟意马，捉月笑情猨。",
            "若解提空印，休登立雪轩。"
        ],
        "title": "题沩源",
        "id": "9f24d581-0ad4-4846-87bd-b97cebf448c3"
    },
    {
        "author": "释德洪",
        "paragraphs": [
            "千年像教唐朝寺，雪後新年晴复阴。",
            "残僧无事春又至，游客不来山自深。",
            "长廊扫叶望空翠，小阁卷经横水沉。",
            "三生白业有言说，一念净心无古今。"
        ],
        "title": "十五日立春",
        "id": "1787f281-3b9f-4e16-8035-fe0c770e5784"
    },
    {
        "author": "释德洪",
        "paragraphs": [
            "屋除有路入深壑，曳履翛然独往还。",
            "播谷风光寒日近，摘茶时节乱山间。",
            "花枝重少人甘老，燕子空忙春自闲。",
            "归晚断桥逢野水，更能揎手弄潺颜。"
        ],
        "title": "晚步归西崦",
        "id": "5ddf274e-d44f-4e6a-96d2-835120816b3e"
    },
    {
        "author": "释德洪",
        "paragraphs": [
            "深林忽见兰芽茁，不谓无人亦自贤。",
            "数叶横风作纤瘦，双花含雪吐明鲜。",
            "照人秀色虽堪画，入骨真香不可传。",
            "今日东君应择壻，谁家兄弟鬬清妍。"
        ],
        "title": "宗公以兰见遗风叶萧散兰芽并茁一干双花鬬开宗以为瑞乞诗记其事",
        "id": "9a31950d-9034-49c6-b79e-15b98aa8f30e"
    },
    {
        "author": "释德洪",
        "paragraphs": [
            "怀袖功名手未探，乱头睡美厌朝参。",
            "笔端五色藻万象，胸次大千供剧谈。",
            "山寺寻僧宿风雨，水轩见月出东南。",
            "题诗满壁龙蛇动，盛事他年说草庵。"
        ],
        "title": "黄幼安适过予所居题诗草圣甚妙",
        "id": "3c432794-db6c-4860-af3f-a6697175ad6f"
    },
    {
        "author": "释德洪",
        "paragraphs": [
            "灯下文章已倦看，欲凭诗苦洗辛酸。",
            "世途忽起风波易，富贵不忘贫贱难。",
            "桃坞路迷安石冢，桐川水落子陵滩。",
            "卧闻屐响东廊静，催粥华鲸吼夜残。"
        ],
        "title": "元夕读书罢假寐",
        "id": "94844cec-3339-4109-9be9-645495a90056"
    },
    {
        "author": "释德洪",
        "paragraphs": [
            "梦冷寒庭半夜雨，幽欣临晓一番晴。",
            "柳娇困顿欲眠去，禽作清圆唤起声。",
            "曳履点残山寺静，开经拾得纸窗明。",
            "去年今日岐亭路，吹鬓尘埃趼足行。"
        ],
        "title": "示忠子",
        "id": "4b5d5894-8514-41d3-b2d5-4d026cfd24ea"
    },
    {
        "author": "释德洪",
        "paragraphs": [
            "独自来游微雨後，道人乞食及清晨。",
            "应门童子能迎客，满地榆钱欲买春。",
            "花醉发狂风日酽，柳眠唤起语音真。",
            "政当借榻酬无事，熟鼾从教聒四邻。"
        ],
        "title": "访鉴师不遇书其壁",
        "id": "a3701ae5-f94a-4e1f-aba2-2e57fdb822aa"
    },
    {
        "author": "释德洪",
        "paragraphs": [
            "龙乡戒晓月空斜，唤起清圆响络车。",
            "烧笋饷田村窕窈，拾薪煮茧语諠哗。",
            "美忻崖蜜尝新果，香识山樊称意花。",
            "归去路迷光已夕，浸门春水一池蛙。"
        ],
        "title": "资国寺春晚",
        "id": "4b909985-399b-4f91-9391-7eb7a6800a3f"
    },
    {
        "author": "释德洪",
        "paragraphs": [
            "梦暖不知窗雾白，眼寒初爱縠罗轻。",
            "欣闻明日一龚至，想见随轩二李行。",
            "夜雨晓晴寒食近，水流花发子规声。",
            "披襟散坐青林下，依约斜川万古情。"
        ],
        "title": "闻龚德庄入山先一日作诗迎之",
        "id": "4e662475-346f-4b89-bc8f-6b2415ae769a"
    },
    {
        "author": "释德洪",
        "paragraphs": [
            "熟路沿溪过石桥，扫除秋晚净迢迢。",
            "幽寻忽见兰芽茁，小立仍逢柿叶飘。",
            "扑摝水飞双去鸟，𤤮珑山响一声樵。",
            "归来半掩残经在，燕寝香凝碧未消。"
        ],
        "title": "晚秋溪行",
        "id": "ab5cb26b-5d26-4f84-b48c-f25a5fea9bf9"
    },
    {
        "author": "释德洪",
        "paragraphs": [
            "草树分明天远大，酒阑登赏更从容。",
            "眼寒数点鴈横雨，耳热一窗风度松。",
            "光滑纸开秋色阔，淋漓墨泼暮烟浓。",
            "欲倾蛟室琼词句，试借温江卓笔峰。"
        ],
        "title": "张氏快轩",
        "id": "79e3055c-7704-4943-aa73-bd18d7feb2c2"
    },
    {
        "author": "释德洪",
        "paragraphs": [
            "诸方游徧浑如梦，古寺归来独掩扃。",
            "无复诗篇云锦段，但余心境木蛇形。",
            "高秋霜叶鱼顋赤，落日远山螺髻青。",
            "步尽松阴忽回首，绿萝疏处见溪亭。"
        ],
        "title": "秋晚同超然山行",
        "id": "baf6899b-5601-487d-82ce-1a2056e2b97e"
    },
    {
        "author": "释德洪",
        "paragraphs": [
            "万锻炉中百怨门，哲人虽往典刑存。",
            "扫除临济实头谤，称赏黄龙的骨孙。",
            "梦泽于菟三口视，丹山雏凤九苞文。",
            "还乡妙曲谁能听，一笛波心两岸闻。"
        ],
        "title": "送净心大师住温州江心寺",
        "id": "5cc3911b-41f6-4dd1-9af9-347bc6eaa4a6"
    },
    {
        "author": "释德洪",
        "paragraphs": [
            "驹儿堕地已汗血，毛骨萧森落眼中。",
            "今见马羣方弄影，会看雷电疾追风。",
            "媒龙何止十倍价，凡马终当一洗空。",
            "我是道林能赏骏，识君语妙到无同。"
        ],
        "title": "和清上人",
        "id": "0534db38-708f-4427-9c7f-d9226606ec9f"
    },
    {
        "author": "释德洪",
        "paragraphs": [
            "门巷榆钱叠紫苔，十年心事首重回。",
            "暑风院落书籖响，烟雨江村画牒开。",
            "瓦枕藤床初破睡，蔗浆冰椀欲生埃。",
            "风檐独立看遗照，忽有溪僧犯犬来。"
        ],
        "title": "升上人过石门",
        "id": "c19114b5-9059-40c9-92d3-8b12a204a3c1"
    },
    {
        "author": "释德洪",
        "paragraphs": [
            "碧缕横斜试水沉，红腮甘冷嚼来禽。",
            "含风广殿闻棋响，转日回廊暗柳阴。",
            "强捻冰纨余睡色，倦凭棐几适闲心。",
            "攀翻涴衲黄尘事，过眼云踪不可寻。"
        ],
        "title": "夏日偶书二首  其一",
        "id": "61f368cf-1c02-4b7c-b0a3-2b3c0abff8f6"
    },
    {
        "author": "释德洪",
        "paragraphs": [
            "偏地知谁柳际门，消闲自扫竹西轩。",
            "井花晓汲闻余滴，篆烧风摧觅旧痕。",
            "梦境消磨惊岁月，道乡彷佛见藩垣。",
            "宝书半折山房寂，卧听娇莺说怨恩。"
        ],
        "title": "夏日偶书二首  其二",
        "id": "30b629dc-eaaf-462c-b3af-d1930dffd239"
    },
    {
        "author": "释德洪",
        "paragraphs": [
            "黑甜谁欲当闲味，此枕令人稳称心。",
            "风骨子猷居处竹，典刑元亮醉时琴。",
            "宜笼雾鬓清圆语，听学朱弦发越音。",
            "不用制囊裁古锦，春寒长搭闹花衾。"
        ],
        "title": "邹必东竹枕",
        "id": "af52581f-ac9e-45db-95aa-4da226ac0e68"
    },
    {
        "author": "释德洪",
        "paragraphs": [
            "博山沉水觉尘埃，旋斫凌云绿玉材。",
            "自拭锦䙀含泪粉，要焚银叶返魂梅。",
            "意消未掩黄庭卷，火冷空余白雪灰。",
            "应把熏衣闭深阁，流苏想见画屏开。"
        ],
        "title": "竹炉",
        "id": "27e38563-6234-435b-939b-e008791e3b85"
    },
    {
        "author": "释德洪",
        "paragraphs": [
            "夏窗午睡谁呼觉，院静惟闻遶砌泉。",
            "梦里绪言犹可记，壁间遗像尚依然。",
            "衬珠定使拳披见，坐榻当令膝处穿。",
            "塔在层峰衰眼力，何时同汝扫颓砖。"
        ],
        "title": "七月四日昼梦云庵和尚教诲久之而觉作此示超然",
        "id": "e7724e07-cd17-4b59-a2dc-6475d6d1e2a9"
    },
    {
        "author": "释德洪",
        "paragraphs": [
            "十年不扫先师塔，闻有双桐护石根。",
            "多宝佛应分半座，主林神对现前身。",
            "诗成坐对南州祖，写寄山中玉涧因。",
            "他日就阴当缚屋，岁时香火愿为邻。"
        ],
        "title": "云庵塔有双桐作此寄因侄",
        "id": "7bddc569-73ca-499d-9a41-a4aee952e3e1"
    },
    {
        "author": "释德洪",
        "paragraphs": [
            "好天凉夕病衰余，散步中庭瘦策扶。",
            "禅客相逢宿山寺，玉轮同看上云衢。",
            "十分归思悬江国，一半秋光入鬓须。",
            "草露湿衣香雾重，更将毛骨洗冰壶。"
        ],
        "title": "中秋对月",
        "id": "05065f2c-3b6e-40d6-8dfa-2a82f2a9a9d1"
    },
    {
        "author": "释德洪",
        "paragraphs": [
            "先甲志大性重迟，是中可筑平生基。",
            "心期功名定不赦，未识所与游从谁。",
            "渊才人间汗血骥，德修天上麒麟儿。",
            "知君怀中有卿相，探手但未忙取之。"
        ],
        "title": "至上高谒李先甲会渊才德修",
        "id": "d0d5b1e2-08e1-47d0-962d-ef85815a2cdd"
    },
    {
        "author": "释德洪",
        "paragraphs": [
            "征夫应为指柴扉，湖水当门可濯衣。",
            "飞鸟已知今日倦，旧邻那悟昔人非。",
            "山情已作燖鸡净，世味真如嚼蜡微。",
            "遥想夜航无管束，棹歌应载月明归。"
        ],
        "title": "次韵睿廓然送僧还东吴",
        "id": "7296809e-e56e-46dd-8d46-9581d0adade1"
    },
    {
        "author": "释德洪",
        "paragraphs": [
            "紫盖峰头楼阁生，朱灵洞口水云晴。",
            "盘空路作惊蛇去，落日人如冻蚁行。",
            "重郭老师今健否，藏年珍木但闻名。",
            "定应自扫岩边石，时发披云啸月声。"
        ],
        "title": "送莹上人游衡岳",
        "id": "85d315cd-3ced-4b96-b158-3c1ff9a39eda"
    },
    {
        "author": "释德洪",
        "paragraphs": [
            "首夏年芳尚可寻，兴来芒履恣登临。",
            "回头故国烟波阔，分袂幽人岁月深。",
            "落日杜鹃山馆静，薫风芳草柳塘阴。",
            "知君宴坐忘机地，谩寄新诗话此心。"
        ],
        "title": "寄草堂上人",
        "id": "399a6b06-c16a-43ae-966a-bbd614b0d518"
    },
    {
        "author": "释德洪",
        "paragraphs": [
            "满钩疏箔卷檐楹，秋静江天刮眼明。",
            "梵册已翻千偈妙，炉香未散一堂清。",
            "沾衣菊露情□□，□□松声梦不成。",
            "我与道人缘分熟，可能朝夕厌逢迎。"
        ],
        "title": "酬潜上人",
        "id": "c8cb2974-b6de-4778-8dd6-250a1b828958"
    },
    {
        "author": "释德洪",
        "paragraphs": [
            "年少辞师作远游，人言虎穴不生彪。",
            "家声自古能名世，气宇如今已食牛。",
            "夺得我机方肯住，从教棒打不回头。",
            "云山万叠翛然去，江汉无风一叶舟。"
        ],
        "title": "赠为上人游方昭默之子也",
        "id": "6604fcbe-c4e4-4edf-bb71-0046b894acd1"
    },
    {
        "author": "释德洪",
        "paragraphs": [
            "丈夫气自磨牛斗，正似丰城狱屋刀。",
            "富贵岂终凭铁砚，功名先看掷霜毫。",
            "芦鞭未称迎风帽，紫绶从来赛绿袍。",
            "杖策军门君记取，祖宗汉室旧勋劳。"
        ],
        "title": "邓秀才就武举作诗美之",
        "id": "16ebc2cc-a6e4-46c4-9a5b-f3a710e2ec36"
    },
    {
        "author": "释德洪",
        "paragraphs": [
            "高节长身老不枯，平生风骨自清癯。",
            "爱君修竹为尊者，却笑寒松作大夫。",
            "不见同行木上座，空余听法石为徒。",
            "戏将秋色供斋钵，抹月披云得饱无。"
        ],
        "title": "崇胜寺後竹千余竿独一根秀出呼为竹尊者",
        "id": "708ca4ec-1089-4b6c-a071-b968bc8e6ed7"
    }
]