[
    {
        "author": "王珪",
        "paragraphs": [
            "東宮花燭綵樓新，天上仙橋不鎻春。",
            "徧出六宮歌舞奏，姮娥初到月虚輪。"
        ],
        "title": "宮詞  其四四",
        "id": "9ec5314f-b97f-4345-9878-689c12de354d"
    },
    {
        "author": "王珪",
        "paragraphs": [
            "紗幔薄垂金麥穗，簾鈎纖掛玉葱條。",
            "樓西别起長春殿，香壁紅泥透蜀椒。"
        ],
        "title": "宮詞  其四五",
        "id": "78f0f2f4-60ea-452e-969a-f62dfa1702d7"
    },
    {
        "author": "王珪",
        "paragraphs": [
            "翠華香重玉爐添，雙鳳樓頭曉日暹。",
            "扇掩紅鸞金殿悄，一聲清蹕捲珠簾。"
        ],
        "title": "宮詞  其四六",
        "id": "654c780c-b933-4957-9ac2-451fc567affa"
    },
    {
        "author": "王珪",
        "paragraphs": [
            "金作盤龍繡作鱗，壺冰樓閣禁中春。",
            "君王避暑来遊幸，風月横秋氣象新。"
        ],
        "title": "宮詞  其四七",
        "id": "28f745ed-ac64-43a6-924a-123f5db61230"
    },
    {
        "author": "王珪",
        "paragraphs": [
            "清曉自傾花上露，冷侵宮殿玉蟾蜍。",
            "擘開五色銷金紙，碧瑣瑣前學草書。"
        ],
        "title": "宮詞  其四八",
        "id": "cb70e47d-6c2a-43e8-a043-14aec440d33b"
    },
    {
        "author": "王珪",
        "paragraphs": [
            "翠鈿帖靨輕如笑，玉鳳雕釵裊欲飛。",
            "拂曉賀春皇帝閣，綵衣金勝近龍衣。"
        ],
        "title": "宮詞  其四九",
        "id": "023241f1-490a-427d-a69d-aba2cc65a320"
    },
    {
        "author": "王珪",
        "paragraphs": [
            "瑣聲金掣閣門環，簾捲真珠十二間。",
            "别殿春風呼萬歲，中丞新押散朝班。"
        ],
        "title": "宮詞  其五○",
        "id": "847fb06c-9a8b-4e66-8455-7cace530d05c"
    },
    {
        "author": "王珪",
        "paragraphs": [
            "雞人報曉傳三唱，玉井金床轉轆轤。",
            "烟引御爐香遶殿，漏籤初刻上銅壺。"
        ],
        "title": "宮詞  其五一",
        "id": "0b6d2a70-bef5-47d7-a12b-86fe962cea6f"
    },
    {
        "author": "王珪",
        "paragraphs": [
            "御案横金殿幄紅，扇開雲表露天容。",
            "太常奏備三千曲，樂府新調十二鐘。"
        ],
        "title": "宮詞  其五二",
        "id": "516b8e42-b6d7-479b-804f-5f376fd0e842"
    },
    {
        "author": "王珪",
        "paragraphs": [
            "宮女薫香進御衣，殿門開鎻請金匙。",
            "朝陽初上黄金屋，禁掖春深晝漏遲。"
        ],
        "title": "宮詞  其五三",
        "id": "f6890250-be0c-45c8-9fd4-60b44d0a9ff9"
    },
    {
        "author": "王珪",
        "paragraphs": [
            "三月金明柳絮飛，岸花堤草弄春時。",
            "樓船百戯催宣賜，御輦今年不上池。"
        ],
        "title": "宮詞  其五四",
        "id": "e4d7a3c9-3f39-4632-8f52-9d301dd8266c"
    },
    {
        "author": "王珪",
        "paragraphs": [
            "內人稀見水鞦韆，争擘珠簾障殿前。",
            "第一錦標誰奪得，右軍輸却小龍船。"
        ],
        "title": "宮詞  其五五",
        "id": "1048a4f7-6e1b-4e79-bb76-2638df4e2cd0"
    },
    {
        "author": "王珪",
        "paragraphs": [
            "夜色樓臺月數層，金猊烟穗繞觚稜。",
            "重廊屈折連三殿，密上真珠百寶燈。"
        ],
        "title": "宮詞  其五六",
        "id": "3d0aafbe-d234-4e49-8b03-2fea9ccedde9"
    },
    {
        "author": "王珪",
        "paragraphs": [
            "天門晏閉九重關，樓倚銀河氣象閒。",
            "一點星球垂絳闕，五雲仙仗下蓬山。"
        ],
        "title": "宮詞  其五七",
        "id": "92fd905e-d3e7-4b5d-aef6-92a091bc62e8"
    },
    {
        "author": "王珪",
        "paragraphs": [
            "禁裏春濃蝶自飛，御蠺眠處弄新絲。",
            "碧瑣盡日教鸚鵡，念得君王數首詩。"
        ],
        "title": "宮詞  其五八",
        "id": "32b6d036-6732-4f18-8207-5ecb7da269a0"
    },
    {
        "author": "王珪",
        "paragraphs": [
            "鬥草深宮玉檻前，青蒲如箭荇如錢。",
            "不知紅藥欄干曲，日暮何人落翠鈿。"
        ],
        "title": "宮詞  其五九",
        "id": "4d83d46b-06c1-42c6-9d30-a23611ad45f0"
    },
    {
        "author": "王珪",
        "paragraphs": [
            "太液波清水殿凉，畫船驚起宿鴛鴦。",
            "翠眉不及池邊柳，取次飛花入建章。"
        ],
        "title": "宮詞  其六○",
        "id": "b7119fa9-dded-4b34-90cc-dc9649d06ffd"
    },
    {
        "author": "王珪",
        "paragraphs": [
            "御座垂簾繡額單，冰山重疉貯金盤。",
            "玉清迢遞無塵到，殿角東西五月寒。"
        ],
        "title": "宮詞  其六一",
        "id": "ea23623f-1785-4808-beed-9daa9bd68aee"
    },
    {
        "author": "王珪",
        "paragraphs": [
            "春心滴破花邊露，曉夢敲回禁裏鐘。",
            "十二楚山何處是，御樓曾見兩三峰。"
        ],
        "title": "宮詞  其六二",
        "id": "11afe450-b9dd-4a8d-ad24-a55367db2168"
    },
    {
        "author": "王珪",
        "paragraphs": [
            "博山夜宿沉香火，帳外時聞暖鳳笙。",
            "理遍從頭新上曲，殿前寵直未交更。"
        ],
        "title": "宮詞  其六三",
        "id": "3d4d2c01-3cbb-4c30-b6e5-77382e492ea1"
    },
    {
        "author": "王珪",
        "paragraphs": [
            "春殿千官宴喜歸，上林鶯舌報花時。",
            "宣徽旋進新裁曲，學士争吟應詔詩。"
        ],
        "title": "宮詞  其六四",
        "id": "97142ef0-bf4b-4bd8-af6c-9a9f70e2c7cd"
    },
    {
        "author": "王珪",
        "paragraphs": [
            "釣線沉波漾綵舟，魚争芳餌上龍鈎。",
            "內人急捧金盤接，撥剌紅鱗躍未休。"
        ],
        "title": "宮詞  其六五",
        "id": "b2b4ac58-d602-4b53-95e3-3e00c01bc581"
    },
    {
        "author": "王珪",
        "paragraphs": [
            "蕙炷香銷燭影殘，御衣薫盡徹更闌。",
            "歸来困頓眠紅帳，一枕西風夢裏寒。"
        ],
        "title": "宮詞  其六六",
        "id": "25c6e859-2c1d-4846-a770-ed4224293a3d"
    },
    {
        "author": "王珪",
        "paragraphs": [
            "東宮降誕挺佳辰，少海星邊擁瑞雲。",
            "中尉傳開三日宴，翰林當撰洗兒文。"
        ],
        "title": "宮詞  其六七",
        "id": "272974db-c36a-4f9e-802c-414b60c1571b"
    },
    {
        "author": "王珪",
        "paragraphs": [
            "金鉦畫角警塲開，天子南郊玉輅来。",
            "十里青城遙北望，綵雲宮殿月樓臺。"
        ],
        "title": "宮詞  其六八",
        "id": "6c563669-30b9-4aa1-ae32-b5960b2172db"
    },
    {
        "author": "王珪",
        "paragraphs": [
            "皷角三聲夜奏嚴，夕齋清廟宿重簾。",
            "殿前太尉横銀仗，指點金盆御水添。"
        ],
        "title": "宮詞  其六九",
        "id": "80e37477-8001-40f1-8541-297b3d739a00"
    },
    {
        "author": "王珪",
        "paragraphs": [
            "鑾輿昨夜宿郊壇，月淡風低綵內寒。",
            "密寫銷金紅榜字，宮中日日報平安。"
        ],
        "title": "宮詞  其七○",
        "id": "6db6f26b-902e-4ef5-a23e-7c4c65cee567"
    },
    {
        "author": "王珪",
        "paragraphs": [
            "禁籞春来報踏青，御池波漾碧漣輕。",
            "內人争送鞦韆急，風隔桃花聞笑聲。"
        ],
        "title": "宮詞  其七一",
        "id": "d3022463-e136-4398-b69f-4b52dac52c5e"
    },
    {
        "author": "王珪",
        "paragraphs": [
            "露井銀床凍不收，深宮花暗曉鶯愁。",
            "殘紅滿地無人掃，一半隨風落御溝。"
        ],
        "title": "宮詞  其七二",
        "id": "165ca8a2-dd28-4e57-a372-bb35ade6a2d6"
    },
    {
        "author": "王珪",
        "paragraphs": [
            "昨日龍輿幸寶文，宸毫金軸展風雲。",
            "前朝御印從頭拆，重整牙籤甲乙分。"
        ],
        "title": "宮詞  其七三",
        "id": "67bf3dc7-8ad1-4825-a591-d2364284ae74"
    },
    {
        "author": "王珪",
        "paragraphs": [
            "盤龍新織翠雲裘，點檢黄封玉匣收。",
            "防備秋来供御着，金箱捧入曝衣樓。"
        ],
        "title": "宮詞  其七四",
        "id": "047cf018-922c-4de7-b33c-fb02b68f9362"
    },
    {
        "author": "王珪",
        "paragraphs": [
            "十三垂髻碧螺鬆，學舞經年後苑中。",
            "近日昭儀抄姓字，一時宣撥入東宮。"
        ],
        "title": "宮詞  其七五",
        "id": "33683314-4f1c-4bac-a22d-204eec7d4b2c"
    },
    {
        "author": "王珪",
        "paragraphs": [
            "內庫從頭賜舞衣，一番時様一番宜。",
            "才人特地新装束，生色春衫畫折枝。"
        ],
        "title": "宮詞  其七六",
        "id": "62e3ba88-52c3-430a-a26c-0a58aff6f20f"
    },
    {
        "author": "王珪",
        "paragraphs": [
            "黄金掌上露華稀，朝退君王索輦遲。",
            "到得經筵春講罷，海棠花影數甎移。"
        ],
        "title": "宮詞  其七七",
        "id": "06f61d64-ec6c-4f72-83f2-928aabfa4412"
    },
    {
        "author": "王珪",
        "paragraphs": [
            "禁庭漏促斜沉月，殿燭光寒未捲簾。",
            "御仗催班元會集，牙牌先入奏中嚴。"
        ],
        "title": "宮詞  其七八",
        "id": "e6167786-aa5a-4b29-a79a-4027f6bc284c"
    },
    {
        "author": "王珪",
        "paragraphs": [
            "焚香重熨赭黄衣，恐怕朝陽進御遲。",
            "禁皷五更交早直，歸来還是立班時。"
        ],
        "title": "宮詞  其七九",
        "id": "c70bc21a-1ace-4e07-8ba9-3ef058b9fd7d"
    },
    {
        "author": "王珪",
        "paragraphs": [
            "素英飄灑作宵寒，一寸金花燭淚殘。",
            "連夜對香宣兩府，平明謝雪到齋壇。"
        ],
        "title": "宮詞  其八○",
        "id": "6d972cfc-454d-42a6-ad00-c2c52991cc5e"
    },
    {
        "author": "王珪",
        "paragraphs": [
            "盡日閒瑣賭選仙，小娃争覓倒盆錢。",
            "上籌得占蓬莱島，一擲乘鸞出洞天。"
        ],
        "title": "宮詞  其八一",
        "id": "7a0b7fc3-1541-4037-a4fe-195865eb983d"
    },
    {
        "author": "王珪",
        "paragraphs": [
            "麗日祥烟鎻禁林，櫻桃初熟杏成陰。",
            "年年翠輦来遊幸，花落春宮一寸深。"
        ],
        "title": "宮詞  其八二",
        "id": "91e2d490-49b1-4c1b-80eb-f67ed5b135be"
    },
    {
        "author": "王珪",
        "paragraphs": [
            "夕宴中秋醉廣寒，閬風銀闕鎻三山。",
            "美人半夜歌明月，聲在玉壺天地間。"
        ],
        "title": "宮詞  其八三",
        "id": "c891feea-2d7b-4120-ae33-d03bbf50a872"
    },
    {
        "author": "王珪",
        "paragraphs": [
            "新供御馬可曾騎，青鬛連錢碧玉蹄。",
            "毎到殿前祗侯駕，金鞍卸下不聞嘶。"
        ],
        "title": "宮詞  其八四",
        "id": "a7f94ce3-a45d-4101-a25c-d8e01ac7bdd2"
    },
    {
        "author": "王珪",
        "paragraphs": [
            "六龍觀稼奉宸遊，齊賀豐年薦麥秋。",
            "後苑宴回卿相出，內官金合送来麰。"
        ],
        "title": "宮詞  其八五",
        "id": "d69fc97a-04a2-4de9-8993-02e930664325"
    },
    {
        "author": "王珪",
        "paragraphs": [
            "大家裝著鬥時宜，獨自尋常拂淡眉。",
            "爲染淺黄衫子色，金盆添水看鵝兒。"
        ],
        "title": "宮詞  其八六",
        "id": "a548633b-abd2-47d9-8a4c-e72926840d30"
    },
    {
        "author": "王珪",
        "paragraphs": [
            "簾搖翡翠金風晚，瓦濕鴛鴦玉露天。",
            "秋殿曉開重九宴，內人争貼菊花鈿。"
        ],
        "title": "宮詞  其八七",
        "id": "57a32841-4034-4164-96ed-94a100d3839b"
    },
    {
        "author": "王珪",
        "paragraphs": [
            "崇文殿裏勝蓬萊，繡柱扶天秘閣開。",
            "典籍校讎三殿外，圖書多出禁中来。"
        ],
        "title": "宮詞  其八八",
        "id": "d6ebb322-7e41-4386-9d16-2f31c687e3bb"
    },
    {
        "author": "王珪",
        "paragraphs": [
            "六宮春色醉仙葩，綺戶沉烟望翠華。",
            "琥珀盤生山芍藥，絳紗囊佩木香花。"
        ],
        "title": "宮詞  其八九",
        "id": "bb917c27-67ef-445e-af80-71589b0630e7"
    },
    {
        "author": "王珪",
        "paragraphs": [
            "花外欄干壓翠簷，水邊金閣半垂簾。",
            "內砧敲月黄昏後，坐覺寒風一倍添。"
        ],
        "title": "宮詞  其九○",
        "id": "1a313d99-d770-4995-8eeb-9b3766553553"
    },
    {
        "author": "王珪",
        "paragraphs": [
            "十年一住廣寒宮，雲戀歌聲慣遶空。",
            "長愛惜花花下唱，袖和金縷怕春風。"
        ],
        "title": "宮詞  其九一",
        "id": "ff7ef360-7189-469a-9b7a-d1514de3b8cf"
    },
    {
        "author": "王珪",
        "paragraphs": [
            "雪晴鳷鵲樓邊月，風落昭陽殿後梅。",
            "爐炭炧消香獸暖，獨拈香箸撥紅灰。"
        ],
        "title": "宮詞  其九二",
        "id": "45831d2f-e401-4d95-a392-ea1ed583e1fb"
    },
    {
        "author": "王珪",
        "paragraphs": [
            "花香著蘂藏蜂翅，柳影拖金入瑣瑣。",
            "舞鑑曉鸞無奈隻，認歸梁燕却成雙。"
        ],
        "title": "宮詞  其九三",
        "id": "03b38b8a-48e2-4420-97ad-7983e40f0eb8"
    },
    {
        "author": "王珪",
        "paragraphs": [
            "玉兔何年上月宮，夜間搗藥特無踪。",
            "神丹不老姮娥鬂，乞取刀圭駐玉容。"
        ],
        "title": "宮詞  其九四",
        "id": "8f5f492f-6d08-4ff6-bb44-89980cedb5db"
    },
    {
        "author": "王珪",
        "paragraphs": [
            "萱草成窠杏子青，夜聞禁漏曉聞鶯。",
            "吹回一覺昭陽夢，帳外春風太薄情。"
        ],
        "title": "宮詞  其九五",
        "id": "c4f08a7d-db07-482f-92c6-b305828b534b"
    },
    {
        "author": "王珪",
        "paragraphs": [
            "翡翠盤龍裝繡額，真珠雙鳯蹙花球。",
            "時聞玉女牽簾笑，箭躍銅壺不算籌。"
        ],
        "title": "宮詞  其九六",
        "id": "ca45c453-456d-4ba5-b4c3-beff8fafe334"
    },
    {
        "author": "王珪",
        "paragraphs": [
            "迢遞金壺漏水長，輪更傳點報君王。",
            "諸宮各進時新果，盡著龍床駐夜香。"
        ],
        "title": "宮詞  其九七",
        "id": "1795e052-72a5-471f-bffd-de7e10cbecf8"
    },
    {
        "author": "王珪",
        "paragraphs": [
            "殿下排塲擊土牛，君王玉仗久遲留。",
            "內人争卜宜春喜，奪得金泥各自收。"
        ],
        "title": "宮詞  其九八",
        "id": "9fcb0ae7-a665-4a2b-b994-40f362ab96da"
    },
    {
        "author": "王珪",
        "paragraphs": [
            "千年一偶聖人生，豈特河清海亦清。",
            "瑞應固宜流樂府，行看絲竹有新聲。"
        ],
        "title": "宮詞  其九九",
        "id": "40d1a51c-543e-4a35-9cc6-61136cfd153e"
    },
    {
        "author": "王珪",
        "paragraphs": [
            "沉烟搖碧透金鋪，密下珠簾鎮玉壺。",
            "近賜趙昌花雀障，却嫌崔白芰荷圖。"
        ],
        "title": "宮詞  其一○○",
        "id": "4249f2c4-d956-4d41-9e16-8785ddebb757"
    },
    {
        "author": "王珪",
        "paragraphs": [
            "小雨霏微潤綠苔，石欄紅杏傍池開。",
            "一枝插向銀瓶裏，捧進君王玉殿來。"
        ],
        "title": "宮詞  其一○一",
        "id": "63b50810-8faf-4b73-8acd-3279e48f7522"
    },
    {
        "author": "王珪",
        "paragraphs": [
            "清蹕傳音紫集來，逡巡萬玉擁鈞臺。",
            "南山鎮地符辰算，北斗傾霞入宴杯。",
            "鎬飲篇中魚演漾，虞韶聲裏鳳徘徊。",
            "年年赤帝乘離月，長見雲龍帳殿開。"
        ],
        "title": "集英殿乾元節大燕教坊樂語口號",
        "id": "d3dd74aa-56ff-44c2-8659-a29c7cfdfa8f"
    },
    {
        "author": "王珪",
        "paragraphs": [
            "忽覺祥煙繞禁門，寶慈宮裏見皇孫。",
            "便令三洞張鈞樂，直許千官醉御樽。",
            "未曉清風生殿閣，經旬赤氣射乾坤。",
            "須知此會非常有，遙看天顔一倍溫。"
        ],
        "title": "集英殿皇子降生大燕教坊樂語口號",
        "id": "2ad5cd3b-7712-4d9b-b888-aa00060de531"
    },
    {
        "author": "王珪",
        "paragraphs": [
            "秋光紫翠動南山，天上傳呼御燕頒。",
            "一部梨園吹鳳曲，九重丹闕對龍顔。",
            "日華初駐金輿仗，霞彩猶浮玉筍班。",
            "欲識君臣同樂處，萬箱登歲五兵閑。"
        ],
        "title": "集英殿秋燕教坊樂語口號",
        "id": "5103b80d-ffac-416a-a178-e204b0e4509a"
    },
    {
        "author": "王珪",
        "paragraphs": [
            "急景易如流水去，浮名終與白雲空。",
            "何如幾曲秋溪上，醉泛一舟煙雨中。"
        ],
        "title": "漁父",
        "id": "a401bf4b-337d-4673-bfc6-80702bf01045"
    },
    {
        "author": "王珪",
        "paragraphs": [
            "裊如垂線軟如茵，古渡蒙茸映燒痕。",
            "解憾有情迷霧雨，恣生閑地雜蘭蓀。",
            "綠鋪春色圍荒寺，遠襯斜陽接釣村。",
            "盡，日下重樓望欲迷。",
            "獨鳥自飛煙漠漠，行人不駐雨凄凄。",
            "王孫何事征鞍晚，蘭澤空聞杜宇啼。"
        ],
        "title": "草",
        "id": "7cd80d1a-1fce-470e-845f-304c52c80a32"
    },
    {
        "author": "王珪",
        "paragraphs": [
            "種竹五七箇，結茅三兩間。",
            "稍通溪上路，不礙屋頭山。",
            "黄葉水去住，白雲風往還。",
            "生涯只此是，道者少機關。"
        ],
        "title": "詩一首",
        "id": "a0a021d6-d919-46a4-b297-a61760d1df62"
    },
    {
        "author": "王珪",
        "paragraphs": [
            "跨險盤危壓古州，至今傳號越王樓。",
            "山分冷翠侵檐滴，水擘寒聲遶檻流。"
        ],
        "title": "越王樓",
        "id": "6f523961-9b4f-4111-8c64-f6e85fda57a7"
    },
    {
        "author": "王珪",
        "paragraphs": [
            "偏箱嶺惡莫摧輪，遊子思親淚滿巾。",
            "萬里有塵遮白日，一行無樹識新春。",
            "幽禽纔囀已催客，狂石欲奔如避人。",
            "虜酒相邀絕峰飲，卻因高處望天津。"
        ],
        "title": "新館",
        "id": "68b38a61-52cb-430f-90d7-159158a32587"
    },
    {
        "author": "王珪",
        "paragraphs": [
            "高原春霽蕩妖氛，使馹重來路始分。",
            "雖遠長安初見日，漸親冀北已瞻雲。",
            "東風未破胡天凍，芳草應連紫陌薰。",
            "早晚旅魂還舊幹，晨鐘一到玉關聞。"
        ],
        "title": "就日館",
        "id": "c67638ec-fffd-4dd4-ad05-e5eb9747ae82"
    },
    {
        "author": "王珪",
        "paragraphs": [
            "一從絕漠返朱輪，便有東風逐去塵。",
            "和氣旋成燕谷暖，使華重照蘇門新。",
            "山川如避中原執，天地應酣上國春。",
            "二月塞亭行欲盡，初花猶未識歸人。"
        ],
        "title": "望京館",
        "id": "2347de1f-824e-48b5-a8d3-9ccc675ec7b2"
    },
    {
        "author": "王珪",
        "paragraphs": [
            "柳河山外日暉暉，柳色猶枯草正腓。",
            "陰壑水聲多北注，晴峰雲影盡南飛。",
            "黄牛擁毳爭春耦，白馬彎弧落暮圍。",
            "路入隴塵誰與問，桑間胡女避人歸。"
        ],
        "title": "柳河館",
        "id": "73178bb6-59d3-48e9-b5d1-2808adc37ca2"
    },
    {
        "author": "王珪",
        "paragraphs": [
            "風霜守冢不知年，犬類那思母愛偏。",
            "卻謝漢恩頒五餌，載令梳洗向山前。"
        ],
        "title": "長興館絕句",
        "id": "ab31cf7a-8a2e-4d18-8673-4a3752b1ea90"
    },
    {
        "author": "王珪",
        "paragraphs": [
            "白馬荒原非路歧，征夫未起雪侵肌。",
            "雁思水國猶南翥，人在冰天更北馳。",
            "狂吹欲號沙四作，凍雲無賴日西垂。",
            "平生可是嗟行役，一對胡觴亦自嗤。"
        ],
        "title": "一題白馬館",
        "id": "d3ed182a-8442-42ca-9050-b0c0aa03383d"
    },
    {
        "author": "王珪",
        "paragraphs": [
            "嶺外經年逐斷蓬，孤吟廢館幾宵中。",
            "燈回秋壁耿鄉夢，雨送夜潮飄海風。",
            "靖節久拋三徑樂，子雲坐漢十金空。",
            "何時征棹一歸去，江有鱸蓴岸有風。"
        ],
        "title": "南海館中",
        "id": "2ff931cb-559b-4aee-8b6c-30c4da421d1c"
    },
    {
        "author": "王珪",
        "paragraphs": [
            "落日映山岊，萬峰蒼翠深。",
            "風生九秋意，人動五湖心。",
            "溪曲半帆出，天遙孤鶩沉。",
            "白雲空滿目，無處問歸音。"
        ],
        "title": "詩一首",
        "id": "8d52ddd2-d075-4a50-a95a-6a4776786bc6"
    },
    {
        "author": "王珪",
        "paragraphs": [
            "未曉清風生殿閣，經旬赤氣照乾坤。"
        ],
        "title": "句  其一",
        "id": "43606e6a-f0d7-4590-a4b8-ce07cb78c347"
    },
    {
        "author": "王珪",
        "paragraphs": [
            "十字水中分島嶼，數重花外見樓臺。"
        ],
        "title": "句  其二",
        "id": "cbacd6d4-454e-4aad-99e5-00fe9f01c88b"
    },
    {
        "author": "王珪",
        "paragraphs": [
            "澤國旅艎衝雨黑，都門祖廟照堤紅。"
        ],
        "title": "句  其三",
        "id": "e684579c-e37d-4acc-954e-3a4e7481a214"
    },
    {
        "author": "王珪",
        "paragraphs": [
            "年年三祝候堯蓂，清曉焚香啟機扃。"
        ],
        "title": "句  其四",
        "id": "7274470b-cc4e-4ce3-934e-1361d4a8cbb9"
    },
    {
        "author": "王珪",
        "paragraphs": [
            "禁籞平明帳殿開，華芝初下未央來。"
        ],
        "title": "句  其五",
        "id": "7ff592fe-17ce-4505-927e-a6f0a9e81c04"
    },
    {
        "author": "王珪",
        "paragraphs": [
            "曾向艱危不愛身。"
        ],
        "title": "句  其六",
        "id": "c179c0db-ff9b-4464-b29e-a0b09ce221f6"
    },
    {
        "author": "王珪",
        "paragraphs": [
            "朱門深鎖不知春，苒苒年光暗中換。"
        ],
        "title": "句  其七",
        "id": "0013db8c-5bd8-4b83-9078-a31f8beb2539"
    },
    {
        "author": "王珪",
        "paragraphs": [
            "柯同庭橘勁，色近御衣深。"
        ],
        "title": "句  其八",
        "id": "e649b7b3-15bc-4713-9aec-8e9997c66306"
    },
    {
        "author": "王珪",
        "paragraphs": [
            "搖搖牆頭花，脈脈含幽姿。"
        ],
        "title": "句  其九",
        "id": "8f5b30bc-fc23-49ec-93e7-ebc22c256952"
    },
    {
        "author": "司馬光",
        "paragraphs": [
            "小苑微寒春鴈飛，石關宫外草萋萋。",
            "漢家旌斾連圍合，秦國山川入望低。",
            "花色纔臨珠綴發，柳陰欲傍金堤齊。",
            "韓嫣承恩來視獸，飛塵遙出建章西。"
        ],
        "title": "春獵",
        "id": "ca9ff10a-002d-457c-81e1-0fb8de2f07d2"
    },
    {
        "author": "司馬光",
        "paragraphs": [
            "故人音信絕，對月動相思。",
            "清露滴紅葉，此懷當告誰。",
            "秋風廣陵郭，正是望濤時。"
        ],
        "title": "八月十五日夜寄友人",
        "id": "a4c84b75-489e-47a2-b658-39122d193303"
    },
    {
        "author": "司馬光",
        "paragraphs": [
            "項王初破函關兵，氣壓山河風火明。",
            "旌旗金鼓四十萬，夜泊鴻門期曉戰。",
            "關東席卷五諸侯，沛公君臣相視愁。",
            "幸因項伯謝前過，進謁不敢須臾留。",
            "椎牛高會召諸將，寶劍泠泠舞席上。",
            "咸陽灰燼義帝遷，分裂九州如指掌。",
            "功高意滿思東歸，韓生受誅不復疑。",
            "區區蜀漢遷謫地，縱使倒戈何足爲。"
        ],
        "title": "戲下歌",
        "id": "d4ec1f55-d094-4a27-b67e-8e453e2de4b0"
    },
    {
        "author": "司馬光",
        "paragraphs": [
            "風破金鋪結綺錢，穿簾入幌舞垂蓮。",
            "可憐無人夜不曉，起視西窗月華皎。"
        ],
        "title": "烏栖曲二首  其一",
        "id": "f0482a36-9462-4fc0-abfc-c845908833cf"
    },
    {
        "author": "司馬光",
        "paragraphs": [
            "星疏月明漏水長，羅帷翠帳華燈光。",
            "佳人起舞玉釵墮，門外烏棲鴈南過。"
        ],
        "title": "烏栖曲二首  其二",
        "id": "1317c2cd-df65-488a-a976-9c338668f6d0"
    },
    {
        "author": "司馬光",
        "paragraphs": [
            "東望海波蒼茫浩渺無所極，高浪洪濤黯風色。",
            "翻星倒漢天地黑，陰靈出没互相索。",
            "東方曈曨景氣清，慶雲合沓吐赤精，蓬萊瀛洲杳如萍。",
            "遙觀五樓十二城，羣仙劍佩朝玉京。",
            "祥風縹渺鈞天聲，彩幢翠蓋煙霞生。",
            "鸞歌鳯舞入帝鄉，紫麟徐驅白鶴翔。",
            "餐芝茹朮飲玉漿，千年萬年樂未央。"
        ],
        "title": "海仙歌",
        "id": "aaf1e23b-b6c8-45f7-8987-54795317febd"
    },
    {
        "author": "司馬光",
        "paragraphs": [
            "宮漏清高處處聞，六街寂寂夜將分。",
            "南下河梁緬詰曲，北瞻禁闕鬰繽紛。",
            "黄金鎖閉斗城斜，白玉樓通上帝家。",
            "若木未光潛日月，神仙不動積煙霞。",
            "銅壺銀箭夜何長，杳杳亭亭未遽央。",
            "複道迴廊接西掖，千門萬戶遙相當。",
            "宛轉徘徊不能駐，復出宮城透宮樹。",
            "宮樹烏飛月欲西，燭光一道照沙堤。",
            "龍騎聯翩排閶闔，鳯帷岑寂對狻猊。",
            "廣庭肅肅延冠带，劍佩峥嶸百神會。",
            "施政發令四海春，廟堂垂衣天宇泰。"
        ],
        "title": "宮漏謠",
        "id": "41ce40ef-97c1-42d3-86a8-288648f1d6a7"
    },
    {
        "author": "司馬光",
        "paragraphs": [
            "芳菲不得駐，會取餘春還。",
            "欲知回首處，渭曲蒼茫間。"
        ],
        "title": "華州祗役往馮翊留别楚正叔",
        "id": "5e85d8ff-2fe1-4985-8f31-77815de426d4"
    },
    {
        "author": "司馬光",
        "paragraphs": [
            "君不見薛公在齊當路時，三千豪士相追隨。",
            "邑封萬戶無自入，椎牛釃酒不爲貲。",
            "門下紛紛如市人，雞鳴狗盗亦同塵。",
            "一朝失勢賓客落，唯有馮驩西入秦。"
        ],
        "title": "孟嘗君歌",
        "id": "fd52dccc-8d11-4989-b422-92e32b80544d"
    },
    {
        "author": "司馬光",
        "paragraphs": [
            "王子吹笙去不還，當時舊物唯緱山。",
            "山深樹老藏遺廟，春月秋風空自閑。",
            "轘轅左界連商雒，碧瓦朱欄露華薄。",
            "經時掩戶庭草深，永晝無人澗花落。",
            "徘徊未下日將西，遙望嵩陽煙景微。",
            "鶴馭飄颻向何許，林間空見白雲飛。"
        ],
        "title": "緱山引",
        "id": "a1482eb0-6913-49f9-9752-64210bb930e7"
    },
    {
        "author": "司馬光",
        "paragraphs": [
            "銅駝陌上桃花紅，洛陽無處無春風。",
            "青絲尾結連錢驄，相從射獵北邙東。",
            "流鞭縱鏑未云畢，青山團團載紅日。",
            "雲分電散無影迹，黄雞未鳴已復出。"
        ],
        "title": "洛陽少年行",
        "id": "61206792-dbd7-4023-8762-47358aa61912"
    },
    {
        "author": "司馬光",
        "paragraphs": [
            "赤光滿面脣激朱，虬鬚虎顙三十餘。",
            "腰垂金印結紫綬，諸將不敢過庭除。",
            "羽林精卒二十萬，注聽鉦鼓觀麾旟。",
            "肥牛百頭酒萬石，爛漫一日供歡娛。",
            "自言不喜讀兵法，智略何必求孫吳。",
            "賀蘭山前烽火滿，誰令小虜驕慢延須臾。"
        ],
        "title": "將軍行",
        "id": "22ea5a9f-d44d-4455-a585-69ed801b59f7"
    },
    {
        "author": "司馬光",
        "paragraphs": [
            "主人耽詩書，樂道深居久。",
            "挾策往來遊，東岡復南畝。"
        ],
        "title": "何秀才郊園五首  其一",
        "id": "c9ecd8e1-8d60-4367-a139-6d611f7eff58"
    },
    {
        "author": "司馬光",
        "paragraphs": [
            "濁酒不取味，素琴無復絃。",
            "何須更清論，相見自蕭然。"
        ],
        "title": "何秀才郊園五首  其二",
        "id": "f32eb973-103c-4160-b3e7-de54f221c37e"
    },
    {
        "author": "司馬光",
        "paragraphs": [
            "蒼蒼竹林暝，鬰欝松氣寒。",
            "縱横興來筆，欹側醉中冠。"
        ],
        "title": "何秀才郊園五首  其三",
        "id": "3ce8a27e-61db-48e3-a814-5acf994846d3"
    },
    {
        "author": "司馬光",
        "paragraphs": [
            "褰裳涉幽澗，日落煙巖空。",
            "躊躇待新月，長嘯来清風。"
        ],
        "title": "何秀才郊園五首  其四",
        "id": "591e0840-e1d3-4c87-91e2-ccfcb7c5c0e6"
    },
    {
        "author": "司馬光",
        "paragraphs": [
            "夏木繞茅廬，棋酒資清宴。",
            "密葉綠藏枝，空聞黄鳥囀。"
        ],
        "title": "何秀才郊園五首  其五",
        "id": "6b014b89-cc2e-4415-8bdd-7982640cd8de"
    },
    {
        "author": "司馬光",
        "paragraphs": [
            "桑蔭青青紫葚垂，鮮風蕩麥生漣漪。",
            "驅童策馬踏村路，乘興出遊當訪誰。",
            "槿花籬落圍叢竹，風日蕭疏滿園綠。",
            "到門下馬問主人，文籍先生其姓陳。",
            "高談浩浩究今古，不覺林間日將暮。",
            "茅廬蒿徑幸不遙，不厭頻煩數來去。"
        ],
        "title": "夏日過陳秀才園林",
        "id": "acf1ccd1-60c0-4831-b882-2e446de483a9"
    },
    {
        "author": "司馬光",
        "paragraphs": [
            "大禹息洪潦，畫野經九州。",
            "波沈露羣山，嶷嶷相嬰鉤。",
            "漩洄澹兹土，平敞誠寡仇。",
            "乘高極回望，坦坦無陵丘。",
            "先王崇皡濟，建祀邦諸侯。",
            "玉帛從會同，赴告書春秋。",
            "六雄方逐鹿，爲嬴弱姬周。",
            "兹爲會戰場，蹀血無時休。",
            "漢錯削七國，禍生東南陬。",
            "亞夫閉高壁，坐折彊吳謀。",
            "典午倒太阿，闢戶延旃裘。",
            "淮泗漫腥羶，房心掩旄頭。",
            "人移煙火絕，榛茂豺狼遊。",
            "唐綱日寖衰，盗起如螟蟊。",
            "相攜聚萑蒲，袒臂提鉏耰。",
            "蟠薄數千里，焚劫無餘留。",
            "聖朝定多壘，劍戟包貔貅。",
            "蓁蓁荆棘林，膴膴良田疇。",
            "耒耜趣時雨，黍稷豐歲秋。",
            "昔爲車騎利，今睹桑麻收。",
            "我來宦東土，莨菪乘春流。",
            "行行次符離，固爲親交留。",
            "樽罍且爲樂，攜手登高樓。",
            "是時新雨餘，風日方和柔。",
            "雲鮮亂花薄，波綠迷芳洲。",
            "羃羃游絲轉，衮衮野陽浮。",
            "調篁語雙鸝，飜雪矯群鷗。",
            "愛兹登臨美，況復依良儔。",
            "聊適笑言樂，盡忘羈旅憂。",
            "翔陽何冉冉，漸與西山遒。",
            "驛程前有期，戀此當何由。",
            "分首下岧嶤，悵然登暮舟。"
        ],
        "title": "陪同年吳沖卿登宿州北樓望梁楚之郊訪古建中作是詩",
        "id": "2c66e597-36e0-45ec-af01-f10dadd9b436"
    },
    {
        "author": "司馬光",
        "paragraphs": [
            "萬古蒼茫空盛衰，燕臺賢客姓名誰。",
            "君看碣石巖中草，寧似昭王擁篲時。",
            "黄金散盡餘基没，易水蕭條烽火飛。"
        ],
        "title": "燕臺歌",
        "id": "ff6049d8-e7ba-4e01-9fa7-d5acf15dbec3"
    },
    {
        "author": "司馬光",
        "paragraphs": [
            "楚王宮中夜未央，清歌秘舞會華堂。",
            "木蘭爲柱桂爲梁，隨珠和璧爛同光。",
            "横吹乍鳴秋竹裂，繁絃初度春雨歇。",
            "九微火樹垂垂滅，羅衣紛紛玉纓絕。",
            "滿朝冠劍東方明，宮門未啓君朝醒。",
            "秦關日夜出奇兵，武安君火照夷陵。"
        ],
        "title": "楚宮行",
        "id": "3f13aff3-8805-4b62-bba6-2a6d14041230"
    },
    {
        "author": "司馬光",
        "paragraphs": [
            "胡兵欲下陰山，寒烽遠過蕭關。",
            "將軍貴輕士卒，幾人回首生還。"
        ],
        "title": "塞上",
        "id": "71889ea7-9589-4941-ad51-d583bfb304c7"
    },
    {
        "author": "司馬光",
        "paragraphs": [
            "煙滿上林春未歸，三三兩兩雪花飛。",
            "柳條别得東皇意，映堤拂水已依依。"
        ],
        "title": "柳枝詞十三首  其一",
        "id": "78e68423-db99-44ee-a917-7685688223b8"
    },
    {
        "author": "司馬光",
        "paragraphs": [
            "依依高樹出宮牆，搖曳青絲百尺長。",
            "願與宣温萬年樹，年年歲歲奉君王。"
        ],
        "title": "柳枝詞十三首  其二",
        "id": "fb9eebbc-a839-4318-9a4c-7eb5b9870dc3"
    },
    {
        "author": "司馬光",
        "paragraphs": [
            "君王遊豫賞青春，折柳爲弮賜侍臣。",
            "莫怪長條低拂地，只緣供掃屬車塵。"
        ],
        "title": "柳枝詞十三首  其三",
        "id": "1d57f317-e9cc-4c19-ba9d-3ee451ca18dd"
    },
    {
        "author": "司馬光",
        "paragraphs": [
            "屬車隱隱遠如雷，陳后愁眉久不開。",
            "楊花都不知人意，故入長門宮裏來。"
        ],
        "title": "柳枝詞十三首  其四",
        "id": "dc6f9ce7-6532-4f50-9572-9f341fa43b95"
    },
    {
        "author": "司馬光",
        "paragraphs": [
            "長門宮曉未成粧，結雨縈風蔽瑣窗。",
            "莫令透入華梁鷰，那堪負汝更雙雙。"
        ],
        "title": "柳枝詞十三首  其五",
        "id": "ed4ac225-ce4c-4d5a-883f-6e21dd3e2c92"
    },
    {
        "author": "司馬光",
        "paragraphs": [
            "雙雙春鷰颺雲霄，楚國宮深樂事饒。",
            "會待急管繁絃際，試取纖條並舞腰。"
        ],
        "title": "柳枝詞十三首  其六",
        "id": "5ba0774c-ca42-4c5a-9fd5-16b2c17b7d55"
    },
    {
        "author": "司馬光",
        "paragraphs": [
            "舞腰繽紛長樂東，柳間悵飲送春風。",
            "請君試望邯鄲道，青門裊裊徹新豐。"
        ],
        "title": "柳枝詞十三首  其七",
        "id": "859add03-ffce-457f-9f02-5de75a6cb6ef"
    },
    {
        "author": "司馬光",
        "paragraphs": [
            "新豐道上灞陵頭，又送夫君去遠遊。",
            "借問柳枝能寄否，古今共有幾多愁。"
        ],
        "title": "柳枝詞十三首  其八",
        "id": "73f59c25-6229-487a-82fb-cc7f345d2699"
    },
    {
        "author": "司馬光",
        "paragraphs": [
            "多愁尤是别離深，折條相贈各沾襟。",
            "留住不住居人意，欲去未去行人心。"
        ],
        "title": "柳枝詞十三首  其九",
        "id": "1ca9d890-1c12-45d6-942d-a137eb24d5c6"
    },
    {
        "author": "司馬光",
        "paragraphs": [
            "行人白馬去遙遙，初上金堤欲過橋。",
            "望塵不見遮人眼，苦怨無情萬萬條。"
        ],
        "title": "柳枝詞十三首  其一○",
        "id": "02605a10-6903-4b42-be83-08fedb3aeb4b"
    },
    {
        "author": "司馬光",
        "paragraphs": [
            "五柳先生門乍開，宅邊植杖久徘徊。",
            "陌頭遙認顔光祿，詰旦先乘瘦馬來。"
        ],
        "title": "柳枝詞十三首  其一一",
        "id": "e4b590ae-28f0-416f-b626-5af3d45b37de"
    },
    {
        "author": "司馬光",
        "paragraphs": [
            "白雪雖然比絮花，艶陽不得共繁華。",
            "爲君故入烏衣巷，飛舞風流謝傅家。"
        ],
        "title": "柳枝詞十三首  其一二",
        "id": "289c4b74-7584-4611-a407-e3f961363f5a"
    },
    {
        "author": "司馬光",
        "paragraphs": [
            "宣陽門前三月初，家家楊柳綠藏烏。",
            "歡似白花飄蕩去，忍能棄擲博山爐。"
        ],
        "title": "柳枝詞十三首  其一三",
        "id": "bc92ffca-7350-49e3-a952-1afc875c544b"
    },
    {
        "author": "司馬光",
        "paragraphs": [
            "華館壓清波，坐待南風至。",
            "須知明牧賢，善達吾君意。"
        ],
        "title": "奉和經略龐龍圖延州南城八詠 迎薫亭",
        "id": "347a9164-32e3-47bf-bd59-23044673dfce"
    },
    {
        "author": "司馬光",
        "paragraphs": [
            "晨暮響寒泉，飛輪駛風轉。",
            "士飽氣益振，輕與先零戰。"
        ],
        "title": "奉和經略龐龍圖延州南城八詠 供兵磑",
        "id": "4d85e312-03fe-4cb2-b0a4-c7957b2431c9"
    },
    {
        "author": "司馬光",
        "paragraphs": [
            "依依煙未歇，漠漠風初靜。",
            "浮花滿波面，不見參差影。"
        ],
        "title": "奉和經略龐龍圖延州南城八詠 柳湖",
        "id": "a9ec5fd3-b4d2-469d-80e1-659c0e5cf5c0"
    },
    {
        "author": "司馬光",
        "paragraphs": [
            "軍中富餘暇，飛蓋南城隈。",
            "雍容陪後乘，一一應劉才。"
        ],
        "title": "奉和經略龐龍圖延州南城八詠 飛蓋園",
        "id": "93b07f07-22aa-460a-85ef-6cf9afb82986"
    },
    {
        "author": "司馬光",
        "paragraphs": [
            "雕簷日華動，滉瀁照漪漣。",
            "四月芰荷滿，不似在窮邊。"
        ],
        "title": "奉和經略龐龍圖延州南城八詠 翠漪亭",
        "id": "6dac5e18-100f-432e-b124-a0b47259838e"
    },
    {
        "author": "司馬光",
        "paragraphs": [
            "枝分清淺流，縱横貫城市。",
            "還如恩在人，潤澤無終既。"
        ],
        "title": "奉和經略龐龍圖延州南城八詠 延利渠",
        "id": "f5d2d100-e8f8-40c3-89a3-59d121329a15"
    },
    {
        "author": "司馬光",
        "paragraphs": [
            "逼漢敞高巖，緣雲結飛閣。",
            "東山草樹曛，致足登臨樂。"
        ],
        "title": "奉和經略龐龍圖延州南城八詠 緣雲軒",
        "id": "f7091ce0-2957-4dd8-9adc-703b53212d4f"
    },
    {
        "author": "司馬光",
        "paragraphs": [
            "簫鼓震陽休組練，照芳洲意氣坐中。",
            "客羞笑山陰遊河，上督役懷噐之寄。"
        ],
        "title": "奉和經略龐龍圖延州南城八詠 禊堂",
        "id": "8b0d7eb3-19c9-4c37-8d74-d396bd085425"
    },
    {
        "author": "司馬光",
        "paragraphs": [
            "大宛汗血古共知，青海龍種骨更奇。",
            "網絲舊畫昔嘗見，不意人間今見之。",
            "銀鞍玉鐙黄金轡，廣路長鳴增意氣。",
            "富平公子韓王孫，求買傾家不知貴。",
            "芙蓉高闕北向開，金印紫綬從天來。",
            "路人回首無所見，流風瞥過驚浮埃。",
            "如何棄置歸皁棧，踠足垂頭困羈絆。",
            "精神慘澹筋骨羸，舉目雙睛猶璀璨。",
            "伏波馬式今已無，子阿肉腐骨久枯。",
            "舉世無人相騏驥，憔悴不與駑駘殊。",
            "神兵淬礪精芒在，寶鑑遊塵肯終晦。",
            "君今鬋剔被鳴鸞，尚能騰踏崑崙外。"
        ],
        "title": "天馬歌",
        "id": "25cee630-9267-4cf9-8390-364dbcf5bd63"
    },
    {
        "author": "司馬光",
        "paragraphs": [
            "河災汎東郡，廬井多堙淪。",
            "題輿得賢佐，姁嫗安疲民。",
            "遂令枯槁餘，稍復蘇陽春。",
            "伊人屏外飾，倜儻窮天真。",
            "徒觀浩蕩波，莫測江海津。",
            "矧兹同府士，一一隨和珍。",
            "公明抱全德，洞澈無緇磷。",
            "叔度秉峻節，竦若凌霜筠。",
            "顧兹不肖材，亦齒幕中賓。",
            "同依松柏陰，共醉醍醐醇。",
            "高論探要妙，佳句裁清新。",
            "有詩縱歡謔，杯案霑衣巾。",
            "曾無禮節間，但以風期親。",
            "北州有疑獄，兩造正紛綸。",
            "當須于公斷，然後無冤人。",
            "送行出郊岐，揚鞭從此違。",
            "堤繇春事起，行役未成歸。",
            "索居如幾日，河草已芳菲。",
            "徒然掩瑤瑟，坐歎知音稀。",
            "昨夜西南風，夢中東北飛。",
            "行行涉滄海，彷彿睹容暉。",
            "寤思益惆悵，天長羽翼微。",
            "離懷如柳色，極目正依依。"
        ],
        "title": "河上督役懷器之寄呈公明叔度時器之鞫獄滄州",
        "id": "30508b23-1f60-48c7-9b51-1d2a966fd511"
    },
    {
        "author": "司馬光",
        "paragraphs": [
            "凉風凈掃雲無迹，海月未生星歷歷。",
            "貝聯珠貫拱北辰，三五縱横此何夕。",
            "重樓疊榭出秋空，鳷鵲露寒連桂宮。",
            "瑤井迥臨丹闕外，玉繩斜掛瑣窗中。",
            "征人遠别空閨悄，鐘漏蕭疏天不曉。",
            "碧紗展轉無復眠，卧視寒光度華沼。",
            "漢家賢將戍臨洮，結髪從軍今二毛。",
            "誰憐身老心猶壯，深入長占太白高。",
            "豐城古劍沉淪久，匣中夜半雙龍吼。",
            "乃知神物不自藏，紫氣依稀見牛斗。",
            "有客離居望所親，遙知清夜會荀陳。",
            "堤繇未息無由去，不及浮槎河畔人。"
        ],
        "title": "華星篇",
        "id": "e576803b-fa6e-4711-9fc1-4c176bbadef9"
    },
    {
        "author": "司馬光",
        "paragraphs": [
            "大河之曲多寛閑，牧田枕倚長堤灣。",
            "烏栖鵲散堤樹寂，柝木聲稀宵欲闌。",
            "牧兒跨馬乘涼月，歷歷繞羣高唱發。",
            "幽情逸氣生自然，往往鳴鞘應疏節。",
            "歌辭難辨野風高，似述離憂嗟役勞。",
            "徘徊不斷何妨近，彷彿微聞已復遙。",
            "長川冷浸秋雲白，露草飜光凝碧色。",
            "星疏河淡夜初長，展轉空亭奈孤客。",
            "洞簫音律京君明，可憐骨朽不更生。",
            "安得使傳哀怨意，爲我寫之羌笛聲。"
        ],
        "title": "宿石堰聞牧馬者歌",
        "id": "56a26ab4-79e1-436d-8683-a550e1d98541"
    },
    {
        "author": "司馬光",
        "paragraphs": [
            "勸君勿嫌楊花太輕薄，籬下溝中紛漠漠。",
            "翠鬟婢子不勝愁，掃盡還飛滿朱閣。",
            "晚來風雨送行春，天無遊絲地無塵。",
            "雪狂絮亂安可得，孤樹青青愁殺人。"
        ],
        "title": "楊白華",
        "id": "4e44080b-16cf-4015-b576-522ae10f899b"
    },
    {
        "author": "司馬光",
        "paragraphs": [
            "愚疏強從仕，趣尚與時乖。",
            "朅來遊京邑，榮願知誰諧。",
            "王國富英奇，氣象標巖崖。",
            "雲鴻送雙目，攀援路可階。",
            "秋風轉枯葉，颯颯繞寒齋。",
            "岀門無所之，飛塵滿天街。",
            "夫君宦未達，猶得稱吾儕。",
            "解衣換斗酒，且盡平生懷。"
        ],
        "title": "都下秋懷呈聶之美",
        "id": "96763440-c359-4245-bc9e-ce60ee9a6ef1"
    },
    {
        "author": "司馬光",
        "paragraphs": [
            "紅斾縈林却轉，瓊筵就水重開。",
            "荷香著衣不去，竹色映酒遙來。"
        ],
        "title": "陪張龍圖南湖暑飲  其一",
        "id": "5d2fac2f-dc97-4e91-964c-56eca221e1f1"
    },
    {
        "author": "司馬光",
        "paragraphs": [
            "樓船瀲灔輕浪，鷗鷺繽紛滿天。",
            "清歌久之未度，畫梁塵落芳筵。"
        ],
        "title": "陪張龍圖南湖暑飲  其二",
        "id": "d1dd61e0-5365-408c-b28a-7970fbe0c9e0"
    },
    {
        "author": "司馬光",
        "paragraphs": [
            "道傍田家翁嫗俱垂白，敗屋蕭條無壯息。",
            "翁攜鎌索嫗攜箕，自向薄田收黍稷。",
            "静夜偷舂避債家，比明門外已如麻。",
            "筋疲力敝不入腹，未議縣官租稅足。"
        ],
        "title": "道傍田家",
        "id": "03da59ba-74b2-4383-92e6-bbc840a1a1e8"
    },
    {
        "author": "司馬光",
        "paragraphs": [
            "得喪互循環，古今昧終始。",
            "百歳落其間，僅與毫芒似。",
            "所以達人心，身外不復紀。",
            "愁來若亂絲，疏解當以理。",
            "昔君關外來，籍籍聲華起。",
            "憑案一濡毫，萬言俱落紙。",
            "老生闚其文，色若寒灰死。",
            "閣筆不能下，敢有玼瑕指。",
            "或時抵卿相，入門俱倒屣。",
            "閽夫迎受謁，不敢揚眸視。",
            "解褐吏邊州，長塗初進跬。",
            "蛟龍得尺水，雙骼方嶷嶷。",
            "西羌負德澤，飛鏑聳邊鄙。",
            "添兵十萬餘，斗粟無支擬。",
            "州郡走符檄，縱横恣鞭箠。",
            "閭閻浪愁苦，卒食半糠粃。",
            "上官知君才，悉以儲糧委。",
            "開倉募平糴，至者車連軌。",
            "嚴明束吏手，誘諭提民耳。",
            "留穀受金去，若與同儕市。",
            "弦朔未云周，露積丘山比。",
            "曾無轉餉勞，坐飽防秋士。",
            "幕府上其功，明詔深嘉美。",
            "爲僚登九寺，長人專百里。",
            "聊用報勤劬，未言窮任使。",
            "何期逢怨讎，意外成瘡痏。",
            "刺骨舞文法，吹毛出瑕滓。",
            "清霜五月飛，慘烈傷蘭芷。",
            "鸞鳯失椅梧，飄泊還荆枳。",
            "聖朝方任能，大過尚收齒。",
            "况於濟時具，蹔然遭詆訾。",
            "寧因青蠅惡，遂取璵璠毁。",
            "良工構明堂，必不遺杞梓。",
            "勉哉益自立，勿爲窮衰止。",
            "人生難豫期，神理無終否。",
            "庸知今日憂，不爲後日喜。",
            "吾道誠無虧，壈坎安足恥。",
            "關山迤邐長，百劍連天倚。",
            "縈紆結危棧，迥入雲星裏。",
            "蜀國富嬉遊，花繁春酒旨。",
            "莫作弔原文，投之岷江水。"
        ],
        "title": "送李汝臣同年謫官導江主簿",
        "id": "19c85b57-960d-4106-a943-0c7897f70005"
    },
    {
        "author": "司馬光",
        "paragraphs": [
            "滑臺古鎮掲高牙，主人賢厚賓友嘉。",
            "公庭退休射堂飲，水沈綠李浮甘瓜。",
            "清言妙諭間詼謔，笑語往反何喧譁。",
            "别來汎濫若浮梗，塵愁俗累稠於麻。",
            "提鞭俄蓋觸風日，慘澀滿眼飛埃沙。",
            "朱門湛湛果深淺，門外日擁千餘車。",
            "閽人未肯即通刺，指彈手版景欲斜。",
            "就令入見亦何事，氣象渺邈凌青霞。",
            "圍棋角智賭勝負，拙者理與功名賖。",
            "捨之歸入戶庭隘，仰視青天如井蛙。",
            "後檐數尺地荒穢，不翦欲令生薺花。",
            "當春寂寂但如此，意恐至外逢紛華。",
            "奈何勝友百餘里，不可一見如天涯。",
            "何時更共把巵酒，側身北望空咨嗟。"
        ],
        "title": "春日書寄東郡諸同舍",
        "id": "ec27de80-b686-4e7f-83e2-02feb4279d32"
    },
    {
        "author": "司馬光",
        "paragraphs": [
            "飛蓋名僚集，臨流芳宴開。",
            "縈紆漱文石，次第傳清杯。",
            "迴波亦多意，并泛落花來。"
        ],
        "title": "和邵不疑校理蒲州十詩 飲亭",
        "id": "47d90cb0-deaa-4e11-b200-5aae18a999c2"
    },
    {
        "author": "司馬光",
        "paragraphs": [
            "蒼然片石寒，百道飛泉吐。",
            "高堂忽蕭颯，坐失炎蒸苦。",
            "蛟龍卧欲飛，仰噀秋空雨。"
        ],
        "title": "和邵不疑校理蒲州十詩 涌泉石",
        "id": "a5163abd-b3f0-43c9-bda2-17cf7f124abd"
    },
    {
        "author": "司馬光",
        "paragraphs": [
            "條山翠氣横，隱嶙秋空窄。",
            "危樓雨初度，卷幌延佳色。",
            "撲撲滿前軒，嵐光真可摘。"
        ],
        "title": "和邵不疑校理蒲州十詩 翠樓",
        "id": "e3ad9af6-9b0a-4226-a205-49ab52479ea9"
    },
    {
        "author": "司馬光",
        "paragraphs": [
            "烟瓦疊琉璃，危樓半空倚。",
            "歌鐘奉高宴，聲來碧雲裏。",
            "日暮天四垂，黯澹如秋水。"
        ],
        "title": "和邵不疑校理蒲州十詩 碧樓",
        "id": "a70cbc8b-46c0-4fe0-ac1c-b393a9533cd5"
    },
    {
        "author": "司馬光",
        "paragraphs": [
            "□□□□□，□□□□□。",
            "聊窺碧甃缺，寒草生歷歷。",
            "時聞山鳥呼，未得全幽寂。"
        ],
        "title": "和邵不疑校理蒲州十詩 靜齋",
        "id": "97c59b23-e24e-4518-925b-72bfe968e31b"
    },
    {
        "author": "司馬光",
        "paragraphs": [
            "□□軒已幽，況復植宮槐。",
            "簷外陰沉綠，南山雨氣來。",
            "逍遙不知久，驚此黄花開。"
        ],
        "title": "和邵不疑校理蒲州十詩 槐軒",
        "id": "fc59c478-d6f8-4b90-9b06-9a82b29f0da8"
    },
    {
        "author": "司馬光",
        "paragraphs": [
            "□□□□□，□□□□□。",
            "清風滿四境，豈獨華榱下。",
            "不若楚臺人，披襟獨蕭灑。"
        ],
        "title": "和邵不疑校理蒲州十詩 涼□",
        "id": "721a5000-11f4-4649-9a26-997741042bf7"
    },
    {
        "author": "司馬光",
        "paragraphs": [
            "荷花爛漫紅，不見方塘水。",
            "嶣嶤結飛閣，苒惹清香裏。",
            "露重忽欹側，翩然翠禽起。"
        ],
        "title": "和邵不疑校理蒲州十詩 芙蕖軒",
        "id": "1d4e9403-8bb5-428b-ac15-592714b56988"
    },
    {
        "author": "司馬光",
        "paragraphs": [
            "春意復蹉蛇，園林日愁寂。",
            "枝邊綠陰重，砌下紅英積。",
            "兹亭花最繁，飄零尤可惜。"
        ],
        "title": "和邵不疑校理蒲州十詩 惜花亭",
        "id": "4f252030-13fc-4bd5-a620-efd8a53c3892"
    },
    {
        "author": "司馬光",
        "paragraphs": [
            "茂密正當軒，欹垂欲侵案。",
            "風枝忽交戛，月影爭凌亂。",
            "誠嘉君子心，匪直林亭玩。"
        ],
        "title": "和邵不疑校理蒲州十詩 竹軒",
        "id": "5e2349bf-1acc-49d4-bf9b-30ca26ab0495"
    },
    {
        "author": "司馬光",
        "paragraphs": [
            "昨夜聽秋風，霜崖幾樹紅。",
            "心隨新鴈去，宛至碧谿東。",
            "聖主搜漁釣，林巖今已空。",
            "胡爲執高節，憔悴久山中。"
        ],
        "title": "秋日寄山中友人",
        "id": "6b74ed13-1523-4492-b058-1a904c7ba747"
    },
    {
        "author": "司馬光",
        "paragraphs": [
            "風柳動蕭疏，寒星浸寥落。",
            "中宵四寂然，時有遊魚躍。"
        ],
        "title": "和之美舟行雜詩八首 舟中夜坐 其一",
        "id": "7d332eab-0bdb-4ab9-92e8-79e46a63f24b"
    },
    {
        "author": "司馬光",
        "paragraphs": [
            "汀沙落席帆，岸柳縈單舸。",
            "小市遠微茫，簇水初燈火。"
        ],
        "title": "和之美舟行雜詩八首 舟中夜坐 其二",
        "id": "b2d36a7c-b96e-4bc3-9f73-caf8d14a00b8"
    },
    {
        "author": "司馬光",
        "paragraphs": [
            "蔡水僅成波，不若江湖濬。",
            "誠無傾側憂，纜弱終難進。"
        ],
        "title": "和之美舟行雜詩八首 船行遇風",
        "id": "6f07f8d1-66d6-44a0-b165-396398f89f92"
    },
    {
        "author": "司馬光",
        "paragraphs": [
            "喧喧桃李蹊，何妨笑幽草。",
            "但願保天真，徐共春風老。"
        ],
        "title": "和之美舟行雜詩八首 野花",
        "id": "65e154f8-4302-4d7a-ac1f-aa06b0abd62a"
    },
    {
        "author": "司馬光",
        "paragraphs": [
            "褵縰出短蒲，毰毸浴清水。",
            "物忌太鮮明，何妨染泥滓。"
        ],
        "title": "和之美舟行雜詩八首 水鴨",
        "id": "0ae669ac-c2a5-4276-a223-2d558038d9c5"
    },
    {
        "author": "司馬光",
        "paragraphs": [
            "翩然下林表，不憚風湍惡。",
            "得雋輒高飛，爲君羞擊搏。"
        ],
        "title": "和之美舟行雜詩八首 魚鷹",
        "id": "38375cbc-c81c-467c-916f-279a58d8c447"
    },
    {
        "author": "司馬光",
        "paragraphs": [
            "弱篠絓輕絲，盡日寒溪側。",
            "獲少近知無，溪魚皆爾識。"
        ],
        "title": "和之美舟行雜詩八首 罾魚者",
        "id": "57c9b02a-0278-44ec-9c2c-8cb107efb1bd"
    },
    {
        "author": "司馬光",
        "paragraphs": [
            "紅塵晝夜飛，車馬古今迹。",
            "獨憐道傍柳，慘淡少顔色。"
        ],
        "title": "和之美舟行雜詩八首 都門路",
        "id": "2a993213-28fe-4eaf-b050-89c96657d23a"
    },
    {
        "author": "司馬光",
        "paragraphs": [
            "閻生畫竹舊所聞，望中一見遙可分。",
            "伊予不甚少佳畫，猶愛氣骨高出羣。",
            "狂枝怒葉凌絹素，勢若飛動爭紛紜。",
            "蟠根數節出地底，上有積年蒼蘚紋。",
            "森然直榦忽孤聳，意恐出屋排浮雲。",
            "秋風颯颯生左右，耳目灑落遺塵氛。",
            "乃知良工自神解，昧者倣習徒艱勤。",
            "子猷昔者得收玩，不患終朝無此君。"
        ],
        "title": "吳沖卿直舍閻士安畫墨竹歌",
        "id": "528fe1d5-0deb-4b17-a2ca-471434f2923f"
    },
    {
        "author": "司馬光",
        "paragraphs": [
            "冉冉河洲曉，晴霞登木杪。",
            "稍見水煙開，孤舟天際小。"
        ],
        "title": "和之美河洲四詩  其一",
        "id": "b343e9b6-b369-4081-a132-38dbd3cb9814"
    },
    {
        "author": "司馬光",
        "paragraphs": [
            "杳杳河洲晚，客行殊未返。",
            "目隨林鳥還，心共征鴻遠。"
        ],
        "title": "和之美河洲四詩  其二",
        "id": "61cba3d2-6689-44c5-a318-dea2744053b3"
    },
    {
        "author": "司馬光",
        "paragraphs": [
            "寂寂河洲夜，蘆花繞墟舍。",
            "孤客久未眠，窗燈落寒灺。"
        ],
        "title": "和之美河洲四詩  其三",
        "id": "8b84c3ba-61ae-4b84-800e-b102807b6490"
    },
    {
        "author": "司馬光",
        "paragraphs": [
            "漠漠河洲雨，依稀辨村聚。",
            "時哉鷗鳥羣，凌亂爭鳴舞。"
        ],
        "title": "和之美河洲四詩  其四",
        "id": "574bd0c0-e6e8-4f48-8012-91177ca89eb3"
    },
    {
        "author": "司馬光",
        "paragraphs": [
            "積雨久未闋，豈徒行客憂。",
            "夜聞屋中人，歎息悲田疇。",
            "方春播殖時，種食皆外求。",
            "鞭訶犯赤日，酷烈慚羸牛。",
            "草薉競禾長，從人借鉏耰。",
            "晨薅戴星起，日闇未能休。",
            "豈無一時勤，所覬歳有秋。",
            "今兹昏墊災，大埜成洪流。",
            "直疑滄海溢，繭栗浮陵丘。",
            "昔時百丈原，汎汎皆挐舟。",
            "喬木失端杪，饑鳥下無投。",
            "黍稷沉黄泥，圭合安可收。",
            "嗟予乏技能，無以易糠麰。",
            "販鬻固所昧，敢託市井遊。",
            "欲依盗賊羣，懦不閑戈矛。",
            "已哉任天地，無益徒爲愁。",
            "一身無死所，況爲妻兒謀。",
            "之美愛物者，凄然涕霑裘。",
            "一夫有不獲，伊尹爲深羞。",
            "何當富斯民，比屋囷倉稠。",
            "惜哉祿秩卑，此志終宜酬。"
        ],
        "title": "又和夜雨宿村舍",
        "id": "8f1ee247-dae3-458c-8edf-d75e92dda421"
    },
    {
        "author": "司馬光",
        "paragraphs": [
            "于嗟古之道邈既遠兮，日陵夷而就衰。",
            "羣儒角逐異端競進兮，聖塗榛枳幽昧而難知。",
            "君獨恥從衆人之後兮，軒然高舉遠取而窮追。",
            "撥去虹蜺汛掃氛濁兮，廓然廼得睹夫朝曦。",
            "授邑於雒之南兮，始者既學今得而施。",
            "歸風俗於醇厚兮，又何西門卓魯之足爲。",
            "消奸化桀折牙杜蘖兮，寂不知其所之。",
            "何者爲令之德兮，黄童皓首接手而遊嬉。",
            "菽粟露積牛羊被野兮，百里獨比於太古之時。",
            "予願解冠棄佩兮，受一廛於伊之野。",
            "蓑身笠首兮，同邑民以熙熙。"
        ],
        "title": "送伊闕王大夫歌",
        "id": "a90e8797-ff6e-436d-9c55-6f2a5cba30f4"
    },
    {
        "author": "司馬光",
        "paragraphs": [
            "王城名利窟，冠蓋鬰相交。",
            "夫君獨鳯舉，彯然去喧呶。",
            "潁水清可濯，箕山高可巢。",
            "反顧公相榮，一芥浮堂坳。",
            "□□大吕重，豈知輕斗筲。",
            "蒼蒼氣象嚴，萬木擁寒郊。",
            "□□點隈曲，初旭染林梢。",
            "去去善自將，因聲訪衡茅。"
        ],
        "title": "送韓太祝歸許昌",
        "id": "e36f442a-2804-4ca3-a5ad-08a04163bfcf"
    },
    {
        "author": "司馬光",
        "paragraphs": [
            "□茫凍雨來，入夜勢增急。",
            "縱横挾春風，飄灑相噴吸。",
            "敗窗端見欺，遽有萬點入。",
            "先生伏經編，眼冷倍昏澀。",
            "夜分童僕倦，跛倚厭久立。",
            "燈火爲溟濛，詩書亦霑濕。",
            "夫君儲善價，未售不悁悒。",
            "物華迎霽新，佳賞時將及。",
            "囷中秫幾何，營釀須汲汲。"
        ],
        "title": "和興宗夜直聽雨",
        "id": "a01805da-a8b7-429c-8835-a6feaee2660f"
    },
    {
        "author": "司馬光",
        "paragraphs": [
            "曲逆從漢祖，出奇誰與讓。",
            "一朝寄天下，不及王陵戇。"
        ],
        "title": "和之美諷古  其一",
        "id": "0e019b91-f4aa-4df6-a34a-c9c26da2044c"
    },
    {
        "author": "司馬光",
        "paragraphs": [
            "海客久藏機，鷗知人未知。",
            "如何毫末利，管鮑亦相欺。"
        ],
        "title": "和之美諷古  其二",
        "id": "45e90ff7-880b-4448-a679-83717a53c5cd"
    },
    {
        "author": "司馬光",
        "paragraphs": [
            "君子尚仁義，寶用爲身資。",
            "其人苟不賢，富饒亦胡爲。",
            "所以回憲徒，不厭糠與藜。",
            "當時萬金産，令名傳者誰。",
            "之美初解褐，爲吏長河湄。",
            "月得數斗祿，僅足供饘糜。",
            "謂言家無寶，不必修藩籬。",
            "囊衣不自暖，乃爲偷意窺。",
            "穿墉入其室，探取無纖遺。",
            "從事借之带，同列乞其衣。",
            "日高服未具，不敢踰門畿。",
            "蕭條四壁寒，獨立空自嗤。",
            "援毫引幅紙，書作二貧詩。",
            "上言運命邅，温飫無時期。",
            "下嗟職事勞，舊學日以隳。",
            "乃知賢者心，不獨憂寒饑。",
            "壈坎雖益多，志業終無衰。",
            "我實甚貧者，視君猶白圭。",
            "行年三十餘，碌碌無佗奇。",
            "庇身太學官，旦夕唯鹽虀。",
            "讀君二貧作，我事借君詞。",
            "君誠士林秀，不免青衫卑。",
            "滿腹豈無才，抱蓄未有施。",
            "不用固爲小，用之活蒸黎。",
            "如君有此富，豈必藏珠璣。",
            "財貧非道貧，已矣何嗟咨。"
        ],
        "title": "和之美二貧詩",
        "id": "39f966cb-0879-4bbb-806c-3c1bdeb6ced9"
    },
    {
        "author": "司馬光",
        "paragraphs": [
            "客從魏都來，貽我山藷實。",
            "散之膏土間，春苗比如櫛。",
            "吾家庭戶狹，樹藝苦其密。",
            "危根遞扶戴，怒牙猶拂欝。",
            "興言念伊人，好嗜與我一。",
            "家蓄桐君書，喜觀氾氏述。",
            "雖爲簪带拘，雅尚林樊逸。",
            "分獻取其誠，豈容羞薄物。",
            "況聞知藥者，餌此等苓朮。",
            "願益君子年，康直體無疾。",
            "散誕得寛壤，繁大宜無日。",
            "蕭梢新蔓抽，苯蒓故叢失。",
            "入冬霜霰嚴，葉落掊可出。",
            "伸如猿臂長，拳若熊膰腯。",
            "拾木爨銅鼎，相期聚書室。",
            "誰得與其徒，谿茶與山栗。"
        ],
        "title": "送薯預苗與興宗",
        "id": "aa101edc-ecdc-4b7b-8cf1-b9396c47bc53"
    },
    {
        "author": "司馬光",
        "paragraphs": [
            "冬實散肥壤，春苗動新葉。",
            "雅意非遺人，野情聊自愜。",
            "何言好事者，求訪來相疊。",
            "會種十畝餘，坐取詩盈篋。"
        ],
        "title": "答昌言求薯蕷苗",
        "id": "a15ca8b0-087e-4008-a298-45c7cf30f729"
    },
    {
        "author": "司馬光",
        "paragraphs": [
            "蜀山瘦碧玉，蜀土膏黄金。",
            "寒谿漱其間，演漾清且深。",
            "工人剪穉麻，擣之白石砧。",
            "就溪漚爲紙，瑩若裁璆琳。",
            "風日常清和，小無塵滓侵。",
            "時逐賈舟來，萬里巴江潯。",
            "王城壓汴流，英俊萃如林。",
            "雄文溢箱篋，爭買傾奇琛。",
            "夫君乃冠冕，辭氣高千尋。",
            "十載爲舉首，於今猶陸沉。",
            "嗟我蓄此紙，才藻不足任。",
            "願以寫君詩，益爲人所欽。",
            "縞带豈多物，足明同好心。",
            "黄鐘聲如雷，豈病無知音。",
            "請以此爲質，佗年神所臨。",
            "華軒策駟馬，慎勿忘遺簪。"
        ],
        "title": "送冷金牋與興宗",
        "id": "b1a0657b-b329-4874-a71f-6459470a54f0"
    },
    {
        "author": "司馬光",
        "paragraphs": [
            "吳僧畫團扇，點綴成微蟲。",
            "秋毫宛皆具，獨竊天地功。",
            "細者及蛛蝥，大者纔阜螽。",
            "枯枝擁寒蜩，黄蘃粘飛蜂。",
            "翾然得生意，上下相追從。",
            "徒觀飛動姿，莫睹筆墨蹤。",
            "兒曹取真物，細校無不同。",
            "恐其遂躍去，亟取藏箱中。",
            "乃知藝無小，意精神可通。",
            "不與誤圖蠅，能惑紫髯翁。",
            "子猷狀蟬雀，藏寶傳江東。",
            "不知古何如，此畫今爲雄。",
            "人墓木已拱，其徒頗能工。",
            "舊法存百一，要足超凡庸。",
            "友人幸爲賜，物薄意何隆。",
            "玩之不替手，愛重心無窮。",
            "常如對君子，穆穆來清風。"
        ],
        "title": "謝興宗惠草蟲扇",
        "id": "a9f8a7f7-fa50-40fc-8b48-b1aa15df1ad9"
    },
    {
        "author": "司馬光",
        "paragraphs": [
            "靈根逐漢臣，遠自河源至。",
            "流離徧中壤，今兹盡苗裔。",
            "畏日助殷紅，凍雨滌濃翠。",
            "宜攜避暑客，花下縱横醉。"
        ],
        "title": "和昌言官舍十題 石榴花",
        "id": "1df49963-a1d7-48e0-836e-ab18ad92cf40"
    },
    {
        "author": "司馬光",
        "paragraphs": [
            "佳實産南州，流傳却山瘴。",
            "如何馬伏波，坐取丘山謗。",
            "夫君道義白，復爲神明相。",
            "厲氣與流言，安能逞無狀。"
        ],
        "title": "和昌言官舍十題 薏苡",
        "id": "6c551ce5-3e40-4356-a1d2-d29149985e9d"
    },
    {
        "author": "司馬光",
        "paragraphs": [
            "楚人歌紫蘭，華禁無傳久。",
            "循名意兹是，誰得明真否。",
            "天憐菊性孤，秀發秋風後。",
            "固令芳物生，聊作黄花友。"
        ],
        "title": "和昌言官舍十題 石蘭",
        "id": "77d14a26-f980-4f7e-a8df-d92de8343689"
    },
    {
        "author": "司馬光",
        "paragraphs": [
            "葉濯宿露翠，花迎朝日黄。",
            "昔誰封殖此，儼列侍高堂。",
            "達士隱於吏，孰爲行與藏。",
            "逍遙玩永日，自無憂可忘。"
        ],
        "title": "和昌言官舍十題 萱草",
        "id": "c4ea07c1-41a3-4f80-8c85-990a1c96c62d"
    },
    {
        "author": "司馬光",
        "paragraphs": [
            "白若繒初斷，紅如顔欲酡。",
            "坐疑仙駕嚴，幢節紛駢羅。",
            "物性有常妍，人情輕所多。",
            "菖蒲儻日秀，棄擲不吾過。"
        ],
        "title": "和昌言官舍十題 蜀葵",
        "id": "b46a5143-2c34-47f9-8a96-0901a16b9ef8"
    },
    {
        "author": "司馬光",
        "paragraphs": [
            "隙土惜荒棄，翦治成春畦。",
            "講雩時澤洽，葵荏高參差。",
            "釃渠若貫脉，疏塍如畫棋。",
            "爲吾謝來客，桔橰毋語機。"
        ],
        "title": "和昌言官舍十題 畦蔬",
        "id": "70742499-688e-466e-b3aa-8aef93eeb7d0"
    },
    {
        "author": "司馬光",
        "paragraphs": [
            "夢想水鄉遊，階庭植籠古。",
            "宛如江外行，高帆落寒浦。",
            "煙枝靜疏秀，風穗閑低舉。",
            "於今看未好，漠漠宜秋雨。"
        ],
        "title": "和昌言官舍十題 水紅",
        "id": "c8b8dba2-84c1-42dc-aa66-c0d2a12f3dd1"
    },
    {
        "author": "司馬光",
        "paragraphs": [
            "野菊細瑣物，籬間私自全。",
            "徒因氣味殊，不爲庖人捐。",
            "采升白玉堂，薦以黄金盤。",
            "願若南陽守，永扶君子年。"
        ],
        "title": "和昌言官舍十題 甘菊",
        "id": "6db0dbfe-ec70-4f48-8b7d-24e7c307799b"
    },
    {
        "author": "司馬光",
        "paragraphs": [
            "賢者非無心，園夫自臨課。",
            "蓻植日繁滋，芬芳時入座。",
            "青蔥春茹擢，皎潔秋英墮。",
            "正苦郢中人，逸唱高難和。"
        ],
        "title": "和昌言官舍十題 蘭",
        "id": "d5e1928a-96df-4607-91ee-c05931b3a589"
    },
    {
        "author": "司馬光",
        "paragraphs": [
            "園竹久不治，蕪没真可弔。",
            "豈無枯槁容，蕭疏自殊調。",
            "至人愛高節，命斧除藜藋。",
            "何用報至恩，清陰與長嘯。"
        ],
        "title": "和昌言官舍十題 病竹",
        "id": "a6c30117-47d8-44bc-906e-8944cc372d6c"
    },
    {
        "author": "司馬光",
        "paragraphs": [
            "至人心如雲，去住唯所適。",
            "飄颻涉四海，豈復校喧寂。",
            "朅來王城遊，紅塵曖晨夕。",
            "忽思還故峰，不可留宿昔。",
            "離合皆自然，於何寄驩戚。",
            "從兹坐林下，白首傲泉石。",
            "山鳥集掌中，巴猿侍瓶錫。",
            "寺前煙蔓深，何處求行跡。"
        ],
        "title": "送文慧師歸眉山",
        "id": "ea2761e4-a132-421a-9358-df46431ddc47"
    },
    {
        "author": "司馬光",
        "paragraphs": [
            "聞君家有風林石，鐫刻無痕畫無迹。",
            "靡然合勢俱左傾，偃蹇常如負風力。",
            "置之坐側野意生，静聽若有颼颼聲。",
            "忽疑身世在丘壑，使我蕭然無俗情。",
            "黄金白璧豈非好，子直視之不爲寶。"
        ],
        "title": "風林石歌",
        "id": "1a0b350a-0b9a-4ecf-89ec-d567c7d71dff"
    },
    {
        "author": "司馬光",
        "paragraphs": [
            "君家在何許，遠與南城鄰。",
            "車馬不甚繁，門前無俗塵。",
            "有園廢鉏治，繞舍皆荆榛。",
            "入夏益滋蔓，鬖鬖高没人。",
            "豈無舊桃李，蕪雜與之均。",
            "謂言彼草木，於我奚疏親。",
            "於間置取舍，豈得完天真。",
            "不若任其然，同受雨露仁。",
            "物性且不違，人心何緇磷。",
            "閉戶不迎客，箕踞無冠巾。",
            "苟忘軒冕心，何異巢居民。"
        ],
        "title": "興宗南園草盛不翦僕過而愛之爲詩以贈",
        "id": "e3ccc172-b8b6-4448-9687-e727587399be"
    },
    {
        "author": "司馬光",
        "paragraphs": [
            "窮達有常分，得喪難豫言。",
            "古今浩茫茫，倚伏安可原。",
            "軒裳彼自榮，舉俗同崩奔。",
            "錙銖校重輕，冰火殊涼温。",
            "君子固無愧，立身明本根。",
            "度矩苟不愆，寵辱徒喧喧。",
            "有如清濟流，横貫長河渾。",
            "景公馬千駟，南面雄東藩。",
            "陶青劉舍徒，位爲丞相尊。",
            "當時非不顯，磨滅何足論。",
            "顔回在陋巷，藜藿甘盤飧。",
            "原憲結弊衣，蓬蒿塞其門。",
            "當時豈不窮，至今榮名存。",
            "況君齒方壯，德業素所敦。",
            "安知搨翅歸，不作凌雲飜。",
            "要之白首期，壯烈施元元。",
            "爲君畫善策，灑掃清前軒。",
            "長舒四五榻，客來輒開樽。",
            "群愁喜伺人，稍醒必煩冤。",
            "拒之亦無佗，體中常昏昏。"
        ],
        "title": "古詩贈興宗",
        "id": "b1cf4a3b-a5dc-4ff5-9f64-8b6281174594"
    },
    {
        "author": "司馬光",
        "paragraphs": [
            "賤生習山野，愚陋出於骨。",
            "雖爲冠带拘，性非樊籠物。",
            "揚鞭出都門，曠若解徽紼。",
            "是時天風惡，靈沼波蕩汩。",
            "龍鬛互騫騰，鷗羣遠浮没。",
            "川原寖疏豁，煙火稍蕭瑟。",
            "草木雖未榮，春態先彷彿。",
            "桑稀林已斜，柳弱條可屈。",
            "蛛絲罥晴陽，鼠土壅新窟。",
            "徐驅款段馬，放轡不呵咄。",
            "與爾同逍遙，紅塵免蓬勃。"
        ],
        "title": "出都日塗中成",
        "id": "195d6187-8a95-451d-8c47-b38d9b990194"
    },
    {
        "author": "司馬光",
        "paragraphs": [
            "昔年道經車輞谷，直上七里鹽南坡。",
            "今年行役復到此，方春流汗如飜波。",
            "中塗太息坐盤石，涕泗不覺雙滂沱。",
            "我生微尚在丘壑，強若麋鹿嬰虞羅。",
            "人踰三十只有老，後時過此知如何。",
            "雲泉佳處須速去，登山筋力行蹉跎。"
        ],
        "title": "重經車輞谷",
        "id": "0ce9c4de-de85-492d-a171-d8708f6ad691"
    },
    {
        "author": "司馬光",
        "paragraphs": [
            "弱歲家淮南，常愛風土美。",
            "悠然送君行，思逐高秋起。",
            "巢湖映微寒，照眼正清泚。",
            "低昂蹙荷芡，明滅縈葭葦。",
            "銀花鱠肥魚，玉粒炊香米。",
            "居人自豐樂，不與佗鄉比。",
            "況得良吏來，倍復蒙嘉祉。",
            "君爲太學生，氣格已英偉。",
            "登科如拾遺，舉步歘千里。",
            "毋嫌位尚微，觀政此爲始。",
            "尊公久場屋，上國困泥滓。",
            "豈不重相離，念子勉爲理。",
            "當令佳譽新，燁燁滿人耳。",
            "高堂雖在遠，聞之足爲喜。",
            "何必羞三牲，然後稱甘旨。"
        ],
        "title": "送巢縣崔尉崔尉",
        "id": "c7a1f4ed-a759-4e03-9d2e-b9f8f3d65dd6"
    },
    {
        "author": "司馬光",
        "paragraphs": [
            "林葩積浮脆，煙霧矜春姿。",
            "山桂結芳堅，冰霰横秋枝。",
            "夫君名卿嗣，華實雙葳蕤。",
            "如何仕不偶，通籍鬢生絲。",
            "豈非秋桂類，不足煩嗟咨。",
            "我今三十餘，汩没無佗奇。",
            "正恐食浮人，敢言位猶卑。",
            "同登天子廷，自視誠非宜。",
            "清朝正求治，諌路方坦夷。",
            "太平可立致，此任非君誰。"
        ],
        "title": "酬宋次道初登朝呈同舍",
        "id": "629f994a-c3de-48f8-9d1d-cb38f9bae0b6"
    },
    {
        "author": "司馬光",
        "paragraphs": [
            "端居太常署，寒日淡孤清。",
            "取酒呼諸友，談笑方縱横。",
            "韓君士林秀，四海依高名。",
            "家襲鍾鼎貴，身無簪組縈。",
            "逍遙風塵外，萬物秋毫輕。",
            "未嘗妄過人，所過以爲榮。",
            "如何枉玉趾，及門失相迎。",
            "主人豈傲客，事有迷悞并。",
            "追延既不及，相視徒嗟驚。",
            "威鳳顧脩梧，不下還孤征。",
            "景星欻呈彩，旋有流雲生。",
            "靈物固難覩，俗眼真不明。",
            "投謝有何物，珉石從雙瓊。"
        ],
        "title": "奉同范景仁宋次道太常致齋韓廷評見過閽人不時內韓去乃知爲詩謝之",
        "id": "2e607eb1-b113-4ed5-ba58-227a5e5a6add"
    },
    {
        "author": "司馬光",
        "paragraphs": [
            "哲公金陵來，神韻自孤秀。",
            "京華三十春，高節愈幽茂。",
            "烜赫公卿門，道俗日奔走。",
            "自非趣尚合，一息不相就。",
            "慷慨賢豪士，波溢千金富。",
            "蔬飯苟有餘，秋毫未嘗受。",
            "嚻呶不可變，堅白如瓊琇。",
            "居然尚愁寂，終厭塵土臭。",
            "忽思香爐雲，薈蔚冠孤岫。",
            "振衣尋昔遊，煙霞宛如舊。",
            "絡木藤蔓長，攫石松根瘦。",
            "瀑泉響夜壑，乳管添春竇。",
            "茅茨蔭方丈，宴坐度清晝。",
            "几席雨奇花，階除馴猛獸。",
            "方知物外樂，回視人寰陋。",
            "慎勿露聲光，愚迷將輻湊。"
        ],
        "tags": [
            "庐山"
        ],
        "title": "送守哲歸廬山",
        "id": "322813c5-09d6-442d-a869-a9bb15ddf907"
    },
    {
        "author": "司馬光",
        "paragraphs": [
            "寂寥清明後，餘春已無多。",
            "閑軒冨佳致，不惜載酒過。",
            "水木晚尤秀，風煙晴更和。",
            "臨樽不盡醉，奈此芳菲何。"
        ],
        "title": "清明後二日同鄰幾景仁次道中道興宗元明秉國如晦公疎飲趙道士東軒",
        "id": "2d42226e-2daa-4b6e-a264-e483673360a8"
    },
    {
        "author": "司馬光",
        "paragraphs": [
            "春塘含薄冰，淅瀝隱隈曲。",
            "晴日射寒芒，柔風折哀玉。",
            "草樹曾未知，波光已先綠。"
        ],
        "title": "和端式十題 春塘冰",
        "id": "40512770-9685-4ff4-8139-dee1a30a28dd"
    },
    {
        "author": "司馬光",
        "paragraphs": [
            "蒼茫返照收，羃歷寒煙起。",
            "前山黯同色，不辨峰巒美。",
            "獨有遠來鐘，悠揚翠微裏。"
        ],
        "title": "和端式十題 煙際鐘",
        "id": "4385cea2-40c2-406a-bf71-56c2474f33b8"
    },
    {
        "author": "司馬光",
        "paragraphs": [
            "秋江□澹蕩，波急枝難定。",
            "參差碧葉繁，皎潔寒花静。",
            "幽人吟不歸，獨立汀洲瞑。"
        ],
        "title": "和端式十題 汀洲蘋",
        "id": "c7b903a5-526a-4f6f-8cd4-2ef11f4cffe2"
    },
    {
        "author": "司馬光",
        "paragraphs": [
            "漁翁繫葉舟，遠映楓林宿。",
            "手携雙白魚，呼兒爨山竹。",
            "深夜寂無人，明滅寒江曲。"
        ],
        "title": "和端式十題 漁洲火",
        "id": "2573d5fb-dc0c-4875-9cba-38f443f160d6"
    },
    {
        "author": "司馬光",
        "paragraphs": [
            "穹石正嶄巖，寒流更清急。",
            "霜飛敗葉擁，波濺蒼苔濕。",
            "谿僧勿劇來，沙鶴方孤立。"
        ],
        "title": "和端式十題 寒溪石",
        "id": "cb0cc70e-411d-4115-b2fd-ab8a22f623e5"
    },
    {
        "author": "司馬光",
        "paragraphs": [
            "深谷窅無底，空聞泉水哀。",
            "時因秋日照，微見碧縈回。",
            "谷裏非人境，胡麻何處來。"
        ],
        "title": "和端式十題 幽谷泉",
        "id": "d2c7b57c-760f-4896-9bbc-0dcc09f33827"
    },
    {
        "author": "司馬光",
        "paragraphs": [
            "高原向搖落，叢菊始滋榮。",
            "草際浮金碧，照人雙目明。",
            "何須夭生理，玉斝泛餘英。"
        ],
        "title": "和端式十題 秋原菊",
        "id": "f643e08d-a3c9-4c27-b9d5-96cd7ee1aaa3"
    },
    {
        "author": "司馬光",
        "paragraphs": [
            "山竹引春根，垂透蒼崖底。",
            "綢直老龍鬚，佶屈修蛇尾。",
            "支郎雖畜馬，不忍裁爲箠。"
        ],
        "title": "和端式十題 垂崖鞭",
        "id": "6cab39a1-82d5-4b50-bb5e-c86d27d2ac7b"
    },
    {
        "author": "司馬光",
        "paragraphs": [
            "古木夏陰薄，蕭蕭蠧葉微。",
            "豈無綠樹濃，愛此風煙姿。",
            "高僧此休息，肩倚瘦筇枝。"
        ],
        "title": "和端式十題 古木陰",
        "id": "7871e76a-0f52-4a89-8cbc-578d05758573"
    },
    {
        "author": "司馬光",
        "paragraphs": [
            "飛鳥去不息，長空黯何極。",
            "疏峰带夕暉，點綴秋天碧。",
            "禪觀坐超然，相望兩沈寂。"
        ],
        "title": "和端式十題 天外峰",
        "id": "9368a0ee-136f-4e57-86a3-a24f381ce7b7"
    },
    {
        "author": "司馬光",
        "paragraphs": [
            "靈珠蟠泥沙，積水不能掩。",
            "賢人畜美德，久矣自標檢。",
            "陳生世同財，百口共豐儉。",
            "遠居嶺海間，天質非陶染。",
            "邦人慕其行，鬬辨日衰減。",
            "祥木并殊柯，童童植軒檻。",
            "或欲揭其門，令人識儀範。",
            "愚公私不然，外奬由內歉。",
            "已能孝悌著，默致神靈感。",
            "何必賜牛酒，然後明襃貶。",
            "況兹詩詠末，瑣瑣事鉛槧。",
            "才薄不敢辤，適能爲汙點。"
        ],
        "title": "晉康陳生家世以孝悌聞有異木連理生其庭郡欲旌表其門不果王禹玉爲之求詩於朝之士大夫以紀之",
        "id": "dbb2b0b9-04fa-4fa5-bddb-55560f1f616b"
    },
    {
        "author": "司馬光",
        "paragraphs": [
            "赤日裂后土，萬家如烘爐。",
            "君行何事役，似爲貧所驅。",
            "埃塵稍去眼，雲景日蕭疏。",
            "扁舟乘長風，倐忽變三吳。",
            "六年羈旅倦，一旦誰掃除。",
            "慎勿忘回首，浩蕩江山娛。"
        ],
        "title": "送邵興宗之丹陽",
        "id": "825a3e75-519c-4ba5-96d6-18df3fec9a2e"
    },
    {
        "author": "司馬光",
        "paragraphs": [
            "癭盆生以醜自鬻，突兀當軒聳羣目。",
            "海鼃鬭怒腹幹張，老鮫蟠蟄鱗鬐秃。",
            "昔時仙客浮孤槎，波痕漬朽成凹窪。",
            "蜀都買卜置之去，爾來流落嚴遵家。",
            "誰逄好事得寶蓄，裁供盥濯真可辱。",
            "況爲飲具承歡娛，未必蟠根勝珠玉。",
            "不若刳爲太古尊，滿斟明水羞百神。",
            "凷桴葦籥薦忠信，坐使風俗還深淳。"
        ],
        "title": "癭盆",
        "id": "83db5722-697e-461f-8ae3-7dff8c8ecfc4"
    },
    {
        "author": "司馬光",
        "paragraphs": [
            "劍嶺横天古棧微，相如重駕傳車歸。",
            "雙親倚門望已久，千騎踏雪行如飛。",
            "人間富貴非不有，似君榮耀真亦稀。",
            "聞道西州遺畫像，使我涕淚空沾衣。"
        ],
        "title": "送張兵部知遂州",
        "id": "22327b94-05b9-4a98-af07-37bc2b69388f"
    },
    {
        "author": "司馬光",
        "paragraphs": [
            "日華駘蕩金明春，波光凈綠生魚鱗。",
            "煙深草青遊人少，道路苦無車馬塵。",
            "石渠諸君職事簡，載酒擷花畏花晚。",
            "浮舟逐勝任所之，箕踞狂歌叩舷板。",
            "眼花耳熱氣愈豪，擲杯擊案聲嗷嗷。",
            "驚沙颯颯繞洲渚，魚龍遷去避我曹。",
            "人生大料無百歲，貴賤賢愚同一致。",
            "在家殽蓛餘幾何，一日風光不宜棄。"
        ],
        "title": "同舍會飲金明沼上書事",
        "id": "1bc11e27-6ef8-49de-a5e0-493b59ee4ca9"
    },
    {
        "author": "司馬光",
        "paragraphs": [
            "主人小石屏，得之括蒼山。",
            "括蒼道里遠，致此良亦難。",
            "層崕萬仞餘，騰出浮雲端。",
            "吳兒采石時，蘿蔓愁攀緣。",
            "石文狀松雪，毫髪皆天然。",
            "置之坐席旁，清風常在顔。",
            "願君善藏蓄，永日供餘閑。",
            "慎勿示要人，坐致求者繁。",
            "將使括蒼民，吁嗟山谷間。"
        ],
        "title": "和梅聖俞詠昌言五物 括蒼石屏",
        "id": "ed85e339-e62f-4dcb-9237-f8de6b2533fd"
    },
    {
        "author": "司馬光",
        "paragraphs": [
            "昔行鞏洛間，馬瘦天復陰。",
            "寒煙淡不收，一拂横長林。",
            "當時無畫工，負此清賞心。",
            "今朝石上迹，歷歷皆可尋。",
            "輕素已紛泊，老榦仍蕭森。",
            "坐令高興還，野氣生衣襟。",
            "丹青不耐久，風日易消侵。",
            "何如造化真，更彼歲月深。",
            "昌言家素貧，購此糜百金。",
            "請鐫好事名，千古無消沈。"
        ],
        "title": "和梅聖俞詠昌言五物 淡樹石屏",
        "id": "ee0f4921-387e-4181-bf3c-af110b78dbe5"
    },
    {
        "author": "司馬光",
        "paragraphs": [
            "白鶻日邊來，一息萬里遙。",
            "横飛碧海晴，六翮寒蕭蕭。",
            "輕如朔雪花，迥與長風飄。",
            "傾身疊紺爪，吟嘯何嘵哮。",
            "瞥來疾驚電，欻起先扶搖。",
            "遂令狐與狸，不敢矜凶妖。",
            "罻羅不可取，滅影還雲霄。",
            "世人莫得見，粉繪圖輕綃。",
            "凛然堂牖間，霜氣生春朝。",
            "風雨夜如墨，古木無鳴梟。"
        ],
        "title": "和梅聖俞詠昌言五物 白鶻圖",
        "id": "d3daa2cc-00db-469f-a987-53037e3c7c03"
    },
    {
        "author": "司馬光",
        "paragraphs": [
            "上人工書世所稀，於今散落無復遺。",
            "君從何處獲數幅，敗絹蒼蒼不成軸。",
            "雲流電走何縱横，昏醉視之雙目明。",
            "烈火燒林虎豹慄，疾雷裂地龍蛇驚。",
            "須臾掛壁未收卷，陰風颯颯來吹面。",
            "秪疑神物在闇中，寶秘不令關俗眼。",
            "嗟余平生不識書，但愛意氣豪有餘。",
            "欲求數字置座側，安得滿斗千金珠。"
        ],
        "title": "和梅聖俞詠昌言五物 懷素書",
        "id": "75963246-bfc7-4a7f-9a33-4329ba070e99"
    },
    {
        "author": "司馬光",
        "paragraphs": [
            "孫生非畫師，趣尚頗奇偉。",
            "爲人少諧合，不肯畜妻子。",
            "時時入深山，信足動百里。",
            "蕭然坐盤石，盡日曾不起。",
            "精心忽有得，縱筆何恢詭。",
            "萬象皆自然，神工相表裏。",
            "流傳落人間，萬金易寸紙。",
            "君家縛虎圖，用意尤精緻。",
            "雖云鎖紐牢，觀者猶披靡。",
            "昔聞劉綱妻，制虎如犬豕。",
            "繫之牀脚間，垂頭受鞭箠。",
            "孫生儻未見，畫此亦何理。",
            "明知非世人，羽化實不死。",
            "願君佗日歸，置之成都市。",
            "必有乘槎人，庶幾能辨此。"
        ],
        "title": "和梅聖俞詠昌言五物 縛虎圖",
        "id": "73d866ad-088c-464f-963e-b181db4abe5d"
    },
    {
        "author": "司馬光",
        "paragraphs": [
            "長夏暑候濁，雲火高巑岏。",
            "豈徒肌骨煩，木卷川流乾。",
            "新居得南齋，楹檻稍虛寛。",
            "森羅對草樹，曉暮清陰寒。",
            "汛掃布几簟，氣體粗可安。",
            "圖書雖非多，亦足備覽觀。",
            "聖賢述事業，細大無不完。",
            "高出萬古表，遠窮四海端。",
            "於中苟得趣，自可忘寢餐。",
            "況今有道世，糓祿正可干。",
            "朂哉二三子，及時張羽翰。",
            "力學致顯位，拖玉簪華冠。",
            "毋爲玩博弈，趣取一笑歡。",
            "壯年不再來，急景如流丸。"
        ],
        "title": "新遷書齋頗爲清曠偶書呈全董二秀才并示姪良富",
        "id": "85493012-f63d-4c0f-9d0a-0120adcdeae0"
    },
    {
        "author": "司馬光",
        "paragraphs": [
            "稚金避老火，暑勢尤驕盈。",
            "朱光爍厚地，萬葉焦無聲。",
            "夫子久倦遊，得郡爲親榮。",
            "束裝待騶吏，歸期殊未成。",
            "埃沙塞廣陌，蓬藋擁前楹。",
            "出處兩不愜，孤坐心煩縈。",
            "何時驚飈來，掃蕩天地清。",
            "郊墟草樹疏，千騎從雙旌。",
            "飄颻若神仙，皁蓋西南征。",
            "離羣詎幾時，豈不懷友生。",
            "有意肯相過，不妨巾屨并。",
            "官舍稍虛涼，愧無殽酒迎。"
        ],
        "title": "奉同何濟川迎吏未至秋暑方劇呈同舍",
        "id": "241b1444-915a-4edf-b92f-71c2949c0c67"
    },
    {
        "author": "司馬光",
        "paragraphs": [
            "明府學既優，所聞今得施。",
            "四境已澄清，還以書自怡。",
            "西齋幾黄卷，治原俱在兹。"
        ],
        "title": "和聶之美雞澤官舍詩七首 西齋",
        "id": "92ab3cc5-a796-4192-98b2-4b8428847200"
    },
    {
        "author": "司馬光",
        "paragraphs": [
            "百里有民社，古爲子男國。",
            "苟有愛物心，穉老皆蒙德。",
            "爲身不爲人，鄙哉陶彭澤。"
        ],
        "title": "和聶之美雞澤官舍詩七首 題廳壁",
        "id": "5847dcef-bc7b-4691-8b64-eb4b2d4287b0"
    },
    {
        "author": "司馬光",
        "paragraphs": [
            "孤樓雖不高，足以瞰四遠。",
            "餉婦陌頭歸，田夫桑廕飯。",
            "敇吏省追胥，勿令農事晚。"
        ],
        "title": "和聶之美雞澤官舍詩七首 縣樓",
        "id": "59bd1645-9763-4ffd-ba10-ccc7245550f8"
    },
    {
        "author": "司馬光",
        "paragraphs": [
            "索索夕風遒，瀼瀼朝露裛。",
            "啅雀裊寒枝，宿螢依敗葉。",
            "眇然秋興長，坐與江潮接。"
        ],
        "title": "和聶之美雞澤官舍詩七首 葦",
        "id": "b602d6bb-c441-414f-beb3-29b45be2c96b"
    },
    {
        "author": "司馬光",
        "paragraphs": [
            "驛道苦車馬，田廬悲斧斤。",
            "誰栽官舍前，老朽完天真。",
            "所願明府心，庇樹如庇人。"
        ],
        "title": "和聶之美雞澤官舍詩七首 柳",
        "id": "2537f22a-aeb0-4d91-9c42-5accc0f55e19"
    },
    {
        "author": "司馬光",
        "paragraphs": [
            "村路煙欲暝，行人殊未稀。",
            "借問往來者，營營皆有爲。",
            "乃知市朝客，趣務良可悲。"
        ],
        "title": "和聶之美雞澤官舍詩七首 向城路",
        "id": "e4409245-8b07-47a0-9cd4-0b50df21c262"
    },
    {
        "author": "司馬光",
        "paragraphs": [
            "高齋對秋山，平望殊不遠。",
            "雖違獨往心，蒼蒼長在眼。",
            "可嗟都邑遊，終日紅塵滿。"
        ],
        "title": "和聶之美雞澤官舍詩七首 懷翠亭",
        "id": "8a59a509-65f5-49f7-ab87-158d9c4fb7c9"
    },
    {
        "author": "司馬光",
        "paragraphs": [
            "朝來趨府庭，飲啄厭腥羶。",
            "況臨敲扑喧，憒憒成中煩。",
            "歸來禠冠带，杖屨行東園。",
            "菊畦濯新雨，綠秀何其繁。",
            "平時苦目痾，滋味性所便。",
            "采擷授廚人，烹瀹調甘酸。",
            "母令薑桂多，失彼真味完。",
            "貯之鄱陽甌，薦以白木盤。",
            "餔啜有餘味，芬馥逾秋蘭。",
            "神明頓颯爽，毛髮皆蕭然。",
            "迺知愜口腹，不必矜肥鮮。",
            "嘗聞南陽山，有菊環清泉。",
            "居人飲其流，孫息皆華顛。",
            "嗟予素荒浪，強爲簪緌牽。",
            "何當葺弊廬，脫略區中緣。",
            "南陽匄嘉種，蒔彼數畝田。",
            "抱甕親灌溉，爛漫供晨餐。",
            "浩然養恬漠，庶足延頽年。"
        ],
        "title": "晚食菊羮",
        "id": "3a3f9d85-ce6c-4b28-8380-f614134a9316"
    },
    {
        "author": "司馬光",
        "paragraphs": [
            "白袍昔紛紛，相與會東堂。",
            "帝梧碧蕭瑟，翔集皆鸞凰。",
            "伊予素空疏，濫吹翰墨場。",
            "不爲羣儁遺，出處聯簪裳。",
            "爾來凡六閏，轉轂飛炎凉。",
            "同歌太學下，共醉金馬旁。",
            "脩竹壓窗寒，夭桃倚戶芳。",
            "金盤剖盧橘，玉壺分蔗漿。",
            "驚呼局上急，嘲笑杯間狂。",
            "神情一契會，形迹兩俱忘。",
            "歡餘嘆薄宦，離合何能常。",
            "濡毫紀歲時，揮霍素壁光。",
            "去秋隨相車，沿牒來東方。",
            "城中未徧辭，不疑逐南荒。",
            "奔波走郊外，取别何蒼黄。",
            "舉觴未及盡，亟歸還束裝。",
            "行行到官下，日積簿領忙。",
            "文書擁筆端，胥史森如牆。",
            "況當三伏深，霑汗尤淋浪。",
            "細蠅繞眉睫，驅赫不可攘。",
            "涔涔頭目昏，始覺冠带妨。",
            "誠知才智微，吏治非所長。",
            "懼貽知已羞，敢不益自強。",
            "因思甌閩遠，南走侵溟漲。",
            "炎蒸異中縣，從古無雪霜。",
            "終朝坐茅屋，鹽茗征行商。",
            "讙譁費口舌，解囊收毫芒。",
            "不疑性高介，此困安可當。",
            "山川幾千里，問訊誰能將。",
            "冲卿居京邑，青雲正騰驤。",
            "寓直紫臺上，風露澄東廂。",
            "清夜不成寐，緩步聊彷徨。",
            "拂此壁上塵，遠懷同舍郎。",
            "英辭欻感發，高義紛激昂。",
            "泠泠宮殿虛，諷咏何琅琅。",
            "手書成兩通，貯之古錦囊。",
            "一往泉山南，一致汶水陽。",
            "堅重金璧體，光寒矛劍鋩。",
            "迺知賢雋心，淺俗未易量。",
            "何嘗用榮枯，遽爾分否臧。",
            "居然激衰薄，更使清風揚。"
        ],
        "title": "和吳冲卿崇文宿直睹壁上題名見寄并寄邵不疑",
        "id": "65cc38df-1443-4b89-8d81-c638368f240e"
    },
    {
        "author": "司馬光",
        "paragraphs": [
            "昔别如飛蓬，飄蕩随所適。",
            "那知十六載，巵酒對今夕。",
            "渺然思舊遊，間不容一息。",
            "百年詎幾何，會合難屢得。",
            "復古素愷悌，志行重金錫。",
            "皎如百鍊精，不爲燥濕易。",
            "景淳氣高逸，浩蕩誰與敵。",
            "下筆驚雷霆，龍蛇走屋壁。",
            "居然器業美，但有富貴逼。",
            "佗時綰金印，羈束愈愁寂。",
            "須窮今日懽，快意浮大白。",
            "勿辤簪弁傾，頽然倒樽席。"
        ],
        "title": "昔别贈宋復古張景淳",
        "id": "aef46e94-57fd-49c7-ac52-d241755b5f60"
    },
    {
        "author": "司馬光",
        "paragraphs": [
            "窮冬北上太行嶺，霰雪糺結風崢嶸。",
            "熊潛豹伏飛鳥絕，一逕僅可通人行。",
            "僮饑馬羸石磴滑，戰慄流汗皆成冰。",
            "妻愁兒號強相逐，萬險歷盡方到并。",
            "并州從來號惨烈，今日乃信非虛名。",
            "陰煙苦霧朝不散，旭日不復能精明。",
            "跨鞍纜轡趨上府，髪拳鬚磔指欲零。",
            "炭爐炙硯湯涉筆，重複畫字終難成。",
            "誰言醇醪能獨立，壺腹迸裂無由傾。",
            "石脂装火近不熱，蓬勃氣入頭顱腥。",
            "仰慚鴻鴈得自適，隨陽南去何溟溟。",
            "又慚鳦鳥識時節，巖穴足以潛微形。",
            "我來蓋欲報恩分，契闊非狥利與榮。",
            "古人有爲知已死，只恐凍骨埋邊庭。",
            "中朝故人豈念我，重裘厚履飄華纓。",
            "傳聞此北更寒極，不知彼民何以生。"
        ],
        "title": "苦寒行",
        "id": "500c6de8-4479-4a58-8bda-c3f272dd7188"
    },
    {
        "author": "司馬光",
        "paragraphs": [
            "萬物壯必老，性理之自然。",
            "我年垂四十，安得無華顛。",
            "所悲道業寡，汩没無佗賢。",
            "深懼歲月頽，宿心空棄捐。",
            "視此足自儆，拔之廼違天。",
            "留爲鑑中銘，晨夕思乾乾。"
        ],
        "title": "初見白髪慨然感懷",
        "id": "0a12433c-de7b-44aa-bcb9-266034c946d1"
    },
    {
        "author": "司馬光",
        "paragraphs": [
            "牛生天地間，益物用最大。",
            "其功配坤元，彖爻參衆卦。",
            "血毛類上帝，肸蠁景福介。",
            "宗廟及賓客，百禮無不在。",
            "引耒刺中田，粒食烝民賴。",
            "服箱走四方，竭力任重載。",
            "昔聞戴叟筆，圖寫窮纖芥。",
            "胡君繼其妙，差肩立異代。",
            "公卿仰名聲，一觀不可匄。",
            "如何散賤者，遽有雙圖賚。",
            "所嗟性顓愚，雅不曉佳畫。",
            "有如歌九韶，鐘鼓樂聾瞶。",
            "得之乃虛器，無異居大蔡。",
            "神物恐化去，立召風雨怪。",
            "雙圖雖卷還，重貺敢不拜。"
        ],
        "title": "謝胡文學惠水牛圖二卷",
        "id": "c7cf4386-40bf-42ae-86be-6a66af3cc8da"
    },
    {
        "author": "司馬光",
        "paragraphs": [
            "白鵠出江渚，刷羽何鮮新。",
            "志陵青霞端，欲飲天漢津。",
            "清飈未我與，陂澤聊逡巡。",
            "偶爲虞羅獲，遠趣無由伸。",
            "樊籠厭局促，野性那能馴。",
            "庭除數驚顧，慘慘常畏人。",
            "皓素不入俗，衆目誰爲珍。",
            "稻粱不充腹，日與鷄鶩鄰。",
            "舉頭畏太高，俛啄空愁辛。",
            "蕭蕭斂六翮，憔悴傷精神。",
            "男兒五十不如意，青衫華髮遊埃塵。",
            "曏爲鹽官北如晉，今爲幕吏西適秦。",
            "慨然遂欲抛手板，拂衣高蹈錦水濱。",
            "長竿短艇入煙雨，放歌酣飲欹烏巾。",
            "方今聖朝清似水，林空谷静無隱淪。",
            "吾君夢卜偶未到，勿學君平與子真。"
        ],
        "title": "王書記以近詩三篇相示各摭其意以詩賡之 感遇",
        "id": "cbb45a10-8e4a-447c-a6bb-4c2203ac0856"
    },
    {
        "author": "司馬光",
        "paragraphs": [
            "聖俞精爲詩，堅重比白玉。",
            "至寶識之希，未必諧衆目。",
            "應辰仰高風，跂聳自西蜀。",
            "平生未相識，歉歉不自足。",
            "薄遊困京師，旅食止脫粟。",
            "得官當入秦，行李未結束。",
            "先求聖俞門，執贄請所欲。",
            "九衢季冬月，風沙正慘黷。",
            "羸馬憚遠行，毛鬛寒瑟縮。",
            "旅拒不肯前，一步九刺蹙。",
            "饑童袖擁口，手足盡皸瘃。",
            "論詩久未出，竊罵怨滿腹。",
            "歸來面揚揚，氣若飫粱肉。",
            "纍纍數十字，疏淡不滿幅。",
            "自謂獲至珍，呼兒謹藏蓄。",
            "長安十五驛，重複問川陸。",
            "置詩懷袖間，勌懣輒披讀。",
            "高吟桑野闊，目瞑即投宿。",
            "自可忘羈愁，行瞻灞陵曲。"
        ],
        "title": "王書記以近詩三篇相示各摭其意以詩賡之 投聖俞",
        "id": "af073deb-f98d-4696-ae06-612d5fb049b3"
    },
    {
        "author": "司馬光",
        "paragraphs": [
            "劍山中斷融爲川，清江雙流鬰迴旋。",
            "溝塍阡陌粲如繡，香秔紫芋皆良田。",
            "地靈物秀氣淑美，由來衮衮生英賢。",
            "朝家文明所及遠，於今臺閣尤蟬聯。",
            "獵纓鳴佩走聲望，出入金馬如雲煙。",
            "奈何應辰獨壈坎，華髮未得離賓筵。",
            "璵璠懸黎已爲寶，結綠豈得偏棄捐。",
            "願君彈冠自重惜，邑人行誦子虛篇。"
        ],
        "title": "王書記以近詩三篇相示各摭其意以詩賡之 呈景仁",
        "id": "60bf22f0-24e0-48d1-b31c-94078d41a8cb"
    },
    {
        "author": "司馬光",
        "paragraphs": [
            "后王命天官，考績弊群吏。",
            "屬曹省閥閱，專職米鹽事。",
            "賤生偶承乏，竊祿聊自庇。",
            "才力困不逮，慘慘日憂惴。",
            "賴依僚友賢，剸裂沛餘地。",
            "自知雖寄名，不足繫軒輊。",
            "先生喜誘掖，貽詩極襃賁。",
            "誰云歲杪寒，面熱汗沾漬。",
            "非不悅子道，駑鈍力難致。",
            "常恐負吹噓，終爲重言累。"
        ],
        "title": "酬胡侍講先生見寄",
        "id": "31139439-2cac-4be6-851f-e1ca37e9e09a"
    },
    {
        "author": "司馬光",
        "paragraphs": [
            "昆吾道遠不復通，世傳切玉誰能窮。",
            "寶刀近出日本國，越賈得之滄海東。",
            "魚皮装貼香木鞘，黄白間雜鍮與銅。",
            "百金傳入好事手，佩服可以攘祅凶。",
            "傳聞其國居大島，土壤沃饒風俗好。",
            "其先徐福詐秦民，采藥淹留童丱老。",
            "百工五種與之俱，至今器用皆精巧。",
            "前朝貢獻屢往來，士人往往工辭藻。",
            "徐福行時書未焚，逸書百篇今尚存。",
            "令嚴不許傳中國，舉世無人識古文。",
            "嗟予乘桴欲往學，滄波浩蕩無通津。",
            "令人感嘆坐流涕，鏽澀短刀何足云。"
        ],
        "title": "和錢君倚日本刀歌",
        "id": "48c29189-e3ef-4ff6-a013-3e2ef2b1898d"
    },
    {
        "author": "司馬光",
        "paragraphs": [
            "坐曹據案心目疲，出門上馬行何之。",
            "闕然久不見之美，率意共往初無期。",
            "正逢攬轡欲有適，爲我却解連環羈。",
            "閑軒適足容數客，夏木初繁有佳色。",
            "呼兒取次具杯盤，青眼相逄喜無極。",
            "檀槽錦带小青娥，妙質何須誇綺羅。",
            "按絃運撥驚四座，當今老手誰能過。",
            "彈爲幽鳥啄寒木，園林颯颯風雨和。",
            "喙長爪短躍更上，丁丁取蠧何其多。",
            "曲終拂羽忽飛去，不覺酒盡朱顔酡。",
            "已聞啄木曲，又觀啄木歌。",
            "雄文更復值絕藝，有如天際傾長河。",
            "今朝壯觀誠極樂，去此將奈寂寞何。",
            "歸來解带豁胸腹，坐踞胡牀仰看屋。",
            "從今三日不洗耳，耳內泠泠有殘曲。",
            "人間何物號富貴，紆紫懷金盡虛器。",
            "如君自處真得策，身外百愁都擲置。",
            "太學餐錢月幾何，客來取酒同醒醉。"
        ],
        "title": "同聖民過楊之美聽琵琶女奴彈啄木曲觀諸公所贈歌明日投此爲謝",
        "id": "98cc1c75-4f92-4797-93fb-3d99cd314856"
    },
    {
        "author": "司馬光",
        "paragraphs": [
            "簿領日沈迷，事役等胥靡。",
            "得歸無所爲，未免閱書史。",
            "一種勞精神，胸中異憂喜。",
            "人生無苦樂，適意即爲美。",
            "乃知抱關人，不必羨青紫。"
        ],
        "title": "晚歸書室呈君倚",
        "id": "1d57ff54-87cb-45a1-bf6e-e377ce535c1b"
    },
    {
        "author": "司馬光",
        "paragraphs": [
            "於陵薄三公，桔橰親灌園。",
            "伯成輕南面，執耒耕丘樊。",
            "淵明恥爲令，乞食倚人門。",
            "賢人樂遂志，榮辱安足言。",
            "鄙哉夸毗子，結駟乘朱軒。"
        ],
        "title": "偶成",
        "id": "3e749bc7-eac7-4f39-888e-bcac524ed311"
    },
    {
        "author": "司馬光",
        "paragraphs": [
            "王畿天下樞，薄領日填積。",
            "自非奉朝請，九衢未嘗識。",
            "今兹到東城，胥靡蹔逃役。",
            "近指聖俞居，安能不往覿。",
            "一室静蕭然，昏碑帖古壁。",
            "叩階讀新詩，迷闇得指擿。",
            "笑言殊未足，黯然日將夕。",
            "呼馬涉歸塗，燈火已歷歷。",
            "又知幾何時，更有重來迹。"
        ],
        "title": "同君倚過聖俞",
        "id": "ce86ed4b-9445-4e10-8e6d-d121cb6648fa"
    },
    {
        "author": "司馬光",
        "paragraphs": [
            "我得聖俞詩，於身亦何有。",
            "名字託文編，佗年知不朽。"
        ],
        "title": "聖俞惠詩復以二章爲謝  其一",
        "id": "ba2fe2fb-dcb1-4908-9210-6cba39f70952"
    },
    {
        "author": "司馬光",
        "paragraphs": [
            "我得聖俞詩，於家果何如。",
            "留爲子孫寶，勝有千年珠。"
        ],
        "title": "聖俞惠詩復以二章爲謝  其二",
        "id": "51de696b-5c65-487b-9cba-0394715fed79"
    },
    {
        "author": "司馬光",
        "paragraphs": [
            "嗟予仕京府，謀祿非謀身。",
            "豈徒勞百骸，消鑠侵天真。",
            "所畏曠官誅，敢辭從事勤。",
            "朝訊獄中囚，暮省案前文。",
            "雖有八尺牀，初無偃息痕。",
            "比歸蹔解带，日没軒窗昏。",
            "援枕未及就，撲面愁飛蚊。",
            "未能習律令，何暇闚皇墳。",
            "夫君天才秀，明潁排糾紛。",
            "右曹況清簡，剸裂奚足云。",
            "未遇且堅卧，逢時將致君。",
            "行當起經濟，膏沐醒吾人。"
        ],
        "title": "和君倚藤牀十二韻",
        "id": "b7cd5944-0826-4f14-a0fd-fa81b84f14d0"
    },
    {
        "author": "司馬光",
        "paragraphs": [
            "府官無旬休，慮問廼遊息。",
            "詔書禁從詣，還舍始朝食。",
            "緩带對藜羮，下筯免促迫。",
            "門前吏卒散，却掃謝來客。",
            "北軒有藤牀，今晨始拂拭。",
            "蓬髪亂宜梳，霜髭閑可摘。",
            "開囊曬藥物，發笥出書册。",
            "菊畦親灌浸，茶器自涓滌。",
            "於時孟秋末，天晴色紺碧。",
            "林葉雖未零，風聲已淅瀝。",
            "神明還九藏，清氣襲百脉。",
            "征夫解甲胄，疲馬脫羈靮。",
            "蜚鳥開樊籠，跳魚出鼎鬲。",
            "形骸盡我有，不復爲物役。",
            "雖非久安逸，幸得少頃適。",
            "訟庭止敲扑，咫尺異喧寂。",
            "明朝不能然，顧盼愁月夕。"
        ],
        "title": "旬慮十七韻呈同舍",
        "id": "cf58d539-1e55-457f-a8ae-7f65b2ca085d"
    },
    {
        "author": "司馬光",
        "paragraphs": [
            "春陽氣未勝，重爲陰所乘。",
            "涔涔積雨闋，慘慘餘寒增。",
            "流雲鬰不開，烈風尚憑陵。",
            "夜闌閉戶牖，青暈生昏燈。",
            "僮僕悉已眠，書几久欹凭。",
            "涉獵閱舊聞，蹔使心魂澄。",
            "有如行役歸，丘園恍重登。",
            "又如遠别離，邂逅逢友朋。",
            "嗟嗟宦遊子，何異魚入罾。",
            "奪其性所樂，強以所不能。",
            "人生本不勞，苦被外物繩。",
            "坐愁清旦出，文墨來相仍。",
            "吏徒紛四集，僕僕如秋蠅。",
            "煩中劇沸鼎，入骨真可憎。",
            "安得插六翮，適意高飛騰。"
        ],
        "title": "夜坐",
        "id": "040b637a-89b5-45cc-a84d-b083fbac9744"
    },
    {
        "author": "司馬光",
        "paragraphs": [
            "賤生參府僚，勉強踰半歲。",
            "終非性所好，出入意如醉。",
            "訟庭敲扑喧，衆草絕生意。",
            "不知有青春，倐忽已改燧。",
            "周章連日忙，爛漫數宵睡。",
            "軒窗岌飛舉，風雨頗恣睢。",
            "謂言芳菲物，狼藉應掃地。",
            "今晨呼馬出，歷獄問囚繫。",
            "窈窕清宮深，倉琅朱門閉。",
            "廣殿肅層陰，虛庭藹佳氣。",
            "長楊委嫰綠，老柏凈新翠。",
            "薜荔垂蜿延，奇石立贔屭。",
            "豁然愁憤開，精神四面至。",
            "事役難少留，馬去尚回睇。",
            "亦足慰無聊，年華不都棄。"
        ],
        "title": "二月中旬慮問過景靈宮門始見花卉呈君倚",
        "id": "cd038537-0571-473b-b868-960a0e3dbc4b"
    },
    {
        "author": "司馬光",
        "paragraphs": [
            "元宰撫洪鈞，四海可熏灼。",
            "至人養天真，視此猶嬰縛。",
            "出入金鼓威，寤寐琴樽樂。",
            "乃知伊吕心，未始忘丘壑。"
        ],
        "title": "和始平公夢中有懷歸之念作詩始得兩句而寤因足成一章",
        "id": "264f08f4-d536-44b9-900f-fbdd3fee383d"
    },
    {
        "author": "司馬光",
        "paragraphs": [
            "長夏金正伏，火意尤驕盈。",
            "夫子寓官舍，無術逃煩蒸。",
            "軒窗豁四開，滅去壁上燈。",
            "紵衣不可親，羽扇安能勝。",
            "濯泉泉已温，撫簟簟可憎。",
            "萬葉悄無風，但有飛蚊鳴。",
            "六府燥不濡，喉舌煙塵生。",
            "攝衣起徐步，四顧天正晴。",
            "雲漢淺欲涸，箕畢徒縱横。",
            "忽思終南巔，秀出秦雲青。",
            "上有長松林，蔽日深杳冥。",
            "下有萬仞壑，含蓄太古冰。",
            "安得躡輕屐，杖策緣峥嶸。",
            "挂冠芙蓉闕，結屋高崖稜。",
            "回視萬鍾祿，飄撇如飛蠅。"
        ],
        "title": "和江鄰幾六月十一日省宿書事",
        "id": "bb5ddaca-b719-4946-ab6d-4619ee813254"
    },
    {
        "author": "司馬光",
        "paragraphs": [
            "秋雲覆秦川，小雨野未濕。",
            "誰言終南頂，已有霰雪集。",
            "返景開新晴，孱顔照都邑。",
            "初疑江津闊，遠浪横風急。",
            "又疑龍蛻骨，逶迤委原隰。",
            "詞客登高樓，四望清興入。",
            "當時應百篇，遺散不復拾。",
            "今兹宦帝城，大暑困鬰悒。",
            "紅塵滿九衢，出入冠带襲。",
            "家居賓旅來，俯僂煩拜揖。",
            "回思幕中趣，引領安可及。",
            "江翁養文采，正如玄豹蟄。",
            "君往犯其嚴，騰起誰敢縶。",
            "嗟予素恇怯，旁睨毛髪立。",
            "強復綴此章，庶幾勇可習。"
        ],
        "title": "和張仲通學士苦暑思長安幕中望終南秋雪呈江鄰幾",
        "id": "4b656938-a38f-448d-8aaf-5ff96481c02b"
    },
    {
        "author": "司馬光",
        "paragraphs": [
            "吾家陜之北，陜事吾能說。",
            "孤亭占城隅，形勝最殊絕。",
            "雲消天宇空，極目鳥飛滅。",
            "大河西北來，洶湧地脉裂。",
            "萬里卷流沙，長驅走溟碣。",
            "羣山勢離合，披靡隨曲折。",
            "林薄带村墟，郊原如繡纈。",
            "祠宮望神禹，閑田指虞芮。",
            "高丘想巫咸，空巖懷傅說。",
            "聖賢迹已遠，縹渺見風烈。",
            "吳公昔爲守，治行瑩冰雪。",
            "君從豐鎬來，華館息塵轍。",
            "主人喜佳客，置酒升嵽嵲。",
            "清歡浩無涯，燭至樽未撤。",
            "誰知捧手辭，遽有幽明訣。",
            "至今猶墮淚，遺愛滿耆耋。",
            "擇之新下車，條教悉施設。",
            "依然典刑在，先後如符節。",
            "嗟予仕京邑，苟祿自羈紲。",
            "丘壟翳荒松，三年灑掃缺。",
            "求歸未能得，朝莫腸百結。",
            "得君臨虛詩，彷彿見里闕。",
            "何時往登臨，曠若目去䁾。",
            "憂來復長吟，益使寸心折。"
        ],
        "title": "和張仲通追賦陪資政侍郎吳公臨虛亭燕集寄呈陜府祖擇之學士",
        "id": "b8b7a2aa-d2d6-4d35-96de-951d398d1ee0"
    },
    {
        "author": "司馬光",
        "paragraphs": [
            "新凉入閭巷，舊暑何人掃。",
            "筠籠賣紅蓮，莎堦墜丹棗。",
            "蕉衫日以疏，紈扇安能好。",
            "蟬悲西風樹，燕亂斜陽草。",
            "此意屬淵明，籬邊幾樽倒。"
        ],
        "title": "秋意呈鄰幾吳冲",
        "id": "238ebe01-3434-4413-b2a6-3d77d4cf7998"
    },
    {
        "author": "司馬光",
        "paragraphs": [
            "槐花滿庭除，籍籍不可掃。",
            "稍疏召平瓜，漸熟王陽棗。",
            "失時團扇棄，新進袷衣好。",
            "日暮益愁思，寒螿起幽草。",
            "忽聞秋興篇，嘆賞幾絕倒。"
        ],
        "title": "次韻和吳冲卿秋意四首 掃棗好草倒",
        "id": "604b8208-677a-4e5d-b32c-df4ae7e706b1"
    },
    {
        "author": "司馬光",
        "paragraphs": [
            "端居倦煩暑，園圃久不窺。",
            "雨餘秋氣新，紅葉生紫棃。",
            "形骸得蕭散，不知環堵卑。",
            "何能效流俗，把酒須菊枝。",
            "登高已可醉，四野青雲垂。"
        ],
        "title": "次韻和吳冲卿秋意四首 窺梨卑枝垂",
        "id": "26cf817d-409d-4182-b188-086fdee408d7"
    },
    {
        "author": "司馬光",
        "paragraphs": [
            "縱棹下清溪，波靜地仍偏。",
            "日夕水風涼，蕭灑成安眠。",
            "兀兀但高枕，悠悠還進船。",
            "中流忽驚寤，漁父歌扣舷。",
            "山川非曏時，回首雲霞邊。"
        ],
        "title": "次韻和吳冲卿秋意四首 偏眠船舷邊",
        "id": "ec731672-7414-469c-bb4a-c2692f888604"
    },
    {
        "author": "司馬光",
        "paragraphs": [
            "弱植生川澤，託根北堂後。",
            "昔時青春姿，扶疏映軒牖。",
            "風霜日消落，憔悴復何有。",
            "蠧穿枯節斷，雨漬虛心朽。",
            "幸不夭天年，猶得勝凡柳。"
        ],
        "title": "次韻和吳冲卿秋意四首 後牖有朽柳",
        "id": "e3ab2803-d054-495c-bc27-be28d244937b"
    },
    {
        "author": "司馬光",
        "paragraphs": [
            "少連善降志，無恤能忍詬。",
            "兹亭名耐辱，締構自吾舅。",
            "樽前湘水清，席下湘山秀。",
            "於焉忘榮枯，終日醉醇酎。",
            "攻愁若攻敵，避喧如避寇。",
            "困久理須通，非徒保無咎。"
        ],
        "title": "聶著作三舅謫官長沙作耐辱亭書來索詩",
        "id": "bb22c33c-4bff-43df-af7b-37f271d52882"
    },
    {
        "author": "司馬光",
        "paragraphs": [
            "伎兒欲誇衆，喜占衢路交。",
            "繫組不厭長，縛竿不厭高。",
            "空中紛往來，巧捷如飛猱。",
            "却行欠膚寸，倒絓連秋毫。",
            "參差有萬一，虀粉安可逃。",
            "錢刀不盈掬，身世輕鴻毛。",
            "徒資旁觀好，曹偶相稱襃。",
            "豈知從事者，處之危且勞。"
        ],
        "title": "走索",
        "id": "630e19ed-9c58-4c15-939a-125af57aa497"
    },
    {
        "author": "司馬光",
        "paragraphs": [
            "脩竹非俗物，薜荔亦嘉草。",
            "樹之君子庭，人來見逾好。",
            "侵堦鶴脛細，緣壁龍鱗老。",
            "紛披兩疏翠，煙色宜秋早。",
            "主人日封植，清風庶長保。"
        ],
        "title": "邵不疑廳薜荔及竹",
        "id": "050a9ff2-96dd-466c-8212-f2aa5053f197"
    },
    {
        "author": "司馬光",
        "paragraphs": [
            "織女雖七襄，不能成報章。",
            "無巧可乞汝，世人空自狂。",
            "帝城秋色新，滿市翠帟張。",
            "僞物踰百種，爛漫侵數坊。",
            "誰家油壁車，金碧照面光。",
            "土偶長尺餘，買之珠一囊。",
            "安知杼軸勞，何物爲蠶桑。",
            "紛華不足悅，浮侈真可傷。"
        ],
        "title": "和公達過潘樓觀七夕市",
        "id": "1e4fe5d4-1313-4ae6-bfdc-5540602c03e5"
    },
    {
        "author": "司馬光",
        "paragraphs": [
            "黄菊本天物，先隨元化生。",
            "酒醴乃人功，後因儀狄成。",
            "酒客強親菊，菊酒初無情。",
            "種之荒階側，何嘗妨獨醒。",
            "脩竹氣蕭灑，自合生君庭。"
        ],
        "title": "酬鄰幾問不飲栽菊",
        "id": "f1f815e9-60e6-4845-889c-1df8bfd9fdbc"
    },
    {
        "author": "司馬光",
        "paragraphs": [
            "江翁順天和，心迹兩夷簡。",
            "雖如邊韶寢，且異宰予懶。",
            "平居無時閑，經史自課限。",
            "高歌慕翰林，鳴琴寫中散。",
            "翛然物外人，強爲章綬綰。",
            "官舍苦秋霖，瞬息聊休眼。",
            "勤勩已有餘，宴安何愧赧。",
            "借書誰敢驚，欹枕尚未暖。",
            "不疑神驥才，垂耳困皁棧。",
            "碌碌隨吾儕，拜揖把手版。",
            "毋嫌朱墨倦，騰舉已爲晚。",
            "慎勿思山林，山林付愚孱。"
        ],
        "title": "次韻和邵不疑假書江鄰幾知方酣寢爲詩通意",
        "id": "d761de36-8b46-4782-88a4-9b0e4624711b"
    },
    {
        "author": "司馬光",
        "paragraphs": [
            "窮秋直省舍，大雨吁可畏。",
            "九河飜層空，入夜愈恣睢。",
            "置牀東壁根，時有塗塈墜。",
            "颯颯勢將摧，怵惕不成寐。",
            "中宵抱衾立，呼燭久方至。",
            "徙之近西偏，禂帳不能備。",
            "飛蚊胡不仁，忍此加啄噬。",
            "避煩只深藏，悒悒面蒙被。",
            "須臾漏轉劇，枕褥亦沾漬。",
            "雖起欲何之，室中無燥地。",
            "展轉遂達旦，耿耿負憂悸。",
            "因思閭井民，餬口仰執技。",
            "束手已連旬，妻兒日憔悴。",
            "嚢錢與盎米，薪木同時匱。",
            "敗衣不足準，搏手坐相視。",
            "予今幸已多，敢不自知愧。",
            "無謀忝肉食，念爾但增欷。"
        ],
        "title": "八月十七日夜省直紀事呈同舍",
        "id": "a8865a26-8442-4022-be77-81b35d142d91"
    },
    {
        "author": "司馬光",
        "paragraphs": [
            "南山有白雲，應物任所適。",
            "欻來非有心，倐去還無迹。",
            "甘澤望霑浹，嘉生待蘇息。",
            "無爲遽收卷，復入巖間石。"
        ],
        "title": "送雷太簡",
        "id": "30e83357-bfa5-42b0-a5bf-a8b33b8c7442"
    },
    {
        "author": "司馬光",
        "paragraphs": [
            "胡雛上馬唱胡歌，錦車已駕白橐駝。",
            "明妃揮淚辭漢主，漢主傷心知奈何。",
            "宮門銅環雙獸面，回首何時復來見。",
            "自嗟不若住巫山，布袖蒿簪嫁鄉縣。",
            "萬里寒沙草木稀，居延塞外使人歸。",
            "舊來相識更無物，只有雲邊秋鴈飛。",
            "愁坐泠泠調四絃，曲終掩面向胡天。",
            "侍兒不解漢家語，指下哀聲猶可傳。",
            "傳徧胡人到中土，萬一佗年流樂府。",
            "妾身生死知不歸，妾意終期寤人主。",
            "目前美醜良易知，咫尺掖庭猶可欺。",
            "君不見白頭蕭太傅，被讒仰藥更無疑。"
        ],
        "title": "和王介甫明妃曲",
        "id": "7f81da86-0b56-4f05-9054-1d7e1a6d6ae3"
    },
    {
        "author": "司馬光",
        "paragraphs": [
            "昨夕郵吏來，叩門致書函。",
            "呼奴取以入，就火開其緘。",
            "不疑賦長篇，發自燕之南。",
            "痛傷江與梅，繼踵良人殲。",
            "噫嗟知其二，尚未知其三。",
            "請從北轅後，覼縷爲君談。",
            "鄰幾雖久病，始不妨朝參。",
            "飲歠寖衰少，厥逆生虛痰。",
            "逮於易簀辰，皮骨餘崆嵌。",
            "遺書屬清儉，終始真無慚。",
            "聖俞食寒冰，外以風邪兼。",
            "愚醫暴下之，結轖候愈添。",
            "惙惙氣上走，不復容鍼砭。",
            "自言從良友，地下心亦甘。",
            "欽聖體素彊，藥石性所諳。",
            "平居察舉措，敢以不壽占。",
            "一朝蹔歸卧，簿領不廢簽。",
            "訃來衆皆愕，未信猶闚覘。",
            "興言念三子，舉袂涕已霑。",
            "英賢能幾何，逝者迹相銜。",
            "君疑天上才，難得帝所貪。",
            "我疑人間美，多取神所嫌。",
            "茫茫幽明際，蓍蔡難窮探。",
            "憂來不可忘，終日心厭厭。"
        ],
        "title": "和不疑送虜使還道中聞江鄰幾梅聖俞長逝作詩哭之",
        "id": "a71f2d00-11c6-4e14-b04e-ffae19928df6"
    },
    {
        "author": "司馬光",
        "paragraphs": [
            "虞帝老倦勤，薦禹爲天子。",
            "豈有復南巡，迢迢渡湘水。",
            "至德遠無象，異論紛紛起。",
            "意疑大聖人，姦憸亦如已。",
            "乃知中下士，何由逃謗毁。"
        ],
        "title": "虞帝",
        "id": "0d6c8551-229e-4521-9012-3f7fbaca903f"
    },
    {
        "author": "司馬光",
        "paragraphs": [
            "五刑象天有震耀，上聖本以防姦邪。",
            "法官由來少和泰，臯陶之面如削瓜。",
            "況於秦漢任酷吏，死人籍籍如亂麻。",
            "捶楚之求靡不得，小者勍刖大滅家。",
            "君不見古時牢獄地，幾多冤骨埋黄沙。"
        ],
        "title": "憫獄謠",
        "id": "a66447ee-d8ac-4edc-bce0-81ff3eec6e04"
    },
    {
        "author": "司馬光",
        "paragraphs": [
            "天生千萬人，中有一雋傑。",
            "奈何喪三賢，前後纔朞月。",
            "鄰幾任天資，浮飾恥澡刷。",
            "朝市等山林，衣冠同布褐。",
            "外無涇渭分，內有淄澠别。",
            "逢時敢危言，慷慨誰能奪。",
            "聖俞詩七千，歷歷盡精絕。",
            "初無追琢勤，氣質禀清潔。",
            "負兹驚世才，未嘗自標掲。",
            "鞠躬隨衆後，側足畏蹉跌。",
            "欽聖渥洼駒，初生已汗血。",
            "雖有絕塵蹤，不失和鸞節。",
            "宜爲清廟噐，儼雅應鐘律。",
            "衆論仍共然，非從友朋出。",
            "羣才方大來，軮軋扶帝室。",
            "誰云指顧間，聯翩化異物。",
            "弔縗哭未已，病枕氣已竭。",
            "同爲地下遊，攜手不相失。",
            "紳紱頓蕭條，相逢但嗟咄。",
            "誦君三哀詩，終篇涕如雪。",
            "眉目尚昭晣，笑言猶彷彿。",
            "肅然來悲風，四望氣蕭瑟。"
        ],
        "title": "和吳冲卿三哀詩",
        "id": "d290bade-72fa-4f76-aab3-1c36ac45cf8f"
    },
    {
        "author": "司馬光",
        "paragraphs": [
            "鶻翅崩騰來九霄，兔命迫窄無所逃。",
            "秋毫就死忽背躍，鶻拳不中還飛高。",
            "安知韓盧復在後，力屈但作嬰兒號。",
            "少年只取一快樂，誰念草根腥血毛。"
        ],
        "title": "窮兔謠二首  其一",
        "id": "cf7ffdb9-9d05-48b2-9322-47f3cf3ed888"
    },
    {
        "author": "司馬光",
        "paragraphs": [
            "兔營三窟定何在，棘間塹底高丘巔。",
            "却行百步方躍入，未免餘蹤留雪田。",
            "少年何爲無惻隱，解鷹縱犬薫以煙。",
            "人言兔狡非兔狡，窘急偷生真可憐。"
        ],
        "title": "窮兔謠二首  其二",
        "id": "c2891a9d-c224-417f-8fbe-9caaab3f2991"
    },
    {
        "author": "司馬光",
        "paragraphs": [
            "天生萬物名品夥，嗟爾爲生至么麽。",
            "依人自活反食人，性喜覆藏便垢涴。",
            "晨朝生子暮生孫，不日蕃滋踰萬箇。",
            "透疏緣隙巧百端，通夕爬搔不能卧。",
            "我歸彼出疲奔命，備北驚南厭搜邏。",
            "所擒至少所失多，捨置薫燒無術奈。",
            "加之炭上猶晏然，相顧未知亡族禍。",
            "大者洋洋迷所適，奔走未停身已墮。",
            "細者懦怯但深潛，乾死縫中誰復課。",
            "黑者抱髪亦憂疑，逃入幧頭默相賀。",
            "腥煙騰起遠襲人，袖擁鼻端時一唾。",
            "初雖快意終自咎，致爾殲夷非爾過。",
            "吾家篋笥本自貧，況復爲人苦慵惰。",
            "體生鱗甲未能浴，衣不離身成脆破。",
            "朽繒壞絮爲淵藪，如麥如麻寖肥大。",
            "虛膓不免須侵人，肯學夷齊甘死餓。",
            "醯酸蜹聚理固然，爾輩披攘我當坐。",
            "但思努力自潔清，群蝨皆當遠邇播。"
        ],
        "title": "和王介甫烘蝨",
        "id": "875de05b-d55c-4681-827c-f3c9ed255a3d"
    },
    {
        "author": "司馬光",
        "paragraphs": [
            "勝之家本公侯貴，弱冠英才已驚世。",
            "雒陽多士誰敢倫，千古比肩唯賈誼。",
            "昔遭絳灌深切齒，奔走十年爲下吏。",
            "近方抆拭出泥塗，稍學和光匿鋒銳。",
            "會計之官豈足爲，黽勉簿書聊自庇。",
            "王城九衢臘月尾，風雪數朝窮恣睢。",
            "櫪間款段疲且病，借馬於人亦疲曳。",
            "揚鞭掣轡趨省廷，刺蹙不前泥没鼻。",
            "慨然遂有勞者歌，滿紙雄文欻軒輊。",
            "人生榮遇有早晚，視此錙銖勿關意。",
            "況君卓犖高出羣，異日青雲終自致。",
            "鮮車大蓋擁驊騮，莫忘今朝乘小駟。"
        ],
        "title": "和王勝之雪霽借馬入局偶書",
        "id": "ba4ae6cf-a708-4a71-af3c-fe49042df90b"
    },
    {
        "author": "司馬光",
        "paragraphs": [
            "江上有奇山，羣峰矗如翦。",
            "昔聞齊刺史，置酒升絕巘。",
            "其人有惠政，嘉名自兹遠。",
            "君來踵其迹，詞牒日清簡。",
            "驪駒時入谷，勝地窮搜選。",
            "問俗復懷人，非徒事遊衍。"
        ],
        "title": "齊山詩呈王學士",
        "id": "a54e9927-1bb1-46d6-9789-58cb47e47c2f"
    },
    {
        "author": "司馬光",
        "paragraphs": [
            "古人吹簫者，以和虞韶聲。",
            "後世不復貴，給喪仍賣餳。"
        ],
        "title": "吹簫",
        "id": "b1047173-62a2-4ada-9db6-4ef47a8b9073"
    },
    {
        "author": "司馬光",
        "paragraphs": [
            "嚮來從後車，雍容鎮藩垣。",
            "政成簿書簡，終日侍清樽。",
            "今兹備言職，不得登朱門。",
            "違離詎幾時，風色變寒温。",
            "忽聆吉甫什，穆如承話言。",
            "安得六翮生，隨意遠飛翻。",
            "垂耳倦新羈，蹀足思華軒。",
            "諒無伯樂顧，疲勞安敢論。"
        ],
        "title": "和始平公見寄八韻",
        "id": "a883f556-1357-4070-83ad-cdec10b2eaa1"
    },
    {
        "author": "司馬光",
        "paragraphs": [
            "聖主樂忠諫，曲從如轉圜。",
            "玉色粹陽春，至仁生自然。",
            "所慚羣臣愚，無以稱開延。",
            "賤生何爲者，側足青規前。",
            "頑石不可鍊，安能補高天。",
            "狂簡昧大體，所依官長賢。",
            "有如驂之靷，左右隨周旋。",
            "庶幾助山甫，衮職無尤愆。",
            "緬思老成人，阻親函丈筵。",
            "豈不寸心勞，動爲纒徽牽。",
            "何當執壽巵，跪起得差肩。",
            "相顧藐無期，瞻望徒悁悁。"
        ],
        "title": "又和并寄楊樂道十二韻",
        "id": "84960ecb-4c5d-40a8-be1a-d9a42f202c85"
    },
    {
        "author": "司馬光",
        "paragraphs": [
            "小雞距短雙翅垂，廣場勇鬬無所施。",
            "清曉長鳴獨先衆，朝者恃此能知時。",
            "星河滿天月光白，東望扶桑悄無色。",
            "一聲高舉耳目醒，四遠羣陰俱辟易。",
            "陋巷人疏煙火稀，永夜沈沈鐘鼓微。",
            "聞之徐起就盥櫛，顛倒不復憂裳衣。",
            "君家迥居北城曲，阿閣嶕嶢日鳴玉。",
            "蕭蕭風雨得司晨，不使無功啄君粟。"
        ],
        "title": "朝雞贈王樂道",
        "id": "c95c604a-f047-4a0d-b2d3-3c5fbb99fbfc"
    },
    {
        "author": "司馬光",
        "paragraphs": [
            "皇家駿命承蒼穹，烝民之傑生維嵩。",
            "聖賢會合若符契，坐致四海登熙隆。",
            "三階清平九鼎重，指麾拱揖安華戎。",
            "人情誰不樂將相，往往皓首忘疲癃。",
            "北平飲乳尚懷印，千秋乘車猶入宮。",
            "唯公致政年甫至，耳目明利志氣充。",
            "幡然脫去萬鍾祿，羽儀高遠如翔鴻。",
            "靈臺不復絓塵務，至德恬淡含黄中。",
            "英華純粹積不發，事業轉爲文字工。",
            "大篇短韻間金石，遠追吉甫流清風。",
            "刻雕衆物非用意，默與元化參神功。",
            "應劉鮑謝事奇巧，細瑣豈足誇才雄。",
            "祼圭夷玉清廟器，肯與環玦爭玲瓏。",
            "絳帳生徒東閣客，微官拘縶如樊籠。",
            "言詩何敢望商賜，幸得誦詠袪童蒙。",
            "昏花病目不自惜，服膺盥手書一通。",
            "千金之産不可易，子孫寶蓄傳無窮。"
        ],
        "title": "謝始平公以近詩一卷賜示",
        "id": "3d82a0e7-5d7b-4f43-8bd6-b64aba4970b2"
    },
    {
        "author": "司馬光",
        "paragraphs": [
            "閏餘春意早，卉木先有思。",
            "嚶嚶羣鳥翔，東西各求類。",
            "伊予忝諌垣，動息抱憂悸。",
            "衮職曠不補，言責真可畏。",
            "況復禁過從，陋巷若囚繫。",
            "茅茨庇風雨，偏隘無餘地。",
            "時於壞垣隙，歷歷生新薺。",
            "君侯乃比鄰，跬步難自致。",
            "常思去歲初，西軒學歌吹。",
            "座客皆故人，歡笑無拘忌。",
            "平生不喜酒，是日成爛醉。",
            "豈言長揖歸，良會難再值。",
            "東風忽復來，時華一何駛。",
            "叢竹固無恙，夭桃作花異。",
            "朝廷正清明，詎肯容竊位。",
            "何當遂廢放，歡飲還自恣。"
        ],
        "title": "早春戲作呈范景仁",
        "id": "c2b3b76e-71ad-4de5-8960-40f88169112f"
    },
    {
        "author": "司馬光",
        "paragraphs": [
            "瞻彼南山，有梌有棠。",
            "維葉牂牂，君子之燕。",
            "籩豆洋洋，鼎俎將將。",
            "百羞阜昌，上下樂康。",
            "邦家之光，君子萬年。",
            "撫有四荒，受祿無疆。"
        ],
        "title": "瞻彼南山詩  其一",
        "id": "ec8d5a00-26bc-4928-b5c8-023cda2d339e"
    },
    {
        "author": "司馬光",
        "paragraphs": [
            "瞻彼南山，有椐有栩。",
            "維葉湑湑，君子之燕。",
            "清酒有藇，壺樽有楚。",
            "酌言賜之，命之釂之。",
            "上下以序，君子萬年。",
            "永綏兆民，受天之祜。"
        ],
        "title": "瞻彼南山詩  其二",
        "id": "52ded73b-f956-4c5b-9ecb-8372d3f97926"
    },
    {
        "author": "司馬光",
        "paragraphs": [
            "瞻彼南山，有杞有樅。",
            "維葉逢逢，君子之燕。",
            "管絲噰噰，奏鼓𪔳𪔳。",
            "自堂徂庭，上下肅雍。",
            "靡有不恭，君子萬年。",
            "令德高明，高明有融。"
        ],
        "title": "瞻彼南山詩  其三",
        "id": "13a51688-630d-4a58-8f11-266caf2417d5"
    },
    {
        "author": "司馬光",
        "paragraphs": [
            "赫赫明明，天命有嚴。",
            "命我祖考，九土是監。",
            "倭馯之東，蠻蜑之南。",
            "享獻有時，靡敢不詹。",
            "閟兹餘文，複閣巖巖。",
            "萬世是承，四方是瞻。"
        ],
        "title": "瞻彼南山詩  其四",
        "id": "3fe127e1-4093-4f40-8fca-7854624eb57a"
    },
    {
        "author": "司馬光",
        "paragraphs": [
            "帝曰卿士，左右之臣。",
            "四方無虞，矜爾之勤。",
            "式觀且遊，從予一人。",
            "于壼于閎，于堂于陳。",
            "金石之符，翰墨之珍。",
            "匪予汝夸，祖考之勲。"
        ],
        "title": "瞻彼南山詩  其五",
        "id": "d2127430-4662-4376-9086-41cbd7313270"
    },
    {
        "author": "司馬光",
        "paragraphs": [
            "多士庶尹，羣公百辟。",
            "拜手稽首，答揚休德。",
            "既醉既飽，慎思爾職。",
            "罔顧爾私，罔愛爾力。",
            "惇忠祗敕，永奉丕則。",
            "立民之極，載祀千億。"
        ],
        "title": "瞻彼南山詩  其六",
        "id": "b96df46d-3c70-4d74-9d52-2f3dd8a4e4e0"
    },
    {
        "author": "司馬光",
        "paragraphs": [
            "溽暑鬰不開，矗矗雲萬疊。",
            "長風卷地來，凍雨不濡葉。",
            "雖無潤物功，涼泠得所惬。",
            "須臾號怒息，清月照壁頰。",
            "小冠簪短髪，衣裾輕獵獵。",
            "欹傾依曲几，暫爾蘇疲苶。",
            "坐久不思眠，草間微露浥。"
        ],
        "title": "夏夜",
        "id": "26e9c20e-a7e1-4941-a260-8440de779dba"
    },
    {
        "author": "司馬光",
        "paragraphs": [
            "西郊廣路浮壤黄，上天雨泣寒雲蒼。",
            "鸞旗闟戟紛晻靄，扈從威神歸帝鄉。",
            "田家老父眉睫白，杖藜匍匐泣路傍。",
            "且云生逢至仁主，蠲租罷役歲爲常。",
            "蠺收百箔桑蔽野，麻麥極望無邊疆。",
            "去年翠華出賽雨，錦繡綿絡墟里光。",
            "拜迎六馬負縑帛，孫扶嫗接歸揚揚。",
            "自分謳歌畢餘景，一朝縞素安可防。",
            "哀聲澒洞徹四極，草木慘淡顔色傷。",
            "螻蟻衰齡不足贖，淚如飛雪空霑裳。",
            "河縈洛貫嵩峰足，泉底寰瀛日月長。",
            "羨門已閉屬車返，軛上空瞻金鳯凰。"
        ],
        "title": "和范景仁西圻野老詩",
        "id": "114157da-e779-4905-827f-d73c0a329fea"
    },
    {
        "author": "司馬光",
        "paragraphs": [
            "種竹南牆陰，竹生皆北響。",
            "苟非陽在北，竹性安可強。",
            "乃知就陽意，草木皆有情。",
            "園葵最柔弱，獨取傾心名。"
        ],
        "title": "種竹",
        "id": "0d8b4302-d1be-4aa3-b573-ef2fd425907a"
    },
    {
        "author": "司馬光",
        "paragraphs": [
            "巫山高，巫山之高高不極。",
            "寒江西來曳練長，羣峰森羅十二戟。",
            "清狖悲號裂翠崖，老蛟怒鬭摧丹壁。",
            "輕生重利三巴客，一葉直衝高浪白。",
            "船頭吟嘯坐自如，仰視長天不盈尺。",
            "叢祠象設儼山椒，巫祝紛紛非一朝。",
            "云是高唐神女之所處，至今暮雨常蕭蕭。",
            "我聞神理明且直，興亡唯觀惡與德。",
            "安肯來從楚國君，憑依夢寐爲淫昏。",
            "襄王之心自荒惑，引領日望陽臺雲。",
            "獨不思懷王西行不復返，甲光照地屯秦軍。",
            "蠺食黔中下荆門，陵園宗廟皆燒焚。",
            "社稷飄零不復存，嗟嗟若敖蚡冒時，篳路藍縷皆辛勤。"
        ],
        "title": "介甫巫山高命光屬和勉率成篇真不知量",
        "id": "47e56a7a-45fb-43f4-94d4-11d3b016d21b"
    },
    {
        "author": "司馬光",
        "paragraphs": [
            "二十五年南北走，遺愛寂然民記否。",
            "昔日嬰兒今壯夫，昔日壯夫今老叟。"
        ],
        "title": "昔予嘗權宰韋城今重過之二十五年矣慨然有懷",
        "id": "1ca48dea-7b6a-4dab-88ac-bf0a7c1e75bf"
    },
    {
        "author": "司馬光",
        "paragraphs": [
            "草木正蕃廡，孰知天地秋。",
            "況兹宿雨餘，景氣益和柔。",
            "消搖愧簪紱，夢想懷林丘。",
            "兹志久未果，素髪今已稠。",
            "仰視白日光，浩蕩浮雲流。",
            "安得黄鶴羽，陵風千里遊。"
        ],
        "title": "秋懷呈范景仁",
        "id": "1f9da59e-4e8d-41d1-ac00-00d8f1488049"
    },
    {
        "author": "司馬光",
        "paragraphs": [
            "疇昔共登仕，爾来三十秋。",
            "常晞絲繩直，竊恥鴟夷柔。",
            "蹄涔學鉅海，螘垤依崇丘。",
            "行之不自疑，親寡憎怨稠。",
            "於今不亟去，淪胥恐同流。",
            "努力買良田，遠追沮溺遊。"
        ],
        "title": "又和秋懷",
        "id": "17875648-7e42-4fba-a99c-a72dc89ca09c"
    },
    {
        "author": "司馬光",
        "paragraphs": [
            "籬根委餘菊，堦角擁殘葉。",
            "清言久不悒，何以慰疲苶。",
            "朋樽涵太和，高興雅所愜。",
            "誰云居室遠，風味自可接。"
        ],
        "title": "贈道士陳景元酒",
        "id": "0059f39d-8e9c-42b6-a953-e2d520ce21b5"
    },
    {
        "author": "司馬光",
        "paragraphs": [
            "去冬辱嘉招，寒風方贔屭。",
            "今秋侍高宴，晴日正澄麗。",
            "雖無花蘤繁，且有丘樊思。",
            "雖無山泉樂，蹔違塵土氣。",
            "僕休散城邑，馬縱脫羈轡。",
            "讙呼笑言適，散誕冠带棄。",
            "殊勝禁掖嚴，進止有常地。"
        ],
        "title": "景仁召飲東園呈陳彦升宋次道李才元蘇子容",
        "id": "e9e67de0-17b4-4457-b56c-3bd6ed6f992c"
    },
    {
        "author": "司馬光",
        "paragraphs": [
            "洛陽四時常有花，雨晴顔色秋更好。",
            "誰能相與共此樂，坐對年華不知老。"
        ],
        "title": "花庵詩寄邵堯夫  其一",
        "id": "bdcd6525-b17c-4f47-ba8d-c94f9deac106"
    },
    {
        "author": "司馬光",
        "paragraphs": [
            "自然天物勝人爲，萬葉無風綠四垂。",
            "猶恨簪紳未離俗，荷衣蕙带始相宜。"
        ],
        "title": "花庵詩寄邵堯夫  其二",
        "id": "d10b1c6b-1e28-450b-96f9-e1f0c7ca1996"
    },
    {
        "author": "司馬光",
        "paragraphs": [
            "銅駝陌上桃花紅，洛陽無處無春風。",
            "重來羞見水中影，鬢毛蕭颯如秋蓬。"
        ],
        "title": "康定中予過洛橋南得詩兩句於今三十二年矣再過其處足成一章",
        "id": "ad134dde-36c6-4357-ac9d-c128e958f320"
    },
    {
        "author": "司馬光",
        "paragraphs": [
            "流塵集寶鑑，塵昏鑑不昏。",
            "纖泥落清水，泥渾非水渾。",
            "人能辨二物，相與自忘言。",
            "二物不能辨，悠悠何足論。",
            "無爲捨其內，逐外取煩冤。"
        ],
        "title": "寶鑑貽開叔",
        "id": "83a61f98-e0fa-4231-8997-b2d769c6b839"
    },
    {
        "author": "司馬光",
        "paragraphs": [
            "緱氏古城裏，好古王道濟。",
            "作詩有古風，讀書知古意。",
            "朝來遣僕夫，遺我古石器。",
            "結從天地初，生自一拳際。",
            "工倕創規摹，般輸施剞劂。",
            "瀹茗北窗下，坐有羲皇思。",
            "嗟予性迂鄙，齟齬居今世。",
            "忝官污臺省，曾無益時智。",
            "退藏又濡滯，尚不離朝市。",
            "闕地避煩暑，頗與營窟類。",
            "誠非古人比，拜賜得無愧。"
        ],
        "title": "謝王道濟惠古詩古石器",
        "id": "6b19cea5-bda8-4c99-b7af-9ceeaabfad1c"
    },
    {
        "author": "司馬光",
        "paragraphs": [
            "蒼崖雙起秋雲齊，亂峰迸出如攢犀。",
            "石稜澀不容馬蹄，下馬步入荆榛蹊。",
            "瀑泉沃雪拖白霓，落潭横引成清溪。",
            "老木長藤咫尺迷，興闌欲出忘東西。"
        ],
        "title": "壽安雜詩十首 噴玉泉",
        "id": "205dcdd9-4fde-4579-8c33-ada9c9e25a7f"
    },
    {
        "author": "司馬光",
        "paragraphs": [
            "石下泉聲蔓草深，石上露濃蒼蘚徧。",
            "山禽驚起飛且鳴，葉墜空林人不見。"
        ],
        "title": "壽安雜詩十首 神林谷二首 其一",
        "id": "0a629697-0dff-46ad-a9ea-816b58d1f9c9"
    },
    {
        "author": "司馬光",
        "paragraphs": [
            "鷄幘奇峰雲外横，青壁千尋不可上。",
            "却羨樵兒輕險峽，腰繩操斧常來往。"
        ],
        "title": "壽安雜詩十首 神林谷二首 其二",
        "id": "800ae8fd-1759-49ee-8165-58a57440a84c"
    },
    {
        "author": "司馬光",
        "paragraphs": [
            "山人有山未嘗遊，俗客遠來仍久留。",
            "白雲滿眼望不見，可惜宜陽一片秋。"
        ],
        "title": "壽安雜詩十首 遊神林谷寄邵堯夫",
        "id": "1adcf48f-375e-4b33-a2c4-4acd6b57f056"
    },
    {
        "author": "司馬光",
        "paragraphs": [
            "去寺猶一里，隔林聞水聲。",
            "安知客乘興，山下遠相迎。"
        ],
        "title": "壽安雜詩十首 靈山寺流泉",
        "id": "c79bfdfc-871f-4bb0-ae7b-02b0a4c83786"
    },
    {
        "author": "司馬光",
        "paragraphs": [
            "遊人戀山水，日晏澹忘歸。",
            "但愛雲煙好，那知僕馬饑。"
        ],
        "title": "壽安雜詩十首 且遊",
        "id": "1b23bbcc-709d-425f-b72d-a8596e59636e"
    },
    {
        "author": "司馬光",
        "paragraphs": [
            "洛水寒可涉，長汀柳飛葉。",
            "節物先無期，自與幽懷愜。"
        ],
        "title": "壽安雜詩十首 永濟渡二首 其一",
        "id": "982d2f13-dd89-48b7-85f4-d327723b2e4a"
    },
    {
        "author": "司馬光",
        "paragraphs": [
            "清波見白鷗，靜林聞啄木。",
            "泉細入平沙，雲閑出幽谷。"
        ],
        "title": "壽安雜詩十首 永濟渡二首 其二",
        "id": "780bda95-9b5f-4148-ab3d-4a0cdbe0de65"
    },
    {
        "author": "司馬光",
        "paragraphs": [
            "神林興盡謀早歸，草間露裛行徑微。",
            "忽思靈山去不遠，馬首欲東還向西。",
            "垂鞭縱轡尋山足，洛水逶迤過數曲。",
            "漸聞林下飛泉鳴，未到已覺神骨清。",
            "入門拂去衣上土，先愛娑羅陰滿庭。",
            "庭下雙渠走清澈，羅縠成紋日光徹。",
            "寒聲淅瀝入肝髓，亂影彯蕭動毛髪。",
            "寺僧引我觀泉源，堂東周迴百步寛。",
            "碧頗梨色湛無底，想象必有虬龍蟠。",
            "泉南高山名鳯翅，宛轉抱泉張遠勢。",
            "岸旁脩竹踰萬竿，颯颯長含風雨氣。",
            "寺門下望情豁然，桑柘紛披滿一川。",
            "嵩高女几列左右，王屋太行來掌前。",
            "昔爲孔氏懸泉莊，巖洞猶存荆棘荒。",
            "到今其下多怪石，熊蹲豹攫爭軒昂。",
            "嗟予歸來苦不早，汩没朝市行欲老。",
            "捫蘿躡屣須數遊，筋力支離難自保。"
        ],
        "title": "壽安雜詩十首 靈山寺",
        "id": "f330213c-6eca-4f83-b749-b6775d64aa94"
    },
    {
        "author": "司馬光",
        "paragraphs": [
            "水齧東山根，土色渥如丹。",
            "危峰忽摧脫，半崖銜石丸。",
            "陰陽昔融結，神化不可原。",
            "初疑偓佺養靈藥，魑魅觸之無故落。",
            "又疑蛟龍伏巨卵，雷電擊之從此毈。",
            "或者女媧補天餘，却下青冥遺耳珠。",
            "不然盤古戲爲樂，聊取天弧彈朱雀。",
            "物理萬狀終難知，巧心推求徒自疲。",
            "不如引客坐石上，好奇且醉手中巵。"
        ],
        "title": "壽安雜詩十首 藏珠石",
        "id": "18b7aab6-bbbf-464a-976a-6a2e177fd856"
    },
    {
        "author": "司馬光",
        "paragraphs": [
            "今秋少雨冬不雪，麥寄浮埃根欲絕。",
            "聖主焦心閔萬民，負扆不怡常膳撤。",
            "詔書朝下徧九州，岳瀆百神俱禱求。",
            "西都留守虔君命，促駕不敢須臾留。",
            "嵩高萬仞蟠地中，海內衆山無與雄。",
            "前驅大斾擁千騎，波騰雲涌來祠宮。",
            "牲肥酒香籩豆潔，盛服齋明薦毛血。",
            "有司執事皆肅然，寶帳神來風窣屑。",
            "公心猶畏九閽遙，丹誠不能通青霄。",
            "分留導從屯林麓，别張醮具登山椒。",
            "山椒迢遰峻無極，行挽枯藤蹋危石。",
            "萬室嗷嗷愁死饑，敢憚劬勞愛餘力。",
            "天門上出俄坦平，下視一世塵杳冥。",
            "焚香拜手傾懇惻，左右前後皆列星。",
            "公今三守三川地，咫尺嵩高未嘗至。",
            "詰朝既畢祠事嚴，暫轉鳴珂歷諸寺。",
            "少林昔爲達摩居，達摩英靈今有無。",
            "瘦辭流散滿天下，競以兩手捫空虚。",
            "法王魏氏離宮舊，玉刻狻猊曏猶有。",
            "子孫宗廟皆塵灰，止見伽藍存不朽。",
            "會善庭隅千歳松，一根二股凌寒空。",
            "勢如鼎足爭秀出，泠泠永夜吟霜風。",
            "少室先生樂閑暇，棄官來家玉峰下。",
            "昔爲浪泊據鞍人，今結東陵賣瓜舍。",
            "溪上有堂名掛冠，四垣重複皆林巒。",
            "呼兒掃地喜公到，隨分絃歌留盡歡。",
            "周王太子名聞久，相傳羽化緱山首。",
            "鶴飛笙遠窅無迹，遺廟今人空瀝酒。",
            "公來本不事遨嬉，周流閭里詢疲羸。",
            "親呼令長囑赤子，勿貪榮利窮鞭笞。",
            "境中羣望無不走，回轡仍過鑿龍口。",
            "奉先暮投林日曛，浥澗晨征轍冰厚。",
            "歸來新詩盈一編，明珠大貝相屬聯。",
            "此行雖不從公後，歷歷勝遊皆目前。"
        ],
        "title": "王君貺宣徽垂示嵩山祈雪詩十章合爲一篇以酬之",
        "id": "de0cf7c3-cdaa-4074-b35d-dcd2090b3d9a"
    },
    {
        "author": "司馬光",
        "paragraphs": [
            "泰山魯所瞻，終南乃秦望。",
            "西侵井絡闊，北壓鶉野曠。",
            "條梅韞名材，金玉富珍藏。",
            "飄風何烈烈，萬物盡搖蕩。",
            "屹立不傾倚，勢與厚坤壯。",
            "有如牧伯賢，斯民蒙保障。",
            "雪霜舉世寒，千里獨重纊。",
            "病夫伏閭里，非能事微尚。",
            "顧無孤高實，藻飾安可強。",
            "景行雖不忘，詎敢承嘉貺。"
        ],
        "tags": [
            "泰山",
            "终南山"
        ],
        "title": "酬吳仲庶龍圖終南山詩",
        "id": "c751f51c-5c01-4b8e-86a7-8d0789f02e04"
    },
    {
        "author": "司馬光",
        "paragraphs": [
            "貧居苦湫隘，無術逃炎曦。",
            "穿地作幽室，頗與朱夏宜。",
            "寛者容一席，狹者分三支。",
            "芳草植中唐，嘉卉周四垂。",
            "詎堪接賓宴，適足供兒嬉。",
            "自問安取法，前脩果慕誰。",
            "非如太古民，營窟避寒威。",
            "又非學射人，空石專致思。",
            "又非沮漆俗，陶復習西夷。",
            "又非楚司馬，金奏相賓儀。",
            "又非鄭伯有，壑谷甘糟醨。",
            "又非越王子，丹宂免憂危。",
            "又非張巨和，崇巖立師資。",
            "所慕於陵子，欲效蚓所爲。",
            "微竅足藏身，槁壤足充饑。",
            "養生既無憾，此外安敢知。",
            "唯祈膏澤布，歌嘯樂餘滋。",
            "豈羞泥塗賤，甘受高明嗤。",
            "何言清尚士，善頌形聲詩。",
            "困剝固未嘗，井復敢終辭。"
        ],
        "title": "酬永樂劉秘校四洞詩",
        "id": "94b1ba60-bc6b-4bec-8971-4b902fbb923e"
    },
    {
        "author": "司馬光",
        "paragraphs": [
            "彼杕者柏，生于崇巒，其葉丸丸。",
            "君子爰處，爰處爰遊。",
            "匪憂勿憂，其樂休休。"
        ],
        "title": "杕柏寄傅欽之  其一",
        "id": "1d968556-71ad-4818-b936-bf3bee7f9d63"
    },
    {
        "author": "司馬光",
        "paragraphs": [
            "彼郁者蘭，生於幽涯，其葉菲菲。",
            "君子爰處，爰處爰嬉。",
            "靡適弗宜，忘其渇饑。"
        ],
        "title": "杕柏寄傅欽之  其二",
        "id": "931b385e-58c1-4738-b10b-5fdd1e19fa29"
    },
    {
        "author": "司馬光",
        "paragraphs": [
            "洋洋者舟，汎彼中流，于渚于洲。",
            "思其可思，知其可知。",
            "其逝勿追，其來勿期。"
        ],
        "title": "杕柏寄傅欽之  其三",
        "id": "1c7a23d1-63bb-419e-8010-e46de4eb04a4"
    },
    {
        "author": "司馬光",
        "paragraphs": [
            "吾愛董仲舒，窮經守幽獨。",
            "所居雖有園，三年不遊目。",
            "邪說遠去耳，聖言飽充腹。",
            "發策登漢庭，百家始消伏。"
        ],
        "title": "獨樂園七詠 讀書堂",
        "id": "ea9e0599-2fa8-4765-af2a-32646ae09d5f"
    },
    {
        "author": "司馬光",
        "paragraphs": [
            "吾愛嚴子陵，羊裘釣石瀨。",
            "萬乘雖故人，訪求失所在。",
            "三公豈易貴，不足易其介。",
            "奈何夸毗子，斗祿窮百態。"
        ],
        "title": "獨樂園七詠 釣魚庵",
        "id": "2756c861-4d9c-4060-a67f-ce5890465533"
    },
    {
        "author": "司馬光",
        "paragraphs": [
            "吾愛韓伯休，采藥賣都市。",
            "有心安可欺，所以價不二。",
            "如何彼女子，已復知姓字。",
            "驚逃入窮山，深畏名爲累。"
        ],
        "title": "獨樂園七詠 采藥圃",
        "id": "3b1d6631-6cbc-4474-8b79-b16884629459"
    },
    {
        "author": "司馬光",
        "paragraphs": [
            "吾愛陶淵明，拂衣遂長往。",
            "手辭梁主命，犧牛憚金鞅。",
            "愛君心豈忘，居山神可養。",
            "輕舉向千齡，高風猶尚想。"
        ],
        "title": "見山臺",
        "id": "7cfcb1c3-737a-4fa3-b625-af60d0d8cf97"
    },
    {
        "author": "司馬光",
        "paragraphs": [
            "吾愛杜牧之，氣調本高逸。",
            "結亭侵水際，揮弄消永日。",
            "洗硯可抄詩，泛觴宜促膝。",
            "莫取濯冠纓，紅塵汙清質。"
        ],
        "title": "見山臺 弄水軒",
        "id": "bd9d7a40-cfc0-4e52-8122-188b0fda9b42"
    },
    {
        "author": "司馬光",
        "paragraphs": [
            "吾愛王子猷，借宅亦種竹。",
            "一日不可無，蕭灑常在目。",
            "雪霜徒自白，柯葉不改綠。",
            "殊勝石季倫，珊瑚滿金谷。"
        ],
        "title": "見山臺 種竹齋",
        "id": "ff66481c-1045-4b72-a0b3-4dbd8420f13e"
    },
    {
        "author": "司馬光",
        "paragraphs": [
            "吾愛白樂天，退身家履道。",
            "釀酒酒初熟，澆花花正好。",
            "作詩邀賓朋，欄邊長醉倒。",
            "至今傳畫圖，風流稱九老。"
        ],
        "title": "見山臺 澆花亭",
        "id": "506bb69d-b183-45ae-a035-58b240938d18"
    },
    {
        "author": "司馬光",
        "paragraphs": [
            "朝陽升東隅，照此庭下桐。",
            "菶菶復萋萋，居然古人風。",
            "疏柯青玉聳，密葉翠羽蒙。",
            "午景凝餘清，夕照當殘紅。",
            "雨響甍棟外，風生戶牖中。",
            "主人政多暇，步賞常從容。",
            "終當致威鳯，覧德鳴噰噰。",
            "又將施五絃，解愠歌帝宮。"
        ],
        "title": "和利州鮮于轉運公居八詠 桐軒",
        "id": "62f867ee-7b4a-401c-ab63-156a5556edb9"
    },
    {
        "author": "司馬光",
        "paragraphs": [
            "兹軒最灑落，歷歷種琅玕。",
            "正晝簿書稀，蕭蕭風雨寒。",
            "翠陰涼宴坐，疏韻承清歡。",
            "錦籜裁夏扇，玉筍供春槃。",
            "晴蝸潛葉底，暝雀投林端。",
            "幽興遇物愜，高懷隨處安。",
            "且免一日無，何須千畝寛。"
        ],
        "title": "和利州鮮于轉運公居八詠 竹軒",
        "id": "59d30950-f9f6-45a2-b24c-e71aa6ba37de"
    },
    {
        "author": "司馬光",
        "paragraphs": [
            "凜然凌霜色，本自生丘壑。",
            "徙之君子庭，栽培固不薄。",
            "靜夜聲飂飂，清晝陰漠漠。",
            "秀氣逼簷楹，翠影通簾箔。",
            "知君梁棟材，大匠偶未度。",
            "但守歲寒心，閑軒亦不惡。"
        ],
        "title": "和利州鮮于轉運公居八詠 柏軒",
        "id": "524381ed-dae1-4a16-a1a7-b97e7fd71534"
    },
    {
        "author": "司馬光",
        "paragraphs": [
            "華堂選形勝，地直巽之隅。",
            "主人心潔齊，公閑此燕居。",
            "西來故鄉客，東過朝大夫。",
            "時逢志所愜，下榻同歡娛。",
            "琴棋間壺觴，賦詠雜歌呼。",
            "民間既羲皇，席上宜華胥。",
            "每思就一醉，幸無官守拘。",
            "奈何三千里，風埃與泥塗。"
        ],
        "title": "和利州鮮于轉運公居八詠 巽堂",
        "id": "29dc908a-bfae-4a2c-bd16-62ed71f1968e"
    },
    {
        "author": "司馬光",
        "paragraphs": [
            "幽蹊入桃李，危棧蟠林麓。",
            "行行忽虛敞，高齋出山腹。",
            "園圃近指掌，郊郭紛盈目。",
            "春老酴醿香，夏淺篔簹綠。",
            "條横喜罥衣，笋迸乍穿屋。",
            "秋江澄可卷，冬嶺翠如撲。",
            "煙間漁艇小，塞外村居獨。",
            "燒轉望畬田，響答聆伐木。",
            "驚麏挺走險，鳴禽嚶出谷。",
            "物華時變更，興趣日相續。",
            "誰知使者尊，常著野人服。",
            "肯以駟馬榮，區區詫鄉族。"
        ],
        "title": "和利州鮮于轉運公居八詠 山齋",
        "id": "45fd2edf-1383-4abc-a95b-bae9ad06c888"
    },
    {
        "author": "司馬光",
        "paragraphs": [
            "吏治正倥傯，夫君何燕閑。",
            "繭絲既云寡，符移皆可删。",
            "印封從事散，躡屐升東山。",
            "放杖坐危亭，清嘯出雲間。",
            "無私席賓少，忘機林鳥還。",
            "野人瞻翠微，稽首雙眉斑。"
        ],
        "title": "閑燕亭",
        "id": "e9070f3e-4a11-4467-a1c1-8da0d79cbe77"
    },
    {
        "author": "司馬光",
        "paragraphs": [
            "景物浩無窮，兹爲一都會。",
            "之人心若鑑，萬狀盡相對。",
            "喬林擁砌底，脩嶺倚窗背。",
            "流雲過席上，去鳥出天外。",
            "徐徐杖屨整，藹藹郊原晦。",
            "來往亦何爲，逍遙真樂內。"
        ],
        "title": "會景亭",
        "id": "6b7e7553-a35a-44d6-9f05-1afae130ab01"
    },
    {
        "author": "司馬光",
        "paragraphs": [
            "孤亭冠山椒，下視物不隔。",
            "六合縱心賞，萬家窮目力。",
            "髻鬟烏奴翠，衣带嘉陵碧。",
            "霞生白水尾，日没九隴脊。",
            "煙凝朝夕市，塵飛往來驛。",
            "雖復對紛紜，何嘗改岑寂。",
            "實兼觀風遠，非徒選勝適。",
            "巴峽少平田，每苦天宇窄。",
            "及兹伏櫺檻，坐瞰南北極。",
            "先君昔乘軺，名題古寺壁。",
            "侍行尚垂髫，孤露今戴白。",
            "讀君登臨詩，舊遊皆歷歷。",
            "永無膝下歡，終篇涕霑臆。"
        ],
        "title": "會景亭 寶峰亭",
        "id": "2cb6c16d-b3f8-4919-8adb-6f67dddb3efc"
    },
    {
        "author": "司馬光",
        "paragraphs": [
            "洛陽名園不勝紀，門巷相連如櫛齒。",
            "修竹長楊深徑迂，令人邑邑氣不舒。",
            "愛君買園中橋北，堂壓崖端跨空碧。",
            "滿川桃李皆目前，近水遠山一朝得。",
            "曾陪尊兄此高會，豁然如出樊籠外。",
            "蹔遊尚爾況久居，勝氣清風日相對。",
            "易生畫筆世所珍，麞猿滿壁皆逼真。",
            "并州近胡沙塵惡，終更早來爲主人。"
        ],
        "title": "題太原通判楊郎中新買水北園",
        "id": "cc30486b-ace2-4ba8-8438-0750771435ec"
    },
    {
        "author": "司馬光",
        "paragraphs": [
            "首夏木陰薄，清和自一時。",
            "筍抽八九尺，荷生三四枝。",
            "新服裁蟬翼，舊扇拂蛛絲。",
            "莎徑熱未劇，晨昏往來宜。"
        ],
        "title": "首夏二章呈諸鄰  其一",
        "id": "f34fece0-bb9a-4655-96e5-f8766a9a1261"
    },
    {
        "author": "司馬光",
        "paragraphs": [
            "爞爞久旱天，颯颯昨宵雨。",
            "塵頭清過轍，水脉生新渚。",
            "豈徒滋杞菊，亦可望禾黍。",
            "勿笑盤蔬陋，時來一觴舉。"
        ],
        "title": "首夏二章呈諸鄰  其二",
        "id": "74f78326-3b40-4ebe-a976-23ac6b7ccfca"
    },
    {
        "author": "司馬光",
        "paragraphs": [
            "洛人栽花不栽藥，吾屬好尚何其偏。",
            "服之雖能已百疾，愛閑成僻無由痊。"
        ],
        "title": "酬王安之謝藥栽二章  其一",
        "id": "a9c1cee1-4f6e-46af-973e-5f94398a37fa"
    },
    {
        "author": "司馬光",
        "paragraphs": [
            "護根带土我親移，荷鍤汲泉君自種。",
            "悅目寧將惡草殊，扶危或比兼金重。"
        ],
        "title": "酬王安之謝藥栽二章  其二",
        "id": "5becdf86-8cf8-4460-9ec9-80791f24eca8"
    },
    {
        "author": "司馬光",
        "paragraphs": [
            "萬木含涼雨，驅馬有餘清。",
            "長街带短蕪，舊潦駢新蓱。",
            "高齋彼誰居，雅尚推名卿。",
            "汙亭雖地卑，躡屐未妨行。",
            "野服踞藜牀，蕭散臨前楹。",
            "纂纂棗林繁，欣欣藥畹榮。",
            "過門不敢叩，自視慚冠纓。"
        ],
        "title": "雨中過王安之所居不謁以詩寄之",
        "id": "2753c565-ee33-4a06-91db-986f4d72a790"
    },
    {
        "author": "司馬光",
        "paragraphs": [
            "盛夏移藥栽，及雨方可種。",
            "爲君著屐取，呼童執傘送。",
            "到時雲已開，枝軟葉猶重。",
            "夕陽宜屢澆，又須煩抱甕。"
        ],
        "title": "送藥栽與安之",
        "id": "361155ad-dfe5-4e2e-8c3d-d386d8dcaa88"
    },
    {
        "author": "司馬光",
        "paragraphs": [
            "喜君午際來，涼雨正紛泊。",
            "呼奴掃南軒，壺席謹量度。",
            "軒前紅薇開，壺下鳴泉落。",
            "必爭如五射，有禮異六博。",
            "求全怯垂成，倒置畏反躍。",
            "雖無百驍巧，且有一笑樂。",
            "交飛觥酒滿，強進盤餐薄。",
            "苟非興趣同，珍殽徒綺錯。"
        ],
        "title": "張明叔兄弟雨中見過弄水軒投壺賭酒薄暮而散詰朝以詩謝之",
        "id": "f23d6bb9-0964-4dc4-ae10-724393265c7e"
    },
    {
        "author": "司馬光",
        "paragraphs": [
            "雲日互出没，數朝飛雨清。",
            "曈曨似欲止，廉纖還未晴。",
            "映空輕絲亂，著物細珠明。",
            "葉端危未落，荷心重忽傾。",
            "喜涼高鷰舞，便濕羣蛙鳴。",
            "於予亦有得，藥畹胡麻生。"
        ],
        "title": "小雨",
        "id": "36951783-c4bc-43f3-b5c2-7f56985856b4"
    },
    {
        "author": "司馬光",
        "paragraphs": [
            "芳洲晚日鮮，曲岸新雨好。",
            "紅薇點圓荷，金䔲出幽草。"
        ],
        "title": "園中書事二絕  其一",
        "id": "d32dd82e-9a48-4603-837c-45fe4c68acbf"
    },
    {
        "author": "司馬光",
        "paragraphs": [
            "坐嗅白蓮蘃，卧看青竹枝。",
            "閑齋不成寐，起讀聖俞詩。"
        ],
        "title": "園中書事二絕  其二",
        "id": "8c411eae-43b1-411f-b7b5-288c83d84215"
    },
    {
        "author": "司馬光",
        "paragraphs": [
            "四載一相逢，相逢遽爲别。",
            "儕輩日蕭條，與君俱白髮。",
            "巵酒不暇執，舊遊那復說。",
            "忽忽無他言，暑行戒饑渇。"
        ],
        "title": "送劉仲通知涇州",
        "id": "8596320c-eb12-432f-bbe7-984a9a13f279"
    },
    {
        "author": "司馬光",
        "paragraphs": [
            "積陰連日作鬰蒸，長雲飛天勢如鵬。",
            "白雨四注垂萬絙，坐間斗寒衣可增。"
        ],
        "title": "和宋復古大雨  其一",
        "id": "0081b289-9e21-4f7d-8fa9-5bc47ab4b133"
    },
    {
        "author": "司馬光",
        "paragraphs": [
            "雷公推車電施鞭，飛騰九澤舞百川。",
            "須臾開晴萬物鮮，仰視白日當青天。"
        ],
        "title": "和宋復古大雨  其二",
        "id": "bb02e37b-2516-498a-be11-a2c273016948"
    },
    {
        "author": "司馬光",
        "paragraphs": [
            "移牀獨上高臺卧，颯颯涼風吹面過。",
            "林蟬忽噪驚薄夢，手執殘書幅巾墮。"
        ],
        "title": "南園雜詩六首 見山臺晝卧偶成",
        "id": "8a19d862-12ba-4582-a885-5d777a77e095"
    },
    {
        "author": "司馬光",
        "paragraphs": [
            "貧家不辦構堅木，縛竹立架擎酴醿。",
            "風搖雨漬不耐久，未及三載俱離披。",
            "往來遂復廢此徑，舉頭礙冠行絓衣。",
            "呼奴改作豈得已，抽新換故拆四籬。",
            "來春席地還可飲，日色不到香風吹。"
        ],
        "title": "南園雜詩六首 修酴醾架",
        "id": "71022907-36c1-4343-8d3c-05211d80a5b0"
    },
    {
        "author": "司馬光",
        "paragraphs": [
            "林塘荒濕地，向夕已飛螢。",
            "月没蛩吟砌，露涼人在庭。",
            "隨風疑落燼，過水亂疏星。",
            "學子燈前寢，誰將爾照經。"
        ],
        "title": "南園雜詩六首 螢",
        "id": "0c219013-5bdc-4dcc-8697-9913b3a9f2e3"
    },
    {
        "author": "司馬光",
        "paragraphs": [
            "君家得蓮種，遠自浙江湄。",
            "明燭然深盌，濃朱畫細絲。",
            "盛開尤菡萏，到落不離披。",
            "豈獨夏花好，仍兼秋實奇。",
            "味長包石蜜，殻嫩剝燕脂。",
            "況復芬芳久，霜前殊未衰。"
        ],
        "title": "南園雜詩六首 明叔家瑞蓮",
        "id": "748135d3-23ab-4969-ae0a-e98121d32097"
    },
    {
        "author": "司馬光",
        "paragraphs": [
            "蓮房前後熟，供噉不須齊。",
            "肉嫩山蜂子，稜深天馬蹄。",
            "尚連餘蘂在，深映亂荷低。",
            "脆美知新采，近根猶带泥。"
        ],
        "title": "南園雜詩六首 蓮房",
        "id": "196285c2-1b15-4d71-b8c4-373db67a0e7f"
    },
    {
        "author": "司馬光",
        "paragraphs": [
            "長年睡益少，氣耗非神清。",
            "昨朝多啜茶，況以思慮并。",
            "中煩枕屢移，展轉何時明。",
            "蘇秦六國印，力取鴻毛輕。",
            "白圭萬金産，運智立可營。",
            "如何五更夢，百方終不成。"
        ],
        "title": "南園雜詩六首 不寐",
        "id": "cf33a40c-2299-4bb6-aeec-0c80d61cf60d"
    },
    {
        "author": "司馬光",
        "paragraphs": [
            "今春憂亢陽，引領望雲族。",
            "首夏忽滂沲，意爲蒼生福。",
            "自爾無虛日，高原亦霑足。",
            "連年困饑饉，此際庶和熟。",
            "如何涉秋序，沈陰仍慘黷。",
            "長簷瀉潺湲，晝夜浩相續。",
            "喧豗流潦怒，突兀壞垣秃。",
            "駕牛泥没鼻，跨馬水平腹。",
            "瓦欹松漫白，道廢草濃綠。",
            "汙萊閔下田，漏濕憐破屋。",
            "縱横委地麻，狼藉卧隴穀。",
            "怯聞饑嬰啼，愁聽寡婦哭。",
            "閑官雖無責，飽食愧有祿。",
            "世紛久去心，物役奈經目。",
            "欝陶聊秉筆，狂簡已盈幅。"
        ],
        "title": "南園雜詩六首 苦雨",
        "id": "65a94d46-7b65-46f8-baea-5b0a17eaf931"
    },
    {
        "author": "司馬光",
        "paragraphs": [
            "昔公在洛師，未嘗棄嘉節。",
            "今宵秋半分，空羨西園月。",
            "天色湛澄清，風聲冷騷屑。",
            "笑言不可親，引領望金闕。",
            "賴有篋中詩，端居數披閱。"
        ],
        "title": "八月十五日夜宿南園懷王君貺",
        "id": "1cd54922-32b4-4cce-b043-c8a279a37756"
    },
    {
        "author": "司馬光",
        "paragraphs": [
            "秋潦收四野，晴雲無一斑。",
            "忽驚龍門缺，遠見鳴臯山。",
            "涼飈入毛髮，顥氣清心顔。",
            "悠然念吾友，逍遙城闕間。",
            "思陪籃輿尾，共此登臨閑。"
        ],
        "title": "八月十六日過天街懷景仁",
        "id": "98d75821-eee1-41b0-8ed8-55be619931ed"
    },
    {
        "author": "司馬光",
        "paragraphs": [
            "頃來興味少，旬日不爲詩。",
            "昏昏但思眠，疲病知吾衰。",
            "豈無籬邊菊，不欲拈酒巵。",
            "絡緯爾何苦，終夕鳴聲悲。"
        ],
        "title": "宿南園",
        "id": "507478d9-1588-4d7a-b96d-a7a065e599f3"
    },
    {
        "author": "司馬光",
        "paragraphs": [
            "雨多秋草盛，濃綠擁寒階。",
            "吾廬奥且曲，退縮如晴蝸。",
            "小園已自隘，欲往泥霑鞋。",
            "體羸畏風冷，室處門常䦱。",
            "九日古所重，負此時節佳。",
            "緬想使君宴，綺席臨高齋。",
            "肥羜堆玉盤，飛觴酒如淮。",
            "楚舞陵湖波，茱茰落金釵。",
            "神醒鼓吹喧，百疊疑傾崖。",
            "歡餘忽我思，牙兵星火差。",
            "潩泉恥獨醉，醇味相與偕。",
            "我飲雖不多，和氣浩無涯。",
            "梧子拾爲果，拒霜伐爲柴。",
            "沼中數寸魚，烹煎足爲鮭。",
            "誰言無以侑，繞渚多鳴蛙。",
            "交道久衰薄，巋然見吾儕。",
            "奈何數舍遙，晤語積年乖。",
            "況乃辱嘉招，私心豈不懷。",
            "轘轅石道澀，重以陰雲埋。",
            "雖有果下馬，款段非渥洼。",
            "臨風徒竦踊，志願焉能諧。",
            "狂詩寄一笑，聊用當詼俳。"
        ],
        "title": "宿南園 九月十一日夜雨宿南園韓秉國寄酒兼見招以詩謝之",
        "id": "1d299e54-62da-4133-8303-78679e1db856"
    },
    {
        "author": "司馬光",
        "paragraphs": [
            "先生負材氣，弱冠遊窮邊。",
            "麻衣揖鉅公，決策期萬全。",
            "謂言叛羌背，坐可執而鞭。",
            "意趣小參差，萬金莫留連。",
            "中年更折節，六籍事精研。",
            "羲農訖周孔，上下皆貫穿。",
            "造次循繩墨，儒行無少愆。",
            "師道久廢闋，模範幾無傳。",
            "先生力振起，不絕尚聯綿。",
            "教人學雖博，要以禮爲先。",
            "庶幾百世後，復覩三王前。",
            "釋老比尤熾，羣倫將蕩然。",
            "先生論性命，指示令知天。",
            "聲光動京師，名卿爭薦延。",
            "寘之石渠閣，豈徒修簡編。",
            "丞相正自用，立有榮枯權。",
            "先生不可屈，去之歸卧堅。",
            "孤嫠聚滿室，餬口耕無田。",
            "欣欣茹藜藿，皆不思肥鮮。",
            "近因詔書起，尋取病吿旋。",
            "舊廬不能到，丹旐風翩翩。",
            "人生會歸盡，但問愚與賢。",
            "借令陽虎壽，詎足驕顔淵。",
            "況於朱紫貴，飄忽如雲煙。",
            "豈若有清名，高出太白巔。",
            "門人俱絰带，雪涕會松阡。",
            "厚終信爲美，繼志仍須專。",
            "讀經守舊學，勿爲利祿遷。",
            "好禮效古人，勿爲時俗牽。",
            "修內勿修外，執中勿執偏。",
            "當令洙泗風，郁郁滿秦川。",
            "先生儻有知，無憾歸重泉。"
        ],
        "title": "子厚先生哀辭",
        "id": "0ab4121b-255d-4b92-8150-8390e85f3eae"
    },
    {
        "author": "司馬光",
        "paragraphs": [
            "茫茫野田平極目，歷歷古墳如夏屋。",
            "碑板無文荆棘深，石獸沈淪松栢秃。",
            "問人雖不知姓名，昔皆高官仍厚祿。",
            "子孫流落何所之，凶吉當年非不卜。",
            "我來正值寒食天，祭膰不設無人哭。"
        ],
        "title": "古墳",
        "id": "c68d7c23-85ee-4cd4-b4b6-dfd30eb31280"
    },
    {
        "author": "司馬光",
        "paragraphs": [
            "鄙性苦迂僻，有園名獨樂。",
            "滿城爭種花，治地惟種藥。",
            "栽培親荷鍤，購買屢傾槖。",
            "縱横百餘區，所識恨不博。",
            "身病尚未攻，何論療民瘼。"
        ],
        "title": "酬趙少卿藥園見贈",
        "id": "fd7746de-f55c-4327-865d-4077310f3386"
    },
    {
        "author": "司馬光",
        "paragraphs": [
            "懋德負長才，全牛不足剸。",
            "纔爲百里宰，驥足殊未展。",
            "齒髮方盛彊，趣尚已高遠。",
            "結庵睋二室，志欲巢絕巘。",
            "賢人心如雲，無迹有舒卷。",
            "不須驚俗目，卓犖乃求顯。",
            "既知吏可隱，何必遺軒冕。"
        ],
        "title": "登封龐國博年三十八自云欲棄官隱嵩山作吏隱庵於縣寺俾光賦詩勉率塞命",
        "id": "ee7a2670-cfd9-44af-a2aa-2a3d8b8cad55"
    },
    {
        "author": "司馬光",
        "paragraphs": [
            "絮狂飛作團，梅小不多酸。",
            "共惜春餘好，更窮今日歡。",
            "清流入花底，翠嶺出林端。",
            "嫩筍玉縈筯，新櫻珠照盤。",
            "邀迎嘉客易，會合故人難。",
            "寄語門前僕，驊騮任解鞍。"
        ],
        "title": "暮春同劉伯壽史誠之飲宋叔達園",
        "id": "48860966-d4be-499c-8e1b-1886b6bb4ec4"
    },
    {
        "author": "司馬光",
        "paragraphs": [
            "舊友今餘幾，追思鼻可酸。",
            "休論身外事，且盡目前歡。",
            "薜荔垂堤面，酴醿擁席端。",
            "舞精抽繭緒，絃妙落珠盤。",
            "醇酒回春易，靈丹却老難。",
            "扶歸不復記，酩酊上金鞍。"
        ],
        "title": "用前韻再呈",
        "id": "5e48886f-05b1-4b10-a047-ee34b4a5ec6f"
    },
    {
        "author": "司馬光",
        "paragraphs": [
            "天覆地載如洪鑪，萬物死生同一塗。",
            "其中松柏與龜鶴，得年稍久終摧枯。",
            "借令真有蓬萊山，未免亦居天地間。",
            "君不見太上老君頭似雪，世人浪說駐童顔。"
        ],
        "title": "示道人",
        "id": "b81117b0-aa8f-4a64-a7ae-99340ed72af1"
    },
    {
        "author": "司馬光",
        "paragraphs": [
            "不侍庾公宴，月華虛四秋。",
            "幸逢東閣開，又阻西園遊。",
            "清輝散廣坐，孤影隨行輈。",
            "衮衣如未歸，志願終可酬。"
        ],
        "title": "謝君貺中秋見招不及赴",
        "id": "8cd5e59d-e564-4c9e-842e-bab1d03880e1"
    },
    {
        "author": "司馬光",
        "paragraphs": [
            "雨多雖可厭，氣涼還可喜。",
            "欲語口慵開，無眠身懶起。",
            "一榻有餘寛，一飯有餘美。",
            "想彼廟堂人，正應憂燮理。",
            "聞范景仁遷，居許昌爲詩。"
        ],
        "title": "久雨效樂天體",
        "id": "8301ecd8-22ed-4dc6-9a36-de56df32c0d3"
    },
    {
        "author": "司馬光",
        "paragraphs": [
            "天衢名利場，塵泥繼朝昏。",
            "況兹辭榮久，厭苦車馬喧。",
            "慨然忽高舉，翩若黄鵠翻。",
            "朝賣西城宅，暮理南行轅。",
            "回首豈無懷，眷眷望國門。",
            "想象解装初，完美未可論。",
            "縱横置老屋，缺剝周短垣。",
            "臧獲念去故，炊爨假甖盆。",
            "幼稚喜就新，階庭走諸孫。",
            "幸有克家子，生事不日温。",
            "許昌昔名都，於今亦雄藩。",
            "先賢雖已遠，風迹凜猶存。",
            "况復多巨公，分義素所敦。",
            "丞相辭黄閣，學士乘朱轓。",
            "青雲司禁省，白首會山樊。",
            "潩水湛寒光，盡眼清心魂。",
            "華堂臨曲渚，畫舫承芳樽。",
            "高談金石諧，逸筆風雨奔。",
            "得朋誠多歡，孤陋未可諼。",
            "時當惠好音，獨樂慰荒園。"
        ],
        "title": "聞景仁遷居許昌爲詩寄之",
        "id": "3fd0879f-eb33-4cd7-a12f-0759d9e2f526"
    },
    {
        "author": "司馬光",
        "paragraphs": [
            "楚江白逶迤，楚山碧參差。",
            "玉炊稻粒長，縷切魚腴肥。",
            "羨君盡室行，飄然無所羈。",
            "伐竹營茅茨，種橘爲藩籬。",
            "荒坡無四垣，但以荷塘圍。",
            "官雖朝大夫，身世已相遺。",
            "野老坐爭席，林叟談忘歸。",
            "猶嫌沮溺徒，名字爲人知。"
        ],
        "title": "送張伯常同年移居郢州",
        "id": "f7246ce0-edc9-4813-b95e-cdbb0cb610e1"
    },
    {
        "author": "司馬光",
        "paragraphs": [
            "園僻青春深，衣寒積雨闋。",
            "中宵酒力散，卧對滿窗月。",
            "旁觀萬象寂，遠聽羣動絕。",
            "只疑玉壺冰，未足比明潔。"
        ],
        "title": "南園飲罷留宿詰朝呈鮮于子駿范堯夫彝叟兄弟",
        "id": "5cca5406-7c1d-485b-9a14-ced1acbcd5be"
    },
    {
        "author": "司馬光",
        "paragraphs": [
            "耿耿寐不成，迢迢夜未闋。",
            "良朋悔不留，負此當軒月。",
            "懷想空鬰陶，眺聽轉清絕。",
            "佗時重見過，餘樽猶可潔。"
        ],
        "title": "自用前韻",
        "id": "bdaed820-74f5-464e-a00f-aaf2abe4f16d"
    },
    {
        "author": "司馬光",
        "paragraphs": [
            "思夢久不效，良夜行已闌。",
            "此心如杯水，擾易澄苦難。",
            "百年能幾何，萬慮誰能殫。",
            "棄置勿復尋，専取形神安。"
        ],
        "title": "不寐",
        "id": "297ff6c1-635b-4795-9077-d91b672914c3"
    },
    {
        "author": "司馬光",
        "paragraphs": [
            "虚牖延朝光，高林散晴靄。",
            "深夏猶清和，閑齋亦爽塏。",
            "離羣纔宿昔，跂佇心已痗。",
            "楸枰頗光潔，置設儼相待。",
            "軒車能朅来，雞黍足充餒。"
        ],
        "title": "招子駿堯夫",
        "id": "c76c473a-441b-4dfa-93db-25b780da4683"
    },
    {
        "author": "司馬光",
        "paragraphs": [
            "象龍雖得請，躍蜧亦須占。",
            "既有膏苗益，寧無漂麥嫌。",
            "餘霏方映戶，反照忽通簾。",
            "羈旅愁懷闋，農家喜色添。",
            "田間拾穗滿，陌上荷鋤兼。",
            "預想三川迥，秋場萬庾尖。"
        ],
        "title": "和家兄喜晴用安之韻",
        "id": "04305858-86c0-4c66-8302-dde685ef4689"
    },
    {
        "author": "司馬光",
        "paragraphs": [
            "衰朽拙自將，藴積成中病。",
            "掩扉卧小榻，安養惟便静。",
            "遙知良友集，欝若荀陳盛。",
            "獻酬屏浮飾，簡率任真性。",
            "雖無束带苦，實憚把酒併。",
            "開囊檢藥物，不與樽罍稱。",
            "筋骸幸復常，佗時掃三徑。"
        ],
        "title": "病中子駿見招不往兼呈正叔堯夫",
        "id": "a7d200e5-530f-4701-b6f0-37f94571522a"
    },
    {
        "author": "司馬光",
        "paragraphs": [
            "好風自遠來，小雨初濡地。",
            "雖當未夏半，已有清秋意。",
            "新蟬乍孤吟，病葉或先墜。",
            "頓覺愈沉疴，暫喜濯炎熾。",
            "彩筆動高興，瑤徽發幽思。",
            "賤子獨何爲，宵涼甘熟寐。"
        ],
        "title": "和子駿秋意",
        "id": "82b4d344-adb5-41e2-af4e-cd63c8404850"
    },
    {
        "author": "司馬光",
        "paragraphs": [
            "石樓臨晴空，南眺出千里。",
            "人憐山氣佳，予歎禹功美。",
            "想彼未鑿時，極目皆洪水。",
            "誰知耕桑民，幸免魴與鯉。"
        ],
        "title": "龍門",
        "id": "5f139297-aad7-4a1a-9053-5e3311bfba49"
    },
    {
        "author": "司馬光",
        "paragraphs": [
            "微雨雖妨行樂，薄寒却解留花。",
            "今日且遊小圃，明朝更向誰家。"
        ],
        "title": "座中呈子駿堯夫",
        "id": "edb8ff23-4e23-427e-bc74-29ee4a5c6579"
    },
    {
        "author": "司馬光",
        "paragraphs": [
            "園有繁櫻，圃有肥菁。",
            "我酒既清，我殽既馨。",
            "我友戾止，聊以娛情。",
            "今我不樂，日月其徑。",
            "園有穠李，圃有肥杞。",
            "我酒既旨，我殽既美。",
            "我友戾止，改憂爲喜。",
            "今我不樂，年其有幾。"
        ],
        "title": "園櫻傷老也  其一",
        "id": "6b7a8838-a546-4ce6-95ed-9afd2ae2bfd1"
    },
    {
        "author": "司馬光",
        "paragraphs": [
            "園有弱柳，圃有肥韭。",
            "我酒既有，我殽既阜。",
            "載笑載歌，以宴我友。",
            "今我不樂，年其無久。"
        ],
        "title": "園櫻傷老也  其二",
        "id": "bff98ea0-1280-463b-998c-084ce233d6ff"
    },
    {
        "author": "司馬光",
        "paragraphs": [
            "悠悠汎舟，載縱載横。",
            "白日將傾，飄風載驚。",
            "嗟我老矣，髪脫齒零。",
            "胡爲百憂，勞此餘生。"
        ],
        "title": "園櫻傷老也  其三",
        "id": "33583745-581c-4602-925c-0865920ddd4e"
    },
    {
        "author": "司馬光",
        "paragraphs": [
            "至樂存要眇，失易求之難。",
            "昔從周道衰，疇人曠其官。",
            "聲律久無師，文字多缺漫。",
            "仁皇閔崩壞，廣庭集危冠。",
            "紛紜鬭筆舌，異論誰能殫。",
            "或欲狥陳迹，竅厚潛鎪剜。",
            "或欲立私意，妄取舊史刊。",
            "古今互齟齬，大抵皆欺讕。",
            "景仁信其說，墨守不可干。",
            "賤子欲面從，誰與換膽肝。",
            "必求此議決，深谷爲崇巒。",
            "何如兩置之，試就中和看。",
            "天地育萬物，生成適暄寒。",
            "聖人保四海，皇極致阜安。",
            "樂理亦如此，炳煥猶朱丹。",
            "嘽緩與噍殺，折衷遺兩端。",
            "兹道苟不由，芒刃難嬰髖。",
            "魯樂最爲備，雍徹施三桓。",
            "齊韶猶肄習，太公避陳完。",
            "唐民聽伴侣，不復含悲酸。",
            "乃知樂有源，鐘鼓皆波瀾。",
            "昨者清明初，榆火始改鑚。",
            "景仁從許來，傾都咸聚觀。",
            "諸公競邀迓，非獨惜春殘。",
            "議樂不復對，晝夕且窮歡。",
            "來時桃李穠，去日芍藥闌。",
            "三旬只須臾，駛若阪上丸。",
            "轘轅逢雨别，惝怳歸騎單。",
            "東西步步遠，回首祝加餐。",
            "仍冀勉中和，心廣體自胖。"
        ],
        "title": "和景仁緱氏别後見寄求決樂議雖用其韻而不依次蓋以景仁才力高逸步驟絕羣非駑拙所能追故也",
        "id": "7c92326b-ebba-4c20-b719-91a3877bc7b3"
    },
    {
        "author": "司馬光",
        "paragraphs": [
            "小桃佳李實如拳，西湖盡眼鋪芳蓮。",
            "景仁不從鄉賢飲，爲此樂論方窮研。",
            "周衰官失疇人散，鐘律要眇誰能傳。",
            "近人欺衆出私意，最可閔笑房生顛。",
            "如光初不辨宮羽，是非得失安敢專。",
            "每煩教諭累百紙，頑如鐡石不可鐫。",
            "王李阮胡相詆毁，各執所學何妨偏。",
            "景仁家居鑄鬴斛，欲除民瘼恐未然。",
            "要須中和育萬物，始見大樂之功全。"
        ],
        "tags": [
            "西湖"
        ],
        "title": "和秉國招范景仁飲景仁不至云方作書與光論樂",
        "id": "74c92e6e-e785-4356-a7d7-dca2d6dd4018"
    },
    {
        "author": "司馬光",
        "paragraphs": [
            "春禽弄晴朝，秋蟲吟雨夕。",
            "風和振蘭芳，露寒滋菊色。",
            "萬物苟得所，隨時各有適。",
            "矧伊人最靈，胡爲長慼慼。",
            "聖人垂大訓，燦爛著方册。",
            "至樂和無聲，大禮簡無跡。",
            "心專守中庸，身不蹈邪僻。",
            "造次常在前，須臾不離側。",
            "窮通雖百變，何往不自得。",
            "兹亭聊寓名，和樂在胸臆。"
        ],
        "title": "同子駿題和樂亭",
        "id": "86b2a49c-b47a-4f4d-80c0-9f2e92a9335b"
    },
    {
        "author": "司馬光",
        "paragraphs": [
            "榴花映葉未全開，槐影沉沉雨勢來。",
            "小院地偏人不到，滿庭鳥迹印蒼苔。"
        ],
        "title": "夏日西齋書事",
        "id": "f12c7895-fc4a-45a0-8e15-7e3fc6b1f6f9"
    },
    {
        "author": "司馬光",
        "paragraphs": [
            "四合連山繚繞青，三川滉漾素波明。",
            "春風不識興亡意，草色年年滿故城。"
        ],
        "title": "過故洛陽城  其一",
        "id": "89c04f5f-cf6d-4f04-b965-5d9b48640457"
    },
    {
        "author": "司馬光",
        "paragraphs": [
            "煙愁雨嘯奈華生，宮闕簪蕖舊帝京。",
            "若問古今興廢事，請君只看洛陽城。"
        ],
        "title": "過故洛陽城  其二",
        "id": "68dc961a-f1a3-4eee-a3cc-ca2f17e36d0e"
    },
    {
        "author": "司馬光",
        "paragraphs": [
            "新豐雞犬稀，薊北馬秋肥。",
            "金殿翠華去，玉階紅葉飛。",
            "荒林上路廢，温谷舊流微。",
            "嗟此非人事，何須問是非。"
        ],
        "title": "華清宮",
        "id": "e814ad8b-4c42-4819-ba85-51e79e1b5a06"
    },
    {
        "author": "司馬光",
        "paragraphs": [
            "雨過風清露氣勻，林花變色柳條新。",
            "爲君作意登高處，試望皇州表裏春。"
        ],
        "title": "初春登興國寺塔",
        "id": "8db4405d-eb1d-4e7b-8ed4-1872670c66cc"
    },
    {
        "author": "司馬光",
        "paragraphs": [
            "天險限西東，難知造化功。",
            "路邀三晉會，勢壓兩河雄。",
            "餘雪霑枯草，驚飈卷斷蓬。",
            "徒觀爭戰處，今古索然空。"
        ],
        "title": "虎牢關",
        "id": "45296c86-e1fe-4c58-a93e-72b0b25b9ae8"
    },
    {
        "author": "司馬光",
        "paragraphs": [
            "高士寄朝市，迥然心迹殊。",
            "秋風太倉裏，黄菊滿庭隅。",
            "陶令成詩後，王公送酒無。",
            "遙知厭俗事，未免強躊蹰。"
        ],
        "title": "和李殿丞倉中對菊  其一",
        "id": "dcf0e481-2919-4143-ae3d-75946f5e493d"
    },
    {
        "author": "司馬光",
        "paragraphs": [
            "文案漸消散，倉閑吏已稀。",
            "庭空數蝶下，夜静一螢飛。",
            "愛賞忽成句，淹留時忘歸。",
            "高情雖不繫，遇此獨依依。"
        ],
        "title": "和李殿丞倉中對菊  其二",
        "id": "de88e95e-1e1e-463c-836b-ed920aafd2eb"
    },
    {
        "author": "司馬光",
        "paragraphs": [
            "凉風正蕭瑟，好月復徘徊。",
            "幽興眇不盡，芳罇時一開。",
            "餘英蓋紅葉，墜露濕蒼苔。",
            "從此東籬下，應忘歸去來。"
        ],
        "title": "和李殿丞倉中對菊  其三",
        "id": "205a9ea4-165e-4e86-8255-381bd949f548"
    },
    {
        "author": "司馬光",
        "paragraphs": [
            "十上終無就，才高定復論。",
            "清時守儒術，白首在丘園。",
            "遠樹隱殘日，孤煙生暮村。",
            "揚鞭萬里去，幾許不銷魂。"
        ],
        "title": "送何萬下第歸蜀  其一",
        "id": "1ac454ca-5def-455d-8156-890ecc03aa67"
    },
    {
        "author": "司馬光",
        "paragraphs": [
            "失意流年老，殘春對夕陽。",
            "可堪臨遠道，更復舉離觴。",
            "花柳已蕭索，雲山復渺茫。",
            "西風如有意，音信勿相忘。"
        ],
        "title": "送何萬下第歸蜀  其二",
        "id": "28005d45-94d7-4bb0-9dfb-aaaeb30676ec"
    },
    {
        "author": "司馬光",
        "paragraphs": [
            "執酒勸君君盡之，今朝取醉不當疑。",
            "好風好景心無事，閑利閑名何足知。"
        ],
        "title": "執酒",
        "id": "f65c222f-f46d-4ffd-b9a7-5f5f90d26eb4"
    },
    {
        "author": "司馬光",
        "paragraphs": [
            "河橋春盡送君歸，又惜無歡度此時。",
            "亂花滿眼遮人望，不見行塵空酒旗。"
        ],
        "title": "河橋春别",
        "id": "a78f6c5d-aa51-4382-a82c-317c39df971b"
    },
    {
        "author": "司馬光",
        "paragraphs": [
            "客路今東去，亭臯木葉飛。",
            "居然不堪恨，況與賞心違。",
            "顧渚煙波闊，長洲草樹微。",
            "江邊好春色，行望錦標歸。"
        ],
        "title": "答陳進士謂之憶江東舊遊見贈",
        "id": "c1ccc3aa-02d8-498b-8730-3b46571a3cd1"
    },
    {
        "author": "司馬光",
        "paragraphs": [
            "文藻兼名理，三吳第一賢。",
            "鄉心幾千里，飛鴈滿秋天。"
        ],
        "title": "又贈謂之  其一",
        "id": "5b58ad90-c531-483c-bbb0-9d61839f6349"
    },
    {
        "author": "司馬光",
        "paragraphs": [
            "籬下多新菊，淵明歸思長。",
            "主人方愛客，未得傲羲皇。"
        ],
        "title": "又贈謂之  其二",
        "id": "7637bcb5-9eed-421e-a418-1e884eb788fa"
    },
    {
        "author": "司馬光",
        "paragraphs": [
            "君念東歸日，應須晝繡榮。",
            "當令故關吏，還識棄繻生。"
        ],
        "title": "又贈謂之  其三",
        "id": "308d164c-7461-4b6c-85a7-0afaacf972bc"
    },
    {
        "author": "司馬光",
        "paragraphs": [
            "節物都何晚，佳辰容易過。",
            "黄花不足念，當奈酒杯何。"
        ],
        "title": "重九日憶菊",
        "id": "5fe253eb-1761-4045-8525-d2ef7183304f"
    },
    {
        "author": "司馬光",
        "paragraphs": [
            "客思倦漂泊，居然感物華。",
            "關頭望紅葉，馬上見黄花。",
            "薄宦終無定，閑愁詎有涯。",
            "今朝書至否，幾夕夢還家。"
        ],
        "title": "客思",
        "id": "832e1fd9-d6b9-4095-8159-40f7704ae608"
    },
    {
        "author": "司馬光",
        "paragraphs": [
            "陟屺寺南山，曾陪半日閑。",
            "春來夢攜手，宛在白雲間。"
        ],
        "title": "前年春與楚正叔同遊陟屺寺今兹已復周歳窅然思之",
        "id": "ba987bbf-6f55-4d62-bba4-6dab266762f3"
    },
    {
        "author": "司馬光",
        "paragraphs": [
            "夢覺繁聲絕，林光透隙來。",
            "開門驚烏鳥，餘滴墮蒼苔。"
        ],
        "title": "曉霽",
        "id": "32313472-7367-4c77-b1e1-f18423cced08"
    },
    {
        "author": "司馬光",
        "paragraphs": [
            "昔曾驅瘦馬，衝雪過滎陽。",
            "不悟當時景，蕭然在此堂。"
        ],
        "title": "觀江上人壁許道寧畫寒林",
        "id": "6cdee8cf-158d-4d37-bff6-6ac0e3fddc8f"
    },
    {
        "author": "司馬光",
        "paragraphs": [
            "閣上新文卷，欲逢知已開。",
            "相思不能已，欹枕夢君來。"
        ],
        "title": "自都往餘杭懷聶之美",
        "id": "c327313d-d980-4ad4-bcf7-6af1e85ff080"
    },
    {
        "author": "司馬光",
        "paragraphs": [
            "寒食無佳賞，芳菲半已空。",
            "夜來逢勝友，末至負東風。"
        ],
        "title": "夢與之美爲寒食遊",
        "id": "2b337644-664f-499c-8b7c-fd77cfc6794c"
    },
    {
        "author": "司馬光",
        "paragraphs": [
            "西風連夜雨，草樹已蕭條。",
            "宿靄稍零落，寒山更寂寥。",
            "林紅猶带日，岸白欲生潮。",
            "新鴈來何處，離離天際遙。"
        ],
        "title": "秋日登觀信亭",
        "id": "58e89372-2957-43d3-bc3d-8b85f69cd9c2"
    },
    {
        "author": "司馬光",
        "paragraphs": [
            "萬頃寒煙外，茅茨枕碧流。",
            "楓林巢乳鶴，沙溆亂鳴鷗。",
            "漠漠菰蒲晚，蒼蒼蘆荻秋。",
            "欲過南浦去，籬下出漁舟。"
        ],
        "title": "湖上村家",
        "id": "da424da6-0ad3-4d5a-9d2e-33097bfb0852"
    },
    {
        "author": "司馬光",
        "paragraphs": [
            "客宦常漂泊，離懷徒自勞。",
            "貧無衣換酒，空有涕霑袍。",
            "木葉寒猶在，江湖暮更豪。",
            "行舟遠不見，賴有片帆高。"
        ],
        "title": "别聶之美",
        "id": "c6212cc3-136f-4bed-a712-8454abcbadd9"
    },
    {
        "author": "司馬光",
        "paragraphs": [
            "吳山黯黯江水清，欲雨未雨傷交情。",
            "扁舟蕩漾泊何處，紅蓼白蘋相映生。"
        ],
        "title": "松江  其一",
        "id": "00032b89-d1f5-493b-a78a-9a7a5d20aacb"
    },
    {
        "author": "司馬光",
        "paragraphs": [
            "秋風索索連江起，暮過煙波十餘里。",
            "長蘆瘦竹映漁家，燈火渺茫寒照水。"
        ],
        "title": "松江  其二",
        "id": "e4cf8d76-7ed1-4209-9097-2c4b83d8044a"
    },
    {
        "author": "司馬光",
        "paragraphs": [
            "平江欲上潮，古木自蕭蕭。",
            "兩岸饒葭葦，寒波浸寂寥。"
        ],
        "title": "潮水  其一",
        "id": "6f9fc5fd-ddb9-404a-83ff-f037ff707801"
    },
    {
        "author": "司馬光",
        "paragraphs": [
            "淋淋出海門，百里雪花噴。",
            "坐看東歸去，平沙空有痕。"
        ],
        "title": "潮水  其二",
        "id": "65499535-b40d-4cbe-b9e0-fca79442262e"
    },
    {
        "author": "司馬光",
        "paragraphs": [
            "雙幹標枯腹，青青凡幾霜。",
            "龍騰雙角直，鯨噴兩鬚長。",
            "但欲尋支遁，安能問辟疆。",
            "屢來非别意，未與此君忘。"
        ],
        "title": "雙竹",
        "id": "b299e51c-3fc7-47fd-8476-e2da030d777c"
    },
    {
        "author": "司馬光",
        "paragraphs": [
            "梁王棄宮館，時世古今違。",
            "猶有南湖水，春來鴈鶩飛。",
            "樓臺沈倒影，林薄挂餘暉。",
            "豪侈終何在，行人得暫依。"
        ],
        "title": "旅宿睢陽南湖",
        "id": "b72ae5b9-b31c-4e07-9865-776949e28bda"
    },
    {
        "author": "司馬光",
        "paragraphs": [
            "宋都南野水，花柳媚名園。",
            "鳥起沙留迹，魚驚浪結痕。",
            "朱橋通别島，白路出荒村。",
            "城邑雖云邇，常無車馬喧。"
        ],
        "title": "南湖  其一",
        "id": "c220083a-ee3b-49eb-b732-b3c278e69413"
    },
    {
        "author": "司馬光",
        "paragraphs": [
            "海鴈長橋北，乘閑日日來。",
            "遊魚自應樂，宿鳥不相猜。",
            "弱柳週遭合，芳花次第開。",
            "梁王昔遊集，後乘列鄒枚。"
        ],
        "title": "南湖  其二",
        "id": "b7760337-cace-4ef5-970a-cea4d2f70fe2"
    },
    {
        "author": "司馬光",
        "paragraphs": [
            "五馬非從樂，西城念勸功。",
            "翠帷低映水，紅斾不勝風。",
            "葉脫青山静，雲歸碧落空。",
            "淹留盡佳興，新月漸朦朧。"
        ],
        "title": "西谿公讌  其一",
        "id": "49f2bb66-0679-4ce3-a476-6670d4373baf"
    },
    {
        "author": "司馬光",
        "paragraphs": [
            "謝守愛山水，軍城況不賖。",
            "魚驚避落葉，鳥倦立浮查。",
            "古柏依岡遠，垂楊带岸斜。",
            "秋風吹急管，一曲度荷花。"
        ],
        "title": "西谿公讌  其二",
        "id": "a2a28a38-6f42-4b47-b454-376468ea7e0e"
    },
    {
        "author": "司馬光",
        "paragraphs": [
            "佳麗三吳國，湖光蕩日華。",
            "魚驚動蘋葉，鷰喜掠楊花。",
            "雲過山腰黑，風驅雨脚斜。",
            "煙波遙盡處，彷彿見漁家。"
        ],
        "tags": [
            "西湖"
        ],
        "title": "西湖",
        "id": "52ca6e31-eab7-4de2-8aca-6ded3e31e222"
    },
    {
        "author": "司馬光",
        "paragraphs": [
            "香剎冠嵳峨，松門絡薜蘿。",
            "風清塵不到，岸闊鳥難過。",
            "欲雨江聲怒，新晴海氣多。",
            "行舟未搖棹，回望隔烟波。"
        ],
        "title": "金山寺",
        "id": "b2ed37bf-f214-4fc6-b254-aa591beb6788"
    },
    {
        "author": "司馬光",
        "paragraphs": [
            "邊草荒無路，星河秋夜明。",
            "卷旗遮遠塞，歇馬受降城。",
            "霜重征衣薄，風高戰鼓鳴。",
            "將軍功未厭，士卒不須生。"
        ],
        "title": "出塞",
        "id": "d3726a91-f230-4b57-a8fe-6b784925a149"
    },
    {
        "author": "司馬光",
        "paragraphs": [
            "摧頽巖壑間，磊落得天頑。",
            "香葉低漸水，餘根倒挂山。",
            "白猿窺子落，黄鶴認巢還。",
            "不久應爲石，莓苔舊已班。"
        ],
        "title": "古松",
        "id": "8f1f98ac-9030-4393-a59d-3c5305e751ed"
    },
    {
        "author": "司馬光",
        "paragraphs": [
            "文章真長物，堪歎又遺賢。",
            "利器空埋土，靈光久照天。",
            "趙錐猶未出，荆璧會須傳。",
            "道在雖窮困，知君不慨然。"
        ],
        "title": "聞龔伯建下第",
        "id": "02c64b95-870f-4046-b8bd-cec067a68b62"
    },
    {
        "author": "司馬光",
        "paragraphs": [
            "文公恢霸略，征討輔周衰。",
            "奕世爲盟主，諸侯聽會期。",
            "山河表裏在，朝市古今移。",
            "欲訪虒祁處，鄉人亦不知。"
        ],
        "title": "故絳城",
        "id": "3103ac4c-fbd8-4c64-a05e-949fd7349f91"
    },
    {
        "author": "司馬光",
        "paragraphs": [
            "劇談驚滿座，音貌獨琅然。",
            "可惜酈生老，誰知蘇季賢。",
            "青囊世外藥，碧幕醉中天。",
            "不佩黄金印，都緣負郭田。"
        ],
        "title": "題陳秀才園林",
        "id": "8bcc2f54-4e10-40b0-a80c-aa60ae903039"
    },
    {
        "author": "司馬光",
        "paragraphs": [
            "客路逢佳節，無歡更益愁。",
            "前山造雲日，登陟不因遊。"
        ],
        "title": "九日登麻藺坂",
        "id": "5af7a2f3-b61f-491b-8802-c38f0001f8e5"
    },
    {
        "author": "司馬光",
        "paragraphs": [
            "高館寂無譁，安閑勝在家。",
            "暮煙凝塞上，堠火落天涯。",
            "坐久筆生凍，夜闌燈作花。",
            "主人意未盡，歸路不爲賖。"
        ],
        "title": "遊延安宿馬太博東館",
        "id": "2bcee33f-a883-4241-838e-82fd2f93c45d"
    },
    {
        "author": "司馬光",
        "paragraphs": [
            "節物正防秋，關山落葉稠。",
            "霜風壯金鼓，霧氣濕旌裘。",
            "未得西羌滅，終爲大漢羞。",
            "慚非班定遠，棄筆取封侯。"
        ],
        "title": "塞上  其一",
        "id": "00d82531-f431-4c2f-8ebb-ad91213eea73"
    },
    {
        "author": "司馬光",
        "paragraphs": [
            "鴻鴈秋先到，牛羊夕未還。",
            "旌旗遙背水，亭堠遠依山。",
            "落日銜西塞，陰烟澹北關。",
            "何時獻戎捷，鞍甲一朝閑。"
        ],
        "title": "塞上  其二",
        "id": "16d22c3f-8b39-4ce7-abb7-a5cdfd6f4df1"
    },
    {
        "author": "司馬光",
        "paragraphs": [
            "瀚海秋風至，蕭蕭木葉飛。",
            "如何逢漢使，猶未寄征衣。",
            "不歎千里遠，難甘一信稀。",
            "年年沙漠鴈，隨意得南歸。"
        ],
        "title": "塞上  其三",
        "id": "a4e634b4-1c48-4a56-8560-ad2ae95342c7"
    },
    {
        "author": "司馬光",
        "paragraphs": [
            "劍客蒼鷹隊，將軍白虎牙。",
            "分兵邏圁水，縱騎獵鳴沙。",
            "浪有書藏袖，難憑信達家。",
            "不堪聞曉角，吹盡落梅花。"
        ],
        "title": "塞上  其四",
        "id": "3c409d62-2e3e-4e5c-9847-7183b8a38134"
    },
    {
        "author": "司馬光",
        "paragraphs": [
            "幕府遙三舍，傳車乘一封。",
            "忠深輕遠道，醉暖失嚴冬。",
            "圁水猶飛檄，蘆闋未滅烽。",
            "賢侯雖喜士，難得久從容。"
        ],
        "title": "送何濟川爲龐公使慶陽席上探得冬字",
        "id": "9abd3482-77df-457a-af0c-513b5d679b84"
    },
    {
        "author": "司馬光",
        "paragraphs": [
            "羈旅兼邊思，川原蹀血新。",
            "煙雲長带雨，草樹不知春。",
            "細水淘沙骨，驚飈轉路塵。",
            "今朝見烽火，白首太平人。"
        ],
        "title": "延安道中作",
        "id": "a4b01dac-3fc7-4c01-9f41-ad01e2423c2d"
    },
    {
        "author": "司馬光",
        "paragraphs": [
            "何言內外家，憂患兩如麻。",
            "别淚行三歳，思心各一涯。",
            "海邊昏霧雨，塞外慘風沙。",
            "安得雲飛術，乘空去不遐。"
        ],
        "title": "鄜州懷聶之美",
        "id": "719a1ea7-c94d-433a-9ae2-ef797defa216"
    },
    {
        "author": "司馬光",
        "paragraphs": [
            "澹泊輕雲寒不收，未成春雨只添愁。",
            "風煙寂寞幾何限，盡入憑高一寸眸。"
        ],
        "title": "和張推官同年春陰無緒偶成  其一",
        "id": "2b44fcad-7fe0-440c-9e2a-0a945a85a44c"
    },
    {
        "author": "司馬光",
        "paragraphs": [
            "薄寒未去臘纔過，春色先知在綠波。",
            "不是宿雲能作思，大都王粲自情多。"
        ],
        "title": "和張推官同年春陰無緒偶成  其二",
        "id": "76f36130-71a8-4a64-9c00-26a970b402a5"
    },
    {
        "author": "司馬光",
        "paragraphs": [
            "秋水風波大，嗟嗟未可遊。",
            "漁樵自應樂，珪組爲誰憂。",
            "直木知先伐，明珠忌暗投。",
            "果然鈎可曲，不惜取封侯。"
        ],
        "title": "歸田詩  其一",
        "id": "29c70cf8-4c6c-49d2-aba8-c8cbb98d9101"
    },
    {
        "author": "司馬光",
        "paragraphs": [
            "紱冕誠虚器，簪裳悉畏途。",
            "觸機身未保，好直道先孤。",
            "甔石曾何有，田園浪更無。",
            "可能推兩耜，沮溺共爲徒。"
        ],
        "title": "歸田詩  其二",
        "id": "ef277d35-a898-4251-a0cc-18bd757435dc"
    },
    {
        "author": "司馬光",
        "paragraphs": [
            "聖哲雖云遠，遺文幸未亡。",
            "沈冥觀禮樂，彷彿見虞黄。",
            "雞黍延三逕，琴書樂一堂。",
            "逍遙名教內，富貴亦微茫。"
        ],
        "title": "歸田詩  其三",
        "id": "ee22bd86-3095-4887-bc9b-c0022cc7e29e"
    },
    {
        "author": "司馬光",
        "paragraphs": [
            "松菊陶潛宅，蓬蒿仲蔚家。",
            "行遊筇杖瘦，嘯傲幅巾斜。",
            "屋小疏茅覆，門深亂柳遮。",
            "村童迎客至，竹箒掃桃花。"
        ],
        "title": "歸田詩  其四",
        "id": "a5c618b1-9c04-47d9-8eb4-3d0eeb91dc8f"
    },
    {
        "author": "司馬光",
        "paragraphs": [
            "桑柘綠無際，田間戴勝飛。",
            "清醪迎社熟，鳴雉向春肥。",
            "執耒時將急，銜杯日漸稀。",
            "四鄰能共樂，招飲莫相違。"
        ],
        "title": "歸田詩  其五",
        "id": "47c70d2b-de8e-472c-a421-78e6ca479f07"
    },
    {
        "author": "司馬光",
        "paragraphs": [
            "鐘漏初傳曉，滿窗風雨寒。",
            "東岡行可種，欹枕不成安。"
        ],
        "title": "春曉",
        "id": "65c6914b-02e0-4ffa-8df1-4b072e280d04"
    },
    {
        "author": "司馬光",
        "paragraphs": [
            "不事王侯者，翛然鄭子真。",
            "開田谷口美，荷鍤白渠春。",
            "德化移鄉曲，聲光動搢紳。",
            "一時鍾鼎貴，磨滅彼何人。"
        ],
        "title": "詠史  其一",
        "id": "7fd90879-5f68-40df-b3e0-8c0a7943e8d7"
    },
    {
        "author": "司馬光",
        "paragraphs": [
            "延陵腰利劍，上國使初通。",
            "待我周遊徧，逢君遣奠終。",
            "晶熒繫高樹，蕭瑟動寒風。",
            "誰敢欺生死，蒼蒼照爾衷。"
        ],
        "title": "詠史  其二",
        "id": "aa616fbc-7499-409e-bd09-d6f5de705d1a"
    },
    {
        "author": "司馬光",
        "paragraphs": [
            "春風三閣上，珠翠日紛紛。",
            "樂飲陶江月，清歌遏海雲。",
            "醉中失陳國，夢裡入隋軍。",
            "玉樹庭花曲，凄凉不可聞。"
        ],
        "title": "詠史  其三",
        "id": "205be4b9-0cbf-4da4-a026-5b35634dd514"
    },
    {
        "author": "司馬光",
        "paragraphs": [
            "萬里氛昏歇，金波秋更明。",
            "星連河渚闇，風繞桂枝生。",
            "鳷鵲臨華館，新豐落故城。",
            "古今佳賞盡，殊自有餘清。"
        ],
        "title": "秋夜望月",
        "id": "3be4d5c8-579a-444d-bdfe-5170735227ad"
    },
    {
        "author": "司馬光",
        "paragraphs": [
            "苜蓿花猶短，昌蒲葉未齊。",
            "更衣過柏谷，走馬宿棠棃。",
            "逆旅聊懷璽，田間共鬭雞。",
            "猶思飲雲露，高舉出虹蜺。"
        ],
        "title": "漢宮詞",
        "id": "645dc38d-005f-4f46-8386-fd65af19b71f"
    },
    {
        "author": "司馬光",
        "paragraphs": [
            "方士陳仙術，飄飄意不疑。",
            "雲浮仲山鼎，風降壽宮祠。",
            "上藥行當就，殊庭庶可期。",
            "蓬萊何日返，五利不吾欺。"
        ],
        "title": "讀漢武帝紀",
        "id": "e15ad7ff-de00-4a9f-a500-5595a28696d7"
    },
    {
        "author": "司馬光",
        "paragraphs": [
            "清閑自合無憂累，白髪何因更颯然。",
            "遙望孤飛下秋水，雪花一片落晴天。"
        ],
        "title": "鷺鷥",
        "id": "06138cd0-7235-44ae-94d7-9b0710b89dcb"
    },
    {
        "author": "司馬光",
        "paragraphs": [
            "京洛風塵裏，相逢眼盡青。",
            "故人多密近，誰誦四隅銘。"
        ],
        "title": "待詔  其一",
        "id": "df32b1ec-be44-4f75-acde-8e86de684ac3"
    },
    {
        "author": "司馬光",
        "paragraphs": [
            "待詔久公車，囊装半已虚。",
            "雄文雖雅麗，未得似相如。"
        ],
        "title": "待詔  其二",
        "id": "44fa56ef-fa00-414b-a3ba-58321cb15bd6"
    },
    {
        "author": "司馬光",
        "paragraphs": [
            "畫精禪室冷，方暑久徘徊。",
            "不盡林端雪，長青石上苔。",
            "心閑對巖岫，目浄失塵埃。",
            "坐久清風至，疑從翠澗來。"
        ],
        "title": "觀僧室畫山水",
        "id": "6b2253e4-d0c5-404b-b3a3-cc244a752538"
    },
    {
        "author": "司馬光",
        "paragraphs": [
            "洋洋泌水側，蓬室苦蕭條。",
            "衣薄難勝夜，廚閑空過朝。",
            "笑談東郭履，歌誦買臣樵。",
            "但問才何似，無疑卿相遙。"
        ],
        "title": "詠寒士",
        "id": "5a1aee33-99c2-4301-a624-f37cff74ab5d"
    },
    {
        "author": "司馬光",
        "paragraphs": [
            "何須親始重，友分固非疏。",
            "況復羈孤極，同經憂患餘。",
            "晚成應大器，先得類凡魚。",
            "遊衍陪嚴忌，聲華誦子虚。",
            "蒲輪詔枚叔，駟馬寵相如。",
            "莫忘西都日，寒窗夜讀書。"
        ],
        "title": "贈外兄吳之才",
        "id": "fab2d525-321b-4737-bd27-8e2312fb2f2a"
    },
    {
        "author": "司馬光",
        "paragraphs": [
            "錢唐江裏扁舟上，别後籬花幾度黄。",
            "憂患縈心何繚繞，風光滿目盡凄凉。",
            "誰同鑿落杯中酒，獨繫茱茰肘後囊。",
            "可復無書道情素，雲間空有鴈南翔。"
        ],
        "title": "九日懷聶之美  其一",
        "id": "6d20a0c5-9542-4e41-9e6b-1f02687fbe3c"
    },
    {
        "author": "司馬光",
        "paragraphs": [
            "太室横山蔽十里，相思空復上高臺。",
            "瓮頭白酒行當熟，籬下黄花稍復開。",
            "陶令不無同醉興，孟君況有解嘲才。",
            "欲憑西北高風勢，飛度轘轅勸一杯。"
        ],
        "title": "九日懷聶之美  其二",
        "id": "6f55bffa-b409-44c1-a8a0-aa359b00a084"
    },
    {
        "author": "司馬光",
        "paragraphs": [
            "京洛相逢設主人，富家鼎食不如貧。",
            "解衣換酒同爲樂，知是交情百倍親。"
        ],
        "title": "飲吳之才家",
        "id": "5c3c63d5-668d-40ec-b304-96e8045d1255"
    },
    {
        "author": "司馬光",
        "paragraphs": [
            "不利不名空去國，鴈飛葉落未歸來。",
            "秋風肯待主人至，籬下黄花隨意開。"
        ],
        "title": "晚秋洛中思歸東園",
        "id": "13def0a1-6c3d-413b-b9a6-0cede51fc917"
    },
    {
        "author": "司馬光",
        "paragraphs": [
            "菡萏飄零水寂寥，敗荷疏柳共蕭條。",
            "煙斜雨細愁無限，醇酒千分不易消。"
        ],
        "title": "普明寺荷塘上置酒",
        "id": "8a2f9975-8f38-4c45-b92e-febc1fd8789d"
    },
    {
        "author": "司馬光",
        "paragraphs": [
            "合抱生毫末，無爲厭小官。",
            "政成心更逸，道勝意常寛。",
            "野迥山形秀，雲疏雪意闌。",
            "離杯如不盡，何用禦祁寒。"
        ],
        "title": "送孟仲習宜君令",
        "id": "e179403c-e070-4bb4-a4c7-a64a610eb1d6"
    },
    {
        "author": "司馬光",
        "paragraphs": [
            "古廟崩榱在，牆間雜樹荒。",
            "依稀設餘像，寂寞閟祠堂。",
            "舊日牲豭地，今晨狐兔鄉。",
            "英靈如未滅，何以度凄凉。"
        ],
        "title": "野廟",
        "id": "ff3c9e6a-ed25-4753-ba88-4401ad2b14f0"
    },
    {
        "author": "司馬光",
        "paragraphs": [
            "赤帝祚四百，徒然諸吕謀。",
            "出遊逢友賣，未返見家收。",
            "弊冢昔無記，遺祠今幸留。",
            "士心俱左袒，何怨曲周侯。"
        ],
        "title": "吕祿廟",
        "id": "11eb3b1b-afdf-43fc-8b32-51f5d8db5ae3"
    },
    {
        "author": "司馬光",
        "paragraphs": [
            "積雪明朝日，山河坐可分。",
            "嶄巖初解凍，片段未歸雲。",
            "闊望窮人境，高尋俯鴈羣。",
            "開門枝鳥散，玉絮墮紛紛。"
        ],
        "title": "雪霽登普賢閣",
        "id": "b9545867-f9ee-4e31-abe4-077c79fae816"
    },
    {
        "author": "司馬光",
        "paragraphs": [
            "嶺上雙流水，猶知會合時。",
            "行人過於此，那得不相思。"
        ],
        "title": "上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其一",
        "id": "3e7d7178-b399-45dc-8ba0-6ad23db1cfc4"
    },
    {
        "author": "司馬光",
        "paragraphs": [
            "偃蹇登脩阪，高侵雲日間。",
            "幾人征戍客，跋馬望家山。"
        ],
        "title": "上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其二",
        "id": "9f14f00c-73c0-46f3-9ee6-f595efb3d2c3"
    },
    {
        "author": "司馬光",
        "paragraphs": [
            "塞下春寒在，東風雪滿鬚。",
            "河陽機上婦，知我苦辛無。"
        ],
        "title": "上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其三",
        "id": "a754d8a0-1c81-409b-9784-0f56c520d237"
    },
    {
        "author": "司馬光",
        "paragraphs": [
            "柳似妖饒舞，花如爛漫粧。",
            "那堪隴頭水，嗚咽斷人腸。"
        ],
        "title": "上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其四",
        "id": "d3ffbfe1-cfc2-4925-b912-d34c562076ce"
    },
    {
        "author": "司馬光",
        "paragraphs": [
            "空外遊絲轉，飄揚似妾心。",
            "别來今幾日，彷彿近雕陰。"
        ],
        "title": "上郡南三十里有相思亭在太山之麓二水所交平臯之上往來者徒習其名莫詳其義慶曆甲申歳余適延安過於其下于時夏虜梗邊征戍未息竊感東山采薇之義敘其情而愍其勞因作五詩庶幾不違周公之指且以釋亭之名爾  其五",
        "id": "8b43cf37-cf46-41ba-b8bd-464bb040470d"
    },
    {
        "author": "司馬光",
        "paragraphs": [
            "從與夫君别，寒花幾度春。",
            "坐愁芳樹老，況乃鑒中人。"
        ],
        "title": "梅花  其一",
        "id": "695520d6-f0db-4233-aed4-5564e7ac4c65"
    },
    {
        "author": "司馬光",
        "paragraphs": [
            "塞北爲君戍，江南是妾家。",
            "遙知關外雪，只似嶺頭花。"
        ],
        "title": "梅花  其二",
        "id": "14cadc0f-bf96-4708-ba53-58d52c3b143f"
    },
    {
        "author": "司馬光",
        "paragraphs": [
            "驛使何時發，憑君寄一枝。",
            "隴頭人不識，空向笛中吹。"
        ],
        "title": "梅花  其三",
        "id": "e4d9d00c-ff46-4472-ad00-1f22ca05e0d4"
    },
    {
        "author": "司馬光",
        "paragraphs": [
            "神仙謂無還似有，秦漢可憐空白首。",
            "會須一躡青雲梯，與子同袪千古疑。"
        ],
        "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其一",
        "id": "a9dd6fa8-db75-4587-98bc-027a539f1458"
    },
    {
        "author": "司馬光",
        "paragraphs": [
            "仙術有無終未知，眼看白髪亂如絲。",
            "何時得接浮丘袂，滄海横飛萬餘里。"
        ],
        "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其二",
        "id": "b54255fb-f76d-48aa-9abf-e59f55785988"
    },
    {
        "author": "司馬光",
        "paragraphs": [
            "若士北遊窮地角，還食蛤蜊養龜殻。",
            "盧敖尸骨不能飛，今朝九垓何處期。"
        ],
        "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其三",
        "id": "007f49c9-6b36-436c-ae71-d9c40d625ba8"
    },
    {
        "author": "司馬光",
        "paragraphs": [
            "仙家不似人間歡，瑤漿琅菜青玉盤。",
            "乘醉東遊憩陽谷，酒瓢閑掛扶桑木。"
        ],
        "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其四",
        "id": "eb6de2a0-afd6-4dfb-a51d-8efd531ad653"
    },
    {
        "author": "司馬光",
        "paragraphs": [
            "柂師知子能操舟，稳過茫茫滄海流。",
            "白浪駕天千萬里，真令挂骨長鯨齒。"
        ],
        "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其五",
        "id": "cc22a471-03e3-4144-8704-6615d536de9a"
    },
    {
        "author": "司馬光",
        "paragraphs": [
            "高齊杳冥際，迥與世塵違。",
            "席上山河近，天邊桑柘微。",
            "人間已飄灑，棟裏始紛霏。",
            "草樹收殘照，逍遙久未歸。"
        ],
        "title": "雲際亭",
        "id": "d5d47084-64d0-4c71-bdd4-d0281be8c3be"
    },
    {
        "author": "司馬光",
        "paragraphs": [
            "賢侯宴枚馬，歌鼓事繁華。",
            "晚吹來千里，清商落萬家。",
            "平原轉疏雨，遠樹隔殘霞。",
            "宋玉雖能賦，還須念景差。"
        ],
        "title": "和孫器之清風樓",
        "id": "a610174a-9fda-41a6-80bf-84126fbc06a6"
    },
    {
        "author": "司馬光",
        "paragraphs": [
            "平湖漠漠芰荷稠，水國芳春不勝秋。",
            "空有棹歌人不見，晚風一曲去悠悠。"
        ],
        "title": "龍女祠後塘自生荷花數枝與史誠之更相酬和  其一",
        "id": "4f959e69-e985-418a-a660-64e9c735d785"
    },
    {
        "author": "司馬光",
        "paragraphs": [
            "越女行歌縱棹輕，蒼茫别浦晚煙凝。",
            "荷花折盡不歸去，瀲灔扁舟不易勝。"
        ],
        "title": "龍女祠後塘自生荷花數枝與史誠之更相酬和  其二",
        "id": "8173ff39-a256-420c-a836-1a12c034e93f"
    },
    {
        "author": "司馬光",
        "paragraphs": [
            "荷底清漣照綺羅，長安公子舊情多。",
            "躊躇不去知君意，重唱吳音白紵歌。"
        ],
        "title": "龍女祠後塘自生荷花數枝與史誠之更相酬和  其三",
        "id": "75c32baf-f1e7-4bec-9fb3-8acdf07aebb9"
    },
    {
        "author": "司馬光",
        "paragraphs": [
            "賀監家居逸興饒，枝分鑑水闊容舠。",
            "穿荷宜去邀漁叟，共醉船頭半榼醪。"
        ],
        "title": "龍女祠後塘自生荷花數枝與史誠之更相酬和  其四",
        "id": "00ea1650-6a28-4841-9ccf-96761896729c"
    },
    {
        "author": "司馬光",
        "paragraphs": [
            "清江向晚採蓮稀，獨倚蘭舟久未歸。",
            "目斷可堪人不至，斜風細雨濕羅衣。"
        ],
        "title": "龍女祠後塘自生荷花數枝與史誠之更相酬和  其五",
        "id": "7d79e674-3b7f-40f0-8674-f8d97ec9b370"
    },
    {
        "author": "司馬光",
        "paragraphs": [
            "素舸朱篷青竹篙，棹歌風散近還遙。",
            "斜陽借問歸何處，家住水村郎姓蕭。"
        ],
        "title": "龍女祠後塘自生荷花數枝與史誠之更相酬和  其六",
        "id": "a0c93500-c7cc-4cde-8beb-8306fa457841"
    },
    {
        "author": "司馬光",
        "paragraphs": [
            "别殿無人梨自芳，玉階朱檻繞金塘。",
            "館娃寂寞無西子，羞與吳宮競曉粧。"
        ],
        "title": "龍女祠後塘自生荷花數枝與史誠之更相酬和  其七",
        "id": "d73d15aa-729a-47a1-bd0a-5f7cfe24d179"
    },
    {
        "author": "司馬光",
        "paragraphs": [
            "夫君能直節，不恥楊曹輕。",
            "道果因時屈，官無當已榮。",
            "松杉雖偃蹇，霜霰苦崢嶸。",
            "會有良工識，終觀大器成。"
        ],
        "title": "贈楚法曹叔度",
        "id": "927b19ef-857f-4edc-9a85-7ca47702721c"
    },
    {
        "author": "司馬光",
        "paragraphs": [
            "園林近鈴閣，旦夕被仁風。",
            "自得芳菲早，豈將疏遠同。",
            "冰開半塘綠，雨借數枝紅。",
            "會待韶光徧，還應到野叢。"
        ],
        "title": "先春亭",
        "id": "98cfca82-6111-4249-9d60-886b56c1982f"
    },
    {
        "author": "司馬光",
        "paragraphs": [
            "木落淮南樹，秋風日夜高。",
            "月臨揚子渡，雪捲廣陵濤。",
            "不得同蕭散，何因破鬰陶。",
            "空憑尺書速，未解夣魂勞。"
        ],
        "title": "寄揚州侯都監",
        "id": "0fc2e31b-6c4d-4b2d-b66a-bc434b4f03ba"
    },
    {
        "author": "司馬光",
        "paragraphs": [
            "簿領日沈迷，從容樂事稀。",
            "賓朋幸相值，樽酒不須違。",
            "慘澹愁雲積，參差遠樹微。",
            "淹留勿輕散，待取雪花飛。"
        ],
        "title": "沉陰欲雪與同列會飲南齋",
        "id": "238da0cb-d5ef-438b-a125-d4d374f066a5"
    },
    {
        "author": "司馬光",
        "paragraphs": [
            "昨日春冰破水邊，今朝臘雪墜風前。",
            "歳華過目疾飛鳥，壯志如何不着鞭。"
        ],
        "title": "感懷",
        "id": "113a6006-cd07-4e5b-891a-ec6625a2067d"
    },
    {
        "author": "司馬光",
        "paragraphs": [
            "結髪聲華盛，無疑屈未伸。",
            "何妨久垂翅，從此欲驚人。",
            "鷹擊天風壯，鵬飛海浪春。",
            "行當解故褐，不惜化京塵。"
        ],
        "title": "之美舉進士寓京師此詩寄之",
        "id": "26dff837-8747-42d4-af19-1beb9391396a"
    },
    {
        "author": "司馬光",
        "paragraphs": [
            "雲雪連朝闇，朋從歎坐違。",
            "臨文與誰共，開卷爲君稀。",
            "趣掃六花散，聊通一徑微。",
            "當攜兔園賦，同映讀書幃。"
        ],
        "title": "風雪數日不見叔度晚約公明共詣之  其一",
        "id": "3421ca32-7e01-48fa-97c0-a1950ec71ca6"
    },
    {
        "author": "司馬光",
        "paragraphs": [
            "南榮卮酒罷，君返道東居。",
            "坐作三朝别，杳疑千里餘。",
            "閑門嗟雀網，深濘怯柴車。",
            "向晚開簾喜，彤雲稍覺疏。"
        ],
        "title": "風雪數日不見叔度晚約公明共詣之  其二",
        "id": "babb1930-7a11-47ce-918b-66fe5135f5ea"
    },
    {
        "author": "司馬光",
        "paragraphs": [
            "勝冠自立艱難裏，大器由來貴晚成。",
            "松柏儻非生磊落，巖崖何易出崢嶸。",
            "蘇秦遊困羞妻嫂，主父居貧厭弟兄。",
            "六印佗年擁車騎，會須重過洛陽城。"
        ],
        "title": "贈吳之才",
        "id": "74d3ab1b-c6f1-43a6-be71-1f62ddfee716"
    },
    {
        "author": "司馬光",
        "paragraphs": [
            "原上煙蕪淡復濃，寂寥佳節思無窮。",
            "竹林近水半邊綠，桃樹連村一片紅。",
            "盡日解鞍山店雨，晚天回首酒旗風。",
            "遙知幕府清明飲，應笑驅馳羈旅中。"
        ],
        "title": "寒食許昌道中寄幕府諸君",
        "id": "05915072-c34d-4422-adc9-764a96391b01"
    },
    {
        "author": "司馬光",
        "paragraphs": [
            "郊外靈潭闊，新亭占曲堤。",
            "戲魚迎墜絮，驚雉出荒蹊。",
            "綠倒楊梢亂，光飜芰葉齊。",
            "雨餘纖月偃，野迥斷雲低。",
            "水氣常噴薄，天風助慘悽。",
            "何知塵外境，近在郡樓西。"
        ],
        "title": "和叔度獨登天臺水亭",
        "id": "a2a6b3cc-f2ea-4436-b472-51b1a0318361"
    },
    {
        "author": "司馬光",
        "paragraphs": [
            "白玉徒爲潔，幽蘭未謂芳。",
            "窮羞事令尹，疏不忘懷王。",
            "冤骨消寒渚，忠魂失舊鄉。",
            "空餘楚辭在，猶與日爭光。"
        ],
        "title": "五哀詩 屈平",
        "id": "bffbb4a1-7623-466b-b9ef-c1151c5597c2"
    },
    {
        "author": "司馬光",
        "paragraphs": [
            "椎牛饗壯士，拔距養奇材。",
            "虜帳方驚避，秦金已闇來。",
            "旌旗移幕府，荆棘蔓叢臺。",
            "部曲依稀在，猶能話郭開。"
        ],
        "title": "五哀詩 李牧",
        "id": "408f6ed2-eb2c-4cf6-8f81-3a1801348d46"
    },
    {
        "author": "司馬光",
        "paragraphs": [
            "人主恩猶盛，讒夫弄舌端。",
            "旋聞就斧質，不得解衣冠。",
            "反賊齒纔冷，謀臣心盡寒。",
            "晁宗噍類盡，漢室泰山安。"
        ],
        "tags": [
            "泰山"
        ],
        "title": "五哀詩 晁大夫",
        "id": "3f3cea74-6b6b-45c4-8452-3bfd12386418"
    },
    {
        "author": "司馬光",
        "paragraphs": [
            "漢令班南海，蠻兵避鬰林。",
            "天涯柱分界，徼外貢輸金。",
            "坐失奸臣意，誰明報國心。",
            "一棺忠勇骨，漂泊瘴煙深。"
        ],
        "title": "五哀詩 馬伏波",
        "id": "2ef1e3e5-4793-4720-8ca6-7fd3aa07ddb5"
    },
    {
        "author": "司馬光",
        "paragraphs": [
            "君臣日荒宴，歌舞諱言愁。",
            "老相猶當國，強鄰不敢謀。",
            "謠言雖未出，奸謗已先流。",
            "誰察忠臣意，通宵抱膝憂。"
        ],
        "title": "五哀詩 斛律丞相",
        "id": "9320a56d-facd-41fc-83bf-c3d17e5ded2b"
    },
    {
        "author": "司馬光",
        "paragraphs": [
            "際日浮空漲海流，蟲沙龍蜃各優游。",
            "津涯浩蕩雖難測，不見驚瀾曾覆舟。"
        ],
        "title": "留别東郡諸僚友  其一",
        "id": "d2bfe3e5-7dc0-4145-a6f1-c668edad81e8"
    },
    {
        "author": "司馬光",
        "paragraphs": [
            "白璧紫金爲世寶，賢愚知貴莫能名。",
            "廟堂祭器杯盤物，隨處得之光彩生。"
        ],
        "title": "留别東郡諸僚友  其二",
        "id": "664c4784-4d74-45ab-b494-a88ae5d55c42"
    },
    {
        "author": "司馬光",
        "paragraphs": [
            "楚國良金百鍊精，深藏求售價連城。",
            "豈徒豐獄吹毛利，兼有秦臺照膽明。"
        ],
        "title": "留别東郡諸僚友  其三",
        "id": "f6356d2a-9a60-4117-ace5-0dee0137eff6"
    },
    {
        "author": "司馬光",
        "paragraphs": [
            "祖帳飄揚堤柳邊，北來飛蓋復連翩。",
            "追隨不忍輕言别，逥首城樓沒晚烟。"
        ],
        "title": "留别東郡諸僚友  其四",
        "id": "1465d8ae-7426-4cb5-97ef-58c516f586b3"
    },
    {
        "author": "司馬光",
        "paragraphs": [
            "空府同來賢大夫，短亭門外即長塗。",
            "不辭爛醉樽前倒，明日此歡重得無。"
        ],
        "title": "留别東郡諸僚友  其五",
        "id": "6b14e0ae-5263-4053-a4e6-7c24cf398029"
    },
    {
        "author": "司馬光",
        "paragraphs": [
            "京洛紅塵裏，閉門常獨居。",
            "雖無守道愧，終與趣時疏。",
            "文舉徒飛表，曹丘懶挾書。",
            "誰憐從宦久，不及策名初。",
            "待兔謀真拙，屠龍藝亦虚。",
            "何當治歸計，松菊繞吾廬。"
        ],
        "title": "遣興",
        "id": "a17cf4ae-b138-4c73-a979-1c705b93d568"
    },
    {
        "author": "司馬光",
        "paragraphs": [
            "弊車羸馬犯塵泥，愁到朱門徧徧辭。",
            "相國舍人難驟見，將軍馬監豈相知。",
            "因循歲月勞何補，顛倒風埃辱固宜。",
            "惆悵東岡舊陂在，素心空負白雲期。"
        ],
        "title": "閽吏",
        "id": "f37311ca-0fe6-4060-80a2-bdab9033d53d"
    },
    {
        "author": "司馬光",
        "paragraphs": [
            "蒼鵝集宋幕，遊鹿上燕臺。",
            "霸氣山河盡，王師江漢來。",
            "重圍經歲合，嚴鎻夜深開。",
            "廢殿餘沙礫，頽牆蘙草萊。",
            "清時間千歲，良牧借三台。",
            "獄市乘餘暇，蕪城賦上才。"
        ],
        "title": "追和張學士從沂公遊廣固城",
        "id": "34f731f2-7f67-49e0-b20d-c2c386cce628"
    },
    {
        "author": "司馬光",
        "paragraphs": [
            "疇昔追清景，狂吟忘苦寒。",
            "河冰塞津口，山雪照林端。",
            "健筆千篇冨，醇醪一醉歡。",
            "困猶揮落麈，瞑不顧歸鞍。",
            "多是光陰駛，離羣會合難。",
            "誰知塵滿袖，今日客長安。"
        ],
        "title": "去歲與東郡幕府諸君同遊河亭望太行雪飲酒賦詩今冬罷歸京邑悵然有懷",
        "id": "55b83953-0a48-41f3-862f-4312a34e83f0"
    },
    {
        "author": "司馬光",
        "paragraphs": [
            "平生千里别，書問亦常来。",
            "隼拂秋雲擊，鸞兼霏霧迴。",
            "曏無高世藝，安見出倫才。",
            "有紙盈箱箧，扃封不忍開。"
        ],
        "title": "哭馬承之",
        "id": "5674a07a-2da5-4f2c-9fe4-a0f4e70eafd8"
    },
    {
        "author": "司馬光",
        "paragraphs": [
            "林下脫雙履，窗邊掛幅巾。",
            "閑堂風掩戶，斷嶺月窺人。"
        ],
        "title": "山家",
        "id": "6a660d4e-9383-4970-ba15-c9d6c456ce53"
    },
    {
        "author": "司馬光",
        "paragraphs": [
            "隴首紅旌急，罇前翠幕重。",
            "林端翻遠剎，花外轉疏鐘。",
            "夜寂清機發，春闌别意濃。",
            "如何玉琴韻，併欲在青松。"
        ],
        "title": "風",
        "id": "d61cf261-5bc1-4ea3-8f5c-26f266ea29a7"
    },
    {
        "author": "司馬光",
        "paragraphs": [
            "疇昔侍嚴親，俱爲綵服人。",
            "遊蘭已多益，得桂復同春。",
            "風樹悲歡異，萍波聚散頻。",
            "峽中盡遺事，何處不霑巾。"
        ],
        "title": "送王殿丞知眉山縣  其一",
        "id": "4eace656-f4dc-43c3-af1b-ccce03631e1b"
    },
    {
        "author": "司馬光",
        "paragraphs": [
            "君行杳何許，萬里蜀雲西。",
            "野色春期近，林煙曉意迷。",
            "天藏巴峽小，星逼劍關低。",
            "莫使鄉愁亂，咬咬信子規。"
        ],
        "title": "送王殿丞知眉山縣  其二",
        "id": "a3809040-2098-44a3-ae9c-aed46ac29a2b"
    },
    {
        "author": "司馬光",
        "paragraphs": [
            "東國連年水傷稼，使君到部即行春。",
            "茫茫四野潢汙竭，欝欝萬行桑柘新。",
            "俗不好奢田器貴，獄無留繫吏家貧。",
            "齊人忽怨歸朝速，自是承明侍從臣。"
        ],
        "title": "送朱校理知濰州",
        "id": "3a462c87-2644-457d-be59-504cc167f754"
    },
    {
        "author": "司馬光",
        "paragraphs": [
            "顧我虛罍恥，知君餘瀝多。",
            "庭前有春雪，如此薄寒何。"
        ],
        "title": "貢院中戲從元禮求酒",
        "id": "de06e036-d051-4c2d-8ed5-170e6edb14d8"
    },
    {
        "author": "司馬光",
        "paragraphs": [
            "黄金綴縹蒂，搖落楚江涯。",
            "采助杯盤勝，羞將橘柚偕。",
            "時移香不變，物遠味尤佳。",
            "欲種滄洲樹，何年此意諧。"
        ],
        "title": "黄甘",
        "id": "c3f3793b-ed1f-4018-8148-f0e35aa2d917"
    },
    {
        "author": "司馬光",
        "paragraphs": [
            "積旬留省署，容易度春華。",
            "芳草踏青晚，長楸行樂賖。",
            "雲疏時送雨，風細暗飛花。",
            "直有黄金百，無因過酒家。"
        ],
        "title": "寒食南宮夜飲",
        "id": "2bcf563b-a34e-4b4b-9911-93fc5a2ce5e0"
    },
    {
        "author": "司馬光",
        "paragraphs": [
            "聖主焦勞意，誰云百里輕。",
            "東州比災害，劇令選精明。",
            "水去良田闊，人歸旅糓生。",
            "閭閻還舊觀，鷄犬變新聲。",
            "盗散疲民活，姦窮老吏驚。",
            "政成知不日，雙耳爲君傾。"
        ],
        "title": "送孟著作知濟陰",
        "id": "04d1d174-e3c2-42d4-8084-3a76c5e7250b"
    },
    {
        "author": "司馬光",
        "paragraphs": [
            "冠蓋連翩數里塵，帝家全借上林春。",
            "鵷行不動煙霞秀，龍角正高雷雨新。",
            "喜氣晴曛宮樹綠，飛花醉墮玉巵頻。",
            "蒲萄盧橘應相識，半是當年舉酒人。"
        ],
        "title": "同宋次道陪讌瓊林",
        "id": "ac7a5f9f-c12b-4b90-a0ad-e2badb5e3ab6"
    },
    {
        "author": "司馬光",
        "paragraphs": [
            "夙昔負奇節，琅然爲衆殊。",
            "下韝連得儁，出手盡成盧。",
            "喜氣兼鄰曲，榮名溢道塗。",
            "風雲俱動色，非復舊江湖。"
        ],
        "title": "送馮狀元歸鄂州",
        "id": "bf1fd379-950b-4e6b-b2d4-c0d1027580fd"
    },
    {
        "author": "司馬光",
        "paragraphs": [
            "儒服若煙海，幾人潛聖心。",
            "難才成自昔，賤學况于今。",
            "夫子獨神解，明時何陸沉。",
            "大羮無和味，至樂寡知音。",
            "磳磴貂裘弊，飄蕭鶴髮侵。",
            "遊秦不得意，思越動長吟。",
            "甑米難求玉，經囊益少金。",
            "拂衣謝賓友，縱棹指雲岑。",
            "積葉迷幽逕，荒藤絡舊林。",
            "澗猿驚重至，野老喜相尋。",
            "山色猶當戶，絃聲不變琴。",
            "人生貴適意，何必慕華簪。"
        ],
        "title": "送吳耿先生",
        "id": "e5d6e569-fc06-47f3-9505-f4441ec56696"
    },
    {
        "author": "司馬光",
        "paragraphs": [
            "之子秣陵去，悠悠天塹東。",
            "帆開曉風疾，潮落夜江空。",
            "在昔才華盛，至今人物豐。",
            "山川氣雖盡，龍虎勢猶雄。",
            "卞玉已三獻，齊禽會一冲。",
            "當令關下吏，洗目認終童。"
        ],
        "title": "送高陟歸金陵",
        "id": "412cacec-b9f3-4c13-b121-dd153b39de45"
    },
    {
        "author": "司馬光",
        "paragraphs": [
            "徐公精筆老生神，石刻猶能妙奪真。",
            "幾爲通書翻喪寶，愈令好事惜傳人。",
            "鋒鋩半折猶能健，圭璧微瑕自足珍。",
            "直使盡隨如意碎，石家玉樹未全貧。"
        ],
        "title": "子高有徐浩詩碑昌言借摹其文甫及數本石有微釁懼而歸之子高答簡有碎珊瑚之戲昌言以詩贈子高同舍皆和",
        "id": "5cf50eab-be8d-470a-b2cd-135aa62c4eda"
    },
    {
        "author": "司馬光",
        "paragraphs": [
            "翠柏老精舍，紅塵倦帝城。",
            "千山一錫遠，萬里片雲輕。",
            "江棧紆還直，天星縱復横。",
            "聽猿應更喜，還是故鄉聲。"
        ],
        "title": "京送僧聰歸蜀",
        "id": "ff8c9915-0c7d-4483-ad7d-886ce12e95d1"
    },
    {
        "author": "司馬光",
        "paragraphs": [
            "問望簪紳舊，恩華雨露重。",
            "圖書周內史，汾澮晉全封。",
            "秀發千尋壁，寒生百鍊鋒。",
            "歸時門有戟，惜别更從容。"
        ],
        "title": "送史館任祠部河東轉運使",
        "id": "92b28dd7-e30d-445c-9639-6df95520b381"
    },
    {
        "author": "司馬光",
        "paragraphs": [
            "聞道名都行有期，依然想見昔遊時。",
            "寒光一曲秋河轉，翠嶺三條夕照移。",
            "孤竹舊風民有讓，重華餘教俗無疵。",
            "不須到日方登歷，已在君家十二詩。"
        ],
        "title": "送冲卿通判河中府",
        "id": "85d511a3-9710-4310-ab90-b573866941f6"
    },
    {
        "author": "司馬光",
        "paragraphs": [
            "夙昔遊清貫，時流籍重名。",
            "讐書石渠秘，視草玉堂榮。",
            "吉兆虚三鱓，凶期告兩楹。",
            "子雲思故國，墳樹必西傾。"
        ],
        "title": "故翰林彭學士挽歌  其一",
        "id": "0383beea-eaee-447a-b625-fccb2c962999"
    },
    {
        "author": "司馬光",
        "paragraphs": [
            "平生對交舊，萬日正如初。",
            "不復知榮賤，都能忘戚疏。",
            "遺靈瞻素几，僞物屏塗車。",
            "家事何蕭索，空餘萬卷書。"
        ],
        "title": "故翰林彭學士挽歌  其二",
        "id": "ef8677e1-cf4a-4d0f-820e-e9066896573d"
    },
    {
        "author": "司馬光",
        "paragraphs": [
            "祖奠垂將撤，笳簫儼欲行。",
            "野寒嘶故馬，樹轉出新旌。",
            "泉路幽無底，魚燈曖不明。",
            "如何齎美志，鬰鬰向佳城。"
        ],
        "title": "故翰林彭學士挽歌  其三",
        "id": "5f55d857-51b7-4abf-a57f-060bed4d5897"
    },
    {
        "author": "司馬光",
        "paragraphs": [
            "清夜四無譁，深嚴上帝家。",
            "星翻珠網白，斗挂玉樓斜。",
            "風静虚成韻，霜輕未作花。",
            "還疑漢津客，浩蕩寄流槎。"
        ],
        "title": "景福東廂詩 夜意",
        "id": "9e45d632-fd0a-4497-bc5a-5bbac178419d"
    },
    {
        "author": "司馬光",
        "paragraphs": [
            "枍栺留深殿，倉琅秘九門。",
            "日長人對直，風迥鷰高翻。",
            "林有蕭疏意，雲無片縷痕。",
            "鈞天真自到，不獨暫飛魂。"
        ],
        "title": "景福東廂詩 即日",
        "id": "fb4c394a-6d85-4fbc-a641-95b7ddc7b672"
    },
    {
        "author": "司馬光",
        "paragraphs": [
            "落落抱高節，秀出青雲端。",
            "無言磵谷幽，自致宮庭難。",
            "芳風襲玉宇，餘露分銅槃。",
            "不使萬年木，嘉名高歳寒。"
        ],
        "title": "景福東廂詩 柏",
        "id": "d287cd50-4c74-44bb-bab5-0cde237a12de"
    },
    {
        "author": "司馬光",
        "paragraphs": [
            "萬戶鬰相鉤，枝分瑟瑟流。",
            "縈紆通桂觀，隱見带龍樓。",
            "碧映千林曙，紅飄一葉秋。",
            "寒波長不竭，歳歳奉宸遊。"
        ],
        "title": "御溝",
        "id": "17b63df5-334f-4fb6-8ebf-434c21b58ad6"
    },
    {
        "author": "司馬光",
        "paragraphs": [
            "和氣盈金榼，恩光湛玉觴。",
            "應知北山羽，猶怯上林霜。",
            "醇味回秋色，清都近醉鄉。",
            "山茅霑雨露，誓極寸心長。"
        ],
        "title": "御溝 賜酒",
        "id": "f6f1a2fa-b41c-4064-9285-0c6dce02d35e"
    },
    {
        "author": "司馬光",
        "paragraphs": [
            "瑣瑣南陽菊，秋潭歳自開。",
            "孤根擁紅葉，落蘂媚蒼苔。",
            "正以參靈藥，因之植紫臺。",
            "願兼金掌露，同入柏梁杯。"
        ],
        "title": "御溝 菊",
        "id": "b941ba77-9a17-48be-8d35-6efa2fe156a2"
    },
    {
        "author": "司馬光",
        "paragraphs": [
            "烈火非不猛，不耗百鍊金。",
            "寒霜非不嚴，不彫竹柏林。",
            "小人勢利合，傾覆無常心。",
            "君子道德親，白首猶視今。",
            "諸君閨臺秀，相得如璆琳。",
            "離羣一昔期，乃爾動悲吟。",
            "古風久已衰，交道日頹侵。",
            "願名思友操，播之清徽琴。"
        ],
        "title": "御溝 同范景仁寄修書諸同舍",
        "id": "d86cca18-82ee-4462-973b-3f67a179566c"
    },
    {
        "author": "司馬光",
        "paragraphs": [
            "南海荔枝來，别館蒲萄成。",
            "匪頒浹下陳，捧拜同驩榮。",
            "置黍敢先食，覽槃多未名。",
            "懷核待歸種，復愁千歳生。"
        ],
        "title": "御溝 賜果",
        "id": "3da904f1-ac02-4c0d-8025-e0a35673d54a"
    },
    {
        "author": "司馬光",
        "paragraphs": [
            "上聖固天縱，英藝皆絕倫。",
            "時乘萬幾閑，翰動如有神。",
            "用之當豫遊，不忘安四民。",
            "匪頒及羣下，絡繹來中宸。",
            "毰毸靈鳯翔，鬰怒虬龍振。",
            "清若四海秋，熙如天下春。",
            "愚臣土芥微，亦受雨露均。",
            "願推賜書意，直以古義陳。",
            "士本學先王，所求誼與仁。",
            "農當服稼穯，昏作甽畝勤。",
            "百工備用器，不治刺繡文。",
            "萬商遷有無，不通珠翠珍。",
            "四業既交修，坐令風化純。",
            "人和衣食豐，天應殊祥臻。",
            "皇心正在此，非以能高人。"
        ],
        "title": "御溝 賜書",
        "id": "67f052c2-ec4b-4a95-85a0-d58e5aae4abd"
    },
    {
        "author": "司馬光",
        "paragraphs": [
            "昔去江湖鄉，來與松桂接。",
            "圭角老龍脊，鋒稜秋劍鋏。",
            "歷亂枯苔點，交横敗莎葉。",
            "會使成都人，更取神蓍揲。"
        ],
        "title": "御溝 怪石",
        "id": "b7df270d-af14-4ea3-b534-e9ecbdc41f4e"
    },
    {
        "author": "司馬光",
        "paragraphs": [
            "木末采芙蓉，騷人歌所無。",
            "何言霜花艷，不與水芝殊。",
            "香苞麝臍結，茂葉桐陰敷。",
            "豈若龜巢類，飄零老五湖。"
        ],
        "title": "御溝 未開木芙蓉",
        "id": "71c0c55b-4e56-47b9-ad52-46401e861354"
    },
    {
        "author": "司馬光",
        "paragraphs": [
            "漢家求猛士，雲集未央宮。",
            "天外朝星淡，山西將種空。",
            "奇謀紛並進，壯節凜生風。",
            "八陣縱横勢，依然見目中。"
        ],
        "title": "御溝 讀武士策",
        "id": "2f72c7e8-8246-4439-934a-e149397c440f"
    },
    {
        "author": "司馬光",
        "paragraphs": [
            "閶闔風正清，觚稜日初媚。",
            "材雄集便殿，玉座親臨視。",
            "三河俠少兒，初識天子貴。",
            "天山汗血騮，蹀躞金鐶轡。",
            "揚鞭秋雲高，顧盼有餘銳。",
            "縈回勢可觀，罄控動如志。",
            "毫釐應心目，審固參身臂。",
            "鳴絃電雹驚，寸的冰瓦碎。",
            "龍顔薄笑春，喜色連傍侍。",
            "旦爲徒步人，暮作彯纓使。",
            "揚揚出九門，親友生意氣。",
            "須知天地德，慎勿忘所自。",
            "黠羌猶旅拒，獫狁方繁熾。",
            "求爲忠義臣，無負搜羅意。"
        ],
        "title": "御溝 觀試騎射",
        "id": "ebf9a193-05bc-4fed-b456-2b96cf136755"
    },
    {
        "author": "司馬光",
        "paragraphs": [
            "延閣屹中天，積書雲漢連。",
            "神宗重其選，國士此爲偏。",
            "夫子岷嶓秀，聲名俊造先。",
            "清標峻不極，勝氣駛無前。",
            "待價猶懷璧，臨岐肯著鞭。",
            "介推不求顯，張季久方遷。",
            "玉檻鉤陳上，丹梯北斗邊。",
            "帝容瞻日角，宸翰照星躔。",
            "職秩曾無貴，光華在得賢。",
            "公卿殊未晚，尚少買臣年。"
        ],
        "title": "喜景仁直秘閣",
        "id": "2e12b6d9-8cc1-4ed8-ae68-2cbc1d751dcb"
    },
    {
        "author": "司馬光",
        "paragraphs": [
            "菊栽許送定如何，庭下不堪秋草多。",
            "九日無花更無酒，便攜藜杖直相過。"
        ],
        "title": "興宗許菊久之未得",
        "id": "892cd5cc-9223-4983-adff-7d19fbdd76bc"
    },
    {
        "author": "司馬光",
        "paragraphs": [
            "黄花小墢和煙斸，野興蕭蕭已相逐。",
            "同來更得兼詩句，久立看詩忘栽菊。"
        ],
        "title": "得菊并詩",
        "id": "018fe853-f5c8-4532-839c-5bbd20a5084d"
    },
    {
        "author": "司馬光",
        "paragraphs": [
            "豪傑爭唐鹿，江南號富強。",
            "明時雖混一，餘俗尚彫傷。",
            "税版誅求急，詞曹牒訴忙。",
            "皇心愍頽弊，使節付才良。",
            "貧吏先投紱，姦民盡越鄉。",
            "閭閻無插筆，田畝有棲糧。",
            "漢閣歸期闊，隋河去驛長。",
            "風高片帆疾，鉦鼓入秋光。"
        ],
        "title": "送史館唐祠部江南西路轉運使",
        "id": "acecd402-e950-4735-b372-30cb9e3907ac"
    },
    {
        "author": "司馬光",
        "paragraphs": [
            "漢家五尺道，置吏撫南夷。",
            "欲使文翁教，兼令孟獲知。",
            "盤羞蒟醬實，歌雜竹枝辭。",
            "取酒須勤醉，鄉關不可思。"
        ],
        "tags": [
            "勉励",
            "友人",
            "送别"
        ],
        "title": "送張寺丞知富順監",
        "id": "2eec088d-0faf-4a96-bf24-490815b88b38"
    },
    {
        "author": "司馬光",
        "paragraphs": [
            "隴上家聲勇氣殊，邊庭卧鼓欲安居。",
            "非同王翦私求宅，更似甘寧晚好書。",
            "劍倚寒窗風淅瀝，門無雜客柳蕭疏。",
            "蒲州風土平生愛，爲問旁鄰地有餘。"
        ],
        "title": "寄題李舍人蒲中新齋",
        "id": "6f09503c-c87d-4af1-b6ea-8d1bfd3b609b"
    },
    {
        "author": "司馬光",
        "paragraphs": [
            "黄髪今彫喪，蒼生欲奈何。",
            "散金纔極樂，曳杖已成歌。",
            "十郡餘恩在，三臺故吏多。",
            "位崇仍有後，五福更爲多。"
        ],
        "title": "贈太子太傅康靖李公挽歌詞二首  其一",
        "id": "26f0af6a-f51e-4201-8827-40eac6fac7c3"
    },
    {
        "author": "司馬光",
        "paragraphs": [
            "鹵簿去悠悠，西郊亂葉秋。",
            "旐翻寒日薄，笳咽斷雲愁。",
            "吊客門飛鶴，佳城山卧牛。",
            "靈車今不返，洧水日東流。"
        ],
        "title": "贈太子太傅康靖李公挽歌詞二首  其二",
        "id": "34207fa3-06e9-40ee-9838-11bca6fd7274"
    },
    {
        "author": "司馬光",
        "paragraphs": [
            "華纓下玉除，天子寵匈奴。",
            "雖復夷風陋，猶知漢使殊。",
            "夜烽沈不舉，秋柝寂無虞。",
            "何必燕然刻，蒼生肝腦塗。"
        ],
        "title": "送二同年使北 呂濟叔",
        "id": "a1e12e66-7160-4cc7-8677-6cdea4b13527"
    },
    {
        "author": "司馬光",
        "paragraphs": [
            "雲愁雪欲零，四牡出郊坰。",
            "古塞煙華紫，寒沙日氣青。",
            "金門秘雞樹，朱節燿龍庭。",
            "幾夜天街北，遙占漢使星。"
        ],
        "title": "送二同年使北 李公素",
        "id": "0573e90e-8d05-44c4-b0db-378b3f43f64b"
    },
    {
        "author": "司馬光",
        "paragraphs": [
            "萬古風濤浸石巖，老苔垂足細䰐鬖。",
            "傳聞海底珠無數，何事從來散不簪。"
        ],
        "title": "昌言有詠石髪詩三章模寫精楷殆難復加僕雖未睹兹物而已若識之久者輒復強爲三詩以繼其後非敢庶幾肩差適足爲前詩之輿臺耳  其一",
        "id": "c0e7f497-ade3-4b4c-86fe-3ef87594f777"
    },
    {
        "author": "司馬光",
        "paragraphs": [
            "金闕銀城仙客居，欲傳消息問麻姑。",
            "蓬萊無物堪爲信，剪寄蒼龍一握鬚。"
        ],
        "title": "昌言有詠石髪詩三章模寫精楷殆難復加僕雖未睹兹物而已若識之久者輒復強爲三詩以繼其後非敢庶幾肩差適足爲前詩之輿臺耳  其二",
        "id": "0baf0db0-74a9-4c2b-b946-627da9b35461"
    },
    {
        "author": "司馬光",
        "paragraphs": [
            "琅菜來從若木邊，非膏非沐綠宛延。",
            "玉盤委積羞佳客，不是陶家無饌錢。"
        ],
        "title": "昌言有詠石髪詩三章模寫精楷殆難復加僕雖未睹兹物而已若識之久者輒復強爲三詩以繼其後非敢庶幾肩差適足爲前詩之輿臺耳  其三",
        "id": "13d8ed21-f899-4263-8ff8-8bd104c47d54"
    },
    {
        "author": "司馬光",
        "paragraphs": [
            "長江湛湛带楓林，古木寒雲縣寺深。",
            "老吏不能容狡獪，細民無復有冤侵。",
            "洪崖丹井聞猶在，徐孺衡門說可尋。",
            "寧復淹留如寶劍，更令牛斗氣沈沈。"
        ],
        "tags": [
            "长江"
        ],
        "title": "送沈寺丞知南昌縣",
        "id": "7426d146-85d7-4464-827a-5ba2a8fba230"
    },
    {
        "author": "司馬光",
        "paragraphs": [
            "直道免三黜，敢云羞小官。",
            "盤餐紅粟澀，衣桁黑貂寒。",
            "畫府容身易，侯門曲意難。",
            "荆扉盈尺雪，有客問袁安。"
        ],
        "title": "酬不疑雪中書懷見寄",
        "id": "4dd9911b-c716-4dea-977b-d94861fc32f4"
    },
    {
        "author": "司馬光",
        "paragraphs": [
            "陰風一夕驚，曉雪滿都城。",
            "氣覆千家白，光連萬象清。",
            "戀空飛不下，弄態舞相縈。",
            "歷亂看無定，飄颻轉未成。",
            "綴垣時缺剝，壓竹乍欹傾。",
            "細隙過無滯，寒窗拂有聲。",
            "園林勻結練，觀閣巧彫瓊。",
            "草木情先喜，乾坤意亦榮。",
            "營魂頓疏健，病目暫虚明。",
            "郢曲高誰和，羞將叩缶并。"
        ],
        "title": "答師道對雪見寄",
        "id": "968207c0-9391-4f6b-a923-9885ed258dc3"
    },
    {
        "author": "司馬光",
        "paragraphs": [
            "金門倦鳴玉，千騎出東方。",
            "封略依滄海，枌榆近故鄉。",
            "秦碑苔蝕字，鄅稻日翻芒。",
            "國吏遙應識，當年丞相郎。"
        ],
        "title": "送王校理守瑯琊",
        "id": "22406d80-058f-479f-abc1-7d438fcf60fc"
    },
    {
        "author": "司馬光",
        "paragraphs": [
            "操業五常備，艱難六極全。",
            "仲尼難語命，禆竈不知天。",
            "弱女飄何許，遺文散莫傳。",
            "官輕史不錄，後世孰稱賢。"
        ],
        "title": "哭尚潁",
        "id": "1a698c7a-8bec-4888-8630-0e15c99c3ffa"
    },
    {
        "author": "司馬光",
        "paragraphs": [
            "喜慍與榮枯，居之悉晏如。",
            "稍門多執筆，至老不抛書。",
            "常愧無能極，曾霑清論餘。",
            "秋風郭門外，雨泣望喪車。"
        ],
        "title": "故侍讀學士張公哀辭二首  其一",
        "id": "7fce36d8-1a78-4912-9d21-d63731532891"
    },
    {
        "author": "司馬光",
        "paragraphs": [
            "凶夢歌洹水，妖巢集戴鵀。",
            "未嘗餘俸祿，無以具衣衾。",
            "袁渙分倉穀，翁歸賜府金。",
            "佗年純固傳，寧使令名沈。"
        ],
        "title": "故侍讀學士張公哀辭二首  其二",
        "id": "ae346d99-b959-4a9c-b4a7-cd5b9e0543fc"
    },
    {
        "author": "司馬光",
        "paragraphs": [
            "煒燁傳家學，連翩射策榮。",
            "走丸過省閣，破竹取公卿。",
            "埋玉嗟何早，爲山惜未成。",
            "空令澤宮友，相顧淚縱横。"
        ],
        "title": "錢子高挽歌二首  其一",
        "id": "48287c4b-ad82-4235-a08f-b65eef5771f6"
    },
    {
        "author": "司馬光",
        "paragraphs": [
            "象設如平昔，升堂不見君。",
            "尚疑言笑在，忽念死生分。",
            "清論千秋雪，浮榮一片雲。",
            "泉臺多少路，何處復修文。"
        ],
        "title": "錢子高挽歌二首  其二",
        "id": "b48f99fe-355f-4339-ad8b-a354b6c166ae"
    },
    {
        "author": "司馬光",
        "paragraphs": [
            "閥閱盛山西，朱門颺戟衣。",
            "雅知名教樂，深笑宴遊非。",
            "一室琴書隘，三年園圃稀。",
            "異時論事業，肯復讓輕肥。"
        ],
        "title": "題楊中正供奉洗心堂",
        "id": "7ddc7fda-ccf2-4905-a8c3-ed348e9201ba"
    },
    {
        "author": "司馬光",
        "paragraphs": [
            "几硯昔年遊，於今成十秋。",
            "松堅終發石，魚變即辭流。",
            "近郡無飛檄，清時不借籌。",
            "淇園春竹美，軍宴日椎牛。"
        ],
        "tags": [
            "勉励",
            "送别",
            "友情",
            "忆旧"
        ],
        "title": "送龔章判官之衞州",
        "id": "aa9f74dd-0eda-4d03-84e1-80ec842f31a5"
    },
    {
        "author": "司馬光",
        "paragraphs": [
            "綵服昔爲兒，隨親宦洛師。",
            "至今餘夢想，常記舊遊嬉。",
            "佐史頭應白，書樓樹已欹。",
            "聞君行有日，使我淚交頤。"
        ],
        "title": "送王瓘同年河南府司錄",
        "id": "dee4f5ee-1bb0-400d-8653-bdd275252f7c"
    },
    {
        "author": "司馬光",
        "paragraphs": [
            "先朝御六飛，親謁瀨鄉祠。",
            "牛酒當時惠，衣冠此日思。",
            "仙蹤丹有竈，天瑞檜生枝。",
            "聖主憐耆舊，題輿得吏師。"
        ],
        "title": "送王彦臣同年通判亳州",
        "id": "3b984c9a-bdee-42f8-8b84-32b21a4dbb26"
    },
    {
        "author": "司馬光",
        "paragraphs": [
            "疊瓦浮輕雪，參差粉畫難。",
            "苦欺初變柳，故壓未生蘭。",
            "夜色微分白，春容不受寒。",
            "即爲花卉奪，猶得暫供看。"
        ],
        "title": "正月二十四日夜雪",
        "id": "86df00c6-8c8f-488b-b09d-6eae05715d7d"
    },
    {
        "author": "司馬光",
        "paragraphs": [
            "天祿凝嚴近紫臺，書幃夜對雪華開。",
            "層樓直倚寒空出，清漏還從深殿來。",
            "薄夢不成冰柱折，曉光先到玉花催。",
            "兔園終是諸侯事，虚費相如能賦才。"
        ],
        "title": "和道粹雪夜直宿",
        "id": "452e9ba1-9b6e-49e5-a1f3-a172429f29d9"
    },
    {
        "author": "司馬光",
        "paragraphs": [
            "鳳律年華到尚新，九重氣象已成春。",
            "曉雲低拂羽林仗，宿雨先清紫陌塵。",
            "玉殿鳴鞘傳警蹕，彤庭委珮集簪紳。",
            "闕前無復魚龍戲，自有驩謠億萬人。"
        ],
        "title": "和次道大慶殿上元迎駕",
        "id": "5d381100-9853-44b6-81f2-c2ed076546f8"
    },
    {
        "author": "司馬光",
        "paragraphs": [
            "疊鼓鳴鐃迎候新，軍牙孑孑倚淮津。",
            "聊應衣繡過鄉曲，不作引章驚故人。",
            "荻迸短芽淝水暖，荷浮圓葉漅湖春。",
            "使君此去榮多少，猶是當年書劍身。"
        ],
        "title": "送茹屯田知無爲軍",
        "id": "dd4b19e8-a6fe-467f-a593-787c7d72ca63"
    },
    {
        "author": "司馬光",
        "paragraphs": [
            "昔時南面並稱孤，今日還爲絳灌徒。",
            "忍死祗能添屈辱，偷生不足愛須臾。",
            "一朝從殉傾羣客，千古生風激懦夫。",
            "直使強顔臣漢帝，韓彭未必免同誅。"
        ],
        "title": "田横墓",
        "id": "12342345-bdf7-42ee-abb0-2c9d354060a9"
    },
    {
        "author": "司馬光",
        "paragraphs": [
            "漢家二千石，體望向来尊。",
            "况復嚴徐客，從前益稷孫。",
            "公侯貴不絕，禮樂器長存。",
            "符竹臨分陜，聲光應列藩。",
            "親闈先契重，子舍近交敦。",
            "柏壟依仁域，棠陰接故園。",
            "懷歸聊露請，予告入推恩。",
            "荷祋煩彊候，停車下郡門。",
            "帷廧紛大館，騶騎屈朱轓。",
            "不以黎苗待，還將臭味論。",
            "森羅牢禮重，滅裂俗儀煩。",
            "霜霽威嚴息，春生笑語温。",
            "草微侵碧甃，塵不染華軒。",
            "日影搖雲棟，風痕過玉樽。",
            "落塵歌迥出，激楚褏雙翻。",
            "雅戲象交局，珍肴熊薦蹯。",
            "河梁俄首路，汾曲訪吹塤。",
            "舉手辭雙戟，騰装改北轅。",
            "烏飛城樹曉，鴈泊野蕪暄。",
            "耿耿清標闊，涔涔宿酒昏。",
            "百蟠縈阪道，数里豁川原。",
            "跋馬風煙外，依稀鼓吹喧。"
        ],
        "title": "登平陸北山回瞰陜城奉寄李八丈學士使君二十二韻",
        "id": "db8067fb-a045-4806-b0e3-b8565679747e"
    },
    {
        "author": "司馬光",
        "paragraphs": [
            "穹谷鬰盤紆，河瀕陜北隅。",
            "泉流涓不絕，岡勢儼相扶。",
            "初旭紛高下，空煙似有無。",
            "石灘醒耳快，嶠樹脊雲孤。",
            "天霽嵐光活，人稀草色蘇。",
            "牧兒歌自若，樵子遠相呼。",
            "壞道傍連傳，空城右指虞。",
            "窮巖今寂寞，蔓草只荒蕪。",
            "野店寒餐澀，山程瘦馬瘏。",
            "物華供興趣，亦是慰崎嶇。"
        ],
        "title": "員村坂",
        "id": "9c1ea2e0-e2f9-4e99-b259-2120992d38fd"
    },
    {
        "author": "司馬光",
        "paragraphs": [
            "象帝胚渾散，愚公轍跡開。",
            "横行四極外，蟠據九河隈。",
            "岪鬰天閽近，峥嶸地軸回。",
            "陽崖明草樹，陰壑轉風雷。",
            "波沓羣峰涌，雲奔峭壁來。",
            "猿巖垂磊落，龍窟鬭喧豗。",
            "噴雨驚湍灑，跳壘巨石頽。",
            "平途憂屐折，跬步戒輪摧。",
            "覆頂千春雪，緣潭萬古苔。",
            "谷盤容國士，髓裂餌仙才。",
            "晉市飛樵札，燕郊落燒煤。",
            "棋圖分冀野，蟻壤認叢臺。",
            "在昔王塗塞，嘗聞霸略恢。",
            "嚴關陰伏甲，間道夜銜枚。",
            "挾詐揮金斗，貪功襲墨縗。",
            "戰場空爝火，京觀悉蒿萊。",
            "險易曾何變，興亡只可哀。",
            "隆平方恃德，襟带自崔嵬。"
        ],
        "title": "太行",
        "id": "5896e941-5ee9-4645-b6a4-70fee53a9f07"
    },
    {
        "author": "司馬光",
        "paragraphs": [
            "昔年三月浪，鱗翼化雲雷。",
            "竹箭流俱上，芙蓉幕對開。",
            "瀵泉揚沸渭，泰華聳崔嵬。",
            "捧檄容歸省，飛觴復屢陪。",
            "芬芳襲芝室，嘉慶侍蘭階。",
            "吳璧評殘筆，隋碑讀漬苔。",
            "清陰依玉樹，和氣樂春臺。",
            "薄宦俄成别，私門忽遇災。",
            "一朝捐綵服，五載泣粗縗。",
            "季路還從仕，任安獨見哀。",
            "近畿須健令，劇邑試長才。",
            "過目全牛解，迎鋒巨枿摧。",
            "雉留乘蔭伏，蝗避境苗迴。",
            "時得鳴琴暇，仍飛麗句來。",
            "正知榮篋笥，無足報璿瑰。",
            "紞鼓俄攀鄧，安車已召枚。",
            "賦成平樂館，燕奉柏梁杯。",
            "自顧誠駑緩，于今尚草萊。",
            "履穿羞路雪，蓋敝怯京埃。",
            "儻借餘光便，炎風動死灰。"
        ],
        "title": "石昌言學士宰中牟日爲詩見寄久未之答今冬罷武成幕来京師此詩謝之",
        "id": "5837d247-2ab0-4cd1-9a79-af47f08f1fbb"
    },
    {
        "author": "司馬光",
        "paragraphs": [
            "學餒才貧杼軸勞，踰年避債負詩豪。",
            "倒囊不惜償虚劵，未敵瓊瑤舊價高。"
        ],
        "title": "昌言見督詩債戲呈絕句",
        "id": "a3449521-ecda-4ac1-a8d1-0fe6095ddf17"
    },
    {
        "author": "司馬光",
        "paragraphs": [
            "午夜空齋四悄然，清寒透骨不成眠。",
            "秋風故掲疏簾起，正漏月華來枕前。"
        ],
        "title": "静夜",
        "id": "2a30a16a-cd8d-4b7e-85d1-9dde71ff4bc9"
    },
    {
        "author": "司馬光",
        "paragraphs": [
            "紅桃素李競年華，周偏長安萬萬家。",
            "何事青青庭下柏，東風吹盡亦無花。"
        ],
        "title": "春",
        "id": "4929e72f-1a29-491e-b7db-b89b4f7ffe55"
    },
    {
        "author": "司馬光",
        "paragraphs": [
            "學海無涯富，辭鋒一戰勛。",
            "聲華掩終賈，賦頌繼淵雲。",
            "五斗爲邊吏，千倉飽戍軍。",
            "明恩美尤異，優秩賞能勤。",
            "黄祖陰懷怒，張湯巧用文。",
            "折雖因木秀，燒不變蘭薰。",
            "迹有窮通異，心無得喪分。",
            "龍蛇寧久蟄，玉石豈俱焚。",
            "蜀國花饒思，臨邛酒易醺。",
            "西風時有意，尺紙慰離羣。"
        ],
        "title": "送導江李主簿君俞",
        "id": "17c419c7-7518-4dde-9964-32d8a2a6e915"
    },
    {
        "author": "司馬光",
        "paragraphs": [
            "宜都賢太守，治迹古人齊。",
            "虎負衆子去，鳳環羣鳥棲。",
            "行增潁川秩，别降武都泥。",
            "正恐還朝速，春林未子規。"
        ],
        "title": "送峽州陳廉秘丞  其一",
        "id": "241d6229-6be7-4224-87bb-b26d002e9bec"
    },
    {
        "author": "司馬光",
        "paragraphs": [
            "郡府猿聲外，旌旗鳥道邊。",
            "樓高出楚塞，煙霽識巴船。",
            "襦袴嗟来暮，簪紳惜外遷。",
            "皇仁矜遠俗，非謂意疏賢。"
        ],
        "title": "送峽州陳廉秘丞  其二",
        "id": "9a434737-9306-4095-8b19-d3665782b8a7"
    },
    {
        "author": "司馬光",
        "paragraphs": [
            "地險三巴口，江流百折蟠。",
            "騶珂通峽響，門戟照秋寒。",
            "翠壁虎牙石，素花狼尾灘。",
            "孫劉置柵處，細爲寫圖看。"
        ],
        "title": "送峽州陳廉秘丞  其三",
        "id": "4da1edfd-a003-471e-9b4c-1c9f3f5d9c6a"
    },
    {
        "author": "司馬光",
        "paragraphs": [
            "廣文更直太常齋，咫尺無從盡素懷。",
            "不及清風得隨意，夜深容易過天街。"
        ],
        "title": "武成致齋奉酬吳沖卿寺丞太學宿直見寄二首  其一",
        "id": "31478586-7a76-47a2-a204-d9beea17abd7"
    },
    {
        "author": "司馬光",
        "paragraphs": [
            "雪後餘冰尚綴簷，月華霜氣入疏簾。",
            "難堪瓊玉驚心骨，坐覺清寒幾倍添。"
        ],
        "title": "武成致齋奉酬吳沖卿寺丞太學宿直見寄二首  其二",
        "id": "fec06097-2f56-4fc4-b184-68c95387d5e2"
    },
    {
        "author": "司馬光",
        "paragraphs": [
            "擁袖犯風雪，驅車行詣誰。",
            "朱門不可入，素友復難期。",
            "依世誠多拙，迷方忽自悲。",
            "褊心終寡合，吾道易參差。"
        ],
        "title": "雪中尋友人不遇",
        "id": "d37e3ad7-238b-4664-8621-8facc54a8bbf"
    },
    {
        "author": "司馬光",
        "paragraphs": [
            "高浪崩奔捲白沙，悠悠極望入天涯。",
            "誰能脫落塵中意，乘興東遊坐石槎。"
        ],
        "title": "河邊晚望",
        "id": "0dd5e69b-27dd-40e6-ab24-0a50374b573a"
    },
    {
        "author": "司馬光",
        "paragraphs": [
            "樓臺带餘雪，寒色未全收。",
            "久負入關意，空爲同舍羞。",
            "清樽接勝友，飛蓋從賢侯。",
            "應恨春來晚，烟林已數游。"
        ],
        "title": "早春寄東郡舊同僚",
        "id": "044776a2-9b92-4507-b0cc-e5cfb5e6a4ca"
    },
    {
        "author": "司馬光",
        "paragraphs": [
            "紅旗一簇聚山椒，霽日清風看射雕。",
            "脫帽少年遙稽首，漢家新將霍嫖姚。"
        ],
        "title": "邊將  其一",
        "id": "b2046d9d-2c75-45b3-9c49-641edb89a97a"
    },
    {
        "author": "司馬光",
        "paragraphs": [
            "月白星稀霜氣多，卷旗束甲涉葱河。",
            "田家不覺官軍度，夜半只聞風雨過。"
        ],
        "title": "邊將  其二",
        "id": "375ce42f-e8e3-405f-a7f9-0e04f12d6ca3"
    },
    {
        "author": "司馬光",
        "paragraphs": [
            "横吹長笛千萬騎，將軍塞北立功迴。",
            "邊人爭出孤城望，漸見旌旗天外来。"
        ],
        "title": "邊將  其三",
        "id": "ab2af278-88f8-4ddf-b453-dba8d35fde56"
    },
    {
        "author": "司馬光",
        "paragraphs": [
            "楚岸橘花香，扁舟泛渺茫。",
            "短蓑衝密雨，素髪凈秋霜。",
            "煙外鳴桹遠，波間擲線長。",
            "無人識名姓，擊楫入滄浪。"
        ],
        "title": "漁父",
        "id": "cb1a9fbd-f636-43f5-825d-6952d15d2c41"
    },
    {
        "author": "司馬光",
        "paragraphs": [
            "梅梢柳萼未全開，日澹風和春意來。",
            "雨後誰家有桃李，會須多買及時栽。"
        ],
        "title": "早春  其一",
        "id": "0f421366-acee-477d-8f2f-b5c68c48414b"
    },
    {
        "author": "司馬光",
        "paragraphs": [
            "璿霄轉斗車，春意逼梅花。",
            "熟寐侵街鼓，閑情到酒家。",
            "晴陽浮地末，寒色斂天涯。",
            "歸鴈空餘迹，朝來印浦沙。"
        ],
        "title": "早春  其二",
        "id": "0c9d4c16-2c63-44f3-9c0c-7b0c2e57d666"
    },
    {
        "author": "司馬光",
        "paragraphs": [
            "山木欣欣意，春光次第催。",
            "欹巾望歸鴈，伏檻聽新雷。",
            "巖静聞冰折，巢空喜燕來。",
            "澗花從寂寞，亦向草堂開。"
        ],
        "title": "山中早春",
        "id": "e0e7dfe2-66ec-47a6-a810-2d5902101bd2"
    },
    {
        "author": "司馬光",
        "paragraphs": [
            "微逕透重巒，茅堂竹葉冠。",
            "方瞳映骨靜，秀氣逼人寒。",
            "夜火裝丹竈，晴霜醮石壇。",
            "不須驚淺俗，輕舉入雲端。"
        ],
        "title": "贈學仙者",
        "id": "d1f8cc95-d731-4124-b5a7-b005df562935"
    },
    {
        "author": "司馬光",
        "paragraphs": [
            "野際共爲别，客亭芳草新。",
            "何心更執酒，滿目盡傷春。",
            "今古無窮路，東西相背塵。",
            "行行復回首，不欲着鞭頻。"
        ],
        "title": "留别友生",
        "id": "abb5f6ce-8194-4c28-aa34-2c237d6d8f01"
    },
    {
        "author": "司馬光",
        "paragraphs": [
            "宮城映出絲絲綠，頓覺皇州春意迴。",
            "從此不辭驅瘦馬，六街終日踏塵埃。"
        ],
        "title": "二月六日初見待漏房前柳色微綠欣然成詠",
        "id": "13c14693-dc0b-4e6f-8d68-ebfdd7591e03"
    },
    {
        "author": "司馬光",
        "paragraphs": [
            "天意清和二月初，春風不動整如梳。",
            "陶潛宅外時無此，想更蕭條不易居。"
        ],
        "title": "垂柳",
        "id": "473584bb-d8d3-4c68-8837-dd6670196e1b"
    },
    {
        "author": "司馬光",
        "paragraphs": [
            "故人通貴絕相過，門外真堪置雀羅。",
            "我已幽慵僮更懶，雨來春草一番多。"
        ],
        "title": "閑居",
        "id": "f6c56f4f-671f-4962-9882-735ce602e2d2"
    },
    {
        "author": "司馬光",
        "paragraphs": [
            "飛蓋共徘徊，西園高宴開。",
            "秋雲惜明月，留待庾公來。"
        ],
        "title": "中秋陪張龍圖讌射堂初夕陰雲酒行頓解喜而成詠",
        "id": "3a5443c1-476a-4d56-a735-1d04ad8bf7e7"
    },
    {
        "author": "司馬光",
        "paragraphs": [
            "離羣如幾辰，屈指十青春。",
            "不意輪蹄跡，共兹京洛塵。",
            "文場投漆契，客路轉蓬身。",
            "别易相逢闊，過從莫厭頻。"
        ],
        "title": "貽宋四行簡迪",
        "id": "26351089-0e76-47d0-8133-07558fda5543"
    },
    {
        "author": "司馬光",
        "paragraphs": [
            "盤飱羅新蔬，充腹不求餘。",
            "窮巷晝扃戶，閑軒卧讀書。",
            "有心齊塞馬，無意羡川魚。",
            "世道方邀逐，如君術已疏。"
        ],
        "title": "自嘲",
        "id": "1d5318fd-7b26-4ebd-929a-89b1ab1e35e3"
    },
    {
        "author": "司馬光",
        "paragraphs": [
            "厚於太古暖於春，耳目無營見道真。",
            "果使屈原知醉趣，當年不作獨醒人。"
        ],
        "title": "醉",
        "id": "cf05548c-e6eb-4860-95f7-55ecdfa3da94"
    },
    {
        "author": "司馬光",
        "paragraphs": [
            "雪意久未就，寒雲低不收。",
            "飄揚插孤幟，迢遞映高樓。",
            "試假賢人濁，聊攻客子愁。",
            "呼僮攜小榼，更凖黑貂裘。"
        ],
        "title": "雪寒取酒",
        "id": "cc2fda37-8040-433d-acef-3b78ae1b9eed"
    },
    {
        "author": "司馬光",
        "paragraphs": [
            "絲管嘈嘈耳不分，綺羅雜踏自成春。",
            "不唯漢帝昆明小，更覺唐家曲水貧。"
        ],
        "title": "虞部劉員外約遊金明光以賤事失期劉惠詩見嘲以詩四首謝之  其一",
        "id": "d41cf5a9-5ed9-4be1-a477-8f3e26263b6f"
    },
    {
        "author": "司馬光",
        "paragraphs": [
            "絳闕朝歸散玉珂，不遊不飲奈春何。",
            "皇仁聼使歡娛極，白簡從君冷峭多。"
        ],
        "title": "虞部劉員外約遊金明光以賤事失期劉惠詩見嘲以詩四首謝之  其二",
        "id": "83bda73d-8f58-4492-907e-c3d8d8cd9e01"
    },
    {
        "author": "司馬光",
        "paragraphs": [
            "碧柳紅桃照眼春，綺肴芳醴集朝紳。",
            "自嫌林野疏頑迹，難預風流席上賓。"
        ],
        "title": "虞部劉員外約遊金明光以賤事失期劉惠詩見嘲以詩四首謝之  其三",
        "id": "af6c2fbf-9cef-495a-b06c-87294bc803a4"
    },
    {
        "author": "司馬光",
        "paragraphs": [
            "上苑花繁高覆墻，曲堤風暖柳絲長。",
            "爐邊應有步兵尉，甕下難尋吏部郎。"
        ],
        "title": "虞部劉員外約遊金明光以賤事失期劉惠詩見嘲以詩四首謝之  其四",
        "id": "973c1259-1a67-48b7-a88f-d8b36a7f40ef"
    },
    {
        "author": "司馬光",
        "paragraphs": [
            "韊矢迎山驛，軺車下帝臺。",
            "夜看牛斗分，應有使星来。"
        ],
        "title": "孫器之奉使淮浙至江爲書見寄以詩謝之  其一",
        "id": "baecd145-c01e-47ae-8b3a-c8db4c78c88b"
    },
    {
        "author": "司馬光",
        "paragraphs": [
            "曉棹旌旗迥，暮河鉦鼓喧。",
            "商船極目避，漢使一何尊。"
        ],
        "title": "孫器之奉使淮浙至江爲書見寄以詩謝之  其二",
        "id": "66010537-b443-490e-b191-79b7e76dfe50"
    },
    {
        "author": "司馬光",
        "paragraphs": [
            "吳釀木蘭春，紅鱸白錦鱗。",
            "玉盤聊下筯，初識紫絲蓴。"
        ],
        "title": "孫器之奉使淮浙至江爲書見寄以詩謝之  其三",
        "id": "99b4bfb7-814c-49d0-9c89-e4c83fab1b80"
    },
    {
        "author": "司馬光",
        "paragraphs": [
            "岫貼晴天闊，舟緣石岸深。",
            "遙知作書處，纜裊綠波心。"
        ],
        "title": "孫器之奉使淮浙至江爲書見寄以詩謝之  其四",
        "id": "6dd1338a-d10c-48a7-b6a6-9d9af3db2291"
    },
    {
        "author": "司馬光",
        "paragraphs": [
            "沙溆鸖爭飛，波光可染衣。",
            "松江異淇水，信美不如歸。"
        ],
        "title": "孫器之奉使淮浙至江爲書見寄以詩謝之  其五",
        "id": "7b349e0c-df11-49c5-b767-3796a26b9dee"
    },
    {
        "author": "司馬光",
        "paragraphs": [
            "儒宮岑寂覺春閑，仙李繁花重壓欄。",
            "碎錦不飛蒙樹合，素雲欹亞舉枝難。",
            "能詩此日當推謝，捧賜他年足繼桓。",
            "更約雕盤薦秋實，豈徒穠艷一朝看。"
        ],
        "title": "和國子夏主簿李花",
        "id": "59601012-4b09-4e14-ba9a-0cff9fcd6fb4"
    },
    {
        "author": "司馬光",
        "paragraphs": [
            "徒勞已足倦，漂泊益栖遑。",
            "短劍無三尺，征衣共一囊。",
            "折腰從事馬，贊謁使君堂。",
            "併日屢承檄，無時不裹糧。",
            "官曹大児戲，弓槊小軍行。",
            "破柱翻偷窟，傾林索盗囊。",
            "村墟旅顔黑，風日故衫黄。",
            "暝宿投煙舍，朝餐蔭道桑。",
            "唯憂課書殿，豈慕薦飛章。",
            "志氣空磅礴，才華浪激昂。",
            "鐫鑱圭始瑩，磨拂鑒尤光。",
            "衣褐仍纒袴，無羞俗吏裝。"
        ],
        "title": "送聶之美攝尉韋城",
        "id": "6114a5c1-b51a-4136-95fb-732af7d34441"
    },
    {
        "author": "司馬光",
        "paragraphs": [
            "元宰司宮鑰，旌旄壓大河。",
            "敢言趨府倦，私歎折腰多。",
            "機發何妨避，光塵未免和。",
            "艱難方遠到，慶閥肯蹉跎。"
        ],
        "title": "送吳辨叔大名司戶  其一",
        "id": "3a861ca7-bd2b-45ba-805b-99ea2e0eb438"
    },
    {
        "author": "司馬光",
        "paragraphs": [
            "致遠必自近，如君豈椽曹。",
            "魚龍試春浪，松栝露秋毫。",
            "錯落辭華富，硜𥐪氣節高。",
            "垂天起膚寸，無歎走塵勞。"
        ],
        "title": "送吳辨叔大名司戶  其二",
        "id": "98228c64-c48b-4f4a-b2a3-8679852ffe9c"
    },
    {
        "author": "司馬光",
        "paragraphs": [
            "三吳佳縣首，民物舊熙熙。",
            "專用清談治，非如俗吏爲。",
            "林疏丹橘迥，稻熟白芒欹。",
            "宜使民無忘，嚴修太伯祠。"
        ],
        "title": "送楊太祝知長洲縣",
        "id": "92aa5d2d-aa3d-4a48-be42-be793d62540a"
    },
    {
        "author": "司馬光",
        "paragraphs": [
            "直舍逍遙度清夜，暫投逢掖解儒冠。",
            "高樓影背星河轉，疏竹氣兼風露寒。",
            "籬下黄花新蘂亂，門邊碧柳舊株殘。",
            "折腰把板今無有，勿似陶潛遂棄官。"
        ],
        "title": "和邵興宗秋夜學舍宿直",
        "id": "c75003fa-a200-46b8-b6a4-532d26bf485b"
    },
    {
        "author": "司馬光",
        "paragraphs": [
            "病來門不掃，秋草翳吾廬。",
            "棄置賢人酒，蕭條長者車。",
            "冥迷牀鬬蟻，潤溽篋生魚。",
            "藥物從無繼，簞瓢自有餘。",
            "形神寂可弔，身世邈相疏。",
            "何事文園客，痟中亦著書。"
        ],
        "title": "和吳冲卿病中偶書呈諸同舍光時亦卧疾",
        "id": "09b26c9d-f461-4cea-8d3f-11e37ae229ce"
    },
    {
        "author": "司馬光",
        "paragraphs": [
            "美景賞心相值難，良宵四座盡儒冠。",
            "月華過冷衣襟潤，酒力易消樽俎寒。",
            "自有笑談供逸氣，不須絲竹借餘歡。",
            "坊樓五鼓欲催曙，桂影長先高興闌。"
        ],
        "title": "月下小飲",
        "id": "62c05721-e708-4404-87ce-2b9bf12836de"
    },
    {
        "author": "司馬光",
        "paragraphs": [
            "舉首孤輪不似遙，尊前狂氣出雲霄。",
            "常娥不惜惜丹桂，欲就高枝掛酒瓢。"
        ],
        "title": "又絕句",
        "id": "084f6a70-418e-4f63-8041-b6d6954967a1"
    },
    {
        "author": "司馬光",
        "paragraphs": [
            "羸病何其久，仁心到棧頻。",
            "須憐苜蓿歉，當認主人貧。",
            "客舍同蕭索，山程共苦辛。",
            "未能逢伯樂，且可自相親。"
        ],
        "title": "馬病",
        "id": "4954e826-a8a1-429c-9197-e53e25a9cd3c"
    },
    {
        "author": "司馬光",
        "paragraphs": [
            "萬騎入榆關，臯蘭苦戰還。",
            "摧鋒佩刀缺，蹋血馬蹄殷。",
            "鐃吹來風外，牛羊出霧間。",
            "須知沙塞惡，壯士變衰顔。"
        ],
        "title": "入塞",
        "id": "8f087b98-1fad-4aed-91d4-f8992afe3b01"
    },
    {
        "author": "司馬光",
        "paragraphs": [
            "取友不無人，愛君天性真。",
            "遠尋窮巷宅，未拂滿衣塵。",
            "主禮貧尤重，交情别更親。",
            "誰家釀醇酒，盡醉準衣巾。"
        ],
        "title": "喜孫器之來自共城",
        "id": "87b4dc24-45ae-4dca-bd4c-41f92401e18b"
    },
    {
        "author": "司馬光",
        "paragraphs": [
            "冠佩鬰相映，由来積德家。",
            "一時推雋異，四海走聲華。",
            "圖籍添舟重，江山忘路賖。",
            "夷塗指霄漢，跼驥不須嗟。"
        ],
        "title": "送韓太祝知錢塘",
        "id": "7bb13806-3f18-47a7-b7fd-42e4279e1780"
    },
    {
        "author": "司馬光",
        "paragraphs": [
            "汲汲復栖栖，往來誰與期。",
            "映雲纔可見，入霧杳難追。",
            "羈枕夢初斷，寒閨涕已危。",
            "冥冥遠繒繳，愧爾獨知時。"
        ],
        "title": "和聶之美鴈",
        "id": "c2e3b711-470d-469f-a11f-744d0f13296d"
    },
    {
        "author": "司馬光",
        "paragraphs": [
            "百里驩迎新令賢，儒經吏術盡家傳。",
            "天開嶺阜竦雙闕，地雜桑麻隘一川。",
            "錦雉馴飛春陌上，雪鳬高去夕嵐邊。",
            "長才久屈君無限，所惜斯民受賜偏。"
        ],
        "title": "送王太祝知伊闕",
        "id": "8b786b17-994c-43bd-a29a-fe69e899e7c1"
    },
    {
        "author": "司馬光",
        "paragraphs": [
            "雷鼓千通破大幽，天開獄鑰縱纍囚。",
            "驛書散出先飛鳥，一日恩流四百州。"
        ],
        "title": "慶曆七年祀南郊禮畢賀赦",
        "id": "b5578175-12b3-4952-b816-66271219c752"
    },
    {
        "author": "司馬光",
        "paragraphs": [
            "嚴風秀木折爲薪，得罪由來爲出羣。",
            "粥粥黄雞憎鸖介，芄芄青蔓掩蘭薰。",
            "天資讒嫉多端巧，人極精明不易分。",
            "飲水豈言吳刺史，謗書翻似馬將軍。",
            "波濤洶涌動寒野，樓閣嶣嶤壓暮雲。",
            "紅葉寺深秋暖見，蒼山鐘迥夜清聞。",
            "何妨絕境聊爲中，正恐中朝亟用君。",
            "身外百愁俱擲置，放歌沈飲且醺醺。"
        ],
        "title": "送張太博知岳州",
        "id": "aa0633d8-5acd-453c-95e7-d1377fab549c"
    },
    {
        "author": "司馬光",
        "paragraphs": [
            "秋山對疏牖，羈客倦登臨。",
            "雨後嵐光活，晴初落照深。",
            "素波明别浦，赤葉照衰林。",
            "佇目寂無語，何人知此心。",
            "亭臯資遠矚，秋思浩無涯。",
            "鴈唼牽菱蔓，童歌出荻花。",
            "壟荒猶叱犢，枝暗稍栖鴉。",
            "煙靄藏東渚，憑軒莫望家。"
        ],
        "title": "和之美河西列岫亭",
        "id": "861fd553-df75-45d1-b672-a541fe586c28"
    },
    {
        "author": "司馬光",
        "paragraphs": [
            "志士喜功業，感時心易勞。",
            "蘖栽終栝柏，荒蔓任蓬蒿。",
            "梁竦慵爲吏，蕭咸恥詣曹。",
            "風霜果不變，會見出雲高。"
        ],
        "title": "書事",
        "id": "d13da606-259e-4846-8e80-be64c51f1d4e"
    },
    {
        "author": "司馬光",
        "paragraphs": [
            "垂竿臨晚岸，堅坐據莓苔。",
            "餌落萍初散，魚驚荷暫開。",
            "有求雖瑣細，未獲且低回。",
            "君識磻磎老，曾垂綠髪來。"
        ],
        "title": "釣魚有感  其一",
        "id": "1b69094b-97cc-41f2-9a96-54dd868db99c"
    },
    {
        "author": "司馬光",
        "paragraphs": [
            "野釣披榛竹，無人知往來。",
            "高空飛不下，鷗鳥已相猜。"
        ],
        "title": "釣魚有感  其二",
        "id": "962ab5a4-8b68-477c-9230-00629e0bfba5"
    },
    {
        "author": "司馬光",
        "paragraphs": [
            "未塞豪人奪，何言公賦收。",
            "皇心雖惻隱，蓬戶或焦愁。",
            "爲吏空多祿，無人能此憂。",
            "知君坐公府，佗日富民侯。"
        ],
        "title": "田家",
        "id": "a4ccf2b9-6a3d-4faf-8cb8-078426f185d7"
    },
    {
        "author": "司馬光",
        "paragraphs": [
            "葭菼迷河曲，高秋一番榮。",
            "齊紈張野白，楚練照川明。",
            "不夜月長皎，踰時雪未晴。",
            "萬仙霓帔合，千畝玉苗生。",
            "漠漠波瀾偃，茫茫沙磧平。",
            "際空鹽海竭，垂地塞雲横。",
            "日暖鷗無色，風高鶴有聲。",
            "逢君得嘲賦，豈愧束薪并。"
        ],
        "title": "和人葦花",
        "id": "e7a78794-6adf-4521-801b-83e84343b3aa"
    },
    {
        "author": "司馬光",
        "paragraphs": [
            "車馬西城外，遙遙未有塵。",
            "辭梁猶带雪，過洛漸生春。",
            "幕府斜依嶽，關山曲抱秦。",
            "曩来謨畫拙，不必笑前人。"
        ],
        "title": "送趙書記之官華州",
        "id": "2b1fbd59-6680-461d-a27b-81dacc9570a8"
    },
    {
        "author": "司馬光",
        "paragraphs": [
            "鄭南峰下寺前軒，反景分明見渭川。",
            "爲報十年容易别，於今愁悴不如先。"
        ],
        "title": "寄題陟屺寺",
        "id": "f5a2f325-d85d-4f55-ab54-fa251c0eda87"
    },
    {
        "author": "司馬光",
        "paragraphs": [
            "憐君比比得佳縣，勝概閑情雙有餘。",
            "爲看西溪日沈後，如何南浦月生初。"
        ],
        "title": "寄鄭縣史令千之  其一",
        "id": "7900ecc9-0eb9-46fe-a5f0-7d210bae98ef"
    },
    {
        "author": "司馬光",
        "paragraphs": [
            "長春宮柳遠扶疏，新樹應多舊已枯。",
            "蠧柱苔牆偏尋歷，古亭猶有杜詩無。"
        ],
        "title": "寄鄭縣史令千之  其二",
        "id": "05378fe5-7e5d-4928-a70b-2eb4cb5f5b2d"
    },
    {
        "author": "司馬光",
        "paragraphs": [
            "執袂青門道，蕭蕭馬欲東。",
            "暮雲零落翠，遠樹淺深紅。",
            "楚澤吟聲裏，吳山醉眼中。",
            "相思杳何許，野鶴唳高風。"
        ],
        "title": "送華亭沈主簿",
        "id": "7be37511-3a72-492f-8eb3-4c4c00494c0c"
    },
    {
        "author": "司馬光",
        "paragraphs": [
            "霧浄金波溢，天開碧幕空。",
            "夜寒雖料峭，春意自冲融。",
            "熠熠枝上露，翛翛竹杪風。",
            "暫還林野興，不似畜樊籠。"
        ],
        "title": "閏正月十五日夜監直對月懷諸同舍  其一",
        "id": "3f1b7317-52df-40de-8d19-8a8b997681f2"
    },
    {
        "author": "司馬光",
        "paragraphs": [
            "澹薄春雲散，低昂北斗横。",
            "微分漢津鴈，静識建章更。",
            "濁酒憐虛爵，高文憶友生。",
            "前軒空不掩，悵息負孤清。"
        ],
        "title": "閏正月十五日夜監直對月懷諸同舍  其二",
        "id": "46d1088b-afd8-420e-b566-e7d0351b59c4"
    },
    {
        "author": "司馬光",
        "paragraphs": [
            "亦知南國稻粱肥，水滿春江努力歸。",
            "聞道楚人繒繳細，平沙短草盡藏機。"
        ],
        "title": "歸鴈",
        "id": "417f8d58-6b16-4377-a1a0-467000ba3fcc"
    },
    {
        "author": "司馬光",
        "paragraphs": [
            "疇昔兩垂髫，知音結久要。",
            "何言半塗别，不待歳寒彫。",
            "幸有才名在，非隨氣運消。",
            "英靈猶彷彿，宿草已蕭蕭。"
        ],
        "title": "憶龐之道",
        "id": "1d046524-dbf1-4ead-854f-1d683b363942"
    },
    {
        "author": "司馬光",
        "paragraphs": [
            "形便豳公國，旌旗擁將壇。",
            "秦雲低落日，塞樹怯春寒。",
            "草檄無留思，投壺不廢歡。",
            "還應笑黄卷，寂寂守儒官。"
        ],
        "title": "送鄭推官赴邠州  其一",
        "id": "643e4323-f7c8-4101-a90c-326ee7983f6f"
    },
    {
        "author": "司馬光",
        "paragraphs": [
            "百榼行春樂，千弓從獵豪。",
            "苦吟邊月冷，飛鏑野風高。",
            "奇策鞭殊俗，長纓繫不毛。",
            "輸君躍馬貴，一等着青袍。"
        ],
        "title": "送鄭推官赴邠州  其二",
        "id": "af5c07eb-8259-4a02-81fd-7568b227feac"
    },
    {
        "author": "司馬光",
        "paragraphs": [
            "驕虜已歸計，聖朝方寢兵。",
            "時聞候火入，非復塞塵驚。",
            "秋嶺無南牧，春田恣北耕。",
            "休窮西海路，辛苦學甘英。"
        ],
        "title": "送鄭推官赴邠州  其三",
        "id": "d2e44500-149e-45a8-901a-221bf757b2d5"
    },
    {
        "author": "司馬光",
        "paragraphs": [
            "勝地何妨行樂頻，萬雙白璧不賒春。",
            "臘醅已老久未壓，楊柳青青不待人。"
        ],
        "title": "興宗約遊會靈久不聞問以詩趣之",
        "id": "049ec64c-e2a1-4eb5-8713-9bc54abd3a2e"
    },
    {
        "author": "司馬光",
        "paragraphs": [
            "佳遊得令辰，過此不爲春。",
            "一境風光秀，萬家煙火新。",
            "燕初飛玉殿，草不染香輪。",
            "逼水蒲牙短，圍堤柳带勻。",
            "縱談高出古，落筆健生神。",
            "日暮還醒去，林花應笑人。"
        ],
        "title": "清明日興宗飲趙道士東軒",
        "id": "08f9738b-5cf1-4a97-9c20-6f7e7f3c1a13"
    },
    {
        "author": "司馬光",
        "paragraphs": [
            "冠蓋鬰相依，名園花未稀。",
            "游絲縈復展，狂絮墮還飛。",
            "積弩遺風陋，蘭亭舊俗微。",
            "何如詠沂水，春服舞雩歸。"
        ],
        "title": "上巳日與太學諸同舍飲王都尉園",
        "id": "8c045021-7b97-400e-a240-969687521206"
    },
    {
        "author": "司馬光",
        "paragraphs": [
            "登臨傳勝絕，悵息未成遊。",
            "山氣高凌霽，湖光碧照秋。",
            "煙疏茶竈迥，燈冷竹房幽。",
            "安得聊憑檻，蕭然洗客愁。"
        ],
        "title": "寄題洪州慈濟師西軒",
        "id": "93aef283-c79c-44fa-8343-456bb1c38eac"
    },
    {
        "author": "司馬光",
        "paragraphs": [
            "天意欲迴煦，羣生稍鬰蒸。",
            "平田猶未遍，絕嶺獨先升。",
            "翠色添崖柏，寒聲折澗冰。",
            "誰爲物外友，挈手共同登。"
        ],
        "title": "山頭春色",
        "id": "8f230da0-6f17-41d4-9def-ce9b3105eb59"
    },
    {
        "author": "司馬光",
        "paragraphs": [
            "先生嫌俗賓，猶與故鄉親。",
            "不惜烟霞地，暫容繮鎻身。",
            "林廬深有徑，雞犬四無鄰。",
            "蔌蔌闇花墮，蒼蒼古柏春。",
            "飯炊松粒細，盤采蕨芽新。",
            "静覺精神健，閑知氣味真。",
            "谿泉冷毛髪，山翠濕衣巾。",
            "竹色消酲易，林聲破夢頻。",
            "客輪来去轍，驛路古今塵。",
            "明日空迴首，白雲應笑人。"
        ],
        "title": "三月十五日宿魏雲夫山莊",
        "id": "7510a25a-8a26-498e-b690-224e76b5ee2b"
    },
    {
        "author": "司馬光",
        "paragraphs": [
            "聞道山家門鎮開，獨驅瘦馬出塵埃。",
            "白雲明月先無約，何事今宵亦此来。"
        ],
        "title": "又七言",
        "id": "aca57851-8cb4-4319-8670-2e4d3407aeb3"
    },
    {
        "author": "司馬光",
        "paragraphs": [
            "君念承明臭味稀，相逢惜别重依依。",
            "會稽太守方坐嘯，東郭先生還步歸。",
            "樂飲林塘留節物，餞行里舍動光輝。",
            "雙旌迴去行人發，一带長臯煙雨微。"
        ],
        "title": "留别逢吉",
        "id": "d24c3399-d865-47e8-942d-e8491239bcff"
    },
    {
        "author": "司馬光",
        "paragraphs": [
            "西望飛花千樹暗，東来芳蘂一番新。",
            "行人不惜泥塗倦，喜見年光兩處春。"
        ],
        "title": "陜城桃李零落已盡硤石山中今方盛開馬上口占",
        "id": "b41028b5-d186-413d-a6b9-10fe0233426c"
    },
    {
        "author": "司馬光",
        "paragraphs": [
            "已煩糓水遠相送，更得嵩峰遙見迎。",
            "水碧峰青看未足，却愁前到洛陽城。"
        ],
        "title": "自澠至洛循糓水行百餘里",
        "id": "fc818443-4cd1-4b15-8399-3bce6923c3b2"
    },
    {
        "author": "司馬光",
        "paragraphs": [
            "宦學不營身，京華費十春。",
            "非貪爲郡樂，意欲與民親。",
            "祖帳青門道，歸帆揚子津。",
            "江山舊遊在，煙火故鄉鄰。",
            "敢惜離群闊，欣聞得吏循。",
            "嗟余一囊米，溟負鬢絲新。"
        ],
        "title": "送邵不疑知常州",
        "id": "5d2b9031-7c85-4611-b1a1-b9c0bfc95e00"
    },
    {
        "author": "司馬光",
        "paragraphs": [
            "趙魏高氣俠，到今風俗然。",
            "椎埋吏難禁，擊斷世稱賢。",
            "明府宜更瑟，罷民庶息肩。",
            "無如繭絲者，急斂縱敲鞭。"
        ],
        "title": "送聶之美任雞澤令",
        "id": "0f0c0462-7214-437e-ae90-a32b1edcc979"
    },
    {
        "author": "司馬光",
        "paragraphs": [
            "百里大夫官不輕，莫嗟領上髪垂星。",
            "人生糓祿偏宜晚，世路艱難不厭經。",
            "數曲秋江縈縣白，幾峰霽色入簾青。",
            "于公嚮日多陰德，已有鵷鶵在帝庭。"
        ],
        "title": "送張秘校知分寧",
        "id": "bd08e903-4f0a-40f8-a053-dadf89cf9568"
    },
    {
        "author": "司馬光",
        "paragraphs": [
            "佳雨濯煩暑，翛然生曉涼。",
            "森沈殿瓦碧，羃歷井苔蒼。",
            "院静杉篁秀，人閑鐘鼓長。",
            "憑誰同把酒，清興窅相望。"
        ],
        "title": "館宿遇雨懷諸同舍",
        "id": "b2ef5f8f-b4a8-431c-a45d-938b33b4fd24"
    },
    {
        "author": "司馬光",
        "paragraphs": [
            "車馬儼何之，東岡舊有陂。",
            "三年别親意，千里達家時。",
            "去仕元戎幕，來爲太學師。",
            "寧須負斗米，不復斷機絲。",
            "物色迎歸鞚，光輝入壽卮。",
            "人生無此樂，此樂獨君知。"
        ],
        "title": "送韓直講鄆州寧親",
        "id": "0453db37-dd72-4a37-863c-ace04200e106"
    },
    {
        "author": "司馬光",
        "paragraphs": [
            "璿璣敷帝命，金節護邊兵。",
            "盡付將軍制，真爲儒者榮。",
            "扶搖方上擊，濛汜忽西傾。",
            "罷市人相吊，紛紛滿百城。"
        ],
        "title": "宣徽使河東經略使鄭文肅公挽歌  其一",
        "id": "7ed6a944-b74b-426c-a53b-58f75b1401db"
    },
    {
        "author": "司馬光",
        "paragraphs": [
            "柳翣喪容盛，江山故國遙。",
            "清時獨長往，何日重来朝。",
            "事與秋雲斷，榮如曉夢消。",
            "西風虎丘路，馬鬛又嶕嶢。"
        ],
        "title": "宣徽使河東經略使鄭文肅公挽歌  其二",
        "id": "b15dfdab-2742-4f4f-8246-eea72d61f2ab"
    },
    {
        "author": "司馬光",
        "paragraphs": [
            "湖澄翠岫孤，勝地古東吳。",
            "氣象常時秀，英靈何世無。",
            "金閨演王綍，玉帳綰兵符。",
            "煒燁照鄉曲，從兹益重儒。"
        ],
        "title": "又代孫檢討作二首  其一",
        "id": "c0c141e3-124d-4f33-8282-41d195127a1d"
    },
    {
        "author": "司馬光",
        "paragraphs": [
            "人爲天地客，處世若浮休。",
            "豈有生長在，祗知名可留。",
            "露沾寒草晚，風嘯白楊秋。",
            "地下求文友，應從顧陸遊。"
        ],
        "title": "又代孫檢討作二首  其二",
        "id": "a1e88175-d80c-4d82-9d67-dd6982f8c376"
    },
    {
        "author": "司馬光",
        "paragraphs": [
            "古縣跨河流，人繁軍市稠。",
            "羽飛朝暮驛，鱗疊往來舟。",
            "兄擅才華久，時推政治尤。",
            "足猶妨老驥，目不礙全牛。",
            "從道西来近，能無東望愁。",
            "時因趨上府，窮巷一相求。"
        ],
        "title": "送丁秘丞知雍丘",
        "id": "9ea51c25-38b4-4b20-a681-5fe1a5f2e6b4"
    },
    {
        "author": "司馬光",
        "paragraphs": [
            "積雨欲侵旬，朝晡漫不分。",
            "蒼涼微露日，慘澹已生雲。",
            "地半成泥滓，天應厭垢氛。",
            "時聞度鶬鴰，空外自爲羣。"
        ],
        "title": "苦雨",
        "id": "16dea759-8ca2-46c0-94c0-02131d65de6a"
    },
    {
        "author": "司馬光",
        "paragraphs": [
            "玉樹交横雪後天，銀河沉着斗欄干。",
            "筆峰微結冰絲澀，燈暈初成花燼殘。",
            "太學先生氈苦薄，公車倦客履仍單。",
            "欲吟佳句到清曉，夜寂愁聞金石寒。"
        ],
        "title": "酬師道雪夜見寄",
        "id": "a790f8ec-99b3-46c3-8bdf-0cf37f46f522"
    },
    {
        "author": "司馬光",
        "paragraphs": [
            "人主愛民物，心無彼此情。",
            "約歡同一國，蒙福遍羣生。",
            "玉帛遙相望，風波寂不驚。",
            "熙熙南北海，所至盡升平。"
        ],
        "title": "代叔禮作使北詩",
        "id": "dc7f2c1d-d047-4750-907a-18fc20073d65"
    },
    {
        "author": "司馬光",
        "paragraphs": [
            "肅奉乘軺命，仍陪戲馬遊。",
            "朋分初迥出，勢合復相收。",
            "顧盼華星激，縈迴紫電流。",
            "良因重嘉好，禮接使臣優。"
        ],
        "title": "又擊毬",
        "id": "9ca04deb-536a-4707-a98c-e58ce9dac270"
    },
    {
        "author": "司馬光",
        "paragraphs": [
            "紅塵久帝城，高價動公卿。",
            "竹栢寒方茂，驊騮老更成。",
            "冰霜驅馬瘦，書劍束裝輕。",
            "丞相虚東閣，遙知倒屣迎。"
        ],
        "title": "送計先輩尉宗城",
        "id": "6fb31139-75e0-4e52-9346-8a5961a3c16b"
    },
    {
        "author": "司馬光",
        "paragraphs": [
            "蜀棧錦衣来，高堂綬笥開。",
            "恩輝同日至，喜色共春回。",
            "駟馬過鄰社，朝裾捧壽杯。",
            "吾生無此樂，空使寸心摧。"
        ],
        "title": "送趙殿丞歸成都",
        "id": "05d9d53d-c31e-4a87-bec1-c3f29995bbb2"
    },
    {
        "author": "司馬光",
        "paragraphs": [
            "楚俗號難治，司刑尤擇賢。",
            "危疑片言决，舒慘一方專。",
            "松不彫寒色，絲曾斷直絃。",
            "清風過江外，應在下車前。"
        ],
        "title": "送張都官江南東路提刑",
        "id": "0b114216-fd0f-488b-942d-4e4680e22855"
    },
    {
        "author": "司馬光",
        "paragraphs": [
            "苦聞小杜說揚都，當昔豪華今在無。",
            "江勢横来控南楚，地形前不瞰東吳。",
            "萬商落日船交尾，一市春風酒並壚。",
            "得意莫忘京國友，踏塵衝雪奉朝趨。"
        ],
        "title": "送楊秘丞通判揚州",
        "id": "a9792c24-c5c8-4b51-a651-f2a5c0a7e8ca"
    },
    {
        "author": "司馬光",
        "paragraphs": [
            "九列誰云非顯塗，人生已不負爲儒。",
            "拂衣長揖夔龍貴，散髪還爲黄綺徒。",
            "白鶴歸飛心自遠，青霞高舉勢何孤。",
            "千金盡與鄉人費，不向江頭買木奴。"
        ],
        "title": "送光祿王卿致仕歸荆南",
        "id": "8d79999d-6561-4519-a758-08612b7f3dce"
    },
    {
        "author": "司馬光",
        "paragraphs": [
            "我厭俗緣苦，空爲薄宦牽。",
            "如師真達者，於世亦超然。",
            "敝笠衝塵陌，寒雲擁雪天。",
            "崎嶇遠相顧，深愧此心專。"
        ],
        "title": "贈清衍",
        "id": "1cff43ce-abb5-49b8-b32f-5030092d35ec"
    },
    {
        "author": "司馬光",
        "paragraphs": [
            "殘臘尚要春，清寒更著人。",
            "雪華猶惜别，物意倍添新。",
            "雲壓宮城重，風調玉漏勻。",
            "行遊宜結轡，九陌未多塵。"
        ],
        "title": "和道粹春寒趨館馬上口占",
        "id": "0a4f73e1-fa87-4ad0-a1df-9f603829fcf5"
    },
    {
        "author": "司馬光",
        "paragraphs": [
            "椒花獻歳新，瑄玉侍祠頻。",
            "此夕同華省，非才愧後塵。",
            "江風迎茜斾，沙雨待朱輪。",
            "不比齋宮冷，端居棄擲春。"
        ],
        "title": "同次道元日宿尚書省聽戒誓寄常州卲不疑",
        "id": "5d85e757-420d-4db7-99ae-59427c0aa9e1"
    },
    {
        "author": "司馬光",
        "paragraphs": [
            "緹室重飛玉琯灰，物華全與斗杓回。",
            "依依殘臘無情别，歷歷新春滿眼來。",
            "強取酒卮浮翠柏，懶開粽葉覓楊梅。",
            "男兒努力平生志，肯使功名落草萊。"
        ],
        "title": "和子淵除夜",
        "id": "147cbe5e-0f4b-4844-a657-4f63865960f2"
    },
    {
        "author": "司馬光",
        "paragraphs": [
            "比日聚官舍，笑言曾未厭。",
            "暫成揮手别，各有侍祠嚴。",
            "晴景朝朝麗，春容物物添。",
            "解齋當共醉，莫遣此期淹。"
        ],
        "title": "春祠致齋寄呈景仁次道",
        "id": "7b715de2-1f27-438e-9a3b-5287ebe073dd"
    },
    {
        "author": "司馬光",
        "paragraphs": [
            "春睡無端巧逐人，驅訶不去苦相親。",
            "欲憑洪井真茶力，試遣刀圭報谷神。"
        ],
        "title": "雙井茶寄贈范景仁",
        "id": "5f9c93ac-e913-48cb-ae0d-4c45ae134a0a"
    },
    {
        "author": "司馬光",
        "paragraphs": [
            "清白世風存，王公復有孫。",
            "挺生如玉樹，不竭似淮源。",
            "日背嵩峰紫，春添洛水喧。",
            "幕中多勝友，肯使負芳樽。"
        ],
        "title": "送王殿丞西京簽判",
        "id": "4ed7e81a-3db6-48ab-b83b-accf5814f5a6"
    },
    {
        "author": "司馬光",
        "paragraphs": [
            "神嶽嶕嶢闕角齊，銀蟾無影玉繩低。",
            "風傳絲管交加發，燈滉星河上下迷。",
            "清醴横飛金鑿落，香塵不染錦障泥。",
            "誰知此夕齋祠客，近在宮城槐柳西。"
        ],
        "title": "和子淵元夕",
        "id": "dfede13e-cd78-415c-8e8c-fe3f20a23fa4"
    },
    {
        "author": "司馬光",
        "paragraphs": [
            "廐吏整車馬，匆匆辦曉裝。",
            "青緺出閶闔，朱斾指滄浪。",
            "野店杏初發，津亭柳已黄。",
            "行行不可駐，猶及勸耕桑。"
        ],
        "title": "送謝都官知光化軍",
        "id": "70f528b7-0e39-463a-bba4-76aa76effa8d"
    },
    {
        "author": "司馬光",
        "paragraphs": [
            "太行横擁巨川回，三晉由来産異才。",
            "展墓乘春走鄉陌，負書拂曉下蘭臺。",
            "河陽路側花應合，天井關頭雪未開。",
            "會使鄉人驚六印，莫羞今日弊裘来。"
        ],
        "title": "送仲更歸澤州",
        "id": "4953fbef-4f53-426c-a4da-b120842f11f9"
    },
    {
        "author": "司馬光",
        "paragraphs": [
            "官舍春蕭瑟，朝來尚薄寒。",
            "人雖繁陌上，塵不近門端。",
            "已負踏青約，仍無舉白歡。",
            "憑君御溝上，試折柳條看。"
        ],
        "title": "二月二日太常致齋晨起呈景仁次道二同舍",
        "id": "0c0efd81-28ad-47af-b457-b02f0e33d491"
    },
    {
        "author": "司馬光",
        "paragraphs": [
            "漢家英俊士，衮衮出金閶。",
            "久襲通侯籍，新腰太守章。",
            "畛封連故趙，廬井带清漳。",
            "春色迎鐃吹，應忘道路長。"
        ],
        "title": "送劉觀察知洺州",
        "id": "5d40eaf9-cd59-4538-af9c-334ea7a6e3f8"
    },
    {
        "author": "司馬光",
        "paragraphs": [
            "雨意沉沉潑火餘，夔龍盛集退朝初。",
            "酒殽絡繹來丹禁，冠劍参差下玉除。",
            "紫鳳歸飛雲爛漫，黄鸝新囀柳扶疏。",
            "麥禾滿野邊烽息，佳節何妨賦樂胥。"
        ],
        "title": "寒食御筵口號二首  其一",
        "id": "607f4241-3d91-4fcb-aefe-eabdad6dd7c9"
    },
    {
        "author": "司馬光",
        "paragraphs": [
            "聖主褒優鼎軸臣，金觴玉醴照青春。",
            "萬家煙火朝來静，九陌風光雨後新。",
            "高燕翔飛驚紫綬，餘光點綴託朱輪。",
            "問牛因得觀民俗，不獨嬉遊惜令辰。"
        ],
        "title": "寒食御筵口號二首  其二",
        "id": "398ce783-6da1-4d84-8689-1accbb082869"
    },
    {
        "author": "司馬光",
        "paragraphs": [
            "時論歸清德，皇心重老臣。",
            "祖風終鯁直，家學本深淳。",
            "便殿談經久，安車就第新。",
            "如何金未盡，奄忽棄鄉人。"
        ],
        "title": "致政楊侍郎挽歌  其一",
        "id": "d8a78f16-3f3f-474b-8290-cf366d1d76f1"
    },
    {
        "author": "司馬光",
        "paragraphs": [
            "憂國心如石，當朝有古風。",
            "掛冠雖在遠，遺札不忘忠。",
            "飛旐西歸洛，新阡背倚嵩。",
            "還令往來客，下馬白楊中。"
        ],
        "title": "致政楊侍郎挽歌  其二",
        "id": "ebf656c1-f4d1-4025-86db-8cd41cbdedba"
    },
    {
        "author": "司馬光",
        "paragraphs": [
            "雞犬相聞桑柘春，風光明潤帝鄉鄰。",
            "群峰斜轉太行角，萬谷同趨馬頰津。",
            "簪組傾都邀别袂，壺漿滿路候行塵。",
            "非君厭薄承明直，天子方今重治人。"
        ],
        "title": "送晁校理知懷州",
        "id": "c2b645e8-4c49-4a42-9de2-436bb7b9825f"
    },
    {
        "author": "司馬光",
        "paragraphs": [
            "微物生山澤，蕭條荆棘鄰。",
            "何人掇秋實，此日待嘉賓。",
            "雖無木桃贈，投此寄情親。"
        ],
        "title": "席上賦得榛",
        "id": "be119017-82db-4d80-a61e-3e585175cc79"
    },
    {
        "author": "司馬光",
        "paragraphs": [
            "門前蹀躞金羈滿，坐上連翩玉斚飛。",
            "數尺遊絲留客醉，一行垂柳送人歸。",
            "同邀勝友時難得，重到名園花已稀。",
            "莫惜芳辰剩行樂，無端風雨横相違。"
        ],
        "title": "二月三十日與同舍宴李氏園晚歸馬上賦詩",
        "id": "d57f3033-0bf4-48b3-b2c1-61d30ce6aef1"
    },
    {
        "author": "司馬光",
        "paragraphs": [
            "羈旅帝城久，逢人青眼稀。",
            "聞君又當去，使我益思歸。",
            "佳色鄰鄉樹，高堂望綵衣。",
            "春流先自疾，心出片帆飛。"
        ],
        "title": "送師道知長溪因歸覲省",
        "id": "4a3969af-f7a6-441f-be1f-65b535002d34"
    },
    {
        "author": "司馬光",
        "paragraphs": [
            "上苑通丹禁，脩林繞玉堂。",
            "周阿紆鏤檻，並榦擢新篁。",
            "蕭灑駢瑤甃，連翩拂璧璫。",
            "虯騰雙角直，鯨噴兩鬚長。",
            "曉泊煙華重，晴留雨氣涼。",
            "分音成律呂，齊秀待鸞凰。",
            "碧借雲霞潤，清依日月光。",
            "物情知有謂，天造固無方。",
            "比節羣誠合，虚心至道彰。",
            "吾君愈勤德，不敢有嘉祥。"
        ],
        "title": "雙竹詩",
        "id": "b920da41-03ac-4469-a428-c77ab54c68df"
    },
    {
        "author": "司馬光",
        "paragraphs": [
            "去住邈如霄與塵，依依欲别更相親。",
            "雖知洛邑饒英俊，莫忘齋廬並直人。"
        ],
        "title": "和次道奉慈齋宮見寄",
        "id": "96f528ce-99dc-4a70-90b6-ce98d0766588"
    },
    {
        "author": "司馬光",
        "paragraphs": [
            "相府新承檄，蘭臺舊校文。",
            "題輿榮得士，把袂惜離羣。",
            "首夏郊原秀，晴陽草樹曛。",
            "觚稜日邊遠，關塞霧中分。",
            "翠嶺林端出，飛泉竹外聞。",
            "金羈遊爛熳，珠履醉繽紛。",
            "人服聲光重，官無薄領勤。",
            "歸期肯留滯，漢主待淵雲。"
        ],
        "title": "送次道通判西京",
        "id": "73383159-ddac-43e1-98b8-175434462194"
    },
    {
        "author": "司馬光",
        "paragraphs": [
            "潭潭相府開，旌騎擁三臺。",
            "聞道廷中吏，無非天下才。",
            "策名新振拔，把板尚低回。",
            "勿爲卑飛困，青冥盡此來。"
        ],
        "title": "送劉儀先輩大名尉",
        "id": "95e34a5a-d7c0-4e7d-9e57-b6fa7a7c629a"
    },
    {
        "author": "司馬光",
        "paragraphs": [
            "南山三輔劇，百里古諸侯。",
            "誰爲絃歌小，不分宵旰憂。",
            "煙横輞川暝，雲照武關秋。",
            "安得無羈束，從君一縱遊。"
        ],
        "title": "送皇甫寺丞知藍田縣",
        "id": "306d3034-e777-4627-959b-76cc0ff1b5e7"
    },
    {
        "author": "司馬光",
        "paragraphs": [
            "春來曾約醉河橋，深負垂楊千萬條。",
            "今日都門相望處，西風亂葉正蕭蕭。"
        ],
        "title": "酬次道板橋晚望見寄",
        "id": "3d1c0b69-4d95-45db-af6d-844d56432113"
    },
    {
        "author": "司馬光",
        "paragraphs": [
            "蒼山臨縣郭，雲木冷蕭騷。",
            "人有漁樵樂，官無簿領勞。",
            "垂天起膚寸，合抱本纖毫。",
            "志意誠脩立，歸飛羽翼高。"
        ],
        "title": "送祁嶠潁陽主簿",
        "id": "dc30ce92-2a53-4540-8f61-57e6281fcf81"
    },
    {
        "author": "司馬光",
        "paragraphs": [
            "行行歌式微，浩歎返荆扉。",
            "却著登山屐，盡焚趨府衣。",
            "溪清魚影亂，竹闇筍牙肥。",
            "應悔浮名誤，空將白髪歸。"
        ],
        "title": "送李尉以監丞致仕歸閩中",
        "id": "20c1e444-6676-46fa-ad6a-611d106ff3df"
    },
    {
        "author": "司馬光",
        "paragraphs": [
            "甘泉獻賦人，流落浙江濱。",
            "自嘆三年謫，歸來萬事新。",
            "銓衡時進對，戶牖日相親。",
            "明主方思賈，非徒問鬼神。"
        ],
        "title": "和伯鎮再入館",
        "id": "d3301553-620a-4b82-aa6e-832494b1ae3b"
    },
    {
        "author": "司馬光",
        "paragraphs": [
            "黄花倚秋色，曄曄爲誰開。",
            "更使窺殘榼，空令洗舊杯。",
            "嗅香行繚繞，撚蘂立徘徊。",
            "盡日柴門外，白衣來不來。"
        ],
        "title": "和同舍對菊無酒",
        "id": "aa5cec79-adba-4402-9bc2-604e35433965"
    },
    {
        "author": "司馬光",
        "paragraphs": [
            "汾晉地形美，古今多鉅賢。",
            "况承勛烈後，宜有慶靈傳。",
            "著位登朝古，聲華出衆先。",
            "起家從此始，圭組遂蟬聯。"
        ],
        "title": "文太師挽歌三首  其一",
        "id": "2b43a26a-1aff-4c62-b3e2-37abe42ddde2"
    },
    {
        "author": "司馬光",
        "paragraphs": [
            "美化流民物，薰然遺愛多。",
            "欒公當日社，邵父至今歌。",
            "庭有三鱣集，門容駟馬過。",
            "欲知餘慶在，公鼎格平和。"
        ],
        "title": "文太師挽歌三首  其二",
        "id": "bdcf3ff0-5bf5-4a64-aa9f-e04bcf2765b1"
    },
    {
        "author": "司馬光",
        "paragraphs": [
            "夏屋封何處，山田有卧牛。",
            "蟠根走伊水，回首負嵩丘。",
            "忠孝家風備，哀榮禮秩優。",
            "龍鸞舞宸翰，萬古照松楸。"
        ],
        "title": "文太師挽歌三首  其三",
        "id": "a6cb58a4-00c1-45e7-a1eb-a912242468ba"
    },
    {
        "author": "司馬光",
        "paragraphs": [
            "東郡堤繇苦，曏来煙火疏。",
            "提封百里遠，生齒萬家餘。",
            "賢守車纔下，疲人意已紓。",
            "行聞謠五袴，京廪滿郊墟。"
        ],
        "title": "送李祠部知滑州",
        "id": "c92cc355-ef31-46fe-a7dd-89c908caebf8"
    },
    {
        "author": "司馬光",
        "paragraphs": [
            "霽日扶霜仗，祥煙覆曉班。",
            "帝居回北斗，天闕竦南山。",
            "紫殿鴻鸞肅，金門虎豹環。",
            "蓬萊兩仙伯，迥立白雲間。"
        ],
        "title": "和王道粹垂拱早朝王范二直閣班列在前戲成小詩",
        "id": "62d432d2-a6df-41fb-b7f0-b12954b019f4"
    },
    {
        "author": "司馬光",
        "paragraphs": [
            "東郭先生履半穿，禦冬深愧主人賢。",
            "應憐道上雪欲積，意使爐中灰復然。",
            "麴糵暗添寒酒力，圖書共免濕薪煙。",
            "茅齋斗似饒光彩，客至何憂臘後天。"
        ],
        "title": "答劉邍父賀龐公惠炭",
        "id": "ce8e19a2-0e70-457f-a9bb-f59effe1556c"
    },
    {
        "author": "司馬光",
        "paragraphs": [
            "銓筦萃賢豪，夫君主劇曹。",
            "長才沛餘裕，衆論蔚推高。",
            "逮此分符貴，知無頓刃勞。",
            "公卿如有缺，不獨賜金褒。"
        ],
        "title": "送田校理知晉州",
        "id": "160931c3-b87a-40cc-bc39-7c68bad39cea"
    },
    {
        "author": "司馬光",
        "paragraphs": [
            "並轡出都門，蔥蘢日欲昕。",
            "野寒餘宿雪，樹闇濕春雲。",
            "未望郊宮近，先愁馬首分。",
            "一朝猶戀戀，可復久離羣。"
        ],
        "title": "正月三日與廣淵同出南薫門分趨齋宮塗中有作",
        "id": "0950a7fe-9f39-4db0-abd8-f8975d0b371b"
    },
    {
        "author": "司馬光",
        "paragraphs": [
            "謝傅英聲高可攀，結茅積土想東山。",
            "常憂勝概一朝盡，豈信風流千古還。",
            "麈尾蒲葵供永日，酒樽棋局奉歡顔。",
            "賢侯心迹遙相望，不使蘭陵風月閑。"
        ],
        "title": "寄題常州東山亭二首  其一",
        "id": "efe69e4e-7b76-40bc-9ef0-eeb306245581"
    },
    {
        "author": "司馬光",
        "paragraphs": [
            "閥閱崔嵬動四方，入門鸞鶴自成行。",
            "青緺舊已臨佳郡，墨客新歸耀故鄉。",
            "醉舞幾應摧屐齒，對棋正欲賭香囊。",
            "階庭玉樹寒相照，更使東山逸氣長。"
        ],
        "title": "寄題常州東山亭二首  其二",
        "id": "d5bfee94-aac0-45cd-a7b3-d4c65aa54e97"
    },
    {
        "author": "司馬光",
        "paragraphs": [
            "萬里東甌外，溪山秀出羣。",
            "鄉人皆嗜學，太守復工文。",
            "正用慈良化，居無牒訴紛。",
            "誰云遠京國，佳政日相聞。"
        ],
        "title": "送人爲閩宰",
        "id": "8aa40ae5-6b84-4867-a611-def1075616dc"
    },
    {
        "author": "司馬光",
        "paragraphs": [
            "皂蓋五驊騮，今來異昔遊。",
            "簞壺交里舍，鐃吹下瀛州。",
            "壽酒行當舉，歸鞭不可留。",
            "春光久相待，先在錦江頭。"
        ],
        "title": "送才元守廣安軍歸成都覲省",
        "id": "41071e99-4f96-4060-8b7d-b1596cf7b257"
    },
    {
        "author": "司馬光",
        "paragraphs": [
            "墨綬百里宰，紅蕖幕府僚。",
            "民淳無鬬辯，地勝得逍遙。",
            "日上雲未散，春深雪不消。",
            "知音已交薦，勿茹紫芝苗。"
        ],
        "title": "送上雒王推官",
        "id": "97e2fef7-df9e-4d3c-8c7e-5b16a2b4ce60"
    },
    {
        "author": "司馬光",
        "paragraphs": [
            "高陽十萬兵，幕府藉時英。",
            "塞上風猶勁，關南春未生。",
            "投壺邊柝静，倚馬檄書成。",
            "不忘塵中客，征鴻可寄聲。"
        ],
        "title": "送瀛州簽判蘇秘丞",
        "id": "43f7f016-10e6-4b22-903f-df5cb121f3ef"
    },
    {
        "author": "司馬光",
        "paragraphs": [
            "露冕優分竹，題輿佐畫圻。",
            "比年攜手樂，兹日賞心違。",
            "齋祀春來併，娛遊别後稀。",
            "誰憐從窶卒，草際犯寒歸。"
        ],
        "title": "和宋次道西都元日懷不疑并見寄",
        "id": "a4ccefc0-b8fc-407c-af21-e204b8dd6fba"
    },
    {
        "author": "司馬光",
        "paragraphs": [
            "丞相後園天籞鄰，年年分借上林春。",
            "目前但識禽魚樂，門外何妨車馬塵。",
            "花蘤祗疑名品盡，圖書方驗古今貧。",
            "將軍朝下無餘事，端爲風煙作主人。"
        ],
        "title": "王金吾北園",
        "id": "63808302-c9da-4981-bd7e-9ff790100088"
    },
    {
        "author": "司馬光",
        "paragraphs": [
            "金馬春寂寂，穠桃隨意開。",
            "夕風零落盡，不待主人來。"
        ],
        "title": "二月二十四日館宿興宗舍後桃花盛開偶書牖上",
        "id": "c7f71af8-82ee-49fc-9b49-21753bd7d9f5"
    },
    {
        "author": "司馬光",
        "paragraphs": [
            "太華指商於，中間百里餘。",
            "稍行山驛遠，漸與世塵疏。",
            "楚塞參差接，秦民錯雜居。",
            "惜哉非綮肯，不足試投虚。"
        ],
        "title": "送周寺丞畋知洛南",
        "id": "acf09d42-f45b-46c4-b880-6a6a2a801a84"
    },
    {
        "author": "司馬光",
        "paragraphs": [
            "漢家太守治才高，楚國山川氣象豪。",
            "旗斾逶迤蟠夢澤，樓船贔屭壓江濤。",
            "雄名誰復知宣武，遺愛猶應祀叔敖。",
            "何必三年求奏計，詔書朝夕賜金褒。"
        ],
        "title": "送齊學士知荆南",
        "id": "8abe4fa6-8fc6-4600-bb53-f71dbe57a8cd"
    },
    {
        "author": "司馬光",
        "paragraphs": [
            "疇昔誠相契，間關分不渝。",
            "絕絃悲宿草，撫首念諸孤。",
            "位略尊榮間，年忘德齒殊。",
            "清陰容息足，重語辱嘘枯。",
            "鶠閣騫雲表，虹旌拂海隅。",
            "明光新出綍，陜陌重分符。",
            "豐潤還桑梓，讙謳復路衢。",
            "寧須更條教，耆舊已簞壺。"
        ],
        "title": "送王待制知陜府",
        "id": "e0001bda-294c-4670-bedf-c66c6aa0792c"
    },
    {
        "author": "司馬光",
        "paragraphs": [
            "閩嶺窅何在，東南千里遙。",
            "仳離傷草草，會合更迢迢。",
            "隋岸微吹絮，吳江欲上潮。",
            "肯無同舍念，回首弭輕橈。"
        ],
        "title": "送張景淳知邵武軍",
        "id": "1145e4be-774f-494d-a8bc-6be404271e8d"
    },
    {
        "author": "司馬光",
        "paragraphs": [
            "江外饒佳郡，吳興天下稀。",
            "蓴羮紫絲滑，鱸膾雪花肥。",
            "星斗寒相照，煙波碧四圍。",
            "柳侯還作牧，草樹轉清輝。"
        ],
        "title": "送章伯鎮知湖州",
        "id": "e1bcc2d4-957f-4774-91e3-abb60f67fe88"
    },
    {
        "author": "司馬光",
        "paragraphs": [
            "煜爚屏星駕，迢遙婺女區。",
            "嵐光晴向背，溪溜暖縈紆。",
            "萬室鳴機杼，千艘隘舶艫。",
            "若逢耆舊問，能說隱侯無。"
        ],
        "title": "送王伯初通判婺州",
        "id": "006de75c-d07f-49ea-8ac1-790c61c4ac8c"
    },
    {
        "author": "司馬光",
        "paragraphs": [
            "相府典刑在，朝閨望實高。",
            "紬書榮史觀，典樂重卿曹。",
            "夷路迎飛鞚，桑林應奏刀。",
            "家籝傳舊學，廟鼎刻前勞。",
            "袨服屯千騎，連檣閲萬艘。",
            "劍芒衝夜氣，閣影動秋濤。",
            "風色傳花信，煙光拂酒膏。",
            "使君專問俗，無意在遊遨。"
        ],
        "title": "送張少卿學士知洪州",
        "id": "4cdcd911-afee-416b-844d-6f7d3d101f3d"
    },
    {
        "author": "司馬光",
        "paragraphs": [
            "種種親頭白，帝城難少留。",
            "倚門應有望，列鼎本無求。",
            "清夜多歸夢，紅塵厭久遊。",
            "此行殊捧檄，轅下五驊騮。"
        ],
        "title": "送昭遠兄歸陜",
        "id": "d5e3ceaa-f718-43c9-9a84-a47a63701e4e"
    },
    {
        "author": "司馬光",
        "paragraphs": [
            "鄉樹三搖落，臨風歌式微。",
            "徒嗟俗緣重，端使素心違。",
            "茅閣松杉冷，山園藥草肥。",
            "不能如海燕，歲歲一西飛。"
        ],
        "title": "寄清逸魏處士",
        "id": "2f95f39a-9dd6-4d16-b54c-c62ed3f96fe9"
    },
    {
        "author": "司馬光",
        "paragraphs": [
            "汗簡成新令，褰帷刺劇州。",
            "韋平家法在，邵杜治聲優。",
            "野竹交淇水，秋瓜蔓帝邱。",
            "三年歸奉計，肯顧石渠遊。"
        ],
        "title": "送雲卿知衞州",
        "id": "19d9d004-1937-4420-a9f9-dd837852d149"
    },
    {
        "author": "司馬光",
        "paragraphs": [
            "煒煒符離守，中流簇鼓旂。",
            "柳陰濃不斷，舟勢激如飛。",
            "魏闕行歸奏，承明秪暫違。",
            "星軺晨夜度，尺素勿令稀。"
        ],
        "title": "送昌言知宿州",
        "id": "5e27c19b-0d28-4ab2-a8d2-2623722c1486"
    },
    {
        "author": "司馬光",
        "paragraphs": [
            "金馬從容樂，問君何所之。",
            "客心彯若梗，親髪暠如絲。",
            "舊學已孤陋，素交仍别離。",
            "執經時有問，使我復從誰。"
        ],
        "title": "送濟川知漢州二首  其一",
        "id": "40d1ac3b-66ab-4eb1-a184-b34281b1bd2d"
    },
    {
        "author": "司馬光",
        "paragraphs": [
            "千騎擁朱轓，青霞晝繡還。",
            "復尋題柱迹，重過棄繻關。",
            "曉棧流雲濕，秋湖脫葉殷。",
            "久遊今得意，真不愧江山。"
        ],
        "title": "送濟川知漢州二首  其二",
        "id": "53e4e976-b77e-4684-8bbf-5d3640b61116"
    },
    {
        "author": "司馬光",
        "paragraphs": [
            "負書遊上國，拾芹取榮名。",
            "雅度津涯闊，高文風雨驚。",
            "忘懷飜得謗，縱酒遂傷生。",
            "忍使泉臺客，悁悁不自明。"
        ],
        "title": "哭公素  其一",
        "id": "32ecb93b-73ba-47b1-8245-262dfba3daff"
    },
    {
        "author": "司馬光",
        "paragraphs": [
            "丹旌倚輤車，榮辱盡虚無。",
            "半道驊騮頓，先秋蘭雨枯。",
            "兒癡纔過齓，親老不勝扶。",
            "家事今蕭瑟，寧將未第殊。"
        ],
        "title": "哭公素  其二",
        "id": "60f8d897-a621-4e3c-b71b-4ee67350da5e"
    },
    {
        "author": "司馬光",
        "paragraphs": [
            "高陽將幕開，濯錦使旌来。",
            "欲識關頭雪，正如江上梅。",
            "宵衣矜遠俗，露冕寄良才。",
            "豈待三年最，脩梧茂帝臺。"
        ],
        "title": "送程端明知成都",
        "id": "2682d7f8-13c0-4b79-9822-8b030a0ec307"
    },
    {
        "author": "司馬光",
        "paragraphs": [
            "鳳蹕遊汾曲，非熊得偉人。",
            "閨臺尤顯重，訓誥愈深淳。",
            "論道參黄閣，横經侍紫宸。",
            "如何天不愸，志業未全伸。"
        ],
        "title": "丁尚書挽詞二首  其一",
        "id": "417bc102-fdff-4ea5-b60e-87483bc66a58"
    },
    {
        "author": "司馬光",
        "paragraphs": [
            "丹闕晨趨退，蕭然忘世榮。",
            "閑齋虚自白，永日澹無營。",
            "脫落簪纓累，沈冥丘壑情。",
            "貪夫誠有激，千載素風清。"
        ],
        "title": "丁尚書挽詞二首  其二",
        "id": "1a0dc1f3-39ba-438e-855d-fb3f8002a97c"
    },
    {
        "author": "司馬光",
        "paragraphs": [
            "金馬延羣儁，芸香聚衆書。",
            "杳疑神境絕，深與世塵疏。",
            "氣逼煙霄爽，光分日月餘。",
            "不材叨誤選，故友幸聯居。",
            "雲蓋森胡騎，天閽謹契魚。",
            "後先陪賈馬，左右揖嚴徐。",
            "朱閣霜清外，璇題日上初。",
            "辭林精采擷，藝圃縱遊漁。",
            "决勝楸枰暝，窮歡綺席舒。",
            "朝昏升紫闥，咫尺待彫輿。",
            "玉壘俄鄉思，銅符忽詔除。",
            "綵衣承几杖，華轂照園廬。",
            "四郭柑垂蔭，千塍稻散渠。",
            "壺漿迎露冕，鐃吹擁高旟。",
            "有德能仁虎，無欺恥怒狙。",
            "道途繁揖讓，犴獄絕淪胥。",
            "滯穗棲場圃，鳴桴靜里閭。",
            "貧寧費官燭，饑不茹家蔬。",
            "翁子懷青綬，文園駕赤車。",
            "古今相與校，勝負定何如。",
            "上正開宣室，人方誦子虚。",
            "追鋒行入謁，委佩復傳臚。",
            "撫已聊晞驥，臨民遽起予。",
            "居然耗廩祿，豈不愧簪裙。",
            "鵜翼顔何厚，錐囊意未攄。",
            "因循戀糠籺，汩没老塗淤。",
            "自顧徒爲爾，誠非益者歟。",
            "俄承呂公檄，遂策阮生驢。",
            "驛騎傳巴徼，詩筒達魯墟。",
            "琳琅固無價，燕石敢沽諸。"
        ],
        "title": "奉和濟川代書三十韻寄諸同舍",
        "id": "1391ec00-0a7a-4272-9e8b-0c7388b48a8b"
    },
    {
        "author": "司馬光",
        "paragraphs": [
            "儒冠藹藹從平津，東閣由來盛衆賓。",
            "終始何嘗忘教育，高卑曾不間疏親。",
            "共陪樽俎無虚日，空喜谿山得主人。",
            "白雪屢歌殊未和，自知羞愧後車塵。"
        ],
        "title": "和始平公貽一二賓僚",
        "id": "432be189-6b39-4fda-8ee8-32e1430d02c2"
    },
    {
        "author": "司馬光",
        "paragraphs": [
            "酒煙漠漠自生春，舞袖飄颻拍拍新。",
            "須信客歸絲竹散，清風白月解愁人。"
        ],
        "title": "留客",
        "id": "bfefa5af-3011-453d-a3cd-0eac628bd3a5"
    },
    {
        "author": "司馬光",
        "paragraphs": [
            "勢交倐忽易蕭條，賴有伊人尚建標。",
            "須信松筠凌雪茂，肯爲蒲柳望秋凋。",
            "欽賢高館三年別，廣漢專城百舍遙。",
            "書紙如雲詩叩玉，數憑疾翼度青霄。"
        ],
        "title": "和始平公長句寄漢州何學士",
        "id": "1ce8280f-53e7-4317-9c14-85b475dbf287"
    },
    {
        "author": "司馬光",
        "paragraphs": [
            "千騎駸駸簇畫輈，高旌大蓋五驊騮。",
            "齋中酒美連翩醉，湖上花繁爛漫遊。",
            "雞犬相聞通故里，旨甘不絕奉晨羞。",
            "只應朝夕平津閣，得向君前立勝籌。"
        ],
        "title": "濟川有書見貽云以親老須守遠郡以便祿養不得如光在主人幕下因以詩答",
        "id": "187935e7-741a-4785-9197-9677054542b6"
    },
    {
        "author": "司馬光",
        "paragraphs": [
            "下馬久徘徊，林芳殊未開。",
            "春風真有意，須待主翁來。"
        ],
        "title": "閼逢敦牂二月十一日與一二僚友遊叔禮園亭以詩戲呈",
        "id": "3940c095-2959-4758-a1f3-d2da3b5840fe"
    },
    {
        "author": "司馬光",
        "paragraphs": [
            "草樹弄春暉，家家倒載歸。",
            "誰憐獨醒客，日暝掩雙扉。"
        ],
        "title": "十四日小園置茶招宗聖應之皆辭以醉爲詩贈之",
        "id": "e5c6243f-f3c1-4b89-bb27-30f2808a4913"
    },
    {
        "author": "司馬光",
        "paragraphs": [
            "車馬東城路，芬芳數里塵。",
            "風光不相待，愁殺未遊人。"
        ],
        "title": "同僚有獨遊東遊者小詩寄之  其一",
        "id": "f4072e19-e10a-43dd-a466-db420254f0ce"
    },
    {
        "author": "司馬光",
        "paragraphs": [
            "咫尺東園樂，無如簿領何。",
            "春風連夜惡，聞道落花多。"
        ],
        "title": "同僚有獨遊東遊者小詩寄之  其二",
        "id": "0ad03ca7-ab7a-42e9-8bc6-5a3f0e8db875"
    },
    {
        "author": "司馬光",
        "paragraphs": [
            "城樓傳晚鼓，稍稍訟庭稀。",
            "起拂衣中土，還騎款段歸。"
        ],
        "title": "同僚有獨遊東遊者小詩寄之  其三",
        "id": "f7486ea4-4bfc-4ba3-9f66-bd848a4d1862"
    },
    {
        "author": "司馬光",
        "paragraphs": [
            "五陵年少競春暉，肥馬銀鞍白玉羈。",
            "何似松間煮新茗，更來花底覆殘棋。"
        ],
        "title": "小詩招僚友晚遊後園二首  其一",
        "id": "89b221c8-0160-4d76-93a0-b735bfe4acb2"
    },
    {
        "author": "司馬光",
        "paragraphs": [
            "麥田小雨隴微青，草樹欣欣照晚晴。",
            "花下客來醒亦好，猶勝閉戶過清明。"
        ],
        "title": "小詩招僚友晚遊後園二首  其二",
        "id": "93097cc1-65fc-42be-98e7-ebe2d3d6c646"
    },
    {
        "author": "司馬光",
        "paragraphs": [
            "公府豐暇豫，真成棄擲春。",
            "招邀俱勝友，爛漫醉芳辰。",
            "花艶穠無敵，文鋒健有神。",
            "猶勝擁朱墨，終日坐埃塵。"
        ],
        "title": "小園晚飲",
        "id": "894f12a4-8975-44be-bb8c-09ff7eee756d"
    },
    {
        "author": "司馬光",
        "paragraphs": [
            "嘉李繁相倚，園林淡泊春。",
            "齊紈剪衣薄，吳紵下機新。",
            "色與晴光亂，香和露氣勻。",
            "望中皆玉樹，環堵不爲貧。"
        ],
        "title": "李花",
        "id": "50bc787d-9d04-46d9-9915-03138fa395cf"
    },
    {
        "author": "司馬光",
        "paragraphs": [
            "臨風梳短髪，蕭颯晚凉新。",
            "不識市朝客，何如江海人。",
            "沈吟憑棐几，欹側带紗巾。",
            "濁世事無盡，東窗聊放神。"
        ],
        "title": "東窗",
        "id": "69bc24e5-a62e-47b4-8966-79b1e2c4a554"
    },
    {
        "author": "司馬光",
        "paragraphs": [
            "道盛經綸業，文高翰墨場。",
            "雍容偃藩地，密邇釣璜鄉。",
            "回首紅塵遠，清心白日長。",
            "山形抱城堞，谿影照公堂。"
        ],
        "title": "奉和始平公酬大資政吳侍郎  其一",
        "id": "14602fa5-6afe-4052-a77b-d6718be94d0b"
    },
    {
        "author": "司馬光",
        "paragraphs": [
            "䆉稏千塍碧，芙蕖萬頃香。",
            "跨波横略彴，逼地亞篔簹。",
            "大野禾麻溢，高齋几席凉。",
            "夔龍屢賡唱，東壁正垂光。"
        ],
        "title": "奉和始平公酬大資政吳侍郎  其二",
        "id": "c46df5b9-ec83-4e1a-889d-ac0591962161"
    },
    {
        "author": "司馬光",
        "paragraphs": [
            "野菊荒無數，班班初見花。",
            "徑須求一醉，試遣問東家。"
        ],
        "title": "晚行後園見菊戲宜甫",
        "id": "2def0465-8411-4692-a228-dd056b5bdc12"
    },
    {
        "author": "司馬光",
        "paragraphs": [
            "野菊未嘗種，秋花何處來。",
            "羞隨衆草没，故犯早霜開。",
            "寒蝶舞不去，夜蛬吟更哀。",
            "幽人自移席，小摘泛青杯。"
        ],
        "title": "野菊",
        "id": "78ca835a-244a-4a39-84ac-3265f72efb9b"
    },
    {
        "author": "司馬光",
        "paragraphs": [
            "城上調秋角，煙間發暝鐘。",
            "風枝搖宿鳥，霜草覆寒蛬。",
            "久負觀書樂，端愁束带恭。",
            "暫因羣吏散，還得遂幽慵。"
        ],
        "title": "秋夜",
        "id": "77f960fc-1ff2-420a-870d-6ac1c1726584"
    },
    {
        "author": "司馬光",
        "paragraphs": [
            "西家壺已倒，次第向東鄰。",
            "朱戶如堅閉，黄花惡笑人。"
        ],
        "title": "再呈宜甫",
        "id": "886179d6-bc42-46f8-9981-79a2cb232ae0"
    },
    {
        "author": "司馬光",
        "paragraphs": [
            "主人倦邀客，寂寞委蒼苔。",
            "此日開無益，明年不復開。"
        ],
        "title": "宜甫家有金鈴菊客未之識因代菊贈宜甫",
        "id": "d97b4a40-3306-4da5-ad99-040bb3670749"
    },
    {
        "author": "司馬光",
        "paragraphs": [
            "疏星映戶月流天，羣動收聲四寂然。",
            "嗟爾寒蛬怨何事，悲吟徹曙亦無眠。"
        ],
        "title": "深夜",
        "id": "8bac73aa-7f90-490d-80bb-18d0e3f010dd"
    },
    {
        "author": "司馬光",
        "paragraphs": [
            "鳳口除書下九閽，簪紳拭目仰殊恩。",
            "曉提麟筆依華蓋，日就螭坳記聖言。",
            "桃李新陰方藹藹，驊騮老志更軒軒。",
            "主人喜見相如達，趣召鄒枚洗玉樽。"
        ],
        "title": "奉和始平公喜聞昌言修注",
        "id": "5818fd13-22f5-408c-b056-a0721a7809d8"
    },
    {
        "author": "司馬光",
        "paragraphs": [
            "寒風細雨未晴天，密似輕塵薄似煙。",
            "一室獨吟圖史亂，四鄰高會綺羅鮮。",
            "鴈飛斜柱絃隨指，蟹薦新螯酒滿船。",
            "自笑不歌仍不飲，昏昏只解枕牀眠。"
        ],
        "title": "秋雨霽倏聞宗聖案伎應之飲酒詩呈宜甫",
        "id": "bdffac02-9844-4843-b390-e6e3ff02bdb8"
    },
    {
        "author": "司馬光",
        "paragraphs": [
            "賓主俱歡醉，高樓迥倚空。",
            "形忘羈檢外，酒散笑談中。",
            "晚市煙初白，秋園葉半紅。",
            "登臨不厭數，朝夕是寒風。"
        ],
        "title": "宜甫東樓晚飲",
        "id": "272e3e78-f27a-4c1b-b84e-1cae642353a1"
    },
    {
        "author": "司馬光",
        "paragraphs": [
            "征西大府開，後乘得高才。",
            "區脫烽煙静，渠搜職貢來。",
            "隴雲低玉帳，羌舞奉金罍。",
            "信美從軍樂，脩梧茂帝臺。"
        ],
        "title": "送魏寺丞赴辟秦州判官",
        "id": "ede64321-9254-4754-a742-40c328b4ed7d"
    },
    {
        "author": "司馬光",
        "paragraphs": [
            "曾下青田啄玉苗，泥沙病羽久蕭條。",
            "謫仙不欲留塵世，依舊提攜上碧霄。"
        ],
        "title": "昌言謫官符離有病鶴折翼舟載以行及還修注始平公以詩問之命光同賦二首  其一",
        "id": "ab6d02ff-681c-41dd-a655-a0ac3596f8d8"
    },
    {
        "author": "司馬光",
        "paragraphs": [
            "相閣書傳紫闥深，破緘先問九臯禽。",
            "不令一物傷天理，仁愛方知真宰心。"
        ],
        "title": "昌言謫官符離有病鶴折翼舟載以行及還修注始平公以詩問之命光同賦二首  其二",
        "id": "4839695c-1bed-450d-952e-a5726872bb57"
    },
    {
        "author": "司馬光",
        "paragraphs": [
            "躍馬津亭未幾何，宦遊容易十年過。",
            "飄颻空似隨流梗，寂寞猶爲掛壁梭。",
            "西嶺應餘當日翠，南湖真減幾分波。",
            "輸君尚得飛征蓋，重向春園聽舊歌。"
        ],
        "title": "和聶之美重遊東郡二首  其一",
        "id": "65d4aaea-bb6c-4621-bc10-44d364a73f60"
    },
    {
        "author": "司馬光",
        "paragraphs": [
            "南湖重過又逢春，官柳雖疏亦解新。",
            "臺榭傾欹賓友散，臨風愁殺獨遊人。"
        ],
        "title": "和聶之美重遊東郡二首  其二",
        "id": "9be92b81-abfd-469b-8205-98bee8887648"
    },
    {
        "author": "司馬光",
        "paragraphs": [
            "山澤欲焦枯，炎光滿太虚。",
            "不知天地外，暑氣復何如。"
        ],
        "title": "大熱",
        "id": "3357f411-aa66-4fbe-8ff8-8352ab249b7d"
    },
    {
        "author": "司馬光",
        "paragraphs": [
            "夷齊雙骨已成塵，獨有清名日日新。",
            "餓死溝中人不識，可憐今古幾何人。"
        ],
        "title": "夷齊",
        "id": "e6f8ec91-21eb-44b1-b177-92167bf194fb"
    },
    {
        "author": "司馬光",
        "paragraphs": [
            "太守金閨客，天朝應對才。",
            "非因板輿戀，寧駕使車來。",
            "水鑑秋毫盡，霜鋒錯節開。",
            "清風偏千里，不獨此高臺。"
        ],
        "title": "清風臺",
        "id": "8790b54f-56c8-4a21-b96f-23af347fecac"
    },
    {
        "author": "司馬光",
        "paragraphs": [
            "燈火動魚磯，湖邊過鳥稀。",
            "孤蟾久未上，五馬不成歸。",
            "長嘯風生座，高吟露滿衣。",
            "閑情無日厭，岸幘對清暉。"
        ],
        "title": "佇月亭",
        "id": "3ba730bd-fdd6-470c-940e-436f63a5244b"
    },
    {
        "author": "司馬光",
        "paragraphs": [
            "三蜀膏腴地，偏於藥物宜。",
            "小畦千種聚，春雨一番滋。",
            "山相慚多識，桐君未偏知。",
            "佗年似胡廣，飬壽復扶衰。"
        ],
        "title": "藥圃",
        "id": "60ce51e6-3b64-453b-b827-72235fc1e1aa"
    },
    {
        "author": "司馬光",
        "paragraphs": [
            "二何迹相繼，竹塢日陰森。",
            "欲識飬民意，先觀愛物心。",
            "低垂樽俎冷，密映管絃深。",
            "勿怪湖光少，年來碧影侵。"
        ],
        "title": "竹塢",
        "id": "be591d25-b893-41fb-b84a-902fb384ff87"
    },
    {
        "author": "司馬光",
        "paragraphs": [
            "疊鼓花前急，紅旌竹外高。",
            "驚飈分白羽，餘響振烏號。",
            "壯觀傾春陌，讙聲湧夜濤。",
            "因兹刑禮俗，豈獨事遊遨。"
        ],
        "title": "射堋",
        "id": "c9902f20-a024-4d6f-b88a-e7275af125a8"
    },
    {
        "author": "司馬光",
        "paragraphs": [
            "房公昔漂泊，置酒此鳴琴。",
            "人事有憂樂，山光無古今。",
            "風流俱寂寞，結構尚蕭森。",
            "松竹含虚籟，猶疑絃上音。"
        ],
        "title": "玉徽亭",
        "id": "bf734439-81da-4ccc-8c0a-2a5e2b05b8ec"
    },
    {
        "author": "司馬光",
        "paragraphs": [
            "使君有書癖，記覽浩無涯。",
            "况此孤楼迥，端無外物譁。",
            "横肱欹曲几，搔首落烏紗。",
            "此趣人誰識，長吟窗日斜。"
        ],
        "title": "書樓",
        "id": "c9690f70-4d73-419c-a4e9-5f907ff32e55"
    },
    {
        "author": "司馬光",
        "paragraphs": [
            "朔旦集俺吏，兹堂簪組繁。",
            "舞空孤鶴下，映日兩鳬翻。",
            "花散東方騎，萍浮北海樽。",
            "須知太守貴，鐃吹引朱輪。"
        ],
        "title": "朔會堂",
        "id": "c02ba22d-6801-47dd-9e67-595f06d07346"
    },
    {
        "author": "司馬光",
        "paragraphs": [
            "曲水華榱下，浮觴去復還。",
            "浪搖花影碎，日射酒缸殷。",
            "滅沒遙尋客，徘徊怯度灣。",
            "窮歡不知醉，清泚照心顔。"
        ],
        "title": "浮醳亭",
        "id": "5b18580a-54c4-4864-b557-45c10a52bc3c"
    },
    {
        "author": "司馬光",
        "paragraphs": [
            "波澄蔭羣木，永日湛清華。",
            "碧篠静秋色，白蘋低晚花。",
            "松聲工醒酒，泉味最便茶。",
            "外事付丞掾，無妨風景嘉。"
        ],
        "title": "清燕亭",
        "id": "a8bc7df3-b31f-4dd9-b5f8-d7c0e99345d4"
    },
    {
        "author": "司馬光",
        "paragraphs": [
            "橋下流芳度，餘春日夕催。",
            "呼人洗樽斚，招客藉莓苔。",
            "倚柱時流滯，隨波乍往迴。",
            "仙家如不近，安得此花來。"
        ],
        "title": "流芳橋",
        "id": "93c63a64-eff7-4a8a-9709-950f31bc6d6e"
    },
    {
        "author": "司馬光",
        "paragraphs": [
            "簾櫳分曉色，遠樹子規啼。",
            "濃露侵衣冷，晴煙壓水低。",
            "神遊靈境徤，身入畫圖迷。",
            "衙吏無煩報，河洲鷺正棲。"
        ],
        "title": "曉景亭",
        "id": "a9d6d81c-2fdb-4832-9c3b-80d5381642cb"
    },
    {
        "author": "司馬光",
        "paragraphs": [
            "廣漢土平遠，已嫌丘壑疏。",
            "呼工刻巖洞，應手出庭除。",
            "縹渺神仙宅，嵌空虎豹居。",
            "人功與天力，秀絕兩何如。"
        ],
        "title": "假山",
        "id": "99ab3d5e-b459-4e45-a8b3-575d13718181"
    },
    {
        "author": "司馬光",
        "paragraphs": [
            "橋邊春意近，五馬屢徘徊。",
            "湖水旦暮淥，林花早晚開。",
            "適因嘗酒到，又爲賦詩来。",
            "借問雙華表，經過日幾回。"
        ],
        "title": "探花橋",
        "id": "e92154ba-449c-47fc-adf4-24ba673f0a39"
    },
    {
        "author": "司馬光",
        "paragraphs": [
            "繁絃凝綠水，疊鼓摻漁陽。",
            "風結舞初急，塵飛歌正長。",
            "鳬鷖爭上下，棟宇爲低昂。",
            "太守且安坐，新聲未遽央。"
        ],
        "title": "樂軒",
        "id": "7c55343c-eb59-42aa-8958-8c2aed3c4a74"
    },
    {
        "author": "司馬光",
        "paragraphs": [
            "使君張皂蓋，高宴碧湖心。",
            "苒蒻牽菱蔓，夷猶泊柳陰。",
            "晚風侵坐冷，春浪沒篙深。",
            "倒載歸何晚，波間夕照沈。"
        ],
        "title": "坐船",
        "id": "a8e32111-9ca2-4c84-b843-2b026577878d"
    },
    {
        "author": "司馬光",
        "paragraphs": [
            "周官歛珍味，漢苑結芳根。",
            "何意荒洲上，猶餘嘉樹存。",
            "犯寒花已發，迎暑實尤繁。",
            "願逐蒲萄使，離宮奉至尊。"
        ],
        "title": "枇杷洲",
        "id": "01c82c60-d54e-4685-aea6-99c90eadea92"
    },
    {
        "author": "司馬光",
        "paragraphs": [
            "旅食緇衣館，飄蓬怳自迷。",
            "樹横寒霧遠，山隱古原低。",
            "愁暮空庭雀，驚晨别墅雞。",
            "故人何處在，依約玉繩西。"
        ],
        "title": "寓泊鄭圃寄獻昌言舍人",
        "id": "27165cc8-8124-4849-bac3-0407ef36f47c"
    },
    {
        "author": "司馬光",
        "paragraphs": [
            "相印東臨汶水陽，兩看春葉與秋霜。",
            "登山置酒延鄒湛，上馬回鞭問葛強。",
            "溪竹低垂寒滴翠，露荷相倚凈交香。",
            "宵衣深念長城固，肯得從容傲醉鄉。"
        ],
        "title": "奉和始平公憶東平  其一",
        "id": "f2e9f02a-c119-4563-9116-523cc60f76d5"
    },
    {
        "author": "司馬光",
        "paragraphs": [
            "千巖秀色擁晴川，萬頃陂光上下天。",
            "委地魚鹽隨處市，蔽空桑柘不容田。",
            "訟庭虚静官曹樂，儒服寛長邑里賢。",
            "不爲從知方負羽，獨乘魚艇老風煙。"
        ],
        "title": "奉和始平公憶東平  其二",
        "id": "02fb33b9-ccfc-4e78-8f20-31558adc684b"
    },
    {
        "author": "司馬光",
        "paragraphs": [
            "驪駒北上雪孱顔，韊矢前驅度漢關。",
            "僧室松杉清照眼，驛亭煙火迥依山。",
            "馬銜邊草枯猶瘦，鴈怯胡雲冷未還。",
            "賤子不須回首問，鬢毛蕭颯簿書間。"
        ],
        "title": "和運使舍人北園餞别行憩三交僧舍冒雪宿百井關見寄",
        "id": "fd13613c-9d2b-4bb0-8f85-8e5c4a5395da"
    },
    {
        "author": "司馬光",
        "paragraphs": [
            "按節羊腸阪，褰帷並塞州。",
            "仁風熙愛日，清德凛高秋。",
            "甘澤隨征蓋，華星近戍楼。",
            "佗年叱馭事，直筆寄歆彪。"
        ],
        "title": "又和留題定襄驛",
        "id": "511d6cbb-e8f5-4642-a031-ab7ccd7af421"
    },
    {
        "author": "司馬光",
        "paragraphs": [
            "承明共直廬，瞬息八年餘。",
            "幸託屏星駕，前迎使者車。",
            "跡雖殊貴賤，心不置親疏。",
            "青眼披情素，猶如相見初。"
        ],
        "title": "又寄獻",
        "id": "5d65cd2f-ca7c-48f0-afa7-0fa8ba848370"
    },
    {
        "author": "司馬光",
        "paragraphs": [
            "英名愧終賈，高節謝巢由。",
            "直取雲山笑，空爲簪組羞。",
            "浮沈乖俗好，隱顯拙身謀。",
            "惆悵臨清鑑，霜毛不待秋。"
        ],
        "title": "自嘲",
        "id": "a40a30d1-76cb-47b1-8fae-7b21497dd683"
    },
    {
        "author": "司馬光",
        "paragraphs": [
            "天心均煦嫗，物態異芬芳。",
            "上國花應爛，邊城柳未黄。",
            "清明空改火，元已漫浮觴。",
            "仍說秋寒早，年年八月霜。"
        ],
        "title": "晉陽三月未有春色",
        "id": "3d701579-7d88-44a3-b192-713afc284a36"
    },
    {
        "author": "司馬光",
        "paragraphs": [
            "春風不勝雪，散漫度龍沙。",
            "密映緣谿柳，爭飛亂眼花。",
            "鴟夷賒美酒，油壁繫輕車。",
            "塞下芳菲晚，聊將當物華。"
        ],
        "title": "柳溪對雪",
        "id": "38a32f1e-5334-4eba-b8bc-9135d2f2ac03"
    },
    {
        "author": "司馬光",
        "paragraphs": [
            "軍廚重羊酪，饗士舊風傳。",
            "不數紫蓴滑，徒誇素鮪鮮。",
            "𤐣蠡煩挏取，勺藥助烹煎。",
            "莫與吳兒說，還令笑茂先。"
        ],
        "title": "酪羮",
        "id": "870115d9-bbce-4d35-99f9-d8d468dcc126"
    },
    {
        "author": "司馬光",
        "paragraphs": [
            "爵臺今已傾，飄瓦出蕪城。",
            "還入縑緗用，尤資筆墨精。",
            "相君憐古物，內史擅書名。",
            "聊用飛軍檄，何愁楯鼻平。"
        ],
        "title": "奉同道矩謝始平公惠硯",
        "id": "a7d7e1d8-509f-4273-b30b-52f07709a3fb"
    },
    {
        "author": "司馬光",
        "paragraphs": [
            "谿光不動柳風輕，玉帳森沈擁萬兵。",
            "鷗入煙中閑自舞，魚翻波面喜相迎。",
            "樓船下視晴天碧，鼓吹前驅遠陌清。",
            "桃李歸時應盛發，薫然和氣滿春城。"
        ],
        "title": "陪始平公燕柳谿",
        "id": "ec2db02a-a887-4d04-8fee-cdbf46729e38"
    },
    {
        "author": "司馬光",
        "paragraphs": [
            "粹美清廟器，可嗟沉下僚。",
            "優遊仲舉坐，洋溢海沂謠。",
            "奏課應居首，知音况滿朝。",
            "從今黄鵠舉，眼冷看青霄。"
        ],
        "title": "送王都官官滿還都",
        "id": "b463c59c-7e8b-4af0-9bd7-405350b19f88"
    },
    {
        "author": "司馬光",
        "paragraphs": [
            "忽忽此何地，經時更自猜。",
            "深疑醉裏得，復似夢中來。",
            "薄宦真何益，浮生信可咍。",
            "鵬蜩定有分，不若寸心灰。"
        ],
        "title": "到并州已復數月率爾成詩",
        "id": "a72da23b-6e8e-41a6-9997-aedef6a25e3a"
    },
    {
        "author": "司馬光",
        "paragraphs": [
            "田家繁杏壓枝紅，遠勝桃夭與李穠。",
            "何事偏宜閑處植，無端復向别時逢。",
            "林間暫繫黄金勒，花下聊飛碼碯鍾。",
            "會待重來醉嘉樹，只愁風雨不相容。"
        ],
        "title": "和道矩送客汾西村舍杏花盛開置酒其下",
        "id": "d3d02611-a237-4b10-a558-93ff7297c21d"
    },
    {
        "author": "司馬光",
        "paragraphs": [
            "春木爭秀發，嗟君獨不材。",
            "須慚一花少，強逐衆芳開。",
            "頑艶人誰采，微香蝶不來。",
            "直爲無用物，空爾費栽培。"
        ],
        "title": "北軒老杏其大十圍春色向晚止開一花予憫其憔悴作詩嘲之",
        "id": "fb184a0e-d8a6-4555-b853-017602706109"
    },
    {
        "author": "司馬光",
        "paragraphs": [
            "造物本非我，榮枯那足言。",
            "但餘良幹在，何必艶花繁。",
            "壯麗華林苑，歡娛梓澤園。",
            "芳菲如可采，豈得侍君軒。"
        ],
        "title": "杏解嘲",
        "id": "878fdc46-bc2f-4184-9c9a-086644a8cced"
    },
    {
        "author": "司馬光",
        "paragraphs": [
            "明主於庶獄，選才從本朝。",
            "鄼侯三尺律，漢使一封軺。",
            "郡國清名滿，關河古意饒。",
            "淒涼乘障客，華髪日蕭蕭。"
        ],
        "title": "寄陜西提刑江學士",
        "id": "c92e4a19-b4fe-471f-852a-3a06e256b7a9"
    },
    {
        "author": "司馬光",
        "paragraphs": [
            "滄溟浴日照春臺，組練光中玉帳開。",
            "汾水騰凌金鼓震，西山宛轉斾旌迴。",
            "逍遙靜散晴空雨，叱咤横飛迥野雷。",
            "坐鎮四夷真漢相，武侯空復道英才。"
        ],
        "title": "從始平公城西大閲",
        "id": "47a04e4d-fe45-485a-a358-14237993dd07"
    },
    {
        "author": "司馬光",
        "paragraphs": [
            "浩歌縱飲任天機，莫使歡娛與性違。",
            "玉枕醉人從獨卧，金羈倦客聽先歸。",
            "須知會府閑時少，況復邊城樂事稀。",
            "花卉正濃風日好，今年已不負春暉。"
        ],
        "title": "陪諸君北園樂飲",
        "id": "73e121f7-a0d8-4f4f-bdcd-47d5d86b55ce"
    },
    {
        "author": "司馬光",
        "paragraphs": [
            "繁枝細葉互低昂，香敵酴醾艶海棠。",
            "應爲窮邊太寥落，併將春色付穠芳。"
        ],
        "title": "和道矩紅梨花二首  其一",
        "id": "6bf81e25-12a7-40cc-b34e-67640adcdcb3"
    },
    {
        "author": "司馬光",
        "paragraphs": [
            "蜀江新錦濯朝陽，楚國纖腰傅薄粧。",
            "何事白花零落早，同時不改鬭芬芳。"
        ],
        "title": "和道矩紅梨花二首  其二",
        "id": "3e3537b0-d11f-4168-91d3-423b66632679"
    },
    {
        "author": "司馬光",
        "paragraphs": [
            "芙蓉幕下惜餘閑，不使芳華取次殘。",
            "珍果醇醪與新句，併將佳味助清歡。"
        ],
        "title": "和懋賢聞道矩小園置酒助以酒果副之以詩",
        "id": "d42fdf71-d9c1-4834-b75c-4f83c7a3b333"
    },
    {
        "author": "司馬光",
        "paragraphs": [
            "爛漫不解賞，飄零空慘悽。",
            "殘紅正滿地，不忍踏芳蹊。"
        ],
        "title": "數日不至後圃今晚偶來芳物都盡率然成詩",
        "id": "c09ebb33-304b-4e7c-b4c5-88b001a4a805"
    },
    {
        "author": "司馬光",
        "paragraphs": [
            "京洛春應老，河邊初解顔。",
            "碧浮煙際草，翠滴雨餘山。",
            "目極褰帷外，詩成攬轡間。",
            "滿川桃李色，共喜傳車還。"
        ],
        "title": "和樂道自河外南轅過宜芳雨晴和氣景物可愛馬上偶成",
        "id": "0067eaab-a345-4a9d-bf3e-5e9ca7f4dbb3"
    },
    {
        "author": "司馬光",
        "paragraphs": [
            "窮邊已深夏，氣色耿清秋。",
            "鮮旭開山郭，涼煙澹戍樓。",
            "兠鈴烽火息，區脫虜塵收。",
            "迨此軍中暇，無妨文雅遊。"
        ],
        "title": "夏日",
        "id": "5783d747-0933-49ad-8b08-7f116a03045d"
    },
    {
        "author": "司馬光",
        "paragraphs": [
            "畫戟衣中趨絳帳，驛亭門外拂征鞍。",
            "已嗟漂泊三年别，更負從容十日歡。",
            "暖席未窮談笑樂，陟岡相望滯留難。",
            "揚鞭策馬幾多意，原上秋風作曉寒。"
        ],
        "title": "晨發故關寄逢吉",
        "id": "0c947fba-5e08-4201-9001-523f76621d07"
    },
    {
        "author": "司馬光",
        "paragraphs": [
            "月華秋色雨鮮新，萬里澄空不受塵。",
            "兔濯素毛騰浩露，桂飄香實下飛輪。",
            "光侵酒面寒無力，清入詩豪健有神。",
            "坐客何須辭醉倒，相君應不惜車茵。"
        ],
        "title": "中秋夕始平公命與考校諸君置酒賦詩",
        "id": "37fc6b59-96d1-45a1-8fdf-94eca2723b9a"
    },
    {
        "author": "司馬光",
        "paragraphs": [
            "身如五嶺炎蒸裏，心似三江高浪中。",
            "誰道醉鄉風土好，舟車常願不相通。"
        ],
        "title": "病酒呈晉州李八丈",
        "id": "b8e1bb04-f40a-468f-b668-8758a0ba6d19"
    },
    {
        "author": "司馬光",
        "paragraphs": [
            "天祿淹回德齒尊，暫留汾曲兩朱轓。",
            "閑軒坐嘯正飛雪，同舍倦遊來及門。",
            "空嘆高歌如郢客，愧無佳賦似文園。",
            "坐中猶欠鄰幾在，深負棋枰與酒樽。"
        ],
        "title": "和李八丈小雪同會有懷鄰幾",
        "id": "0aebe675-7690-4c09-b43a-8eb16bf51614"
    },
    {
        "author": "司馬光",
        "paragraphs": [
            "春盡蕪城天一涯，白榆生莢柳生花。",
            "滿川戰骨知誰罪，深屬來人戒覆車。"
        ],
        "title": "三月晦日登豐州故城",
        "id": "0920ec40-b69c-44db-b018-67af135fe2bd"
    },
    {
        "author": "司馬光",
        "paragraphs": [
            "朝家重典刑，書府借時英。",
            "鉦鼓喧江下，雲山拂眼清。",
            "秋風鱸鱠美，書日錦衣榮。",
            "勿似朱翁子，空令守邸驚。"
        ],
        "title": "送張學士兩浙提點刑獄",
        "id": "4c70aa7e-d9fc-4f37-98ea-2598021b8d63"
    },
    {
        "author": "司馬光",
        "paragraphs": [
            "去歲雙毛白，今春一齒零。",
            "人生浮似葉，客宦泛如萍。",
            "塞上貂裘弊，天涯海氣腥。",
            "何當占箕潁，蕭散並柴扃。"
        ],
        "title": "寄聶之美",
        "id": "71408a75-282a-4ca9-82c0-ce443864a539"
    },
    {
        "author": "司馬光",
        "paragraphs": [
            "心目悠悠逐去鴻，别來容易四秋風。",
            "莫嗟密密書連紙，萬里經年信一通。"
        ],
        "title": "又寄",
        "id": "ad3f005d-10a0-4244-b973-cfdfb5e9b1b4"
    },
    {
        "author": "司馬光",
        "paragraphs": [
            "迢遞銅梁道，凝嚴青瑣闈。",
            "負書當日去，鳴玉此時歸。",
            "鄉樹迎朱轂，江花照錦衣。",
            "臨邛不足並，榮耀古今稀。"
        ],
        "title": "送昌言舍人得告還蜀三首  其一",
        "id": "cde236f5-89f9-4a4e-ad22-846ae1d2a641"
    },
    {
        "author": "司馬光",
        "paragraphs": [
            "悽愴懷桑梓，劬勞詠蓼莪。",
            "樹風今遠矣，鼎食奈悲何。",
            "劍閣登車近，秦關屈指過。",
            "騰裝纔首路，夕夢已江沱。"
        ],
        "title": "送昌言舍人得告還蜀三首  其二",
        "id": "57352406-2b43-438a-90a8-27e608bd7741"
    },
    {
        "author": "司馬光",
        "paragraphs": [
            "富貴動歸思，由来光里閭。",
            "戒門羞主父，負弩笑相如。",
            "外物有榮悴，中心無戚疏。",
            "遙知見親舊，不改布衣初。"
        ],
        "title": "送昌言舍人得告還蜀三首  其三",
        "id": "0febf00d-fc1b-49aa-baad-f418c47104ef"
    },
    {
        "author": "司馬光",
        "paragraphs": [
            "舟楫才猷大，冰霜德操堅。",
            "陶鈞成茂業，書史樂高年。",
            "瞻望簪紳共，吁嗟館舍捐。",
            "舉時無異論，方信令名全。"
        ],
        "title": "祁國正獻公挽歌三首  其一",
        "id": "74c36228-de6a-44da-b9e2-3a2134d19d49"
    },
    {
        "author": "司馬光",
        "paragraphs": [
            "鈞玉吳臺舊，誅茅梁苑新。",
            "位登華衮貴，家似布衣貧。",
            "直道高當世，清風遺後人。",
            "千秋寒照目，竹帛不棲塵。"
        ],
        "title": "祁國正獻公挽歌三首  其二",
        "id": "597718b5-bca4-4680-a33c-d45f23c3ebad"
    },
    {
        "author": "司馬光",
        "paragraphs": [
            "先子同烏府，知音誠皦然。",
            "脫縗来拜伏，撫首辱哀憐。",
            "迨此泉扃掩，空悲塵網牽。",
            "無由懷酒絮，撇涕望新阡。"
        ],
        "title": "祁國正獻公挽歌三首  其三",
        "id": "59f00593-81bb-4ee2-b7b4-e5dbdf9524d2"
    },
    {
        "author": "司馬光",
        "paragraphs": [
            "石室書編富，金華講席重。",
            "薦神歸愽洽，鳴玉稱雍容。",
            "貳負纍囚象，尸臣古瑑蹤。",
            "老成今已矣，咨訪欲誰從。"
        ],
        "title": "侍讀王文公挽歌二首  其一",
        "id": "bbcde7fe-237b-452f-b27a-f43d1793aa9a"
    },
    {
        "author": "司馬光",
        "paragraphs": [
            "杖底潛蛇影，門陰集戴鵀。",
            "玉樓新記就，石槨舊銘沈。",
            "篋有封巒札，籝無遺子金。",
            "寂寥封馬鬛，秋色凈松林。"
        ],
        "title": "侍讀王文公挽歌二首  其二",
        "id": "3b3e6e7d-0c3f-4599-85c2-5f0a591d8dbc"
    },
    {
        "author": "司馬光",
        "paragraphs": [
            "明直君臣合，安危將相兼。",
            "金章四輔貴，玉帳萬兵嚴。",
            "禦侮長城隱，臨繁利刃銛。",
            "南山霣巖石，何以慰民瞻。"
        ],
        "title": "相國廣平文簡程公挽歌二首  其一",
        "id": "58c62cee-7df3-4da2-ae91-493305cb7304"
    },
    {
        "author": "司馬光",
        "paragraphs": [
            "帝誥封泥紫，皇墳殺簡青。",
            "坐談安玉壘，專對讋龍庭。",
            "黼黻昭文理，冰霜瑩典刑。",
            "英靈入箕尾，終古作天星。"
        ],
        "title": "相國廣平文簡程公挽歌二首  其二",
        "id": "1f931207-6dff-4f3a-9063-25c816c39bbe"
    },
    {
        "author": "司馬光",
        "paragraphs": [
            "白髪添新鑷，紅塵滿弊衣。",
            "人生適未值，吾道豈云非。",
            "鞏洛風煙遠，函秦草樹微。",
            "長安春酒美，行樂勿令希。"
        ],
        "title": "送王書記之官永興",
        "id": "fe2e5734-8911-44e5-8fc4-9bc34557a342"
    },
    {
        "author": "司馬光",
        "paragraphs": [
            "霜露蒼蒼宰樹高，累茵列鼎重鴻毛。",
            "蒹葭自幸猶依玉，髖髀何能學奏刀。",
            "才薄無由禆覆燾，命奇不得報劬勞。",
            "平生念此心先亂，蓼蓼難分莪與蒿。"
        ],
        "title": "和錢學士呈邵興宗",
        "id": "64137567-446a-4be1-9340-ffc81c093a19"
    },
    {
        "author": "司馬光",
        "paragraphs": [
            "束带朝尚早，蓬門未脫扃。",
            "短籬潛落月，老樹带孤星。",
            "隱几貂裘黑，開編竹簡青。",
            "子雲非執戟，何以得窮經。"
        ],
        "title": "曉思",
        "id": "05551700-3ed6-4bbb-996f-9f24b01b6b8b"
    },
    {
        "author": "司馬光",
        "paragraphs": [
            "熬漉滄波耗，征輸澤國貧。",
            "嬰羅矜赤子，運筴借能臣。",
            "拜手觚稜曉，浮舟狼湯春。",
            "東南待蘇息，别酒莫逡巡。"
        ],
        "title": "送朱職方提舉江淮運鹽",
        "id": "7cc1ce61-d749-4243-ba42-db5e5b62d820"
    },
    {
        "author": "司馬光",
        "paragraphs": [
            "狼湯春流滿，蕪湖候吏迎。",
            "旌旟曉日麗，鉦鼓野風清。",
            "暫喜紅塵遠，休嗟素髪生。",
            "專城方四十，自古以爲榮。"
        ],
        "title": "送次道知太平州",
        "id": "321fc672-9569-4169-9429-6c69c169eac2"
    },
    {
        "author": "司馬光",
        "paragraphs": [
            "佳郡望都城，相聞擊柝聲。",
            "賓朋纔執别，耆舊已前迎。",
            "綵服當年戲，驪駒此日榮。",
            "絃歌應盡在，琴調不須更。"
        ],
        "title": "送蘇屯田知單州",
        "id": "f7bde166-d77f-4529-9ce5-4e0fbf103ef7"
    },
    {
        "author": "司馬光",
        "paragraphs": [
            "吳越爲君土，崤函是我家。",
            "濯纓從吏事，傾蓋聚京華。",
            "奕世交朋重，同僚分誼加。",
            "聲光嘗耳剽，臭味辱肩差。",
            "選士參縣石，烝髦應椓罝。",
            "帝畿圍日月，蓬堵積煙霞。",
            "咨訪傾肝膽，推褒借齒牙。",
            "後來慚瓦礫，旁倚愧蒹葭。",
            "談論寥天一，詼諧老柏槎。",
            "虚舟坦莫逆，璞玉瑩無瑕。",
            "信美陪遊衍，胡爲起咄嗟。",
            "勞歌盡鄉思，旅夢各天涯。",
            "誠厭簪紳累，難堪獄訟譁。",
            "缿筩朝插蝟，貫索暮如麻。",
            "霢霂霑朝服，蜩螗沸尹衙。",
            "宿姦牢窟宅，弊俗費鞭撾。",
            "鮆鱠思吹絮，羊羮憶卧沙。",
            "梅林連雨熟，梨味得霜佳。",
            "秋色城臨水，春風路入花。",
            "稻肥初斷蟹，桑密不通鴉。",
            "蹙衂浮盤芡，鈎聯卧壠瓜。",
            "江蓴半卷葉，石蕨乍舒芽。",
            "風物隨鄉樂，山川苦道遐。",
            "若人才有裕，修已德無邪。",
            "正恐臨髖髀，安能捨鏌鎁。",
            "怒飛期寖逼，肥遯迹猶賖。",
            "不比溝中木，微同井底蛙。",
            "果能真引去，誰復強邀遮。",
            "旋結蝸牛舍，還乘下澤車。",
            "閉門常反拒，醉幘任欹斜。",
            "林野遊如鹿，泥塗蟄似蛇。",
            "故人時記憶，陽羨致新茶。"
        ],
        "title": "錢君倚示詩有歸吳之興爲詩三十二韻以贈",
        "id": "79ad79c6-51bd-41ab-bb30-ee5f1725e9c5"
    },
    {
        "author": "司馬光",
        "paragraphs": [
            "晝日少閑暇，中宵夢亦勞。",
            "符移空浩浩，榜楚鎮謷謷。",
            "敢說今求郡，番思昔坐曹。",
            "羨君乘五馬，東去一何高。"
        ],
        "title": "喜張聖民得登州",
        "id": "752f057d-1f76-429d-9b2d-a6b522515ec8"
    },
    {
        "author": "司馬光",
        "paragraphs": [
            "一鶚曾飛奏，中林下鶴書。",
            "今乘使君馬，重到逸人居。",
            "松竹過從久，閭閻惠愛餘。",
            "只應棠樹影，比舊更扶疏。"
        ],
        "title": "詩寄雲夫處士老兄兼呈知府待制八丈",
        "id": "0d0d3516-f68e-426b-ba71-e8009535d1eb"
    },
    {
        "author": "司馬光",
        "paragraphs": [
            "結交英俊樂如何，風誼敦明寄詠歌。",
            "自致青雲今有幾，化爲異物已居多。",
            "櫝中本自沽良價，毫末安能滑至和。",
            "鄰笛不堪頻嘆息，酒爐那得重經過。",
            "年華易度窗塵影，人事難期海水波。",
            "賢業著鞭猶可在，況君壯齒未蹉跎。"
        ],
        "title": "和任屯田感舊敘懷",
        "id": "23b4f009-7e73-4043-b110-ed6712664b14"
    },
    {
        "author": "司馬光",
        "paragraphs": [
            "征蓋霜空迥，飄飄迎塞鴻。",
            "虜牙侵海角，漢節下天中。",
            "酒薄陰山雪，裘寒易水風。",
            "邊聲不可聽，歸思浩無窮。"
        ],
        "title": "送李學士使北",
        "id": "b48e9409-5548-411c-968f-f044d05715ce"
    },
    {
        "author": "司馬光",
        "paragraphs": [
            "十萬貔貅士，旌旗晉水陽。",
            "元戎倚耆碩，别乘選才良。",
            "秀直寒松節，精明利劍鋩。",
            "知君留滯久，從此欲騰驤。"
        ],
        "title": "送薛水部十丈通判并州",
        "id": "d23c0969-f875-475f-a6c4-a87608b18af4"
    },
    {
        "author": "司馬光",
        "paragraphs": [
            "聲教空巖穴，夫君集帝庭。",
            "辭華動丹扆，光價塞青冥。",
            "俊德爭推轂，榮塗易建瓴。",
            "陸離寒水玉，磊落曙天星。",
            "得喪誰先識，艱虞困屢經。",
            "蹉跎渥洼足，漂泊鳳凰翎。",
            "粉署疏恩紀，甘棠寄典刑。",
            "仁風思布濩，疲俗待綏寧。",
            "賤子良多愧，餘光每乞靈。",
            "題名聯士版，占籍備民丁。",
            "種種顛毛白，蕭蕭壟栢青。",
            "陌頭瞻皁蓋，獨立涕飄零。"
        ],
        "title": "送祖澤之守陜",
        "id": "b8d91460-4297-4c8d-be58-1bcbda65149f"
    },
    {
        "author": "司馬光",
        "paragraphs": [
            "舜禹曾何與，羲農實強名。",
            "含靈徒叶贊，造物始無情。",
            "閶闔非煙澹，觚稜曉氣清。",
            "葳蕤大衢隘，殷轔外朝盈。",
            "鮮旭分衣繪，薫風拂佩瓊。",
            "華顛方內集，殊俗海隅傾。",
            "棨戟金閨奥，囊書赭案横。",
            "敷言齊列位，稽首從羣卿。",
            "不報乾坤施，難圖日月明。",
            "仁心由性得，治體與時行。",
            "金石皆中款，丹青豈外榮。",
            "功歸元首重，澤及草茅輕。",
            "業業冲虚意，區區愛戴誠。",
            "何爲猶讓德，不以慰懷生。",
            "退復歌天保，期於采頌聲。"
        ],
        "title": "奉和江鄰幾六月七日文德殿觀文武百官等上尊號十五韻",
        "id": "e6cc347c-3a38-42ed-a8bd-60edf419710a"
    },
    {
        "author": "司馬光",
        "paragraphs": [
            "文武從容兩有餘，公槐將幕往來居。",
            "已安四海如三傑，欲散千金比二疏。",
            "今日監邊親跪轂，佗年入殿賜乘車。",
            "武侯暫爲蒼生起，長憶隆中卧舊廬。"
        ],
        "title": "和始平公郡齋偶書二首  其一",
        "id": "b138f1ab-5b15-4b5b-a250-dbe277b19ac1"
    },
    {
        "author": "司馬光",
        "paragraphs": [
            "平安候火出雲間，區脫無塵刁斗閑。",
            "漢相威聲遙制敵，胡兵遠迹夜開關。",
            "赤松雅意思輕舉，黄閣羣心望復還。",
            "玉帳牙旗空壯觀，謝公高興在東山。"
        ],
        "title": "和始平公郡齋偶書二首  其二",
        "id": "dff22446-a758-4149-a7a2-701bd112624a"
    },
    {
        "author": "司馬光",
        "paragraphs": [
            "平生百無可，強爲一官縻。",
            "世味偏予薄，心期獨子知。",
            "林猿愁玉瑣，櫪馬患金羈。",
            "年事今華髪，求榮欲爲誰。"
        ],
        "title": "感興寄聶之美",
        "id": "b85a7340-16ec-4f11-bc9b-be7165172504"
    },
    {
        "author": "司馬光",
        "paragraphs": [
            "夜色槐陰重，雨聲官舍寒。",
            "野農安敢問，環堵未能完。",
            "盡日流雲度，何時大塊乾。",
            "正愁開霽晚，霜霧滿紅欄。"
        ],
        "title": "八月七日夜省直苦雨三首  其一",
        "id": "e63b7bfc-e051-4b50-b0e2-3b8787238c6e"
    },
    {
        "author": "司馬光",
        "paragraphs": [
            "悵望中秋月，於今已上弦。",
            "明生圭様小，影露桂花偏。",
            "幽思邈難致，浮雲去不還。",
            "何當出陰翳，清徹照中天。"
        ],
        "title": "八月七日夜省直苦雨三首  其二",
        "id": "c92cc64a-673f-4dc6-a1ab-8227e2d82333"
    },
    {
        "author": "司馬光",
        "paragraphs": [
            "菊蘂如排粟，青青見葉心。",
            "未嘗窺白日，何以散黄金。",
            "欹側疏籬短，綿延蔓草深。",
            "寒蛩爾何與，終夕亦悲吟。"
        ],
        "title": "八月七日夜省直苦雨三首  其三",
        "id": "a12df7b6-2529-4553-89b3-6249e722c849"
    },
    {
        "author": "司馬光",
        "paragraphs": [
            "氣象殊朝夕，興居錯晦明。",
            "混元初不宰，霪雨浩無程。",
            "蟄隘寧天意，咨嗟固物情。",
            "曣㬈方有望，薈蔚已隨生。",
            "杲杲升還隱，悽悽斷復行。",
            "亂莎長被徑，荒蘚綠緣甍。",
            "轍迹康莊絕，潢汙壠畝平。",
            "茅茨不足庇，禾黍若爲成。",
            "蟋蟀頽牆泣，蛜蝛壞竈盈。",
            "乘時衆鷗舞，得意怒蛙鳴。",
            "牛馬誰分異，蕭蘭已混并。",
            "居閑猶叵度，負重況遐征。",
            "舟泊川無渚，輪摧路有阬。",
            "轑羹愁病婦，煬竈擁寒嬰。",
            "災不妨明德，神應格至誠。",
            "淳光終下燭，時藿久心傾。"
        ],
        "title": "次韻和鄰幾秋雨十六韻",
        "id": "5b8e1f4e-f3e3-40fd-a490-a7d5d40e3d7e"
    },
    {
        "author": "司馬光",
        "paragraphs": [
            "地勝岷峨秀，時清雋乂生。",
            "揚雄晚得祿，何武少知名。",
            "性有圖書癖，心忘紱冕榮。",
            "前年歸諭蜀，不使里人驚。"
        ],
        "title": "紫微石舍人挽歌二首  其一",
        "id": "c99338b2-7965-49ac-9d67-c3e2da24b497"
    },
    {
        "author": "司馬光",
        "paragraphs": [
            "顧我非君比，最爲相得歡。",
            "平生遊處久，美行始終完。",
            "長夜忍埋玉，秋霜不借蘭。",
            "西風濕襟袖，空有淚闌干。"
        ],
        "title": "紫微石舍人挽歌二首  其二",
        "id": "60d75aba-1602-45d4-8f61-5aca8255f210"
    },
    {
        "author": "司馬光",
        "paragraphs": [
            "豈無錦幄翠簾垂，匝樹明燈正赫曦。",
            "共惜月華方滿夜，更當秋色中分時。",
            "烏皮几穩風侵鬢，白玉樓高冷透肌。",
            "千里浮雲何處斷，北來試問鴈應知。"
        ],
        "title": "次韻和沖卿中秋朧月",
        "id": "2578fb9f-acdb-4400-a704-f30aac0899ef"
    },
    {
        "author": "司馬光",
        "paragraphs": [
            "羣騶布路歆，瘦馬解鞍迴。",
            "雨闋蟲聲樂，秋深菊意催。",
            "圖書紛自適，僚友邈誰陪。",
            "何以消寒夜，殘醪不滿杯。"
        ],
        "title": "次韻和江鄰幾九月五日省直",
        "id": "af9e06bd-771c-40ea-a850-03453fcd8dd7"
    },
    {
        "author": "司馬光",
        "paragraphs": [
            "皇家延茂異，鶚立迥無倫。",
            "高議誰能奪，英才自有真。",
            "驊騮寧受縶，水鑑不棲塵。",
            "試爲咨清論，風流第幾人。"
        ],
        "title": "吳正肅公挽歌辭三首  其一",
        "id": "ee6dfbe8-f8ec-4357-88a6-265e042c2f59"
    },
    {
        "author": "司馬光",
        "paragraphs": [
            "辭華已獨步，政治復無前。",
            "吏不容三宂，民皆戴二天。",
            "於今知和寡，自古愧才偏。",
            "惆悵棠陰下，仁風尚藹然。"
        ],
        "title": "吳正肅公挽歌辭三首  其二",
        "id": "38c20a1d-e378-40d0-856c-bb9c4c877221"
    },
    {
        "author": "司馬光",
        "paragraphs": [
            "念昔少年日，謬登君子堂。",
            "重言何以稱，厚德不能忘。",
            "玉麈聲容在，泉臺歲月長。",
            "憑誰寄清淚，爲我灑松岡。"
        ],
        "title": "吳正肅公挽歌辭三首  其三",
        "id": "0a2c3554-ccf4-4719-864d-4eed74bf8642"
    },
    {
        "author": "司馬光",
        "paragraphs": [
            "何處見佳菊，秋風汶水陽。",
            "酒浮金鐸細，露泛蜜房香。",
            "不謂紅塵地，相逢君子堂。",
            "依然故人意，不減舊芬芳。"
        ],
        "title": "和江鄰幾金鈴菊",
        "id": "a1855a69-bfcc-49d1-b863-8421dd366071"
    },
    {
        "author": "司馬光",
        "paragraphs": [
            "海隅方萬里，豪雋幾何人。",
            "百汰求才盡，三薰得士新。",
            "聲華四方聳，器業一朝伸。",
            "佗日蒼生望，非徒澤壽春。"
        ],
        "title": "送賢良陳著作簽書壽州判官",
        "id": "f07c85a6-0383-4d78-8377-218c644bdaf2"
    },
    {
        "author": "司馬光",
        "paragraphs": [
            "北固啟佳城，東吳霣德星。",
            "繐帷長寂寞，羽扇遂飄零。",
            "泉燭千年碧，霜松數寸青。",
            "餘慶知有在，玉樹滿階庭。"
        ],
        "title": "致政邵少卿挽詞",
        "id": "a2e7866a-9900-40e9-a04a-46ae876b9c26"
    },
    {
        "author": "司馬光",
        "paragraphs": [
            "昔君來闕下，定館必吾廬。",
            "今者雖相值，依然是索居。",
            "不堪休沐少，便使往還疏。",
            "深愧原思巷，空迴長者車。"
        ],
        "title": "之美訪及不獲展奉以詩爲謝",
        "id": "628b4e99-1700-4791-8475-21e236381cda"
    },
    {
        "author": "司馬光",
        "paragraphs": [
            "問子青雲器，胡爲不少留。",
            "未能充祿養，安散及身謀。",
            "卓爾千人俊，居然百里憂。",
            "連城價終在，自是玉工羞。"
        ],
        "title": "送聶秘丞宰桐城二首  其一",
        "id": "bc9a699a-2515-42eb-be0c-7546b6b8ff2a"
    },
    {
        "author": "司馬光",
        "paragraphs": [
            "七載一相見，怳然如路衢。",
            "形骸漸枯槁，志業轉荒蕪。",
            "往事雲過眼，新愁雪染鬚。",
            "明朝又分首，上馬即重湖。"
        ],
        "title": "送聶秘丞宰桐城二首  其二",
        "id": "849f0c7c-7f3d-48b3-91ba-42fcca229590"
    },
    {
        "author": "司馬光",
        "paragraphs": [
            "厭苦折腰久，飄然黄鵠飛。",
            "田園未蕪沒，鄰曲有光輝。",
            "昔奮儒衣去，今紆朝紱歸。",
            "人生貴知足，得此已爲稀。"
        ],
        "title": "送蒲中舍霜致政歸蜀  其一",
        "id": "f07988f3-d841-476d-98ba-74ccdc83c110"
    },
    {
        "author": "司馬光",
        "paragraphs": [
            "念昔兩髦日，烏奴同燕遊。",
            "随時自有樂，何物可爲愁。",
            "豈意今頭白，相逢欲涕流。",
            "憑君訪題壁，好在水西樓。"
        ],
        "title": "送蒲中舍霜致政歸蜀  其二",
        "id": "d16b537f-b120-46d7-80ab-6d27f0f64d3f"
    },
    {
        "author": "司馬光",
        "paragraphs": [
            "長嘯蘇門石，行藏世莫知。",
            "逍遙心迹遠，寂寞姓名誰。",
            "郷在無何有，時方不可爲。",
            "麒麟本神物，安得係而羈。"
        ],
        "title": "蘇門先生",
        "id": "62d3ef89-45aa-4ab1-8d60-f2128073ceb5"
    },
    {
        "author": "司馬光",
        "paragraphs": [
            "萬里風隨快雨來，塵昏消伏旱光開。",
            "物情濯熱參差喜，天意爲仁容易迴。",
            "簾映薄寒燈有暈，窗含虚白麝成煤。",
            "君侯雅有江湖興，蕭灑何須氣象催。"
        ],
        "title": "和沖卿喜雨偶成",
        "id": "af14ce20-e909-448a-ac9d-59c877c53154"
    },
    {
        "author": "司馬光",
        "paragraphs": [
            "星郎年未至，辭祿一何高。",
            "目瑩棲靈氣，眉疏出秀毫。",
            "胸中自有樂，身外盡徒勞。",
            "回首紅塵地，紛紛笑我曹。",
            "解紱沱江外，誅茅井絡邊。",
            "老萊夫婦隱，韋孟子孫賢。",
            "浮蟻邀旁舍，蹲鴟種薄田。",
            "不須親几杖，想望已蕭然。"
        ],
        "title": "寄贈致仕劉都官",
        "id": "330ae91c-8607-444a-bf63-70e30c5646d6"
    },
    {
        "author": "司馬光",
        "paragraphs": [
            "夜久殘暑盡，好風來滿襟。",
            "牀空唯置枕，冠小不施簪。",
            "竹影亂凉月，林梢轉曉參。",
            "人心有喧寂，何必欲雲岑。"
        ],
        "title": "和宋郎中孟秋省直",
        "id": "79165597-19b4-4c97-86c7-0f348005741e"
    },
    {
        "author": "司馬光",
        "paragraphs": [
            "大火已西落，温風猶襲人。",
            "留連惜紈扇，散誕脫紗巾。",
            "蟾影夜色淺，蛩聲秋意新。",
            "圖書足自適，何物更關身。"
        ],
        "title": "八月五日夜省直",
        "id": "b7bb63f8-5f74-45e3-8d29-4928968bbbd8"
    },
    {
        "author": "司馬光",
        "paragraphs": [
            "古來都邑美，孰與雒陽先。",
            "况復元侯貴，兼之從事賢。",
            "玦離横闕塞，珠曲逗伊川。",
            "慰眼登臨樂，送君空惘然。"
        ],
        "title": "送王著作西京簽判",
        "id": "29536955-48fa-45f2-9cd4-4bc4d286b841"
    },
    {
        "author": "司馬光",
        "paragraphs": [
            "窮泉纖骨已成塵，幽草閑花二十春。",
            "昔日相逢猶是夢，今宵夢裏更非真。"
        ],
        "title": "夢稚子",
        "id": "a125856d-10f9-4e21-8850-ec4f2bf9c288"
    },
    {
        "author": "司馬光",
        "paragraphs": [
            "兵形窮勝負，史法貫興衰。",
            "落落雖殊衆，恂恂不迕時。",
            "位卑名自重，才大命須奇。",
            "世俗那能識，傷嗟止爲詩。"
        ],
        "title": "梅聖俞挽歌二首  其一",
        "id": "af25f8e0-c673-4f9d-9e05-a025a3cf4ce2"
    },
    {
        "author": "司馬光",
        "paragraphs": [
            "漆燈無復曙，柏徑不知春。",
            "南紀光華减，中朝俊秀貧。",
            "淒清千古韻，寂寞一丘塵。",
            "異日昭亭下，方多瀝酒人。"
        ],
        "title": "梅聖俞挽歌二首  其二",
        "id": "076ca609-28df-4ce7-86ae-d353e1dd736b"
    },
    {
        "author": "司馬光",
        "paragraphs": [
            "瓦溝微白雪光清，闕角初紅海日騰。",
            "塵息長街千騎入，鞘鳴深殿六龍昇。",
            "雲巖有客空回首，圭蓽何人尚曲肱。",
            "自笑鯫生章綬縛，不容逃去正如罾。"
        ],
        "title": "次韻和王勝之十二月十五日朝退馬上作",
        "id": "116c396d-d049-4377-b4a5-341b9fbd2c10"
    },
    {
        "author": "司馬光",
        "paragraphs": [
            "四簷冰管未全晞，一夕陰風雪又飛。",
            "客卧牛衣憂死别，人留玉塞望生歸。",
            "公車歳晚憐東郭，遼海雲深失令威。",
            "頗憶當年映書否，物華如舊鬢毛非。"
        ],
        "title": "又和雪",
        "id": "6f439c81-b9d9-47fd-b8d7-1f17a944e2d3"
    },
    {
        "author": "司馬光",
        "paragraphs": [
            "元戎台鼎舊，大府節旄新。",
            "邊候正無事，賓筵况得人。",
            "山寒太行曉，水碧晉祠春。",
            "齋釀蒲萄熟，飛觴不厭頻。"
        ],
        "title": "送裴中舍赴太原幕府",
        "id": "d7c9e938-6334-4b3e-80c6-075aca59ff4d"
    },
    {
        "author": "司馬光",
        "paragraphs": [
            "帝鄉春色嶺頭梅，高壓年華犯雪開。",
            "正與嘉賓思共醉，不須芳物重相催。",
            "從車貯酒傳呼出，側弁簪花倒載迴。",
            "風雨難期王事劇，未知休沐幾旬來。"
        ],
        "title": "和吳省副梅花半開招憑由張司封飲",
        "id": "225cc1d1-5db1-4ea6-86ae-3843ff86e86a"
    },
    {
        "author": "司馬光",
        "paragraphs": [
            "名園送嘉客，冠蓋去傾朝。",
            "小雨塵微斂，餘寒酒易消。",
            "鴈歸春近塞，日上海生潮。",
            "北道平如掌，東風五馬驕。"
        ],
        "title": "郭氏園送張仲通出刺棣州",
        "id": "03338d53-56c8-44a4-bac2-39a401db4369"
    },
    {
        "author": "司馬光",
        "paragraphs": [
            "飛廉通上苑，鳷鵲带天淵。",
            "樹色含春霧，波光静曉烟。",
            "香飄仙仗外，花舞御卮前。",
            "籊籊文竿裊，簁簁素鮪鮮。",
            "誤陪金馬籍，愧奉栢梁篇。",
            "願獻南山壽，宸遊侍億年。"
        ],
        "title": "賞花釣魚二首  其一",
        "id": "c25a1fc4-36f5-4e4a-8241-aced3137b11b"
    },
    {
        "author": "司馬光",
        "paragraphs": [
            "日麗芙蓉闕，春榮太液波。",
            "苑門鳴玉集，輦路翠華過。",
            "芳樹周阿密，嘉魚在渚多。",
            "浮英入樽斚，頒首出蒲荷。",
            "人樂熙熙德，臣賡旦旦歌。",
            "萬生同鼓舞，相與醉天和。"
        ],
        "title": "賞花釣魚二首  其二",
        "id": "a0bc8136-00f7-4acd-8b3a-0198ba2f1bd7"
    },
    {
        "author": "司馬光",
        "paragraphs": [
            "馺娑蜚廉次第開，鳴鞘傳蹕自天來。",
            "雲隨綵仗低臨幄，柳壓金堤翠入杯。",
            "檻倚柔風絲縹渺，花翻麗日影徘徊。",
            "上林春色長如舊，玉輦嬉遊歳歳陪。"
        ],
        "title": "御製後苑賞花釣魚七言四韻詩一首奉聖旨次韻",
        "id": "3e978c99-20a5-45a0-b0c4-d822addafb16"
    },
    {
        "author": "司馬光",
        "paragraphs": [
            "楚旗獵獵蓋山紅，回首咸陽一炬空。",
            "惆悵秦人虛用意，幾年辛苦得山東。"
        ],
        "title": "秦人",
        "id": "ebe5d504-7e18-42f3-92c0-548113f8deb3"
    },
    {
        "author": "司馬光",
        "paragraphs": [
            "世間榮利無窮物，奔走勞勞何所之。",
            "仕宦爲郎非不達，功名有命待無時。",
            "橐中雖乏千金直，膝下常攜兩綬兒。",
            "細校人生能此少，好從閭里樂期頤。"
        ],
        "title": "送致仕朱郎中令孫",
        "id": "552260c5-76a4-4f2f-b978-443ad03eccca"
    },
    {
        "author": "司馬光",
        "paragraphs": [
            "畫工執筆已心遊，稍稍蘅皋引杜洲。",
            "堆案煩文猶倦暑，滿軒新意忽驚秋。",
            "天生賢者非無謂，官遇明時未易休。",
            "正恐怒飛朝暮事，丹青難得久淹留。"
        ],
        "title": "依韻和仲庶省壁畫山水",
        "id": "741fe173-4004-4248-8d5d-93a741c7faa0"
    },
    {
        "author": "司馬光",
        "paragraphs": [
            "閩山草木未全春，破纇真茶采擷新。",
            "雅意不忘同臭味，先分疇昔桂堂人。"
        ],
        "title": "太博同年葉兄以詩及建茶爲貺家有蜀牋二軸輒敢繫詩二章獻於左右亦投桃報李之意也  其一",
        "id": "c0bc8108-cfad-4a62-8a10-4ebc553f01e7"
    },
    {
        "author": "司馬光",
        "paragraphs": [
            "西來萬里浣花牋，舒卷雲霞照手鮮。",
            "書笥久藏無可稱，願投詩客助新編。"
        ],
        "title": "太博同年葉兄以詩及建茶爲貺家有蜀牋二軸輒敢繫詩二章獻於左右亦投桃報李之意也  其二",
        "id": "7dcebcec-09c3-4527-b867-c78fe6214a7f"
    },
    {
        "author": "司馬光",
        "paragraphs": [
            "昔解陳倉印，於今二十秋。",
            "雙鳬久東上，五馬重西遊。",
            "鐃騎行關外，壺漿擁道周。",
            "民心已化服，條教不更修。"
        ],
        "title": "送宋郎中知鳳翔府",
        "id": "7d1f34ad-98d6-4b6d-8795-94a7e15cd762"
    },
    {
        "author": "司馬光",
        "paragraphs": [
            "雨氣生燈暈，霜寒入漏聲。",
            "疏籬過螢影，腐葉掩蟲鳴。",
            "丘壑違初願，簪裾徇外榮。",
            "丹心終夜苦，白髪詰朝生。",
            "恩與乾坤大，身如草木輕。",
            "何階見明主，垂拱視升平。"
        ],
        "title": "秋夕不寐呈諌長樂道龍圖",
        "id": "479267aa-355a-4d82-a74e-f152d6a2feaf"
    },
    {
        "author": "司馬光",
        "paragraphs": [
            "皇華將命得人難，專對非才輒自言。",
            "幸免驅車涉沙漠，尚容載筆侍宣温。",
            "不唯羞屈穹廬膝，無奈常遊魏闕魂。",
            "衮職區區未能補，何時餘論奉清樽。"
        ],
        "title": "始平公以光得免使北賜之以詩謹依韻酬和",
        "id": "f2237ddf-db58-4e27-aa83-8c82846a93f5"
    },
    {
        "author": "司馬光",
        "paragraphs": [
            "冠蓋盈門意氣豪，海魚兼雨未充庖。",
            "歸來散盡三千客，方悟時人市道交。"
        ],
        "title": "孟嘗",
        "id": "2755ad8d-2052-4716-ae39-97ed58c78eb0"
    },
    {
        "author": "司馬光",
        "paragraphs": [
            "賤子何爲者，栖栖今二毛。",
            "滄波浮片葉，大塊載秋毫。",
            "利物物何補，營身身已勞。",
            "羨君遺世網，脫屣一何高。"
        ],
        "title": "喜李侍郎得西京留臺",
        "id": "6117baf0-e7de-479b-b86d-cd1926751fd3"
    },
    {
        "author": "司馬光",
        "paragraphs": [
            "間氣生王佐，多才秉國鈞。",
            "棟隆憑杞梓，節勁仰松筠。",
            "底績承平業，遺榮壽考身。",
            "結廬依散木，退讓樂天真。"
        ],
        "title": "始平公新作雙樗庵命光爲詩",
        "id": "210156e4-42d2-4550-9f2a-0a3a5f797289"
    },
    {
        "author": "司馬光",
        "paragraphs": [
            "秋水浮槎客，漂如一葉輕。",
            "鷗羣須仗信，鯨口幾忘生。",
            "耿耿天津闊，滔滔海浪驚。",
            "何時還故土，懷糈問君平。"
        ],
        "title": "忝職諌垣日負憂畏緬思雲夫處士老兄蕭然物外何樂如之因成浮槎詩寄獻以抒鄙懷",
        "id": "fe59db38-fca4-4a5d-8069-c971fa08b83e"
    },
    {
        "author": "司馬光",
        "paragraphs": [
            "赤伏開興運，昆陽定壮圖。",
            "官儀還舊物，郊兆建新都。",
            "杲日羣陰破，油雲萬類蘇。",
            "鑾輿陟喬嶽，璽綬撫匈奴。",
            "厚祿優諸將，嘉猷訪大儒。",
            "重明紹堂構，奕葉奉規摹。",
            "叔世條綱紊，遺風節義扶。",
            "袁安空隕涕，楊震卒蒙辜。",
            "佞指車前鹿，人瞻屋上烏。",
            "炎精盡河渚，黄眚兆當塗。",
            "青簡傳良直，金華侍燕娛。",
            "興衰炳轍迹，淑慝粲龜符。",
            "赫赫天光照，孳孳睿思紆。",
            "方齊建武治，不啻永平俱。",
            "化盛文明正，恩隆飲食需。",
            "晞陽慚杞棘，濡咮愧鵜鶘。",
            "帝力生成大，臣功報效無。",
            "先民誠可監，願不忘斯須。"
        ],
        "title": "邇英閣讀畢後漢書蒙恩賜御筵詩",
        "id": "11e5a853-5921-4ef8-a7aa-539fe71e93d3"
    },
    {
        "author": "司馬光",
        "paragraphs": [
            "先公勛烈盛鹽梅，清白仍聞世濟才。",
            "華省拂衣辭簿領，長衢回首謝塵埃。",
            "嵩峰排霧依稀出，洛水迎人迤邐来。",
            "寄語馬前頭白吏，何殊昔日李西臺。"
        ],
        "title": "送李侍郎西京留臺",
        "id": "8f7043f7-3b9d-47b4-a161-3f8706815dcd"
    },
    {
        "author": "司馬光",
        "paragraphs": [
            "甌越東南美，田肥果稼饒。",
            "况懷新賜綬，重過舊題橋。",
            "食足姦回熄，風移獄犴銷。",
            "長才報政速，鈴閣日逍遙。"
        ],
        "title": "送元待制出牧福唐",
        "id": "cbadaa80-474d-4e54-9f6a-abbfb8d27573"
    },
    {
        "author": "司馬光",
        "paragraphs": [
            "曏託屏星駕，同隨丞相車。",
            "終朝容懶拙，經歲庇迂疏。",
            "共此趨雲闕，旋聞建隼旟。",
            "江淮一都會，遊刃必多餘。"
        ],
        "title": "送吳駕部知真州",
        "id": "ea1ab542-cf61-4057-a241-6c2642acc609"
    },
    {
        "author": "司馬光",
        "paragraphs": [
            "四望逶迤萬疊山，微通雲棧落塵寰。",
            "誰知吏道自可隱，未必仙家有此閑。",
            "酒熟何人能共醉，詩成無事復相關。",
            "浮生適意即爲樂，安用腰金鼎鼐間。"
        ],
        "title": "和趙子輿龍州吏隱堂",
        "id": "0e342aed-538b-4ce0-b197-8a3ef5e1c236"
    },
    {
        "author": "司馬光",
        "paragraphs": [
            "横橋通廢島，華宇出荒榛。",
            "風日逢知已，湖山得主人。",
            "使君如獨樂，衆庶必深顰。",
            "何以知家給，笙歌滿水濱。"
        ],
        "title": "寄題錢君倚明州重修衆樂亭",
        "id": "2b528f57-eb96-4881-9921-d11d7c2d4064"
    },
    {
        "author": "司馬光",
        "paragraphs": [
            "爲吏文無害，臨民政不苛。",
            "渾金生自美，古井澹無波。",
            "方喜風鵬舉，旋聞隙駟過。",
            "善人宜壽考，報施定如何。"
        ],
        "title": "張元常挽歌二首  其一",
        "id": "fd238b26-4d12-48d9-990f-1a2b9b36f39c"
    },
    {
        "author": "司馬光",
        "paragraphs": [
            "秀眉無足驗，結轖遽爲災。",
            "鄉曲三年别，江山萬里迴。",
            "林閭飛旐入，書劍逐舟来。",
            "墳草枯還綠，重泉不復開。"
        ],
        "title": "張元常挽歌二首  其二",
        "id": "8e780b0a-4a6e-45c1-95c1-9e6fbf4b0d98"
    },
    {
        "author": "司馬光",
        "paragraphs": [
            "冬夜何其永，寒光四泬寥。",
            "鴈横星歷歷，人靜漏迢迢。",
            "破屋霜應重，荒庭雪未消。",
            "不眠何所念，達曉思無憀。"
        ],
        "title": "冬夜",
        "id": "ea2b16c2-611a-4573-9df6-772b637741f9"
    },
    {
        "author": "司馬光",
        "paragraphs": [
            "積厚丕丕業，重光郁郁文。",
            "寶書垂列宿，玉字切浮雲。",
            "散帙鳴鑾駐，充庭雜珮分。",
            "願移天縱藝，似續聖功勤。"
        ],
        "title": "奉和御製龍圖等閣觀三聖御書",
        "id": "7e5d80e1-4272-4908-9997-1aac502bdd5b"
    },
    {
        "author": "司馬光",
        "paragraphs": [
            "案前官燭墮花頻，滿目高文妙入神。",
            "勇氣先登勢無敵，巧心後發語尤新。",
            "好賢何啻三薫貴，求寶方知百汰真。",
            "愚魯自非憑驥髪，崑山千里到無因。"
        ],
        "title": "和范景仁夜讀試卷",
        "id": "976f5cda-e203-4a28-8b1c-f7c0cdcd2ee9"
    },
    {
        "author": "司馬光",
        "paragraphs": [
            "南宮來幾時，挾纊易春衣。",
            "意謂花將晚，何言雪尚飛。",
            "夜聲通旅枕，曉色弄晴暉。",
            "繼日勞王事，離離鴈已歸。"
        ],
        "title": "又和雪霽",
        "id": "0dca363f-de1b-4419-85e3-17ba4f0ba259"
    },
    {
        "author": "司馬光",
        "paragraphs": [
            "春風正豪怒，夜雪復飄揚。",
            "勿使羈愁亂，自知清興長。",
            "簾疏聲淅瀝，燈冷暈微茫。",
            "此夕牛衣客，成名不可忘。"
        ],
        "title": "又和二月五日夜風雪",
        "id": "0dfd6525-7042-4223-90b6-c5436c33026b"
    },
    {
        "author": "司馬光",
        "paragraphs": [
            "聲教萬餘里，文明四十春。",
            "茂勛留信史，盛德滿生民。",
            "共適禽魚樂，安知橐籥仁。",
            "百年龍馭遠，空復仰威神。"
        ],
        "title": "仁宗皇帝挽歌詞二首  其一",
        "id": "d30bef48-7807-49ed-acd4-a2ffe350e82c"
    },
    {
        "author": "司馬光",
        "paragraphs": [
            "霧曉銅魚躍，霜寒閶闔開。",
            "哀聲際海發，靈仗拂天来。",
            "别寢嚴虚位，重閽閟夜臺。",
            "柏城空有路，無復屬車回。"
        ],
        "title": "仁宗皇帝挽歌詞二首  其二",
        "id": "c3b7a393-8892-43fe-90c5-b1f55d432c24"
    },
    {
        "author": "司馬光",
        "paragraphs": [
            "儒衣臨絕塞，廟略運奇兵。",
            "緩带羌塵靜，靈旗海霧清。",
            "公心結明主，陰德庇羣生。",
            "名遂身仍退，人間五福并。"
        ],
        "title": "故相國潁公挽歌辭三首  其一",
        "id": "252cd112-bb5d-4bd9-b110-4da82b0b8c9d"
    },
    {
        "author": "司馬光",
        "paragraphs": [
            "銘旌遠明滅，騎吹去低昂。",
            "三鼎功名大，重泉日月長。",
            "鶴飛来弔客，牛臥卜連岡。",
            "車馬還城郭，悲風滿白楊。"
        ],
        "title": "故相國潁公挽歌辭三首  其二",
        "id": "10a8896c-5b00-4e36-b428-d3a0e95ac99e"
    },
    {
        "author": "司馬光",
        "paragraphs": [
            "滄波與鄧林，魚鳥久飛沉。",
            "一旦成陳迹，何人識寸心。",
            "高山亡景行，流水失知音。",
            "淚盡離東閣，歸来破故琴。"
        ],
        "title": "故相國潁公挽歌辭三首  其三",
        "id": "72962847-47fd-456c-a544-701ba5450955"
    },
    {
        "author": "司馬光",
        "paragraphs": [
            "伊臯垂訓皆王度，周召陳詩盡國風。",
            "非獨立言方不朽，相君功業自無窮。"
        ],
        "title": "讀潁公清風集  其一",
        "id": "7873f138-532b-4c60-800d-30aa352939d6"
    },
    {
        "author": "司馬光",
        "paragraphs": [
            "人生百歲隙中光，唯有高名久不忘。",
            "千古但令編簡在，清風養物一何長。"
        ],
        "title": "讀潁公清風集  其二",
        "id": "1c96422a-86f2-4b04-8e01-d72532869862"
    },
    {
        "author": "司馬光",
        "paragraphs": [
            "佳城鬰鬰閟英靈，幸有文章見典型。",
            "開卷未終雙袖濕，目前彷彿對淵庭。"
        ],
        "title": "讀潁公清風集  其三",
        "id": "1115376b-c1cd-43b4-bb35-fe455aa6ecea"
    },
    {
        "author": "司馬光",
        "paragraphs": [
            "一言華衮足爲榮，况託文編久愈明。",
            "鄒湛不逢羊叔子，世間何處復知名。"
        ],
        "title": "讀潁公清風集  其四",
        "id": "09f04f47-681c-450f-9ca4-e4bd2115a6bd"
    },
    {
        "author": "司馬光",
        "paragraphs": [
            "名郎遊勝地，心跡繼風流。",
            "昔爲題詩著，今因好事修。",
            "四山相照映，五馬屢淹留。",
            "想見波光凈，依然一片秋。"
        ],
        "title": "寄題興州晁都官東沼沼上有唐鄭都官詩刻石",
        "id": "a252bb52-4b21-4dfa-bbb0-87e51c2bc03e"
    },
    {
        "author": "司馬光",
        "paragraphs": [
            "玉帳前茅舉，銅魚左契分。",
            "平生公望著，期月政聲聞。",
            "陌上壺漿溢，潭邊花氣曛。",
            "遙知待新將，民物兩欣欣。"
        ],
        "title": "送周密學真定安撫使",
        "id": "71303d12-59b9-4406-b51f-73c9fb3afdba"
    },
    {
        "author": "司馬光",
        "paragraphs": [
            "天馬雲孫在，終然骨相奇。",
            "泥塗辱雖久，霜雪志難移。",
            "白髪無嗟老，青衫莫厭卑。",
            "爲山已九仞，高節肯中衰。"
        ],
        "title": "贈狄節推",
        "id": "8962cb09-caf8-4a07-92ee-7c27ab7a39e7"
    },
    {
        "author": "司馬光",
        "paragraphs": [
            "䟃𧽼汝水濱，千騎擁朱輪。",
            "懸瓠遺基古，鞶囊吉夢新。",
            "丹心留紫闥，清耳遠紅塵。",
            "須識明君意，先應試治民。"
        ],
        "title": "送丁正臣知蔡州",
        "id": "bd6ea70e-dbcf-4d83-85c3-250d4b0ea23f"
    },
    {
        "author": "司馬光",
        "paragraphs": [
            "積草滿春庭，衡門永晝扃。",
            "波頭何事白，柳眼爲誰青。",
            "榮落浮雲度，悲歡熟醉醒。",
            "繁華非我物，隨意任飄零。"
        ],
        "title": "感春",
        "id": "cb1c4762-bbe8-4d16-9b72-3a35e96c8fb0"
    },
    {
        "author": "司馬光",
        "paragraphs": [
            "四遠寂然羣動收，只餘嚴鼓度坊樓。",
            "無由更續三更夢，何處飛来一點愁。"
        ],
        "title": "不寐",
        "id": "4ad935ae-d75a-4be1-8371-1e58e33a50ca"
    },
    {
        "author": "司馬光",
        "paragraphs": [
            "羽短籠深不得飛，久留寧爲稻粱肥。",
            "膠膠風雨鳴何苦，滿室高眠正掩扉。"
        ],
        "title": "雞",
        "id": "7d23a2f1-c484-466e-a744-15571a8e407b"
    },
    {
        "author": "司馬光",
        "paragraphs": [
            "十六載重歸，順塗歌式微。",
            "青松弊廬在，白首故人稀。",
            "外飾服章改，流光顔貎非。",
            "巫咸舊山色，相見尚依依。"
        ],
        "title": "光皇祐二年謁告歸鄉里至治平二年方得再来愴然感懷詩以紀事",
        "id": "cb5fbe47-b1c8-4d22-b0f0-4dc7a2049861"
    },
    {
        "author": "司馬光",
        "paragraphs": [
            "十年一展墓，旬浹復東旋。",
            "豈負襁褓愛，横遭章綬纒。",
            "更来知幾日，遺恨恐終天。",
            "慟哭出松徑，悲風爲颯然。"
        ],
        "title": "辭墳",
        "id": "e4e349a6-4f14-42f8-b77a-9e7b42335996"
    },
    {
        "author": "司馬光",
        "paragraphs": [
            "信矣禹功美，獨兼人鬼謀。",
            "長山忽中斷，巨浸失横流。",
            "迹與天地久，民無魚鼈憂。",
            "誰能報盛德，空爾薦醪羞。"
        ],
        "title": "謁三門禹祠  其一",
        "id": "e78a4076-e84a-4128-ae02-c2778b4c9202"
    },
    {
        "author": "司馬光",
        "paragraphs": [
            "贔屭青崖裂，喧豗白浪豪。",
            "客舟浮木葉，生理脫鴻毛。",
            "栢映孤峰短，銘書絕壁高。",
            "河師不耕織，容易戲風濤。"
        ],
        "title": "謁三門禹祠  其二",
        "id": "4b904359-6b96-483c-9da1-9107846b34bb"
    },
    {
        "author": "司馬光",
        "paragraphs": [
            "山石古来色，河流無盡聲。",
            "行船自往返，羣木幾枯榮。",
            "狂象調難伏，空華滅復生。",
            "我来何所得，聊此濯塵纓。"
        ],
        "title": "遊三門開化寺",
        "id": "6057879d-1779-47f1-ad1c-a16aa24c0c6e"
    },
    {
        "author": "司馬光",
        "paragraphs": [
            "高枕聊成夢，晴空忽見花。",
            "浮生盡是客，何處得爲家。",
            "旅食帝城久，歸舟澤國賖。",
            "勿因菰菜味，回首浩無涯。"
        ],
        "title": "送僧歸吳",
        "id": "f9ba1a10-79a7-4d5b-b67d-e674397c85f1"
    },
    {
        "author": "司馬光",
        "paragraphs": [
            "冠蓋連翩陌上来，風光爛漫擁樓臺。",
            "玉卮貯酒隨宜飲，綺席尋花觸處開。",
            "小雨前宵先撥火，季春明日又吹灰。",
            "須知勝集人間少，惆悵金羈容易迴。"
        ],
        "title": "次韻和韓子華寒食休沐與諸公同會趙令園暮歸馬上偶成",
        "id": "72990819-eb0e-4e0f-893b-4ad9f94b6a84"
    },
    {
        "author": "司馬光",
        "paragraphs": [
            "少傅名德重，蔚然人物師。",
            "群孫滿丹穴，嘉瑞盡長離。",
            "勿嘆毛羽短，已驚文采奇。",
            "勉哉勤志業，餘慶未應衰。"
        ],
        "title": "送晁秘丞通判雄州",
        "id": "2cf61984-88f6-4357-9fdd-14f557c8353e"
    },
    {
        "author": "司馬光",
        "paragraphs": [
            "疇昔勝冠日，曾爲絳帳生。",
            "九言聞至教，一顧得虚聲。",
            "不意叨嚴近，於今接老成。",
            "寧須詩酒賜，侍坐導知榮。"
        ],
        "title": "光頃爲諸生常受經於錢丈學賦於張丈今乃叨忝同爲侍臣蒙錢丈置酒張丈賜詩不勝愧悚之深言志爲謝",
        "id": "67c13433-467f-4b37-a498-3d8a9205ba29"
    },
    {
        "author": "司馬光",
        "paragraphs": [
            "仁聖初承緒，敷天籲雋賢。",
            "得人兹最盛，射策獨居先。",
            "禁省英聲遠，巖廊至化宣。",
            "辭榮還故第，三事究高年。"
        ],
        "title": "宋相國公挽辭二首  其一",
        "id": "b086e999-a833-4709-880a-1d151a10bba1"
    },
    {
        "author": "司馬光",
        "paragraphs": [
            "邦光華衮襚，家寶素書陳。",
            "東閣簪裾散，西芒宅兆新。",
            "泉臺無復曉，柏逕不知春。",
            "獨有高文在，芬芳繼古人。"
        ],
        "title": "宋相國公挽辭二首  其二",
        "id": "6d1aeca0-c428-4b2c-8c80-c15f9923a318"
    },
    {
        "author": "司馬光",
        "paragraphs": [
            "盛德師堯舜，英姿肖祖宗。",
            "太陽光徧照，滄海量兼容。",
            "鴻業知能繼，齊民望可封。",
            "如何未五載，已上鼎湖龍。"
        ],
        "title": "英宗皇帝挽歌辭三首  其一",
        "id": "2269a3ce-d420-4eeb-bc92-147af8261e22"
    },
    {
        "author": "司馬光",
        "paragraphs": [
            "虹瑞流朱邸，童髦侍紫宸。",
            "簡心天與子，授位帝知人。",
            "學古功時敏，鉤深道日新。",
            "宜然三百載，民物仰威神。"
        ],
        "title": "英宗皇帝挽歌辭三首  其二",
        "id": "d9b74e32-da0b-44db-874c-4821b89dcff9"
    },
    {
        "author": "司馬光",
        "paragraphs": [
            "諫省臣無狀，龍鱗昔屢嬰。",
            "恩深忘位賤，義重覺生輕。",
            "不正誅鋤法，仍蒙奬嘆榮。",
            "百身何足報，天造固難名。"
        ],
        "title": "英宗皇帝挽歌辭三首  其三",
        "id": "1f4ea33c-7b58-413b-907a-b303858037e5"
    },
    {
        "author": "司馬光",
        "paragraphs": [
            "長沙地饒美，賈誼獨傷悲。",
            "自古臨榮辱，幾人無怨咨。",
            "使君擁符節，大艦出江湄。",
            "意氣陶然樂，應無弔屈辭。"
        ],
        "title": "送燕諫議知潭州",
        "id": "a7107b13-45be-4186-ae4c-535443cdaf82"
    },
    {
        "author": "司馬光",
        "paragraphs": [
            "儒業金華貴，歸心白鶴孤。",
            "江山依舊在，軒冕曏来無。",
            "嘯詠誰當共，登臨未索扶。",
            "浩然知此樂，迥與世人殊。"
        ],
        "tags": [
            "庐山"
        ],
        "title": "送李益之侍郎致政歸廬山  其一",
        "id": "0bbab9d2-2e03-4863-8418-93165b167fd3"
    },
    {
        "author": "司馬光",
        "paragraphs": [
            "水底元無月，衣中自有珠。",
            "六塵皆外物，萬法盡迷塗。",
            "瀑布寒雲濕，觚稜瑞氣扶。",
            "遙知至樂地，不異在京都。"
        ],
        "tags": [
            "庐山"
        ],
        "title": "送李益之侍郎致政歸廬山  其二",
        "id": "b6cf1b99-1423-4302-b44d-be303f753a5c"
    },
    {
        "author": "司馬光",
        "paragraphs": [
            "士論歸清德，皇心重老成。",
            "陳謨侍經席，得謝解塵纓。",
            "坐密金章並，行徐玉醴清。",
            "都門昔供帳，疏傅未爲榮。"
        ],
        "title": "資善堂宴餞應詔",
        "id": "366a524e-2370-444b-9880-c8ad785256cb"
    },
    {
        "author": "司馬光",
        "paragraphs": [
            "行冠鄉人品，文爲學者師。",
            "黄裳藴厚德，玉律儼清規。",
            "大節人難奪，嘉謨世莫知。",
            "儀型不可見，遺烈滿豐碑。"
        ],
        "title": "胡太傅挽歌二首  其一",
        "id": "3d805959-7a31-4a78-b186-2b0ad8ee49ea"
    },
    {
        "author": "司馬光",
        "paragraphs": [
            "裴回游內禁，密勿贊鴻樞。",
            "陰德加民物，清名服士夫。",
            "天方遺一老，星忽隕三吳。",
            "疑從龍髯去，乘雲在帝都。"
        ],
        "title": "胡太傅挽歌二首  其二",
        "id": "e8964594-5434-4d2e-8bf6-2fdca876f141"
    },
    {
        "author": "司馬光",
        "paragraphs": [
            "孤岫平湖外，禪房老栢陰。",
            "倦遊諳濁世，獨往遂初心。",
            "夜雨燈窗迥，秋苔屐齒深。",
            "勿鉏山徑草，便有俗人尋。"
        ],
        "title": "送惠思歸錢塘",
        "id": "93050efd-04f7-457c-b57b-59f0fd40c76f"
    },
    {
        "author": "司馬光",
        "paragraphs": [
            "雲夢氣回復，比肩生雋豪。",
            "司農家學富，廷尉里門高。",
            "騏驥昔千里，鳳凰今一毛。",
            "即邱餘慶在，終應呂虔刀。"
        ],
        "title": "鄭侍郎挽歌辭",
        "id": "884f9c1d-4ddd-4280-a5f3-ff8680d31860"
    },
    {
        "author": "司馬光",
        "paragraphs": [
            "負米承親願已賒，恥隨雞鶩啄泥沙。",
            "一朝投紱真高士，萬卷藏書舊世家。",
            "齒髪未衰非藥物，山林不返爲雲霞。",
            "龐眉尚有郎潛者，徇祿憂生直可嗟。"
        ],
        "title": "和吴仲庶寄吴瑛比部安道之子壯年致政歸隱蘄春",
        "id": "620de905-dabf-4ca6-9053-9de13a3b8521"
    },
    {
        "author": "司馬光",
        "paragraphs": [
            "江南佳麗地，人物自風流。",
            "青骨靈祠在，黄旗王氣收。",
            "衣冠餘舊俗，歌頌樂賢侯。",
            "正恐還朝速，江山未遍遊。"
        ],
        "title": "送吳仲庶知江寧",
        "id": "8af58123-be3a-45d1-9436-238356ed89b8"
    },
    {
        "author": "司馬光",
        "paragraphs": [
            "潦倒黄冠無足論，白頭嗜酒住荒村。",
            "狂名偶爲留詩著，陳迹仍因好事存。",
            "金石鏘洋虚殿寂，龍蛇灑落古牆昏。",
            "飛黄滅沒浮雲外，疲馬何能望駿奔。"
        ],
        "title": "蘇才翁子美有贈扶溝白鶴觀黄道士詩紀于屋壁歲久漫滅今縣宰周同年得完本於民間抵予求詩",
        "id": "87e4286d-43e2-4790-a0c0-16f40c0ffaaf"
    },
    {
        "author": "司馬光",
        "paragraphs": [
            "極目王畿四坦然，方輿如地蓋如天。",
            "始知恃險不如德，去殺勝殘已百年。"
        ],
        "title": "長垣道中作",
        "id": "2b342cba-cf57-4cdc-b6fd-fadee7bbcbec"
    },
    {
        "author": "司馬光",
        "paragraphs": [
            "桑麥青青四月初，皇華使者又脂車。",
            "爲臣豈得辭王事，壽昌侍郎巽之子。"
        ],
        "title": "再使河北",
        "id": "42eefd04-eff4-43dd-8dcb-fb93aa944b9d"
    },
    {
        "author": "司馬光",
        "paragraphs": [
            "綠柳陰中白浪花，河邊日日暗風沙。",
            "解鞍縱馬悄無事，隱几看書隨處家。"
        ],
        "title": "河北道中作  其一",
        "id": "897a40b3-ae32-4c7d-9360-d43f4a311867"
    },
    {
        "author": "司馬光",
        "paragraphs": [
            "河勢東迴今幾年，濃陰滿目盡桑田。",
            "川原變化無終極，一氣不爲常寂然。"
        ],
        "title": "河北道中作  其二",
        "id": "f5579674-a600-499d-aaee-b81564476949"
    },
    {
        "author": "司馬光",
        "paragraphs": [
            "原上纍纍古冢高，昔時意氣盡賢豪。",
            "斷碑名姓已磨滅，永日東風吹野蒿。"
        ],
        "title": "河北道中作  其三",
        "id": "3d971d5c-9435-49fa-9859-af553b488028"
    },
    {
        "author": "司馬光",
        "paragraphs": [
            "長塗暑氣劇，永日卧郵亭。",
            "畫伏如牆鼠，宵行似野螢。",
            "歇鞍沙月白，拂面柳風醒。",
            "歷歷瞻雲漢，誰爲二使星。"
        ],
        "title": "夜發長垣",
        "id": "c477fd69-e0fa-42ec-bb54-4881ad1718bf"
    },
    {
        "author": "司馬光",
        "paragraphs": [
            "得失固有命，世人空自勞。",
            "冬温少霜雪，松短沒蓬蒿。",
            "孤宦千里遠，榮名一旦高。",
            "回看碌碌者，太華與秋毫。"
        ],
        "title": "送丁正臣通判復州",
        "id": "6e20589c-9fd4-443c-9a51-9502c01b0ae8"
    },
    {
        "author": "司馬光",
        "paragraphs": [
            "弱冠獻奇策，居然終賈才。",
            "賦成平樂館，歌奉柏梁杯。",
            "麗藻留昭世，英遊隔夜臺。",
            "土中埋美玉，誰見不興哀。"
        ],
        "title": "致政王侍郎挽歌二首  其一",
        "id": "a75f80a5-8c80-4cb7-a15c-71170a241945"
    },
    {
        "author": "司馬光",
        "paragraphs": [
            "振鷺辭靈沼，冥鴻翔太虚。",
            "清朝解鳴玉，舊里掛安車。",
            "詩酒江山勝，園林俸祿餘。",
            "所忠今不往，誰奏茂陵書。"
        ],
        "title": "致政王侍郎挽歌二首  其二",
        "id": "2a5f2d47-4cc7-4c6c-b671-8f0d9501da23"
    },
    {
        "author": "司馬光",
        "paragraphs": [
            "適野自可愛，况逢佳主人。",
            "馬穿官柳影，衣拂帝城塵。",
            "物外誰知樂，樽前别有春。",
            "年華己消歇，歷歷見松筠。"
        ],
        "title": "景仁招遊東園馬上口占",
        "id": "1e281b7e-e081-45d5-8728-08789e22559a"
    },
    {
        "author": "司馬光",
        "paragraphs": [
            "析木带天津，華星隨去人。",
            "揚旍踰絕漠，負弩候前塵。",
            "出塞風霜苦，歸塗楊柳春。",
            "會書專對美，燁燁滿秋筠。"
        ],
        "title": "依前韻奉送才元和甫使北",
        "id": "d61130a3-5971-4b69-aef2-a36fa3e571cc"
    },
    {
        "author": "司馬光",
        "paragraphs": [
            "天下才無幾，夫君獨患多。",
            "高文粲列宿，英辯瀉長河。",
            "榮宦成朝夢，浮生度尺波。",
            "舊僚空執酒，相與淚滂沱。"
        ],
        "title": "哭劉仲邍  其一",
        "id": "51227116-f4ea-406b-8d23-1d9defb9693d"
    },
    {
        "author": "司馬光",
        "paragraphs": [
            "昔醉金明渚，今来慧辯祠。",
            "當年笑相視，此日哭殊悲。",
            "天迥川原凈，風高草木衰。",
            "江梅靈氣在，泉下復相知。"
        ],
        "title": "哭劉仲邍  其二",
        "id": "aeb5b0bf-1491-4600-acde-5e37971850de"
    },
    {
        "author": "司馬光",
        "paragraphs": [
            "千騎去翩翩，專城上少年。",
            "韋平家好學，陰馬世稱賢。",
            "官用才能進，恩非雨露偏。",
            "想聞河潤遠，封畛帝畿連。"
        ],
        "title": "送向防禦知陳州",
        "id": "1ba2fae2-063c-4c29-9baf-4106eefd98ab"
    },
    {
        "author": "司馬光",
        "paragraphs": [
            "肇履璿璣曆，重飛緹室灰。",
            "寒隨土牛盡，暖應斗車回。"
        ],
        "title": "春貼子詞 皇帝閣六首 其一",
        "id": "39c2d609-23f5-4f78-aec9-777c393829c5"
    },
    {
        "author": "司馬光",
        "paragraphs": [
            "鸞路迎長日，農祥正曉天。",
            "九垓同燠沐，萬物向蕃鮮。"
        ],
        "title": "春貼子詞 皇帝閣六首 其二",
        "id": "305e15b4-4bf4-4ced-8565-a60cc96b86fe"
    },
    {
        "author": "司馬光",
        "paragraphs": [
            "盛德方迎木，柔風漸布和。",
            "省耕將效駕，擊壤已聞歌。"
        ],
        "title": "春貼子詞 皇帝閣六首 其三",
        "id": "9a353e15-5f80-4318-bb52-23d624aa17de"
    },
    {
        "author": "司馬光",
        "paragraphs": [
            "候鴈来歸北，寒魚陟負冰。",
            "相烏風色改，暘谷日華升。"
        ],
        "title": "春貼子詞 皇帝閣六首 其四",
        "id": "52c619d7-068d-441a-ae8c-0421df0243d7"
    },
    {
        "author": "司馬光",
        "paragraphs": [
            "浮陽滿野白溶溶，澤底山椒淑氣通。",
            "草木豈能知造化，一華一葉盡天功。"
        ],
        "title": "春貼子詞 皇帝閣六首 其五",
        "id": "563eebce-cb9e-4318-94fd-36893b9aef57"
    },
    {
        "author": "司馬光",
        "paragraphs": [
            "漠然天造與時新，根著浮流一氣均。",
            "萬物不須雕刻巧，正如恭已布深仁。"
        ],
        "title": "春貼子詞 皇帝閣六首 其六",
        "id": "15e7aa98-07b5-41e6-8477-0c063f8cd0c0"
    },
    {
        "author": "司馬光",
        "paragraphs": [
            "盛德初臨震，陽和已動坤。",
            "發生天施大，厚載母儀尊。"
        ],
        "title": "春貼子詞 太皇太后閣六首 其一",
        "id": "da2cdade-fa5d-41cf-9b36-4b01a0e9a115"
    },
    {
        "author": "司馬光",
        "paragraphs": [
            "種桃臨玉井，裁勝刻金花。",
            "借問此何處，崑山王母家。"
        ],
        "title": "春貼子詞 太皇太后閣六首 其二",
        "id": "582e531b-a078-4f5a-b7dd-70e8d8aa5902"
    },
    {
        "author": "司馬光",
        "paragraphs": [
            "長樂曉鐘殘，皇輿入問安。",
            "東風猶料峭，冒絮禦餘寒。"
        ],
        "title": "春貼子詞 太皇太后閣六首 其三",
        "id": "af92218b-fb58-4c18-b394-e77bdb702595"
    },
    {
        "author": "司馬光",
        "paragraphs": [
            "慶壽風煙接未央，飛樓複道鬰相望。",
            "春来無以銷長日，閑取經書教小王。"
        ],
        "title": "春貼子詞 太皇太后閣六首 其四",
        "id": "856349cc-457e-454a-9ac8-af5a8af5ff7f"
    },
    {
        "author": "司馬光",
        "paragraphs": [
            "冰澌半解波先綠，柳葉未生條已黄。",
            "四海澄清天子孝，朝回日奉萬年觴。"
        ],
        "title": "春貼子詞 太皇太后閣六首 其五",
        "id": "e10877ee-2ce5-4bb2-af87-ac70134f04e6"
    },
    {
        "author": "司馬光",
        "paragraphs": [
            "東宮歸政五年餘，隱几時觀黄老書。",
            "禁闥無爲民自化，熙熙不獨在春初。"
        ],
        "title": "春貼子詞 太皇太后閣六首 其六",
        "id": "73597eb8-8f58-486f-a892-e7853305ce31"
    },
    {
        "author": "司馬光",
        "paragraphs": [
            "母德思齊盛，天心奮豫初。",
            "青暉凝輦路，佳氣擁宸居。"
        ],
        "title": "春貼子詞 皇太后閣六首 其一",
        "id": "2ae6deb0-f909-4842-a58b-4ce0b3bb459d"
    },
    {
        "author": "司馬光",
        "paragraphs": [
            "暖日初添刻，柔風乍襲衣。",
            "弄孫時哺果，觀織屢臨機。"
        ],
        "title": "春貼子詞 皇太后閣六首 其二",
        "id": "0d2f49cc-6f87-4861-8673-0aea66d3eaa4"
    },
    {
        "author": "司馬光",
        "paragraphs": [
            "膾肉紛銀縷，蘭芽蔟紫茸。",
            "太官遵舊俗，歲歲與今同。"
        ],
        "title": "春貼子詞 皇太后閣六首 其三",
        "id": "69d5e948-5e6d-4bd1-a7a7-27b506acb5eb"
    },
    {
        "author": "司馬光",
        "paragraphs": [
            "釵上花開海燕飛，紅繒翦萼蠟粘枝。",
            "風前飄蕩參差羽，還似瑤箱呈瑞時。"
        ],
        "title": "春貼子詞 皇太后閣六首 其四",
        "id": "0de77cbf-964c-4906-83c4-f5e1658c63f1"
    },
    {
        "author": "司馬光",
        "paragraphs": [
            "玉漏聲殘金殿開，乘輿清蹕問安来。",
            "盡將草木欣欣意，同與新春入壽杯。"
        ],
        "title": "春貼子詞 皇太后閣六首 其五",
        "id": "c526e3a2-700c-4f75-98aa-35ebd8359665"
    },
    {
        "author": "司馬光",
        "paragraphs": [
            "裁縫大練成春服，慈儉由来性所鍾。",
            "肯使外家矜侈靡，車如流水馬如龍。"
        ],
        "title": "春貼子詞 皇太后閣六首 其六",
        "id": "a5fadeb6-971c-43d0-b8ec-98b03a941d08"
    },
    {
        "author": "司馬光",
        "paragraphs": [
            "穜稑獻新種，禕褕澣舊衣。",
            "玉鈎隨步輦，行看采桑歸。"
        ],
        "title": "春貼子詞 皇后閣五首 其一",
        "id": "bd99db89-5e34-4f08-9240-795e21dd7f35"
    },
    {
        "author": "司馬光",
        "paragraphs": [
            "樛木猶藏葉，夭桃未作花。",
            "六宮歌逮下，四海詠宜家。"
        ],
        "title": "春貼子詞 皇后閣五首 其二",
        "id": "4e2cf87e-a0d5-4f81-85b9-c3a8558a7935"
    },
    {
        "author": "司馬光",
        "paragraphs": [
            "溝暖冰初斷，牎晴雪半消。",
            "餘寒不足畏，塗壁盡芳椒。"
        ],
        "title": "春貼子詞 皇后閣五首 其三",
        "id": "602f6c27-642c-460f-88d6-d10cd60010da"
    },
    {
        "author": "司馬光",
        "paragraphs": [
            "寶勝金幡巧鬬功，綵花蠟燕颺和風。",
            "玉盤翠苣映紅蓼，捧案朝来獻兩宮。"
        ],
        "title": "春貼子詞 皇后閣五首 其四",
        "id": "e73bfdfa-20bf-421b-b8c9-b5dedd49f7ec"
    },
    {
        "author": "司馬光",
        "paragraphs": [
            "春衣不用蕙蘭薰，領緣無煩刺繡文。",
            "曾在蠶宮親織紞，方知縷縷盡辛勤。"
        ],
        "title": "春貼子詞 皇后閣五首 其五",
        "id": "88db143a-0501-417d-800b-054eaa370cec"
    },
    {
        "author": "司馬光",
        "paragraphs": [
            "壁带非煙潤，金鋪霽景鮮。",
            "繡功添采縷，和氣入繁絃。"
        ],
        "title": "春貼子詞 夫人閣四首 其一",
        "id": "546ea5b5-bce5-4eba-b907-a95ee544907f"
    },
    {
        "author": "司馬光",
        "paragraphs": [
            "翦綵催花發，開簾望燕歸。",
            "藏鬮新過臘，習舞競裁衣。"
        ],
        "title": "春貼子詞 夫人閣四首 其二",
        "id": "b63fac7c-5b7f-406f-a726-58ec6599a113"
    },
    {
        "author": "司馬光",
        "paragraphs": [
            "綺窗繡戶又東風，丹掖遊陪歲歲同。",
            "但願太平無限樂，何須三十六離宮。"
        ],
        "title": "春貼子詞 夫人閣四首 其三",
        "id": "c8cd71fc-cfad-426a-8829-3eb627485124"
    },
    {
        "author": "司馬光",
        "paragraphs": [
            "聖主終朝勤萬幾，燕居專事養希夷。",
            "千門永晝春岑寂，不用車前插竹枝。"
        ],
        "title": "春貼子詞 夫人閣四首 其四",
        "id": "7937a2ec-f84d-42f1-bfa3-e5e1dee4a55c"
    },
    {
        "author": "司馬光",
        "paragraphs": [
            "念昔瓊林賜宴歸，綵衣綠綬正相宜。",
            "將雛雖復慰心喜，負米翻成觸目悲。",
            "殿角花猶紅勝火，樽前髪自白如絲。",
            "桂林衰朽何須恨，幸有新枝續舊枝。"
        ],
        "title": "和景仁瓊林席上偶成",
        "id": "48d9ca22-1dd8-4f24-8366-e7e6adc165aa"
    },
    {
        "author": "司馬光",
        "paragraphs": [
            "太白明如李，東方三丈高。",
            "晨光孤照闕，霧氣濕侵袍。",
            "槐柳經霜慘，驊騮得路豪。",
            "素餐無小補，俛仰愧金鼇。"
        ],
        "title": "早朝書事",
        "id": "9fac047b-0b17-4fab-a3fb-1be6b8d9372e"
    },
    {
        "author": "司馬光",
        "paragraphs": [
            "到官今十日，纔得一朝閑。",
            "歲晚愁雲合，登樓不見山。"
        ],
        "title": "登長安見山樓",
        "id": "07d17d53-502a-4935-becd-8263498d8dcc"
    },
    {
        "author": "司馬光",
        "paragraphs": [
            "昔歲瓊林花氣曛，今朝長樂柳梢春。",
            "事隨流水滔滔度，鬢結繁霜戢戢新。",
            "世路飽諳都是夢，人生可貴莫如身。",
            "會須築室臨清洛，相與攜筇戴葛巾。"
        ],
        "title": "長安送李堯夫同年",
        "id": "a0eb3df9-9eeb-46ba-9d51-7bac24c7e48a"
    }
]