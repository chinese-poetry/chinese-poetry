[
    {
        "author": "陳康伯",
        "paragraphs": [
            "海國民皆興禮義，潢池盜已息干戈。",
            "農桑四境豐年屢，簫鼓千村叶氣多。"
        ],
        "title": "送葉守",
        "id": "20fdc316-9c4c-46bf-976d-6ed02f6db9d9"
    },
    {
        "author": "揚無咎",
        "paragraphs": [
            "陳迹千年在，斯人百代無。"
        ],
        "title": "句",
        "id": "9d6d81b9-d16c-4baa-8bdc-57b90092d15f"
    },
    {
        "author": "朱翌",
        "paragraphs": [
            "物生本不同，所貴以形似。",
            "如何小草間，或作潜淵類。",
            "宛然花葉分，有此尾鬣備。",
            "如以柳貫腮，十百共一蒂。",
            "可肩比目鱗，與世爲上瑞。",
            "稽首蓬萊宮，願附花鳥使。"
        ],
        "title": "雙魚花",
        "id": "0ff2b66f-1666-4bff-9737-867e5285c7a5"
    },
    {
        "author": "朱翌",
        "paragraphs": [
            "北風撼坤軸，飛雪封高崖。",
            "萬草坐凍死，不復存根荄。",
            "蔚然蒼山底，有此紫玉釵。",
            "本無塵土侵，寧畏霜霰埋。",
            "偶爲樵牧知，遂與薇蕨偕。",
            "堅瘦故耐久，苦森終怒俳。",
            "未免一時出，肯事衆口諧。",
            "可以寄樂天，時供八關齋。",
            "可以送庾郎，三九代食鮭。",
            "朱門厭燖煼，嘉蔬日誰差。",
            "飛觴失行次，可口相推排。",
            "爾來走缾甖，遂費登山鞋。",
            "文昌列宿光，騎省後人佳。",
            "居官乃退步，養氣能實骸。",
            "一箸須子同，苦硬求吾儕。"
        ],
        "title": "送山芥與徐稚山",
        "id": "d70c03d8-3fe4-457c-97de-f3f819976d8e"
    },
    {
        "author": "朱翌",
        "paragraphs": [
            "淮人爲水族，庖膾亦已巧。",
            "田間有鳴雞，性命得自保。",
            "吳人口垂涎，捕取窮浩渺。",
            "於吳産或多，於淮求則少。",
            "要之業境會，食債良自繞。",
            "予也家淮南，遊吳嘗草草。",
            "平生下箸處，但覺皆羊棗。",
            "不論赤鯶公，亦及長鬚老。",
            "何况鼓吹部，可作鐘鼎寶。",
            "世間多空中，所見徒有表。",
            "至美不外示，魚鼈豈皆好。",
            "君看十月鶉，羽翼甚輕矯。",
            "變化須臾間，不念舊池沼。",
            "食鶉乃無言，食蛙或顰愀。",
            "鶉蛙等無二，妄想自顛倒。",
            "舌根無盡期，所得在一飽。",
            "哀哉南路徐，食方說燖煼。",
            "但俱供芋羹，不必著錦襖。",
            "較之食瘡痂，豈但能稍稍。"
        ],
        "title": "淮人多食蛙者作詩示意",
        "id": "b564997a-e6f5-43a4-a7f1-e6ebc93ba3cf"
    },
    {
        "author": "朱翌",
        "paragraphs": [
            "赫日方正中，忽見第二月。",
            "老木盤硬枝，扶疏真桂葉。",
            "烟雲成顯晦，弦望靡盈闕。",
            "初無大小餘，可以歷沒滅。",
            "但能照行人，千古此山側。",
            "却笑天上輪，晝夜不停轍。"
        ],
        "title": "游月巖詩",
        "id": "4ea554ba-f285-43d0-a55e-ee5264c7326c"
    },
    {
        "author": "朱翌",
        "paragraphs": [
            "伯龍營什一，撫掌鬼在側。",
            "燕公鑄橫財，地下萬爐執。",
            "貧富有物司，得失難智索。",
            "我今竟日餐，或待門生設。",
            "朝園斸菜根，暮火團松節。",
            "黄嬭坐上座，方兄行禁謁。",
            "安能决餘波，可以潤子篋。",
            "俯視腰一圍，何時解三篾。",
            "薦福縱有碑，震雷即驚裂。",
            "讀我送窮文，還君乞米帖。"
        ],
        "title": "張翰惠書告窘",
        "id": "d29b51f9-316a-4cd4-a976-0d2ffaabddbb"
    },
    {
        "author": "朱翌",
        "paragraphs": [
            "周黨過仲叔，菽水無菜茹。",
            "我槃有枸杞，與子同一箸。",
            "若比閔縣令，已作方丈富。",
            "但令齒頰香，差免腥羶汙。",
            "我壽我自知，不待草木輔。",
            "政以不種勤，日夕供草具。",
            "更約傅延年，一飯美無度。",
            "解衣高聲讀，蘇陸前後賦。"
        ],
        "title": "與劉令食枸杞",
        "id": "807fe77a-cf5d-4a8d-80f5-3bbd5a1504ff"
    },
    {
        "author": "朱翌",
        "paragraphs": [
            "桂花老月窟，墮地散金蕊。",
            "長憂風雨餘，失此香旖旎。",
            "撫樹三歎息，留花姑少俟。",
            "枕中有仙方，解使香不死。",
            "蜜蜂喜輸糧，餘潤獲漸靡。",
            "瘞深閲三月，發覆驗封璽。",
            "虛堂習新觀，博山爲頻啟。",
            "初從鼻端參，忽置秋色裏。",
            "氤氳縹緲間，可以降月姊。",
            "自茲聞四時，何止名七里。"
        ],
        "title": "王令收桂花蜜漬埳地瘞三月啟之如新",
        "id": "5c8273dc-1982-4596-9f15-5276fba0a5e5"
    },
    {
        "author": "朱翌",
        "paragraphs": [
            "端居倦來往，春去誰與娛。",
            "眷眷斗升米，翛翛東南都。",
            "薄暮喜穿屐，同遊又吾徒。",
            "念昔始經此，汙邪祝滿車。",
            "及今幾何日，立苗還欲疏。",
            "懷新舞翠剡，生意蔚以舒。",
            "吾生將安之，土偶之與俱。",
            "清夜夢鄉曲，未覺田園蕪。",
            "他時招子歸，把鋤春雨餘。"
        ],
        "title": "與郭令步至城下見田間稻秧已可插慨然有感示郭令",
        "id": "627cd3d0-49b2-4bd8-8e64-8c2f4a760f60"
    },
    {
        "author": "朱翌",
        "paragraphs": [
            "菖蒲秀端午，黄花作重陽。",
            "萬物各時行，半歲遥相望。",
            "云何忽並開，相與同一觴。",
            "仙人九節杖，東坡一枝香。",
            "洗去仲夏熱，如逢晚秋霜。",
            "均是酒中物，俱使吾年長。",
            "莫誇雨露私，勿笑草木狂。",
            "登高閲競渡，樂哉未渠央。"
        ],
        "title": "重午菊有花遂與菖蒲同採",
        "id": "7e29323d-080d-45c3-9462-9818e4313345"
    },
    {
        "author": "朱翌",
        "paragraphs": [
            "英英屈大夫，遺骨淪湘湄。",
            "楚人念何深，叫空冤水妃。",
            "雖無些詞招，顧有鐃鼓悲。",
            "憶昨上巳日，縱觀金明池。",
            "突殿隠負鼇，長橋低卧蜺。",
            "諸公貴人來，珠幢紺幰隨。",
            "兩軍各氣焰，萬楫生光輝。",
            "龜魚戢影避，虎龍挾翼飛。",
            "想當大軍後，益覺遊子稀。",
            "况我中興君，高拱絕宴嬉。",
            "羈人老淮楚，古寺臨長溪。",
            "節物亦撩人，風俗自隨時。",
            "往來兩舴艋，規模具體微。",
            "邑人樂豐年，聚觀眼不移。",
            "捐金賞先至，頓足助絕馳。",
            "在昔攻戰具，今但娛羣兒。",
            "因而語兵法，可以威四夷。",
            "八寶水中央，大海壓左圻。",
            "其中椎剽姦，連艦揚鼓旗。",
            "先事能預防，在易則見幾。",
            "作詩示周郎，赤壁有成師。"
        ],
        "title": "競渡示周宰",
        "id": "a1256b4f-7adf-42e9-96ba-bb2d2cefa472"
    },
    {
        "author": "朱翌",
        "paragraphs": [
            "方牀洗湘斑，夏簟織蘄笛。",
            "誰與同卧起，青奴甚相得。",
            "嘉哉直節君，契分近愈密。",
            "深林捕貓頭，乃復枕上膝。",
            "直從無熱天，徑下清凉國。",
            "早晚報平安，一覺我自適。",
            "夢中從我遊，子猷推第一。"
        ],
        "title": "竹枕",
        "id": "5cefd728-8c5e-494e-8ff9-cad8ffb2a0ba"
    },
    {
        "author": "朱翌",
        "paragraphs": [
            "良夜天徹幕，林間月如篩。",
            "解與竹傳神，月娥真畫師。",
            "東坡元不死，鶴駕相追隨。",
            "習氣未掃除，戲筆聊一麾。",
            "調和水墨勻，幻出虯龍枝。",
            "圖成不挂壁，擲地容俯窺。",
            "欲進復小却，尚慮鞋底泥。"
        ],
        "title": "西園月夜竹影滿堂",
        "id": "10c25a21-a61e-4a0c-ac68-e17afd12ac8e"
    },
    {
        "author": "朱翌",
        "paragraphs": [
            "薄暮欣暑退，吏散列閑屋。",
            "冰廳冷如水，孤坐一巾幅。",
            "久絕青綾賜，僅免牀下伏。",
            "何嘗語丁寧，但愧頭蓄縮。",
            "頻年耗太倉，初夜費官燭。",
            "枕書倦已拋，夢蝶來更速。",
            "咍臺到天明，從人笑列宿。"
        ],
        "title": "初直省宿",
        "id": "803e6a4b-bc88-41db-b4b9-2f2d16cc46b8"
    },
    {
        "author": "朱翌",
        "paragraphs": [
            "去年玉笋班，仰視見櫑具。",
            "論事似陸贄，任事似裴度。",
            "今年起衡山，出守非不遇。",
            "床頭看周易，象在益長裕。",
            "解琴須更張，謀國乃疾固。",
            "要開天地爐，更使萬物鑄。",
            "可憐冰氏子，大似鐵鑪步。",
            "自謂樂於貧，公乃知其素。",
            "來刪城旦書，聊免吏部注。",
            "祝公早來朝，爲上寬北顧。"
        ],
        "tags": [
            "衡山"
        ],
        "title": "次韻胡明仲見寄",
        "id": "a2c416e1-2bc1-4146-b59e-57651b4d40a5"
    },
    {
        "author": "朱翌",
        "paragraphs": [
            "天方六月暑，君有千里行。",
            "相從苦不款，惜別難爲情。",
            "發軫子胥山，落帆石頭城。",
            "火雲午尤奇，水風晚更清。",
            "輝輝螢自燭，嘒嘒蟬爭鳴。",
            "今代太史氏，昔者蘭臺英。",
            "人如晉宋間，詩與顔謝并。",
            "吾君志恢復，求士出至誠。",
            "玉堂紫微省，待子來經營。"
        ],
        "title": "送張巨山",
        "id": "3aebf94e-c0ea-4eb1-9f71-58a70054be25"
    },
    {
        "author": "朱翌",
        "paragraphs": [
            "澹澹烟覆渚，嗚嗚角收聲。",
            "白毫萬丈光，下注千山傾。",
            "良夜三五時，玉樓十二城。",
            "皇天老眼開，碧湛雙瞳睛。",
            "窺我讀書窗，徘徊到天明。",
            "風從樹頭來，挾我入太清。",
            "飛螢轉蒿叢，熠燿徒營營。",
            "露氣下庭宇，秀爽凌冠纓。",
            "以茲無盡景，對此不平鳴。",
            "不如使雲遮，寂歷忘吾情。"
        ],
        "title": "七月十四夜月分韻得明字",
        "id": "5bd4e8b9-48f0-4ee2-af84-975b3c48e835"
    },
    {
        "author": "朱翌",
        "paragraphs": [
            "退之傳毛穎，步驟過遷固。",
            "當時不入眼，怪笑且驚怖。",
            "柳州極不平，裁書細說喻。",
            "浮雲蔽兩曜，憑虛亦暫駐。",
            "何傷黄道行，終古元氣聚。",
            "嗚呼古今一，吾其祕緗素。"
        ],
        "title": "有感",
        "id": "1ad67950-a8eb-4c4f-aa52-520c23d9f026"
    },
    {
        "author": "朱翌",
        "paragraphs": [
            "急灘上水船，進寸輒退尺。",
            "老夫敢穩坐，解衣起佐刺。",
            "凡我同舟人，有力俱不惜。",
            "已濟各相賀，可以正枕席。",
            "反觀順流人，如電亦如射。",
            "艱難與快意，等是時行役。",
            "月落東方明，雲收遠山碧。",
            "翩然兩白鷺，過眼已無迹。",
            "天地正爾寬，何苦自跼蹐。",
            "脫带且腰舟，歇我履一隻。"
        ],
        "title": "曉上烏石灘",
        "id": "d0a35531-fbc2-4f66-a3df-4590b4e36fc7"
    },
    {
        "author": "朱翌",
        "paragraphs": [
            "西樞鎮番禺，紹聖之初年。",
            "覆露落南人，雅意極周旋。",
            "六尊南海春，萬里羅浮仙。",
            "先生洗破觥，使者張空拳。",
            "五十有六字，至今星斗懸。",
            "君持澤國節，我賦囚山篇。",
            "欣然故事脩，要使家法傳。",
            "禮等百牢我，情均一觴天。",
            "夜來燈有花，不憂爨無烟。",
            "但恨語無味，何以追昔賢。"
        ],
        "title": "章質夫帥廣時以酒六壺寄東坡於惠州書到而酒不至東坡有詩傳在人口思召作廣東漕翌適居曲江亦惠六尊且云吾家故事也爲作此詩",
        "id": "23950a5b-5709-4aa9-989f-c65be336891c"
    },
    {
        "author": "朱翌",
        "paragraphs": [
            "我柳已飄絮，我筍亦上竹。",
            "雪氈密蓋地，犢角橫入屋。",
            "茲辰略行園，喜色動眉綠。",
            "炎荒異中原，氣候少清淑。",
            "一日具四時，旦暮變寒燠。",
            "而我於此間，兀若蠶上簇。",
            "但愛草木長，遂使杖屨熟。",
            "喜甚得小詩，意斷語不續。",
            "尚可羊何和，不用唐衢哭。",
            "諸公幸無事，來不待休沐。",
            "牀敷三百棋，勝負任反覆。"
        ],
        "title": "三月旦行園",
        "id": "4c89d235-8be8-45a6-9c2d-ff2047a0cdf0"
    },
    {
        "author": "朱翌",
        "paragraphs": [
            "山川有佳處，神物嚴守衛。",
            "自非夙有因，孰敢發其秘。",
            "衆壑擁流泉，青間見白沸。",
            "洗我杖與屨，時作深入計。",
            "要須鄉道先，行與老人值。",
            "指我洞壑已，忽不知所詣。",
            "斸荒剗巨石，稍去眼中翳。",
            "豁然大厦開，位可百人置。",
            "嵌嚴一日出，自此沓遊騎。",
            "開山屬老夫，愛山必同類。",
            "甚畏長風寒，當暑皆斂袂。",
            "歡伯遂行登，相引入勝地。"
        ],
        "title": "飯大涌泉入紫微洞洞乃余尋出",
        "id": "1833d49a-edf7-4542-96bf-cbbc534211d3"
    },
    {
        "author": "朱翌",
        "paragraphs": [
            "南來不贏糧，隨身一竿竹。",
            "四年釣曹溪，溪水香可掬。",
            "求方駐隙駒，辟穀起黄獨。",
            "五十止欠一，何地可歸宿。",
            "今晨祖師前，一擲杯珓卜。",
            "去以六月息，來期七日復。",
            "往事一局棋，信手不必覆。",
            "吾生行休矣，自此生處熟。"
        ],
        "title": "歲乙丑余年四十有九矣因誦太白四十九年非一往不可復之句次其韻",
        "id": "20d061b4-dc84-465c-b0d0-333621d97537"
    },
    {
        "author": "朱翌",
        "paragraphs": [
            "北極元軒氣，受命惟爾獨。",
            "四方散子孫，萬里異閩蜀。",
            "戴譜六十一，岩谷無遺錄。",
            "段記三十九，冥搜出隠伏。",
            "世若不盡見，誰爲合其族。",
            "儒林老丈人，與世談無欲。",
            "開軒延十君，跪坐進三沐。",
            "高低列雲來，新舊間伯叔。",
            "團欒十家春，門戶各清肅。",
            "客至爲卷簾，贊名問寒燠。",
            "一見伯玉輩，遂使季子服。",
            "我欲作竹史，就君求品目。"
        ],
        "title": "題劉憲十君子軒",
        "id": "b9893aba-74af-41a6-8773-4416dd9a4ae9"
    },
    {
        "author": "朱翌",
        "paragraphs": [
            "坐對研旁峰，卧閲屏上山。",
            "一事不掛心，萬病方窮源。",
            "吾君禮南郊，吾母望北還。",
            "一歲幾得書，五年闕問安。",
            "是自取之爾，尚復何所言。",
            "手種庭下梅，花開聊喜歡。",
            "繫日既無術，縮地良獨難。"
        ],
        "title": "予居曲江五年今歲又暮慨然有感",
        "id": "9e4346b8-4b95-4f25-8002-b71f7f7f3091"
    },
    {
        "author": "朱翌",
        "paragraphs": [
            "德人大江南，壺歌溫玉帳。",
            "三歲豐年玉，民倚嵩華壯。",
            "政碑滿七尺，賜蓋高一丈。",
            "平生詩有聲，行與李杜抗。",
            "餘力到行草，妙合晉人樣。",
            "如此未賜環，頗復辜衆望。",
            "前時幕下生，今作倚門骯。",
            "故國動遠思，一夜清江漲。",
            "身如龜甲卷，書自魚乙放。",
            "南風造新凉，爽氣來疊嶂。",
            "壺觴得自引，茵鼎保無恙。",
            "願公介厚禨，中卣調秬鬯。"
        ],
        "title": "寄江東王端明",
        "id": "a736e6a5-f57c-4806-bf71-f9bfc06f0a85"
    },
    {
        "author": "朱翌",
        "paragraphs": [
            "戰休左觸氏，夢破大槐國。",
            "肝膽方一家，燕越非異域。",
            "是中路坦平，本自無降陟。",
            "乾坤有乾坤，無極復無極。",
            "海角盡東南，天門洞西北。",
            "萬里無寸草，何人不相識。",
            "亦有鼓刀兒，大烹舉銅鬲。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其一",
        "id": "cc04503a-132c-4f03-b946-005f732277e7"
    },
    {
        "author": "朱翌",
        "paragraphs": [
            "問學要根柢，文章忌雷同。",
            "字求反切當，義用訓詁通。",
            "縱之逼論劍，收之入檀弓。",
            "平生苦我心，不如作一農。",
            "林間瀟灑侯，川上赤鯶公。",
            "姑從賢者樂，勿笑鄙夫空。",
            "秋宵引佳月，暑晝追凉風。",
            "如此了一生，我其塞上翁。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其二",
        "id": "c60fda23-85fe-4c4e-8dc8-ec9f49f52bef"
    },
    {
        "author": "朱翌",
        "paragraphs": [
            "戲語隴頭子，與若本等夷。",
            "朱紫强包裹，本非我所宜。",
            "失脚落番山，杳杳隨風吹。",
            "將買二頃田，樹以枳棘籬。",
            "還我本來面，度今正其時。",
            "此策我自决，欲問其從誰。",
            "譬彼沈疴人，忽然飲上池。",
            "窮命可抵虎，寧畏山林魑。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其三",
        "id": "63d20dff-499d-4f96-b361-b5b6c1c76d5d"
    },
    {
        "author": "朱翌",
        "paragraphs": [
            "老火已退師，寓客不憂瘴。",
            "靜坐窺物理，一一見情狀。",
            "用起舉拂子，功成卓拄杖。",
            "五行更主事，衰絕變生王。",
            "此身屬造物，窮健勝美恙。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其四",
        "id": "d2cce229-c165-4d06-8a0e-2ca15830a5e5"
    },
    {
        "author": "朱翌",
        "paragraphs": [
            "厭晴思滴瀝，閔雨思開霽。",
            "姑欲快吾私，豈暇計豐歲。",
            "身如姑射山，物物無疵癘。",
            "可笑建除家，卜日論開閉。",
            "堂堂百年中，顧已閲半世。",
            "徭蜑且友朋，百粵即魯衛。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其五",
        "id": "04e7a5b3-aa08-4d46-99b6-3dffe6eb5f67"
    },
    {
        "author": "朱翌",
        "paragraphs": [
            "子房憫濁世，意欲一洗爲。",
            "五日老人約，何乃數後期。",
            "功成去學仙，辟穀從清羸。",
            "豈不知自苦，反覆加深維。",
            "志士極鑽仰，堅高今益彌。",
            "是爲萬世法，何止帝者師。",
            "寧知取履時，幾欲真毆之。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其六",
        "id": "fb454d7d-2e41-44d6-8de8-62c021ae5825"
    },
    {
        "author": "朱翌",
        "paragraphs": [
            "茲辰馭北風，所至有東道。",
            "把袂問浮邱，餽芝走商皓。",
            "著裙拜木公，獻寶出富媼。",
            "氣平四大和，以此可却老。",
            "長生等終古，彭祖是亦夭。",
            "有客詣理窟，相過或談妙。",
            "再拜有所乞，乞我如瓜棗。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其七",
        "id": "fdb2edaa-9311-4307-9e13-9cabfe954789"
    },
    {
        "author": "朱翌",
        "paragraphs": [
            "南來走炎荒，北歸定尋思。",
            "一生困坎壈，憂患真吾師。",
            "堂中木上座，萬里唯爾隨。",
            "方幸得良喜，那肯懷秋悲。",
            "但令今可行，勿愧論少卑。",
            "少時不解事，日日荒于嬉。",
            "投老又懶惰，得一或十遺。",
            "戲我過此生，造物真小兒。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其八",
        "id": "7454a072-4400-4f3a-b58b-d94c70703350"
    },
    {
        "author": "朱翌",
        "paragraphs": [
            "中夜念凉天，搔首坐待旦。",
            "北風鳴屋角，此懷忽凄斷。",
            "兒曹計伏臘，極力供井爨。",
            "憶昔冬來南，骨肉遣星散。",
            "念茲豈人爲，稍定理絲亂。",
            "呻吟裘氏地，皆是儒與緩。",
            "往語執金剛，勉力守門閈。",
            "倒囊留一錢，且免用鞭算。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其九",
        "id": "015bb24f-3016-45b7-b7e8-1504f778b0ab"
    },
    {
        "author": "朱翌",
        "paragraphs": [
            "囚山無他謀，治生出下策。",
            "載之百漏船，吹以無孔笛。",
            "一飽久定矣，誓不爲欣戚。",
            "家山天一方，何地休行役。",
            "天其調伏予，中歲遭遠謫。",
            "養成一牯牛，露地見純白。"
        ],
        "title": "十月旦讀子美北風吹瘴癘羸老思散策之句初寮嘗作十詩因次其韻  其一○",
        "id": "2c113e6d-9ce7-4bb7-bb77-d6a0a4c86735"
    },
    {
        "author": "朱翌",
        "paragraphs": [
            "夜帆起奔牛，烏竿鳴五兩。",
            "百年幾寒暑，兩歲五來往。",
            "竟不到惠山，閑日真難享。",
            "聞道山中泉，煮茗蒙珍賞。",
            "當年京浙遞，不洗牛李黨。",
            "故人在邑中，乃漢三徑蔣。",
            "欲擊月下門，正想鼻雷響。",
            "茲山君常到，此約吾又爽。",
            "且復卜後來，歸程一陽長。"
        ],
        "title": "寄無錫諸蔣",
        "id": "ce8b2f96-73f1-4461-af28-57b20be88a66"
    },
    {
        "author": "朱翌",
        "paragraphs": [
            "通途無寧軌，世網闊遮邏。",
            "九遷食肉榮，一餉在堂賀。",
            "泥深迹逾深，時過事亦過。",
            "要之鐘鼎飽，不及薇蕨餓。",
            "吾知此理明，甘作蟻旋磨。",
            "丈夫當勇决，勿使良便蹉。",
            "黄龍百丈間，山圍天幾大。",
            "往丐一椽茅，撫枕得高卧。",
            "不能賡梁噫，且復繙屈些。",
            "賣藥足生理，故是伯休那。",
            "當年白鳥盟，肯爲青衫破。",
            "微官亦漫爾，棄去不啻唾。",
            "王子里中人，到處成穩坐。",
            "儻不食前言，扁舟在公左。"
        ],
        "title": "王承可有招隠黄龍之意",
        "id": "fce8a3db-abfc-4b28-846f-506e11a596e6"
    },
    {
        "author": "朱翌",
        "paragraphs": [
            "龜息六用藏，禽戲兩翼張。",
            "俯仰何自苦，要與宇宙長。",
            "深山具竈火，煮沙烹硫黄。",
            "此又出下策，中乾外徒强。",
            "我有不朽計，事具泮水章。",
            "佳哉羅江東，意師張曲江。",
            "重席坐日永，脫屨來雁行。",
            "舉盞醉六經，抵掌談三王。",
            "青雲去一蹴，壽域開八荒。",
            "始知吾道中，大有却老方。",
            "以此施其母，何疑壽而康。",
            "煌煌忘憂花，秀色迎朝陽。",
            "願子多釀酒，容我時登堂。"
        ],
        "title": "羅巨濟闢學之西序爲軒以奉板輿之樂余名之曰難老軒",
        "id": "a732abb7-22ea-4223-8513-06ec0d92e660"
    },
    {
        "author": "朱翌",
        "paragraphs": [
            "繞郭尋好山，直北得覩徑。",
            "一重復一掩，間度略彴峻。",
            "溪聲出左方，環玦步相應。",
            "萬木儼扶持，四山擁清潤。",
            "高疑星可摘，况乃斗之分。",
            "諸公恨到晚，六月宜問信。",
            "頗聞開山老，說法起衆病。",
            "坐受於菟降，了不懷寸刃。",
            "山僧詫神通，辯口紛若磬。",
            "我豈必勝哉，渠自有佛性。"
        ],
        "title": "徑山白虎寺詩",
        "id": "f0735875-288d-4bcf-b348-22967e747f86"
    },
    {
        "author": "朱翌",
        "paragraphs": [
            "東皋有佳致，中夜雨一犁。",
            "喜笑作春聲，麥塊青欲齊。",
            "淺瀨發清響，陳根出新夷。",
            "紅情顔未破，翠顰眉上低。",
            "練巾已堪岸，藜杖始一携。",
            "殷勤遺好音，胡盧來勸提。"
        ],
        "title": "告春亭詩",
        "id": "4e5edfb9-eccd-43d4-b8bc-c01687b0af7d"
    },
    {
        "author": "朱翌",
        "paragraphs": [
            "庭槐著老花，佳興渺澄江。",
            "束書望故國，飛帆響篷窗。",
            "白袍看先登，唾手築受降。",
            "從風靡彊燕，舉火燭老龐。",
            "秋天鴻鵠高，驚到中疊雙。",
            "閨人侈宵占，玉蟲綴燈缸。"
        ],
        "title": "送鄭公績赴試金陵  其一",
        "id": "a798ac05-81e9-41e7-9fab-6f01489b521a"
    },
    {
        "author": "朱翌",
        "paragraphs": [
            "君到洗沐已，蠟屐款北山。",
            "吾祖山中人，凜然千載顔。",
            "其旁馬鬣封，近去龍衮間。",
            "通鑑恰施行，新經宜少刪。",
            "世上有公議，渠自明忠姦。",
            "物情有報復，天道則好還。"
        ],
        "title": "送鄭公績赴試金陵  其二",
        "id": "8026209f-9c21-462a-8ba2-cfc1f8ef1c7d"
    },
    {
        "author": "朱翌",
        "paragraphs": [
            "昨日天子詔，痛念并州兒。",
            "儻有長轂動，何憂折箠笞。",
            "似聞當宁歎，頗牧今何之。",
            "豈惟一方痛，其勢又類腓。",
            "策士仍三年，側席收六奇。",
            "誰當挽天河，洗出中興碑。"
        ],
        "title": "送鄭公績赴試金陵  其三",
        "id": "338a1050-351e-4a05-a51d-6d8ff77af8bf"
    },
    {
        "author": "朱翌",
        "paragraphs": [
            "筆端忘杻械，舌本貴溫潤。",
            "明明獲麟書，作世大龜鏡。",
            "哀哉束高閣，斯文久不勝。",
            "皇天開老眼，牽復首拜命。",
            "秋來舉子場，誰領斯文印。",
            "向來鍼膏肓，必古司農鄭。"
        ],
        "title": "送鄭公績赴試金陵  其四",
        "id": "cd1ce06c-eaef-45f7-86b6-d2b31a3115b3"
    },
    {
        "author": "朱翌",
        "paragraphs": [
            "念我答颯久，區區勞此生。",
            "借屋就瞿曇，長湖繞廂瀠。",
            "未了文字債，截蒲坐縱橫。",
            "天公喜相我，貺以秋風清。",
            "他年載兼兩，策勳首短檠。",
            "饑吟愧峨冠，誰知此心傾。"
        ],
        "title": "送鄭公績赴試金陵  其五",
        "id": "2641eed7-6c3b-4f87-985a-ad595842d050"
    },
    {
        "author": "朱翌",
        "paragraphs": [
            "孤城挾龍虎，盤礴納萬象。",
            "馮夷遵節制，旦暮過稽顙。",
            "君今搦寸毫，意與孤鴻往。",
            "雄豪攬千古，光彩發萬丈。",
            "憶昨吏三年，到今餘夢想。",
            "古寺壁間名，勞君拂蛛網。"
        ],
        "title": "送鄭公績赴試金陵  其六",
        "id": "62fe2764-2bd4-4827-a8d8-4c8fd4e6cf45"
    },
    {
        "author": "朱翌",
        "paragraphs": [
            "我缾無儲粟，世累如綴纓。",
            "讀書寡見功，一飽不可營。",
            "鱗差四百指，習慣啼饑聲。",
            "天豈私貧我，客氣略已平。",
            "安能事計然，且復師淵明。",
            "儻有故人問，但如詩所稱。"
        ],
        "title": "送鄭公績赴試金陵  其七",
        "id": "a9b79d86-4202-4c99-8c74-5cb962b7648e"
    },
    {
        "author": "朱翌",
        "paragraphs": [
            "高軒過我數，相對心跡清。",
            "共乘殿角凉，劇談新月生。",
            "稍作蓮芡費，久絕壺觴傾。",
            "告我買夜航，襆被催宵征。",
            "秋晚破敵歸，連營稍休兵。",
            "青雲付一蹴，齊晉多世卿。"
        ],
        "title": "送鄭公績赴試金陵  其八",
        "id": "82de5f56-3350-44f5-8a8c-a03abd3eeca5"
    },
    {
        "author": "朱翌",
        "paragraphs": [
            "金錢暈花山中奇，七日霧雨人不知。",
            "一朝躍出從於菟，毛羣驚駭光陸離。",
            "釣竿在手身在野，未用聲名動天下。",
            "久幽則見理則然，世間豈有終藏者。",
            "道人見笑皮爲災，羔裘要袖孰剪裁。",
            "男兒獨患無文爾，聖世何憂不遇哉。"
        ],
        "title": "豹隠軒詩",
        "id": "fbc9455b-8a67-430f-bd75-b1697825477c"
    },
    {
        "author": "朱翌",
        "paragraphs": [
            "泗濱石窟如蟻族，巧匠琢山如琢木。",
            "不問人家與官舍，軒窗隨分作巖谷。",
            "符離城東石更多，天劃神刓相倚綠。",
            "當年來過玉局翁，拄杖敲門步幽麓。",
            "翼然危屋誰所興，賜以嘉名號羣玉。",
            "翁家自有小仇池，壺中九華伴孤獨。",
            "經行趣尚絕世姿，醜好例皆蒙紀錄。",
            "銀鈎爛爛照無窮，走馬來看僵立僕。",
            "是時官梅香正闌，亦有海棠紅映肉。",
            "老翁蓋棺二十年，世上遺編數遭獄。",
            "只今見字如見人，滿眼清風亂庭竹。",
            "想當入海期汗漫，雲車屢下仙山曲。",
            "仙山縹緲虛無間，我欲憑之兩黄鵠。"
        ],
        "title": "羣玉亭",
        "id": "c7a1ac8f-05f2-467e-bf09-d696742f3ca1"
    },
    {
        "author": "朱翌",
        "paragraphs": [
            "漢時長安雪一丈，少陵有詩不吾誑。",
            "今年廣陵雪一尺，忍寒長作縮龜狀。",
            "從來窮巷說多泥，自是泥深勞拄杖。",
            "閉門不出動經旬，出門無路將何向。",
            "故人乃遺咫尺書，遠祝長鬚問無恙。",
            "濕薪如桂米如珠，有突不黔旦逾望。",
            "但携古鼎燒黄連，香穗流珠凝碧帳。",
            "𡷾崒窗間石數峰，氣凌太華嵩衡上。",
            "黄楊冬青壓餘滋，碧幢羽蓋排仙仗。",
            "蒿廬頼有此清絕，興來何用山陰訪。",
            "飛鴻似带燕山書，重冰怕結黄河浪。",
            "玄冥得意愈自嬌，歲律回春未全壯。",
            "吾君曲軫天下寒，語到三軍真挾纊。",
            "自憐難備絕域使，規模但可山中相。",
            "起來舉手祝羲車，何日金篦開眼障。"
        ],
        "title": "大雪",
        "id": "3163f26e-fb18-4e75-9626-7b3559ddaa7b"
    },
    {
        "author": "朱翌",
        "paragraphs": [
            "王者有德琪樹生，兵馬欲洗銀甕出。",
            "天將以寶奠中原，何用真如傳恍惚。",
            "沙寒汀冷鷺啄冰，藻暖餌香魚近罾。",
            "梅花抱蕊不肯吐，斂衽且讓天花升。",
            "朱門歌呼正圍妓，江上獵圍飛鐵騎。",
            "惟有書生無所爲，下帷煮茗候湯沸。"
        ],
        "title": "溪南大雪示常子正",
        "id": "195b4d27-c3d6-4328-af5c-05a19c819750"
    },
    {
        "author": "朱翌",
        "paragraphs": [
            "宵分獵獵風翻幃，平明漫漫雪擁扉。",
            "高妝老樹枝不舉，深壓野麰根漸肥。",
            "削平履迹頃刻盡，吹落楊花從來稀。",
            "饑烏大有在陳厄，循階入戶冷不飛。",
            "我曾倚頼東風暖，驅兒出市典衲衣。",
            "不料玄冥賈餘勇，小窗無地逃寒威。",
            "起來磚爐薦軟火，敢營肉陣張妓圍。",
            "認香尋梅亦不惡，敲冰煮茗寧皆非。",
            "掃除習氣幾時了，忍寒琢句聲益微。",
            "東坡先生六一老，當年格法誰遵依。",
            "不量吾力效跛蹩，從今望炙晴簷暉。"
        ],
        "title": "用禁物體書雪",
        "id": "e8f46563-ae0e-471f-8dc1-1de62b505206"
    },
    {
        "author": "朱翌",
        "paragraphs": [
            "飛龍翔麟夜不關，房星之精下人間。",
            "一鳴墮地勢千里，四十萬匹中如山。",
            "皇天生此意何在，天意有在平百蠻。",
            "百蠻款塞皆稽首，干戈包盡於菟斑。",
            "剪成三鬃代官字，濯之太液登王閑。",
            "紫壇謁天五使出，玉輅扶日雙輪還。",
            "寶鞭不用繡韉穩，扇筤前開曲蓋彎。",
            "方知徐行備天仗，絕勝疾走周人寰。",
            "開元距今四百載，人物風流無一在。",
            "如何兩驥今尚存，好手傳神能不壞。",
            "請從此畫究規模，便見當時似三代。"
        ],
        "title": "韓幹二馬圖",
        "id": "bf3ce345-d19f-4642-b046-3853b3a58382"
    },
    {
        "author": "朱翌",
        "paragraphs": [
            "天公號令今年早，阿香動地連催曉。",
            "今朝纔及七日人，却見長空六花擾。",
            "我獨磚爐坐畫灰，扶杖出門愁屐倒。",
            "細挑生菜羹鼎香，落盡梅花妝額巧。",
            "詩成思發在花前，更願晴多怕晴少。",
            "君不見貞觀有道幾成康，誰其致此唐文皇。",
            "一時獻納盡豪傑，鄭公臣徵尤激昂。",
            "當年入見適此時，見謂人日宜相當。",
            "有如此人當此日，整頓乾坤纔頃刻。"
        ],
        "title": "人日雪",
        "id": "48ea0d44-f65e-430f-b4c9-1560e78af85c"
    },
    {
        "author": "朱翌",
        "paragraphs": [
            "鑽破故紙我拙計，該貫衆史子得意。",
            "籤排百部象齒懸，陟釐萬張蠅頭字。",
            "分甘遂如百兩金，作苦躭成五車記。",
            "地錦天花出妙機，瓊田水英生爽氣。",
            "詩成欲度甫白前，冠彈請繼王陽起。",
            "天門冬夏鳶尾翔，香芸臺閣龍骨蛻。",
            "任真朱子老無用，得時羅君政如此。",
            "今宵月白及風清，想君不作呼盧會。",
            "泉石膏肓肯過予，飲量定能加五倍。"
        ],
        "title": "夜夢與羅子和論藥名詩",
        "id": "657c4870-eaee-49c1-8083-b99c91fab91f"
    },
    {
        "author": "朱翌",
        "paragraphs": [
            "霜清十月天無風，行宮縹緲祥雲中。",
            "重重繡嶺光相通，莊嚴具足無遺功。",
            "泉鳴三湯春濛濛，合歡皂莢雙垂紅。",
            "人間塵垢一洗空，玉聲璆然出房櫳。",
            "鸞吟鳳舞紛層空，豈不大勝遊月宮。",
            "向非道子妙絕筆，那見開元全盛日。",
            "槎牙老木青銅柯，坡陀巨石蒼玉質。",
            "石言木應若何聞，阿房興廢纔頃刻。",
            "乃知吳生有深意，一時心事能貌出。",
            "臣非丹青好畫師，臣以畫諫乃其職。",
            "此山此事姑置之，此畫當今須第一。"
        ],
        "title": "吳道子華清宮圖",
        "id": "14e92829-646d-4234-8771-d2f2bf2b159e"
    },
    {
        "author": "朱翌",
        "paragraphs": [
            "一日射雉六十三，命中要是人所難。",
            "一日射虎三十六，驍勇無前誰不伏。",
            "沙平草軟雪泥乾，手拓弓弦腰兩鏃。",
            "祥麟選馬捷若龍，翻身已墮雙飛鵠。",
            "拜賀將軍箭有神，摩旗拍鼓轟相逐。",
            "錦褾大袖掛虛堂，勇夫視之心發狂。",
            "不如緩带氈車上，舉酒割鮮殊不忙。"
        ],
        "title": "觀獵會圖",
        "id": "b5c6d704-72ad-4fe7-8dfe-be12752398e2"
    },
    {
        "author": "朱翌",
        "paragraphs": [
            "巧匠斵山取山骨，媼神拱手不敢惜。",
            "因隆作防漥作池，以金爲聲玉爲質。",
            "藉以綈衣便挈携，置之烏皮長拂拭。",
            "憶昨隨計西入關，太學三年同寢食。",
            "晨昏綴緝困蠅頭，歲月磨研取雞肋。",
            "時來偶題千佛經，吾自無功子何得。",
            "祇今懶慢大可笑，身外了然無一物。",
            "經時不脫管城帽，子宜不賜湯沐邑。",
            "我今容子乞身去，却到安宜宰君室。",
            "宰君真是瀟洒人，文章機杼乃自出。",
            "陳玄毛穎費追呼，子堅而厚宜比德。",
            "從茲去給上方札，便當入珥螭坳筆。",
            "切勿勸草封禪書，亦莫上獻開邊策。",
            "願君發明錯與誼，昨奏條畫今所急。",
            "忠言讜論聞四方，硯乎汝爲不失職。"
        ],
        "title": "送硯與周宰",
        "id": "b09cd5ce-b2d8-40e5-a367-2bf9ee021ecc"
    },
    {
        "author": "朱翌",
        "paragraphs": [
            "昔時桐鄉漢九卿，家在淮南天一柱。",
            "石麒麟冷一千年，子孫不敢去墳墓。",
            "我之曾高主宗盟，昭穆亦與公家敘。",
            "不容妄繼酇侯蕭，何嘗敢掘城南杜。",
            "深山大澤塹劫灰，甲第名園走狐兔。",
            "飄零直見似人喜，何况乃與吾宗遇。",
            "爲善本求鄉里稱，浩歎正坐儒冠誤。",
            "出參留守入坐曹，抑亦爲此微祿故。",
            "灊山山高灊水深，眼前誰作藩籬護。",
            "心隨大信小信潮，夢遶長亭短亭路。",
            "生涯舊欠錢一囊，歸裝或有經五庫。",
            "今子新從彭澤來，歸去來兮幾時去。",
            "一杯且遣客枕安，百尺竿頭同進步。"
        ],
        "title": "簡宗人利賓",
        "id": "95b6b82e-49b3-4ead-a4ae-b6b11ed8dbfd"
    },
    {
        "author": "朱翌",
        "paragraphs": [
            "酒酣侑坐展博局，分曹並進角馬足。",
            "過關驗齒出天衢，入關未掩繞日軸。",
            "十驥并驅縱來往，一將折箠制起伏。",
            "擊前疊後看騰驤，避塹守狹良局促。",
            "緩時必若出門殿，妙處正須蟻封逐。",
            "孫臏能令田忌勝，諸人徐賀塞翁福。",
            "障泥在前解則行，杜蘅可采带宜速。",
            "莫疑檀溪墜三丈，終使青雲成一蹴。",
            "吾家款段乃如狗，敢上夷塗陪驥騄。",
            "但能書與尾而五，未免以策數曰六。",
            "歸歟秋滿華山陽，苘麥倍收連苜蓿。"
        ],
        "title": "觀諸公打馬詩",
        "id": "85d863a3-c98e-4fe3-b8d5-0c42393132a7"
    },
    {
        "author": "朱翌",
        "paragraphs": [
            "檣烏逐風不停飛，尾燕掠水東復西。",
            "蠻弦金撥竊私語，行客轉頭聲更悲。",
            "擾擾雲吹寶鬟綠，新妝半隠朱簾曲。",
            "無限柔情指下生，誰道彈絲不如竹。",
            "谷兒指法來帝城，曹供奉傳新曲名。",
            "香山居士家有此，何况更聞江上聲。",
            "路轉溪回雙櫓咽，彈盡胡笳十八拍。",
            "山頭日落暮潮平，一带荷花自秋色。"
        ],
        "title": "聞鄰舟琵琶",
        "id": "8fa50cbe-c43b-4b78-9efc-f4b765df42a7"
    },
    {
        "author": "朱翌",
        "paragraphs": [
            "數夕一夢吳淞江，兩槳飛度荷花鄉。",
            "刳中山骨泥數斗，趁雨屈盤三節藕。",
            "鏡面光寒溢井花，四顧無人下渴鴉。",
            "老翁真箇兒童似，我非韓公亦兒戲。",
            "綠莖亭亭忽獨立，簾疏不隔香直入。",
            "宛若船舫坐促膝，遂使江湖在方尺。",
            "雖無太華藕如船，定有廬山房似笠。"
        ],
        "tags": [
            "庐山"
        ],
        "title": "石斛栽蓮",
        "id": "73ecbce0-6119-4bd5-b9fb-e5aaf1d315f6"
    },
    {
        "author": "朱翌",
        "paragraphs": [
            "楝花角黍五色縷，一弔湘纍作端午。",
            "越人哀君檝迎汝，呼聲動地汗流雨。",
            "魚蝦走避無處所，小試勒兵吾有取。",
            "樓船將軍下潢浦，佽飛射士彍强弩。",
            "大堤士女立如堵，樂事年年動荆楚。",
            "却憶金明三月天，春風引出大龍船。",
            "二十餘年成一夢，夢中猶記水鞦韆。",
            "三軍罷休各就舍，一江烟雨朱簾夜。",
            "隠隠灘聲細卷沙，沙淺灘平雙鷺下。"
        ],
        "title": "端午觀競渡曲江",
        "id": "ec97ff16-1c67-49e0-8808-c0932d181fd5"
    },
    {
        "author": "朱翌",
        "paragraphs": [
            "有韓太尉淮陰家，十年種木今開花。",
            "松陰漸可張翠葆，桃蹊久已蒸紅霞。",
            "早來雨過著芒屩，曲沼鏡平清見沙。",
            "道人從我似支遁，公子立名非務華。",
            "劇談坐致千歲日，默誦初無一字差。",
            "主人負重守且將，一手撚箭腰黄蛇。",
            "因來小集休沐地，何時共聽歸來笳。",
            "饑腸欲餌桄榔粉，香身要采毗陵茄。",
            "凉風翛翛引佳月，歸興忽起從棲鴉。",
            "誰憐老我夜不寐，兒曹見祝無多茶。"
        ],
        "title": "南園用端中韻",
        "id": "c45c34f6-c8d8-4a9c-9520-8e619b0397ab"
    },
    {
        "author": "朱翌",
        "paragraphs": [
            "雨江洗出揉藍天，結璘下鋪白玉筵。",
            "尾箕斗牛珠一穿，連暉接影墮我前。",
            "整襟危坐天地默，不知夜漏下幾刻。",
            "飛螢一點從外入，白露下濕桂子香。",
            "藍橋雲英正賣漿，金盤荔枝龍眼雙。"
        ],
        "title": "八月十四夜對月效李長吉",
        "id": "4c386899-77fd-4105-9a98-5c820cbedc02"
    },
    {
        "author": "朱翌",
        "paragraphs": [
            "我聞校書如掃塵，塵隨帚去輒隨有。",
            "螢窗孤坐志不分，帝虎魯魚相可否。",
            "榻上諸公富貴人，安能辦此鉛黄手。",
            "綠柳啼鶑耳畔春，翠袖彈絲眼前酒。",
            "如何復窺蠹簡塵，又借管城公作帚。",
            "畫史畫名不畫實，潤色丹青傳不朽。",
            "我是瀛洲舊校書，揮汗磨鉛胝兩肘。",
            "當時萬一見此圖，諸郎不免涎垂口。"
        ],
        "title": "題校書圖",
        "id": "4000476e-7c6c-49ec-982c-eb19145bb6ee"
    },
    {
        "author": "朱翌",
        "paragraphs": [
            "政和聖人拜賢書，陛臚春曉傳天衢。",
            "集英殿下八百衆，一時如公此策無。",
            "萬口一詞期第一，擢之第三衆不懌。",
            "諸公貴人願相識，戒閽走馬要君入。",
            "君言不媚有藥石，國子先生乃例得。",
            "我亦跪起就穿執，妄意得蒙子公力。",
            "六年一別安宜北，憂患壓人氣不出。",
            "聞之減米符離日，首陽激貪用一律。",
            "嗚呼四海鳴鋒鏑，白晝豺狼恣吞吸。",
            "帝在奉天頗倉卒，絲綸政渴宣公筆。",
            "緘情遠附雪原鶺，願公來扈巡南蹕。",
            "平泉松菊凌霜碧，伐叛亭成燕賓戚。",
            "起居因書問晨夕，宜爲蒼生調鼎食。"
        ],
        "title": "寄張子公",
        "id": "0e5900aa-bb50-4f53-819f-c970106b35eb"
    },
    {
        "author": "朱翌",
        "paragraphs": [
            "端溪有石紫玉潤，未遇良工失追琢。",
            "眇哉池面劣容指，水至不能容一勺。",
            "灊山道人請歸治，要使墨池少開拓。",
            "每煩健步遠來徵，事必不然空臆度。",
            "子如不忘一塊頑，予亦敢負千金諾。",
            "會令合浦看還珠，豈忍荆山長抱璞。",
            "一毫不敢我非有，萬頃難量子宜學。",
            "聞道年來好說禪，初機最忌多貪著。",
            "認爲己有已大謬，久假不歸非爽約。",
            "均之在此猶在彼，弟兄四海何曾各。",
            "笑傾萬斛付江流，所有盡空心境廓。",
            "請對使者一斧碎，與公少解貪癡縛。"
        ],
        "title": "方提幹有端石硯池狹不能容水予携以歸令匠者廣之疑其不返也書來見督以詩解嘲",
        "id": "b9ccd35f-9c95-47e5-b72c-3fd882d36f6c"
    },
    {
        "author": "朱翌",
        "paragraphs": [
            "老矣捐書卧看屋，尚記姓名供簡牘。",
            "倉皇去越著南冠，頭已如蓬口生醭。",
            "無因可結孔方交，有藥唯醫管城禿。",
            "新凉稍與燈火親，學字頗慚蛇蚓曲。",
            "羅紋重厚使守舍，銅雀不真非所蓄。",
            "敢遣良工開下巖，要使珍材過天目。",
            "君家舊物多錦藉，聲若鏘金眼鸜鵒。",
            "前者一見首重稽，回視他山真碌碌。",
            "公今遣一從我遊，謹當配以蟾蜍玉。"
        ],
        "title": "謝人寄硯",
        "id": "9a8e5e99-b043-4b17-bfe2-098fdc7f347e"
    },
    {
        "author": "朱翌",
        "paragraphs": [
            "太祖皇帝龍飛初，君家樞密推日車。",
            "一時事載太史筆，九廟畫展功臣圖。",
            "昭陵取士極妙選，乃孫應詔從諸儒。",
            "威如草木部刺史，屢進藥石諫大夫。",
            "誰知冷落百蠻裏，忽見其後清而腴。",
            "讀書過眼似皎月，裁詩出手爭秋蕖。",
            "諸公力請舉進士，駢四儷六子有餘。",
            "三經新義未改科，一代元老出此塗。",
            "要令我才必有用，不憂此口無以餬。",
            "他年上國與計偕，看日五色傳天衢。"
        ],
        "title": "諸公勸楚真叟應進士舉以詩勉之",
        "id": "6f6e7080-26a0-4f10-bc72-7f1404f597d8"
    },
    {
        "author": "朱翌",
        "paragraphs": [
            "風行水上初如織，任使蕩雲高沃日。",
            "屏翳歇去馮夷歸，本體湛然無損益。",
            "風本無形不可畫，遇水方能顯其質。",
            "畫工畫水不畫風，水外見風稱妙筆。",
            "清泉道人乃了此，筆下淵源心自得。",
            "斜斜一字淺可揭，渺渺橫灘晚尤急。",
            "規模上繼蜀兩孫，妙處直度吳諸戚。",
            "老夫老矣不觀瀾，但愛漪漣才咫尺。",
            "面牆注目風蕭蕭，漁浦西興待晚潮。",
            "縱貧那肯拆波濤，還渠并州快剪刀。"
        ],
        "title": "謝人惠淺灘一字水圖",
        "id": "4a92d07c-f1ce-4961-a99a-61ad800e0d3b"
    },
    {
        "author": "朱翌",
        "paragraphs": [
            "牡丹酴醾送春歸，南風亦復吹戎葵。",
            "青女不瘦芙蓉肌，雪中山茶火爭輝。",
            "此開彼落相背馳，安得坐隅皆見之。",
            "劍南老人來解衣，好手不免如徐熙。",
            "蕭然四幅十二枝，規模一出衆史卑。",
            "妙處天授非人爲，右軍字畫少陵詩。",
            "後來縱好難並馳，傳觀左右識者誰。",
            "愛畫入骨吾一癡，惜哉不獲坡谷題。",
            "何妨擾擾俗眼疑，秀野前後花成帷，按圖求之君自知。"
        ],
        "title": "過秀野亭觀趙昌花",
        "id": "06de2c24-af71-4eec-bae0-cc0370151b9e"
    },
    {
        "author": "朱翌",
        "paragraphs": [
            "老范好客老更豪，長恨無人陪痛飲。",
            "我嘗解带坐南軒，閉門投轄則大窘。",
            "小韓云是故人子，酒量直須吞萬頃。",
            "昨宵風雨送秋來，雨罷月林散清影。",
            "想當一口吸西江，看撫朱絲移玉軫。",
            "誰將五斗爲解酲，蜾蠃螟蛉供一哂。",
            "野人無酒可留公，一酌山泉薦佳茗。"
        ],
        "title": "簡韓仲朋",
        "id": "65a01a39-df61-45fd-94af-6815b5367bb0"
    },
    {
        "author": "朱翌",
        "paragraphs": [
            "投閑閉門且穩坐，動輒有礙天難測。",
            "錢神不肯赴招要，瘧鬼乘時作寒熱。",
            "要之貧困真我道，一一爲向兒童說。",
            "山中宿麥舊爲農，缾無儲粟今何拙。",
            "甑塵不掃爨未烟，米盡自從仁祖索。",
            "元英之孫陳義高，急遣樵青分粟麥。",
            "細舂落落簸珠圓，退磨紛紛飛玉屑。",
            "粥香恍若在僧坊，麵熟又將思水厄。",
            "從來藿食不謀國，饑即須餐困仍歇。",
            "笑殺多牛足穀翁，何用詩腸生錦襭。"
        ],
        "title": "謝方務德惠粟麥",
        "id": "6a69196b-879c-434f-bbb8-6274da80cbe5"
    },
    {
        "author": "朱翌",
        "paragraphs": [
            "君不見五經紛綸井大春，不得已見陰將軍。",
            "將軍故爲設麥飯，推去不食言非誠。",
            "又不見劉懷慰作齊太守，廉吏籍中自稱首。",
            "邦人饋米不肯取，示以麥飯吾所有。",
            "我有郭內一畝田，带經荷耡願有年。",
            "今年麥熟始一飽，久饑客子俱來前。",
            "姓名久與市朝絕，將軍薄飯不吾設。",
            "亦不彊學劉公清，但使兒曹知稼穡。"
        ],
        "title": "耘村麥熟",
        "id": "00038ece-407c-46e6-84f5-acf868f2ba18"
    },
    {
        "author": "朱翌",
        "paragraphs": [
            "舉頭直北看青山，低頭直下覷黄卷。",
            "黄卷辛勤有時厭，青山於人保不變。",
            "山作主人我爲客，主人看客長不倦。",
            "今代風流潄石公，吏事直以儒雅緣。",
            "一丘一壑在胸中，塵土污人聊舉扇。",
            "開門抆拭舊題傍，坐與烏龍通一綫。",
            "近因秋雨聘此君，更倚歲寒爲外援。",
            "賤子與世多背馳，只有青山存半面。",
            "莫嫌剝啄時扣門，要是綈袍故人戀。"
        ],
        "title": "題孫倅面山軒詩",
        "id": "a240cc25-c32d-478d-bb81-aac89ab7809d"
    },
    {
        "author": "朱翌",
        "paragraphs": [
            "一溪之雲各爲雨，聊與蕭王分出處。",
            "亂山深處有生涯，三尺漁竿一枝艣。",
            "細讀懷仁輔義書，先生於世未嘗疏。",
            "我已飄然遺物去，斯言却以告司徒。",
            "參政樹碑頌遺德，舍人作堂詔無極。",
            "高風之高高幾何，下視烏龍六千尺。"
        ],
        "title": "高風堂",
        "id": "c036502d-7774-426d-882d-597f6248b8f9"
    },
    {
        "author": "朱翌",
        "paragraphs": [
            "委委曲曲山九鎖，巍巍堂堂天一柱。",
            "靈官跨龍出洞來，仙人驅虎載箬去。",
            "泉流兩山鳴珮玦，夜壇星辰可手摘。",
            "世間何限真人祠，身未嘗到銜空結。",
            "一日來遊豈偶然，草中更識天荷葉。"
        ],
        "title": "洞霄宮",
        "id": "9e4e0c24-6580-4a4d-9763-c78c8657b80d"
    },
    {
        "author": "朱翌",
        "paragraphs": [
            "廣文著書不窺園，刻杯以玉露以繁。",
            "澹乎不躡俗士駕，雅意要令吾道尊。",
            "那知韓賦李有花，常以博士居四門。",
            "老夫却欲來不速，但恨人靜鐘鳴昏。",
            "明朝未必遽零落，往看花上春風喧。",
            "更語宗文與宗武，詩成入耳宜不煩。"
        ],
        "title": "羅教授不赴真叟觀李花之約已而有詩次其韻",
        "id": "ac6d9a84-afc1-4adb-8b5b-096a5c1d237c"
    },
    {
        "author": "朱翌",
        "paragraphs": [
            "聞道催宣召，傳呼入翰林。",
            "堂高初上玉，带重更垂金。",
            "煩悉周公誥，丁寧葛亮心。",
            "調元知有日，天意向君深。"
        ],
        "title": "賀陳內翰去非三首  其一",
        "id": "e17e45b7-0f04-42c0-82ed-e2e9d353b94d"
    },
    {
        "author": "朱翌",
        "paragraphs": [
            "夢獲生花筆，祥開視草儒。",
            "奉天專仰陸，元祐只傳蘇。",
            "蓮影光分燭，絲紋細結絇。",
            "禁中頗牧在，夙夜贊神謨。"
        ],
        "title": "賀陳內翰去非三首  其二",
        "id": "620e1577-1041-41f9-8cb7-c58f690546ac"
    },
    {
        "author": "朱翌",
        "paragraphs": [
            "夜到甘泉捷，光摇建曉魁。",
            "唐家方再造，漢德已重開。",
            "太史書雲後，羣公賀雪回。",
            "十行寬大詔，早晚出銀臺。"
        ],
        "title": "賀陳內翰去非三首  其三",
        "id": "83c3e55e-dedb-41ff-b65d-e671de40350e"
    },
    {
        "author": "朱翌",
        "paragraphs": [
            "少策經營飽，多方處置閑。",
            "樵談消一日，野坐看千山。",
            "白鷺遠飛去，微雲時復還。",
            "展開新樂地，攻破舊愁關。"
        ],
        "title": "出城",
        "id": "f5da9910-fae9-4fe8-8076-61c7d6eaffd4"
    },
    {
        "author": "朱翌",
        "paragraphs": [
            "月上孤城早，山迎雉堞低。",
            "四天浮沆瀣，萬瓦貯玻璃。",
            "松獵風聲北，江摇斗柄西。",
            "諸公宜款曲，吾且倚枯藜。"
        ],
        "title": "城上觀月",
        "id": "34da7424-0567-4ac7-8273-4a156ffe63c5"
    },
    {
        "author": "朱翌",
        "paragraphs": [
            "舟楫三吳客，江湖二月寒。",
            "交情元自淡，酒味莫嫌酸。",
            "日者坐何事，君乎能自寬。",
            "不來同一醉，何以解憂端。"
        ],
        "title": "示葉令",
        "id": "99c5d5d1-a765-4d9d-bdcf-0ab8b80ac488"
    },
    {
        "author": "朱翌",
        "paragraphs": [
            "春色遽如許，春愁無柰何。",
            "看山連楚越，端坐惜羲娥。",
            "吾子頻相見，新詩苦未多。",
            "試穿一兩屐，從我上烟蘿。"
        ],
        "title": "示李令",
        "id": "bc2dd780-0e59-4b3a-b842-511a587e7a53"
    },
    {
        "author": "朱翌",
        "paragraphs": [
            "飽食登長道，箯輿枕臂眠。",
            "鼻間真栩栩，腹外亦便便。",
            "徙倚兩竿竹，咍臺四僕肩。",
            "忽然成小憩，放手即醒然。"
        ],
        "title": "轎中坐睡",
        "id": "7db9880b-42a1-4305-948d-821b5bee046e"
    },
    {
        "author": "朱翌",
        "paragraphs": [
            "籍甚王郎子，揚州一再逢。",
            "至今清夜夢，猶在笑談中。",
            "想見芙蓉句，空懷楊柳風。",
            "著鞭來不晚，聲價動諸公。"
        ],
        "title": "寄王承可",
        "id": "24b553f9-e15d-4e56-94a1-271a217c75d6"
    },
    {
        "author": "朱翌",
        "paragraphs": [
            "人老江湖外，官拘簿領緣。",
            "劇談嘗共夜，好句得先傳。",
            "行李無他阻，朝廷有闕員。",
            "相逢一笑喜，已種玉爲田。"
        ],
        "title": "寄葉應之",
        "id": "c3f30c15-993b-42cf-865c-516928dbf2c6"
    },
    {
        "author": "朱翌",
        "paragraphs": [
            "體力今何似，函書闕到門。",
            "匆匆緣不暇，負負復何言。",
            "此日忘疏遠，明公實見存。",
            "捫參懷蜀道，叱馭憶王尊。"
        ],
        "title": "寄符正民",
        "id": "282e6b5b-34d0-4878-bbf0-601960ec8b70"
    },
    {
        "author": "朱翌",
        "paragraphs": [
            "擂罷城頭鼓，膏凝燭下槃。",
            "窗留三尺月，纊挾五更寒。",
            "事事華巾結，年年紙帳寬。",
            "梅花正好在，青女莫摧殘。"
        ],
        "title": "五更不睡",
        "id": "663d9a97-c3d5-46e1-8cf2-a5b2869c9bfd"
    },
    {
        "author": "朱翌",
        "paragraphs": [
            "浩蕩乾坤曉，凄凉客路窮。",
            "小舟輕劈浪，宿霧密糊空。",
            "累重苦無飯，時危甘轉蓬。",
            "但聞淮上賊，不敢視江東。"
        ],
        "title": "曉出",
        "id": "80ab516c-ab09-40f5-b8d6-54bc635b3751"
    },
    {
        "author": "朱翌",
        "paragraphs": [
            "度嶺三百里，携家五六人。",
            "卜居依古寺，愛日向初春。",
            "時有逃虛喜，端無去客嗔。",
            "團欒何所作，不寐守庚申。"
        ],
        "title": "初到曲江六首  其一",
        "id": "71859779-2956-431b-bee8-106e6ba722e4"
    },
    {
        "author": "朱翌",
        "paragraphs": [
            "昭代人無棄，遐方住亦堪。",
            "司分大火舍，官作世南男。",
            "守拙休心匠，忘憂縱手談。",
            "平生不喜閙，所欠一茅庵。"
        ],
        "title": "初到曲江六首  其二",
        "id": "ccfb514b-5119-483e-b09d-200c028f9f0c"
    },
    {
        "author": "朱翌",
        "paragraphs": [
            "燈火光元夕，歌呼亦盡歡。",
            "欣聞雪霏白，愁失荔垂丹。",
            "老酒蓮花麴，甜魚藿葉槃。",
            "萬金書若到，便可解憂端。"
        ],
        "title": "初到曲江六首  其三",
        "id": "a0359b01-4fa3-43c6-9919-a27a0be6b4a5"
    },
    {
        "author": "朱翌",
        "paragraphs": [
            "嶺外山川最，天涯草木芬。",
            "曾經五月狩，俱被一琴薰。",
            "韶石靜張樂，舜峰高出雲。",
            "真同適魯見，何異在齊聞。"
        ],
        "title": "初到曲江六首  其四",
        "id": "0a927513-51c6-42b5-8607-680cd771462c"
    },
    {
        "author": "朱翌",
        "paragraphs": [
            "草斷城頭路，春未履屢穿。",
            "雨餘峰染黛，雲出嶺垂蓮。",
            "眼傍青林轉，愁來白鳥邊。",
            "中原好消息，問取此江船。"
        ],
        "title": "初到曲江六首  其五",
        "id": "b3f4316d-09e9-4497-a05f-ea5fe6e660ae"
    },
    {
        "author": "朱翌",
        "paragraphs": [
            "嘉卉懷炎德，孤根幸斗臨。",
            "象蹄交綠潤，佛眼瞬紅深。",
            "含笑香飄坐，素馨嬌滿簪。",
            "老榕雖擁腫，六月十分陰。"
        ],
        "title": "初到曲江六首  其六",
        "id": "b057e1c6-90e3-4d37-91fc-b78718d35cd1"
    },
    {
        "author": "朱翌",
        "paragraphs": [
            "此地從來僻，今朝自古陰。",
            "五年猶作客，一飯敢虛襟。",
            "春色豈終閟，晨光宜早臨。",
            "國香無恙否，抱雪秀深林。"
        ],
        "title": "丙辰人日雨雪",
        "id": "2b17005c-7db1-46ec-b674-5dbabe7a6a24"
    },
    {
        "author": "朱翌",
        "paragraphs": [
            "蒲阪今灰燼，茲樓亦草萊。",
            "如何三字大，却到百蠻開。",
            "屋漏真能爾，霜嚴可畏哉。",
            "置之當座右，親手拂塵埃。"
        ],
        "title": "有惠曾公逍遥樓字者",
        "id": "531bd441-68da-4aa8-b347-48fab08ad7bc"
    },
    {
        "author": "朱翌",
        "paragraphs": [
            "雙鳥鳴方盛，公今遂著書。",
            "浮雲供一掃，直筆用三餘。",
            "孔孟揚韓道，乾坤日月如。",
            "平生擊姦手，發蹤自桐廬。"
        ],
        "title": "次韻胡明仲見寄二首  其一",
        "id": "a2813f02-b25a-421f-bdd3-14babaa05874"
    },
    {
        "author": "朱翌",
        "paragraphs": [
            "柳州非國語，意恐亂詩書。",
            "去草絕根本，立言推緒餘。",
            "斷疑先近似，反己問何如。",
            "歲晚飄零甚，歸歟指敝廬。"
        ],
        "title": "次韻胡明仲見寄二首  其二",
        "id": "e62b921f-b472-48ea-bede-1dca3bfa2d2b"
    },
    {
        "author": "朱翌",
        "paragraphs": [
            "衆綠揚新楚，初晴中薄寒。",
            "行山無闊步，陟巘有遐觀。",
            "蕨紫拳猶小，松黄粉漸乾。",
            "無嫌一馬瘦，徑度兩重灘。"
        ],
        "title": "歸自南華詩",
        "id": "7662e29c-249b-4eb2-af84-1d20edbd24d0"
    },
    {
        "author": "朱翌",
        "paragraphs": [
            "頗有客倉卒，初無具咄嗟。",
            "家貧難辦素，人衆不烹茶。",
            "此老來修供，茲辰並拜嘉。",
            "小船橫一笛，風引入荷花。"
        ],
        "title": "南華具素飯烹茶詩",
        "id": "c2621b26-3313-449e-8fcf-db566b087b27"
    },
    {
        "author": "朱翌",
        "paragraphs": [
            "小市荒堤轉，湧泉春水慳。",
            "頻經石角鋪，不上馬鞍山。",
            "橋斷衝泥過，松摧塞道艱。",
            "草鞋牢踏雨，更著一蓑還。"
        ],
        "title": "南華道中詩",
        "id": "09af6d6d-01f3-4bda-bf8a-65d07f4ab129"
    },
    {
        "author": "朱翌",
        "paragraphs": [
            "曉日光穿戶，衡門起及晨。",
            "簷垂冰折柱，澗湧雪鎔銀。",
            "臘取一時樂，春期數日新。",
            "曝書仍曝背，自笑巧於貧。"
        ],
        "title": "晨起",
        "id": "35953339-ac2c-4ff2-a15a-ff69ed51a996"
    },
    {
        "author": "朱翌",
        "paragraphs": [
            "客去抽書讀，愁來閉戶推。",
            "眼花因酒劇，書草更人催。",
            "怪石巧依竹，凈瓶香引梅。",
            "悠然鑑湖念，又向雁邊回。"
        ],
        "title": "遣興",
        "id": "48d315d3-c6a8-40ed-b311-8ca65f5cb766"
    },
    {
        "author": "朱翌",
        "paragraphs": [
            "欲飯雲邊寺，先尋湖上春。",
            "山川良是舊，歲月又更新。",
            "草長烟如積，梅晴粉自勻。",
            "久留知不可，暫過却須頻。"
        ],
        "title": "次韻張巨山正月十日遊天竺",
        "id": "58f1f9fe-dab2-46c4-9c03-e1951095add6"
    },
    {
        "author": "朱翌",
        "paragraphs": [
            "卒律葛答美，鉤輈格磔肥。",
            "翁川茶不媚，何氏酒今非。",
            "硯水添池淺，棋盤下子稀。",
            "姮娥憐我獨，未暮款窗扉。"
        ],
        "title": "猗覺寮晚飯",
        "id": "9357ad7a-7e29-44d1-8ba2-39cad559846a"
    },
    {
        "author": "朱翌",
        "paragraphs": [
            "假道趨南浦，排牆度小溝。",
            "仙人中謫李，鄰里外依劉。",
            "良友經時集，清貧覺我優。",
            "檳榔初不設，佳茗或相投。"
        ],
        "title": "歸去來圍南鄰劉家菜圃近許闢路相通",
        "id": "5dfc337f-0542-4744-91a0-8637a985b3c3"
    },
    {
        "author": "朱翌",
        "paragraphs": [
            "聯璧來吾隠，交歡只賀晴。",
            "酌泉心不易，指李話平生。",
            "萬木翠光合，一池春水平。",
            "更詢消遣法，元自不容聲。"
        ],
        "title": "雨晴吳李過園中",
        "id": "c4ac782c-cd48-46fe-ab4d-048a3732c0a8"
    },
    {
        "author": "朱翌",
        "paragraphs": [
            "一丈寬鋤地，三重密蓋茅。",
            "分封鷗鷺境，拾翠芰荷㘭。",
            "正爾賓中主，居然國外郊。",
            "老來俱倒置，營圃不營巢。"
        ],
        "title": "告春亭  其一",
        "id": "b43b2834-effe-4d60-a86f-ca517aa8b8fa"
    },
    {
        "author": "朱翌",
        "paragraphs": [
            "竟日成清坐，因行或撫松。",
            "牆陰連曲浪，木杪涌奇峰。",
            "要路看公等，閑鄉屬我儂。",
            "未春花已盡，春到若爲容。"
        ],
        "title": "告春亭  其二",
        "id": "6afa952d-8488-4670-81b8-5e855d456aaf"
    },
    {
        "author": "朱翌",
        "paragraphs": [
            "自斷身將隠，無嫌論少卑。",
            "江湖雙桂楫，天地一茅茨。",
            "溪篆行蝌蚪，林妝囀畫眉。",
            "悠悠昏復晝，聊爾給其私。"
        ],
        "title": "告春亭  其三",
        "id": "d799838d-9ef4-42d2-8b01-6c16258282c1"
    },
    {
        "author": "朱翌",
        "paragraphs": [
            "地僻門常閉，家貧客自疏。",
            "溪山行老我，風月不欺予。",
            "謾有書成誦，端無貨可居。",
            "清江千里道，持此問舂鋤。"
        ],
        "title": "地僻",
        "id": "3d30aedc-330f-42a3-92f9-efae2cbeb050"
    },
    {
        "author": "朱翌",
        "paragraphs": [
            "白日殆欲寢，黄花能起予。",
            "妙香來枕上，正色立霜餘。",
            "護外勞編竹，培深更荷鋤。",
            "收功歸我枕，洗眼讀殘書。"
        ],
        "title": "種黄菊",
        "id": "dccff701-26f9-4f07-b86b-bca4c7008b9f"
    },
    {
        "author": "朱翌",
        "paragraphs": [
            "我圃黄花晚，君行不下輿。",
            "屏居甘寂寞，佳節愧空疏。",
            "小待西風急，頻游夏屋渠。",
            "開時即重九，那恨子來徐。"
        ],
        "title": "重陽不見菊次諸公韻  其一",
        "id": "f77943ff-1485-4bf1-973a-51d234fa2e67"
    },
    {
        "author": "朱翌",
        "paragraphs": [
            "遲笑秦昭舅，吝譏和長輿。",
            "當時雖說貴，退步不爲疏。",
            "萸實采重嶺，拒霜臨碧渠。",
            "梁王門下客，先後有嚴徐。"
        ],
        "title": "重陽不見菊次諸公韻  其二",
        "id": "6a6a3775-b5a1-4477-b0fa-6616012833b4"
    },
    {
        "author": "朱翌",
        "paragraphs": [
            "歸去思陶令，安時似子輿。",
            "近知園可灌，唯恐菊相疏。",
            "酒幸濃如珀，詩令價重渠。",
            "看花隨早晚，何必更因徐。"
        ],
        "title": "重陽不見菊次諸公韻  其三",
        "id": "00d0be85-d2e8-4140-a77e-ba6a808aed59"
    },
    {
        "author": "朱翌",
        "paragraphs": [
            "菊以黄爲正，紛紛祇皂輿。",
            "待寒緣耿介，縱老不凋疏。",
            "秋凈花如染，時遷水走渠。",
            "惟留五字句，能不愧應徐。"
        ],
        "title": "重陽不見菊次諸公韻  其四",
        "id": "4199bdc9-3f2a-496e-ad81-86218fa73e44"
    },
    {
        "author": "朱翌",
        "paragraphs": [
            "風流人稍間，涉筆爲題輿。",
            "今我思黄菊，携君近綺疏。",
            "先秋飄桂子，出水老芙渠。",
            "俯仰俱陳迹，聊書歲執徐。"
        ],
        "title": "重陽不見菊次諸公韻  其五",
        "id": "52054b9c-5763-40dc-9cb7-9c617dcfc798"
    },
    {
        "author": "朱翌",
        "paragraphs": [
            "西風吹露斝，晴日駕香輿。",
            "羨彼根莖茂，憐予齒髮疏。",
            "功成身老健，重味笑軒渠。",
            "甘谷誰能汲，瓶甖走莫徐。"
        ],
        "title": "重陽不見菊次諸公韻  其六",
        "id": "ed2c5fe2-0d3e-4c9e-8e33-219f049f56f4"
    },
    {
        "author": "朱翌",
        "paragraphs": [
            "黄菊一何好，持觴惟爾從。",
            "名應稱晚秀，色豈爲人容。",
            "正似花重九，休論月孟冬。",
            "霜威占清曉，直欲犯其鋒。"
        ],
        "title": "十月十四日立冬菊花方盛",
        "id": "49678631-7ec1-4f7d-a3eb-13ce08b1ce09"
    },
    {
        "author": "朱翌",
        "paragraphs": [
            "夜集羣山雪，寒欺一把茅。",
            "紅爐無宿火，黄絹有新抄。",
            "坐久燈排粟，杯行橘解包。",
            "頹然投敗絮，老懶信兒嘲。"
        ],
        "title": "夜雪",
        "id": "51ee6bf0-ef91-4a44-aced-ff721cfaf365"
    },
    {
        "author": "朱翌",
        "paragraphs": [
            "自得閑居樂，欣聞隠具來。",
            "杖頭觀佛面，掌內化龍才。",
            "行變黄金色，依然滿月開。",
            "從今不妄出，留上妙高臺。"
        ],
        "title": "謝邕倅寄佛面杖",
        "id": "3ccb33b7-4551-4bda-abe5-8f822bdc7941"
    },
    {
        "author": "朱翌",
        "paragraphs": [
            "下潠田將穫，東屯稼亦收。",
            "厭煩吾老矣，爲衆子行不。",
            "一粒生何處，千箱慶有秋。",
            "灌溪明日飯，今日已無愁。"
        ],
        "title": "遣僧澄收刈潼陽",
        "id": "722238cb-e5d6-45a2-8171-e39610799b9b"
    },
    {
        "author": "朱翌",
        "paragraphs": [
            "湖海重相面，干戈早脫身。",
            "亦知懷琰琬，寧肯就風塵。",
            "船泛東吳夜，梅尋故國春。",
            "毛錐有持護，如子豈長貧。"
        ],
        "title": "送楊亨仲還建康",
        "id": "d7198518-ba7c-4b16-b263-eb100a8ab0f7"
    },
    {
        "author": "朱翌",
        "paragraphs": [
            "金秀皆垂穎，山園特有光。",
            "牽牛高暈碧，滴露小勻黄。",
            "老讀離騷傳，兒尋急就章。",
            "杜門觀化物，吾得傲羲皇。"
        ],
        "title": "金秀軒詩",
        "id": "c03f27a1-67d9-443b-80e8-72f367609e15"
    },
    {
        "author": "朱翌",
        "paragraphs": [
            "爲問西園客，秋花餘幾何。",
            "敲門容剝啄，此老正婆娑。",
            "十月爲春酒，今年得子鵝。",
            "舉杯邀月罷，擊缶仰天歌。"
        ],
        "title": "過王監園",
        "id": "48208849-c50c-43c2-a59b-69cfbd994508"
    },
    {
        "author": "朱翌",
        "paragraphs": [
            "相逢多戲事，聊以度長年。",
            "間出詩聯句，時因酒合錢。",
            "歌狂無所擇，棋勝亦欣然。",
            "齷齪好苛禮，逡巡不敢前。"
        ],
        "title": "戲事",
        "id": "f976e9f5-54db-49ef-84d8-c2dada324d6f"
    },
    {
        "author": "朱翌",
        "paragraphs": [
            "一日春工過潁陽，名園次第款侯王。",
            "風流得見昇平瑞，氣味初無世俗香。",
            "早託筠籠馳驛騎，旋張羅蓋護晨光。",
            "最憐一尺槃盂玉，穩上高鬟映額黄。"
        ],
        "title": "牡丹次韻  其一",
        "id": "1fc3490f-8bae-418d-90be-f535bb5ec73a"
    },
    {
        "author": "朱翌",
        "paragraphs": [
            "畫舫何須載西子，青裙今幸拜東王。",
            "佛談非想色界色，天造玉皇香案香。",
            "興慶池邊凝曉露，善和坊裏借餘光。",
            "行聞綺席開東省，飛鞚爭馳御道黄。"
        ],
        "title": "牡丹次韻  其二",
        "id": "5c718b4d-de73-45cc-9507-d2765f58b70c"
    },
    {
        "author": "朱翌",
        "paragraphs": [
            "溫公言語藥石譜，猶子文章星斗羅。",
            "家世有方能治國，宦遊無地可降魔。",
            "諦觀深切著明論，平視賢良方正科。",
            "四海共知勳室後，享年孰似賈生多。"
        ],
        "title": "跋司馬才仲六論",
        "id": "2c1afd87-ee90-4e15-a1ac-a1c4e373fc2f"
    },
    {
        "author": "朱翌",
        "paragraphs": [
            "俯仰之間跡已塵，重來屐齒蘚痕勻。",
            "晚菘早韭有真味，夜鶴曉猿無故人。",
            "萬一可償他日願，再三須卜此山鄰。",
            "北山大士乃吾祖，烝蕙肴蘭長薦新。"
        ],
        "title": "題蔣山草堂",
        "id": "619e189e-fa6b-4eed-9871-5176aabf5bf4"
    },
    {
        "author": "朱翌",
        "paragraphs": [
            "衙鼓聲中百事休，獨攀危磴看江流。",
            "君脩吏課中中考，我且山行上上頭。",
            "下視三千佛世界，高尋十二仙人樓。",
            "聞思大士誰呼應，願賜飛霖洗旱眸。"
        ],
        "title": "約徐令登妙高峰徐不至",
        "id": "b363a32e-d5be-47cb-971c-396ecb34c36d"
    },
    {
        "author": "朱翌",
        "paragraphs": [
            "喜君釃酒吸鯨空，置我飛雲卷霧中。",
            "蒲鴿青浮初落蔕，冰蠶繭就旋開篷。",
            "小凉已覺生衣怯，短策能尋熟路通。",
            "直上高臺延望眼，萬山橫浸一溪東。"
        ],
        "title": "後兩日葉幹携酒",
        "id": "d9c7fb5d-e5da-4b04-a398-51fa6a38c9af"
    },
    {
        "author": "朱翌",
        "paragraphs": [
            "沙合南臺會有期，沙邊築屋俯清漪。",
            "宋香陳紫丹成後，渭綠湘斑族盛時。",
            "長者時懷流水念，老兄元愛白雲知。",
            "一塵不到忘言處，雲在青天水在池。"
        ],
        "title": "題水雲亭劉升道福唐所居",
        "id": "fb18593f-a196-44f2-9b26-354541b30f9c"
    },
    {
        "author": "朱翌",
        "paragraphs": [
            "何堪濕熱坐支離，且就虛凉看劇棋。",
            "避雨唯應急走耳，登城願丐少休之。",
            "江山政此成三絕，耳目醒然亦一奇。",
            "突兀小亭吾畫篋，真形妙境恣君窺。"
        ],
        "title": "雨後登城上亭",
        "id": "9e02c945-e586-4a88-bae9-cd0a33ad8a0e"
    },
    {
        "author": "朱翌",
        "paragraphs": [
            "上青天路最崎嶇，藏日擎天却有餘。",
            "既驗六龍行萬里，始知一卒當千夫。",
            "望雲騅穩無前馬，带雨鈴鳴動屬車。",
            "縱有將軍天下筆，不如無逸舊時圖。"
        ],
        "title": "觀李思訓幸蜀圖",
        "id": "3fe279dd-bee8-48b7-95b9-c0230e8dfda6"
    },
    {
        "author": "朱翌",
        "paragraphs": [
            "結芻續體祭中丞，鬼質何爲苦見嗔。",
            "千五百年如烈日，二十四州惟一人。",
            "朝衣視坎趨前死，羽服行山即此身。",
            "頼有區區張孝舉，直言驚倒漢廷臣。"
        ],
        "title": "顔魯公畫像",
        "id": "f5f42bb9-225a-40c1-a16d-c6c5007c58d8"
    },
    {
        "author": "朱翌",
        "paragraphs": [
            "衮衣華藻刻堅珉，下馬來尋剝蘚痕。",
            "斷畫豈如弦可續，闕文猶冀石能言。",
            "鬣村故址今仍在，螭首遺蹤碎莫存。",
            "欲較智愚三十里，又飛絲鞚過前村。"
        ],
        "title": "讀劉太真碑",
        "id": "a2e068f7-4502-45cf-ba12-51d076159c45"
    },
    {
        "author": "朱翌",
        "paragraphs": [
            "賓客相傳無水厄，欣然脫屐上公堂。",
            "滌煩療渴名雖著，瘠氣侵精暗有妨。",
            "夢寐無憂眠可熟，清虛自積體尤强。",
            "樵青竹裏管何事，側聽杯行供暖湯。"
        ],
        "title": "黄守不飲茶",
        "id": "366be26e-0536-4820-b910-da4e39330d35"
    },
    {
        "author": "朱翌",
        "paragraphs": [
            "薰風永日一簾垂，剝芡從容待晚炊。",
            "舉白且看連引滿，汗青不用歎無期。",
            "晝思夜夢人非遠，客附書來喜可知。",
            "千里與公供一笑，何時相遇戰低棋。"
        ],
        "title": "寄范伯達",
        "id": "e450f4e3-a0cc-4a16-a626-ac251ad917ab"
    },
    {
        "author": "朱翌",
        "paragraphs": [
            "鳳凰山下鳳凰城，輦路凌霄遡紫清。",
            "秋入九天風露冷，雲藏五玉佩環聲。",
            "虞淵出日升黄道，織女斜河轉啟明。",
            "鬰鬰安能久居此，君王有意待還京。"
        ],
        "title": "次韻劉美中早朝",
        "id": "0cfea5d2-f907-4cfb-b2eb-a405d6b650ba"
    },
    {
        "author": "朱翌",
        "paragraphs": [
            "一葉黄時秋氣清，三山轉處大江橫。",
            "禽魚自有親人意，草木皆能識履聲。",
            "晴望高崖尋李愿，酒行半道致淵明。",
            "將詩與結江山好，他日來遊分不生。"
        ],
        "title": "題日涉園詩",
        "id": "725f1540-8ebb-4d68-b25d-41213f67f712"
    },
    {
        "author": "朱翌",
        "paragraphs": [
            "尺一催公想疾驅，盛傳今已過羌廬。",
            "紛紛眼底何時定，鬰鬰江南更久居。",
            "陛下不妨高枕卧，先生來草射聊書。",
            "銅駝可惜埋荆棘，會有人能爲掃除。"
        ],
        "title": "寄胡明仲",
        "id": "681d100d-251c-40df-bd94-84353f52a73b"
    },
    {
        "author": "朱翌",
        "paragraphs": [
            "使星入蜀動佳占，幕府謨謀要子參。",
            "天下兵戈連歲月，朝廷根本在西南。",
            "路經九折休回首，事考三分小駐驂。",
            "想見梅黄飛雨裏，前旌已在百花潭。"
        ],
        "title": "送王端材以宣諭屬官入川",
        "id": "3a480f5b-5250-4d81-b6a2-f6868fdfc0d7"
    },
    {
        "author": "朱翌",
        "paragraphs": [
            "此君骨相一成矩，氣稟坤爻六二全。",
            "運用四方隨手轉，操持一節比松堅。",
            "玉雕界尺疑同樣，金作觚稜笑削圓。",
            "見寄分司真得力，時將緩步與周旋。"
        ],
        "title": "方竹杖",
        "id": "3d95417a-2b65-4509-b597-7282cf0e69a7"
    },
    {
        "author": "朱翌",
        "paragraphs": [
            "氣稟元軒玉立身，露幛烟纛曉初勻。",
            "一時頓有七賢集，千畝今餘萬箇春。",
            "能以風流誇後日，政緣名篆得斯人。",
            "寂寥不見平安報，只有東風爲掃塵。"
        ],
        "title": "萬竹亭",
        "id": "3e42a799-8638-47be-b6b0-00e7ea59fe9d"
    },
    {
        "author": "朱翌",
        "paragraphs": [
            "促駕難求馬一尋，行纏快走任山深。",
            "上方首入文公褐，小語能披逸少襟。",
            "三尺盆池清照影，五更窗月默傳心。",
            "更煩細看門前水，昔日西流何似今。"
        ],
        "title": "頃入南華僧仲有詩爲次其韻仲欲見予詩集  其一",
        "id": "a35627ba-502a-43b7-9c8d-fc8395e4ec19"
    },
    {
        "author": "朱翌",
        "paragraphs": [
            "寺分三集易披尋，藏在名山意亦深。",
            "但與止茲鸞鳳友，共逃不學馬牛襟。",
            "年來惟以睡過夏，老去莫令詩嘔心。",
            "欲見文章須近北，太平風雅盛於今。"
        ],
        "title": "頃入南華僧仲有詩爲次其韻仲欲見予詩集  其二",
        "id": "879c96ee-36e6-4592-a337-9cd513021b13"
    },
    {
        "author": "朱翌",
        "paragraphs": [
            "頗厭低頭看文字，似曾有約到南山。",
            "稍回妍暖日自喜，掃盡積陰天解顔。",
            "便合與君聯騎出，更誰如我兩人閑。",
            "相逢莫作傷時狀，且趁春光競往還。"
        ],
        "title": "約鄭公績出城",
        "id": "ad1f44d2-8df1-4422-8108-31a10d4608c4"
    },
    {
        "author": "朱翌",
        "paragraphs": [
            "北風號木造秋悲，書到江南九月遲。",
            "雁過宜頻問消息，詩成猶得慰相思。",
            "想當雨澹烟昏處，又見橙黄橘綠時。",
            "若到北山煩寄語，道林真覺乃吾師。"
        ],
        "title": "寄江東故人",
        "id": "c9838f1b-8430-49a1-b790-811329f27539"
    },
    {
        "author": "朱翌",
        "paragraphs": [
            "夜深真可覆三氈，地僻何因致八綿。",
            "五嶺盛傳非昔日，一寒如此怪今年。",
            "固知淵客難藏寶，倒卷珠池立散天。",
            "日下有丹能變白，青山休恨早華顛。"
        ],
        "title": "冬前雪珠夜下早聞遠山皆白",
        "id": "6dc8efcc-6ec0-4692-90f5-addc02621f91"
    },
    {
        "author": "朱翌",
        "paragraphs": [
            "六花幾歲不來南，大似優曇欲遇難。",
            "瓦響急傾鮫鮹顆，袖寬先得柳花團。",
            "莫憂荔子明年少，已是梅英向臘殘。",
            "骨冷魂清北風裏，更臨江檻俯驚湍。"
        ],
        "title": "雪作兒童以衣袖盛之如柳花狀",
        "id": "8993f288-d212-4450-9bc7-8c2b32a323dd"
    },
    {
        "author": "朱翌",
        "paragraphs": [
            "茸茸風草弄春柔，密密桑陰向綠稠。",
            "江上星居多草閣，波間斗轉一漁舟。",
            "吾行適此心無事，客去何妨刺漫留。",
            "尚戒奚奴休叱馭，不辭小住看潮頭。"
        ],
        "title": "龍山送客",
        "id": "5b1371a2-d853-4784-b3f5-543b4ad142a6"
    },
    {
        "author": "朱翌",
        "paragraphs": [
            "飽誦韶州白葛輕，十年曾不慰前聞。",
            "芰荷欲使風裳製，溪谷難褰霧縠紋。",
            "坐甑遭炊無可避，踏冰赤脚謾多云。",
            "試將一事煩吾子，粗綌精絺可細分。"
        ],
        "title": "煩人置葛",
        "id": "b99eafd7-8eac-4616-9789-0175843ea02a"
    },
    {
        "author": "朱翌",
        "paragraphs": [
            "半夜凉生過雨初，起迎秋色掃庭除。",
            "西牛東女經年會，北客南風一笑疏。",
            "乾鵲悲鳴橋渡漢，龍泉騰躍氣凌虛。",
            "盆池水面螢飛過，上下天星總一如。"
        ],
        "title": "七月一日夜坐觀星",
        "id": "883b3f78-7618-4109-a4fc-290a4d7df866"
    },
    {
        "author": "朱翌",
        "paragraphs": [
            "昨夜天孫擁翠軿，餘光猶此照河津。",
            "且欣大暑去酷吏，更辱諸君爲主人。",
            "庭桂釀花香有信，盆荷迎露綠長新。",
            "浮雲掃盡天無滓，仰面爭看月半輪。"
        ],
        "title": "七夕後一日諸公携酒見過",
        "id": "5e80bb1b-8a6e-4ee1-b429-36b41f28bc88"
    },
    {
        "author": "朱翌",
        "paragraphs": [
            "乃公乃祖帝王師，勳在周家日月旗。",
            "德盛固宜長有後，材高如此用何遲。",
            "五更雨脚方收絕，六月雲峰正出奇。",
            "好去加鞭度梅嶺，及時功業繼前規。"
        ],
        "title": "送范漕子儀",
        "id": "cbe5cdaf-379b-4178-8993-d8f881a16b18"
    },
    {
        "author": "朱翌",
        "paragraphs": [
            "五年四轉入曹溪，飛蓋干霄日爲低。",
            "人定忽聞鐘不嗄，飲香休問水流西。",
            "桄榔子熟旒珠重，荳蔻叢深扇羽齊。",
            "鬰鬰蒼蒼千嶂裏，犯寒猶著一蟬嘶。"
        ],
        "title": "丙寅十月遊南華",
        "id": "ff703712-f61b-4c4d-b990-9d2d0131d859"
    },
    {
        "author": "朱翌",
        "paragraphs": [
            "舟絕清江繫老榕，杖藜小住翠陰中。",
            "縈青繚白千山日，駭綠紛紅萬竅風。",
            "足倦要休憐地僻，心閑無事見春工。",
            "回塘大有田田葉，索酒來傾碧玉筩。"
        ],
        "title": "大歷寺遇風",
        "id": "91c567de-a12f-4de6-b2b1-0ac4329052b1"
    },
    {
        "author": "朱翌",
        "paragraphs": [
            "肺腑羣山襟带江，近人鷗鳥日成行。",
            "每來問道維摩室，何幸濃薰班氏香。",
            "雨脚雪花方間作，燈紅酒綠正爭光。",
            "更煩采選消長夜，坐看回旋穴骼忙。"
        ],
        "title": "夜宿方允迪家雨雪大作",
        "id": "ff176bab-55d1-4913-9480-6dcac22173c2"
    },
    {
        "author": "朱翌",
        "paragraphs": [
            "海山不見兩螺青，但見橫江展玉城。",
            "動地鼓鼙飛屋瓦，刺天鬐鬛鬭溟鯨。",
            "拍浮未見羣兒弄，借勢須令萬楫迎。",
            "俄頃日斜風欲定，向來元是一漚生。"
        ],
        "tags": [
            "钱塘江"
        ],
        "title": "觀潮",
        "id": "dc9387b1-469c-4916-a3af-fefc08f71e5d"
    },
    {
        "author": "朱翌",
        "paragraphs": [
            "彭蠡春生萬頃湖，光明相映棣華跗。",
            "鵷雛鸑鷟俱爲鳳，乳酪醍醐總是酥。",
            "歸壽其親來繼踵，無求於世獨知吾。",
            "青天一紙雁數字，南北雖殊意不殊。"
        ],
        "title": "寄諸洪",
        "id": "6bd89ee5-7147-4a5a-9654-8a09a2841941"
    },
    {
        "author": "朱翌",
        "paragraphs": [
            "有田二頃復何求，長恐斯言久不酬。",
            "青篛正堪烟雨笠，白文終返水雲裘。",
            "相親多謝風標子，可款豈無瀟灑侯。",
            "更下疏簾對君弈，要觀都大出棋州。"
        ],
        "title": "次韻俞路分見寄  其一",
        "id": "7ec4d378-d975-4c1a-a569-afd1f7559786"
    },
    {
        "author": "朱翌",
        "paragraphs": [
            "龍尾道南初見子，烱如玉筍出瑶林。",
            "別來東海記三淺，歌罷武溪同一深。",
            "後五日看真得力，前三語且更留心。",
            "平生著手枯桐上，會有人能識此音。"
        ],
        "title": "次韻俞路分見寄  其二",
        "id": "fd7e6404-ee6d-4a8d-950c-54d7255d0ee5"
    },
    {
        "author": "朱翌",
        "paragraphs": [
            "清曉匆匆賀歲歸，又隨微雨渡曹溪。",
            "禱晴願見五色羽，揭戶方占一日雞。",
            "沙水半摇新略彴，雲烟深護古伽黎。",
            "曹源激水仍過顙，桃李無言下有蹊。"
        ],
        "title": "戊辰元日到南華詩",
        "id": "8898d291-98a2-44f9-9a2b-c682807842d6"
    },
    {
        "author": "朱翌",
        "paragraphs": [
            "春來何事可相關，撥置書叢得少閑。",
            "洗硯諦觀鸜鵒眼，焚香仍揀鷓鴣斑。",
            "花開北陌東阡外，人在朝三暮四間。",
            "俯仰乾坤了無愧，心如枯枿更誰刪。"
        ],
        "title": "書事",
        "id": "e0308b75-e993-4369-8a1e-3bc8f720d4ad"
    },
    {
        "author": "朱翌",
        "paragraphs": [
            "梯空何事上秋旻，要定三巖著隠君。",
            "斗柄下垂星可摘，天門將近語先聞。",
            "猿窺虎隠人驚去，牛污龍池雨解紛。",
            "償我七年東向念，却張風腋跨歸雲。"
        ],
        "title": "遊錦石巖",
        "id": "976c6b3c-1b9e-47e8-939d-5d537de15825"
    },
    {
        "author": "朱翌",
        "paragraphs": [
            "堂堂勝境久潜幽，經始耡荒用我謀。",
            "日照洞門開戶牖，霜飛暑路索衣裘。",
            "鞭笞鸞鳳天將近，彈壓山川酒不休。",
            "大費騷人題品力，薜蘿俱挽入雕鎪。"
        ],
        "title": "遊紫微洞",
        "id": "e2d0cc36-f805-40e2-a1c7-637bf7d99b69"
    },
    {
        "author": "朱翌",
        "paragraphs": [
            "篛笠蓑衣一葉舟，西風吹我與同遊。",
            "洋洋盈耳松聲亂，亹亹逼人山翠浮。",
            "講罷已聞花雨落，心清暗與妙香投。",
            "道人居士忘機久，一飽關門相對休。"
        ],
        "title": "揖翠軒",
        "id": "2390cec0-0a3c-4689-8c4b-a045b08dcb08"
    },
    {
        "author": "朱翌",
        "paragraphs": [
            "已老猶癡作蠹魚，出門延望立須臾。",
            "或深或淺花先後，半霽半陰雲有無。",
            "山月向人俱引領，海風無日不噓枯。",
            "論詩各盡諸郎意，籬落之中自可娛。"
        ],
        "title": "戲同諸子書所見",
        "id": "23c2ed5b-fc91-4fd8-bb7d-1469f75afe70"
    },
    {
        "author": "朱翌",
        "paragraphs": [
            "川凈波平五板舟，天開地闢一輪秋。",
            "白銀國放黄金色，宮錦袍添紫綺裘。",
            "坐久星河掛瓔珞，夜深風露走珠旒。",
            "人間意適須乘興，我是閑人更自由。"
        ],
        "title": "八月十三夜與張檢法泛武溪",
        "id": "a108ff1f-ff9e-45a8-bde0-c4ce61d26f04"
    },
    {
        "author": "朱翌",
        "paragraphs": [
            "青雲獨上肯隨羣，遇我真成數面親。",
            "未許兒童騎竹馬，且看土偶笑桃人。",
            "弟兄酬唱詩無敵，賓客過從德有鄰。",
            "世味儻教如嚼蠟，便能調鼎識甘辛。"
        ],
        "title": "次韻李令",
        "id": "d684e08b-c5f4-4d9d-b979-fb7ab0770894"
    },
    {
        "author": "朱翌",
        "paragraphs": [
            "大涌泉東小市頭，川平土沃似中州。",
            "誰歟築屋溪山裏，李也讀書窗戶幽。",
            "懶覺郊行差自適，老於春事不相謀。",
            "他時來問曹溪路，繫馬橋邊更少留。"
        ],
        "title": "過小市李秀才居",
        "id": "81818896-5d65-4924-9797-d58271186b39"
    },
    {
        "author": "朱翌",
        "paragraphs": [
            "平遠寒林暮靄橫，右丞不死畢韋生。",
            "八人過處草齊綠，一日去來花笑迎。",
            "衲子自知空是色，將軍要使酒猶兵。",
            "尺書相與盟真率，嶺海風流似洛京。"
        ],
        "title": "同郭侯僧仲晚至武溪亭議真率會",
        "id": "e35fe4fb-c657-4d65-8a85-867b8ae7bfb4"
    },
    {
        "author": "朱翌",
        "paragraphs": [
            "有句誰知李似陰，好奇仍許杜猶岑。",
            "後期五日來圯下，面壁九年參少林。",
            "瘴鬼安能驚鶴衆，地靈何敢著狐任。",
            "雷車電熾中宵起，看取龍工濟物心。"
        ],
        "title": "鄧提舉留詩南華予後五日入山次韻",
        "id": "78bc0ede-8c46-4291-9a0d-bd2782d6ca26"
    },
    {
        "author": "朱翌",
        "paragraphs": [
            "竹龍銜尾轉山房，飲足寒清滴夜長。",
            "曾問鞠窮目眢井，爲焚安息坐胡床。",
            "千山從此俱蒙潤，一綫纔通未可量。",
            "六月炎方了無暑，誰知世上有清凉。"
        ],
        "title": "南華卓錫泉復出",
        "id": "bf0eac9e-479a-4281-99da-9eb0ac7879f1"
    },
    {
        "author": "朱翌",
        "paragraphs": [
            "骨鯁當朝迹未塵，但知謀國不謀身。",
            "試看犀角龜文表，真是鸞臺鳳閣人。",
            "短別可堪馳夢驛，小詩聊爲寫情親。",
            "雪山滿眼寒潮急，憑仗歸鴻一問津。"
        ],
        "title": "次韻常子正",
        "id": "453e6cee-94de-4c34-8ca1-37e7313f5aee"
    },
    {
        "author": "朱翌",
        "paragraphs": [
            "潦倒麤疏老更癡，手摩枵腹逐兒嬉。",
            "處陰息跡真休矣，遇坎乘流一聽之。",
            "臘後春生須雁到，花前思發幸梅知。",
            "瀛洲學士滄洲興，妙唱一年漁父詞。"
        ],
        "title": "寄洪倅景伯",
        "id": "b9075ea9-8cd6-4556-baf1-7623e4ef966c"
    },
    {
        "author": "朱翌",
        "paragraphs": [
            "域中寧有一毫真，靜極方知衆妙存。",
            "疏受果能從父議，王章終不用妻言。",
            "脫身兵火蒙天幸，沃日風濤到海吞。",
            "兩頓藜羹如大饗，一番布被有春溫。"
        ],
        "title": "題足軒詩",
        "id": "d68c1bf1-5d8e-41ef-b8c9-bde026e31867"
    },
    {
        "author": "朱翌",
        "paragraphs": [
            "第一逢春管物華，率先桃李被褒嘉。",
            "明朝又數日爲狗，回首猶驚歲在蛇。",
            "香聚椒槃縈綵字，春生茶碗結瓊花。",
            "層城獨秀東風裏，下瞰川流脈脈斜。"
        ],
        "title": "元日登城",
        "id": "57c1ff2c-5f29-445a-ba53-f0dc3e51dff5"
    },
    {
        "author": "朱翌",
        "paragraphs": [
            "客不敲門飽睡魔，靜聽簷雨瀉天河。",
            "從人指畫竹如意，假手爬搔松養和。",
            "屏上水翻波浩渺，硯旁山卧石陂陀。",
            "十年游戲三間屋，一笑留連兩曜梭。"
        ],
        "title": "睡起",
        "id": "000fd584-7c9d-414a-961e-ea154efe2e35"
    },
    {
        "author": "朱翌",
        "paragraphs": [
            "春到春城和雅歌，又携春去度雲蘿。",
            "過余竹裏煎茶久，看子花邊簇馬多。",
            "千里福星臨福地，一時天使挽天河。",
            "江紅陳紫留連得，奈此催歸尺一何。"
        ],
        "title": "送福帥",
        "id": "6de1e93c-df25-4fb9-93ab-8bed4451bd80"
    },
    {
        "author": "朱翌",
        "paragraphs": [
            "龍目秋成亦一奇，略無瘴霧損瑶肌。",
            "荔枝韻勝材誰亞，益智名同性即非。",
            "俠士從禽携彈去，鮫人探海得珠歸。",
            "不須直待枯成臘，便遣尊前解褐衣。"
        ],
        "title": "謝劉憲惠龍眼詩",
        "id": "9a7a7c34-3280-4ec5-a669-657aeb0a427a"
    },
    {
        "author": "朱翌",
        "paragraphs": [
            "煙霧濛濛遠岫埋，沙邊特爲小徘徊。",
            "行人又向去處去，客子未知來不來。",
            "詩似芙蓉臨水出，人如楊柳待風開。",
            "何時見此消愁眼，更責後期傾玉杯。"
        ],
        "title": "江上待客不至",
        "id": "42fb43c3-992b-41a4-964a-63d134e86558"
    },
    {
        "author": "朱翌",
        "paragraphs": [
            "平山飛騎竹西州，到處逢君得縱遊。",
            "滿地落花春病酒，一簾明月夜登樓。",
            "江帆带雨人歸後，烽火連天客罷休。",
            "一紙短書勞遠祝，貂蟬到底出兜鍪。"
        ],
        "title": "寄劉明道",
        "id": "965d18bb-d123-48a5-bb51-4474362083d8"
    },
    {
        "author": "朱翌",
        "paragraphs": [
            "到處能行到處藏，飯餘掛鉢解茶囊。",
            "不緣頭上五分白，始與人間萬事忘。",
            "一介遠勞詢近日，十年如此住南荒。",
            "只今已是交遊絕，不問比鄰不擇鄉。"
        ],
        "title": "次韻傅丈見寄  其一",
        "id": "1328405e-bc5d-4484-a2b1-f532667a956b"
    },
    {
        "author": "朱翌",
        "paragraphs": [
            "土瓜甘蔗窖深藏，青李來禽子在囊。",
            "勝日園林吾有分，暮年歌酒爾無忘。",
            "掃除金屑不到眼，盡力石田難救荒。",
            "每遇北風長引領，皖公山下是桐鄉。"
        ],
        "title": "次韻傅丈見寄  其二",
        "id": "a962158e-4d57-4705-9c70-ca6c9174e70c"
    },
    {
        "author": "朱翌",
        "paragraphs": [
            "十年頻望秀而巉，琴筑齊音和阮咸。",
            "硯浴珍材躬試墨，畫收名筆旋開緘。",
            "長江流自胸襟出，大艑來如首尾銜。",
            "分手一言君勿忘，他時容我見千巖。"
        ],
        "tags": [
            "长江"
        ],
        "title": "湘江亭別程幹",
        "id": "7f89d97d-6b5d-4191-9382-c2f914db6d95"
    },
    {
        "author": "朱翌",
        "paragraphs": [
            "紛紛百卉不須栽，一見論交正有梅。",
            "詩興已從東閣動，山寒併許北枝開。",
            "影橫窗紙月爲友，香著硯屏春共來。",
            "庭下芝蘭爭秀發，對花君但莫停杯。"
        ],
        "title": "鄭元亞新居面梅開軒諸子讀書其間名曰擢英",
        "id": "cad64daf-3ba7-4ebe-93a5-f3989c7e477a"
    },
    {
        "author": "朱翌",
        "paragraphs": [
            "江干燕客酒如淮，歸路飛輈破綠苔。",
            "燈影入簾窺酩酊，雨聲宜夢引咍臺。",
            "豈無文送窮行別，似有人呼隠去來。",
            "一念不生無可道，此懷今欲向誰開。"
        ],
        "title": "江上送客夜歸",
        "id": "9989d902-dc57-4275-966f-73bddfa2c320"
    },
    {
        "author": "朱翌",
        "paragraphs": [
            "交說紛紛不憚煩，要公小駐北歸轅。",
            "三休恐負名亭意，二去吾寧顧子言。",
            "快指柴桑還我里，遥瞻神虎到君門。",
            "畫圖史筆俱張大，又得楊家一巨源。"
        ],
        "title": "送楊倅致政還鄉",
        "id": "fe0b59f9-6725-4523-a470-e0a733019f5e"
    },
    {
        "author": "朱翌",
        "paragraphs": [
            "積陰解盡可信眉，梵宇仍容款扣扉。",
            "山凈且無塵一點，湖平惟有鷺雙飛。",
            "杯行客惡思傳令，劫急棋爭看解圍。",
            "招隠不知誰好事，爲尋幽處著漁磯。"
        ],
        "title": "與錢端修諸公飲興福",
        "id": "0949379f-be50-4025-9fab-078a606576e3"
    },
    {
        "author": "朱翌",
        "paragraphs": [
            "春風桃李正開花，客路江山亦可嘉。",
            "白鷺洲前浪山起，烏衣巷口夕陽斜。",
            "一星終矣君重往，四壁蕭然我獨嗟。",
            "元祐子孫今用盡，如公豈合在天涯。"
        ],
        "title": "送蘇判院赴江東辟",
        "id": "a9887f60-e00c-46f6-8c0a-cb97e486b4c0"
    },
    {
        "author": "朱翌",
        "paragraphs": [
            "天外飛雲結晚陰，城頭清吹度虛襟。",
            "江山已定南居計，魚鳥休撩北去心。",
            "菊早有花千葉嫩，薄香釀酒十分斟。",
            "歸來卧聽黄昏雨，與我尤親一布衾。"
        ],
        "title": "端午登郡城得白菊一枝",
        "id": "1b126cab-3a51-4e87-958e-bc69d72342ad"
    },
    {
        "author": "朱翌",
        "paragraphs": [
            "昔歲裁詩遠送君，知君未可作閑人。",
            "那知半紀重相見，全似當時只話貧。",
            "推轂向來誰盡力，彈冠從此不謀身。",
            "想當六月苕溪上，萬頃荷花一幅巾。"
        ],
        "title": "寄賀子忱",
        "id": "b8136b12-e9af-4ace-b0d1-27a18efbccef"
    },
    {
        "author": "朱翌",
        "paragraphs": [
            "醉翁遺迹遍江湖，何事東遊不到吳。",
            "遂使山川有遺恨，却看孫子步清塗。",
            "沈郎带減傳千古，婺女星高近六符。",
            "簪筆便當歸從上，蓋藍鞍錦照天衢。"
        ],
        "title": "寄婺州歐卿德孺",
        "id": "264f159c-670a-40d2-a60c-4d1984959114"
    },
    {
        "author": "朱翌",
        "paragraphs": [
            "萬木山中美木成，古今靈壽得嘉名。",
            "龍鱗未測他年化，蝸角先從每節生。",
            "禪擬問來須便打，醉思吟後不妨行。",
            "使君有惠憐衰薾，欲報慚非藻思清。"
        ],
        "title": "與林大夫謝靈壽杖",
        "id": "73669a73-b6ab-477f-be7f-f1863d7a868e"
    },
    {
        "author": "朱翌",
        "paragraphs": [
            "一枝靈木堅多節，千里逢人寄永州。",
            "賜出漢宮尊子夏，封當大縣慶邳侯。",
            "衡山雲散迎歸騎，湘浦春晴更順流。",
            "欲往從公無羽翼，請携上座別愚丘。"
        ],
        "tags": [
            "衡山"
        ],
        "title": "以靈壽杖寄汪內翰",
        "id": "9fba0d53-eb7c-4477-98f7-00f18c12051f"
    },
    {
        "author": "朱翌",
        "paragraphs": [
            "種種年來漸滿簪，兒童環視語相驚。",
            "故人大半黑頭死，老子何妨白髮生。",
            "彈鑷不須誇手熟，著冠猶喜覺頭輕。",
            "元無粉黛居閒屋，任爾星星易數莖。"
        ],
        "title": "喜見白髮詩",
        "id": "53c7c166-b1c9-4724-9d77-ce5e2b9ebc26"
    },
    {
        "author": "朱翌",
        "paragraphs": [
            "西南一柱力擎天，笞鳳鞭鸞下散仙。",
            "不憤狐狸成窟穴，亦知滄海變桑田。",
            "夢歸丁令鶴飛去，念舊徐公榻尚懸。",
            "我是鄉人君是客，興言及此淚如濺。"
        ],
        "title": "寄方立義方曾在詩",
        "id": "07c1d874-dfa9-4675-a398-91b225343f49"
    },
    {
        "author": "朱翌",
        "paragraphs": [
            "天竺山前昔據鞍，帽峩高屋古袍寬。",
            "髮雖比舊十分白，心有憂時一寸丹。",
            "雲路正看鳴劍履，君門可早掛衣冠。",
            "爲公試草薌林傳，歸日來紉九畹蘭。"
        ],
        "title": "寄向伯恭",
        "id": "f1d12e15-e58b-4fb4-ad34-cf6db37da491"
    },
    {
        "author": "朱翌",
        "paragraphs": [
            "食不下咽當奈何，千金不惜聘秦和。",
            "則知有我聊示病，旁若無人正浩歌。",
            "薄雨過牆醒檻竹，西風吹暑下庭柯。",
            "但令一局消長日，且樂眼前休問他。"
        ],
        "title": "次韻江子我病起",
        "id": "e66a7ffc-e5a5-45d7-a27c-0e1ab4c3bfed"
    },
    {
        "author": "朱翌",
        "paragraphs": [
            "城裏喧呼子不貪，乃能從我就僧談。",
            "平明且喜風收潤，仰視只愁雲向南。",
            "靖節使年慚過二，斜川推日在前三。",
            "吾生大似僧行脚，好問真空覓住庵。"
        ],
        "title": "淵明以正月五日遊斜川時年五十予以正月二日遊曹源菴年五十有二矣慨然書示同行",
        "id": "3b36c833-d01c-4a6f-a811-b144340b2763"
    },
    {
        "author": "朱翌",
        "paragraphs": [
            "山陰興盡晚船催，猿鶴歡迎入翠微。",
            "爲信在山名遠志，便令滿篋寄當歸。",
            "一牀獨設空諸有，三徑就荒知昨非。",
            "更頼仲容賢莫敵，竹林從此倍光輝。"
        ],
        "title": "寄方允迪",
        "id": "4dd62967-faca-4288-beec-1575ac217b1b"
    },
    {
        "author": "朱翌",
        "paragraphs": [
            "涓涓泉溜木欣欣，便覺居閑思不羣。",
            "快覩朝霞開宿霧，少休時雨靄停雲。",
            "無弦琴上宮商足，有酒篇中醉醒分。",
            "誰是知音誰可酌，置琴罷酒對爐熏。"
        ],
        "title": "雨止讀陶詩有感",
        "id": "ce5d0e60-a9b7-481a-8dab-4911263b82c3"
    },
    {
        "author": "朱翌",
        "paragraphs": [
            "兩石之間一寸栽，與君坐看斸莓苔。",
            "蒼官閲世猶如此，歡伯喚人歸去來。",
            "飄放又瞻新斧繡，光華重照舊池臺。",
            "他時左紐紋生後，更望西遊老子回。"
        ],
        "title": "頃種柏假山中黄憲相訪見之後八年黄憲復持節來柏已長大",
        "id": "3179f92c-0a92-4ad7-86c5-82a1c4e13fa3"
    },
    {
        "author": "朱翌",
        "paragraphs": [
            "園木交陰正可觀，壺觴隨分却成歡。",
            "綠錢流地雨當足，飛絮暖空春不寒。",
            "雪綴酴醾緣屋角，香移薝蔔近欄干。",
            "與君細說爐亭話，强對檳榔蔞菜槃。"
        ],
        "title": "與羅教授飯園中種梔子",
        "id": "e6ae37e2-afee-4b15-8c32-5e7db26261e9"
    },
    {
        "author": "朱翌",
        "paragraphs": [
            "穠李晨興著縞裙，酴醾首出上瑶簪。",
            "此時老子興不淺，旦日將軍幸早臨。",
            "敵手對棋消晝永，中心聞射隔牆陰。",
            "春生夜甕蓬萊綠，酌我無多勸客深。"
        ],
        "title": "與郭侯飲園中",
        "id": "db198902-a19a-402d-adcd-f1146e664e6e"
    },
    {
        "author": "朱翌",
        "paragraphs": [
            "光穿兩脚間彤霞，聲急城頭集暮鴉。",
            "且與鳳雛桑下坐，共烹龍焙雨前茶。",
            "的中薏嫩蓮新採，筍上竿成竹已斜。",
            "讀得齊民書熟爛，把鋤今作老生涯。"
        ],
        "title": "華幹携茶入園晚坐柔桑下",
        "id": "2919878e-6620-42b5-af59-9dc748f783e7"
    },
    {
        "author": "朱翌",
        "paragraphs": [
            "南風轉北遂爲霖，倒掩書帷坐累茵。",
            "洗沐江山三尺雨，莊嚴天地十分春。",
            "猿吟鶴舞圖雙引，酒社詩壇待五申。",
            "說我小園增秀潤，便思徐步轉城闉。"
        ],
        "title": "喜雨欲行園",
        "id": "2c92ca1a-4137-4ca3-9bd8-4d968a33ae3a"
    },
    {
        "author": "朱翌",
        "paragraphs": [
            "風急梳松墮碧釵，雨多及榻長青苔。",
            "趁虛阿段阿稽去，挾冊宗文宗武來。",
            "不用張羅知寂寞，恐妨飛鳥樂徘徊。",
            "侵尋老矣成何事，一日華嚴一卷開。"
        ],
        "title": "園中示客",
        "id": "8cb8d9e6-7c49-4f16-9e98-94524a8b8f6e"
    },
    {
        "author": "朱翌",
        "paragraphs": [
            "出山道士在家僧，晚誦儒書早佛經。",
            "灰盡此心猶木偶，掃除往事送芻靈。",
            "花邊過客蜂旁午，溪上良時鷺適丁。",
            "一到菊坡分品目，玉盤盂可次金鈴。"
        ],
        "title": "園中即事",
        "id": "25689db0-9c1a-432c-bcc7-653da7743893"
    },
    {
        "author": "朱翌",
        "paragraphs": [
            "新陽爲我解憂端，梅破南枝雪造寒。",
            "繡刺五紋添日刻，餠炊十字薦春盤。",
            "遣排百念有時盡，邂逅一尊無限歡。",
            "更待小晴拏小艇，蘭漿重酹子陵灘。"
        ],
        "title": "至後飯客",
        "id": "afc83c4d-ec86-4851-8253-dc913ef242c8"
    },
    {
        "author": "朱翌",
        "paragraphs": [
            "君才可從六龍飛，便合超騰向日畿。",
            "曾使諸生館下立，又騎一馬醉中歸。",
            "江山得助雲蒸筆，桃李不言春上機。",
            "歸去來園花似海，子行吾且閉柴扉。"
        ],
        "title": "送羅巨濟北歸",
        "id": "03323232-3e35-42b9-a20c-bc603ebc87e9"
    },
    {
        "author": "朱翌",
        "paragraphs": [
            "博士曾瞻穆穆光，賢良猶抱漢文章。",
            "江山不隔夢千里，鴻雁欲歸書數行。",
            "蠅變豈能分白黑，木災初未有青黄。",
            "逡巡歲晚成何事，捧腹看儺驅不祥。"
        ],
        "title": "寄仲彌性祝子權",
        "id": "79f327f2-9f86-4f01-819d-4756ff31bc6a"
    },
    {
        "author": "朱翌",
        "paragraphs": [
            "避地歸來四閲春，春來草木盡青青。",
            "桃花暖逐桃花水，竹葉光臨竹葉瓶。",
            "閉戶自求安樂法，活人時說衛生經。",
            "移床却就溪邊坐，照我新生白髮星。"
        ],
        "title": "遊江醫園江避賊歸四年花木皆再種已開花著子矣",
        "id": "a3b903ef-17ce-4e4f-b61a-825504a8241d"
    },
    {
        "author": "朱翌",
        "paragraphs": [
            "衡門秋到總堪悲，荷折蒲荒不整齊。",
            "但喜風前無立豹，亦知砌下有蹲鴟。",
            "吾徒老矣成何事，生理茫然更久稽。",
            "清凈無風天雨已，山前山後且扶藜。"
        ],
        "title": "遣興",
        "id": "b0710ad7-6473-4d8f-a66b-2640542fa166"
    },
    {
        "author": "朱翌",
        "paragraphs": [
            "半夜簷聲挾北風，平明賀雨走諸翁。",
            "山人起向水亭坐，野膳不求行帳豐。",
            "麴糵有香蓮不死，藩籬無闕竹成功。",
            "閑中自有閑生理，促辦牛衣戴此公。"
        ],
        "title": "雨後告春亭飯客亭下荷花皆爲釀家入麴久雨頹垣方議栽竹代之",
        "id": "94f87944-1927-4324-b27d-c0a70fa27096"
    },
    {
        "author": "朱翌",
        "paragraphs": [
            "多病年來歎早衰，試憑草木爲扶微。",
            "關心藥裹知多少，繫肘方書識是非。",
            "曾子定應憐益母，曹公端解寄當歸。",
            "從今洗面饒光澤，血氣仍充舊带圍。"
        ],
        "title": "有惠益母粉及當歸者",
        "id": "3e566751-ba86-4393-8b38-c4e42081852e"
    },
    {
        "author": "朱翌",
        "paragraphs": [
            "雙鳬飛出九重關，带得中原氣象還。",
            "抵死欲留之子住，吹笙要伴老夫閑。",
            "草荒白鶴峰前宅，雲散黄龍洞口山。",
            "茉莉素馨聞已熟，妙香從此賸熏班。"
        ],
        "title": "送崔若礪令河源",
        "id": "9d1eac83-dbe6-489d-9faa-7223e9191724"
    },
    {
        "author": "朱翌",
        "paragraphs": [
            "年來豈復爲秋悲，靜裏端能閲化機。",
            "風引饑烏將子下，雨催羣蟻運糧歸。",
            "畧無車馬閑尤好，粗有詩書家亦肥。",
            "更得干戈漸衰息，不辭長採首山薇。"
        ],
        "title": "靜坐",
        "id": "b1917332-7624-4eea-865c-8063029668c8"
    },
    {
        "author": "朱翌",
        "paragraphs": [
            "抗章乞得清凉國，已是無心瑞錦窠。",
            "誰去自追戲下信，時來寧免禁中頗。",
            "三吳春盡天連海，四月梅黄雨壓蓑。",
            "倘有新詩求共和，莫辭一騎送羊何。"
        ],
        "title": "送胡德輝",
        "id": "785493ce-5955-474c-9cab-e39c5f8f1e85"
    },
    {
        "author": "朱翌",
        "paragraphs": [
            "蓬萊清暑按行歸，却向西南萬里馳。",
            "郡繼尊君家有法，學傳乃祖世無師。",
            "曹劉牆短自今日，班馬香濃如昔時。",
            "青士在旁知別語，夕陽回首更凄其。"
        ],
        "title": "送果州邵公濟分韻得其字",
        "id": "8e8d810e-34f6-449c-ab68-4f59c7bcb7e5"
    },
    {
        "author": "朱翌",
        "paragraphs": [
            "一年癡雨令人瘦，三日佳晴送子回。",
            "何以贈之青玉案，我姑酌彼黄金罍。",
            "尋春出郭非聊爾，下水行舟亦快哉。",
            "小試平生釣魚手，老夫合住子陵臺。"
        ],
        "title": "東津送方務德",
        "id": "83eb16fe-c01f-4939-9713-75b4a36ec7fc"
    },
    {
        "author": "朱翌",
        "paragraphs": [
            "世間豺虎正爭岐，隠去何妨九曲迷。",
            "懷人夢到北山北，卜鄰意欲西枝西。",
            "麥雲已有飽氣象，梅雨又煩詩品題。",
            "他日籃輿入源去，尚期趺坐對青藜。"
        ],
        "title": "寄鸕鷀源方允迪江子我",
        "id": "7860c172-57fc-4335-9836-add78eb728c5"
    },
    {
        "author": "朱翌",
        "paragraphs": [
            "待雪多年久未逢，茲辰如望故人風。",
            "稍添松頂三分白，獨露蕉心一寸紅。",
            "泥尾可能留雁使，豚蹄何敢謝龍工。",
            "不如借取公家氅，著向飛樓縹緲中。"
        ],
        "title": "喜雪  其一",
        "id": "11aa4a92-eb80-499a-bd1b-640bc3c0c30c"
    },
    {
        "author": "朱翌",
        "paragraphs": [
            "今年吉利好人逢，萬玉妃來各馭風。",
            "客坐暖浮茶乳白，夜堂春動燭花紅。",
            "心存帝所元非夢，化出天城不用工。",
            "却怪浩歌韓吏部，巧分垤處與㘭中。"
        ],
        "title": "喜雪  其二",
        "id": "8002b12d-3954-4b05-a99c-1381d39c952e"
    },
    {
        "author": "朱翌",
        "paragraphs": [
            "嘉瑞真成一旦逢，寄箋天下託鵬風。",
            "分無侑坐歌眉綠，但有挑蔬凍指紅。",
            "畫史莫傳飛舞勢，詩人俱盡琢磨工。",
            "此間不見乾坤妙，妙在竹扉山崦中。"
        ],
        "title": "喜雪  其三",
        "id": "2bb3ded2-141e-4822-a9a4-e354a93b14fd"
    },
    {
        "author": "朱翌",
        "paragraphs": [
            "揮扇解衣真早計，果然一夕變春陰。",
            "屋頭瓦裂風掀戶，媿上珠跳雪滿衾。",
            "我自不妨高枕卧，人今更有惜花心。",
            "此行特地非乘興，明日扁舟興亦深。"
        ],
        "title": "分水縣舍夜遇大雪",
        "id": "337d25f0-c519-4d83-a5af-8290d02a22e7"
    },
    {
        "author": "朱翌",
        "paragraphs": [
            "柏葉椒盤巧試新，大呼珠履集華茵。",
            "香醪滿勸橘爲盞，紅燭未消梅寫真。",
            "荔子雙頭歸有遺，天花六出靜無塵。",
            "稍晴便合西湖去，尋遍山房洞戶春。"
        ],
        "tags": [
            "西湖"
        ],
        "title": "元日會凌季文家",
        "id": "32a49810-91fd-4b5e-bd4f-2bf53678781b"
    },
    {
        "author": "朱翌",
        "paragraphs": [
            "久不出門心已灰，佳晴作意苦相催。",
            "鶑花世界共遊戲，竹石弟兄仍往來。",
            "心有所之無遠近，興雖已盡更徘徊。",
            "江邊漁父傷時切，得遇郎君笑口開。"
        ],
        "title": "春遊",
        "id": "98db9bee-8dd6-4691-ae7e-23fa7ec102c3"
    },
    {
        "author": "朱翌",
        "paragraphs": [
            "無奈春寒老不禁，喜看晴日上窗櫺。",
            "羣花半露乾坤巧，百刻平分晝夜停。",
            "拄杖有時挑菜甲，桔槔無復問畦丁。",
            "逢春不出何爲者，衆醉誰知可獨醒。"
        ],
        "title": "示同會",
        "id": "730d12c5-b472-46b6-9e08-46b4782e7ebe"
    },
    {
        "author": "朱翌",
        "paragraphs": [
            "天下皆聞公子賢，輕裾長袖更爭妍。",
            "青春自向東山好，下客空懷代舍遷。",
            "生活不甘詩冷淡，年光專用酒留連。",
            "直須萬里騎黄鵠，俯仰安能在一椽。"
        ],
        "title": "簡范信中",
        "id": "867aeba2-ca01-46f0-ba96-e923d60f9822"
    },
    {
        "author": "朱翌",
        "paragraphs": [
            "背淮轅楚過三吳，鐵軸膏輪每疾驅。",
            "千里未能歸北客，一觴來此別西湖。",
            "門門燈火動今夜，步步溪山迎故吾。",
            "明日歸潮君看取，浪花堆裏嘯檣烏。"
        ],
        "tags": [
            "西湖"
        ],
        "title": "正月十四日西湖留別同舍",
        "id": "d2220175-e434-4704-8a1c-0794048a196b"
    },
    {
        "author": "朱翌",
        "paragraphs": [
            "宛宛橋虹卧碧漣，深深古屋背長川。",
            "園官送菜無虛日，溪友留魚不問錢。",
            "歷數舊交俱老矣，及時行樂且欣然。",
            "梅花更有黄千葉，携取一杯花下傳。"
        ],
        "title": "正月二十日過江氏園",
        "id": "70384d06-cf2b-4dc8-a61b-2965bd8b2ad4"
    },
    {
        "author": "朱翌",
        "paragraphs": [
            "南高峰下訪餘春，霽草浮光暖更薰。",
            "日轉暮山添著色，風旋湖水作回紋。",
            "飄零大士天花雨，驚顧將軍畫棟雲。",
            "興盡不須呼麴友，他時來飯一甌芹。"
        ],
        "title": "三月五日游劉光世園",
        "id": "0c269742-4483-4d11-a7be-1727e00cf65b"
    },
    {
        "author": "朱翌",
        "paragraphs": [
            "西北雲收廓太虛，東南風急放船初。",
            "冬深更許侯設鱠，地遠不譏公矢魚。",
            "白小未容登燕俎，紅鮮忽已間嘉蔬。",
            "重生鱗鬣浮江去，盡是先生所棄餘。"
        ],
        "title": "閏月四日大風出靈鷲捕魚具鱠且約冬間再集",
        "id": "5a314145-8779-4885-81f5-3e1745edbbec"
    },
    {
        "author": "朱翌",
        "paragraphs": [
            "馳波鬭艦疾輕鴻，歌鼓喧天保歲豐。",
            "直面北風吹雨過，卷簾斜日照樓紅。",
            "吳兒戲水用長技，太守行春如醉翁。",
            "社稷中興豈無日，羣魚躍水正飛空。"
        ],
        "tags": [
            "西湖"
        ],
        "title": "陪董令升西湖閲競渡  其一",
        "id": "e532b7b6-eb25-46ca-b029-00c761240541"
    },
    {
        "author": "朱翌",
        "paragraphs": [
            "行樂何妨縱水嬉，勸耕猶喜及花時。",
            "風和官柳未飄絮，綠滿園桑無附枝。",
            "訓練指麾談笑裏，清凉瀟洒古今宜。",
            "西溪雨足歸舟穩，會送高帆入鳳池。"
        ],
        "tags": [
            "西湖"
        ],
        "title": "陪董令升西湖閲競渡  其二",
        "id": "59d78f1d-fd6d-4f8f-9bd2-881646830626"
    },
    {
        "author": "朱翌",
        "paragraphs": [
            "把酒論詩建業城，三年金石見交情。",
            "羅池忽待中流泊，姑蔑應無劇雨傾。",
            "直道豈知人負我，英姿如在死猶生。",
            "鑪香銷盡叢祠晚，獨對西風淚臆橫。"
        ],
        "title": "三衢胡定愍祠詩",
        "id": "3280d687-f4c6-4223-8464-3e8b2f7badc6"
    },
    {
        "author": "朱翌",
        "paragraphs": [
            "求田得處便成家，笑爲汙邪祝滿車。",
            "潄石枕流新夢想，带牛佩犢老生涯。",
            "歌成但可相舂杵，客到莫嫌炊飯砂。",
            "祭罷土龍春雨應，穩騎秧馬一鞭斜。"
        ],
        "title": "買田潼溪",
        "id": "c3cbe354-c2ab-4968-9a90-d5aa7cdf8c91"
    },
    {
        "author": "朱翌",
        "paragraphs": [
            "羣山低首避烏龍，行道驚看翠倚空。",
            "地設中原如此險，人無鬭志若爲功。",
            "九重頗覺天門近，一卒能當蜀道雄。",
            "細酌粉泉庵下水，泠然歸去御剛風。"
        ],
        "title": "過烏龍嶺",
        "id": "2c07325f-deea-45a3-b672-d7273522d8e5"
    },
    {
        "author": "朱翌",
        "paragraphs": [
            "舉頭廓廓見晴虛，山色秋光得自如。",
            "杖履可行三里近，斧斤不赦萬松疏。",
            "上人坐設刀圭飲，乃祖家無擔石儲。",
            "語罷寒溫晚歸去，相逢應不問遷除。"
        ],
        "title": "晚晴步謁楊令於烏龍寺",
        "id": "06ee1b8b-6c34-46b6-83a6-0d650de6d9be"
    },
    {
        "author": "朱翌",
        "paragraphs": [
            "過盡長灘喚落帆，舟人取火上高巖。",
            "已携敗絮來投宿，記有珍茶旋啟緘。",
            "忽憶住時同短𦩘，要須于此辦長鑱。",
            "可憐一夜梅花雨，點滴猶隨舳尾銜。"
        ],
        "title": "離臨安日范伯達送茶約至釣臺烹之正月十八日宿臺下兼簡務德",
        "id": "12326041-033f-4632-bb82-ad41bf556bff"
    },
    {
        "author": "朱翌",
        "paragraphs": [
            "日角曈曈上蔡陽，有星飛去避餘光。",
            "東西怵迫謝新進，南北逍遥樂故鄉。",
            "載刻廟碑求琰琬，一新祠宇照滄浪。",
            "使君著意敦風俗，更作高堂牓卒章。"
        ],
        "title": "釣臺觀新刻范文正碑",
        "id": "2fe976c0-473e-43a1-9b60-81a3c9aed85a"
    },
    {
        "author": "朱翌",
        "paragraphs": [
            "輞川遥展右丞圖，盤谷中藏李愿居。",
            "龍睡潭深飛客櫂，鳳鳴枝老結吾廬。",
            "但令蠟屐去前齒，安用鴟夷託後車。",
            "西望子陵三十里，烟雲來往問何如。"
        ],
        "title": "競秀閣",
        "id": "c138d5ba-e42d-4b35-b601-71fd5c9d120a"
    },
    {
        "author": "朱翌",
        "paragraphs": [
            "坡陀石上大紳垂，踞石跏趺世慮微。",
            "奉引有春扶屐去，送歸生月带星稀。",
            "一時花木助歡笑，四顧風雲入指揮。",
            "是日乃書驚蟄節，鳴蛙已傍小池歸。"
        ],
        "title": "遊玉泉  其一",
        "id": "c6212f7b-7702-4464-870a-7fa9f6424340"
    },
    {
        "author": "朱翌",
        "paragraphs": [
            "款段尋山不著鞭，每逢佳處且周旋。",
            "生無一字誇金谷，喜與諸公會玉泉。",
            "雷轉正喧三級浪，紳垂直自九重天。",
            "有能庚伏留終日，大勝朝堂食萬錢。"
        ],
        "title": "遊玉泉  其二",
        "id": "2916d8f7-31de-458a-b70e-ffc9039f4e6f"
    },
    {
        "author": "朱翌",
        "paragraphs": [
            "百憂不到酒三行，萬事盡休棋一枰。",
            "梅子未黄先著雨，櫻桃欲熟正防鶑。",
            "忽驚夏向明朝立，便恐春從此地更。",
            "數蝶飛來花寂寞，亂蛙鳴處水縱橫。"
        ],
        "title": "立夏前一日登馬氏山亭",
        "id": "4dc52c84-ce2f-43d4-af5f-3f4025ccd389"
    },
    {
        "author": "朱翌",
        "paragraphs": [
            "雲氣向曉不待族，風伯忽來吹使醨。",
            "溪南溪北半篙碧，荷葉荷花一段奇。",
            "旋扣柴荆行問道，少休松檻坐移時。",
            "淵明志廣桑麻長，此語勿傳朝市知。"
        ],
        "title": "夏日登葉氏山亭",
        "id": "32b7c56c-3b2a-46d3-92b2-e2f1cfa0213c"
    },
    {
        "author": "朱翌",
        "paragraphs": [
            "天垂疊巘翠相交，風展文漪碧半篙。",
            "勝日難逢宜樂此，好山多買不爲饕。",
            "了無歎息同登峴，忽有會心如在濠。",
            "更看溪光山色裏，紅霞蒸起萬株桃。"
        ],
        "title": "題翠波亭",
        "id": "8f52538c-7176-439b-bf8a-b4e4a00da09f"
    },
    {
        "author": "朱翌",
        "paragraphs": [
            "蟬引秋風上桂枝，登山臨水不勝悲。",
            "獸蹲虎踞石見怪，天劃神刓洞出奇。",
            "無復碧藍雞刷羽，空餘青栗蝟攢皮。",
            "儻分衲子三椽屋，當與仙人五日期。"
        ],
        "title": "七夕日遊仙人洞",
        "id": "17dda4cf-934f-45c6-b688-d54e4789fe94"
    },
    {
        "author": "朱翌",
        "paragraphs": [
            "徑荒隨處長蓬蒿，忽告通幽且盡薅。",
            "已問花翁移郁李，竟從金母折蟠桃。",
            "住庵事簡吾何力，種樹功高子有勞。",
            "吏用公材當小試，把鋤來趁雨如膏。"
        ],
        "title": "晨光亭夾徑草深庵僧澄鋤去之將種桃李",
        "id": "a345558f-93db-4705-9b4f-1281bb8af21e"
    },
    {
        "author": "朱翌",
        "paragraphs": [
            "芒履寬柔野策輕，晚來無暑步重闉。",
            "人間爭夢大槐國，物外誰尋小草民。",
            "一鷺緩飛爲我伴，半川鋪練寫余真。",
            "何從可覺秋消息，忽有凉颸到白蘋。"
        ],
        "title": "晚步城外",
        "id": "5a54290c-59ca-4bd8-9599-3457170f04bf"
    },
    {
        "author": "朱翌",
        "paragraphs": [
            "老松鱗甲待拏雲，俯視梅花意亦親。",
            "粉色上參冬嶺秀，虯枝下挽越溪真。",
            "乘閑到此能終日，與我來遊盡可人。",
            "今代華光古韋畢，生綃一幅兩傳神。"
        ],
        "title": "冬至後三日與羅楚入倅廳兩松下梅花盛開取酒酌石臺上思得名手作松梅圖  其一",
        "id": "29f3de3e-7d44-4003-a26f-461fb7825ae2"
    },
    {
        "author": "朱翌",
        "paragraphs": [
            "匆匆前日賀書雲，那似今朝笑語親。",
            "年例一來窺雪樣，歲寒同此見天真。",
            "梅間蜂陣長圍日，松下鴟蹲反嚇人。",
            "一碗檑茶未忘本，三杯薄酒不能神。"
        ],
        "title": "冬至後三日與羅楚入倅廳兩松下梅花盛開取酒酌石臺上思得名手作松梅圖  其二",
        "id": "eeada3bc-d586-4b17-b055-d91096659cda"
    },
    {
        "author": "朱翌",
        "paragraphs": [
            "臘前梅蕊未斜橫，至後醅香試滿觥。",
            "過眼文書開數葉，打窗風雨又三更。",
            "閉門高卧直差易，擁鼻微吟何似生。",
            "稍取濕薪供熱弄，住山如此不多爭。"
        ],
        "title": "冬至後雪夜",
        "id": "ce421a41-7115-4a1b-bc0a-2021cb422432"
    },
    {
        "author": "朱翌",
        "paragraphs": [
            "老去何嫌雪滿顛，放懷惟與子周旋。",
            "起趨吳越時難得，上繼張余理必然。",
            "嶺海斷雲歸雁底，江湖春浪白鷗前。",
            "故人相見問今我，雨笠烟蓑事力田。"
        ],
        "title": "送鄧清臣之行在",
        "id": "a1a64dc2-a720-4772-9157-a4cf186e035f"
    },
    {
        "author": "朱翌",
        "paragraphs": [
            "天豁晴光合，簷收雪汁乾。",
            "燈期欣在候，火令不爲難。",
            "方喜春風動，猶憐暮色寒。",
            "仙晨今夜樂，帝所舊年觀。",
            "郁郁卿雲密，葱葱瑞氣盤。",
            "五門雙闕聳，三島十洲攢。",
            "風伯清黄道，鈎陳衛赤鸞。",
            "聲流車水快，花影燭龍蟠。",
            "入望雲裳舉，低迷雜珮珊。",
            "歌翻樓上下，人與月團欒。",
            "夜色清凝露，香風靜泛蘭。",
            "陸蓮摇艷質，湯鯉轉驚瀾。",
            "故國雲天外，家風楚俗完。",
            "良時亦競作，游興頗相干。",
            "諸縣豐登際，元戎禮數寬。",
            "輟耕來野父，沽酒辦餘歡。",
            "少問飛鳬客，遥知道室安。",
            "樵青能笑語，太白酌瀰漫。",
            "要是弦堂宓，何妨花縣潘。",
            "黄庭須默課，燈錄不重看。",
            "羨子閉門坐，嗟予脚力殫。",
            "醉歸哦五字，一一待公刊。"
        ],
        "title": "元宵懷都城簡胡令俊民時胡連夕在告",
        "id": "b36194b9-5130-4d38-b8bf-f342132863cb"
    },
    {
        "author": "朱翌",
        "paragraphs": [
            "鄉里黄梅接，家居祖剎鄰。",
            "常聞肉身佛，甘作磑坊人。",
            "堅有懸腰石，空無拂鏡塵。",
            "已舂諸米熟，自識本心真。",
            "拄杖敲頑質，袈裟繞凈身。",
            "衣傳千古信，法待五年伸。",
            "撥棹煩師送，投林避衆嗔。",
            "風幡俱不動，金瓦定非倫。",
            "汝聽宜皆諦，吾言决可遵。",
            "由茲開頓教，爲世作良因。",
            "葉墜雖歸本，烟斜不向新。",
            "鈴聲鳴白塔，霧氣走黄巾。",
            "塑手藏衣襲，閨姝敗鉢唇。",
            "全提諸佛印，開盡一花春。",
            "代代燈燈續，塵塵剎剎均。",
            "性天南北合，道德帝王親。",
            "歌鼓昭陵日，梯航外國珍。",
            "莊嚴及山谷，賜予出金銀。",
            "龍翥開飛帛，春溫布縯綸。",
            "鎮安清凈境，奔走護持神。",
            "樓閣三千界，香燈十二辰。",
            "蘇銘模妙墨，柳記刻豐珉。",
            "自昔炎荒地，常容放逐臣。",
            "流人悲去越，從者病居陳。",
            "庚子何憂鵩，春秋謾感麟。",
            "足生行路繭，眉結念親顰。",
            "卜吐千瓶水，官分十束薪。",
            "九韶先幸舜，五嶺後通秦。",
            "氣候今無瘴，人情古亦惇。",
            "何嘗疏北客，賸喜預嘉賓。",
            "鼓角催歸夢，江湖動釣緡。",
            "時花開有信，山果種生仁。",
            "武水長懷古，曹溪每問津。",
            "端居七里郭，相望一由旬。",
            "抱被來投宿，聞鐘起及晨。",
            "自憐終北向，天遣試南詢。",
            "竟日雲垂地，通宵雨濺茵。",
            "橋橫一滴上，雀見五方馴。",
            "飛錫泉香發，連山寶氣振。",
            "杖尋桃竹把，佩采楚蘭紉。",
            "大禮行郊次，洪恩浹海濱。",
            "稍寬三面網，歸作再生民。",
            "甫里將收栗，松江細煮蓴。",
            "橘懷工戲綵，萱背更栽椿。",
            "風急團雲絮，霜清洗月輪。",
            "治行今數日，問信不嫌頻。",
            "三宿真成戀，諸寮且遍巡。",
            "鬭茶誇顧渚，羹芋說西岷。",
            "寺有壇經舊，誰知祖意諄。",
            "持歸化嶺北，大地免沉淪。"
        ],
        "title": "南華五十韻",
        "id": "6eed7de7-7c82-4791-8f1b-3026cfbbe3f7"
    },
    {
        "author": "朱翌",
        "paragraphs": [
            "一代亨衢上，明公逸步超。",
            "河東書具作，圯下老相邀。",
            "海闊雲垂翼，天清斗壓杓。",
            "三人前鼎甲，千佛仰孤飈。",
            "弟子師尊董，諸儒稱述蕭。",
            "西崑收俊乂，東壁絕塵囂。",
            "別乘將離汴，輕舟徑指苕。",
            "湖山縱清美，家國尚飄摇。",
            "慟哭天傾柱，歸情戶見蛸。",
            "奉祠投里閈，招隠向山椒。",
            "並海屯千衛，披榛拱百僚。",
            "回鑾須故國，負靮且今朝。",
            "光列哀烏位，星馳封馬軺。",
            "賢裾來接武，陰沴自潜消。",
            "香案依丹陛，螭㘭立紫霄。",
            "飛鴻九天去，歸鶴一聲嘹。",
            "主上思圖舊，王人促見招。",
            "起居還左史，議論鄙南朝。",
            "大呂聲揚遠，元圭質匪彫。",
            "掖垣裁詔密，禁路賜纓彯。",
            "滅澆圖興夏，巡方首從姚。",
            "自南瞻析木，直北望玄枵。",
            "玉海千尋浪，江南五色鷂。",
            "矯如出塵隼，凜若在秋雕。",
            "去國還追信，刓章豈易堯。",
            "光華司馬甲，整頓路車鞗。",
            "國事煩參决，廷詢得具條。",
            "乘時笑乾沒，許國敢輕佻。",
            "河洛干戈滿，陵原草木焦。",
            "青春深仗節，久雨更乘橇。",
            "取道先轅楚，揚旌轉望蕭。",
            "一抔藏萬世，九廟正三昭。",
            "遂使儀如漢，將令樂奏韶。",
            "路迷彪過迹，澗涸夜生潮。",
            "去日春仍淺，歸期暑正熇。",
            "君王喜不寐，天下首方翹。",
            "疏奏忠無隠，臣生苦不聊。",
            "戴天那忍共，得地豈宜驕。",
            "內治今當亟，高名不敢要。",
            "銓衡真有託，啟事復何遼。",
            "道直咸推汲，謀深豈計晁。",
            "定非揮扇羽，寧要插蟬貂。",
            "褒貶書方舉，姦諛骨合銷。",
            "懷開真坦坦，燕處自夭夭。",
            "當宁西南顧，常懷參井迢。",
            "徧詢醫國效，立遣愈民痟。",
            "文武資兼稟，詩書氣不恌。",
            "衆皆可郤縠，一以委張昭。",
            "除目凌晨下，行裝即日撩。",
            "被携猶剌刺，涉遠乃翛翛。",
            "帆影三江水，車聲萬里橋。",
            "丈人峰嵂屼，神女峽岧嶢。",
            "石室畫闇淡，草堂人寂寥。",
            "山圍玉壘峻，水減石犀遥。",
            "石表筍雙立，銅青柏未凋。",
            "錦江喧士女，藥市混仙樵。",
            "劫墮乾坤壞，流橫海嶽漂。",
            "惟茲井絡外，依舊角弓弨。",
            "自昔三刀夢，多傳五袴謠。",
            "威餘嚴僕射，功說李文饒。",
            "文定棠尤美，乖崖福可徼。",
            "事今難悉數，公亦豈其苗。",
            "秦地新通棧，瞿塘穩泛橈。",
            "虎貔環外閫，耨耜得深穮。",
            "正可供壺奕，隨宜列鼓簫。",
            "蒲鞭束高閣，竹馬戲垂髫。",
            "好閲相如賦，終閒李廣刁。",
            "奎文天象轉，延閣士林標。",
            "此去庭無愈，行聞衆選陶。",
            "付之樞極運，咸仰泰階霄。",
            "賤子無三徑，平生有一瓢。",
            "老將書蠹槁，時作草蟲喓。",
            "大笑玉三刖，不求銀十腰。",
            "古今同閲宙，南北信吹薸。",
            "已類蜂粘網，真成鹿覆蕉。",
            "屢經多盜境，幾至獨身跳。",
            "何處地堪避，知誰戰敢挑。",
            "月明三匝鵲，巢比一枝鷯。",
            "釣瀨長烹鯉，窮山飽聽鴞。",
            "臨書池盡黑，就局博嫌么。",
            "臂有七賢把，丹亡九轉燒。",
            "唯堪貫薜荔，未肯摋芳虈。",
            "賣藥難爭價，爲農等寓僑。",
            "稍能羞野葛，初未識江珧。",
            "已罷尋蛩駏，欣聞退猲獢。",
            "誰憐人爲米，敢有意遷喬。",
            "過我深披藋，追凉薄曳綃。",
            "狐裘憐晏子，縞带與公僑。",
            "挽引煩推轂，陶甄爲置窯。",
            "清時容潦倒，策府著芻蕘。",
            "憶昨西湖上，隨公羽蓋飄。",
            "青山迎晉履，綠水泛湖𦨣。",
            "上相尊仍美，將軍勇正驍。",
            "道爭棋屢覆，壺響箭呈梟。",
            "茶乳晴尤發，香雲浄更翲。",
            "晚花棲嫩菊，近岸俯游鰷。",
            "四望天連水，羣簪玉及瑶。",
            "政親連榻坐，倏見錫戈琱。",
            "良月霜楓冷，佳晴雪霰銷。",
            "留公已無策，鼎食望加調。"
        ],
        "tags": [
            "西湖"
        ],
        "title": "送吏部張尚書帥成都一百韻",
        "id": "b95925cf-8b22-4931-b52b-6bb09a4913ce"
    },
    {
        "author": "朱翌",
        "paragraphs": [
            "高爽清凉郡，登臨佳麗都。",
            "上連三蜀重，旁挾兩淮趨。",
            "天分光牛斗，溪行走舳艫。",
            "新林天際浦，青草柳邊湖。",
            "丁令鶴歸晚，琴高鯉疾驅。",
            "高城布渠答，近市表浮屠。",
            "龍具深耕雨，牛車富入租。",
            "鐘魚廣教飯，簫鼓敬亭巫。",
            "禱請俱先詣，齋修必盡愚。",
            "虔恭問杯珓，疇昔夢摴蒱。",
            "桃李萬家邑，魚鹽百賈區。",
            "棋爭三品勝，錢爲七郎輸。",
            "湖上同皇甫，樓中記獨孤。",
            "五雲裘可作，天馬錦應無。",
            "射的穿雲白，蓮房照水烏。",
            "山精今及采，鷹爪得同拘。",
            "右史隸題榜，太和存漏壺。",
            "劘牙虞吏像，衣褐卯神圖。",
            "蝎走收宵螫，蜂讙保穴雛。",
            "泉甘黄蘗舊，茶雋白雲腴。",
            "幽寂谷留馬，凌歊舟若鳬。",
            "山登天柱石，沙暖句溪蒲。",
            "洞啟三天秘，灘愁六刺迂。",
            "輕煙藏石女，微雨浴花姑。",
            "半夜笛聲起，臨軒桂影敷。",
            "謝公亭別范，孔子井猶洙。",
            "舟起鷺前導，橋橫龍未雩。",
            "子安飛遠近，杜宇訴朝晡。",
            "示爽歸田約，懷冰洒篆娛。",
            "白公謝霞綺，荀媼進彫胡。",
            "神王能旁達，心閑免外虞。",
            "白龜飛入楚，赤馬棹通吳。",
            "孤枕喧鼯鼠，南亭聽蟪蛄。",
            "貢先紅毯貴，俗尚褐袍麤。",
            "蟬蛻裴丞相，聰明陸大夫。",
            "劉詩送拄杖，班傳出葫蘆。",
            "露柱從師指，金杯受賜殊。",
            "漢書國史法，心要藏經郛。",
            "鮒活有奇術，歸還真夢驅。",
            "苦心思懿老，一鉢走元孚。",
            "潜隠大中主，躬行外域膜。",
            "儲神天北極，繫念水西隅。",
            "內屏如來地，當陽造化鑪。",
            "千年猶可想，一絕定非諛。",
            "昔在中書省，親聞大禹謨。",
            "土階臨黼座，文石上絲絇。",
            "紅繞當階藥，陰留一院梧。",
            "不才持史筆，有愧但書厨。",
            "卜築隨鯤徙，囚山與鵩俱。",
            "忘懷從北院，歸命只南廬。",
            "作賦先招隠，移文卒謝逋。",
            "晚歸真發覆，豈意辱噓枯。",
            "黄屋南巡岳，侯圭畢會塗。",
            "時持莘野鼎，來采會稽菰。",
            "聖主新更化，羈臣首辨誣。",
            "書修天祿閣，游並道山儒。",
            "汩沒顔容改，因循歲月徂。",
            "此生甘泛梗，餘論許分符。",
            "節近書雲日，輪驅畫鹿朱。",
            "川華冰片合，山曲卧屏紆。",
            "入臘占三白，登堂展七扶。",
            "人家多露積，村鼓不鳴桴。",
            "身奉三年最，魂收一紀逾。",
            "可無人歎息，粗免鬼揶揄。",
            "夜引星朝斗，晨瞻日出嵎。",
            "兩旗歎潦倒，五馬忘崎嶇。",
            "嚴瀨猶如睦，崑山恐是蘇。",
            "深憐百口逐，只辦四方餬。",
            "旋磨魚千里，彌縫金十奴。",
            "何如今守馥，猶愧舊官呼。",
            "笏有看山拄，歌無擊缶嗚。",
            "江山真肺腑，魚鳥自葭莩。",
            "正頼管城子，能招墨客徒。",
            "李梅詩格律，斑竹政規模。",
            "事省囚寬繫，年豐酒易沽。",
            "近分天駟監，遣牧决波騟。",
            "苗獮申軍法，蕃宣奉帝俞。",
            "校旗推妙手，嚙鏃視張弧。",
            "杼軋絲雙繭，篁包米一桴。",
            "遇風專戒火，聽雨甚憂圩。",
            "酒盞經旬把，歌茵特地鋪。",
            "賜金誇魏絳，顧曲少周瑜。",
            "碩果園林密，春山雨露濡。",
            "木瓜紅鏤體，銀杏綠勻膚。",
            "栗發風前罅，柑垂霜後株。",
            "蟻侵梨釀蜜，盤走芡圓珠。",
            "野蔌多將𮑉，春盤細剪蔞。",
            "誰同九日菊，難得一枝萸。",
            "水閲尋魚鷘，沙連合陣鸕。",
            "愛閑多閉閣，因事或操觚。",
            "敏捷慚銅鉢，工夫體轆轤。",
            "僧談曾接會，老境合師瞿。",
            "窗月重重鏡，松風一一竽。",
            "飫餐佳境蔗，旋鱠早秋鱸。",
            "本是烟霞痼，何疑山澤癯。",
            "計難出柏馬，收必在桑榆。",
            "舊事論新事，今吾非故吾。",
            "意中不足致，身外復何須。",
            "朝市安能隠，田園久已蕪。",
            "斯言誠有味，端不減醍醐。"
        ],
        "title": "宣城書懷",
        "id": "52a0c1f7-747f-4b9b-8942-ccc2ab989574"
    },
    {
        "author": "朱翌",
        "paragraphs": [
            "日暗蒲鍼綠，風回柳影圓。",
            "好山如有舊，勝事頗相牽。",
            "紺宇欣留屐，炎官快著鞭。",
            "神工盤岌嶪，妙手活蜿蜒。",
            "奇甚梁唐迹，偉哉張孟篇。",
            "故人逢異縣，舊話說當年。",
            "留滯江湖遠，驚呼歲月遷。",
            "還同一笑樂，相與對牀眠。",
            "筆向晴窗落，名垂漆榜鮮。",
            "味腴知茗勝，勢猛覺棋仙。",
            "飛蓋干霄上，危欄掛斗偏。",
            "壓雲雲掩苒，待月月嬋娟。",
            "石鏤珍球怪，杉重翠幄妍。",
            "迎風拳乳鵲，盡力叫饑蟬。",
            "雨脚斜侵戶，湖光遠拍天。",
            "徐澆白玉釀，笑折水晶蓮。",
            "時節酒中過，襟懷物外緣。",
            "安居豈城市，避世必林泉。",
            "好乞彈丸地，聊成痼疾烟。",
            "山祇應許我，木杪架飛椽。"
        ],
        "title": "陪崑山邑官遊慧聚寺詩",
        "id": "889feae6-5ec7-4230-b2db-c60a066cfc1d"
    },
    {
        "author": "朱翌",
        "paragraphs": [
            "日走瞿曇宅，殷勤問覺圓。",
            "荷珠翻雨碎，荇带逆風牽。",
            "安步穿芒屩，長驅斷蠟鞭。",
            "臨深呼屬玉，騎氣道蜿蜒。",
            "前輩幾人到，高情五字篇。",
            "翩翩遺濁世，落落度長年。",
            "斷石崖蜂出，喬枝谷鳥遷。",
            "端爲逃暑去，復作拂雲眠。",
            "心曠風林豁，書乾棐几鮮。",
            "丞方有公事，尉亦從羣仙。",
            "倚玉吾何幸，棲雲志未偏。",
            "久知情澹泊，不夢翠連娟。",
            "晚日斜吹綺，新詩欲鬭妍。",
            "微行窺沼鵠，孤坐蛻枝蟬。",
            "俯視千章木，如臨尺五天。",
            "韻高巾墊角，飲痛盞垂蓮。",
            "小築堅前約，茲遊定昔緣。",
            "欲誇山聳髻，安得思流泉。",
            "却恐樽無醁，羣憂爨不烟。",
            "誰來助清興，吹裂笛如椽。"
        ],
        "title": "再次前韻",
        "id": "50c13e58-3948-4d2b-88fb-84fa1ede913e"
    },
    {
        "author": "朱翌",
        "paragraphs": [
            "衣冠交上郡，氣象有中州。",
            "九日一尊酒，千巖萬壑秋。",
            "星方聚吳分，魚已躍王舟。",
            "即事感今昔，乃情無去留。",
            "憂時俱出力，濟勝合先謀。",
            "北望邊風凜，戎衣詎敢休。"
        ],
        "title": "次呂居仁九日羣集韻",
        "id": "a5de08c6-1fb8-467e-a148-27e7539edeb0"
    },
    {
        "author": "朱翌",
        "paragraphs": [
            "有生不釀羔羊酒，無日不誦羔羊詩。",
            "賢哉蔡子勇成癖，自勵要如三代時。"
        ],
        "title": "蔡倅羔羊齋  其一",
        "id": "e7762325-26ff-4029-83b2-1d779edd26e4"
    },
    {
        "author": "朱翌",
        "paragraphs": [
            "盡輸精白承休德，政用詩書造太平。",
            "略爲周家推在位，太顛閎夭散宜生。"
        ],
        "title": "蔡倅羔羊齋  其二",
        "id": "f95603c1-40ae-4ea3-bd8f-ee8496bdbebc"
    },
    {
        "author": "朱翌",
        "paragraphs": [
            "好山誰定識真形，著白山人眼最親。",
            "半夜忽聞遭有力，中書君召主林神。"
        ],
        "title": "題李成山水",
        "id": "86ffcc62-268c-4420-a756-de6a9c891247"
    },
    {
        "author": "朱翌",
        "paragraphs": [
            "電眼觀山老更真，能分天造一層層。",
            "直須擘華尊瀛手，始解鋪張入剡藤。"
        ],
        "title": "題程幹燕公山水",
        "id": "7775dbdd-0b3b-49c9-a901-32d03de808d9"
    },
    {
        "author": "朱翌",
        "paragraphs": [
            "古人重改陽城驛，吾輩欣聞石芥名。",
            "風味可人終骨鯁，樽前真見魯諸生。"
        ],
        "title": "石芥  其一",
        "id": "c3c9d3c0-24a8-4f32-bf53-a0336527f1a1"
    },
    {
        "author": "朱翌",
        "paragraphs": [
            "長安官酒甜如蜜，風月雖佳嬾舉觴。",
            "特送盤蔬還會否，與公新釀鬭端方。"
        ],
        "title": "石芥  其二",
        "id": "7d124a31-23fd-4379-82f4-de8fd54dba6c"
    },
    {
        "author": "朱翌",
        "paragraphs": [
            "濕带青烟古澗濱，氣含石理助芳辛。",
            "山中酒醒凉生腦，乞與文園渴肺人。"
        ],
        "title": "山芥",
        "id": "bbeca282-2688-4be8-ba95-8f00b842853e"
    },
    {
        "author": "朱翌",
        "paragraphs": [
            "入山初與雪雲俱，坐定雲收雪亦無。",
            "不見舊時蒼翠色，換將粉墨作新圖。"
        ],
        "title": "南山觀雪  其一",
        "id": "0969269a-9f7f-423e-b9e3-3079aff7d590"
    },
    {
        "author": "朱翌",
        "paragraphs": [
            "南遊客上妙高峰，拄杖敲冰袖障風。",
            "卷起面前簾看雪，煙鬟渾插玉瓏璁。"
        ],
        "title": "南山觀雪  其二",
        "id": "1a7c6259-d39d-4880-b785-709b5f61cb77"
    },
    {
        "author": "朱翌",
        "paragraphs": [
            "西風昨夜入庭梧，况味今年似舊無。",
            "想見防秋有長策，幽人真欲反吾廬。"
        ],
        "title": "次韻書事  其一",
        "id": "f3c67164-88d2-423a-8c87-b2532f34aee2"
    },
    {
        "author": "朱翌",
        "paragraphs": [
            "聖朝始悟文章弊，大霈首更詩賦科。",
            "白葦黄茅供一掃，英豪人物未消磨。"
        ],
        "title": "次韻書事  其二",
        "id": "2196c271-3455-4b8b-83aa-5da1f83665c8"
    },
    {
        "author": "朱翌",
        "paragraphs": [
            "熙寧事作崇寧樣，嘉祐政爲元祐師。",
            "但得至誠行號令，坐令風俗似當時。"
        ],
        "title": "次韻書事  其三",
        "id": "ace9359c-6db1-4443-851d-624f7687aa93"
    },
    {
        "author": "朱翌",
        "paragraphs": [
            "當年司馬溫公力，今日宣仁聖烈尊。",
            "哲后在天何慍喜，要令元老雪沉寃。"
        ],
        "title": "次韻書事  其四",
        "id": "39d79f42-04a5-4fd0-98df-373ddad72160"
    },
    {
        "author": "朱翌",
        "paragraphs": [
            "南來欣遇千秋節，北向空馳萬里心。",
            "永日清風吹古寺，一杯聊見祝堯深。"
        ],
        "title": "天申節詩  其一",
        "id": "c4e046cb-768f-4980-8560-bb2e8b95e4ac"
    },
    {
        "author": "朱翌",
        "paragraphs": [
            "明慶曉班催百辟，鈞容仙部下層霄。",
            "如今獨立薰風裏，却聽羣仙奏九韶。"
        ],
        "title": "天申節詩  其二",
        "id": "8a514591-a5d0-4dd8-a453-9a974bf90881"
    },
    {
        "author": "朱翌",
        "paragraphs": [
            "珍重南華五色禽，雲棲霧宿見無因。",
            "雨中恐悞翩然出，我是閑人非貴人。"
        ],
        "title": "南華書事詩  其一",
        "id": "d9a26e32-5fc5-495c-a7e5-81a121ad3b8f"
    },
    {
        "author": "朱翌",
        "paragraphs": [
            "萬木杉從一寸栽，參天次第可推排。",
            "他年空翠橋邊路，來選承天八柱材。"
        ],
        "title": "南華書事詩  其二",
        "id": "0164eee0-8853-435e-b036-9461dab54bf0"
    },
    {
        "author": "朱翌",
        "paragraphs": [
            "真覺止能留一宿，桐鄉今已住連宵。",
            "却將膏雨下山去，聊助南溟早晚潮。"
        ],
        "title": "南華書事詩  其三",
        "id": "8207daf8-063d-4ec9-ae91-f140ac4e738a"
    },
    {
        "author": "朱翌",
        "paragraphs": [
            "火樹燒春明躑躅，紫羅囊筆綴辛夷。",
            "花枝照眼蒙清潤，带雨游山亦自奇。"
        ],
        "title": "南華書事詩  其四",
        "id": "14935689-7cc3-4ef3-8816-9514c8600dda"
    },
    {
        "author": "朱翌",
        "paragraphs": [
            "巨口細鱗初出網，𩼎皮玳瑁乃同斑。",
            "了無骨鯁人人喜，更擣鹽虀發笑顔。"
        ],
        "title": "曲江漁者得鱖魚棄之目爲師婆魚  其一",
        "id": "2d504e78-1f78-4dfc-b2d7-533ae3a12275"
    },
    {
        "author": "朱翌",
        "paragraphs": [
            "溪友漁翁忍棄捐，却應游泳得長年。",
            "遐方未識珍羞貴，不道楊憑已得仙。"
        ],
        "title": "曲江漁者得鱖魚棄之目爲師婆魚  其二",
        "id": "2ea04c8e-44a7-4d6e-b93a-cdcf7ae04ffb"
    },
    {
        "author": "朱翌",
        "paragraphs": [
            "榮辱悲歡反覆手，競呼穴骼欲求功。",
            "大開眼作人間夢，何况真成一夢中。"
        ],
        "title": "夜夢采選",
        "id": "756e5af9-1aea-424d-a14a-bd12f53a44c2"
    },
    {
        "author": "朱翌",
        "paragraphs": [
            "我是江湖一漫郎，鴻飛鷺宿見行藏。",
            "西風吹盡蘆花雪，水驛雲程未易量。"
        ],
        "title": "惠崇蘆雁",
        "id": "6ef8255d-c54b-4737-a410-7db633062230"
    },
    {
        "author": "朱翌",
        "paragraphs": [
            "無了禪師斸草萊，清江使者六眸開。",
            "我今築屋虛空裏，亦復蹣跚出海來。"
        ],
        "title": "謝譚南恩寄六目龜",
        "id": "ed59f64f-7d04-43a0-8946-d6e77fd3bd18"
    },
    {
        "author": "朱翌",
        "paragraphs": [
            "我昔南遊三眼國，逢人一笑啟丹唇。",
            "祇今重到孤峰頂，依舊丹唇一笑新。"
        ],
        "title": "乞雙峰山頻婆果  其一",
        "id": "b48a34c0-8ffc-40ad-a5f8-1354cd56c604"
    },
    {
        "author": "朱翌",
        "paragraphs": [
            "我聞如來有佛眼，結子成時速寄來。",
            "從此慈悲修廣目，得爭開處便爭開。"
        ],
        "title": "乞雙峰山頻婆果  其二",
        "id": "5cb11235-372b-4905-871a-43150bb5ece9"
    },
    {
        "author": "朱翌",
        "paragraphs": [
            "聖主尊賢方側席，此君凝露美如飴。",
            "形容盛德書生事，請對佳祥著好詩。"
        ],
        "title": "延祥寺手植竹有甘露  其一",
        "id": "61124996-ad2e-424e-8165-feef808631b1"
    },
    {
        "author": "朱翌",
        "paragraphs": [
            "穰穰天酒被修篁，的皪枝間日射光。",
            "豈爲炎荒多熱惱，故教灌頂作清凉。"
        ],
        "title": "延祥寺手植竹有甘露  其二",
        "id": "66f5a16c-d8fa-44d1-b067-0ed11f1cf4c7"
    },
    {
        "author": "朱翌",
        "paragraphs": [
            "詩人月下見梅花，著力形容極口誇。",
            "若使月明中見菊，欲將何語爲褒嘉。"
        ],
        "title": "月下對白菊  其一",
        "id": "92cf8da8-7070-4db4-b993-3b85effdb9fe"
    },
    {
        "author": "朱翌",
        "paragraphs": [
            "飲冰嚙雪傅延年，要比蟾宮桂子妍。",
            "忽遇嫦娥蒙一盼，桂花未敢著鞭先。"
        ],
        "title": "月下對白菊  其二",
        "id": "9f5128a6-7068-4013-a437-f3c2d5f9e703"
    },
    {
        "author": "朱翌",
        "paragraphs": [
            "我杖常扶佛面强，我花今見佛頭香。",
            "靈山會上曾拈出，一笑懸知是飲光。"
        ],
        "title": "佛頭菊",
        "id": "e65a5a0f-025d-4d94-a8de-2bf8e65ff677"
    },
    {
        "author": "朱翌",
        "paragraphs": [
            "玉盤金盞世稱珍，天酒瓊漿曉自盈。",
            "天爲我貧都乞我，我雖不飲亦關情。"
        ],
        "title": "金盞玉盤菊",
        "id": "cb5db205-eda9-409b-b8ce-b63e6706df86"
    },
    {
        "author": "朱翌",
        "paragraphs": [
            "菊花忽作桃花面，放眼難看九月黄。",
            "花不見桃惟見菊，又將紅雨學啼妝。"
        ],
        "title": "桃花菊",
        "id": "07eb8b9b-742c-4f0e-9fad-ad32b3166d69"
    },
    {
        "author": "朱翌",
        "paragraphs": [
            "白如白雪復何加，豈有寒英勝六花。",
            "真是嶺南稀見雪，花光勝雪喜無差。"
        ],
        "title": "雪見羞",
        "id": "84e5e63d-b075-4ab5-9661-c8775667fa42"
    },
    {
        "author": "朱翌",
        "paragraphs": [
            "意馬心猿不用忙，睡鄉深處解行裝。",
            "華山聞有希夷子，安得斯人與對牀。"
        ],
        "title": "睡軒三首  其一",
        "id": "891971db-64cc-4b86-80e6-db1ae5a7f8d3"
    },
    {
        "author": "朱翌",
        "paragraphs": [
            "諸公對奕我高眠，此法非人不可傳。",
            "四脚棋槃皆黑子，孝先從此便爭先。"
        ],
        "title": "睡軒三首  其二",
        "id": "81cb6271-441b-4693-b76b-fe64ad784f62"
    },
    {
        "author": "朱翌",
        "paragraphs": [
            "風和日永飽食已，雨急天寒戶不開。",
            "遇此佳時無一事，搘牀高枕聽咍臺。"
        ],
        "title": "睡軒三首  其三",
        "id": "bcb83bfc-66a4-4eab-87d7-7c5160e7b85e"
    },
    {
        "author": "朱翌",
        "paragraphs": [
            "杭州金氏越州楞，撒火飛星五月春。",
            "百果若重推貢士，風流應不下平津。"
        ],
        "title": "謝惠楊梅",
        "id": "0bda0e92-a753-4a81-a0d5-a260eb0814b8"
    },
    {
        "author": "朱翌",
        "paragraphs": [
            "百步階頭長進步，南屏堂上立移時。",
            "明明萬象森羅處，鍜鍊雕鎸費我詩。"
        ],
        "title": "南屏  其一",
        "id": "d21357f1-f7c5-450e-a3b3-90407d15be36"
    },
    {
        "author": "朱翌",
        "paragraphs": [
            "早來風定絕塵霾，掃地如鏡窗盡開。",
            "昏明四望移遠近，晝夜兩湖分去來。"
        ],
        "title": "南屏  其二",
        "id": "f9109c0d-5614-4480-96bf-4a00dd8c6ccc"
    },
    {
        "author": "朱翌",
        "paragraphs": [
            "正當晝永六十刻，久坐僧齋烹雨前。",
            "滿園菜花開向夏，一雙蝴蝶飛上天。"
        ],
        "title": "南屏  其三",
        "id": "953197f6-7eb3-4222-bb40-6ab2bf9284ce"
    },
    {
        "author": "朱翌",
        "paragraphs": [
            "吳山越嶺老於行，何地誅茅寄此情。",
            "直使浮雲無一點，千巖應接始分明。"
        ],
        "title": "寄題競秀亭  其一",
        "id": "16f88c03-4773-42f2-8465-57aeb91e167a"
    },
    {
        "author": "朱翌",
        "paragraphs": [
            "來往人傳客寢安，問渠何事駐征鞍。",
            "只應門外千山好，能使胸中百念寬。"
        ],
        "title": "寄題競秀亭  其二",
        "id": "b24e9967-7998-4331-a0d8-a21d4b106a75"
    },
    {
        "author": "朱翌",
        "paragraphs": [
            "一日一夜雨如傾，北山山頂垂天紳。",
            "是間去海只咫尺，緩流何用走踆踆。"
        ],
        "title": "觀烏龍山瀑布  其一",
        "id": "d039a190-889f-42eb-8498-2724fba09db7"
    },
    {
        "author": "朱翌",
        "paragraphs": [
            "五老峰前三峽橋，不論時節聽飛潮。",
            "那知冷落窮山裏，忽見晴空練一條。"
        ],
        "title": "觀烏龍山瀑布  其二",
        "id": "99eba2db-12eb-4912-90f7-7487970c7ef1"
    },
    {
        "author": "朱翌",
        "paragraphs": [
            "漱石漱流俱可意，濯纓濯足且隨時。",
            "到江莫作滔天浪，妨我輕舟理釣絲。"
        ],
        "title": "觀烏龍山瀑布  其三",
        "id": "0223f957-a7d7-4052-acfa-25c5ebb30ab6"
    },
    {
        "author": "朱翌",
        "paragraphs": [
            "誰言粉白但閑居，紉補尚煩金十奴。",
            "治得棼絲有條理，却嫌紅女未工夫。"
        ],
        "title": "題搓線圖",
        "id": "932a51b2-a451-404f-9991-56bfeb00aa68"
    },
    {
        "author": "朱翌",
        "paragraphs": [
            "一泓已脫歸涔水，萬頃初驚廣莫鄉。",
            "且向江湖成自在，幸因風雨得騰驤。"
        ],
        "title": "舍後汙池有小魚數百遷之於江",
        "id": "26627355-4799-44b6-8160-2179f347499b"
    },
    {
        "author": "朱翌",
        "paragraphs": [
            "羣魚何日舉舟師，玉海瑶山欲霽時。",
            "正是嚴冬當設膾，老翁香飯必先炊。"
        ],
        "title": "雪霽捕魚圖",
        "id": "703218e9-9bdd-43fa-8129-56f123142624"
    },
    {
        "author": "朱翌",
        "paragraphs": [
            "天下花王都洛京，清明寒食走香軿。",
            "東君欲表南來意，一朵蔫然尚典型。"
        ],
        "title": "園中開牡丹一枝",
        "id": "f7330fcc-521c-477d-bb4d-a345613f78a5"
    },
    {
        "author": "朱翌",
        "paragraphs": [
            "鶴骨龍筋結壽枝，紅綃紫綺曝仙衣。",
            "只應不奈麻姑爪，獨領春風住翠微。"
        ],
        "title": "詠紫荆",
        "id": "f67d2c5c-76fd-4a39-bfe6-015da7497f2f"
    },
    {
        "author": "朱翌",
        "paragraphs": [
            "拾遺久住浣花橋，生理誰能濟一毫。",
            "携醤藉糟來過我，故人惟有孟倉曹。"
        ],
        "title": "有惠新醤及酒者",
        "id": "e33bd4e0-22fd-43b3-bc64-0be2700b3f64"
    },
    {
        "author": "朱翌",
        "paragraphs": [
            "蓬蒿門巷久張羅，豈有籠坊重客過。",
            "天外鴿鈴驚午枕，兒童誤起聽長呵。"
        ],
        "title": "聽鴿鈴",
        "id": "c2a0e5f8-e526-430c-905d-e1883800fa09"
    },
    {
        "author": "朱翌",
        "paragraphs": [
            "帝遣銀河下太微，餘波散繞野人扉。",
            "此行步步有佳處，盤礴孤亭試解衣。"
        ],
        "title": "次韻董令升四詠 尋幽亭",
        "id": "d970abf6-ab99-4567-a5e3-b8d007a2d0d5"
    },
    {
        "author": "朱翌",
        "paragraphs": [
            "山陰道士頃留連，應接烟雲馬不前。",
            "君說江南亦如此，我雖未到想當然。"
        ],
        "title": "次韻董令升四詠 競秀亭",
        "id": "b1457ef4-138b-4b5c-9bcd-0fd31895703c"
    },
    {
        "author": "朱翌",
        "paragraphs": [
            "且置紛紛事百端，從公繫馬白雲邊。",
            "欲知太守樂其樂，山色溪聲得兩全。"
        ],
        "title": "次韻董令升四詠 性樂堂",
        "id": "6757a605-c242-4118-a963-0485f011c49e"
    },
    {
        "author": "朱翌",
        "paragraphs": [
            "至寶何年伏九淵，飛空散作玉聲琤。",
            "那知夜半騰朝采，會見長虹屬太清。"
        ],
        "title": "次韻董令升四詠 玉泉",
        "id": "4107d6f1-1994-4d38-b5de-2e7f1ba97556"
    },
    {
        "author": "朱翌",
        "paragraphs": [
            "姑射山頭冰雪仙，人間一見便豐年。",
            "却應羞死琴臺女，不得乃翁分一錢。"
        ],
        "title": "梅花",
        "id": "1053d841-e64a-45ed-b0b7-31ee96c19351"
    },
    {
        "author": "朱翌",
        "paragraphs": [
            "蔚然蒼石底，有此紫玉釵。",
            "本無塵土侵，寧畏霜霰埋。"
        ],
        "title": "芥",
        "id": "c01da30e-a91b-4ca5-bacb-172850ab6a6a"
    },
    {
        "author": "朱翌",
        "paragraphs": [
            "幽人本無肉食願，岸草溪毛躬自薦。",
            "並隄有芹秀晚春，采掇歸來待朝膳。"
        ],
        "title": "芹",
        "id": "584e8b9b-d17b-4f39-9637-a67d45aeaaf2"
    },
    {
        "author": "朱翌",
        "paragraphs": [
            "狻猊日走二百里，於菟聞之望風靡。",
            "春晴酤酒大合樂，乃向尊前應宮徵。",
            "嚬呻奮迅左右顧，櫪馬悲鳴汗流水。",
            "供官自古藏太常，失脚何年落村裏。",
            "佛居勝義空谷中，吼法怖魔如此耳。",
            "人閒宜假不宜真，此理吾今得之矣。"
        ],
        "title": "觀弄獅子",
        "id": "ce5ebc08-6362-407f-abe3-df7f76aea344"
    },
    {
        "author": "朱翌",
        "paragraphs": [
            "當時夫死若求歸，凜然義動單于府。",
            "不知出此更隨俗，顔色如花心糞土。"
        ],
        "title": "詠昭君",
        "id": "882f42c9-c36a-4b1d-905b-2e7d597a827a"
    },
    {
        "author": "朱翌",
        "paragraphs": [
            "憑高直欲馭西風，百里纖毫盡發蒙。",
            "樓觀相望秋色裏，江山爭麗海光中。",
            "雲容入座如相識，足力緣梯尚不窮。",
            "肯使詩成誇得意，撞鐘驚起坐禪翁。"
        ],
        "title": "登白衣寺鐘樓",
        "id": "67cc3960-d307-4bb5-be2c-10c52a55f622"
    },
    {
        "author": "朱翌",
        "paragraphs": [
            "三國名臣宅，千楹釋子宮。",
            "但求除橘籍，不見老松公。",
            "懷抱凌雲上，規模偃蓋同。",
            "須防雷雨際，恐復化爲龍。"
        ],
        "title": "咏慈溪普濟寺古松",
        "id": "03ad5412-5247-47bb-9b1f-4ca6121f2795"
    },
    {
        "author": "朱翌",
        "paragraphs": [
            "老翁起布衣，詩史天下選。",
            "眼中無全牛，萬象轉綮窽。",
            "曹劉知幾輩，波瀾付一卷。",
            "凄其憂世心，妙若醫國扁。",
            "惜哉無孔子，不得並墳典。",
            "豹露管中班，吾猶及淺淺。",
            "歲月走江淮，冷淡空盤盞。",
            "諸子不見味，咀嚼必禁臠。",
            "遺編過三復，奧義見百遍。",
            "長言起清風，竦立侍冠冕。",
            "減米散同舟，讀已事在眼。",
            "吾豈監河侯，不救在陳患。",
            "生塵甑屢空，戛釜聲不免。",
            "迢迢千里程，與汝共艱嶮。",
            "雖無百丈牽，顧有衆力挽。",
            "願學平原公，試草乞米簡。",
            "更問偕來人，恐有蔡明遠。"
        ],
        "title": "讀杜詩至減米散同舟路難思共濟舟人偶來告饑似詩讖也",
        "id": "52ac4a37-6410-4a94-bb6c-88afa05c529f"
    },
    {
        "author": "朱翌",
        "paragraphs": [
            "君不見香山居士居洛陽，遠借五寺收文章。",
            "又不見巢父詩卷何所藏，留之天地同久長。",
            "鑄金琢石非不强，金流石泐不可防。",
            "以人傳人策甚良，世人顧未知其方。",
            "我昔宦游凌大江，年少從君璧一雙。",
            "勝時一詠同一觴，頗亦自愧搶榆枋。",
            "劫火不肯留青囊，日往月來心不忘。",
            "大兒南歸自五羊，袖中乃有萬丈光。",
            "伏而讀之喜莫量，重到虎踞龍盤鄉。",
            "今年貢舶早放洋，明珠大貝光溢箱。",
            "答賜不敢煩吾皇，願得君詩歸獻王。"
        ],
        "title": "輶歸自五羊得承可舊詩一編書其後",
        "id": "4c8b51dd-842f-45c2-9e15-dd4da3fad655"
    },
    {
        "author": "朱翌",
        "paragraphs": [
            "誰可忘憂慰寂寥，夏長惟以一壺消。",
            "坐中皆欲從多馬，妙處何妨不絕梟。",
            "幸郭滑稽無事日，將遵取士中興朝。",
            "諸公有意來償進，貰酒何妨爲解貂。"
        ],
        "title": "投壺  其一",
        "id": "31ced68c-0750-4bd2-918f-8ad15fca28b7"
    },
    {
        "author": "朱翌",
        "paragraphs": [
            "哨壺枉矢樂初筵，列坐分曹看令傳。",
            "龍躍隼飛驚背手，雲開電擊笑通天。",
            "齊侯晉侯誇酒肉，魯鼓薛鼓排方圓。",
            "何事吾人無一事，竹牀高卧聽錚然。"
        ],
        "title": "投壺  其二",
        "id": "9713e4b6-99dc-439d-a821-a4958fdb7d0a"
    },
    {
        "author": "朱翌",
        "paragraphs": [
            "五扶新拓室中筵，列算姑從舊制傳。",
            "百發縱橫惟所命，一時勝負豈非天。",
            "功成只許全爲上，手熟猶如左畫圓。",
            "卜晝未厭仍卜夜，銅槃高捧燭花然。"
        ],
        "title": "投壺  其三",
        "id": "f85c9448-f463-41da-b9cc-2a3f5c699e7a"
    },
    {
        "author": "朱翌",
        "paragraphs": [
            "三代遺文歎寂寥，考評今古得愁消。",
            "中行穆子雖爭雋，司馬溫公不貴梟。",
            "鈇鉞他年專將閫，羽儀從此冠天朝。",
            "倒囊賸欲陪賓戲，零落空餘一弊貂。"
        ],
        "title": "投壺  其四",
        "id": "75247278-9835-4fa9-b174-a12b013847ec"
    },
    {
        "author": "朱翌",
        "paragraphs": [
            "今日我上巳，樂哉天氣新。",
            "青春在西湖，湖水綠以勻。",
            "諸公乃肯遊，盤飧仍集珍。",
            "少縱方外談，一洗城中塵。",
            "喚船苦不早，行酒不計巡。",
            "始歎葑欲合，終喜鷗來親。",
            "茫茫天宇間，何地寄此身。",
            "共偷一日閑，恐負三月春。",
            "遥瞻後湖遊，海若從鉤陳。"
        ],
        "tags": [
            "西湖"
        ],
        "title": "上巳陪諸公集西湖",
        "id": "a491b0eb-f94e-43da-b0cd-151e538ae01b"
    },
    {
        "author": "朱翌",
        "paragraphs": [
            "並湖西去望南屏，但見煙雲日日新。",
            "山色漸爭秋氣勢，荷花全露曉精神。",
            "洗心用此無邊綠，處世端能不染塵。",
            "慚愧西湖敦夙夜，從今長作境中人。"
        ],
        "tags": [
            "西湖"
        ],
        "title": "六月十五日西湖宿齋",
        "id": "2b267dee-a6e5-4456-9a59-332a6977345e"
    },
    {
        "author": "朱翌",
        "paragraphs": [
            "兒子門生交說勤，要翁一出步溪雲。",
            "金剛臺近城三里，玉友醅新盞十分。",
            "反照江山紅半歛，小春桃李暖如薰。",
            "心灰已冷無機事，戲象爭棋亦謾云。"
        ],
        "title": "金剛臺",
        "id": "5eb3f4e0-a193-407e-b88d-be6b77cba444"
    },
    {
        "author": "朱翌",
        "paragraphs": [
            "不肯雷同自一家，青裙獨立水之涯。",
            "只應夜過許長史，全似當年萼綠華。"
        ],
        "title": "綠萼梅",
        "id": "e1000b1a-81dd-4bdb-b646-a8b1cde5f9d6"
    },
    {
        "author": "朱翌",
        "paragraphs": [
            "姚花富貴江梅妙，俱是花中第一流。",
            "戲出小詩花一樣，先生下筆與春謀。"
        ],
        "title": "題山谷姚黄梅花",
        "id": "ccd8335a-0f82-439c-855e-54a3466c8f8c"
    },
    {
        "author": "朱翌",
        "paragraphs": [
            "衆香發越充南溟，梅花腦飛水弄沉。",
            "露積旃檀薪降真，薰陸光射琉璃缾。",
            "山川草木一天芬，素質如玉備衆馨。",
            "烏髻粵女嬌滿簪，上官置酒結蓋纓。",
            "餘波潤澤龍涎春，北走萬里燕趙秦。",
            "騷人尚尤楚靈均，何爲不入離騷經。"
        ],
        "title": "素馨",
        "id": "c985b1f4-9b73-4e79-a287-3b699e64ce5c"
    },
    {
        "author": "朱翌",
        "paragraphs": [
            "太平文物自多奇，刺史風流照海涯。",
            "五福神遊先樂國，百燈王現應明時。",
            "笙簫合處春回煖，桃李陰中月落遲。",
            "醉倒花前天厚我，何須更間紫姑爲。"
        ],
        "title": "嶠南元夕時桃李盡花今歲遊人甚盛示王守",
        "id": "9af910cb-7c16-4d37-97ee-4dc9522a7a37"
    },
    {
        "author": "朱翌",
        "paragraphs": [
            "山腰繫烟帛，石齒潄灘雪。",
            "千歲可坐致，清風在巖穴。",
            "五季浪拍天，不覆漁翁船。",
            "入山種美材，百世收棟椽。",
            "松廳正一臺，蓮幕壯兩河。",
            "少蓬薰班香，建州辦韓多。",
            "今代南海君，事事似諸父。",
            "何年繼昔遊，秋山祠乃祖。"
        ],
        "title": "題清芬閣",
        "id": "123fa002-d390-461a-944e-4b6b4116bfe3"
    },
    {
        "author": "朱翌",
        "paragraphs": [
            "下岩琢研溫如玉。"
        ],
        "title": "句  其一",
        "id": "08a97c41-d085-452c-aebc-a134c9c1f0e4"
    },
    {
        "author": "朱翌",
        "paragraphs": [
            "昔時桐溪漢九卿，家在淮南天一柱。"
        ],
        "title": "句  其二",
        "id": "9a0eaab2-6be2-4189-b2e4-c51f89186808"
    },
    {
        "author": "朱翌",
        "paragraphs": [
            "天上佳招飛鸑鷟，人間春色到蔓菁。"
        ],
        "title": "句  其三",
        "id": "a43c0c84-f7b6-42f4-883e-17ade4b624a7"
    },
    {
        "author": "朱翌",
        "paragraphs": [
            "天氣未佳宜且住，風濤如此亦安歸。"
        ],
        "title": "句  其四",
        "id": "529262ef-be70-4eb2-a873-f82801f64b74"
    },
    {
        "author": "朱翌",
        "paragraphs": [
            "水篆行科斗，林妝囀畫眉。"
        ],
        "title": "句  其五",
        "id": "5990c462-f1ef-4c56-ae2a-186da01890e0"
    },
    {
        "author": "朱翌",
        "paragraphs": [
            "足下一來同晚步，先生小住待村舂。"
        ],
        "title": "句  其六",
        "id": "e794725e-d408-4dee-9347-402cc20683aa"
    },
    {
        "author": "朱翌",
        "paragraphs": [
            "四野綠迴春補闕，亂山塵浄雨修容。"
        ],
        "title": "句  其七",
        "id": "4426e622-f74a-4c81-92c6-4701cbae8c00"
    },
    {
        "author": "朱翌",
        "paragraphs": [
            "經年不濯子春足，半月才梳叔夜頭。"
        ],
        "title": "句  其八",
        "id": "9dbeb33f-27d1-47f6-8430-07b71c4052bc"
    },
    {
        "author": "朱翌",
        "paragraphs": [
            "縉紳處士議所以，將軍貴人須畢之。"
        ],
        "title": "句  其九",
        "id": "a9ec430a-e0f8-4df2-ac25-b2564664181a"
    },
    {
        "author": "朱翌",
        "paragraphs": [
            "琉璃虛空甚圓滿，紫磨山川更新鑄。"
        ],
        "title": "句  其一○",
        "id": "dd40a167-97ad-4741-9cd2-21ae6b440186"
    },
    {
        "author": "朱翌",
        "paragraphs": [
            "客來切勿令觀此，薏苡猶能困伏波。"
        ],
        "title": "句  其一一",
        "id": "d34aff50-00a7-47c9-9cb9-781de91405ec"
    },
    {
        "author": "朱翌",
        "paragraphs": [
            "水精透膜輕含液，絳縠離苞未變香。"
        ],
        "title": "句  其一二",
        "id": "bac14bac-d18b-4adc-96c1-5738bf622630"
    },
    {
        "author": "朱翌",
        "paragraphs": [
            "蘼蕪敷綠葉，系出蛾眉陰。"
        ],
        "title": "句  其一三",
        "id": "6b13c020-ad97-4f1e-92ab-7c15b6cb5319"
    },
    {
        "author": "朱翌",
        "paragraphs": [
            "時過湯餠客，共破粵侯琛。"
        ],
        "title": "句  其一四",
        "id": "4861d80e-7320-46b6-8505-63859a8e747a"
    },
    {
        "author": "朱翌",
        "paragraphs": [
            "三徑誰從陶靖節，重陽惟有傅延年。"
        ],
        "title": "句  其一五",
        "id": "2f7d57d9-60a8-422f-81f0-a6b86bf8858b"
    },
    {
        "author": "朱翌",
        "paragraphs": [
            "無人馬爲二，對飲月成三。"
        ],
        "title": "句  其一六",
        "id": "f7bb9c23-ae68-4de6-811d-1fbe5e4f8ffd"
    },
    {
        "author": "姚孝錫",
        "paragraphs": [
            "生涯甘分寄耕桑，山色圍門水遶牆。",
            "困病久懲耽酒癖，愛閒猶有和詩忙。",
            "簷冰滴砌春猶冷，野馬浮川日漸長。",
            "舊事老年多記憶，故園歸夢正悠颺。"
        ],
        "title": "睡起",
        "id": "ddf82556-f3d1-4fa8-bbc0-b7be1ab56f80"
    },
    {
        "author": "姚孝錫",
        "paragraphs": [
            "安車隨意飽甘肥，晚食徐行理亦齊。",
            "山市日高人未集，柴門客至鳥先啼。",
            "溪橋散望携筇度，野寺牽吟信筆題。",
            "容膝易安聊自適，甕天閒看舞醯雞。"
        ],
        "title": "柳溪別墅",
        "id": "1ff98591-c97b-4c93-a7fe-4dd17e1e8be7"
    },
    {
        "author": "姚孝錫",
        "paragraphs": [
            "少易成歡老易傷，壯遊垂白未還鄉。",
            "煙塵無復音書到，魂夢猶疲道路長。",
            "爆竹又驚新薦歲，屠蘇空憶舊傳觴。",
            "年年此日遥相憶，鴻雁何時續斷行。"
        ],
        "title": "歲晚懷二弟",
        "id": "d1a417f7-8ce9-4a61-bc74-9fcde55173c7"
    },
    {
        "author": "姚孝錫",
        "paragraphs": [
            "睡起日侵牖，開軒遥見山。",
            "曉風吹臘盡，芳草惹春還。",
            "煙暖鶑遷谷，雲低雁渡關。",
            "衰年人事減，遇酒得開顔。"
        ],
        "title": "睡起",
        "id": "4a4761c0-be3c-45b5-9d2e-2467397f6d1f"
    },
    {
        "author": "姚孝錫",
        "paragraphs": [
            "落日孤雲带遠岡，戍樓烟瘴舊邊場。",
            "疲民卒歲方懷土，遠客憑高自憶鄉。",
            "漢使一朝延四皓，秦詩千古弔三良。",
            "行藏此意無人解，聊借青山送酒觴。"
        ],
        "title": "次李平子登臺有感韻",
        "id": "4384f9ce-04ba-49af-9c55-c198b30d1662"
    },
    {
        "author": "姚孝錫",
        "paragraphs": [
            "不須歌吹上叢臺，千里晴川入座來。",
            "世事難憑休挂口，生涯見在且銜杯。",
            "無情趁暖花先老，有信迎寒雁已迴。",
            "遥想故園親種菊，霜枝露蘂向誰開。"
        ],
        "title": "九日題峰山",
        "id": "efd711e8-d929-4fa9-8e5c-778af7c22676"
    },
    {
        "author": "姚孝錫",
        "paragraphs": [
            "客懷重倚仲宣樓，白草黄雲塞上秋。",
            "山色不隨塵世改，水聲還抱故城流。",
            "隙中畏景那堪玩，鏡裏衰顔祇自羞。",
            "多愧詩人苦相憶，遠傳佳句弔清愁。"
        ],
        "title": "次韻王無競見寄",
        "id": "6af17a30-0cd6-4096-8f2b-eb43272a8051"
    },
    {
        "author": "姚孝錫",
        "paragraphs": [
            "無客訪衰殘，柴門盡日關。",
            "耽書真是癖，惜酒近成慳。",
            "苔徑行搜句，茅檐卧看山。",
            "却嫌明鏡裏，偏照鬢毛斑。"
        ],
        "title": "閒居",
        "id": "91c925a3-3949-4a95-a06d-111fb0551965"
    },
    {
        "author": "姚孝錫",
        "paragraphs": [
            "別恨頻添鬢雪深，百年懷抱鬰沈沈。",
            "標名不挂金銀牓，涉世空堅鐵石心。",
            "俗物何勞供一醉，殘僧正欲伴孤吟。",
            "朱絃三弄虛簷寂，唯有清風是賞音。"
        ],
        "title": "和成冠卿見寄",
        "id": "f1e58e40-9e7f-4ba1-a753-6b204aba3981"
    },
    {
        "author": "姚孝錫",
        "paragraphs": [
            "老畏年光速，愁添旅夢多。",
            "西風著梧竹，歸思入煙波。",
            "夜永憑詩遣，顔衰得酒和。",
            "故溪千樹柳，誰復曬漁蓑。"
        ],
        "title": "次韻秋興",
        "id": "73c1b876-2857-4341-b787-bed3f0909b85"
    },
    {
        "author": "姚孝錫",
        "paragraphs": [
            "彈鋏憑誰聽客歌，震雷那復化魚梭。",
            "梳頭白雪驚新有，障眼元花比舊多。",
            "鄉問阻兵猶斷絕，羈懷憑酒暫消磨。",
            "不須更問今朝客，門外元無雀可羅。"
        ],
        "title": "感白髮",
        "id": "9b3fe27c-5cdb-4e62-8899-838e4067d946"
    },
    {
        "author": "姚孝錫",
        "paragraphs": [
            "一夜雲峯卷迅雷，殘紅狼藉點蒼苔。",
            "鶑聲豈解留春住，燕語虛勞喚夢迴。",
            "愁寂頓疑詩思減，衰殘偏感歲華催。",
            "柳溪魚鳥應相識，乘興無嫌日日來。"
        ],
        "title": "曉霽",
        "id": "87901a30-1873-490a-8c70-2fa998955566"
    },
    {
        "author": "姚孝錫",
        "paragraphs": [
            "天邊今日又重陽，隴樹紅飛雁信霜。",
            "且插茱萸慰衰鬢，莫將詩句撓迴腸。",
            "歌勤皓齒人俱醉，舞戀晴暉蝶也忙。",
            "來日預期扶宿酒，未應籬菊減秋香。"
        ],
        "title": "重九偶成",
        "id": "a8f3ba6d-8f17-4f2c-91aa-c01c8aa5f705"
    },
    {
        "author": "姚孝錫",
        "paragraphs": [
            "輕黄未染柳梢勻，連日溪風卷塞塵。",
            "乍暖乍寒花信晚，相呼相應鳥聲頻。",
            "少勤漫挾經綸策，老懶空餘病患身。",
            "追憶故園桃李樹，年年紅紫爲誰新。"
        ],
        "title": "溪橋早春",
        "id": "d612a2ed-224a-457f-bd95-f4dc7def5411"
    },
    {
        "author": "姚孝錫",
        "paragraphs": [
            "古人無復見，但有東軒琴。",
            "一鼓高山操，因窺古人心。",
            "正聲久沈埋，俚耳喧哇淫。",
            "正可自怡悅，不須求賞音。"
        ],
        "title": "東軒琴示兒子沂",
        "id": "ac1ccc38-bce8-4d75-ab31-844ec2edd4c0"
    },
    {
        "author": "姚孝錫",
        "paragraphs": [
            "老將花酒作知音，起就花前酒自斟。",
            "莫便興來先酩酊，却妨真賞廢搜吟。"
        ],
        "title": "花前獨酌二絕句  其一",
        "id": "77a567ec-1a08-408c-b9ce-9e42ba27c5bb"
    },
    {
        "author": "姚孝錫",
        "paragraphs": [
            "移得名花手自栽，花知不爲老人開。",
            "興來誰是尊前客，唯有提壺送酒盃。"
        ],
        "title": "花前獨酌二絕句  其二",
        "id": "b946965b-4d19-4291-859c-610cbf5b715a"
    },
    {
        "author": "姚孝錫",
        "paragraphs": [
            "雨霽風和不動塵，柳邊携酒賞晴春。",
            "頻來溪鳥渾相識，度水穿花不避人。"
        ],
        "title": "題柳溪別墅",
        "id": "eef84cb1-d1a6-4cf8-8029-15bf0939d9b1"
    },
    {
        "author": "姚孝錫",
        "paragraphs": [
            "綠萼披風瘦，紅苞浥露肥。",
            "只愁春夢斷，化作彩雲飛。"
        ],
        "title": "芍藥",
        "id": "7871af73-5598-43c0-ab24-abc24220ace9"
    },
    {
        "author": "姚孝錫",
        "paragraphs": [
            "簾鳥喚歸夢，竹風追夕凉。",
            "感時空有淚，却老分無方。",
            "流水依山白，孤雲带日黄。",
            "無人共尊酒，散髮卧藜牀。"
        ],
        "title": "次韻李相公偶成",
        "id": "c474fcd3-a1cc-424c-a22a-1b6aeae8b7cf"
    },
    {
        "author": "姚孝錫",
        "paragraphs": [
            "靜愛柴門野興幽，杖藜徐步到巖丘。",
            "深林有獸鳥先噪，廢圃無人泉自流。",
            "土瘠稅租隨力辦，年豐禾黍過時收。",
            "客來不慮無供給，白酒黄雞亦易求。"
        ],
        "title": "村居偶成",
        "id": "3a30fe14-3854-4330-9230-cbc3d75dc0a9"
    },
    {
        "author": "姚孝錫",
        "paragraphs": [
            "信步西風寺，窮幽未覺賒。",
            "松根纏石瘦，雲磴出巖斜。",
            "思爽餘三唱，詩成自一家。",
            "空餘幾兩屐，不踏渡溪槎。"
        ],
        "title": "用峰山舊韻二首  其一",
        "id": "d933eee6-014c-498e-97d7-3a9ee01439e1"
    },
    {
        "author": "姚孝錫",
        "paragraphs": [
            "春水上堤沙，春晴散望賒。",
            "衰年花近眼，久客夢還家。",
            "映日孤鴻沒，迎風雙燕斜。",
            "平生江海意，早晚送浮槎。"
        ],
        "title": "用峰山舊韻二首  其二",
        "id": "c7629edc-6fb3-4233-b9da-3ff0029ba529"
    },
    {
        "author": "姚孝錫",
        "paragraphs": [
            "臧穀雖殊竟兩亡，倚闌終日念行藏。",
            "已忻境寂洗塵慮，更覺心清聞妙香。",
            "孤鳥带煙來遠樹，斷雲收雨下斜陽。",
            "人間未卜蝸牛舍，遠目橫秋益自傷。"
        ],
        "title": "題佛光寺",
        "id": "30ec059f-08dc-4a55-8c5e-9d2049932d96"
    },
    {
        "author": "姚孝錫",
        "paragraphs": [
            "鳳翅摇寒碧，虛庭暑不侵。",
            "何因有恨事，常抱未舒心。"
        ],
        "title": "芭蕉",
        "id": "a9822591-96a9-437a-b5e1-c6981f2e8ab4"
    },
    {
        "author": "姚孝錫",
        "paragraphs": [
            "傾心知向日，布葉解承陰。",
            "空側黄金盞，誰人與對斟。"
        ],
        "title": "蜀葵",
        "id": "40e8dee9-4134-46b8-a376-f501653dd16e"
    },
    {
        "author": "姚孝錫",
        "paragraphs": [
            "髮蓬新感二毛侵，尚阻清尊對菊斟。",
            "久擬芝蘭同臭味，莫疑魚鳥自高深。",
            "食貧豈復甘秦炙，客病空懷奏楚音。",
            "挂席無由上牛斗，漫憑流水送歸心。"
        ],
        "title": "次韻公才對菊見懷",
        "id": "87017e17-1283-44b1-ba05-611eaafa6963"
    },
    {
        "author": "姚孝錫",
        "paragraphs": [
            "粉署標名舊，山城識面新。",
            "青雲摧勁翮，空谷滯幽人。",
            "世路謀身拙，心田育德醇。",
            "久要知可卜，傾蓋已情親。"
        ],
        "title": "寄田朝散善輔",
        "id": "d6fde336-f1e5-4b5d-b2dd-9e63995bf163"
    },
    {
        "author": "姚孝錫",
        "paragraphs": [
            "雲散交情薄，棋翻世態新。",
            "山容猶带臘，鳥語已回春。",
            "節物驚心遽，丘園入夢頻。",
            "東風如解語，端笑未歸人。"
        ],
        "title": "春日書懷",
        "id": "ad4ebdaa-62b1-4330-b623-4d41a581a491"
    },
    {
        "author": "姚孝錫",
        "paragraphs": [
            "留戀春光慰病顔，無情風雨卷春還。",
            "陰陰密綠籠溪暗，細細疏紅點徑斑。",
            "老去益憐詩思澀，歡來聊破酒腸慳。",
            "不嫌門外無車轍，得遂衰慵一味閒。"
        ],
        "title": "春日溪橋",
        "id": "994d1b47-0150-4baf-b4ac-45ce7f155035"
    },
    {
        "author": "姚孝錫",
        "paragraphs": [
            "老愧凭闌目力昏，百年懷抱向誰論。",
            "晴空雁起雲邊塞，夕照人歸郭外村。",
            "因記昔遊驚迅晷，暫將離恨付清尊。",
            "誰人肯似邊居士，遠駕朱輪過雀門。"
        ],
        "title": "登樓有懷",
        "id": "4a17535c-c86d-41e6-af23-ab42a1eead57"
    },
    {
        "author": "姚孝錫",
        "paragraphs": [
            "本期蘇鄭共揚鑣，不意芝蘭失後凋。",
            "遺老祇今猶涕泪，後生無復識風標。",
            "西陘雁度霜前塞，滹水樵爭日暮橋。",
            "追想生平英偉魄，凌雲一笑豈能招。"
        ],
        "title": "題滕奉使祠",
        "id": "60200ab1-2730-4ae0-abe3-f6571e341eda"
    },
    {
        "author": "姚孝錫",
        "paragraphs": [
            "節物先後南北異，人情冷暖古今同。"
        ],
        "title": "句  其一",
        "id": "1f3efca9-d6e6-4ab5-a767-2c45ecefc0bb"
    },
    {
        "author": "姚孝錫",
        "paragraphs": [
            "紅纈退風花著子，綠鍼浮水稻抽秧。"
        ],
        "title": "句  其二",
        "id": "c9382e79-39d4-4b44-9930-d8a3f949123a"
    },
    {
        "author": "姚孝錫",
        "paragraphs": [
            "久客交情諳冷暖，衰年病骨識陰晴。"
        ],
        "title": "句  其三",
        "id": "30fa2c41-89b8-4e7d-9008-d2b196ee9a1a"
    },
    {
        "author": "姚孝錫",
        "paragraphs": [
            "烟染綠絲迷別浦，雨催紅糝綴長條。"
        ],
        "title": "句  其四",
        "id": "02e9b184-b06a-4f27-ac6e-89ecc9d44bb1"
    },
    {
        "author": "姚孝錫",
        "paragraphs": [
            "愁邊日晷偏疑短，夢裏江鄉未當歸。"
        ],
        "title": "句  其五",
        "id": "6daa488e-1177-4fbf-8ab5-6f6c90320118"
    },
    {
        "author": "姚孝錫",
        "paragraphs": [
            "盤無兼味慙留客，夢厭多岐不到鄉。"
        ],
        "title": "句  其六",
        "id": "2fdb4fe6-b2f9-4b1d-a71c-8047a106dbce"
    },
    {
        "author": "姚孝錫",
        "paragraphs": [
            "酒敵餘威翻索莫，詩含幽思倍清新。"
        ],
        "title": "句  其七",
        "id": "9e09fc78-16b5-4428-886f-1f742775976a"
    },
    {
        "author": "姚孝錫",
        "paragraphs": [
            "岸漲魚吹沫，山空石轉雷。"
        ],
        "title": "句  其八",
        "id": "0491224b-fde8-4fcd-9d69-77da5c3c24c9"
    },
    {
        "author": "姚孝錫",
        "paragraphs": [
            "舞風初學絮，带雨不成花。"
        ],
        "title": "句  其九",
        "id": "d357ade2-c330-4e24-bbdc-8a69d7049e0b"
    },
    {
        "author": "姚孝錫",
        "paragraphs": [
            "谷虛繁地籟，境寂散天香。"
        ],
        "title": "句  其一○",
        "id": "7a2f9ba7-2e82-4bfb-83f9-20f744975262"
    },
    {
        "author": "姚孝錫",
        "paragraphs": [
            "雲生古木千章秀，山抱晴川一掌平。"
        ],
        "title": "句  其一一",
        "id": "b7b1ef9e-67b1-415f-89f0-e1a5e0fa4f31"
    },
    {
        "author": "姚孝錫",
        "paragraphs": [
            "詩忙疏酒盞，俸薄減厨煙。"
        ],
        "title": "句  其一二",
        "id": "ef11d20f-30c7-45e5-8038-ffc05b1bd8ae"
    },
    {
        "author": "姚孝錫",
        "paragraphs": [
            "玄晏暮年常抱病，子山終日苦思歸。"
        ],
        "title": "句  其一三",
        "id": "b92cd3b0-7eeb-4948-8491-3256826cbfb8"
    },
    {
        "author": "釋慧暉",
        "paragraphs": [
            "山上欄外，水下檻前。",
            "夜兔光雪，晝烏輝火。",
            "黄頭出妙，浄名入玄。",
            "胡僧印心，盧公傳衣。",
            "張三野曲，李四樵歌。",
            "船動碧波，海浸孤天。"
        ],
        "title": "偈頌四十一首  其一",
        "id": "ba8fa114-41ef-4e9e-8ad4-cf0682c07c3e"
    },
    {
        "author": "釋慧暉",
        "paragraphs": [
            "陬月今朝三五風，嶺頭雪氣縛寒松。",
            "不知枯木得胡信，含玉靈花春夢中。",
            "瑞鳥飛來千萬峯，祥魚行過二三衆。",
            "紛然相見主人眼，歷歷雙眸處處通。"
        ],
        "title": "偈頌四十一首  其二",
        "id": "4e08afd6-c798-4167-9bfb-802e5cfa24d1"
    },
    {
        "author": "釋慧暉",
        "paragraphs": [
            "如月今朝一日晨，風光破玉百花新。",
            "西來本祖再來也，萬岳千峯皆是親。"
        ],
        "title": "偈頌四十一首  其三",
        "id": "15a82771-5cf5-45c9-9cae-4a366967e177"
    },
    {
        "author": "釋慧暉",
        "paragraphs": [
            "竺土之大仙，今日告涅槃。",
            "鶴林之米子，當下得枯偏。"
        ],
        "title": "偈頌四十一首  其四",
        "id": "197bd1a4-36de-4177-9be7-99bf503c0a80"
    },
    {
        "author": "釋慧暉",
        "paragraphs": [
            "學者恒沙無一悟，過在他討舌頭路。",
            "欲得忘形泯蹤跡，努力慇懃空裏步。"
        ],
        "title": "偈頌四十一首  其五",
        "id": "785047fc-2d7e-4c0d-98dc-e5bd5af638ea"
    },
    {
        "author": "釋慧暉",
        "paragraphs": [
            "花月今朝朔旭前，桂輪普轉滿天邊。",
            "枝花馥郁清香在，烏鵲從來同夜蟾。"
        ],
        "title": "偈頌四十一首  其六",
        "id": "0169eb7d-35ea-4de2-b68f-0f9304ac95ab"
    },
    {
        "author": "釋慧暉",
        "paragraphs": [
            "花落秦川流水香，雨清荷玉妙珠藏。",
            "祇麽堂堂消息子，見來一點不相當。",
            "靜夜鐘聲樓上冷，殘春岑色付紅陽。",
            "好是滿堂孤峻處，不知人世見金章。"
        ],
        "title": "偈頌四十一首  其七",
        "id": "596a1457-793d-4fe7-8c99-8feb05732cf5"
    },
    {
        "author": "釋慧暉",
        "paragraphs": [
            "桃紅李白落空墀，天碧地青懸錦機。",
            "雲鶴出籠過鳥道，飽參密旨不傳時。"
        ],
        "title": "偈頌四十一首  其八",
        "id": "806c48a1-22a7-452a-b95a-d2733230b62c"
    },
    {
        "author": "釋慧暉",
        "paragraphs": [
            "余月今朝初一日，滿山綠樹影青青。",
            "異苗繁茂只斯是，大地全分畫不成。"
        ],
        "title": "偈頌四十一首  其九",
        "id": "977bb7e7-dfaf-4d4f-b36c-305c07bc7df8"
    },
    {
        "author": "釋慧暉",
        "paragraphs": [
            "千山鬰密處，凉飄洗夏熱。",
            "今日正當眼，利劍是鑌鐵。"
        ],
        "title": "偈頌四十一首  其一○",
        "id": "2073384d-ccc4-4258-a2cc-9e52d0c191aa"
    },
    {
        "author": "釋慧暉",
        "paragraphs": [
            "禁足護生曲直中，安居收念又機杇。",
            "一爐香氣香滿室，黄面老師弄拙巧。"
        ],
        "title": "偈頌四十一首  其一一",
        "id": "2a455dbf-a933-44ab-8b82-27881df88b2b"
    },
    {
        "author": "釋慧暉",
        "paragraphs": [
            "天橋橫海上，石人走玉階。",
            "玄源歌，孰得唱。",
            "妙唱奇，豈得知。"
        ],
        "title": "偈頌四十一首  其一二",
        "id": "a21539ef-5b96-4dfd-abb7-d3dfd710ec1c"
    },
    {
        "author": "釋慧暉",
        "paragraphs": [
            "臯月今朝初旭光，玉輝破暗露堂堂。",
            "日日分明久遠事，威音那畔是時祥。"
        ],
        "title": "偈頌四十一首  其一三",
        "id": "30a09e7b-369e-49a2-b136-7fdb4b12bdfe"
    },
    {
        "author": "釋慧暉",
        "paragraphs": [
            "君看五月半旬颸，山上雪花滿地飛。",
            "烏鷄昨夜入雲外，鷺鶴今朝出紫微。",
            "木馬聲聲嘶北風，金鵝口口啼南枝。",
            "石翁氣瘦運步斷，玉士情豐豎拳稀。"
        ],
        "title": "偈頌四十一首  其一四",
        "id": "af10d399-7d0a-4f15-8f70-528c7ee8ac53"
    },
    {
        "author": "釋慧暉",
        "paragraphs": [
            "他家自有通霄路，何用從容求別路。",
            "巍巍絕頂落潭底，峭峭家風吹滿路。"
        ],
        "title": "偈頌四十一首  其一五",
        "id": "63a426c7-f740-4412-8b3f-ce4d30f8c51a"
    },
    {
        "author": "釋慧暉",
        "paragraphs": [
            "且月今朝半夏辰，修行道者有疏親。",
            "明頭合暗賓中主，暗裏含明主中賓。",
            "暗暗未明位裏真，明明不暗目前人。"
        ],
        "title": "偈頌四十一首  其一六",
        "id": "1bfb54ec-3175-43cd-b53e-269d75dfc958"
    },
    {
        "author": "釋慧暉",
        "paragraphs": [
            "寂滅真功元無體，無功妙旨太深深。",
            "同中有異麤中細，異中有同念裏心。"
        ],
        "title": "偈頌四十一首  其一七",
        "id": "726dfebd-cfb4-4698-9928-f1bdf1b33fea"
    },
    {
        "author": "釋慧暉",
        "paragraphs": [
            "夜間洗熱凉飄飄，六月皎然滿天雪。",
            "青林日晚人歸宅，紅谷天明客喚月。"
        ],
        "title": "偈頌四十一首  其一八",
        "id": "f78fdca7-6cfa-42cb-ad1b-c93d80cb1aed"
    },
    {
        "author": "釋慧暉",
        "paragraphs": [
            "玉機轉側金堂冷，石室斜開鐵戶明。",
            "木雞喚月壺天曉，泥牛吼花客游城。"
        ],
        "title": "偈頌四十一首  其一九",
        "id": "3074b461-3e0a-42b7-9056-d62d422bd581"
    },
    {
        "author": "釋慧暉",
        "paragraphs": [
            "諸佛出身處，東山水上行。",
            "宸閨垂玉簾，雲榻擁天青。"
        ],
        "title": "偈頌四十一首  其二○",
        "id": "ca841259-f3aa-4db6-9586-e4e32beda7b9"
    },
    {
        "author": "釋慧暉",
        "paragraphs": [
            "相月今朝日氣旭，梧桐一葉落金風。",
            "秋聲瀟索黄文玉，山上滿天愁殺中。",
            "目前機用無分外，那裏妙章絕萬工。",
            "破夢蝶魂飛大空，失船釣客艤孤篷。",
            "胡文新送北來鴻，鄉信始見他日功。",
            "舊山山轉月明後，歸路悠悠玉𤪑瓏。"
        ],
        "title": "偈頌四十一首  其二一",
        "id": "2752ca77-1148-4eb0-a709-4957a0d38f0e"
    },
    {
        "author": "釋慧暉",
        "paragraphs": [
            "金氣黄楓半葉紅，晚來漁客倚青松。",
            "多多動夢夜凉路，處處偷光午月峰。",
            "長安萬里景，大陽千里道。",
            "大悲閣前是鼎州，黄鶴樓前鸚鵡洲。"
        ],
        "title": "偈頌四十一首  其二二",
        "id": "0d5ccb37-937e-4465-a6ae-899af6a50970"
    },
    {
        "author": "釋慧暉",
        "paragraphs": [
            "殺氣到來黄葉秋，梧桐老冷隨河流。",
            "人間天上無分曉，從古至今誰得酬。",
            "恁麽辯得，尚带滯留。",
            "別得一路，正絕蹤由。"
        ],
        "title": "偈頌四十一首  其二三",
        "id": "c6a6d90a-07f2-44f3-995e-d9e034bdf790"
    },
    {
        "author": "釋慧暉",
        "paragraphs": [
            "壯月今朝半月明，上來衲子眼睲睲。",
            "難瞞衆眼病堂尅，何用洞家兒子情。"
        ],
        "title": "偈頌四十一首  其二四",
        "id": "47c86147-d9bd-4e63-8686-acef8c94033c"
    },
    {
        "author": "釋慧暉",
        "paragraphs": [
            "傳家清白，字字廓脫。",
            "玉袋金針，鋒鋒通達。",
            "今夜一輪月，千山萬派流。",
            "不覺劫壺鐵，巍然沒去留。"
        ],
        "title": "偈頌四十一首  其二五",
        "id": "8b857e8c-14c0-4a5d-bd3d-071eb97832e3"
    },
    {
        "author": "釋慧暉",
        "paragraphs": [
            "玄月今朝白菊辰，含珠天草未開金。",
            "重陽九日初陽後，吹起香烟風正新。"
        ],
        "title": "偈頌四十一首  其二六",
        "id": "ea5d2505-b675-4702-828f-c6f828661f86"
    },
    {
        "author": "釋慧暉",
        "paragraphs": [
            "鐵夫破夢五更前，石人開眼一壺天。",
            "木馬過閭風化後，玉虎振威野渡邊。",
            "主人穩坐草堂前，硬翁獨卧萬芊天。",
            "三箇胡猻弄錢夜，格外難求宿鶴邊。"
        ],
        "title": "偈頌四十一首  其二七",
        "id": "131f8be3-bab5-423f-8719-ad99262c0512"
    },
    {
        "author": "釋慧暉",
        "paragraphs": [
            "鬼箭南山射石虎，神鋒北岳刺驪龍。",
            "好是滿堂霜月夜，寒冰出火舊家風。"
        ],
        "title": "偈頌四十一首  其二八",
        "id": "f2dc85b7-7f0a-4b73-b1bd-e3073c93adba"
    },
    {
        "author": "釋慧暉",
        "paragraphs": [
            "陽月今朝初夜間，霜風吹地過金關。",
            "今宵分曉開爐火，仁者眉毛燒却寒。"
        ],
        "title": "偈頌四十一首  其二九",
        "id": "af67f145-27b8-4e94-aa4e-95f89c2187c9"
    },
    {
        "author": "釋慧暉",
        "paragraphs": [
            "小春霜刃，大家雪機。",
            "一堂禪侶，三世結制。",
            "時光可惜，歲花不留。",
            "自晨至暮，吃飯飲茶。",
            "道者一箇，無得禪心。",
            "從生至老，著衣談笑。",
            "道流半箇，莫知自心。",
            "徒勞念情，不識玄旨，苦哉悲矣。",
            "貧道孤老，走年難繫。",
            "謹勸雲衆，一生歸信。"
        ],
        "title": "偈頌四十一首  其三○",
        "id": "38fd3e53-37ff-4e3e-9621-749cf79f4377"
    },
    {
        "author": "釋慧暉",
        "paragraphs": [
            "彈指圓成八萬門，掌中握却一乾坤。",
            "鐵圍倒入黄泉底，一句截流萬水源。"
        ],
        "title": "偈頌四十一首  其三一",
        "id": "9cfbca7d-f92a-48e0-96be-ef3920b1af94"
    },
    {
        "author": "釋慧暉",
        "paragraphs": [
            "辜月今朝初一日，正當冬至滿霜月。",
            "一陽佳節大家章，字字含玄向白日。"
        ],
        "title": "偈頌四十一首  其三二",
        "id": "7156db1f-2dd6-4066-9128-d88fa1436c1c"
    },
    {
        "author": "釋慧暉",
        "paragraphs": [
            "風吹松雪月當空，一色功中轉步同。",
            "刖路分時無雪月，合同一色落功功。"
        ],
        "title": "偈頌四十一首  其三三",
        "id": "390c691e-8d4a-40c7-b825-045cb43f3552"
    },
    {
        "author": "釋慧暉",
        "paragraphs": [
            "璞玉光寒冰雪氣，松柏操彰湛水裏。",
            "分明消息砂中金，丈夫自有沖天志。"
        ],
        "title": "偈頌四十一首  其三四",
        "id": "b949c970-fa91-49d1-90da-258a22dbc2c6"
    },
    {
        "author": "釋慧暉",
        "paragraphs": [
            "除月今朝吉日朝，寒雲斷路韞天橋。",
            "紛飛白雪象王窟，騎底普賢在昨霄。"
        ],
        "title": "偈頌四十一首  其三五",
        "id": "3df911a9-924f-437b-83af-fd99e9d752b0"
    },
    {
        "author": "釋慧暉",
        "paragraphs": [
            "寒夜無炭衰老衣，凉機透骨古堂微。",
            "霜辛雪苦慕先律，雨宿風餐圓後奇。"
        ],
        "title": "偈頌四十一首  其三六",
        "id": "5b18b710-93e3-495f-bd0c-b49c35add1f8"
    },
    {
        "author": "釋慧暉",
        "paragraphs": [
            "北面半窗陰已極，南方全室陽斜得。",
            "不關陰氣與陽光，嶺上雪寒白似黑。"
        ],
        "title": "偈頌四十一首  其三七",
        "id": "ae949b06-2a6a-4a45-9242-c95609b55e19"
    },
    {
        "author": "釋慧暉",
        "paragraphs": [
            "寒凉徹骨時，通身難去處。",
            "其間有眼在，新豐一曲子。"
        ],
        "title": "偈頌四十一首  其三八",
        "id": "66b1b81f-7a59-48b2-a52f-748e79a1e55f"
    },
    {
        "author": "釋慧暉",
        "paragraphs": [
            "鐵樹風花物外春，一陽未發不傳真。",
            "自斯織出錦機夢，江月布祥碧浪新。"
        ],
        "title": "偈頌四十一首  其三九",
        "id": "e96bfb80-21dc-4ec3-81f2-c2dfb7c03a58"
    },
    {
        "author": "釋慧暉",
        "paragraphs": [
            "今宵分歲限陰陽，賓主交和曾不藏。",
            "寒雪苦辛霜後路，明朝明旭露春芳。"
        ],
        "title": "偈頌四十一首  其四○",
        "id": "0318e87a-e22f-40bb-aa40-d052038ae063"
    },
    {
        "author": "釋慧暉",
        "paragraphs": [
            "玉珠連朵萬年松，金鶴飛梢一樣桐。",
            "三吉九祥當現座，千銀七寶浄慈峯。"
        ],
        "title": "偈頌四十一首  其四一",
        "id": "c473fa4d-1da0-4e97-8cc0-325a0598c0a0"
    },
    {
        "author": "釋慧暉",
        "paragraphs": [
            "只箇玄妙訣，從來無異轍。",
            "撥開千嶂雲，放出一天月。",
            "建化門頭事，山僧未曾說。",
            "再來花木春，佛祖也難决。"
        ],
        "title": "偈頌三十首  其一",
        "id": "0fac4379-daa0-4e6a-9023-aa511052fdff"
    },
    {
        "author": "釋慧暉",
        "paragraphs": [
            "衲僧活眼睛，見破四天明。",
            "六門之活計，處處而現成。"
        ],
        "title": "偈頌三十首  其二",
        "id": "cf6b4df5-0449-44b2-82c0-8d7e695fdcd0"
    },
    {
        "author": "釋慧暉",
        "paragraphs": [
            "家風是自己，自己是家風。",
            "一如身心眼，全體是玄翁。"
        ],
        "title": "偈頌三十首  其三",
        "id": "a54691d4-0d8a-40db-b14b-33dc0713f170"
    },
    {
        "author": "釋慧暉",
        "paragraphs": [
            "直把須彌鎚子，正打虛空皷子。",
            "穩坐寥寥而不妨，全身寂寂而忘志。"
        ],
        "title": "偈頌三十首  其四",
        "id": "1e047808-3819-4eb7-87b0-10b147dcf6f5"
    },
    {
        "author": "釋慧暉",
        "paragraphs": [
            "吾門廣大，從古難入。",
            "徒展兩脚，不蹈階級。",
            "元非宮內，豈得建立。"
        ],
        "title": "偈頌三十首  其五",
        "id": "c6b11b2a-284f-4822-a746-6e2ff8ddba4d"
    },
    {
        "author": "釋慧暉",
        "paragraphs": [
            "青山山上，白雲雲下。",
            "戶外水寒，波心船點。"
        ],
        "title": "偈頌三十首  其六",
        "id": "8489f165-0a8a-4fcc-b332-c85a22ab2973"
    },
    {
        "author": "釋慧暉",
        "paragraphs": [
            "妙處徹底妙，玄處徹底玄。",
            "獨知分外事，誰見壺中天。"
        ],
        "title": "偈頌三十首  其七",
        "id": "83e9a01d-be69-418f-a78b-bd04229ca7b0"
    },
    {
        "author": "釋慧暉",
        "paragraphs": [
            "真到做處，清虛妙體。",
            "時時隨後，步步在前。"
        ],
        "title": "偈頌三十首  其八",
        "id": "6bd93b7d-aa74-4604-9481-42b36d32576e"
    },
    {
        "author": "釋慧暉",
        "paragraphs": [
            "以大圓覺爲我伽藍，山河大地日月星辰。",
            "身心安居平等性智，天上天下唯我獨尊。"
        ],
        "title": "偈頌三十首  其九",
        "id": "0f8996bf-d538-4004-9ab5-4f9ffcc9a845"
    },
    {
        "author": "釋慧暉",
        "paragraphs": [
            "玉龍起雨上東天，石虎出風下北山。",
            "夜兔穿雲南海底，晝烏破暗西畔岩。"
        ],
        "title": "偈頌三十首  其一○",
        "id": "df92f611-8ffa-45ba-b572-a65304775c9b"
    },
    {
        "author": "釋慧暉",
        "paragraphs": [
            "家傳妙旨不言語，洞上真機絕外來。",
            "若有人云知父道，孤然孫子笑咍咍。"
        ],
        "title": "偈頌三十首  其一一",
        "id": "27c63639-00e9-459d-914e-d0bb9214948d"
    },
    {
        "author": "釋慧暉",
        "paragraphs": [
            "路遮戶外，家包雲中。",
            "客游三月，主居月宮。"
        ],
        "title": "偈頌三十首  其一二",
        "id": "5e1d97e9-884d-4e8d-9330-d55c0d5b3770"
    },
    {
        "author": "釋慧暉",
        "paragraphs": [
            "風波滅盡而悔當時之事，碧海澄明而恨十分之恩。",
            "潭水月落而带清光之影，壺天雲盡而存青霄之晴。"
        ],
        "title": "偈頌三十首  其一三",
        "id": "06b408ea-6ec6-45b9-b464-47d627f7141c"
    },
    {
        "author": "釋慧暉",
        "paragraphs": [
            "稜稜一氣未生，凄凄一神未現。",
            "默默風未起波，皎皎月未發光。",
            "歷歷萬象未亂，明明森羅未參。"
        ],
        "title": "偈頌三十首  其一四",
        "id": "ca2172da-cad1-45fa-98ca-46c34fa8a253"
    },
    {
        "author": "釋慧暉",
        "paragraphs": [
            "佛日高懸，祖月彌朗。",
            "僧雲漫漫，法雨浩浩。",
            "禪林花發，教風春迎。"
        ],
        "title": "偈頌三十首  其一五",
        "id": "7befb971-8508-4268-bb60-409ac251f873"
    },
    {
        "author": "釋慧暉",
        "paragraphs": [
            "春色千林花正開，秋潭萬水月猶明。",
            "夏熱綠楊影滿地，冬寒白樹覆前庭。"
        ],
        "title": "偈頌三十首  其一六",
        "id": "b5cc1c61-59a1-4c11-b177-6d9bc266f0e7"
    },
    {
        "author": "釋慧暉",
        "paragraphs": [
            "少室胡僧，履子留隻。",
            "米樹應供，趺子出雙。",
            "新豐老人，問殺首座。",
            "大陽兄者，兼養青鷂。"
        ],
        "title": "偈頌三十首  其一七",
        "id": "19b4c1fe-5965-4aa5-80c4-d64d57186561"
    },
    {
        "author": "釋慧暉",
        "paragraphs": [
            "枯木雲籠秀，雲中袍玉立。",
            "寒潭月夜圓，潭底侵魚入。",
            "回頭開正眼，頭上戴帽出。",
            "芳草破春烟，草芊拂天內。"
        ],
        "title": "偈頌三十首  其一八",
        "id": "50b99625-827c-49af-a0eb-6bf39de6d3c6"
    },
    {
        "author": "釋慧暉",
        "paragraphs": [
            "綠岩枯木，不落人間。",
            "紅谷芳草，不厭溫寒。",
            "西南東北，各不相關。",
            "三段玄處，正開眼看。"
        ],
        "title": "偈頌三十首  其一九",
        "id": "0953c86c-7103-4b4b-9901-8801ea1bf4a7"
    },
    {
        "author": "釋慧暉",
        "paragraphs": [
            "圓蟾出冷，晶旭入暖。",
            "惠光破暗，才輝照明。"
        ],
        "title": "偈頌三十首  其二○",
        "id": "b3322416-8020-4305-ba6b-d7c5e1886b9f"
    },
    {
        "author": "釋慧暉",
        "paragraphs": [
            "運步堂堂，通身歷歷。",
            "東道西說，南來北去。",
            "全得寸心，直用尺情。"
        ],
        "title": "偈頌三十首  其二一",
        "id": "52983060-2793-4d1c-a075-568f469cd661"
    },
    {
        "author": "釋慧暉",
        "paragraphs": [
            "古佛道場，尚乘車子。",
            "澄源潭水，猶棹孤舟。",
            "夜鶴穿潭底，雲月落銀籠。",
            "天龍無雨，汗馬而無鞭也。",
            "從此出生犢牛兒，金吼銀聲滿蘆水。",
            "微毛依舊正受中，玄角又带漫雪草。",
            "一回倒騎牧童夢，數笛吹來樵子歌。"
        ],
        "title": "偈頌三十首  其二二",
        "id": "ee65bfac-9706-4254-b096-388df2920706"
    },
    {
        "author": "釋慧暉",
        "paragraphs": [
            "行脚大事，一段宗要。",
            "直拈起兔角佛杖，正舉著龜毛祖拂。",
            "若人拈起舉著時，人盡有禮謝在時。"
        ],
        "title": "偈頌三十首  其二三",
        "id": "def92398-7c84-43ea-b211-4ce6911e1baf"
    },
    {
        "author": "釋慧暉",
        "paragraphs": [
            "花露殘春一樣芳，月餘潭底萬年光。",
            "水脈冷寒凉焇焇，雲形虛幕露堂堂。"
        ],
        "title": "偈頌三十首  其二四",
        "id": "635dd9bd-7df3-415a-8ae3-60a25067f3f0"
    },
    {
        "author": "釋慧暉",
        "paragraphs": [
            "春夢朦朧，秋月玲瓏。",
            "夏凉寂寂，冬寒空空。"
        ],
        "title": "偈頌三十首  其二五",
        "id": "9e94f5cf-6d9b-4460-8a04-158c7fcd67b4"
    },
    {
        "author": "釋慧暉",
        "paragraphs": [
            "梁土皇帝，南天太子。",
            "相見端的，不識妙旨。",
            "廓然不識莫公私，太子皇帝對面時。",
            "一片檀香爐上火，殘紅吹起發花枝。"
        ],
        "title": "偈頌三十首  其二六",
        "id": "f3fa41cb-05c8-400c-92e9-45334cdfa224"
    },
    {
        "author": "釋慧暉",
        "paragraphs": [
            "靈劍刃輝在匣中，清光所照侵虛空。",
            "密通消息不傳句，天上人間功不同。"
        ],
        "title": "偈頌三十首  其二七",
        "id": "55d108db-daab-4f0f-9914-051228596bb0"
    },
    {
        "author": "釋慧暉",
        "paragraphs": [
            "有時破關知落處，有時透關契密旨。",
            "有時妙容拜位裏，有時光燭囑機頭。",
            "箇中有體用賓主，箇中有宛轉傍參。"
        ],
        "title": "偈頌三十首  其二八",
        "id": "288dec8e-e43f-4868-9f58-beada587e45d"
    },
    {
        "author": "釋慧暉",
        "paragraphs": [
            "朝說暮說，出廣長舌。",
            "坐卧經行，萬里鑌鐵。"
        ],
        "title": "偈頌三十首  其二九",
        "id": "4b0212c2-5a33-4b38-a6c4-5267d17739ab"
    },
    {
        "author": "釋慧暉",
        "paragraphs": [
            "一段大事，古今難通。",
            "三乘曲說，去來易空。",
            "衲僧眼目，端的無工。",
            "禪和信趣，脫然絕蹤。"
        ],
        "title": "偈頌三十首  其三○",
        "id": "fd2fc446-a183-46d2-a4f3-8d695a595c93"
    },
    {
        "author": "釋慧暉",
        "paragraphs": [
            "不夜真燈，破夜心月。",
            "穿日玄談，不日妙訣。",
            "一句了然，不涉途轍。"
        ],
        "title": "偈頌三十首  其三一",
        "id": "72953887-8944-4b6f-ae07-5083565b4d16"
    },
    {
        "author": "釋慧暉",
        "paragraphs": [
            "外罷諸緣絕言語，內無喘息合幽玄。",
            "心如牆壁忘功處，以入道源空劫前。"
        ],
        "title": "偈十首  其一",
        "id": "c160b206-dfc7-48c8-bc6a-c0a77989c173"
    },
    {
        "author": "釋慧暉",
        "paragraphs": [
            "一回轉意光，千里絕情方。",
            "悟後夢醒後，孤然坐古堂。"
        ],
        "title": "偈十首  其二",
        "id": "d0cc4ec1-7913-40b6-9e83-eef1e3351279"
    },
    {
        "author": "釋慧暉",
        "paragraphs": [
            "少而可努力，老而可歇心。",
            "都盧懶萬事，雙眸淚濕襟。"
        ],
        "title": "偈十首  其三",
        "id": "02ced41c-ad62-44e7-a72b-814126c23508"
    },
    {
        "author": "釋慧暉",
        "paragraphs": [
            "直下撥開木上座，驀端握却毫長老。",
            "衲僧氣宇乾坤外，一夜寒冰通體到。"
        ],
        "title": "偈十首  其四",
        "id": "ca02b139-4dc8-4dfc-a220-a827388a9167"
    },
    {
        "author": "釋慧暉",
        "paragraphs": [
            "玉人深睡澄潭妙，石漢眼開花岳笑。",
            "不是今朝新發悟，三生大定了知少。"
        ],
        "title": "偈十首  其五",
        "id": "735760a4-8d80-4a70-95f9-d902ace000e7"
    },
    {
        "author": "釋慧暉",
        "paragraphs": [
            "一回得妙，二度忘妙。",
            "急急歸雲，堆堆白雲。",
            "別增真照，殊出月照。",
            "芬芸百花，馥郁紅花。",
            "春窗暖笑，破家好笑。"
        ],
        "title": "偈十首  其六",
        "id": "1f174b65-d363-4bc0-a26d-fd15304ed654"
    },
    {
        "author": "釋慧暉",
        "paragraphs": [
            "人間無佛時，早是如來機。",
            "世界無塵境，新看深妙奇。",
            "若具此眼，便人天師。",
            "忽有這漢，何用擬議。"
        ],
        "title": "偈十首  其七",
        "id": "f47dd675-74f4-44b1-902b-34c769b6c53a"
    },
    {
        "author": "釋慧暉",
        "paragraphs": [
            "定林隻履，天台楖𣗖。",
            "鈯斧住山，橫擔鑌鐵。",
            "獨有雲床老胡僧，徒見夜中天上月。",
            "目前無極分外心，少室花容是妙訣。"
        ],
        "title": "偈十首  其八",
        "id": "695fd739-0b23-4441-951e-7181dfafcc95"
    },
    {
        "author": "釋慧暉",
        "paragraphs": [
            "正偏融融而路斷於鳥道之表，君臣堂堂而容儼於玉殿之中。",
            "到底難說，妙處絕同。",
            "別得傍道，見萬年松。"
        ],
        "title": "偈十首  其九",
        "id": "4ceeda00-840f-4ca3-9f78-68fa913f3a17"
    },
    {
        "author": "釋慧暉",
        "paragraphs": [
            "皎皎而月澄，嶺上之孤松。",
            "凄凄而風渡，半夜之空中。",
            "深深也妙訣，自坐少林之峯。",
            "了了也真氣，元居虛谷之功。"
        ],
        "title": "偈十首  其一○",
        "id": "36fb4e4c-0b93-4a97-8b96-7e8705fe607c"
    },
    {
        "author": "釋慧暉",
        "paragraphs": [
            "一片天光三五風，玉墀吹斷嶺頭松。",
            "巍然山上澄湛下，忽爾雲同霜月中。",
            "堆堆全體乾坤裏，密密滿心天地表。",
            "碌碌𥐢𥐢通用眼，驪珠擊碎草芊忡。"
        ],
        "title": "頌十六首  其一",
        "id": "67c97156-4495-4611-bf78-33830be4c2c8"
    },
    {
        "author": "釋慧暉",
        "paragraphs": [
            "路斷無依著，滿船乘雪月。",
            "夜午不相關，全體蹈金鐵。",
            "唱出歸家歌，恣吹還鄉曲。",
            "從斯野子夢，徒爾難分節。"
        ],
        "title": "頌十六首  其二",
        "id": "aa9c7b74-3a1d-429f-80df-ba02121d9e71"
    },
    {
        "author": "釋慧暉",
        "paragraphs": [
            "轉功就位，獨看古風。",
            "再通消息，轉位就功。",
            "功位齊顯，千岳萬峯。",
            "又轉春芳，俱隠位功。",
            "畢竟不用，頻弄萬工。"
        ],
        "title": "頌十六首  其三",
        "id": "abc381c8-1a52-469a-b8f7-41145994bf95"
    },
    {
        "author": "釋慧暉",
        "paragraphs": [
            "祖翁四借吾門事，密密疏疏著眼視。",
            "位裏有功隠裏顯，功中有位弟中師。",
            "功位不須功位外，主賓不揀主賓機。",
            "偏正回互沒分曉，樵子笠穿戴月歸。"
        ],
        "title": "頌十六首  其四",
        "id": "aa86cfd4-e864-47c7-a094-1e747fa5c125"
    },
    {
        "author": "釋慧暉",
        "paragraphs": [
            "不行心處，不盡凡心。",
            "若於心處見於凡心，不妨箇箇了得心心。",
            "不掛本衣，不著元裳。",
            "自求本衣，再裝元裳。",
            "不用人人，會取堂堂。",
            "何須正當，何坐空床。",
            "正當恁麽，尚在虛旁。",
            "切忌未生，坐妙路方。",
            "如起歸信，更堪厚賞。",
            "畢竟捨去，一樹花香。"
        ],
        "title": "頌十六首  其五",
        "id": "65eb80d1-a086-48dd-b078-d3bfd6123326"
    },
    {
        "author": "釋慧暉",
        "paragraphs": [
            "上正之器根密密而難言，中當之器要了了而幽玄，下偏之器見明明而滿天。",
            "學人分上事紛紛而不玄，主家活計事寂寂而不傳。"
        ],
        "title": "頌十六首  其六",
        "id": "c298d7bf-b05a-4b56-bc5a-36c72baa7301"
    },
    {
        "author": "釋慧暉",
        "paragraphs": [
            "不覺蹈過鑌鐵關，悠然穩坐月蘆寒。",
            "別得妙方更難到，巍巍頂相若當看。"
        ],
        "title": "頌十六首  其七",
        "id": "bc2463ff-9b90-4b21-a957-f9d7fd78d5be"
    },
    {
        "author": "釋慧暉",
        "paragraphs": [
            "高高而獨坐，便是見滲漏。",
            "寥寥而氣浄，正是情滲漏。",
            "明明而神露，悉是語滲漏。",
            "畢竟同混處，從古絕滲漏。"
        ],
        "title": "頌十六首  其八",
        "id": "4b607245-2aac-434d-b77d-421512fde0b0"
    },
    {
        "author": "釋慧暉",
        "paragraphs": [
            "不傳之傳句，先賢也不傳。",
            "佛祖未出興，早是有付傳。",
            "不妙之妙句，古聖也難宣。",
            "黄頭碧眼老，如何及言宣。",
            "不真之真句，人天未生前。",
            "若以言道趣，只徒在目前。",
            "不傳妙真句，三世不變遷。",
            "畢竟道人眼，萬歲絕易遷。",
            "寥寥而本傳不傳之傳，明明而今妙不妙妙，玄密密而深到不真真玄。",
            "畢竟道人眼，億劫不異遷。"
        ],
        "title": "頌十六首  其九",
        "id": "5bcfc6aa-82c9-4452-89f5-5d352c775f1e"
    },
    {
        "author": "釋慧暉",
        "paragraphs": [
            "參得五語，功勳始成。",
            "有時不說，恣口說行。",
            "有時不玄，空失妙正。",
            "有時不顯，纔一氣生。",
            "有時不出，獨來水清。",
            "有時不生，未開眼睛。",
            "畢竟見得，連天曉星。"
        ],
        "title": "頌十六首  其一○",
        "id": "166ccc2c-d420-4c2b-865f-ad4c695fbda1"
    },
    {
        "author": "釋慧暉",
        "paragraphs": [
            "黄面手中花一枝，頭陀微笑識人希。",
            "人天百萬共尊貴，何不打頭勘座師。"
        ],
        "title": "頌十六首  其一一",
        "id": "9d4a5785-0267-4304-a670-f45ff409739b"
    },
    {
        "author": "釋慧暉",
        "paragraphs": [
            "蹈泥運土自參機，收足展掌自到奇。",
            "箇箇須應曾轉撥，真燈破夜意光微。"
        ],
        "title": "頌十六首  其一二",
        "id": "226b742f-7cde-47b0-8fa9-0e2dfad37d6c"
    },
    {
        "author": "釋慧暉",
        "paragraphs": [
            "武帝功德人天果，圓覺無功真到心。",
            "清浄本然誰會得，碧蘿深鎖古山岑。"
        ],
        "title": "頌十六首  其一三",
        "id": "769ef572-61c3-4ccf-b657-e2d7c8125ec9"
    },
    {
        "author": "釋慧暉",
        "paragraphs": [
            "曠劫無塵世界中，恣吹野曲晚來風。",
            "看看本來無一物，滿山雲樹雪花紅。"
        ],
        "title": "頌十六首  其一四",
        "id": "2b938c8c-acf2-4b2a-a7d9-0b381f869b8c"
    },
    {
        "author": "釋慧暉",
        "paragraphs": [
            "明明梵音海潮音，青青勝彼世間音。",
            "雨則慧日破諸闇，日則名爲觀世音。"
        ],
        "title": "頌十六首  其一五",
        "id": "747809bd-f8e7-4b91-b946-4e1f8731e4bd"
    },
    {
        "author": "釋慧暉",
        "paragraphs": [
            "可憐多客滿堂僧，打睡送時亂佛承。",
            "悟入至今無一箇，驀頭端的盡三乘。"
        ],
        "title": "頌十六首  其一六",
        "id": "7266ea2f-e08a-422e-a002-7b650a7d2c93"
    },
    {
        "author": "釋慧暉",
        "paragraphs": [
            "如如寂滅自無情，一句從來本見成。",
            "舌運廣長元不間，雪峯相見望州亭。"
        ],
        "title": "和芙蓉和尚四句偈頌 妙唱不干舌",
        "id": "8805d260-9819-4c89-aa93-efe15e44e103"
    },
    {
        "author": "釋慧暉",
        "paragraphs": [
            "金鞭遥指玉堂寒，驚起將軍夜出關。",
            "三尺鏌鋣清四海，攙槍一掃絕癡頑。"
        ],
        "title": "和芙蓉和尚四句偈頌 死蛇驚出草",
        "id": "9aebdad1-1ddc-4c54-bc02-abd74379b03f"
    },
    {
        "author": "釋慧暉",
        "paragraphs": [
            "宮漏沉沉夜色深，燈殘火盡絕知音。",
            "木人位轉玉繩曉，石女夢回霜滿襟。"
        ],
        "title": "和芙蓉和尚四句偈頌 解針枯骨吟",
        "id": "840fe0c3-ab33-4f73-8a2f-46e7c4d98b35"
    },
    {
        "author": "釋慧暉",
        "paragraphs": [
            "鐵牛無角卧山坡，鞭起如飛見也麽。",
            "閙市橫騎人不會，擡頭鷂子過新羅。"
        ],
        "title": "和芙蓉和尚四句偈頌 鐵鋸舞三臺",
        "id": "c9959c01-2d3b-4880-9a23-782a2188ba1e"
    },
    {
        "author": "釋慧暉",
        "paragraphs": [
            "寶劍橫斜天欲曉，洗浄魔佛逼人寒。",
            "匣中陰陰光生處，衲子徒將正眼看。"
        ],
        "title": "和先師宏智和尚五轉位頌 匣裏青蛇吼",
        "id": "21a6aa6f-d558-4d21-a8a9-b6d90f031a1c"
    },
    {
        "author": "釋慧暉",
        "paragraphs": [
            "清虛大道長安路，往復何曾有間然。",
            "暗去明來鋒不露，渠儂始不墮中邊。"
        ],
        "title": "和先師宏智和尚五轉位頌 金針去復來",
        "id": "3866e666-f32f-4fd0-a8a1-6bbc70dcdf28"
    },
    {
        "author": "釋慧暉",
        "paragraphs": [
            "岩房闃寂冷如冰，妙得冥符處處靈。",
            "轉側依忘功就位，回頭失却楚王城。"
        ],
        "title": "和先師宏智和尚五轉位頌 秦宮照膽寒",
        "id": "b4399656-4a5a-4e9e-8320-473d436ac9d0"
    },
    {
        "author": "釋慧暉",
        "paragraphs": [
            "五天皎皎玉輪孤，一轉光分鑑五湖。",
            "闊步却來游幻海，十方沙界大毗盧。"
        ],
        "title": "和先師宏智和尚五轉位頌 五天銀燭輝",
        "id": "603ae7bd-73df-4c8a-9f96-dccb27839512"
    },
    {
        "author": "釋慧暉",
        "paragraphs": [
            "白額藏岩烟霧昏，異中來也自驚群。",
            "草深直下無尋處，觸著輕輕禍到門。"
        ],
        "title": "和先師宏智和尚五轉位頌 深岩藏白額",
        "id": "ba7e8c86-43a1-448c-8946-922e54fee9e4"
    },
    {
        "author": "釋慧暉",
        "paragraphs": [
            "正中偏，混沌初分半夜天。",
            "轉側木人驚夢破，雪蘆滿眼不成眠。"
        ],
        "title": "五位頌  其一",
        "id": "60224144-3dce-42e8-9813-9c8fb7dc1b0e"
    },
    {
        "author": "釋慧暉",
        "paragraphs": [
            "偏中正，寶月團團金殿冷。",
            "當明不犯暗抽身，回眸影轉西山頂。"
        ],
        "title": "五位頌  其二",
        "id": "606028c9-0b71-4698-a5b7-fb8d51b33538"
    },
    {
        "author": "釋慧暉",
        "paragraphs": [
            "正中來，帝命旁分展化才。",
            "杲日初昇沙界靜，靈然曾不带纖埃。"
        ],
        "title": "五位頌  其三",
        "id": "daca435d-811b-405c-9220-9ab3ae5db1ee"
    },
    {
        "author": "釋慧暉",
        "paragraphs": [
            "兼中至，長安大道閑遊戲。",
            "處處無私空合空，法法同歸水投水。"
        ],
        "title": "五位頌  其四",
        "id": "27ff9ab4-cf39-4726-98d2-b382bd3021a0"
    },
    {
        "author": "釋慧暉",
        "paragraphs": [
            "兼中到，白雲斷處家山妙。",
            "撲碎驪龍明月珠，崑崙入海無消耗。"
        ],
        "title": "五位頌  其五",
        "id": "c1f1e582-f92a-4155-873d-d212d9f92411"
    },
    {
        "author": "釋慧暉",
        "paragraphs": [
            "浄名大士口如盆，一默無端拏雷雲。",
            "十聖瘦然居足下，三賢了爾失全分。",
            "飄飄而出溪風骨，濯濯而清月水紋。",
            "天外孤松峯頂聳，晚樓霜雪夢猶昏。"
        ],
        "title": "維摩大士不答文殊問如何是菩薩入不二法門頌",
        "id": "4a3bd10c-d7d9-4b83-bb12-9a6c3431772a"
    },
    {
        "author": "釋慧暉",
        "paragraphs": [
            "和尚不知禪，困來便打眠。",
            "泥牛喫水草，木馬咬瓦磚。"
        ],
        "title": "答雲居西和尚偈",
        "id": "62d2c25f-c764-47fb-9b7b-815a608707ea"
    },
    {
        "author": "釋慧暉",
        "paragraphs": [
            "朔風凜凜掃寒林，葉落歸根露赤心。",
            "萬派朝宗船到岸，六窗虛映芥投針。",
            "本成現，莫他尋，性地閑閑耀古今。",
            "戶外凍消春色動，四山渾作木龍吟。"
        ],
        "title": "偈四首  其一",
        "id": "fe44bbfb-d61c-4113-ac69-98852dfec93c"
    },
    {
        "author": "釋慧暉",
        "paragraphs": [
            "巢知風，穴知雨，甜者甜兮苦者苦。",
            "不須計較作思量，五五從來二十五。",
            "萬般施設到平常，此是叢林飽參句。"
        ],
        "title": "偈四首  其二",
        "id": "2443861d-55cf-496a-87ba-fb2edbff3670"
    },
    {
        "author": "釋慧暉",
        "paragraphs": [
            "谷之神，樞之要。",
            "裏許旁參，回途得妙。",
            "雲雖動而常閑，月雖晦而彌照。",
            "賓主交參，正偏兼到。",
            "十洲春盡花凋殘，珊瑚樹林日杲杲。"
        ],
        "title": "偈四首  其三",
        "id": "090a90e8-5f0a-4a43-a22a-9f3cec746cfa"
    },
    {
        "author": "釋慧暉",
        "paragraphs": [
            "皮膚脫落絕方隅，明了身心一物無。",
            "妙入道寰深靜處，玉人端馭白牛車。"
        ],
        "title": "偈四首  其四",
        "id": "3ac6af55-90e4-4154-bd8c-55d6a734fa8f"
    },
    {
        "author": "釋慧暉",
        "paragraphs": [
            "那吒太子本來身，卓卓無依不受塵。",
            "雲散水流天地靜，籬間黄菊正爭春。"
        ],
        "title": "頌古十九首  其一",
        "id": "9eeed401-83ea-4f5e-baf6-43958f38475b"
    },
    {
        "author": "釋慧暉",
        "paragraphs": [
            "是風是旛君莫疑，百草叢中信步歸。",
            "王道太平無忌諱，戲蝶流鶑遶樹飛。"
        ],
        "title": "頌古十九首  其二",
        "id": "34dcabe1-f1a4-40d8-8e38-25c3f903ca41"
    },
    {
        "author": "釋慧暉",
        "paragraphs": [
            "不是風旛不是心，衲僧徒自强錐鍼。",
            "巖房雨過昏烟靜，卧聽凉風生竹林。"
        ],
        "title": "頌古十九首  其三",
        "id": "65fe84d4-f277-406d-aacc-4472ee43ce9a"
    },
    {
        "author": "釋慧暉",
        "paragraphs": [
            "一人道不落，一人道不昧。",
            "夜來一陣狂風生，浪打石頭如粉碎。"
        ],
        "title": "頌古十九首  其四",
        "id": "3c6389f2-a4d3-4b61-a292-87142fb95fa6"
    },
    {
        "author": "釋慧暉",
        "paragraphs": [
            "枯木巖前烟嶂昏，羚羊挂角覓無門。",
            "玉梭暗擲千峯外，一線虛通曉色分。",
            "孤迥迥，絕瘢痕，萬古寒潭攪不渾。",
            "正坐當堂金殿冷，回頭盡是我兒孫。"
        ],
        "title": "頌古十九首  其五",
        "id": "87f9649c-9ec4-4f23-87c9-fabf715d5f54"
    },
    {
        "author": "釋慧暉",
        "paragraphs": [
            "百尺竿頭氎布巾，上頭題作酒家春。",
            "相逢不飲空歸去，洞裏桃花笑殺人。"
        ],
        "title": "頌古十九首  其六",
        "id": "a1a598b9-314b-439f-891d-13f52d2d8627"
    },
    {
        "author": "釋慧暉",
        "paragraphs": [
            "菴主當年用得親，衲僧眼裏要生筋。",
            "趙州舌有龍泉劍，開口等閒疑殺人。"
        ],
        "title": "頌古十九首  其七",
        "id": "3a0e13af-5188-449f-b853-a7f37bc0d4d7"
    },
    {
        "author": "釋慧暉",
        "paragraphs": [
            "重重去盡自平常，春暖風和日漸長。",
            "戶外鳥啼聲細碎，巖花狼藉滿山房。"
        ],
        "title": "頌古十九首  其八",
        "id": "a42e3387-e4b6-465c-93d3-837ef85a9649"
    },
    {
        "author": "釋慧暉",
        "paragraphs": [
            "翰墨場中喚得回，桂林昨夜覺花開。",
            "暗香漏泄通消息，散作人間調鼎才。"
        ],
        "title": "頌古十九首  其九",
        "id": "f97007a5-a5f3-4520-a45d-5f2bb09452b7"
    },
    {
        "author": "釋慧暉",
        "paragraphs": [
            "非男女相獨閒閒，正體堂堂孰可攀。",
            "一句不傳千聖眼，九天風靜月彎彎。"
        ],
        "title": "頌古十九首  其一○",
        "id": "ed7e0a3b-36a2-41a8-87f7-e4de60c4f846"
    },
    {
        "author": "釋慧暉",
        "paragraphs": [
            "上座莫要禮老朽，興平未易揚家醜。",
            "尊貴從來不出門，渠儂豈在威音後。"
        ],
        "title": "頌古十九首  其一一",
        "id": "a73b754e-07b7-41dd-8baf-9ee850f732ab"
    },
    {
        "author": "釋慧暉",
        "paragraphs": [
            "午夜山房月色深，十分明白墮功勛。",
            "撥開向上通天竅，烟嶂重重不見人。"
        ],
        "title": "頌古十九首  其一二",
        "id": "5ccff36b-4e51-46d8-a780-59bafccfd3d8"
    },
    {
        "author": "釋慧暉",
        "paragraphs": [
            "故山岌岌鎖寒烟，未肯將心輕授傳。",
            "玉女夜尋無字印，石人遥指月明前。"
        ],
        "title": "頌古十九首  其一三",
        "id": "c2c00814-9028-4896-a40b-e55647b73887"
    },
    {
        "author": "釋慧暉",
        "paragraphs": [
            "一片孤雲不露醜，白雲兒倚青山父。",
            "鶴巢靈滴夢初回，新月半鈎升萬戶。"
        ],
        "title": "頌古十九首  其一四",
        "id": "71739632-bdce-48c1-8c80-ef7724f98ed5"
    },
    {
        "author": "釋慧暉",
        "paragraphs": [
            "寂寂無依病正深，雪老當年痛處針。",
            "一喚喚回春夢破，千山渾作木龍吟。"
        ],
        "title": "頌古十九首  其一五",
        "id": "5f3d94ef-b108-43eb-9f27-b0a9862376b8"
    },
    {
        "author": "釋慧暉",
        "paragraphs": [
            "心徑苔生何處去，謝家人不在漁船。",
            "蘆花萬頃水天闊，白鳥深沉任轉旋。"
        ],
        "title": "頌古十九首  其一六",
        "id": "f965cd33-dfde-4a9a-94f4-354987735c7b"
    },
    {
        "author": "釋慧暉",
        "paragraphs": [
            "不打飛鳶便到來，大圓鏡裏絕塵埃。",
            "東君節令分明也，桃李年年二月開。"
        ],
        "title": "頌古十九首  其一七",
        "id": "32b8afb3-055d-4607-ac07-cadc0cfe15d7"
    },
    {
        "author": "釋慧暉",
        "paragraphs": [
            "□世如來一口吞，故山深靜月黄昏。",
            "光分頂後千門曉，坐看春回入燒痕。"
        ],
        "title": "頌古十九首  其一八",
        "id": "c595264c-35b0-40a0-a6f6-aca5c1992f60"
    },
    {
        "author": "釋慧暉",
        "paragraphs": [
            "混而不雜體常虛，雪月交光類莫如。",
            "應處萬端無罣礙，片雲自在卷還舒。"
        ],
        "title": "頌古十九首  其一九",
        "id": "70467e72-1384-407c-a203-76562fe08e52"
    },
    {
        "author": "釋雲居西",
        "paragraphs": [
            "雲居不會禪，洗足上床眠。",
            "不覺枕子落，打破常住磚。"
        ],
        "title": "贈慧暉偈",
        "id": "e8c69d9f-05ce-40f8-a16d-4ad3b2177dad"
    },
    {
        "author": "葉宗諤",
        "paragraphs": [
            "我行幾許踰沅湘，直抵八桂灕水旁。",
            "千山倒影摇溪光，秀色不借草木蒼。",
            "茲亭構勝俯回塘，野花風遞羅綺香。",
            "巖前伏波航羽觴，一洗塵思生清凉。",
            "疑有仙人白玉牀，壺中景迥日月長。",
            "步此仙籟音琅琅，世間名利真毫芒。",
            "此景不獨冠南方，恨不築室輕侯王。",
            "回首塵迹空渺茫，瞥去未必計非良。",
            "其如樽酒情難忘，恍然一夢五雲鄉。"
        ],
        "title": "蒙亭詩和張洵韻",
        "id": "58bc521a-17e0-40db-9afa-8551a78ba134"
    },
    {
        "author": "葉宗諤",
        "paragraphs": [
            "鳳凰臺上山吞月，白鷺洲邊水接天。"
        ],
        "title": "句",
        "id": "0c93c49b-f617-46ed-8932-95421312364f"
    },
    {
        "author": "李傳正",
        "paragraphs": [
            "我愛通羊好，居民山作城。",
            "眼前無俗事，枕畔有灘聲。"
        ],
        "title": "通山  其一",
        "id": "b2148654-5ae5-4244-9ef1-d81c2d8f0b5c"
    },
    {
        "author": "李傳正",
        "paragraphs": [
            "我愛通羊好，回環雲水間。",
            "重巒與疊嶂，真是翠屏山。"
        ],
        "title": "通山  其二",
        "id": "b287b897-366c-4f1a-9768-87954f439b3e"
    },
    {
        "author": "李傳正",
        "paragraphs": [
            "我愛通羊好，清無一點塵。",
            "峭山多洞戶，樵牧識仙人。"
        ],
        "title": "通山  其三",
        "id": "8f289b17-bc42-4e1c-92a2-876514685672"
    },
    {
        "author": "彭從虎",
        "paragraphs": [
            "竹苞未翦山雖幽，福庭勝概難窮搜。",
            "天公念此久閉塞，密召五丁詒厥謀。",
            "巽維一夕啟邃竇，光圓甕牖端相侔。",
            "方床翠屏廣羅列，藥臼香山深抉鎪。",
            "道人振錫蟒潜遁，處士化石巖中留。",
            "訓狐昨夜又鳴報，果是五馬今朝遊。"
        ],
        "title": "遊淡山巖",
        "id": "e54681f5-b2be-4f90-97ce-5a7aad97738d"
    },
    {
        "author": "李會",
        "paragraphs": [
            "金沙灘上雙鸂鶒，肯爲分司御史來。"
        ],
        "title": "句",
        "id": "9fd1f14a-432e-4cc4-970c-3e0f41a13bab"
    },
    {
        "author": "何麒",
        "paragraphs": [
            "世路聱牙赤水過，故升天險問龍多。",
            "書中舊識唐公昉，圖裏又聞馮蓋羅。",
            "絳闕岧岧雙鶴下，青空杳杳八鸞歌。",
            "一篇跳出孫樵語，未應虛皇玉字科。"
        ],
        "title": "紹興丁巳二月三十日同晏元老馮應禮羅君瑞遊龍多山訪飛仙遺迹以兩詩書事  其一",
        "id": "47b641f2-84f5-4613-bcbd-13a7664019e0"
    },
    {
        "author": "何麒",
        "paragraphs": [
            "丁令梅仙梁市客，穿雲隨我上虛無。",
            "携持頼有竹都尉，偃蹇更逢松大夫。",
            "山積五倉窺石□，霞拖九芒覓丹爐。",
            "聖泉聞說經湯旱，中有龍蟠不用雩。"
        ],
        "title": "紹興丁巳二月三十日同晏元老馮應禮羅君瑞遊龍多山訪飛仙遺迹以兩詩書事  其二",
        "id": "a0af0cc3-4e72-4ad2-8a82-395f64f64abd"
    },
    {
        "author": "何麒",
        "paragraphs": [
            "武昌形勢鳳凰邊，萬里長江落檻前。",
            "笑殺元規亂天下，南樓何藉此人傳。"
        ],
        "tags": [
            "长江"
        ],
        "title": "南樓",
        "id": "08c2da2e-8975-41cc-9beb-82ede34a36dc"
    },
    {
        "author": "何麒",
        "paragraphs": [
            "傳翁遺墨賸咨嗟，四海當年尚一家。",
            "大老不爲今日用，小詩徒遣後人誇。",
            "興來思跨巴滇馬，歸去方乘下澤車。",
            "燕麥兔葵僧舍裏，何如夢得訪桃花。"
        ],
        "title": "外大父丞相初登科爲雒縣主簿經攝垍窯鎮稅官留詩護國寺中令狐監征錄以見寄謹再拜追和而記其後",
        "id": "e2b71db1-93d8-4b19-9622-cc6ac5610424"
    },
    {
        "author": "何麒",
        "paragraphs": [
            "平地涌巖壑，棱層驚大雄。",
            "何曾遠人世，真欲傍天宮。",
            "白虎威靈在，赤烏緣影空。",
            "生公能說法，音與塔鈴同。"
        ],
        "title": "虎丘",
        "id": "30438940-8ee6-4f26-87eb-4a3240073ae5"
    },
    {
        "author": "何麒",
        "paragraphs": [
            "瀑色清明氣猶雄，非煙非雲非白虹。",
            "兜羅綿光秀罘罳，瑠璃□影摇簾櫳。",
            "風吹銀潢灑蒼壁，日照玉柱擎青空。",
            "誰言物象要有盡，我覺端倪殊不窮。",
            "思涌迴翔掀舞時，句在縹緲空濛中。",
            "更將七字寫亭午，倚天長劍拖芒鋒。"
        ],
        "title": "巖下觀瀑旦晚異狀子文有詩輒次其韻",
        "id": "eef1612c-a1b4-4c96-85ad-20767cf5509b"
    },
    {
        "author": "何麒",
        "paragraphs": [
            "名山固多巖，茲巖擅天下。",
            "屋大享千人，谷深量萬馬。",
            "谽谺通一水，旁午飛橋跨。",
            "石礫巧彫鎪，松篁森繪畫。",
            "古人棲遁處，文字猶憑藉。",
            "語妙元次山，名高陶別駕。",
            "瞿君三體篆，殆可斯翁亞。",
            "却後累百年，吾人來歎吒。",
            "伊予邱壑姿，嗜好若天假。",
            "終焉卜真隠，學道冀陶冶。",
            "丹成生羽翼，召節青童把。",
            "揮手挹霞芒，竦身朝帝者。"
        ],
        "title": "題陽華巖",
        "id": "e74b8f42-e161-4ebe-ad37-85651c261bcd"
    },
    {
        "author": "何麒",
        "paragraphs": [
            "旦爲陽華遊，軒豁諧素志。",
            "那知此嵌巖，近在回翔地。",
            "石如狻猊狀，蹲伏呀可畏。",
            "雖無嚬呻威，尚使百獸避。",
            "漫郎嗜泉石，足跡靡不至。",
            "是巖端見遺，定自求其備。",
            "澹巖冠湘中，瓌瑋傳萬耳。",
            "此郎靳一言，亦以山無水。",
            "骨多欠膋血，草木咸枯悴。",
            "其誰喜冥搜，韻語發天祕。",
            "石門何晃蕩，坐久三歎喟。",
            "徑欲挽銀潢，淙淙滿人意。"
        ],
        "title": "題師子巖  其一",
        "id": "479e9002-2453-4892-b999-257584d3bc25"
    },
    {
        "author": "何麒",
        "paragraphs": [
            "一楠枯再生，兩石合無罅。"
        ],
        "title": "題師子巖  其二",
        "id": "9af8da9f-a764-4a89-af4a-6591146b31e7"
    },
    {
        "author": "何麒",
        "paragraphs": [
            "梁山韮黄妙天下，玉筯金釵盈大把。"
        ],
        "title": "題師子巖  其三",
        "id": "a4ae696a-b1dc-486a-b857-cb81f408c6aa"
    },
    {
        "author": "徐公裕",
        "paragraphs": [
            "注意惟聞簡帝心，聊成退老寓登臨。",
            "放懷綠野巖瞻重，寄傲平泉國念深。",
            "海闊水雲和島嶼，時清鐘鼓樂園林。",
            "謝公豈久東山趣，天下蒼生傒作霖。"
        ],
        "title": "建炎丞相成國呂忠穆公退老堂  其一",
        "id": "b761a490-0dce-465f-b0f3-e14bab10658f"
    },
    {
        "author": "徐公裕",
        "paragraphs": [
            "國棟帡幪不日成，天河星斗宿簷楹。",
            "台符影燭江山麗，赤舄光臨草木榮。",
            "猿鶴從今驚夜帳，鹽梅行復作和羹。",
            "衰顔白髮塵埃客，狂斐裁詩繼頌聲。"
        ],
        "title": "建炎丞相成國呂忠穆公退老堂  其二",
        "id": "7ceccbdd-f18a-4d44-b5ca-013c81241901"
    },
    {
        "author": "吳百生",
        "paragraphs": [
            "妙選昭陽進，羞花妬六宮。",
            "行階蓮落地，隨御柳含風。",
            "按舞天光近，徵歌燭影紅。",
            "夜深金殿合，環珮月明中。"
        ],
        "title": "宮詞四首  其一",
        "id": "cfaf6497-10cb-47c0-848a-30ad266ddb50"
    },
    {
        "author": "吳百生",
        "paragraphs": [
            "阿嬌金屋閉，羣玉奉龍轝。",
            "夜色明光酒，春風長信裾。",
            "傳宣嚴仗合，應侍冶容虛。",
            "笑簇嫣然地，名花總不如。"
        ],
        "title": "宮詞四首  其二",
        "id": "3cf8602d-6ec4-4e84-85f4-c778cb0539b6"
    },
    {
        "author": "吳百生",
        "paragraphs": [
            "鈞樂雲中動，鑾輿天上行。",
            "百花齊醉日，孤月獨明更。",
            "玉漏頻催酒，金爐細結甍。",
            "春秋有常幸，日日調清平。"
        ],
        "title": "宮詞四首  其三",
        "id": "fc917e61-1682-46ac-8507-3f177767ac9f"
    },
    {
        "author": "吳百生",
        "paragraphs": [
            "中使質明催，珠宮寶扇迴。",
            "髻雲雙鳳擁，歌雪百花堆。",
            "競立徼殊寵，群趨望獨魁。",
            "壽陽春夜額，貼盡一庭梅。"
        ],
        "title": "宮詞四首  其四",
        "id": "00454e69-8c43-4f5f-b282-9505d3d0e70e"
    },
    {
        "author": "吳百生",
        "paragraphs": [
            "金庭隔塵聳，玉柱插天浮。",
            "石古不知歲，谿虛長欲秋。",
            "繡重紅錯翠，錦簇閣兼樓。",
            "望裏三州遠，吟邊松月留。"
        ],
        "title": "莫釐遠眺",
        "id": "62f7d078-0ebb-417f-984b-15f65cfd0d8b"
    },
    {
        "author": "吳百生",
        "paragraphs": [
            "夜夜烏來啼未央，明月出戶空飛霜。",
            "吹笳征夫不就寢，宮筵列燭聲滿堂。"
        ],
        "title": "烏夜啼",
        "id": "2f656c13-8a85-42ab-85c0-924865ab943e"
    },
    {
        "author": "范潔",
        "paragraphs": [
            "晉遠風流八百年，虎溪無復社中賢。",
            "愛斯吐月吞風屋，有此開花結子蓮。",
            "直使淵明通耿介，亦教靈運費攀援。",
            "知師戒潔方投社，欲對松窗設榻眠。"
        ],
        "title": "鹿苑禪寺",
        "id": "778c59e2-1238-40fc-845d-e674fb9cb18a"
    },
    {
        "author": "康與之",
        "paragraphs": [
            "玉輦宸遊事已空，尚餘奎藻繪春風。",
            "年年花鳥無窮恨，盡在蒼梧夕照中。"
        ],
        "title": "題徽宗宸翰",
        "id": "96896973-722a-4127-b170-6ae7350c6ba9"
    },
    {
        "author": "康與之",
        "paragraphs": [
            "天涯芳草盡綠，路旁柳絮爭飛。",
            "啼鳥一聲春晚，落花滿地人歸。"
        ],
        "title": "遊慧力寺  其一",
        "id": "cdf93440-aa64-4fb1-898a-8b6066bbbef3"
    },
    {
        "author": "康與之",
        "paragraphs": [
            "江上濃陰曉未開，瘦筇支我上蒼苔。",
            "春寒前日去已盡，今日又從何處來。"
        ],
        "title": "遊慧力寺  其二",
        "id": "8be1136b-9d33-45ac-8d17-9584544cc4a9"
    },
    {
        "author": "康與之",
        "paragraphs": [
            "巷僻過從少，柴門盡日關。",
            "鶑聲常在柳，雲影不離山。",
            "有道難言□，雖貧未厭閒。",
            "川原煙四暝，春思有無間。"
        ],
        "title": "僻居",
        "id": "f533fffe-fd49-4755-8c15-afc5aad4042a"
    },
    {
        "author": "康與之",
        "paragraphs": [
            "春暗汀洲杜若香，風標公子白霓裳。",
            "碧天片雪忽飛去，何處人家水滿塘。"
        ],
        "title": "鷺",
        "id": "b4be6a00-7c6c-470c-837c-3a0b8c26023b"
    },
    {
        "author": "康與之",
        "paragraphs": [
            "夜深琵琶聲似裂，一曲霓裳一庭月。",
            "曲終人影在西階，困倚東風步摇折。"
        ],
        "title": "琵琶",
        "id": "1ed0f692-49d5-4191-b01f-637bb85e2875"
    },
    {
        "author": "康與之",
        "paragraphs": [
            "簾幕重重下玉鈎，隔簾春在柳梢頭。",
            "東風著意相料理，吹去楊花不自由。"
        ],
        "title": "可惜",
        "id": "04a2b664-e0f1-436d-8b1a-62c23b52ad44"
    },
    {
        "author": "康與之",
        "paragraphs": [
            "白雲深處路崎嶇，鶴去臺空景物殊。",
            "山展翠屏連紫幕，泉分清溜滴明珠。",
            "道人祇問丹砂井，隠客猶尋九節蒲。",
            "試問葛仙仙去後，至今遺蹟事如何。"
        ],
        "title": "鶴舒臺",
        "id": "079de10a-f3be-4109-86d5-0891321e6550"
    },
    {
        "author": "康與之",
        "paragraphs": [
            "白鶴巢兮丹井空，蓬山杳兮煙霞濛。",
            "陵谷變兮今古，木葉下兮秋風。",
            "飛仙去兮朝太微，黄冠野服兮以遊以嬉。",
            "餐霞卧月兮世不我違，與世滌映兮天門可馳。",
            "蒼龍嘷兮雲漫扉，石泉冽兮山芋肥。",
            "俯仰宇宙兮日月蔽虧，靈秀回薄兮野芳呈姿。",
            "山中之樂兮萬化莫移，仙人不來兮隠者曷歸。"
        ],
        "title": "招真詞",
        "id": "17f6e723-d747-4d1c-b18d-a86b151c975c"
    },
    {
        "author": "康與之",
        "paragraphs": [
            "建武中興寶運開，股肱俱是濟時才。",
            "漢家鼎祚如磐石，此老方圖拂袖來。"
        ],
        "title": "嚴陵懷古",
        "id": "72e589de-24fb-4dd0-bcd7-88729687049a"
    },
    {
        "author": "康與之",
        "paragraphs": [
            "睡起疏簾一半開，更無人迹過青苔。",
            "須臾蒼狗風前變，雷雨驅潮出海來。"
        ],
        "title": "玉虹洞二首  其一",
        "id": "369d2521-8922-42d3-994c-ab5453f069c6"
    },
    {
        "author": "康與之",
        "paragraphs": [
            "滿山一夜風篁響，透屋三更月露寒。",
            "自掩殘書推枕睡，江湖秋夢水雲寬。"
        ],
        "title": "玉虹洞二首  其二",
        "id": "444d0d70-d916-46c6-880e-caa98ba6153c"
    },
    {
        "author": "康與之",
        "paragraphs": [
            "越王山下千樹梅，逐客年年走馬來。",
            "寒玉滿枝風色裏，不受暖靄輕煙催。",
            "故人千里復萬里，折香欲寄生徘徊。",
            "孤吟獨醉常夜半，山月野風騎馬回。"
        ],
        "title": "詩一首",
        "id": "42ce4dff-1e20-46af-84e6-91ee4c6e64ef"
    },
    {
        "author": "康執權",
        "paragraphs": [
            "昔日緹縈亦如許，盡道生男不如女。",
            "河陽滿縣皆春風，忍使梨花偏带雨。"
        ],
        "title": "戲爲妓山氏作",
        "id": "68f3d6a1-49af-44bf-b3ce-bfe69d66ab72"
    },
    {
        "author": "康執權",
        "paragraphs": [
            "退老堂成席未溫，天書夜到領侯藩。",
            "周褎申伯保南土，唐起裴公護北門。",
            "猿鶴豈應愁舊隠，虎貔方看擁華軒。",
            "公家報政由來速，佇入延英覲帝尊。"
        ],
        "title": "建炎丞相成國呂忠穆公退老堂詩二首  其一",
        "id": "599388d7-146b-4c0b-a435-cbe9468bf0d5"
    },
    {
        "author": "康執權",
        "paragraphs": [
            "公居臨海亦經年，每恨淹留阻執鞭。",
            "異縣忽聞登帥閫，此身那得侍賓筵。",
            "古今誰似功名老，出入榮持將相權。",
            "從此鳳池歸路駃，未容雁蕩奉周旋。"
        ],
        "title": "建炎丞相成國呂忠穆公退老堂詩二首  其二",
        "id": "a6de9d08-f66f-41e9-b906-f840e1c343a8"
    },
    {
        "author": "楊由義",
        "paragraphs": [
            "太原城下屹行宮，雲樹籠葱掩碧空。",
            "鐵馬無聲汾水急，滿天風雨泣英雄。"
        ],
        "title": "弔王忠肅",
        "id": "f9eb1792-65eb-4386-bcb5-993ac75c7cd2"
    },
    {
        "author": "程時翼",
        "paragraphs": [
            "一枝夭矯摩雲操，三尺光芒報國心。",
            "易水歌殘聲杳杳，□□月落夜沉沉。"
        ],
        "title": "哭郭若虛",
        "id": "9a68259b-5ae1-4e23-a6aa-368d47e9a972"
    },
    {
        "author": "朱乘",
        "paragraphs": [
            "八月新霜岸草枯，數聲哀怨雁來初。",
            "憑君試向沙汀看，恐带匈奴二帝書。"
        ],
        "title": "雁",
        "id": "a5645998-33d2-4bc6-9175-34ff5780ccbc"
    },
    {
        "author": "黄大輿",
        "paragraphs": [
            "客游厭城市，僧房見巖壑。",
            "偉石羅衆峯，寒砂結層堮。",
            "爲谷既窈窕，置嶺復綿邈。",
            "溪源互相注，花草紛已錯。",
            "空聞先王夢，徒觀楚臣作。",
            "行雲在俛仰，北渚應酬酢。",
            "天機契如幻，意匠起冥漠。",
            "周流屬多豫，寤寐欣所託。",
            "有懷山中人，從爾芳杜若。"
        ],
        "title": "華亭山房象山",
        "id": "c55c8b6a-e1f5-4121-82ff-8653a79c9688"
    },
    {
        "author": "范智聞",
        "paragraphs": [
            "獨上慈恩塔，疏懷亦慨然。",
            "異朝多少事，不改舊山川。"
        ],
        "title": "登慈恩塔",
        "id": "75b3016b-3d6c-4ee3-927a-773e825eb7bd"
    },
    {
        "author": "范智聞",
        "paragraphs": [
            "山容嶻嶭石爲身，造化安排氣象勻。",
            "杳窱一灣開洞府，巉巖四立護風塵。",
            "溪光照野疑無夜，樹色參天不計春。",
            "誰把翠崖磨似玉，喜留詩語記幽人。"
        ],
        "title": "蒼玉洞",
        "id": "4db7f902-7f8b-47f3-930d-e4405b76470a"
    },
    {
        "author": "釋有規",
        "paragraphs": [
            "讀書已覺眉棱重，就枕方欣骨節和。",
            "睡起不知天早晚，西窗殘日已無多。"
        ],
        "title": "臨終詩",
        "id": "074c7e25-ac3a-4b9f-831f-f8fbb0a1a9fc"
    },
    {
        "author": "小郗道人",
        "paragraphs": [
            "日轉庭槐影漸移，重門複屋傳呼遲。",
            "不如拂袖穿雲去，說與落花流水知。"
        ],
        "title": "書戶",
        "id": "45445a95-f79c-458d-8a6e-b8c669a2c456"
    },
    {
        "author": "王珩",
        "paragraphs": [
            "舂罷雞□□，□行犬吠難。",
            "溪深水馬健，霜重橘奴肥。"
        ],
        "title": "夢中作",
        "id": "738612ae-1f5f-4857-b84f-c91406a04646"
    },
    {
        "author": "釋清止",
        "paragraphs": [
            "江南江北正干戈，茅屋深遷入薜蘿。",
            "夢幻利名知險惡，虛舟身世若風波。",
            "石門路險交遊少，竹塢雲深筍蕨多。",
            "閙裏打閑誰似我，千巖春色一聲歌。"
        ],
        "title": "詩一首",
        "id": "5d29b877-9f3a-4aaf-86be-2623d2351d63"
    },
    {
        "author": "釋慧日",
        "paragraphs": [
            "溪遶茅堂山遶溪，溪山深處是真棲。",
            "山人若問西來意，雲自高飛鳥自啼。"
        ],
        "title": "詩一首",
        "id": "fb4b3d39-5e3c-4a0a-b8f2-4bc914a5d3f0"
    },
    {
        "author": "汪寺丞",
        "paragraphs": [
            "麻溪渡口古灘頭，萬疊青山遶四周。",
            "地僻鼎分三縣界，淵澄輻輳兩川流。",
            "客槎時下佗山木，漁槳偏歸暮雨舟。",
            "寂寞一年曾再到，可憐異代謫仙游。"
        ],
        "title": "麻溪渡",
        "id": "f67236cf-0332-4322-af80-eec09f5c779b"
    },
    {
        "author": "毛德如",
        "paragraphs": [
            "睡覺昏昏厭鼓聲。"
        ],
        "title": "句  其一",
        "id": "00d1821f-f01e-4262-b2c3-a9fcc4bf39c9"
    },
    {
        "author": "毛德如",
        "paragraphs": [
            "城頭松柏鎖愁烟。"
        ],
        "title": "句  其二",
        "id": "2b87077b-cedb-4612-91c0-e5bef0f8fc4c"
    },
    {
        "author": "張之才",
        "paragraphs": [
            "城隅荒僻地，瀟灑亦清虛。",
            "雅有林泉樂，閒同郊野居。",
            "小園春自好，幽逕客來疏。",
            "不學樊遲稼，虞卿喜著書。"
        ],
        "title": "廣野軒",
        "id": "7dbb31da-c51a-47ad-80bf-c654119f9e68"
    },
    {
        "author": "吳民載",
        "paragraphs": [
            "條風著野方蠶月，高樹移陰又麥秋。"
        ],
        "title": "句",
        "id": "35e69fac-d4c9-47db-82e2-43e4d737ece8"
    },
    {
        "author": "徐逢原",
        "paragraphs": [
            "鐵笛愛吹風月夜，夾衣能御雪霜天。",
            "伊予試問行年看，笑指松筠未是堅。"
        ],
        "title": "贈張淡道人",
        "id": "2b6789d5-d9bf-4af4-9c2c-254f108d7d6e"
    },
    {
        "author": "《靖康小雅》作者",
        "paragraphs": [
            "强敵寒盟，兵忽踰塞。",
            "公持漢節，迓客于界。",
            "控弦欻來，率土震駭。",
            "外臣桀傲，自矜强大。",
            "公誓不慴，有死無拜。",
            "殺身成仁，播美千載。"
        ],
        "title": "吏部員外郎傅公",
        "id": "a63a4ba7-c4bc-4daf-a6d8-200286fad2af"
    },
    {
        "author": "《靖康小雅》作者",
        "paragraphs": [
            "矯矯虎臣，捍城於并。",
            "殫其智力，爲國長城。",
            "攻踰兩時，敵不能乘。",
            "無食無援，百雉乃傾。",
            "負像赴水，義不苟生。",
            "大節卓偉，千載光明。"
        ],
        "title": "河東馬步軍副總管王公",
        "id": "5104dc07-7a74-40bd-bbd5-2b04c0f5e9ee"
    },
    {
        "author": "《靖康小雅》作者",
        "paragraphs": [
            "將軍死綏，古人所長。",
            "有如劉公，與城俱亡。",
            "兵挐常山，公以身當。",
            "生竭其勇，力挫戎行。",
            "天未悔禍，敵勢益張。",
            "公雖瞑目，萬古傳芳。"
        ],
        "title": "真定府路兵馬都鈐轄劉公",
        "id": "f80710b7-29ca-43c1-b646-127bdf3cddc1"
    },
    {
        "author": "《靖康小雅》作者",
        "paragraphs": [
            "壯哉此翁，謀深氣勁。",
            "終始一節，佑我三聖。",
            "百戰之餘，所料必勝。",
            "提師入援，敵讋威令。",
            "疊盡良策，衆莫之聽。",
            "割地增幣，强鄰益橫。",
            "萬里長城，恃爲藩屏。",
            "倏嗟不祿，亂何有定。",
            "旌旗無光，兵民凄哽。",
            "餘烈昭昭，方求獨盛。"
        ],
        "title": "太尉鎮洮軍節度使同知樞密院事种公",
        "id": "e6de9787-6ab3-4c6e-b5b0-85a3b50ee253"
    },
    {
        "author": "《靖康小雅》作者",
        "paragraphs": [
            "巍巍京師，帝王之澤。",
            "臨制華夏，憲相紫極。",
            "邊塵漲天，雨墜矢石。",
            "千雉摧毀，公死於敵。",
            "欃槍舒芒，萬象變色。",
            "獨垂忠烈，以光載籍。"
        ],
        "title": "果州團練使何公",
        "id": "e958fc49-79fe-41c7-979c-8b94568f7db8"
    },
    {
        "author": "《靖康小雅》作者",
        "paragraphs": [
            "在昔漢唐，亡由閹宦。",
            "出或用之，鮮不貽患。",
            "豈期黄公，獨稟高見。",
            "白髮虔心，有聞必諫。",
            "竭力東城，以身死難。",
            "揭名不磨，萬世炳煥。"
        ],
        "title": "內使黄公",
        "id": "35afc110-4ec7-4d8b-909d-8235cca71f9f"
    },
    {
        "author": "《靖康小雅》作者",
        "paragraphs": [
            "有赫劉公，心在王室。",
            "氣吞强敵，忠貫日月。",
            "九鼎既淪，四溟蕩潏。",
            "公如山嶽，萬仞屹屹。",
            "富貴莫誘，威武莫屈。",
            "仗節而死，無愧委質。"
        ],
        "title": "提舉京城四壁守禦劉公",
        "id": "44c8ffeb-6a1b-48cd-8be1-f31bb8d6c0dc"
    },
    {
        "author": "《靖康小雅》作者",
        "paragraphs": [
            "欃槍騰光，遂勃太陽。",
            "六龍不翔，昧昧八荒。",
            "公欲挾飛，再麗咸桑。",
            "怒髮烈烈，力鎸暴羌。",
            "白刃亙野，視猶蝟芒。",
            "凜凜之氣，雖死不亡。"
        ],
        "title": "太學生徐公",
        "id": "37df1b26-b283-42f9-8281-202170e6beb6"
    },
    {
        "author": "《靖康小雅》作者",
        "paragraphs": [
            "烈烈李公，實備全德。",
            "義動幽明，氣貫金石。",
            "扈蹕敵營，爰究忠烈。",
            "杞人之憂，廢立大厄。",
            "公挺不顧，二將面叱。",
            "勇甚雷霆，天地動色。",
            "命輕鴻毛，名高斗極。",
            "燎火之焚，不變藍璧。",
            "滔天之溺，砥柱獨立。",
            "死得其所，震耀方冊。"
        ],
        "title": "吏部侍郎李公",
        "id": "dbb978a8-6667-4395-8ca9-e72410c419d1"
    },
    {
        "author": "《靖康小雅》作者",
        "paragraphs": [
            "巍巍孫公，忠烈俱偉。",
            "受天大任，淵渟山峙。",
            "謀謨密宥，帝所眷倚。",
            "付以留鑰，又託以子。",
            "天未悔禍，甘赴萬死。",
            "國家德澤，周及遠邇。",
            "罹茲禍變，孰奮而起。",
            "公節不渝，獨負大美。",
            "若神人然，衆所仰止。",
            "彼以偷生，徒奄如鬼。"
        ],
        "title": "兵部尚書孫公",
        "id": "6728ee5f-23d3-4e7e-a5a8-ddf58f5149a7"
    },
    {
        "author": "《靖康小雅》作者",
        "paragraphs": [
            "金人强悍，一歲再至。",
            "公提郡兵，疾驅入衛。",
            "敵將易姓，公秉大義。",
            "獨敢抗言，必復趙氏。",
            "欲扶日馭，力掃氛翳。",
            "身拘名張，忠烈振世。"
        ],
        "title": "僉書樞密院事張公",
        "id": "9e7f3ed0-1a05-4bd3-b494-e5eb778c2b53"
    },
    {
        "author": "《靖康小雅》作者",
        "paragraphs": [
            "洪河滔滔，撼野摧山。",
            "砥柱中立，獨當狂瀾。",
            "敵勢焰焰，動植俱殘。",
            "公俯視之，若螢燐然。",
            "知無不爲，獨殿中原。",
            "方事北討，將以身先。",
            "赤羽若日，朱旗絳天。",
            "二賊巧沮，行或止還。",
            "雖醢二賊，奚足償焉。",
            "奪之遽矣，中外悲歎。"
        ],
        "title": "東京留守宗公",
        "id": "42f4c5bf-a8da-447e-829a-064660cd3536"
    },
    {
        "author": "《靖康小雅》作者",
        "paragraphs": [
            "建炎紹統，銳於中興。",
            "乃得賢輔，食蘗飲水。",
            "責君堯舜，良哉股肱。",
            "苟用其言，不難丕承。",
            "時相巨蠹，忌嫉才能。",
            "群邪翼之，如彼鸇鷹。",
            "公奮不顧，忠勇日增。",
            "瞻之維何，垂天之鵬。",
            "瑣瑣潜善，陋比蛙蠅。",
            "賢死奸壽，何戒何懲。"
        ],
        "title": "河北都轉運使王公",
        "id": "9f63905b-b0f3-4933-b2bf-da3a75937177"
    },
    {
        "author": "《靖康小雅》作者",
        "paragraphs": [
            "天崩地陷，革我洪圖。",
            "孰敢爭之，維時醇儒。",
            "祈復明辟，義在捐軀。",
            "猛虎垂涎，遂捋其鬚。",
            "驪龍不睡，乃探其珠。",
            "身赴沙漠，名振九區。"
        ],
        "title": "御史中丞秦公",
        "id": "926b9c4d-3677-4ec8-a9c9-767e0db9e22d"
    },
    {
        "author": "釋智朋",
        "paragraphs": [
            "相煩專使入煙霞，灰冷無湯不點茶。",
            "寄語甬東賢太守，難教枯木再生花。"
        ],
        "title": "辭再主清凉偈",
        "id": "8eb8498b-2f5e-493d-83cc-de46f1d878e8"
    },
    {
        "author": "芮毓",
        "paragraphs": [
            "幾年壓塵囂，屢欲返初服。",
            "鷦鷯安一枝，何必戀微祿。",
            "瀟灑此村居，茅舍带修竹。",
            "田園薄有收，積書高過屋。",
            "所以課子孫，利用聚吾族。",
            "光大不可期，庶幾守耕讀。"
        ],
        "title": "中山即事",
        "id": "ea2371aa-f52d-411b-b72b-1d86b5afe232"
    },
    {
        "author": "呂氏",
        "paragraphs": [
            "前身當是陶淵明，愛酒不入遠公社。"
        ],
        "title": "句",
        "id": "95aaf09f-2e69-4653-a26e-cc3af7be8927"
    },
    {
        "author": "靖康臣僚",
        "paragraphs": [
            "伊尹定歸商社稷，霍光終作漢臣鄰。"
        ],
        "title": "句",
        "id": "a075596e-9457-4dad-85da-f0bda6b97dd2"
    },
    {
        "author": "鄱陽婦人",
        "paragraphs": [
            "故里蕭條一望間，此身飄泊歎空還。",
            "感時有恨無人說，愁斂雙蛾對暮山。"
        ],
        "title": "題黄連步接官亭壁",
        "id": "f6fa32a0-053b-407d-b27e-05fd1650bff7"
    },
    {
        "author": "東都故老",
        "paragraphs": [
            "曾見宜秋輦路門，大書黄榜許游行。",
            "漢家寬大風流在，老去西湖樂太平。"
        ],
        "tags": [
            "西湖"
        ],
        "title": "客臨安懷舊都",
        "id": "47024712-b16b-4840-90af-5e2c20cfcaad"
    },
    {
        "author": "范宗尹",
        "paragraphs": [
            "丈人古君子，清德肖冰玉。",
            "仕宦三十載，一飽猶仰祿。",
            "驅車向金闕，此行何太速。",
            "家山豈不戀，陶令瓶無粟。"
        ],
        "title": "詩一首  其一",
        "id": "ec59fa73-0147-4f2f-893e-eef69678adee"
    },
    {
        "author": "范宗尹",
        "paragraphs": [
            "曉出城東路，尋僧聊避喧。",
            "宿雲開嶺岫，晚稻沒川原。",
            "村暗桑枝合，林紅柿子繁。",
            "日斜僮僕困，共喜到山門。"
        ],
        "title": "詩一首  其二",
        "id": "6e34e091-77a1-4d0a-abeb-e1c6737b36af"
    },
    {
        "author": "范宗尹",
        "paragraphs": [
            "古寺山環合，崎嶇路僅通。",
            "一庵寒閉戶，羣木夜號風。",
            "幽勝窮探盡，塵勞洗滌空。",
            "茲遊恐不再，聊記小詩中。"
        ],
        "title": "詩一首  其三",
        "id": "80d59c16-2a51-40ec-8f41-fce1d36e5cf1"
    },
    {
        "author": "范宗尹",
        "paragraphs": [
            "古木森森白晝昏，瀑泉飛處兩山分。",
            "石梁跨谷欣初睹，茗椀浮花信舊聞。",
            "行古向來悲一跌，潔身此去欲三薰。",
            "至人儻有矜憐意，便與提携出世紛。"
        ],
        "title": "題石橋",
        "id": "9b9933f8-1518-4c85-9f0a-4485f90dc9e0"
    },
    {
        "author": "范宗尹",
        "paragraphs": [
            "暫到山中禮法壇，空明雲氣逼面寒。",
            "當年孤鶴是何處，遥想天風墜羽翰。"
        ],
        "title": "遊大有空明洞",
        "id": "0ca0dcbc-041d-4e04-b511-83363db1213a"
    },
    {
        "author": "范宗尹",
        "paragraphs": [
            "一徑入幽谷，隨山幾縈盤。",
            "雲樹深蓊蔚，石溪響潺湲。",
            "我來春色晚，山花亦何繁。",
            "好鳥不知名，向人自關關。",
            "遺我發興新，探討忘疲艱。",
            "龍湫信奇絕，飛泉落雲間。",
            "快瀉萬斛珠，濺沫霜雪寒。",
            "尊者所經行，草木不可芟。",
            "敢將塵土足，濯此清泠灣。",
            "晚投野僧家，山作碧玉環。",
            "高堂極虛明，可寄須臾閑。",
            "此行端爲山，山窮我當還。",
            "明朝驅車去，依然隨塵寰。",
            "勝處未易忘，神遊清夜闌。"
        ],
        "title": "題雁蕩山",
        "id": "4bcc2a6b-b05b-4c45-82a9-83fcff89d369"
    },
    {
        "author": "胡寅",
        "paragraphs": [
            "賢哲不同才，論心則皆仁。",
            "去就不同趨，惟義乃可親。",
            "仁非比周用，推己以逮人。",
            "義非楚越疏，顧不私其身。",
            "伊誰覺後世，凜凜周先民。",
            "姬公徂東山，流言起齗齗。",
            "召公發金匱，王逆繡裳新。",
            "它日奭有疑，不悅公未逡。",
            "子往暨汝濟，公語尤諄諄。",
            "忠誠共白日，勢利一飛塵。",
            "姬家八百祀，盛業兩公因。",
            "其人不可見，此意常自真。",
            "吁嗟刎頸士，一失爲參辰。",
            "我思尚友徒，表此三千臣。"
        ],
        "title": "寄張趙二相三首  其一",
        "id": "7cffed77-dd3e-481e-8762-04a12d04963b"
    },
    {
        "author": "胡寅",
        "paragraphs": [
            "昨朝觀抵戲，千步廣場對。",
            "甲也烏獲徒，顧步熊虎態。",
            "乙也乘勢來，躑躅進復退。",
            "或有敗甲心，弦矢立其背。",
            "甲初奮左臂，一箭奮者廢。",
            "甲復舉右股，再射舉者墜。",
            "坐令乙取勝，或乃一笑快。",
            "因思中山趙，秦睨猶拾塊。",
            "何爲廉將軍，恥與相如會。",
            "不念國之存，以吾兩人在。",
            "一朝私仇破，兩虎共穴內。",
            "他年藺公薨，頗老仍見代。",
            "坑兵四十萬，大福遂不再。",
            "依然卞莊子，拱手視成敗。"
        ],
        "title": "寄張趙二相三首  其二",
        "id": "14ff6b43-5d7b-4b52-a275-a12966b6ed8f"
    },
    {
        "author": "胡寅",
        "paragraphs": [
            "河出崑崙墟，江出岷山底。",
            "涵涵受百瀆，滾滾經萬里。",
            "水惟準之平，而德鑑之比。",
            "離堆與砥柱，何事中流起。",
            "坐令平者傾，復使明者滓。",
            "臣門雖如市，臣心要如水。",
            "勿爲砥柱激，乃作天地紀。",
            "在家而有怨，惟舜處父子。",
            "在邦而有怨，惟旦憂室毀。",
            "夫豈忿慾哉，過是非天理。",
            "蕭曹貧賤交，隙自將相起。",
            "迄能除芥蔕，至死相推美。",
            "彼亦何所監，覆轍有餘耳。",
            "同時秦漢人，異趣百代史。"
        ],
        "title": "寄張趙二相三首  其三",
        "id": "ccaf1e95-23f9-43d2-8ea6-bca936dc8463"
    },
    {
        "author": "胡寅",
        "paragraphs": [
            "戎馬胡爲踐神京，翠華東巡朝太清。",
            "扶桑大明湧少海，虎符百萬屯雲興。",
            "皇威意無窮髮北，老傅坐籌自巾幗。",
            "謀臣猛將俄解體，吹入胡笳一蕭瑟。",
            "塞南莽莽多穹廬，塞鴈年年不繫書。",
            "回首朔雲清淚滿，傷心玉坐碧苔虛。",
            "中興聖主宣光類，羣材合沓風雲會。",
            "會稽甲楯今幾時，於鑠王師尚時晦。",
            "最喜鄴侯開肅宗，不謂晨昏急近功。",
            "竟使大唐宏業墜，豐碑有媿昭無窮。",
            "徙倚碑前三太息，江水東流豈終極。",
            "頌聲諧激不爲難，君王早訪平戎策。"
        ],
        "title": "題浯溪",
        "id": "c4ea10ec-5ffb-40ff-855b-0bf4295d8ee5"
    },
    {
        "author": "胡寅",
        "paragraphs": [
            "馬遷法左氏，實錄繫日月。",
            "孰傳經世學，儻可論絕筆。"
        ],
        "title": "和范元作五絕  其一",
        "id": "bc31cdea-a91f-4eb1-b32f-a1fb73361af1"
    },
    {
        "author": "胡寅",
        "paragraphs": [
            "久矣閟大音，無譏鄶以下。",
            "一聞入聖處，萬古洗凡馬。"
        ],
        "title": "和范元作五絕  其二",
        "id": "6689bdd7-2504-43cc-820f-2b5b32b8f464"
    },
    {
        "author": "胡寅",
        "paragraphs": [
            "種學根不深，履道乃郵傳。",
            "欲收反約功，必也破萬卷。"
        ],
        "title": "和范元作五絕  其三",
        "id": "279a423f-0458-4dbc-a482-e878b12111f4"
    },
    {
        "author": "胡寅",
        "paragraphs": [
            "挾策博塞殊，愚智相千萬。",
            "反躬誠且樂，此事要早辦。"
        ],
        "title": "和范元作五絕  其四",
        "id": "bf6a6ee7-1f26-477e-ae22-f9fc9eff2944"
    },
    {
        "author": "胡寅",
        "paragraphs": [
            "閲書五行下，未勝百迴讀。",
            "至道一念存，請事不遠復。"
        ],
        "title": "和范元作五絕  其五",
        "id": "3225f26a-53d5-4df8-bb35-46db8f45cb24"
    },
    {
        "author": "胡寅",
        "paragraphs": [
            "昔年司馬公，清德如伯夷。",
            "簞瓢不改樂，又似吾先師。",
            "平生一布被，天地乃吾知。",
            "豈比平津侯，挾詐坐受嗤。",
            "公今蹈前修，自適性所宜。",
            "不受寒暑變，炎凉但相推。",
            "彼美錦繡溫，蒙覆真虎皮。",
            "愧非三絕手，何以嗣銘詩。"
        ],
        "title": "和韓司諫叔夏樂谷五吟 布被",
        "id": "d3d3f353-2852-44ea-af63-6d946d5f9778"
    },
    {
        "author": "胡寅",
        "paragraphs": [
            "故鄉清渭濱，一節取君子。",
            "相從大江南，展轉秋風裏。",
            "清慵笑玉便，傲兀勝隠几。",
            "屏山煙景媚，醉倒日高起。",
            "此君通晝夜，俗士乃輕鄙。",
            "願言一奠枕，四海春睡美。",
            "鏗鏗孫子荆，未便洗吾耳。",
            "得意大槐宮，古今真夢爾。"
        ],
        "title": "和韓司諫叔夏樂谷五吟 竹枕",
        "id": "6cfb37b6-7cdf-42c1-b0b6-43b5f1b3fb3b"
    },
    {
        "author": "胡寅",
        "paragraphs": [
            "靈臺凈含光，虛室自生白。",
            "縹緲沉水香，瓦篆青冪冪。",
            "何用金狻猊，浮動羅綺席。",
            "緇黄手秉持，兒女衣篝僻。",
            "一從胡塵漲，岱華腥膻隔。",
            "君臣若際會，至治發明德。",
            "普熏遍十方，氤氳本埏埴。",
            "何人學孔禱，鼻觀久已塞。"
        ],
        "title": "和韓司諫叔夏樂谷五吟 瓦爐",
        "id": "e8de1240-ebef-4cd2-8c2b-09ac4bdac5d8"
    },
    {
        "author": "胡寅",
        "paragraphs": [
            "少年慕簡冊，編蒲抄古書。",
            "有聞未能行，常恐迷厥初。",
            "青氈雪窗夜，卧起卷復舒。",
            "歲久亦穿穴，客冷不及渠。",
            "知公已坐忘，物我歸如如。",
            "黄團穩疊足，繡茵一籧篨。",
            "傳聞伏蒲諫，天子懷每虛。",
            "出處諒未免，裹輪聯鋒車。"
        ],
        "title": "和韓司諫叔夏樂谷五吟 蒲團",
        "id": "e647be74-9217-4821-9a20-fcfa283d5021"
    },
    {
        "author": "胡寅",
        "paragraphs": [
            "細皺卷寒波，輕明籠白霧。",
            "何以相徘徊，歲晚正凝沍。",
            "枕欹一尺竹，被展幾幅布。",
            "賢哉楮先生，不以貧不顧。",
            "夜玉圍紅綃，羞澀强自賦。",
            "書生說富貴，志士安貧素。",
            "風驚銀海潮，春在明月庫。",
            "先生睡方濃，不覺糟床注。"
        ],
        "title": "和韓司諫叔夏樂谷五吟 紙帳",
        "id": "07743e6c-da76-4c10-95e9-cdc4686eee40"
    },
    {
        "author": "胡寅",
        "paragraphs": [
            "漳濱讀書夜復日，十七年間駒過隙。",
            "相逢忽認語音存，面皺髯張都不識。",
            "歲晚懸鶉百結穿，坐寒我亦無青氈。",
            "少時意氣今何似，對此猶能吸百川。",
            "北風草木傷遲暮，秀嶺長松色如故。",
            "須知憂道不憂貧，莫厭儒冠羨紈袴。",
            "坐悲四海方橫流，長劍未試心未休。",
            "寄語幔亭雲外客，他年終約紫霄遊。"
        ],
        "title": "送黄彥達歸建安",
        "id": "97342348-c2b3-428a-9070-b16eb6ea8800"
    },
    {
        "author": "胡寅",
        "paragraphs": [
            "蓋山限華夷，夷水不得出。",
            "澗壑相奮撞，竟朽此山骨。",
            "想其初洞達，借勢有神物。",
            "臂開青石壁，黤黮烏龍窟。",
            "奔流成長溪，岩洞寒突兀。",
            "秉燭千步遊，怪景纔彷彿。",
            "華髮結乳頂，空翠誰掃拂。",
            "石田耕未熟，石鼓響不沒。",
            "靈仙眇羽化，古廟凜紆鬰。",
            "我來庚伏初，弄水解纓紱。",
            "清甘流渴肺，妙聽含鍾律。",
            "兩腋御泠然，回首歎飄忽。"
        ],
        "title": "題全州礱岩",
        "id": "28d8f943-d427-4e21-acfc-5f06bc55ea7a"
    },
    {
        "author": "胡寅",
        "paragraphs": [
            "濯足瀟湘湄，瘦藤拄衡岳。",
            "尋山半吳楚，何意得雄邈。",
            "青冥幾石級，屐齒響犖硞。",
            "低昂度翳鬰，軒翥見披剝。",
            "下視千萬山，碧海潮初落。",
            "無風浪自鼓，浮動洶嶽嶽。",
            "誰云地南傾，鼇足有踸踔。",
            "請看高幾許，天近只一握。",
            "高寒變沖融，三伏謝焦灼。",
            "羣松何人種，凜立傲冰雹。",
            "况彼凡草木，跂望難簉著。",
            "精廬憑佛力，雲外聊自託。",
            "上方連兜率，下界指蝸角。",
            "道人洪河辯，萬卷歸領畧。",
            "湯休以詩鳴，澄觀老禪縛。",
            "相從塵垢外，一語符啐啄。",
            "愁雲結蒼梧，來雁眇燕朔。",
            "鄴侯有舊隠，此興吾數數。",
            "不須理牙籤，借問有三學。"
        ],
        "title": "示上封長老洪辯",
        "id": "91f6c406-af54-422c-9144-005f2e8d8c59"
    },
    {
        "author": "胡寅",
        "paragraphs": [
            "萬生紛綸墮迷網，誰能自拔起情想。",
            "隙塵初傍陰色空，燒草又趁春風長。",
            "將身出家參佛祖，此病中作膏肓養。",
            "足菴道人肯珍重，不與凡流較斤兩。",
            "彼方彈雀棄隋珠，我自舍魚取熊掌。",
            "高臺平挹石廩翠，古轍下輾雷溪響。",
            "粥魚齋鼓不經營，竹月松風靜來往。",
            "定心古井波浪息，夜氣靈源襟韻爽。",
            "憶昔幽尋度雲壑，見投佳句論鄉黨。",
            "豈惟高格擅風騷，頗信中扃得平廣。",
            "轉頭塵事還匆匆，入夢勝遊真莽莽。",
            "山梅有信寄一枝，更欲青鞋快真賞。"
        ],
        "title": "示高臺足菴紹印",
        "id": "13155b68-974a-4ae0-9d8b-37f96ebcd26f"
    },
    {
        "author": "胡寅",
        "paragraphs": [
            "夜夢虛齋整衣冠，客五六輩相揖還。",
            "中有一人少留連，叩簷叩齒禱甚虔。",
            "顧謂吾儕曷傾耳，紅藥叢深鳥聲美。",
            "翻枝颭葉縹緲間，俄有珍禽集雕欄。",
            "宛然小鶴未省見，羽翮紺碧光斕斑。",
            "凝眸一瞬觀對立，忽成四鶴齊飛入。",
            "赴予紛泊若投林，藻錦縈带復動衿。",
            "綠毛么鳳只倒掛，翠襟鸚鵡空好音。",
            "或將攬取不從手，相視眙愕萌爭心。",
            "吾殊無言行且睨，與客徐理出戶意。",
            "徘徊八翼疑驂鸞，雜遝諸儒競連袂。",
            "不知剝啄誰扣門，推枕高樹晨光暾。"
        ],
        "title": "記夢",
        "id": "080f8156-7665-44cb-9a41-54da6ba85849"
    },
    {
        "author": "胡寅",
        "paragraphs": [
            "此世未可出，太虛無古今。",
            "一塵絕點染，萬象羅蕭森。",
            "白雲從何來，舒卷亦無心。",
            "流風散遠影，花雨釋重陰。",
            "俄然際碧海，倏爾歸遥岑。",
            "方來詎可執，已去誰能尋。",
            "何人知此意，魚鳥徒高深。",
            "道人乃如許，灑落湘之南。",
            "冥鴻豈避弋，倦鶴亦投林。",
            "昔年淮泗間，清譽喧佩簪。",
            "石塔縫無際，鹽官鼓無音。",
            "衡山亦何有，神廩供爨鬵。",
            "十年一紙衲，綵線穿金針。",
            "上方萬壑外，微笑開我襟。",
            "幽懷久自契，俗慮何由侵。",
            "攀蘿共明月，流水寫瑶琴。"
        ],
        "tags": [
            "衡山"
        ],
        "title": "示能仁長老祖秀",
        "id": "f7333cdd-4f43-4e57-a022-dd812f0c64d3"
    },
    {
        "author": "胡寅",
        "paragraphs": [
            "福州多僧天下聞，緇衣在處如雲屯。",
            "何人能了一大事，齋魚粥鼓徒紛紛。",
            "雲中復表第二月，何異汙渠鑑毛髮。",
            "不獨詩人水鏡昏，定知佛祖龕燈滅。",
            "道人朅來南山下，蓋頭隨分茅一把。",
            "菩薩果地已孤高，石廩峯前更瀟灑。",
            "草菴初就來乞名，試往尋之水竹清。",
            "莫訝此菴安四壁，大千沙界總分明。",
            "觀君所至金碧煥，公才利用如澄觀。",
            "隣僧無頼苦侵疆，何似古人不爭畔。",
            "從他三毒癡貪嗔，我自元無一點塵。",
            "携菴南北東西住，萬象光中獨露身。"
        ],
        "title": "題能仁照菴紹亨所建",
        "id": "d59db737-8753-4e3a-8565-6630125407a1"
    },
    {
        "author": "胡寅",
        "paragraphs": [
            "挾策漳濱兩韶稚，君後南隨州計吏。",
            "相逢冠歲璧池頭，頓覺詞華使人惴。",
            "謂宜雲路恣騰踏，豈料霜蹄多蹶躓。",
            "君才視我十倍加，蓄積那堪五經笥。",
            "已窮孟軻不動處，得喪窮通歸一致。",
            "每懷會合未曾款，輒復鴻燕春秋異。",
            "寸莛才欲撞舂容，不盡之音耳空記。",
            "去年邂逅得所願，千里過我少停轡。",
            "圍爐燒栗忘夜分，蹙雪訪梅喜春至。",
            "窺園細看百卉動，陟榭滿挹千峯翠。",
            "讀君舊詩黄鍾律，觀君新德清廟器。",
            "默求至善不近名，下視羣愚非飾智。",
            "常虞涉世傷坦率，見語躬行合謹細。",
            "值君隠憂方食蓼，而我美疹如紾臂。",
            "飛觴引滿不復能，戰飲吳門夢中事。",
            "采菊聊同茗碗清，丸艾時歸藥婆利。",
            "忠言贈公豈肉骨，益友貺予真補劓。",
            "浮雲聚散古則爾，人生出處孰無累。",
            "聞道雙珠已候門，便乘一葉同插翅。",
            "朱樓婉娩托旅夢，江樹霏微攪離思。",
            "一區衡山勿負約，三絕麟經更涵粹。",
            "得時而駕諒不免，有使且寄相思字。"
        ],
        "tags": [
            "衡山"
        ],
        "title": "送余澤還義興",
        "id": "f87548dc-a052-48cb-bb21-57db3546d2be"
    },
    {
        "author": "胡寅",
        "paragraphs": [
            "青松出澗底，志已楝梁具。",
            "平生飽霜雪，歲晚中尋度。",
            "屈伸諒有時，窮達係所遇。",
            "如君才與學，八面有餘裕。",
            "志修文自昌，身阨守愈固。",
            "已甘韞匵藏，寧願莫邪鑄。",
            "急趨冠蓋林，萬里便跬步。",
            "時來則卿相，慎勿負平素。",
            "霜繁千嶂晚，天闊三江注。",
            "倘遇子陵臺，爲我一回顧。"
        ],
        "title": "送朱翌赴召",
        "id": "3fd306d5-25d4-4e6f-af5a-263b0422848f"
    },
    {
        "author": "胡寅",
        "paragraphs": [
            "黄堂無徒真面壁，休暇相招出城北。",
            "千岩窈窕萬松豪，把酒觀棋得終日。",
            "此邦前修邈難繼，嚴范千古堂堂色。",
            "用之折箠笞犬羊，否則持竿弄泉石。",
            "我才濩落何足道，行藏未有資身策。",
            "公當長嘯起家聲，雲臺高敞風塵息。"
        ],
        "title": "與范信仲及嚴陵同官納凉萬松亭",
        "id": "e333fed8-d455-42d5-b47f-dfad78d980ad"
    },
    {
        "author": "胡寅",
        "paragraphs": [
            "化工收餘春，不令寂寞回。",
            "殷勤三月盡，更放名花開。",
            "燦然白雪姿，亂灑青雲堆。",
            "奇香滿深院，冷艷絕浮埃。",
            "弟昆林下蘭，執友嶺上梅。",
            "何年蕊珠殿，移根畫堂栽。",
            "邂逅得佳客，開窗設尊罍。",
            "檀心半未展，更著紅燭催。",
            "惜無傾城髻，斜插一枝來。",
            "賞心不可奈，折取浸瑶醅。",
            "可憐清夜闌，疊鼓如輕雷。",
            "笙簫發夢想，雲雨下陽臺。",
            "櫻厨未羞澀，高會意重陪。",
            "花魂入詩韻，屬和愧非才。"
        ],
        "title": "和信仲酴醿",
        "id": "a2056a93-df66-4cb3-a92f-87a1b2c3917e"
    },
    {
        "author": "胡寅",
        "paragraphs": [
            "先生頌酒夸兩豪，使我讀之如飲醪。",
            "詩情不逐春光老，春在毫端尤婉好。",
            "頗聞下堂小不佳，未欲頌公長者車。",
            "不道芳菲成一夢，滿城寒食藉梨花。",
            "便把千峯名擬峴，同撥新醅酬闕典。"
        ],
        "title": "和吳元衡",
        "id": "2e46dc2a-0512-4342-897c-af57d84880c0"
    },
    {
        "author": "胡寅",
        "paragraphs": [
            "春工知君亦好奇，倚檻山丹開壓枝。",
            "山城何人識國艷，中州對此稱花時。",
            "新詩秀色摇京洛，詞鋒生使侵疆拓。",
            "金明釣賞思見之，貢花驛使來莫遲。"
        ],
        "title": "和元衡送牡丹",
        "id": "00867046-abbf-40d1-8924-61b1857dc3a1"
    },
    {
        "author": "胡寅",
        "paragraphs": [
            "此亭得名從子厚，琬琰一篇傳不朽。",
            "我來相望三百年，誤使承流稱太守。",
            "初無施舍慰民心，漫有詩歌諠衆口。",
            "東山妓女北海尊，歌舞春風醉花柳。",
            "欲回面勢直西南，更植脩篁遮培塿。",
            "卷舒雲雨襟袖間，濺浣冠纓塵土後。",
            "近聞王師頻奏凱，狂虜不復窺廬壽。",
            "吾君神武光宣上，將相宏畧方召偶。",
            "遄歸北狩定有期，開拓中原豈無手。",
            "顧予疎懶歸意迫，當世功名息心久。",
            "寄言悵望獨醒人，欲報厚德乏瓊玖。",
            "遥山蹙黛酒如江，勸我日飲無何有。"
        ],
        "title": "題永州東山西亭",
        "id": "aabccbb4-02e4-4a1d-9cf1-4f0cd2d7bf9d"
    },
    {
        "author": "胡寅",
        "paragraphs": [
            "瀟水東來北流去，宛宛山城挾江住。",
            "城中萬瓦蔽雄觀，江外千岩自幽趣。",
            "朝陽近止瀟之西，繫舸捫苔上石蹊。",
            "翠壁劃開光黤湛，高蘿垂覆綠冥迷。",
            "排岩闖水飛欄出，挂插洄潭老蛟脊。",
            "渾疑海蜃噴珠宮，復訝樓船褰繡帟。",
            "鳴鸞佩玉不須論，西雨南雲手覆翻。",
            "寄語子牟來獨夜，試看天闕瑞霞暾。"
        ],
        "title": "題朝陽閣",
        "id": "18b97678-daae-49ab-b49e-4116d3f0fa88"
    },
    {
        "author": "胡寅",
        "paragraphs": [
            "政拙催科永陵守，實頼賢僚明可否。",
            "邦人復嗣海沂歌，倉廩雖空閭里有。",
            "功成將去朝日邊，更闢虛堂得晝眠。",
            "後圃好花初著土，前簷新竹已參天。",
            "貔貅未飽軍需急，赤子如魚釜中泣。",
            "若知王業在農桑，國勢無勞憂岌岌。",
            "酒闌四壁讀前碑，吏隠猶勝五馬隨。",
            "千古濂溪周別駕，一篇清獻錦江詩。"
        ],
        "title": "題永倅廳康功堂",
        "id": "0ffd4ee1-4a6b-43d6-9ae9-ceb4d7e82139"
    },
    {
        "author": "胡寅",
        "paragraphs": [
            "閩相渺天涯，新茗誰與促。",
            "對茲火雲候，漫說酒千斛。",
            "要須臨水榭，滿啜一甌玉。",
            "泠然生兩腋，萬里那更僕。",
            "想君坐茅齋，口授汗如沃。",
            "飽餐先生饌，睡思莽難逐。",
            "玉川亦何有，撐拄文字腹。",
            "遣餉良未多，精品端不辱。"
        ],
        "title": "送茶與陳霆用賈閣老韻",
        "id": "ba4ceb55-ff4b-4761-bc5a-97d15da11987"
    },
    {
        "author": "胡寅",
        "paragraphs": [
            "壑源春未回，已著金鼓促。",
            "爭先入包匭，價比金盈斛。",
            "何人敢僣睨，奉御食惟玉。",
            "草荈空有名，氣格臣與僕。",
            "緬懷侍凝粹，苦口同啟沃。",
            "散仙今得伴，鸞鳳相追逐。",
            "雪泛定州甆，澆此飲河腹。",
            "飽食慚太倉，那復驚寵辱。"
        ],
        "title": "用前韻示賈閣老",
        "id": "bc590e00-e917-4472-9ee3-1a3352fdec33"
    },
    {
        "author": "胡寅",
        "paragraphs": [
            "衡湘久來往，眼到山輒對。",
            "愛山真自性，久看眼未礙。",
            "今朝渡石潭，蘭槳亂青带。",
            "初升岸稍高，忽喜地更大。",
            "行行兩垣間，沙路得平快。",
            "豁然見良疇，小覽百里外。",
            "涵溶趙家汑，千頃疏幾澮。",
            "人家隔楊柳，或映桑林背。",
            "連連麻麥墟，雞犬達鳴吠。",
            "宛如京洛郊，北望一悵慨。",
            "古城誰所築，隠隠僅如塊。",
            "娉婷九冢藏，巧緻六寶在。",
            "想其夸壯時，豈念遺迹晦。",
            "主人隴西生，懇款具鮭菜。",
            "墅前稼尤美，彌壤黄雲曬。",
            "雲湖從此逝，日暖風不噫。",
            "循岡逶迤登，呀口駭漰沛。",
            "是名湖西缺，節縮有石埭。",
            "舍輿尚盤陀，漸見湖尾派。",
            "菰蒲傍籬落，獵獵村沽旆。",
            "曳筇大隄長，隄址屹然塞。",
            "胡床羅四五，植傘據其會。",
            "恍若畫圖張，綵筆窮物界。",
            "滿奩開玉鏡，萬象自清汰。",
            "浮光散鵝鶩，沉影亂鱗介。",
            "紛紛漁舟子，點綴助姿態。",
            "其心曾未閒，詎比觀者泰。",
            "東頭輸寫處，百丈走霜瀨。",
            "滙爲碧泓深，囓漱垠崿壞。",
            "非茲兩雄堨，何以鎮橫潰。",
            "尚云春水時，雷注聒天聵。",
            "田翁亦好事，巨艇遣迎載。",
            "山陰興則同，所訪何必戴。",
            "招提有豪客，置醴久相待。",
            "歸途瞰烏泉，船首滯葭薈。",
            "朱樓亦近止，欲往思中敗。",
            "刺竿小彎碕，迥眺長嶺背。",
            "峯巒未可窮，却過陳家匯。",
            "幽尋何所得，憩倦茂林最。",
            "迴船漾中流，枵腹思勇嘬。",
            "羽觴凡五舉，銀鯽纔一鱠。",
            "山氓爭睢盱，窺覘互驚怪。",
            "桃源果何似，此地良足愛。",
            "要當建亭榭，聊復藝苽芥。",
            "賞心浩無涯，羲馭慘欲退。",
            "吾儕幸强健，勝踐莫辭再。",
            "人生貴歡娛，世俗苦埃壒。",
            "黄君早交友，聞善肯相誨。",
            "楊君素疎豁，爲善克自裁。",
            "李君更清苦，有意飾紉佩。",
            "彪君知勉勵，不但聞梗概。",
            "惟余真潦倒，道退齒徒邁。",
            "從游亦何幸，魚目慙明琲。",
            "誓言來年春，景物重華綷。",
            "荷花千葉裝，一一青羅蓋。",
            "蒼蒹沒大浸，碧巘檻芳藹。",
            "遠陪鷗鷺羣，坐笑桔槹械。",
            "仍須少留宿，促駕古所戒。",
            "持鈎不求魚，何用五十犗。",
            "優哉復悠哉，此樂未爲太。"
        ],
        "title": "遊雲湖",
        "id": "9ab1ec05-fc6b-4974-8ba6-91acd01e4667"
    },
    {
        "author": "胡寅",
        "paragraphs": [
            "東峯峨龍頭，西嶺掉其尾。",
            "蜿蜒藏爪鬣，雲卧久未起。",
            "誰憑象教力，掛腹千柱啟。",
            "重天飛鐵鳳，寶地按金指。",
            "於今幾百年，松柏合抱峙。",
            "悄無車馬塵，一徑渺雲水。",
            "我來亦何事，蠟屐自遊徙。",
            "讚公好禪伯，道俗共懽喜。",
            "浮雲本無心，錫杖聊壁倚。",
            "借問此山名，其實安所止。",
            "答云蒼岑頂，萬觴湧清泚。",
            "伊何司蓄洩，神物宜在此。",
            "又言干戈際，流血幾萬里。",
            "龍胡爲自珍，岩洞深伏弭。",
            "笑挹香松槽，漱盥白玉齒。",
            "清風出長嘯，月凈天如洗。"
        ],
        "title": "示龍王長老法讚",
        "id": "d4d51bd0-64f4-435d-b3bd-7ac6747c90dd"
    },
    {
        "author": "胡寅",
        "paragraphs": [
            "堂堂感麟翁，耿耿跨箕尾。",
            "已垂百世芳，何用東山起。",
            "平生夢奠處，鬰鬰佳城啟。",
            "禪枝附奕葉，魚粥常千指。",
            "老龍卧頹波，秀木森嶷峙。",
            "堆螺沃黛山，瀉玉摐金水。",
            "上人一錫拄，心寂倦他徙。",
            "我亦希子文，仕已忘慍喜。",
            "時來語道要，中立旁不倚。",
            "而君樂幻空，說定不說止。",
            "永懷先覺人，愧發汗流泚。",
            "彝倫出筆削，一是無彼此。",
            "修程不自勉，九十半百里。",
            "相彼齅世芬，所向輒摇弭。",
            "未知吾相馬，異質遺毛齒。",
            "更須求真龍，萬古資一洗。"
        ],
        "title": "示龍王長老法讚用舊韻先公佳城與寺相直",
        "id": "5a9cec0e-ef33-4813-ba67-796e67910086"
    },
    {
        "author": "胡寅",
        "paragraphs": [
            "君不見齊王築宮夸孟子，瑶殿珠階千柱啟。",
            "只知歌舞暖娥眉，君未能賢寧樂此。",
            "又不見玉局文章萬丈光，七年忍凍吟黄岡。",
            "忽騎白鳳凌天去，江上空餘一草堂。",
            "不如衡山樂谷藏春風，明窗小閣地爐紅。",
            "物自涅緇分凈穢，我方瀌睍閲窮通。",
            "夜驚山竹珊瑚折，起愛溪松濛曉月。",
            "蹇馿烏帽去相尋，可但子猷清興發。"
        ],
        "tags": [
            "衡山"
        ],
        "title": "賦韓叔夏雪齋",
        "id": "1357144b-951b-4886-b450-b15228378bc9"
    },
    {
        "author": "胡寅",
        "paragraphs": [
            "大堤蜿蜒挾江長，卉木同泛春風香。",
            "青青嘉蔬不用買，采擷烹瀹皆堪嘗。",
            "羜肥豕腯白黑正，酒美魚賤吞江鄉。",
            "豈惟物産具豐好，地勢固可爭雄强。",
            "歸來作賦興不淺，一飯美芹心詎央。"
        ],
        "title": "和仁仲歸鄉有感",
        "id": "67f2c2e2-1c4f-456c-938c-56f093b15bc2"
    },
    {
        "author": "胡寅",
        "paragraphs": [
            "西望巫峽峯，東望洞庭湖。",
            "南望大江橫，北望楚王墟。",
            "平時十萬戶，鴛瓦百賈區。",
            "夜半車擊轂，差鱗銜舳艫。",
            "麥麻漫沃衍，家家足粳魚。",
            "深山雞犬接，誰復識於菟。",
            "挻禍者何人，火獵而兵屠。",
            "庚戌日南至，渠魁宴宜都。",
            "一膾八百姬，坐無羊與豬。",
            "葛伯殺餉童，湯征自亳徂。",
            "恢恢天網漏，莽莽一紀餘。",
            "遺民百存一，茨棘伏且逋。",
            "有田不敢耕，十倍出賦租。",
            "籍戶析丁口，奏言民數敷。",
            "一縣三十家，一城三百廬。",
            "指爲太平象，蒼穹焉可誣。",
            "翩翩兩孤鶴，歸自青海隅。",
            "長松雖好在，池圃傷榛蕪。",
            "邦君能好客，授館高明居。",
            "春風摇宇宙，慘澹心盤紆。",
            "玉花暗寒食，桑穀凍不蘇。",
            "流民渡沔來，曳牛負其孥。",
            "似聞俶擾中，復有紅巾徒。",
            "轇轕隨鄧間，厥意知何如。",
            "古來上流地，最重荆州符。",
            "形勢在東南，橫跨此其樞。",
            "皇文不用武，重閉聞勇夫。",
            "要當强楚蜀，莫使窺全吳。",
            "滔滔江與漢，晨夜朝宗趨。",
            "天聰方四達，廟算有良圖。"
        ],
        "tags": [
            "洞庭湖"
        ],
        "title": "登南紀樓",
        "id": "c1e599d1-0be6-4fcd-b1c8-159edd07ef42"
    },
    {
        "author": "胡寅",
        "paragraphs": [
            "西方有幻師，以利行幻術。",
            "利他乃甘言，自利則其實。",
            "曾微證形象，顧喜論恍惚。",
            "可憐億兆人，明智百無一。",
            "泯然俱受紿，寧以鬼自怵。",
            "疑怖既迫心，祈禱便屈膝。",
            "千載浮屠氏，箇箇提一律。",
            "雲長忠烈士，蜀漢凜三傑。",
            "許身初擇義，遇主益秉節。",
            "一受先主知，不爲曹公屈。",
            "最後圍樊城，許南已無拂。",
            "智畧孫吳儔，議徙股膽慄。",
            "惜哉片言戾，壯志遂紆鬰。",
            "至今想英風，使我竦毛骨。",
            "廟祀禮則宜，爲國有典秩。",
            "而彼天台僧，相此山水窟。",
            "欲繕廬而處，假靈宣鬼物。",
            "章鄉城近止，將軍此焉沒。",
            "斯人兼畏仰，吾計行可必。",
            "唱云暴悍魂，岩壑擅營室。",
            "從吾受凈戒，父子歸命佛。",
            "初猶未赫烜，靈響沉寂謐。",
            "奈何無盡翁，作記極詞筆。",
            "一毛成萬鈞，財施日盈溢。",
            "精藍敞千柱，城旦洶溟渤。",
            "捐身養惰游，小智之所弗。",
            "而况正直神，肯徇智顓汩。",
            "永懷王迹熄，異說競蠭出。",
            "聖言甚微眇，學士迷祖述。",
            "佛徒竊其柄，高坐弄拳拂。",
            "翕張性命說，自謂了生滅。",
            "孤標類清遠，陰趣盡攘奪。",
            "凡民何足算，吾黨是可嫉。",
            "終始莽如夢，變化暗若漆。",
            "矧希有漏因，便怛無常猝。",
            "推波而助瀾，司寇莫能詰。",
            "豈惟茲一廟，淫祀如髮密。",
            "誰將驅緇褐，南畝畀巾幘。",
            "幽明無俶擾，典祀不相昵。",
            "坐令宇宙間，禮樂興炳蔚。"
        ],
        "title": "題關雲長廟",
        "id": "704b50b6-4f66-4b3a-8a10-7a8346d7c67e"
    },
    {
        "author": "胡寅",
        "paragraphs": [
            "奸雄乘亂謀稱帝，不暇從容問傳器。",
            "荀公死坐靳殊錫，文舉誅因白畿地。",
            "金根曲蓋乘五時，謬以踞火尤吳兒。",
            "懸知以鼠睨漢獻，終欲搏噬如饑狸。",
            "吁嗟白日蒙浮雲，豫州奮臂提孤軍。",
            "虎熊爭先氣烈烈，魚水相契情氳氳。",
            "赤壁端如殽二陵，於操猶或稱其能。",
            "身在行間一交戰，阿瞞始信河難馮。",
            "仲謀亦恃江濤漲，豈憂炎德終淪喪。",
            "孱陵自駐遏吳師，要知身繫蒼生望。",
            "丈夫蓋棺事方休，未報平生宗國仇。",
            "英雄安得無塊土，固令於此分荆州。",
            "春風吹花不濡滯，綠滿郊原何蔽翳。",
            "前漢興隆後漢頹，永懷啟沃臨行際。"
        ],
        "title": "和仁仲孱陵有感",
        "id": "46e74614-2652-4205-9df7-ea38a5bb45d9"
    },
    {
        "author": "胡寅",
        "paragraphs": [
            "桃江穩楫蘭舟渡，記得劉郎有仙路。",
            "未能趨海訪神仙，且欲沿溪看紅樹。",
            "釣竿已自慰羈束，平生况得滄洲趣。",
            "最欣傲吏輕儻來，擬學淵明賦歸去。",
            "與君一問桃花宿，豈但行如武陵暮。",
            "伯陽八十有一篇，立教清凈貴自然。",
            "神仙之說何所始，虛怪汗漫無中邊。",
            "漁郎迷路去家久，雖踐勝境終迴旋。",
            "雕辭飾實好事者，至令千載猶流傳。",
            "寧聞自古有仙人，茂陵垂老一語真。",
            "豈伊冠履薦紳士，惑溺不異蚩蚩民。",
            "誠能御氣友造物，陋彼蟬蛻悲埃塵。",
            "想見桃源之野花正開，牧兒模管吹出芳林來。",
            "不知人家尚幾許，雲屏玉帳空悠哉。",
            "霏紅泛綠竟杳杳，我亦乘興山陰迴。",
            "不如與君歸種待蕡實成蹊，晝永無地生蒼苔。"
        ],
        "title": "和仁仲遊桃源",
        "id": "d97aed93-2141-443b-b465-c0d6bc992438"
    },
    {
        "author": "胡寅",
        "paragraphs": [
            "扁舟下荆江，信宿七百里。",
            "少縈玉州岸，翠壁紅樓起。",
            "提携桃竹杖，飛步同徙倚。",
            "永嘯來長風，極望際天水。",
            "登臨興未窮，歸思孰能弭。",
            "枕湖駕高浪，萬頃期一葦。",
            "飛廉不借便，進尺或退咫。",
            "莽蒼入葭蘆，回環亂洲沚。",
            "刺篙力言匱，挽纜路仍圮。",
            "物用各有時，奡盪未可鄙。",
            "風水亦何心，邂逅乃如此。",
            "快意得濡滯，贏縮固其理。",
            "子文三已仕，了不見慍喜。",
            "斯猶未稱仁，胡不聽行止。",
            "南山定非遠，風駛一帆耳。",
            "携壺上翠微，旅瑣爲君洗。"
        ],
        "title": "歸舟濡滯示仁仲",
        "id": "32ce62f3-d383-4904-8dc8-d2510bb71b92"
    },
    {
        "author": "胡寅",
        "paragraphs": [
            "崎嶇犖确梁復矼，頳肩四力流汗杠。",
            "笋輿軋軋三十里，乃值道人遊近邦。",
            "倦軀且借禪榻卧，仰睇傑閣丹青龐。",
            "泉湍夜挾風雨壯，撼床殷枕如濤江。",
            "晴巒空濛染佛髻，白月皓皓團僧窗。",
            "高杉大松間修竹，烟旄霧蓋參雲幢。",
            "要須酒壺綴羊羫，哀簫怨笛歌鬟雙。",
            "緬懷東岩謝太傅，提携靚艷凌崆㟅。",
            "不學香山白居士，只與如滿相敦厖。",
            "想君聞之笑且{口厖}，西東分流嶺頭瀧。",
            "歸來亦復有何好，方寸坐以鐘魚降。",
            "留詩六反皆震動，魚誰考擊鐘誰撞。"
        ],
        "title": "過方廣不遇主僧留示",
        "id": "912d0133-50e0-460e-9dce-90efeda4223d"
    },
    {
        "author": "胡寅",
        "paragraphs": [
            "久矣心灰形槁木，有爛錦衾誰與獨。",
            "殷勤調護得繁枝，抹黛施朱盡凡俗。",
            "池上靚粧開曉鏡，露晞嬌潤離湯谷。",
            "佳人得意矜絕代，陋彼牽蘿補茅屋。",
            "真賞幸逢尊有酒，清玩可使食無肉。",
            "十眉彷彿畫難親，百匝徘徊看未足。",
            "兩旬綠秀承紅嫩，一日籬槿何能淑。",
            "朝來但覺花照眼，夜去不夢松生腹。",
            "休誇艷杏蔭白鷼，漫說夭桃夾疎竹。",
            "固知尤物人共愛，也使先生動心目。",
            "老坡有詠記江城，少陵無句慚巴蜀。",
            "顧我荒詞陪絕唱，何異斥鷃追黄鵠。",
            "夜來風雨太豪橫，惆悵遥峯縈度曲。",
            "不如却賦黑牡丹，寄語孔翠防抵觸。"
        ],
        "title": "和叔夏海棠次東坡韻",
        "id": "486ead04-0649-4c92-a940-108663b1ca1a"
    },
    {
        "author": "胡寅",
        "paragraphs": [
            "喜居夏屋成，竹樹讙燕雀。",
            "門徑眇雲水，亦見輪蹄錯。",
            "君本有用才，魏匏自濩落。",
            "平生五車勤，歲晏一簞樂。",
            "永言青眼舊，每笑春風薄。",
            "共保貞石心，火炎豈能鑠。",
            "激志山岳聳，放懷宇宙廓。",
            "過我雖蹁躚，拄杖得所托。",
            "但慚城市遠，兼味止葵藿。",
            "方羅玉麈揮，忽聽金奏作。",
            "薰然陶天和，寧復慕人爵。",
            "澹泊道義交，已謝勢利怍。",
            "遥知尊杓存，酒熟待同酌。"
        ],
        "title": "和彥達新居",
        "id": "5a959798-a8bb-4638-8368-54a381e4a147"
    },
    {
        "author": "胡寅",
        "paragraphs": [
            "萬生天地間，靈者乃知義。",
            "何獨於義明，而利心亦熾。",
            "茲焉分兩軌，君子小人異。",
            "秉義一毛輶，百川利趨亟。",
            "紛紛冒貨賄，役役奔勢位。",
            "資之以狼貪，攘之以螳臂。",
            "深較毫釐差，交攻兵刃𨧫。",
            "大賈五百金，徙蜀死無庇。",
            "小偷慚簠簋，褫魄對犴吏。",
            "一生幾量屐，身後糞土棄。",
            "夫豈無良心，習慣遂殊致。",
            "試令呼之跖，悍目艴然視。",
            "又或號之夷，喜笑亦隨至。",
            "也知清譽好，寧自濁汙置。",
            "頹波日不反，方跖尚當愧。",
            "有美短簿賢，老矣能劼毖。",
            "善爲子孫謀，闢堂寘經笥。",
            "松筠歲寒色，不種春藻媚。",
            "郴山固奇變，其江瀉青翠。",
            "盤礴以蜿蟺，淑氣宜産粹。",
            "是將出秀民，庸稱名堂意。",
            "願言承學子，不受流俗漬。",
            "雖共雞鳴起，拳拳閔顔志。",
            "本原孝而恭，由此充其類。",
            "附翼而攀鱗，四科有陞次。",
            "或誇詭遇功，固恥與之比。",
            "何况浮雲侶，秋露草頭墜。",
            "勿忘先師言，亦何必曰利。"
        ],
        "title": "寄題義陵吳簿義方堂",
        "id": "2060fd0c-2ab1-4492-89ff-a71105439d59"
    },
    {
        "author": "胡寅",
        "paragraphs": [
            "萬竅鳴饕風，千秋厄嚴雪。",
            "花心獨沖融，足以慰愁絕。",
            "太和起孤根，枝上見明滅。",
            "稍稍占芳辰，時時破苞結。",
            "天葩忽晏粲，餘卉盡騷屑。",
            "培植幸逢賢主人，平臺翠竹承清薰。",
            "要看千樹挂山月，肯把一枝縈鬢雲。",
            "輕風休吹落繽紛，待我詩成酬繼君。",
            "飛觴半酣未忍去，詩情花氣相氤氳。",
            "須知魏夫人，元長姑射神。",
            "咄哉趙飛燕，况乃楊太真。",
            "但願華筵對晴昊，年年領袖百花春。"
        ],
        "title": "和仁仲賞梅",
        "id": "a9cce767-a1dc-41e5-ad12-bfc4f20c62cd"
    },
    {
        "author": "胡寅",
        "paragraphs": [
            "穿山復履塍，忽望翠林杳。",
            "漸近一崦環，茅簷凈而小。",
            "赴君雞黍約，仍被酒壺繞。",
            "爛爛庭下花，迎予遍開了。",
            "誰將淡燕脂，染雪團枝裊。",
            "枯碁忘勝負，響鐵聽窈眇。",
            "煩襟浣一笑，至樂如此少。",
            "愛君富才藝，守約自强矯。",
            "諸子如松筠，意氣在雲表。",
            "幸是田舍隣，不作離別悄。"
        ],
        "title": "赴德秀海棠之集",
        "id": "6330637d-1df2-4939-bfcf-a0e86c102f9c"
    },
    {
        "author": "胡寅",
        "paragraphs": [
            "避炎掃浄室，卧看浮爐烟。",
            "讀君五字詩，鶴髮驚臞仙。",
            "緬懷少壯日，意氣橫無邊。",
            "春風鬰雙鬢，綠草爭芳妍。",
            "酒豪既跌宕，花惱仍狂顛。",
            "涉境如刺繡，針行久忘邅。",
            "中路一線通，悟彼稱世賢。",
            "不知老將至，此道聞尼宣。",
            "高山戴雪早，從人嘲樂天。",
            "青青復種種，榮謝理固然。",
            "市翁一彈籋，意眇飛鴻前。",
            "何況大丈夫，乃顧兒女憐。",
            "爲語偓佺輩，癡心莫攀緣。",
            "褭蹄諒可鑄，此物無由玄。"
        ],
        "title": "和劉彥沖白髮",
        "id": "fefe128c-2dbd-4da7-a742-dc4b80e50296"
    },
    {
        "author": "胡寅",
        "paragraphs": [
            "溪南溪西渺雙溪，中有良苗綠千畦。",
            "參差人家傍脩竹，隠約負戴通山蹊。",
            "南溪先生冰雪胸，虛堂坐詠荷花風。",
            "西溪散人晞汗髮，半夜泉頭飲明月。",
            "欲賞奇文析疑義，藴隆當路不可越。",
            "安得阿香輕著鞭，驅龍噀雨玄雲邊。",
            "徑携枕簟就公宿，對床飽聽秋聲懸。"
        ],
        "title": "醉步前溪示彥沖",
        "id": "09fea058-b8e1-4771-9ecc-76a64c5382d4"
    },
    {
        "author": "胡寅",
        "paragraphs": [
            "名園直萬金，一頃連芳蔭。",
            "秀巒千尋矗，石井百尺深。",
            "花殘尚聞鶑，林勝不留鵀。",
            "時來覓清暑，却扇凉沉沉。",
            "三盃有道通，萬戶無法禁。",
            "平生師洙泗，正爾戒已甚。",
            "相彼無漏學，亦復忌疏滲。",
            "紅顔不肯駐，白髮來寖寖。",
            "洗心聆妙語，至味良足飲。",
            "常聞麗澤兌，美潤相灌浸。",
            "淡交那甘壞，諒直靡讒譛。",
            "此歡屬吾輩，端匪異人任。",
            "又憐囁嚅子，有口終自噤。",
            "不若更歌呼，醉挽溪流枕。"
        ],
        "title": "和彥沖三日飲",
        "id": "bc4b001f-45b9-4a6c-935c-2510c310a023"
    },
    {
        "author": "胡寅",
        "paragraphs": [
            "零露漙漙風滿塘，美人不來儼分行。",
            "天葩艷然出翠被，倚檻嫋嫋傳秋香。",
            "對之索酒飛觴快，浩如一海朝千派。",
            "主人絕倒任忘形，接籬便向三花掛。",
            "狂夫未是詩酒豪，先生卓爾能禪逃。",
            "忽聽雷聲起淵默，坐使萬竅皆呼號。"
        ],
        "title": "又和早飲",
        "id": "b525c850-37bf-47a1-807d-a1659fb289f7"
    },
    {
        "author": "胡寅",
        "paragraphs": [
            "旱氣欲流石，澗溪失盈溶。",
            "況逢青田渴，萬鍤决使東。",
            "南山思照影，三日雲氣重。",
            "玉蜺忽墮地，行君竹林中。",
            "潤騰百年樟，翠寫千丈松。",
            "澄之新湯橫，浄綠涵秋容。",
            "是日看雨花，一香萬緣空。",
            "歸來趁清約，賞心還此同。",
            "桂枝耀三更，裊裊來天風。",
            "名觴或可醉，警讀安得慵。",
            "永謝世味醺，敢懷歸意濃。",
            "朝懽過狎洽，夜氣方沖融。",
            "意超謔浪表，伊誰躡斯蹤。",
            "獨愧和篇斐，不堪稱兩雄。"
        ],
        "title": "自開善寺飯已赴彥脩之集新陂初成次其韻",
        "id": "ae3bab34-3473-4b4e-81fc-a42601b10349"
    },
    {
        "author": "胡寅",
        "paragraphs": [
            "南圃繚粉牆，幽徑便蠟屐。",
            "蒙然遇高蔭，炎景不予赫。",
            "天成一高坫，爲印子雲宅。",
            "大藤如虯龍，陟降蜿尾脊。",
            "青冥搴茂葉，何異張翠帟。",
            "想見春風時，紫蕊濃可摘。",
            "富哉他山骨，輦致羅鐵碧。",
            "或如爨桐斷，或若林筍刺。",
            "或如五老拳，或若太華擘。",
            "或如虎方踞，或若羱欲躑。",
            "或崎難著足，或坦可敷席。",
            "或倚以憩憊，或坐以對弈。",
            "廣輪兩拓手，叢秀不迫窄。",
            "何須狻猊座，方丈出戲劇。",
            "况論芥子中，不與須彌隔。",
            "有之則似之，知君介如石。",
            "石中有良玉，終古不變易。",
            "茲遊謝蘭亭，何用嘆陳迹。"
        ],
        "title": "賦吳守友石臺",
        "id": "912aeb92-264e-419d-8ab1-c136fcd4c3bb"
    },
    {
        "author": "胡寅",
        "paragraphs": [
            "汲湔明月泉，散襟清風亭。",
            "秋陽不能暑，宿酒爽以醒。",
            "佳哉此勝原，歷覽所未經。",
            "一溪曲折白，萬嶂低昂青。",
            "上有蟄龍湫，比渭不比涇。",
            "天邊建河漢，地底奔雷霆。",
            "物産不儲秀，伊誰當炳靈。",
            "早負李固笈，夜拾車公螢。",
            "古學探奧穾，高文掞天庭。",
            "善刀隨所遇，小試常發硎。",
            "胡爲嶺南州，尚屈摩霄翎。",
            "人生多離合，泛泛如流萍。",
            "忽焉復邂逅，豈辭倒公瓶。",
            "著身山水窟，已浣埃𡏖形。",
            "況乃家塾間，美誦盈客聽。",
            "頎頎兩孫子，玉立此寧馨。",
            "居然五經笥，問歲纔十齡。",
            "詩成使之哦，清越公其聆。"
        ],
        "title": "示吳守",
        "id": "c5bb88d9-b7b0-4c55-a783-91622caf8d70"
    },
    {
        "author": "胡寅",
        "paragraphs": [
            "過橋忽與平疇對，石路鱗鱗蹴蛇背。",
            "登堂面勢脩竹林，百疊青瑶襯其外。",
            "就中新著小軒奇，湩乳披崖草樹滋。",
            "蒼牙砑然如虎飲，一泓寒碧湛琉璃。",
            "雪花茗盌浮談席，欲去泠然生兩腋。",
            "留詩聊足記歲年，更寫軒題號泉石。"
        ],
        "title": "題泉石軒",
        "id": "8ec1b53d-6e91-4abc-bf7c-921a8aa980b5"
    },
    {
        "author": "胡寅",
        "paragraphs": [
            "舊詩未酬新句新，向來毒酲與死濱。",
            "頹然一榻誰料理，子思之側知無人。",
            "華筵再開不辭醉，夜碧千鍾慰愁肺。",
            "盍簪如霧君不來，豈念清遊後難繼。",
            "朱唇少罷凌風歌，蓮舟小槳翻青羅。",
            "笛聲無哀亦無怨，喚取月色今宵多。",
            "狂時駘蕩醒時恥，情景循環亦何已。",
            "但愁霜過沾人衣，塒上嘐嘐坐當起。"
        ],
        "title": "和劉仲固痛飲四疊",
        "id": "d05ac46d-b990-4ac7-8185-9c3a6367f067"
    },
    {
        "author": "胡寅",
        "paragraphs": [
            "稚金不耐老火鑄，有烈秋陽尚驕倨。",
            "汗流亭午憶淒風，氣應佳辰欣白露。",
            "朝來開窗迷眼界，霧色無邊莽回互。",
            "誰爲夜半有力者，竊負羣山著何處。",
            "却驅滄海白潮來，濤浪初平不成怒。",
            "人家慘淡暗漁浦，水墨微茫認烟樹。",
            "我行有似江湖雀，彼岸應怪浮杯渡。",
            "從教弱水三萬里，一棹桃源未迷路。",
            "忽然五霞漏激射，清飈作陣翻空鶩。",
            "渤澥盡輸無極底，祖龍枉被徐生誤。",
            "雲屏儼映蓬嶠矗，鳳翼鶱带瀛洲嫮。",
            "連蒼接翠層疊青，秀色著絢忘初素。",
            "前觀象罔非夢迷，後矚離婁豈驚寤。",
            "真化自然相隠顯，幻士謬爾生智故。",
            "有真無幻信誕分，此境易透亦難覷。",
            "要知萬理無不寔，聚散一致此焉悟。",
            "常記向時聞劇論，知自少年得真趣。",
            "風雲變態襟抱開，山水之樂仁智具。",
            "胡爲顰呻不料理，冰炭受坐瘧鬼怖。",
            "願君讀此一醒然，未負當年少陵句。"
        ],
        "title": "曉乘大霧訪仲固",
        "id": "27470aad-da24-4299-89f3-2e63dbee5ab9"
    },
    {
        "author": "胡寅",
        "paragraphs": [
            "高柟落繁蔭，茂竹疏泠風。",
            "小亭尋丈景，已冠一畝宮。",
            "況復哆北楹，方池渺溶溶。",
            "遊鯈亦何樂，動影相沖融。",
            "卉木羅以差，想見芳菲容。",
            "香枝寒月碎，雪架春雲濃。",
            "我來秋暮時，山葉般般紅。",
            "乃眷黄金花，尚閟東籬叢。",
            "維君抱材氣，志通身則窮。",
            "和璧獻未售，夜半光騰虹。",
            "樂歲突尚冷，初筵尊未空。",
            "恨我早病衰，不能卷千鍾。",
            "喜聞滌塵話，冰壺瑩心胸。",
            "又知此勝境，芹溪縈硯峯。",
            "昔有遺世士，烟霞眇飛蹤。",
            "先生儻邂逅，問訊爲我通。",
            "芝苗不足飽，多謝甪里翁。",
            "相期玉京路，手把青芙蓉。"
        ],
        "title": "題傅氏真意堂",
        "id": "7b40d717-23ac-47d3-97c2-ef1b776dcc47"
    },
    {
        "author": "胡寅",
        "paragraphs": [
            "七載飛電邁，百慮秋水澄。",
            "獨餘故鄉念，居然常兢兢。",
            "同是幔亭仙，乘風釣湘蒸。",
            "魚寄水千里，歷傳雲萬層。",
            "十論賜甚腆，一篇蒙未曾。",
            "登堂話衮衮，寓寢香凝凝。",
            "看君道氣充，可仰誰敢朋。",
            "寸陰謝尺璧，默然耀千燈。",
            "世路多招呼，掉首未渠譍。",
            "幽尋嘆川逝，彼寧記雲騰。",
            "但願我輩人，拳拳知服膺。",
            "聖門無閡轍，自畫理豈應。",
            "君子有所病，沒身名莫稱。",
            "虛生既何補，浪死誠堪懲。",
            "君仍詩律高，愧我酒量能。",
            "屬耳風雅頌，因忘斗與升。",
            "山林足奇觀，朱闌盍時憑。"
        ],
        "title": "和彥沖",
        "id": "34f3602f-fc49-4dd1-b03a-439247d7c634"
    },
    {
        "author": "胡寅",
        "paragraphs": [
            "詩腑五字城，酒腸九曲灣。",
            "興來摧高堅，觴至輸潺湲。",
            "眷此山澗曲，素緇邀畿寰。",
            "人境俱寄陶，陋巷同樂顔。",
            "新黍釀初熟，小槽泣微潜。",
            "僅堪代湯茗，敢望頹玉山。",
            "獨餘要眇音，超然難追攀。",
            "所頼見寬假，悲嗚三日閒。",
            "清風又吹句，玉佩崢瑶環。",
            "使我發深省，迷蕪自除刪。",
            "得意言語外，放懷天地間。",
            "人生貴知心，願言長往還。"
        ],
        "title": "和彥沖",
        "id": "47f48045-1cb0-4dcb-80c4-a8bfbec4c653"
    },
    {
        "author": "胡寅",
        "paragraphs": [
            "青天露坐月斂昏，忽見山燒明溪村。",
            "轉移胡床飽寓目，獵獵變態真難論。",
            "清湖之山峨帝閽，盤陀四隤如雲屯。",
            "千章大材翳山黑，忽作秋樹繁鮮縕。",
            "得非祝融張南軍，周騵漢幟雜邀巡。",
            "萆山奪壁秣且獵，陳皮較獲羣毛騂。",
            "又疑棲岩窮道人，鏖砂竈破寶魄淪。",
            "丹光飛飛弄明滅，怪氣閃閃騰輪囷。",
            "隨風廓爆聲何喧，遇澗緣絕勢復分。",
            "金虯赭虺怒鬰律，紫鳳朱鳥驚翔鶱。",
            "欲尋仙家訪桃源，武陵太守馳雙轓。",
            "紛敷絳雪土不濕，近遠蒸霞山正燃。",
            "離離點點羅星垣，燦燦爛爛披纈紋。",
            "巫陽研朱盡屈曲，盤印繚燼香氤氳。",
            "山清宛然大裘尊，藻粉之間繡光焞。",
            "侍官服章畫彤韎，佩玉環玦皆瓊璊。",
            "誰移太華玉井根，開此翠巘芙蓉園。",
            "徒勞禪宮詠火傘，豈媿花島歌紅雲。",
            "連岡槎牙宣空齦，缺壑侈哆呀殷唇。",
            "眉峰胡爲變賊赤，頂髻何事從僧髠。",
            "翻思元宵遊端門，巨鼇岌載蓬萊蹲。",
            "蜿蜒雙銜照天炬，十萬油蠟爭晨暾。",
            "只今留滯磎河盤，青熒一燈讀書殘。",
            "野人亦解相暖熱，坐使寒谷驚龍鸞。",
            "吁嗟此山美崇巒，若動若植方涵春。",
            "閩氓力耕地無草，歲歲爇薙供犂犉。",
            "火行于寒反行暄，忍使秀綠餘焦痕。",
            "爲翻銀河一洗濯，回祿雖熾應逃奔。",
            "每欽韓公觀陸渾，雄詞險句咻而燉。",
            "我猶皇甫爝不息，看君續焰輝無垠。"
        ],
        "title": "清湖山大火",
        "id": "95f74d2e-94fc-413f-8a6e-9061890f20a9"
    },
    {
        "author": "胡寅",
        "paragraphs": [
            "初識後亭山，一賞北岩秀。",
            "更聞將軍隠，飛策過雲岫。",
            "何爲英烈姿，石壁寄門竇。",
            "得非馬力竭，依險聊自救。",
            "無乃棄長弓，一念希不漏。",
            "餘情尚慳滯，嗔客來徑簉。",
            "唏雲翳凡木，涕雨滑峻甃。",
            "以君智慧鎧，與我忠信胄。",
            "才刃及詩鋒，勝客雜前後。",
            "懸崖雖仡仡，有進寂寞鬭。",
            "山靈方恫悔，斂迹祈恕宥。",
            "坐令蒙蔽景，倏變清明晝。",
            "前峯霄漢近，矗矗駭猱狖。",
            "絕澗雲練明，宛宛出篆籀。",
            "奇觀固難值，況復有清酎。",
            "不須待重九，菊蕊已堪齅。"
        ],
        "title": "遊將軍岩",
        "id": "62363ca2-8df6-4952-b11e-292a922ffd24"
    },
    {
        "author": "胡寅",
        "paragraphs": [
            "遐歸獲勝踐，風日清廣宙。",
            "途巘意未闌，景絕願初副。",
            "回巒豁大壑，萬古貯天漏。",
            "無人識秋河，此地一源透。",
            "鎔銀誰戲劇，擣玉供噴漱。",
            "未知三峽橋，與此孰雄陋。",
            "却來據盤石，雲氣滿襟袖。",
            "指顧組練軍，洶湧出左右。",
            "八元坐收功，獨聽九韶奏。",
            "摧岩决澗手，笑我泫寒溜。",
            "出入更回頭，雲水莽迷覆。",
            "歸瓶注小瀑，雪乳尚真鬭。"
        ],
        "title": "觀柳源瀑布",
        "id": "ac0889bc-1e42-44f5-b514-70162e22a475"
    },
    {
        "author": "胡寅",
        "paragraphs": [
            "青山畫出天台障，溪流宛是桃源漾。",
            "一菴深著翠微間，高閣更搴雲氣上。",
            "道人於此幾經春，七閏不作黄楊屯。",
            "孤標如松自磊砢，爽氣映竹長清真。",
            "爐中寒灰與心寂，世味只今餘好客。",
            "橫潭一笑得烹鮮，通道三杯酬蠟屐。",
            "願君勿羨飛升天，亦莫面壁沉幽禪。",
            "問雲何心不出岫，歸與吾黨相周旋。"
        ],
        "title": "題棲雲閣",
        "id": "66c125ee-3aae-48e5-a688-0a8f799f1d8f"
    },
    {
        "author": "胡寅",
        "paragraphs": [
            "銀竹森空映，湖光莽蒼中。",
            "不因風捲去，那得見沖融。"
        ],
        "title": "題四畫 清湖驟雨",
        "id": "80c0b740-35e3-4677-8616-f6f675e872d2"
    },
    {
        "author": "胡寅",
        "paragraphs": [
            "秋容何處佳，淡泊寄寒水。",
            "無滓湛遥天，我心正如此。"
        ],
        "title": "題四畫 潭溪秋碧",
        "id": "bf069cbd-6fd5-4385-bb63-2f34da905c87"
    },
    {
        "author": "胡寅",
        "paragraphs": [
            "騰龍紛野馬，非霧亦非烟。",
            "心共春山遠，詩憑淡墨傳。"
        ],
        "title": "題四畫 石峰春靄",
        "id": "ab5f75b4-6633-4453-8e4e-cd31aadf7095"
    },
    {
        "author": "胡寅",
        "paragraphs": [
            "熟醉蓮蕩風，未賞梅溪勝。",
            "踏雪訪屏山，今年得乘興。"
        ],
        "title": "題四畫 屏山夜雪",
        "id": "0be0bac1-b1e5-4bb2-a608-3ec484e93c31"
    },
    {
        "author": "胡寅",
        "paragraphs": [
            "不雨度十旬，山行尚清美。",
            "茲晨岣嶁南，昔者紫蓋尾。",
            "三益伏蒲公，眷我共遊徙。",
            "晉時雲龍寺，煇煇千柱啟。",
            "老禪贍幽思，靜室更經始。",
            "梁橑杉桂馥，窗戶水雲洗。",
            "況逢月幾望，天宇澹無滓。",
            "空庭竹柏影，藻荇漾流水。",
            "散衣捧皤腹，行食躡細履。",
            "不隨羽人夢，當處廣寒裏。",
            "何須霓裳曲，梵唄亦不起。",
            "紛紛共塵世，清絕乃有此。",
            "又嗟情事隔，不得久棲止。",
            "人生誰定閒，吾行未云已。"
        ],
        "title": "陪叔夏遊法輪",
        "id": "82dda389-f8ef-4877-a953-60fa9cd35158"
    },
    {
        "author": "胡寅",
        "paragraphs": [
            "仕進行所志，退居適吾情。",
            "本無顛瞑患，那有得失驚。",
            "想彼貪者狼，跋疐不少寧。",
            "又哀觸藩羝，兩角掛紫荆。",
            "君子但居易，肯與世轍爭。",
            "彼以戚戚終，我以坦坦生。",
            "斯堂誰所築，向公勇且英。",
            "百鍊見剛質，千尋抵孤清。",
            "藝蘭畹畹滋，栽竹箇箇成。",
            "無復笛三弄，只聞絃誦聲。",
            "客來引壺觴，客去山崢嶸。",
            "咄哉狙詐兒，夸眩機巧呈。",
            "揶揄復揶揄，鏡空難遁形。",
            "天命有通塞，況公負時名。",
            "唐濟嗣先業，選掄待揚庭。",
            "一朝看遊刃，光芒發新硎。",
            "十步即千里，紫氣無留行。",
            "青蠅失榛棘，周道如砥平。"
        ],
        "title": "賦向宣卿有裕堂堂在伊山桓伊舊隠也",
        "id": "a3b24220-c45d-42da-8aef-610749848acd"
    },
    {
        "author": "胡寅",
        "paragraphs": [
            "人墨兩相磨，此語昔賢嘆。",
            "平生幾兩屐，何用積不散。",
            "未忘文字耳，四寶且同案。",
            "陶泓有潤澤，毛穎稱詞翰。",
            "論交楮先生，相厚不相貫。",
            "直須造玄默，乃可發三粲。",
            "南山太古松，盈壑凌霄漢。",
            "煤珠貴輕遠，膠結要堅捍。",
            "脩圭及圓餠，脫手千金煥。",
            "寄君亦何意，往作文房伴。",
            "君子萬卷讀，胸次春冰泮。",
            "翻水即千篇，燁若雲錦爛。",
            "獵華將食實，以道自澡盥。",
            "當年伏蒲疏，慨欲排世難。",
            "民瘼今益深，山谷寧可玩。",
            "請君携此寶，慎勿比醫炭。",
            "恭惟上隆寬，繕寫臣謹按。",
            "當從黝然處，凜有光芒觀。",
            "繼君諸皇祖，勳德侑清祼。"
        ],
        "title": "以墨一品餉叔夏",
        "id": "d1a8915c-3958-4ad2-9182-197c34aec621"
    },
    {
        "author": "胡寅",
        "paragraphs": [
            "蟄蟲恰好雷聲發，更聽陽春歌白雪。",
            "仙葩亂墜絮繽紛，奇韻相高山嶮絕。",
            "筆尖不爲風力退，酒面肯作冰澌冽。",
            "千林萬木絢華滋，玉李銀桃幾時結。",
            "不將瑶草充大藥，獨愛浮筠凜高節。",
            "天公憫世緇塵土，故使萬穢蒙一潔。",
            "涵濡之力啟豐登，后稷資爲天下烈。",
            "手寒固已懶摶玩，齒病那敢夸嚼齧。",
            "清歡悵然懷舊賞，白戰漫爾踵前哲。",
            "却欣淑氣掃餘寒，杲日當天不勞揭。"
        ],
        "title": "和諸友春雪",
        "id": "f0c4db05-fff7-4e7a-9cf8-4a5701ae57dc"
    },
    {
        "author": "胡寅",
        "paragraphs": [
            "雪罷梅殘烟柳浮，上元燈火春風柔。",
            "紅蓮萬枝開岳縣，比似河陽花定羞。",
            "官松有明不敢斫，烏桕作燭供清愁。",
            "君能分光到蝸舍，爲遣華星三百毬。"
        ],
        "title": "上元寄向令豐之",
        "id": "d427d1b1-0d65-4b83-9dce-70af0b7d8a3f"
    },
    {
        "author": "胡寅",
        "paragraphs": [
            "憶昔筮仕初，典教洛學省。",
            "故家多遺俗，往叩冠屢整。",
            "得交邢公子，伯仲皆豪穎。",
            "湖園萬竿竹，伊水注深靜。",
            "藤林與花島，轉步即殊景。",
            "梅臺更稱奇，雲玉粲寒耿。",
            "官閒日從君，何宴不酩酊。",
            "每聞魁偉論，雖醉灑然醒。",
            "尋幽訪古徑，並轡緩無騁。",
            "向來春風鬢，忽忽雪飄頸。",
            "三川在何處，會合乃潭永。",
            "久要見襟抱，意態謝炎冷。",
            "顧予衰懦質，酬答忘形影。",
            "泛舟三百里，念我特相省。",
            "酒酣攄劇論，壯氣尚雄猛。",
            "樂將高歌發，忠以微語警。",
            "豈無一可恨，不肯破空境。",
            "石壇夜焚香，岩寺朝供茗。",
            "相逢多譏評，墨守卒未領。",
            "湘流平似席，告別理歸艇。",
            "願言頻惠音，庶以代咳謦。",
            "它年當扣門，此話欲重請。"
        ],
        "title": "贈邢子友",
        "id": "fb98b0e0-4d67-48d1-beb9-7baff6dbe8f0"
    },
    {
        "author": "胡寅",
        "paragraphs": [
            "身如槁木藏春色，眼似澄江映秋碧。",
            "洞庭湖上月同圓，石廩峯前人不識。",
            "從來說法閙雲林，直措人心定難得。",
            "豈關佛運有窮通，自是擔肩無膂力。",
            "看君古井直浪盡，閲世空花等塵寂。",
            "雖然獨飯一盂香，爭似分甘千百億。"
        ],
        "tags": [
            "洞庭湖"
        ],
        "title": "示法輪宗覺",
        "id": "c6a6d5c0-d97c-4202-b3a9-419d0625d903"
    },
    {
        "author": "胡寅",
        "paragraphs": [
            "白雲不爲輕風起，閒影融融映秋水。",
            "靜中觀物萬象呈，借問此心何所始。",
            "蚊飛蠓過那足問，要識人生行樂耳。",
            "君開小圃富幽致，自外而觀如畫裏。",
            "陶公高興只柴桑，晏子之居徒近市。",
            "春歸森森青竹上，秋盡離離從草靡。",
            "歲華流轉只常在，月魄盈虧未嘗死。",
            "經綸胸次自開泰，語笑尊前即傾否。",
            "君知消息何處來，於穆我師純不已。"
        ],
        "title": "仁仲小圃",
        "id": "0b229231-d9fb-431b-b1ef-20ce8c1acc25"
    },
    {
        "author": "胡寅",
        "paragraphs": [
            "臘雪不溉旱，天公念嘉生。",
            "稚春乃祁寒，號令如冬行。",
            "栗烈鼓噫氣，碎訇動霆聲。",
            "初疑雨翻盆，旋覺霰灑甍。",
            "暫止俄并集，中宵遽開明。",
            "衾裯起稜角，屏幌同戶楹。",
            "淅淅紙窗戰，鐺鐺銅漏驚。",
            "雞寒罷曉唱，鴉凍猶晨鳴。",
            "驚戒臧獲起，吹噓燎爐頳。",
            "開關醉魂醒，倚杖詩思清。",
            "便欲披鶴氅，豈思飲銀鐺。",
            "空濛勢轉盛，飛舞祥爭呈。",
            "月池方漫汗，潮山正崢嶸。",
            "詎應柳皆絮，却訝梅始英。",
            "荆璞羞自獻，藍田遣誰耕。",
            "塵埃爭受洗，糞壤叨蒙榮。",
            "幸已陴巘崿，若爲投澗坑。",
            "分功雨露澤，絢綵冰霜精。",
            "良足潤麥麰，未能浹粱秔。",
            "經旬苦料峭，三日觀熒晶。",
            "恍憶遊汴洛，都忘在湘衡。",
            "瑶林鄙王衍，冠玉懷陳平。",
            "亦念袁邵公，長安門自撐。",
            "更奇李侍中，淮蔡功先成。",
            "漸喜雲解駮，頻瞻日舒晴。",
            "昂然秀松出，倏爾危檐傾。",
            "牆角僅委積，瓦溝那持盈。",
            "朝暾破凝沍，淑氣蘇鰥煢。",
            "斷决岡隴色，斬餘白蛇橫。",
            "泮流溪谷響，擊碎珊瑚琤。",
            "瓶去蚌珠餐，庭空獅子獰。",
            "粉圖記姿態，不屑供使令。",
            "陡覺時序正，不令寒溫爭。",
            "冰泥就涸澀，卉木紛勾萌。",
            "蒨蒨弄池柳，煌煌然山櫻。",
            "了無半面粧，强學六出霙。",
            "二老久不覿，千篇諒難評。",
            "羔醪忍獨酌，鳳茗宜同烹。",
            "或且放筆快，敢言當敵勍。",
            "木桃得瓊玖，耳屬長謠賡。"
        ],
        "title": "人日驚蟄前數日大雪寄孫奇父韓叔夏",
        "id": "7874dfdc-3bf9-4101-884f-7106a9a9f29a"
    },
    {
        "author": "胡寅",
        "paragraphs": [
            "人生如浮雲，片片隨所起。",
            "值遇初偶然，解散亦俄爾。",
            "識君湘水頭，凝袂衡嶽裏。",
            "十年去何住，新化五百里。",
            "乘興出山來，相對淡無滓。",
            "因思相見初，賊幟森未弭。",
            "世事幾秋葉，壯懷今止水。",
            "堂堂普融老，鶴瘦松孤峙。",
            "廣舌浩江輸，迅機無箭擬。",
            "八請六道場，到處萬人喜。",
            "一燈千百焰，高第君得髓。",
            "法席既紹隆，詩鳴亦能似。",
            "衡門鮮晤語，杖錫盍留止。",
            "翩然復告辭，母病急甘旨。",
            "故知秉彝性，誰或外此理。",
            "爲話本來心，聞聞即彈指。"
        ],
        "title": "送智京長老智京普融上足也",
        "id": "43aa7c0c-54c8-4921-a043-147d35f8edd8"
    },
    {
        "author": "胡寅",
        "paragraphs": [
            "我是瘴嶺跕，誰爲青田真。",
            "若使新羽燕，老鷹安得親。",
            "君行何方來，袖有三吳雲。",
            "訪予墮珠玉，蟄戶開青春。",
            "無以答嘉贈，深衷宜重陳。",
            "仲尼且待賈，至寶宜貴珍。"
        ],
        "title": "示端推單普",
        "id": "b21c523f-fd18-491e-b153-0702263787e4"
    },
    {
        "author": "胡寅",
        "paragraphs": [
            "南土梅不貴，往往薪槱束。",
            "倖然傍寒廳，久亦未見錄。",
            "牆隈非所恨，自可凌冬發。",
            "奈何瑶臺伴，辱近紫姑闥。",
            "佳人雖薄命，時運忽來復。",
            "一朝蒙閔嘆，移近東家屋。",
            "孤根便靜深，池上映天碧。",
            "我爲渠主人，梅是先生客。",
            "且須創幽榭，賸與種脩竹。",
            "炎荒無雪片，且對冰花馥。",
            "西施佩生麝，姑射步微月。",
            "何當見舊官，應使中腸熱。"
        ],
        "title": "謝楊珣梅栽",
        "id": "bead21fc-e4a8-42b2-907f-d97cdbbbbbc6"
    },
    {
        "author": "胡寅",
        "paragraphs": [
            "茅容殺一雞，留半置庋板。",
            "奉親須肉味，對客但蔬飯。",
            "仲由身負米，豈顧人嗤莞。",
            "參乎三釜樂，不羨千金産。",
            "古今履誠信，薄俗行苟簡。",
            "競敲聲利關，汲汲組綬綰。",
            "指茲爲顯榮，于義遑復揀。",
            "賢如郭林宗，尚負牲牢赧。",
            "孝衰百行失，豈特厚賓饌。",
            "爲人在我爾，誰以力自限。",
            "今君修古道，田土亦未昄。",
            "带經已能克，扶耒意無撊。",
            "似聞收一稔，銍艾工日僝。",
            "茂筠爲載具，泛壑出𡾰嵼。",
            "歸家魚菽美，愉婉已在眼。",
            "君非沮溺流，文字富編撰。",
            "中扃務恬息，外慕正除剗。",
            "晚交慰荒蕪，切磋兼瑟僩。",
            "何時還過我，望望車有棧。",
            "梅花開正繁，飛雪待浮盞。"
        ],
        "title": "贈陳生",
        "id": "5af7bc94-74eb-4623-b36d-0ff056cb6917"
    },
    {
        "author": "胡寅",
        "paragraphs": [
            "雨多杖藜阻，室邇言少賒。",
            "示病今如何，起居諒能佳。",
            "小市禁宰割，每無魚與蛙。",
            "何以侑旅食，頃當羹莧茄。",
            "在昔多貧師，況自接東家。",
            "藥物有所缺，諭我心莫遐。",
            "明日能相遇，煮茗看荷花。"
        ],
        "title": "簡黎生生時旅寓郡庠",
        "id": "6666da55-d3c0-4c32-8af6-ccedf9f18195"
    },
    {
        "author": "胡寅",
        "paragraphs": [
            "吾生慚松獨，天賦比樗散。",
            "學道纔窺藩，聖門未容款。",
            "老來憂患集，鵻草經濕暵。",
            "衣带垂有餘，樗腹無可坦。",
            "跫然喜君至，肯就我乎館。",
            "一醉老瓦盆，寧用玻璃碗。",
            "春風正駘蕩，柳暗月欲滿。",
            "蚩蚩萬物類，混化胎與卵。",
            "吾儕幸襟靈，詩書足相伴。",
            "浩然天宇內，未暇論脩短。",
            "揚雄正希顔，曾子豈顧管。",
            "希聲非折楊，下士每大莞。"
        ],
        "title": "和蔡生",
        "id": "c8529e31-aaa5-4a3f-b9d2-9080e824cc7e"
    },
    {
        "author": "胡寅",
        "paragraphs": [
            "鄙人麗丹書，分合墮荒杳。",
            "玉郎胡爲來，高誼雲共眇。",
            "一年常惜日，四序乃過鳥。",
            "安能久相留，話別情太悄。",
            "離筵亦何有，瘴雨對蠻醥。",
            "羞以蛙與蛇，茹以芹及蓼。",
            "相將丹荔熟，悵望剝絳皎。",
            "愛君溫克姿，不被歡伯繞。",
            "緬懷君祖烈，德粹學甚窈。",
            "乃翁才情富，未試嗟折夭。",
            "早交論金蘭，晚契託蘿蔦。",
            "顧慚兼金贈，聊用苦語曉。",
            "發身在求仁，此理悟者少。",
            "人雖處塵世，心盍度塵表。",
            "凌霄而俛睨，萬物孰不小。",
            "規模要宏廓，聞見忌寡謏。",
            "南方君子居，吾敢廢强矯。",
            "勿興兒女戀，後會龜已兆。",
            "千山空稜層，萬水自漭渺。",
            "行行得夷路，長轡策騕褭。"
        ],
        "title": "送張倩歸衡嶽",
        "id": "c18b92ad-f7e3-42a5-8fed-582831de0a6c"
    },
    {
        "author": "胡寅",
        "paragraphs": [
            "西崦一株梅，在野何清麗。",
            "遥知不是雪，香散青林際。",
            "肆筵賓沓來，秉炬僕相遞。",
            "幸蒙五字詩，妙敵一言蔽。",
            "便恐清夜闌，行酒莫濡滯。",
            "莓苔何必掃，月地作瑶砌。",
            "細蕊護檀心，已带輕酸味。",
            "爲語青裙嫗，斤斧煩叱衛。",
            "會有移根人，趁得春風至。",
            "顆顆調君羹，年年映塵世。",
            "來遊者誰子，此興恐難繼。"
        ],
        "title": "邀朱推單令周尉賞西鄰野人屋前梅花次單令韻",
        "id": "fba2139a-b0ea-473e-b8f8-c4b749cd1848"
    },
    {
        "author": "胡寅",
        "paragraphs": [
            "穠李太穠華，夭桃苦夭麗。",
            "不如姑射子，仙質淡難際。",
            "破寒傳芳信，春意豈迢遞。",
            "亭亭映碧霄，茨屋安得蔽。",
            "一壺掃花陰，聊散客愁滯。",
            "千珠聯萬玉，襞積誰所砌。",
            "飛英時落盃，草木吾臭味。",
            "頗嫌三弄笛，聲雜鄭和衛。",
            "二公何惠然，悵望周郎至。",
            "哦詩要何似，孤絕表一世。",
            "風吹佳句來，端可使人繼。"
        ],
        "title": "周尉不來用單令韻見寄和之",
        "id": "62c59dbb-51f7-4d8d-bb3e-9d7036e256aa"
    },
    {
        "author": "胡寅",
        "paragraphs": [
            "官酒不可求，村釀不足酤。",
            "似聞糟床注，滴瀝真珠露。",
            "載醪欲相過，好語亦已屢。",
            "梅花雖零落，殘雪尚可顧。",
            "已捉籠中雞，仍擷園中茹。",
            "一壺便堪醉，不必更携具。",
            "數朝風雨濕，兩日已通路。",
            "行樂貴及時，蟋蟀歲云暮。"
        ],
        "title": "示周尉",
        "id": "d04106e2-8427-4ae7-91f5-95cf9666937b"
    },
    {
        "author": "胡寅",
        "paragraphs": [
            "中扃有天遊，一室四海見。",
            "倘無空虛地，六鑿互爭戰。",
            "琴堂故蕭爽，向也正牆面。",
            "棘茨莽蒙蔽，鼷鼠紛旋轉。",
            "剗除資豁達，頓覺雲水眩。",
            "瞰臨幽閣出，率畧重營繕。",
            "從容五六客，尚得摇歌扇。",
            "西山隔雉樓，佛髻三兩現。",
            "渺然宜北望，深碧湛芳蒨。",
            "羣峰湧翠浪，遠邇相明絢。",
            "珍禽知幾種，演漾花雪片。",
            "有時惠風來，輕皺蹙霜練。",
            "最憐明月夜，酒渴光可咽。",
            "主人藹優政，不媿宓子賤。",
            "撓之莫能濁，聊用青白燕。",
            "心澄迹自潔，眼靜照還徧。",
            "他年騰踏去，回觀等郵傳。",
            "只今簷前淥，但足注詩硯。",
            "予方混泥塗，每媿陪高宴。",
            "更書梁棟間，何以賁花縣。"
        ],
        "title": "題單令雙清閣",
        "id": "aa488bc1-3748-4a03-8b35-683f9eccedc9"
    },
    {
        "author": "胡寅",
        "paragraphs": [
            "浄綠環城亦何有，跳錦潜銀不容取。",
            "尚餘翠蓋擁紅粧，兩兩三三早秋後。",
            "秋官公廨臨池傍，結筠爲筏開軒窗。",
            "落日輕風泛船好，歡呼取笑徒相望。",
            "忽聞報予酒初熟，亟往從之傾白玉。",
            "疎蟬有思曳長繰，寒露無聲洗殘燠。",
            "君才豈合州縣勞，前雲後暉家世高。",
            "一經不但有遺訓，千古記注談滔滔。",
            "新州州土烝嵐瘴，從來只是居流放。",
            "於今多住四方人，況復爲官氣條暢。",
            "山肴野蔌應時須，真率相期久已渝。",
            "君今滿秩稍淹此，牛刀又欲將雞屠。",
            "嗟予衰謝人所去，晚交幸作年家遇。",
            "浮生聚首安得常，一笑傾懷亦難屢。",
            "莫辭瓶罄燭再然，異日重逢歌此篇。",
            "歲時豈忍無記述，明朝仲朔青龍年。"
        ],
        "title": "贈朱推",
        "id": "6fdf323d-a151-4cd8-b406-74d9ae964f51"
    },
    {
        "author": "胡寅",
        "paragraphs": [
            "誅茅自結林中屋，林密先刪百竿竹。",
            "南山獻狀漏南亭，北路行歌喧北曲。",
            "誰知江海蔡中郎，歲晚栖栖泊嶺陽。",
            "未有浄名方丈室，小齋聊寄錦江航。",
            "勸君須學逃名隠，題揭徒然絢黛粉。",
            "請看鄭圃四十年，妙在不知而不慍。",
            "我今亦住茅竹間，身世渾如繫纜船。",
            "空洞之中何所有，聖門勳業浩無邊。",
            "此君且伴幽人趣，時來豈不茅連茹。",
            "瓶罍果醉兩三人，會約伊渠杖藜去。"
        ],
        "title": "題蔡生竹裏茅簷似野航",
        "id": "a00a4396-12e5-4049-a4e6-bd0ed0cba6f6"
    },
    {
        "author": "胡寅",
        "paragraphs": [
            "舂簸精粗期適口，老夫脫粟艱難久。",
            "它山木臼纔百金，四市營求輒無有。",
            "願惟仁者試咄嗟，要使赤脚治勝斗。",
            "豈惟軟飯慰無牙，亦冀糠粞及雞狗。"
        ],
        "title": "求木磑于周尉",
        "id": "2a3b2499-d13a-4c85-9559-b5fd28f798fb"
    },
    {
        "author": "胡寅",
        "paragraphs": [
            "君不見韓退之，招喚劉師命。",
            "醉賞長安西郭梨，青天白日交相映。",
            "豈料炎荒中，好事如簡翁。",
            "彫冰剪玉春不融，二十五樹高籠松。",
            "風流八仙携草具，輕陰閣雨相隨去。",
            "朝同去，暮同歸，回頭翠微明日玉花飛。"
        ],
        "title": "同蔣德施諸人賞簡園梨花",
        "id": "d5efa56e-dc68-4f88-a72a-46507f785314"
    },
    {
        "author": "胡寅",
        "paragraphs": [
            "曹霸丹青徹馬骨，應師伯樂遺毛物。",
            "請看此圖筆外意，萬里人寰定超越。"
        ],
        "title": "畫馬",
        "id": "e0fa7f62-fe12-4578-88c4-38aba3be036a"
    },
    {
        "author": "胡寅",
        "paragraphs": [
            "江上春犂雨，當年力共强。",
            "只今對圖畫，臧穀兩亡羊。",
            "牧子鞭繩急，防渠犯苗稼。",
            "人人白水牯，豈必溈山下。"
        ],
        "title": "畫牛",
        "id": "76cc162d-29ea-49f7-9187-da3ed4015c45"
    },
    {
        "author": "胡寅",
        "paragraphs": [
            "欲結衡山茅，未買脩竹徑。",
            "杖藜借危亭，面勢五峯正。",
            "何人縱惡木，牆外巧翳映。",
            "揮斤快望眼，岳色涵空鏡。",
            "連岫忽生雲，又厄登臨興。",
            "吹開指顧間，獨立西風勁。",
            "天機進人事，衆定兩相勝。",
            "不競獨此心，萬象同一瑩。"
        ],
        "tags": [
            "衡山"
        ],
        "title": "題勝業悅亭",
        "id": "877dbb5f-7622-4c4d-81d1-56e1fc034a3e"
    },
    {
        "author": "胡寅",
        "paragraphs": [
            "美祿無過酒，星泉奠兩儀。",
            "端由皆作聖，意趣少人知。",
            "肇命惟元祀，迎春祝壽祺。",
            "功深資藥石，力厚起疲羸。",
            "若羨千鍾美，休嫌九醖遲。",
            "忘情惟大禹，無量乃宣尼。",
            "抔飲觴初濫，留連禍始基。",
            "先王防以禮，後世利其資。",
            "默識人情異，參稽俗習移。",
            "放懷無事矣，問口縱言之。",
            "惑溺終長夜，奢殘竟作池。",
            "包茅齊服楚，奏鼓胤征羲。",
            "大澤斬蛇後，當爐折券時。",
            "彭城正高會，睢水已填尸。",
            "謫去憂占鵩，歸來喜受釐。",
            "缾盆感田父，餔餟念湘纍。",
            "壑谷中宵問，糟丘一簣虧。",
            "怒排樊噲盾，吐卧允之頤。",
            "擊幘籠錢鳳，爭權殺魏其。",
            "脫靴慚力士，飛燕忤楊妃。",
            "司隸要殊切，虞人獵已馳。",
            "魏文敦信義，王猛用鈐鎚。",
            "有客言雖吃，何人字識奇。",
            "裸身荒已甚，滌器事還卑。",
            "軟飽深形頌，醒狂屈受譏。",
            "雖將齊物我，亦合悼功緦。",
            "渭水歌初闋，高陽伴蚤稀。",
            "湖船回太白，水殿燕西施。",
            "薤露停杯唱，鯨魚入海騎。",
            "緬懷七子會，悵望八仙期。",
            "瀟灑斜川影，風流曲水湄。",
            "日斜休百拜，罍恥便三辭。",
            "頭上巾頻漉，腰間鍤自隨。",
            "諒難操北斗，且復坐東籬。",
            "西海桃垂實，南山豆落萁。",
            "無違商士誥，宜葺杜康祠。",
            "李脫朱溫穽，劉爲石勒縻。",
            "死生當有在，王伯豈由斯。",
            "五斗酲方解，三人影對嬉。",
            "高談傾坐聽，痛飲亦吾師。",
            "責味曾圍魯，提筒更憶郫。",
            "安能洗晏粉，聊復漲黄陂。",
            "章子以孝顯，酆舒因俊危。",
            "夫妻不成屬，父母或貽罹。",
            "詎比華茵污，寧虞窟室隳。",
            "壁懸疑角影，車載號鴟夷。",
            "口不掛臧否，醯猶和薄醨。",
            "立苗諷鋤惡，種秫待充饑。",
            "雨落香檀注，春融綠髓脂。",
            "雲輕浮蟻子，金嫩寫鵝兒。",
            "滴滴葡萄顆，涵涵鸚鵡巵。",
            "胸吞九雲夢，筆走萬蛟螭。",
            "風月江山好，賓朋笑語宜。",
            "繡簾初靜捲，銀燭已高垂。",
            "儼雅神仙坐，紛羅水陸奇。",
            "色深迷琥珀，光溢艷琉璃。",
            "綠笛翻羅袖，紅潮上玉肌。",
            "獻酬俱繾綣，沾洽盡融怡。",
            "不問簷花落，惟愁畫角吹。",
            "初筵何抑抑，屢舞忽僛僛。",
            "寒食梨花發，重陽菊蕊披。",
            "龍山猶可想，洛浦尚能追。",
            "月滿倚瓊樹，雨餘攀柳枝。",
            "高飛鴻鵠遠，左手蟹螯持。",
            "賢聖分清濁，青齊辨等衰。",
            "市沽難共食，家釀恐成私。",
            "算爵商壺矢，忘杯泥夾棋。",
            "資深酣道韻，端的露天倪。",
            "翠竹沉雲色，酴醿浸玉蕤。",
            "過咽輸浩渺，赴吻重漣漪。",
            "捲盡青荷葉，顛飄白接籬。",
            "野畦供鼓吹，幽鳥奏塤箎。",
            "但看朱成碧，那知玉作瓷。",
            "長瓶卧荒草，山郭颭青旗。",
            "目井欣投轄，窺門悵縶驪。",
            "提壺留客住，杜宇勸人歸。",
            "碧嶂下紅日，飛霜點黑髭。",
            "邴原良自苦，畢卓未爲癡。",
            "處士林泉適，騷人景物悲。",
            "放臣離國恨，遷客去鄉思。",
            "須藉杯中物，聊舒鏡裏眉。",
            "蹔時澆磊磈，到處吐虹霓。",
            "但戒零霜露，無勞灑涕洟。",
            "從教禁網密，莫遣醉鄉迷。",
            "爲沃塵生肺，應防水尅脾。",
            "破除閒病惱，斷送老頭皮。",
            "埋玉空煩酹，揮金莫計貲。",
            "三行何法制，五齊孰官司。",
            "喜怒或交作，陰陽因并毗。",
            "達人眇天地，曲士謹毫釐。",
            "夜汲文園井，朝餐大谷梨。",
            "渴心便淥醑，大戶怕甘酏。",
            "滋味將何比，經綸倘在茲。",
            "一尊常準擬，三頃要耘治。",
            "吾道久榛莽，世途多虎貔。",
            "黄封憶內醖，絺繡念宗彝。",
            "傅說膺新命，曹參守舊規。",
            "羣生思覆護，寰海厭澆漓。",
            "倘負膏肓疾，須憑國手醫。",
            "欲傳方法者，把盞詠吾詩。"
        ],
        "title": "古今豪逸自放之士鮮不嗜酒以其類也雖以此致失者不少而清坐不飲醒眼看醉人亦未必盡得蓋可考矣予好飲而嘗患不給二頃種秫之念往來於懷世網嬰之未有其會因作五言酒詩一百韻以寄吾意雖寄古人陳迹并及酒德之大概以爲開闢醉鄉之羽檄參差反復不能論次也同年兄唐仲章聞而悅之因錄以寄庶幾茲鄉他日不乏寶鄰爾",
        "id": "9b3434de-c7b6-4134-bc6d-1f08ec287426"
    },
    {
        "author": "胡寅",
        "paragraphs": [
            "聖道原來不易窮，君今何處覓同風。",
            "唐虞世遠精神在，鄒魯人歸事業崇。",
            "德性未尊須强學，道心纔勝即收功。",
            "他時杯酒論暌闊，應有微言激懦衷。"
        ],
        "title": "送黎才翁往荆門",
        "id": "9b850f74-0c24-4087-b3e8-cbf484b79b91"
    },
    {
        "author": "胡寅",
        "paragraphs": [
            "四海兵戈裏，一家風雨中。",
            "逢人問消息，策杖去西東。",
            "歷數前朝亂，何曾掃地空。",
            "山居自有樂，時對主人翁。"
        ],
        "title": "文定題范氏壁次韻",
        "id": "76bfb10f-5dd4-41da-8f74-c91e30e91dd3"
    },
    {
        "author": "胡寅",
        "paragraphs": [
            "風急灘聲亂，雲紅雪意酣。",
            "空庭初霰集，寒硯忽冰涵。",
            "天造推移密，人情冷煖諳。",
            "江頭聊問信，春到一枝南。"
        ],
        "title": "初至青湘聞安仁帥司爲曹成所襲四首  其一",
        "id": "571552fb-d6ec-4fa4-bb86-a7c007f9b726"
    },
    {
        "author": "胡寅",
        "paragraphs": [
            "稅鞅年華暮，圍爐夜飲酣。",
            "雪梅清共映，沙水凍相涵。",
            "遠意人誰會，殊方俗未諳。",
            "前冬發湖北，今日滯湘南。"
        ],
        "title": "初至青湘聞安仁帥司爲曹成所襲四首  其二",
        "id": "39b2e17b-e915-4b8c-940f-ea22c188482c"
    },
    {
        "author": "胡寅",
        "paragraphs": [
            "有道持危國，無人識素書。",
            "屢驚時易失，更覺意難如。",
            "莽莽旌旗暗，紛紛組綬紆。",
            "白雲一天地，今日又遷居。"
        ],
        "title": "初至青湘聞安仁帥司爲曹成所襲四首  其三",
        "id": "8cba67ff-8a8d-4716-b2ab-2ec36b788021"
    },
    {
        "author": "胡寅",
        "paragraphs": [
            "結束趨安地，征營報急書。",
            "諸軍聞好在，元帥竟何如。",
            "歲晏風雲慘，天低嶺海紆。",
            "悲歌撫長劍，吾道敢懷居。"
        ],
        "title": "初至青湘聞安仁帥司爲曹成所襲四首  其四",
        "id": "a84088ec-22de-46db-95d3-9af460492b57"
    },
    {
        "author": "胡寅",
        "paragraphs": [
            "偶向紅塵得此生，歲寒松竹尚多情。",
            "道人亦有生前契，幽處開軒巧見迎。"
        ],
        "title": "題嶽麓西軒三絕  其一",
        "id": "9cba8e96-ef3b-4fad-8e88-78a59ed6cca5"
    },
    {
        "author": "胡寅",
        "paragraphs": [
            "月戶風窗悄不扃，靜中真樂故難名。",
            "山泉未識幽人意，自作穿林寫壑聲。"
        ],
        "title": "題嶽麓西軒三絕  其二",
        "id": "1a215ec8-9166-470d-8324-2ac99a0d0e09"
    },
    {
        "author": "胡寅",
        "paragraphs": [
            "山雨冥濛久未晴，袖中長笛爲君橫。",
            "一聲吹破浮雲色，歸去呼船載月明。"
        ],
        "title": "題嶽麓西軒三絕  其三",
        "id": "11c0ee6d-fa6c-47c9-84c2-b50c04b70a9e"
    },
    {
        "author": "胡寅",
        "paragraphs": [
            "老屋蕭疎四五椽，瓦爐香冷斷諸緣。",
            "客來若問名軒意，莫似維摩但默然。"
        ],
        "title": "題指南軒二絕  其一",
        "id": "b16a2fa9-d8b0-43c5-b1ee-50a366175ddc"
    },
    {
        "author": "胡寅",
        "paragraphs": [
            "軒轅逸駕已旋歸，赤水玄珠却背馳。",
            "南去北來何處是，坐令楊子泣多岐。"
        ],
        "title": "題指南軒二絕  其二",
        "id": "944b0414-3316-45a6-b9ec-1721222790c8"
    },
    {
        "author": "胡寅",
        "paragraphs": [
            "坐看嘉樹溢枯流，快作南江汗漫遊。",
            "曉岸林巒光寫鏡，夜窗風露冷涵秋。",
            "謏聞豈解論三豕，澀思真如曳九牛。",
            "但喜維舟時接席，一篇珠玉勝封侯。"
        ],
        "title": "和鄧友直",
        "id": "b49af3f7-69fc-4c1a-bfa9-960affcad678"
    },
    {
        "author": "胡寅",
        "paragraphs": [
            "歸興逢山便解頤，上人多思乞留詩。",
            "千岩萬壑經行處，他日煩師覓舊題。"
        ],
        "title": "示黄岡長老二絕  其一",
        "id": "371fc50e-509c-48cd-aa41-b10ba8c2494d"
    },
    {
        "author": "胡寅",
        "paragraphs": [
            "落日溪橋佇立時，溪雲歸盡月生遲。",
            "溪聲漏洩真消息，借問溪翁却不知。"
        ],
        "title": "示黄岡長老二絕  其二",
        "id": "4f941ed5-06cd-41d7-afd9-29b607f3ca45"
    },
    {
        "author": "胡寅",
        "paragraphs": [
            "何年落月掛蒼山，長似瑶梳插翠鬟。",
            "擬琢半輪營魄處，莫教如玦只如環。"
        ],
        "title": "題上饒半月岩四絕  其一",
        "id": "80f450de-0177-463e-963a-ec09ceaac54d"
    },
    {
        "author": "胡寅",
        "paragraphs": [
            "瓊樓玉宇匝天開，織女天孫靜往來。",
            "月姊故應羞老退，譴除私館墮岩隈。"
        ],
        "title": "題上饒半月岩四絕  其二",
        "id": "7caaf79b-dc4d-4792-933f-0c5dc0f62bb0"
    },
    {
        "author": "胡寅",
        "paragraphs": [
            "每見雲端上下弦，遥憐破鏡兩娟娟。",
            "願移此景蟾宮去，日月當令一再圓。"
        ],
        "title": "題上饒半月岩四絕  其三",
        "id": "2467e056-8229-417c-9d76-3acf7595116a"
    },
    {
        "author": "胡寅",
        "paragraphs": [
            "非關狡兔月中藏，肯與癡蟆飽寸腸。",
            "只恐世人嫌冷看，故依雲岫掩寒光。"
        ],
        "title": "題上饒半月岩四絕  其四",
        "id": "c4e02170-2cbb-4664-9cbc-8ab9744ae8aa"
    },
    {
        "author": "胡寅",
        "paragraphs": [
            "夫君自是雪霜姿，落筆風生更不疑。",
            "留向岩前弄明月，桂枝相伴影參差。"
        ],
        "title": "題郭伯成畫竹月岩寺",
        "id": "ad7ab4d0-a6ca-445f-9d06-6e69b2b362ea"
    },
    {
        "author": "胡寅",
        "paragraphs": [
            "可但文翁會寫真，典型今見一枝新。",
            "含風带雨蕭然意，共看林宗墊角巾。"
        ],
        "title": "題郭伯成畫竹道傍人家作雨勢",
        "id": "b973a94d-5be5-484a-b44f-40e8ea4f4466"
    },
    {
        "author": "胡寅",
        "paragraphs": [
            "手遮西日到疎山，忽得昏鴉斂翅間。",
            "未暇拈香參佛祖，且須襆被扣禪關。",
            "月林散影參差靜，風磬傳音窈渺閒。",
            "擬買一廛通水竹，杖藜他日寄疎頑。"
        ],
        "title": "過疏山題一覽亭梁谿公所書也二首  其一",
        "id": "9bbc249a-eb56-46b8-a3a3-126202673da5"
    },
    {
        "author": "胡寅",
        "paragraphs": [
            "林梢斜月墮金盆，接影蒼茫白霧翻。",
            "欲倚小欄收遁景，試憑長嘯卷遐昏。",
            "寒山濯濯空堆皺，野水瀰瀰不待源。",
            "莫道此亭觀覽富，未如賓日上天門。"
        ],
        "title": "過疏山題一覽亭梁谿公所書也二首  其二",
        "id": "3dfd8823-0ed4-4d5c-b25d-5a9a40803605"
    },
    {
        "author": "胡寅",
        "paragraphs": [
            "莫話蔣陵陳迹，青松翠碧躋攀。",
            "此別再遊何日，夢魂長遶湖山。"
        ],
        "tags": [
            "西湖"
        ],
        "title": "同余汝霖遊西湖觀天竺觀音永懷林和靖三絕  其一",
        "id": "abe158c7-8653-489e-a112-d94990e75377"
    },
    {
        "author": "胡寅",
        "paragraphs": [
            "岩前晴日蔭樹，林下微風采蘭。",
            "臨水更無塵想，望雲時有遐觀。"
        ],
        "tags": [
            "西湖"
        ],
        "title": "同余汝霖遊西湖觀天竺觀音永懷林和靖三絕  其二",
        "id": "be431a14-e557-4648-bf26-47faafe27ef2"
    },
    {
        "author": "胡寅",
        "paragraphs": [
            "劫火不燒大士，寒泉誰薦先生。",
            "跋馬與君弔古，西風落日凄清。"
        ],
        "tags": [
            "西湖"
        ],
        "title": "同余汝霖遊西湖觀天竺觀音永懷林和靖三絕  其三",
        "id": "2d95fcdd-b87b-45b3-b5a5-cfcb18690bc7"
    },
    {
        "author": "胡寅",
        "paragraphs": [
            "亂後風塵稍破昏，歸來骨肉喜全存。",
            "飲君竹葉醉不惜，映我梅花香正繁。",
            "問學據今宜了了，唱酬從此定源源。",
            "夜寒踏碎灘頭浪，爲篤平生友弟恩。"
        ],
        "title": "初歸范伯達弟相會夜歸有成",
        "id": "d1f633bc-f646-4874-953f-4e5a73e74e9b"
    },
    {
        "author": "胡寅",
        "paragraphs": [
            "去年已向爆聲殘，曉氣絪縕雨不寒。",
            "玉佩想聞趨桂殿，綵衣遥祝獻椒盤。",
            "千齡帝運方更始，一統王春正履端。",
            "不與時光共流轉，此心那更覓人安。"
        ],
        "title": "癸丑元日文定時留豐城今歸青湘唁家",
        "id": "662dd9bc-f70c-41e6-8982-5a5452397988"
    },
    {
        "author": "胡寅",
        "paragraphs": [
            "雪後雲收萬里天，春從何處著山川。",
            "紅邊綠外無窮思，莫道今年似去年。"
        ],
        "title": "和仁仲春日十絕  其一",
        "id": "a9cd8888-a363-4514-91cc-fb5767505076"
    },
    {
        "author": "胡寅",
        "paragraphs": [
            "氣浹高深物物蘇，問言還有欠春無。",
            "桃紅李白猶閒事，麟鳳應來瑞此都。"
        ],
        "title": "和仁仲春日十絕  其二",
        "id": "bf79d3ff-8bfb-4561-86b1-f2e6454e9d21"
    },
    {
        "author": "胡寅",
        "paragraphs": [
            "雨細雲輕隠隠雷，東君行樂正徘徊。",
            "欲教遊客留連醉，須放名花次第開。"
        ],
        "title": "和仁仲春日十絕  其三",
        "id": "2f2d91bf-1d65-460b-883b-e1b9dedc736e"
    },
    {
        "author": "胡寅",
        "paragraphs": [
            "莫笑遊人冷落時，風光流轉不須疑。",
            "去年草色空成恨，今歲花光又滿枝。"
        ],
        "title": "和仁仲春日十絕  其四",
        "id": "4474ce9d-a4e1-4f57-ac23-3415ff288bea"
    },
    {
        "author": "胡寅",
        "paragraphs": [
            "燕舞方酣鶑又啼，草堂春睡日平西。",
            "枝頭有酒尋花去，小雨冥冥漸作泥。"
        ],
        "title": "和仁仲春日十絕  其五",
        "id": "8a8e1e90-ce3f-4919-9e07-683979b845d1"
    },
    {
        "author": "胡寅",
        "paragraphs": [
            "行春對酒滿壺頻，樂此春風自在身。",
            "須信壺中春不老，何人作計强留春。"
        ],
        "title": "和仁仲春日十絕  其六",
        "id": "250b5568-fb5e-46b4-bb81-e18fb4c21695"
    },
    {
        "author": "胡寅",
        "paragraphs": [
            "年年綠水送殘紅，不怨東君只怨風。",
            "芳草連雲愁更遠，勸君當醉萬花中。"
        ],
        "title": "和仁仲春日十絕  其七",
        "id": "2d4aae83-7063-49d1-8812-c9a49ab9f16a"
    },
    {
        "author": "胡寅",
        "paragraphs": [
            "萬卉千葩自不同，吹開只是一般風。",
            "對花不見花開處，却恐嬉遊興易窮。"
        ],
        "title": "和仁仲春日十絕  其八",
        "id": "7d7ec871-f0e0-4deb-99c4-a8c2d913037c"
    },
    {
        "author": "胡寅",
        "paragraphs": [
            "洛陽風俗事栽花，流水園林眇一涯。",
            "移得舊根春不老，錯疑蜂蝶過隣家。"
        ],
        "title": "和仁仲春日十絕  其九",
        "id": "c2ca781e-1011-463c-a399-0fd6e0895620"
    },
    {
        "author": "胡寅",
        "paragraphs": [
            "陋巷當年只屢空，于今還詠舞雩風。",
            "已推寶瑟鏗然後，莫認青春醉眼中。"
        ],
        "title": "和仁仲春日十絕  其一○",
        "id": "4e872956-ea4d-4189-9692-41ae18d7773c"
    },
    {
        "author": "胡寅",
        "paragraphs": [
            "試問雲山數歲華，寒梅吹盡兩年花。",
            "倦遊吳楚六千里，幸脫兵戈三四家。",
            "那用有田從桀溺，且欣無疾住毗耶。",
            "欲將別後從頭說，滿眼春酤盡更賒。"
        ],
        "title": "將次鍾鄉先寄處厚唐丈",
        "id": "1eae457b-544e-4803-892a-d23ba5c95f94"
    },
    {
        "author": "胡寅",
        "paragraphs": [
            "一行作吏擲分陰，世路塵勞滿客襟。",
            "三語風流歸夢想，十年書問寄浮沉。",
            "門前種柳春光好，堂上鳴絃古意深。",
            "別後新詩都覓取，對哦湘淥醉還斟。"
        ],
        "title": "示阮冠",
        "id": "398897d1-64bd-418d-a456-6578291bcccc"
    },
    {
        "author": "胡寅",
        "paragraphs": [
            "雄城千雉壓江橫，倒影蛟龍十里明。",
            "欲倚危欄舒遠眺，東風無力暮雲平。"
        ],
        "title": "再遊嶽麓示法光其鄰道林人言陶士衡舊居也五絕  其一",
        "id": "c08fd690-952c-4c32-a1b8-d20fd1acb5f2"
    },
    {
        "author": "胡寅",
        "paragraphs": [
            "火宅清凉定幾時，三車門外世終迷。",
            "青蓮紺宇憑何住，片雪紅爐只自知。"
        ],
        "title": "再遊嶽麓示法光其鄰道林人言陶士衡舊居也五絕  其二",
        "id": "2215d002-2e2b-4cc0-8c0e-4312477c606c"
    },
    {
        "author": "胡寅",
        "paragraphs": [
            "樓船東下啟扶桑，千古英明日月光。",
            "未必此心如古井，且應蒼檜比甘棠。"
        ],
        "title": "再遊嶽麓示法光其鄰道林人言陶士衡舊居也五絕  其三",
        "id": "848493dd-483a-4388-b4d1-c12345977caf"
    },
    {
        "author": "胡寅",
        "paragraphs": [
            "舊詩不省作何言，新句無奇墨亂翻。",
            "要是雲山通宿契，故將文字寄深論。"
        ],
        "title": "再遊嶽麓示法光其鄰道林人言陶士衡舊居也五絕  其四",
        "id": "5a150aa5-365e-40eb-905d-4ae3083e8996"
    },
    {
        "author": "胡寅",
        "paragraphs": [
            "草堂何日傍雲根，借問隣家兩足尊。",
            "欲買漁舟繫江樹，先憑屐齒記苔痕。"
        ],
        "title": "再遊嶽麓示法光其鄰道林人言陶士衡舊居也五絕  其五",
        "id": "bccd7e92-2b63-4bc1-a74e-8342e1a92c4a"
    },
    {
        "author": "胡寅",
        "paragraphs": [
            "身在山中不見山，山前行客未能閒。",
            "何人水墨秋毫外，十里湖西尺寸間。"
        ],
        "title": "題湘西小景",
        "id": "8aa449ea-cdbe-4778-80ab-9da1f85ffa45"
    },
    {
        "author": "胡寅",
        "paragraphs": [
            "卜宅元郎豈偶然，江山千古共流傳。",
            "乾坤巨石知多少，待看中興第二篇。"
        ],
        "title": "題浯溪小景",
        "id": "c2087ed5-57cf-4ed4-b0c9-1064ba149217"
    },
    {
        "author": "胡寅",
        "paragraphs": [
            "出岫無心倦即還，悠然信馬望南山。",
            "忽驚蓮社青萍合，却到蓬壺白日閒。",
            "方士內丹論九轉，導師平地設三關。",
            "不知洙泗真消息，誰可相期一解顔。"
        ],
        "title": "自勝業寺過銓德觀",
        "id": "6f0cc51f-dfda-48f4-9cf1-aadd27f4b1a8"
    },
    {
        "author": "胡寅",
        "paragraphs": [
            "紫極題詩歲月深，秋風懷感重沉吟。",
            "殷勤種此一庭玉，回薄依然萬古心。",
            "獨有佳名追綵筆，誰將幽思入瑶琴。",
            "蕭蕭醉掃筆池石，水月光中覓至音。"
        ],
        "title": "題銓德秋聲堂",
        "id": "defce039-3cb7-410e-835b-8060d150fa22"
    },
    {
        "author": "胡寅",
        "paragraphs": [
            "霧豹成文不厭深，喧卑何事競翰音。",
            "爲言墨客誇三賦，那似仙翁振八吟。",
            "欲繼高蹤其敢後，下看浮世豈須臨。",
            "何時蠟屐携筇杖，來撥衡雲一萬尋。"
        ],
        "title": "和鍾漕汝强四首  其一",
        "id": "d2ae7085-04ee-4cd6-9675-cb386cc3a4d0"
    },
    {
        "author": "胡寅",
        "paragraphs": [
            "丈人愛客酒杯深，更和南山白石音。",
            "大戶不知濡首節，逸才應笑撚髭吟。",
            "箴規有過風雷益，儆策無窮地澤臨。",
            "每憶向來談讌處，桃花流水路難尋。"
        ],
        "title": "和鍾漕汝强四首  其二",
        "id": "3937a95d-e9a0-433a-891c-ed891513069f"
    },
    {
        "author": "胡寅",
        "paragraphs": [
            "風日薰薰草樹深，黄鸝遷木送新音。",
            "有懷春服成雩詠，遥想青山伴醉吟。",
            "詩老幽棲雖地僻，聖君高拱正天臨。",
            "未須靜處論方藥，會見蒲輪遠訪尋。"
        ],
        "title": "和鍾漕汝强四首  其三",
        "id": "05d802e3-734c-4a71-8c9f-d5af535c23fa"
    },
    {
        "author": "胡寅",
        "paragraphs": [
            "雲自高閒水自深，此間誰契不傳音。",
            "倦飛偶作歸田賦，高卧時爲梁甫吟。",
            "爲己宮牆當獨詣，過門車馬肯相臨。",
            "惟公知我迂愚甚，枉直何曾較尺尋。"
        ],
        "title": "和鍾漕汝强四首  其四",
        "id": "4f57fb60-d15e-4993-81d1-d23ee4b112c9"
    },
    {
        "author": "胡寅",
        "paragraphs": [
            "本來秋月映澄潭，牆面猶須學二南。",
            "徑路枉尋難直尺，巵言暮四等朝三。",
            "文如楮葉何勞刻，道在蒲團恐費參。",
            "玉帛雍雍王會處，禹宮惆悵一精藍。"
        ],
        "title": "和曾漕吉甫",
        "id": "0a70a394-1557-45be-818d-4f0518158223"
    },
    {
        "author": "胡寅",
        "paragraphs": [
            "舒捲高低晴復陰，澹然無滓亦無心。",
            "不知底處相齊得，且倚危欄一散襟。"
        ],
        "title": "題雲峰齊雲閣示住山思達二絕  其一",
        "id": "32e2ab75-07af-4742-9e73-35a1e35e9b2e"
    },
    {
        "author": "胡寅",
        "paragraphs": [
            "秀色參差千萬端，浩然無礙碧天寬。",
            "上人若見相齊處，試與憑欄指似看。"
        ],
        "title": "題雲峰齊雲閣示住山思達二絕  其二",
        "id": "99fdc496-c35c-4ae6-b50b-67a3149a6b0f"
    },
    {
        "author": "胡寅",
        "paragraphs": [
            "長官冰操正飄纓，嘆息東流宰木青。",
            "佳句不隨方士化，故應留作換鵝經。"
        ],
        "title": "題浄明觀",
        "id": "b2920f1b-9605-4a75-a63d-a3d6ad714d17"
    },
    {
        "author": "胡寅",
        "paragraphs": [
            "誰言無路出塵氛，丹竈初聞一語真。",
            "窗外未堆千嶂玉，坐中先盎一壺春。"
        ],
        "title": "題劉練師屋壁",
        "id": "f561bdfd-a64d-4927-a9bf-d1908f119925"
    },
    {
        "author": "胡寅",
        "paragraphs": [
            "石室流傳一草衣，草衣消息了無違。",
            "此山只是如如體，休向山中覓祖師。"
        ],
        "title": "題草衣岩",
        "id": "50e5b52c-fb99-408d-bd40-b1381d0db1c8"
    },
    {
        "author": "胡寅",
        "paragraphs": [
            "曉色空明衡嶽南，一塵那復隔仙凡。",
            "貫時松竹色自好，破臘雷霆聲未咸。",
            "萬里鮫綃開步障，千金火浣試春衫。",
            "漁舟不與人供畫，獨駕雲濤月滿帆。"
        ],
        "title": "臘雷春雪示吉甫",
        "id": "4d6da1e8-9abe-4d5c-8374-1c0402b8235d"
    },
    {
        "author": "胡寅",
        "paragraphs": [
            "黄梅作雨暗朝曛，山北山南路不分。",
            "知我與君非俗駕，曉天收盡五峯雲。"
        ],
        "title": "同邢子晉范伯達遊方廣二絕  其一",
        "id": "2cc3f906-87d7-40cd-9e5b-83b9c59457a5"
    },
    {
        "author": "胡寅",
        "paragraphs": [
            "瑶階金殿湧青蓮，此是南山小有天。",
            "詩客若爲深避酒，道人無奈不參禪。"
        ],
        "title": "同邢子晉范伯達遊方廣二絕  其二",
        "id": "6152199a-05bf-4737-9d32-58ff68bd1b13"
    },
    {
        "author": "胡寅",
        "paragraphs": [
            "準擬清光滿十分，論文那用醉紅裙。",
            "天公有意韜陰采，風伯無威掃曳雲。",
            "東道浴兒方洗腆，南齋留客更殷勤。",
            "朦朧碧澗三更路，衣袂翛然桂子芬。"
        ],
        "title": "仲秋赴伯達浴兒會不見月",
        "id": "3b92d069-85d6-49df-b6ae-46c8e0e98aa0"
    },
    {
        "author": "胡寅",
        "paragraphs": [
            "淅淅風摇玉露秋，尚懷分柿半山不。",
            "衆香肯共維摩飯，元亮聊同惠遠遊。",
            "薈蔚彫零岩壑露，佩環清越澗泉幽。",
            "青鞋本自無泥滓，更約諸峯最上頭。"
        ],
        "title": "將遊上封先寄南臺玨老",
        "id": "d32f426f-941f-4c60-aee2-c65c1833bc7c"
    },
    {
        "author": "胡寅",
        "paragraphs": [
            "仰止高高幾夢思，躋攀乘興遂忘疲。",
            "直須駐足青冥上，方信前山次第卑。"
        ],
        "title": "登上封三絕  其一",
        "id": "69fa621b-54d9-47d6-a8e0-50efaa993c97"
    },
    {
        "author": "胡寅",
        "paragraphs": [
            "山下陰睛只蔽虧，山中烟靄更迷離。",
            "天風忽與遊人便，吳楚屯雲萬里披。"
        ],
        "title": "登上封三絕  其二",
        "id": "27eaa3e9-7249-49f9-bad2-1ddc4095a24e"
    },
    {
        "author": "胡寅",
        "paragraphs": [
            "北斗回杓正指西，丹梯從此與天齊。",
            "爲君挹注銀潢水，一洗人間火宅迷。"
        ],
        "title": "登上封三絕  其三",
        "id": "06f2c8d4-9131-45d2-9643-c729e69d97c5"
    },
    {
        "author": "胡寅",
        "paragraphs": [
            "繡衣御史有前聞，衲子禪師亦好文。",
            "出稟聖謨蘇瘵俗，坐持詩律戰魔軍。",
            "訪尋水石閒招隠，際會風雲偶策勳。",
            "喧寂兩忘歸一致，此心何處不超羣。"
        ],
        "title": "和上封洪辯用明察院韻",
        "id": "71fcc4ad-6a64-43c9-bccf-e7904f4fc4e0"
    },
    {
        "author": "胡寅",
        "paragraphs": [
            "不到峯頭正一年，茲遊新客更超然。",
            "浄名不語元無病，惠遠同行定有緣。",
            "風雨不期相邂逅，雲山未許獨留連。",
            "歸途絕景何人見，萬頃銀濤漲楚天。"
        ],
        "title": "同宣卿和仲仲達遊上封值雨而歸時上封辯病南臺玨同行",
        "id": "0e3c851e-0454-4884-89d6-5428faa3b1d3"
    },
    {
        "author": "胡寅",
        "paragraphs": [
            "不向杯中覓聖賢，獨於山水意翛然。",
            "相門事業方傳世，官路升沉祗信緣。",
            "萬卷圖書資博約，九衢車馬任顛連。",
            "翠微卜宅須相近，且住蓬壺小有天。"
        ],
        "title": "酬宣卿見和",
        "id": "5743fef4-727b-4798-904a-3748d0192c88"
    },
    {
        "author": "胡寅",
        "paragraphs": [
            "薰然和氣爆聲殘，賀客充庭上慶牋。",
            "令節共欣元會日，本朝新數中興年。",
            "仰觀北斗書王正，合起東山付國權。",
            "天祐斯文知有在，稱觴還詠福如川。"
        ],
        "title": "謹次家君元日之韻",
        "id": "3ce732ba-321e-40b2-91ff-c3c4528e02b2"
    },
    {
        "author": "胡寅",
        "paragraphs": [
            "客夢到何許，南山桃李園。",
            "未能忘蠟屐，何意謁金門。",
            "願舉漢三傑，盡戡周陸渾。",
            "虎皮包劍㦸，農務看村村。"
        ],
        "title": "和宣風寺壁間韻",
        "id": "83ba2bd9-40eb-4bcf-a995-0e02129bcf52"
    },
    {
        "author": "胡寅",
        "paragraphs": [
            "再遊三角寺，勝踐十人偕。",
            "雨後林巒媚，心同笑語諧。",
            "碧蘭初秀畹，紅藥漸翻階。",
            "若問經行意，春風寫客懷。"
        ],
        "title": "遊三角寺",
        "id": "0d0f27c1-5040-4c03-876e-81bd95a5f49e"
    },
    {
        "author": "胡寅",
        "paragraphs": [
            "恭誦親征詔，戈矛與子偕。",
            "叛徒三鼓竭，凱奏八音諧。",
            "上主開宣室，羣公擁泰階。",
            "慚無經濟學，感激漫裝懷。"
        ],
        "title": "酬邦鑑見和",
        "id": "d1de0929-6286-4322-9f0c-26693c6d38dd"
    },
    {
        "author": "胡寅",
        "paragraphs": [
            "圖書雖是舊生涯，翰墨那能掞國華。",
            "戲綵便甘辭五馬，退朝猶想覆千花。",
            "先民事業高三代，將聖春秋自一家。",
            "他日登門謝佳句，劇談當許岸烏紗。"
        ],
        "title": "和路樞四首  其一",
        "id": "d77a183d-7a47-4258-b864-304c7e47294a"
    },
    {
        "author": "胡寅",
        "paragraphs": [
            "前籌初見翊元樞，何事扁舟泛五湖。",
            "脫屣紅塵誰肯辦，挂冠黑髮世應無。",
            "願陪几杖登南阜，遥想氛埃暗北區。",
            "晚節功名端不免，雲臺依舊矗天都。"
        ],
        "title": "和路樞四首  其二",
        "id": "c567fbb6-6ef3-4b7e-b3c7-4647805d2bc0"
    },
    {
        "author": "胡寅",
        "paragraphs": [
            "林壑蒼茫渺一涯，辱公詞藻借光華。",
            "大聲豈直金投地，清夢懸知筆有花。",
            "不似罷兵初度嶺，應同奏疏早名家。",
            "曳裾未愜平生志，常恐追鋒侍絳紗。"
        ],
        "title": "和路樞四首  其三",
        "id": "87f7aa0f-754d-4b2e-9680-4ce2b566389d"
    },
    {
        "author": "胡寅",
        "paragraphs": [
            "進退行藏合道樞，詎分廊廟與江湖。",
            "願陪東閣留賓後，定向南山卜宅無。",
            "不爲避喧隣懶瓚，祗緣嘗藥訪臾區。",
            "勉搜累句酬高韻，端似無鹽簉子都。"
        ],
        "title": "和路樞四首  其四",
        "id": "8f75b60b-c2e7-447a-9e47-2e89c08edfba"
    },
    {
        "author": "胡寅",
        "paragraphs": [
            "正論風流不辱親，高文還稱掌絲綸。",
            "豈惟補衮須詞伯，自是安邦出諍臣。",
            "歲晚已回松柏操，時來休愛水雲身。",
            "欲爲公壽倡優拙，戲遣商山四老人。"
        ],
        "title": "子正生日以黄柑爲壽",
        "id": "9f58dec2-d25e-4d9b-8b47-3d6134dfc2f0"
    },
    {
        "author": "胡寅",
        "paragraphs": [
            "無數天花鬭舞風，迷離玉色映寒空。",
            "共誇破臘逾三白，更喜新詩報屢豐。"
        ],
        "title": "和余汝霖雪七絕  其一",
        "id": "835173c0-27e7-4e25-b45d-ee65458b091e"
    },
    {
        "author": "胡寅",
        "paragraphs": [
            "雖無諧謔去相携，且乏輿梁濟涉溪。",
            "之子惠然須痛飲，醉眠應夢鎮幃犀。"
        ],
        "title": "和余汝霖雪七絕  其二",
        "id": "289ebae6-9ccf-49af-963d-d255050ec97e"
    },
    {
        "author": "胡寅",
        "paragraphs": [
            "日日東園探早梅，那知一夕萬林開。",
            "君詩還似揚州句，掃盡因風柳絮才。"
        ],
        "title": "和余汝霖雪七絕  其三",
        "id": "bdb12005-ce3d-4fdc-b0b3-71df45e3e737"
    },
    {
        "author": "胡寅",
        "paragraphs": [
            "周宣闢國號中宗，六月興師灑汗同。",
            "莫爲苦寒辭出塞，采薇歸戍亦論功。"
        ],
        "title": "和余汝霖雪七絕  其四",
        "id": "6775cdbc-a9c9-4ccd-83e6-88b18aa4e01b"
    },
    {
        "author": "胡寅",
        "paragraphs": [
            "燕山大雪暗胡雲，將士何人欲賜勳。",
            "聞道玉宸溫詔出，絕勝純纊被三軍。"
        ],
        "title": "和余汝霖雪七絕  其五",
        "id": "05dfebff-bbf6-4d61-b5e6-2f5b7f992575"
    },
    {
        "author": "胡寅",
        "paragraphs": [
            "低唱誰家有女伶，映窗那用讀書聲。",
            "何當翠被同君獵，得獸雄夸得句清。"
        ],
        "title": "和余汝霖雪七絕  其六",
        "id": "8ff9c06e-a35e-41bf-8a43-f19cf5331487"
    },
    {
        "author": "胡寅",
        "paragraphs": [
            "朱老能詩更謹虔，葉公好學亦窮年。",
            "饑寒共保凌霜操，未羨重裘食萬錢。"
        ],
        "title": "和余汝霖雪七絕  其七",
        "id": "95c77972-6347-48cd-90cb-8c0ac78c397b"
    },
    {
        "author": "胡寅",
        "paragraphs": [
            "紛紛狼籍下天風，萬里寒光鏡色空。",
            "莫學袁安但高卧，也須斗酒醉新豐。"
        ],
        "title": "再和  其一",
        "id": "e1d9d775-889f-45e7-ae18-1b099dfcb6a6"
    },
    {
        "author": "胡寅",
        "paragraphs": [
            "迥眺層臺酒屢携，千峰攢玉映瑶溪。",
            "南枝更有東風面，未減爭妍燦瓠犀。"
        ],
        "title": "再和  其二",
        "id": "bb4933ec-ce4e-4472-82be-4cc0e4dc3b7c"
    },
    {
        "author": "胡寅",
        "paragraphs": [
            "今年花是去年梅，又對春風一笑開。",
            "不似飛霙能頃刻，香中更有和羹才。"
        ],
        "title": "再和  其三",
        "id": "6f694ce8-908d-4629-a8d3-f53c436f72e0"
    },
    {
        "author": "胡寅",
        "paragraphs": [
            "埋玉腰間覓性宗，儒冠謀道有誰同。",
            "筆尖凍折新詩就，但可徒收翰墨功。"
        ],
        "title": "再和  其四",
        "id": "2af8d866-c0f8-4c7a-b4ff-b70b641d0df5"
    },
    {
        "author": "胡寅",
        "paragraphs": [
            "猛將謀臣氣靄雲，興邦雪恥在奇勳。",
            "因思衛國瓊瑶報，更憶吳人組練軍。"
        ],
        "title": "再和  其五",
        "id": "7513c111-39dc-4de9-b6c8-f010d12e5e78"
    },
    {
        "author": "胡寅",
        "paragraphs": [
            "劍峯犀利拙優伶，果聽淮南奏凱聲。",
            "陰翳便隨朝雪盡，東風還放曉光清。"
        ],
        "title": "再和  其六",
        "id": "0f98cecf-4d61-43fd-88c8-1eb56b9359ea"
    },
    {
        "author": "胡寅",
        "paragraphs": [
            "自笑兵厨吏不虔，凍醅如蜜只年年。",
            "却思踏雪江頭路，屢費詩人一斗錢。"
        ],
        "title": "再和  其七",
        "id": "0a84dfde-6ae3-4737-bfa3-19216094304e"
    },
    {
        "author": "胡寅",
        "paragraphs": [
            "柏酒椒花又盍簪，莫將談笑枉光陰。",
            "自憐四十無聞者，欲問如何不動心。"
        ],
        "title": "歲除示汝霖三絕  其一",
        "id": "5af049ef-4e24-488f-ac67-a8687adf4fee"
    },
    {
        "author": "胡寅",
        "paragraphs": [
            "邂逅遮留閲歲寒，山肴溪蔌且同盤。",
            "不憂絕學商量少，只怕新詩屬和難。"
        ],
        "title": "歲除示汝霖三絕  其二",
        "id": "ba1bb55b-d8fc-4e81-ad5e-3902e3e18e61"
    },
    {
        "author": "胡寅",
        "paragraphs": [
            "紫蓋峯前萬壑流，長松脩竹與雲浮。",
            "欲分一半誰人可，子若能來亦易謀。"
        ],
        "title": "歲除示汝霖三絕  其三",
        "id": "d1c4b585-7a0d-4d51-b400-bfc83281d961"
    },
    {
        "author": "胡寅",
        "paragraphs": [
            "客思如春日日深，莫令鶗鴂損芳陰。",
            "忽逢佳士能傾蓋，那用高眠有抱衾。",
            "陌上正歌歸緩緩，尊前聊酌夜沉沉。",
            "君詩也得池塘夢，沈謝風流尚可尋。"
        ],
        "title": "和汝霖三首  其一",
        "id": "b3bd7b73-dc4c-41cf-be72-a0f16c757a4e"
    },
    {
        "author": "胡寅",
        "paragraphs": [
            "聖門功業海同深，大禹猶曾惜寸陰。",
            "知有詩書消永日，不將狐貉愧寒衾。",
            "定心應已觀川逝，闊步何須歎陸沉。",
            "聞道北山蘭正好，果堪紉佩即幽尋。"
        ],
        "title": "和汝霖三首  其二",
        "id": "012e5718-9e54-4909-83e8-313ebee7e489"
    },
    {
        "author": "胡寅",
        "paragraphs": [
            "桃李無言春事深，便看園樹欲交陰。",
            "永懷北固吹長笛，一醉春風典破衾。",
            "金羽喜從幽谷出，錦鱗貪引翠竿沉。",
            "好傳消息睎曾點，莫把平生問李尋。"
        ],
        "title": "和汝霖三首  其三",
        "id": "62d501c2-e44a-448c-99e7-cd5c440ffce0"
    },
    {
        "author": "胡寅",
        "paragraphs": [
            "劫劫官身未許收，江山到處發詩愁。",
            "棄繻西上今將老，襆被東來又欲秋。",
            "安得紫簫橫鶴背，漫從清釣覓羊裘。",
            "黄梅正作冥冥雨，每詠新篇興轉悠。"
        ],
        "title": "和朱成伯  其一",
        "id": "3eace8dd-b932-45f4-be95-8653a3e87ec7"
    },
    {
        "author": "胡寅",
        "paragraphs": [
            "瀾翻筆墨浩難收，妙處端能浣客愁。",
            "落筆千章輕萬戶，思君一日勝三秋。",
            "持身貴比琥璜爵，得句精如狐白裘。",
            "應有二南風骨在，令人輾轉更優悠。"
        ],
        "title": "和朱成伯  其二",
        "id": "104a4984-b3be-4f04-9f14-4afd4e344706"
    },
    {
        "author": "胡寅",
        "paragraphs": [
            "夢到南塘翠蓋稠，姹然得意斂然羞。",
            "驚鴻遠映朝霞色，白鷺先窺霽雨秋。",
            "裊裊芳馨煩折贈，霏霏凉吹想追遊。",
            "天花欲試維摩病，衣袂何曾一片留。"
        ],
        "title": "荷花",
        "id": "d9f93be9-46e8-480c-bed5-d76bdd765056"
    },
    {
        "author": "胡寅",
        "paragraphs": [
            "初看綠浄已紅稠，有艷無情不障羞。",
            "依倚鉛華閒寫鏡，霏微風露早涵秋。",
            "虎溪香社應難入，玉井長梯未許遊。",
            "同賦諸仙語皆妙，坐令芳色句中留。"
        ],
        "title": "酬諸同官見和三首  其一",
        "id": "d950a6ae-432b-48cc-bc95-c11670ae11ab"
    },
    {
        "author": "胡寅",
        "paragraphs": [
            "蘭塘清暑瞰稀稠，早見排房結子羞。",
            "照水華燈宜獨夜，薰香翠被欲爭秋。",
            "潜珍不薦霓裳步，凝佇誰同漢女遊。",
            "欲種此花須摘實，自憐踏藕漫淹留。"
        ],
        "title": "酬諸同官見和三首  其二",
        "id": "fa8a7bbe-bdd7-4e95-bcf7-3bbf5789ac8a"
    },
    {
        "author": "胡寅",
        "paragraphs": [
            "莫道同時岸卉稠，背萱無態側葵羞。",
            "金蓬未實猶韜日，玉節深藏更耐秋。",
            "肯把仙姿供鷺悅，故標高致待龜遊。",
            "期君秀色蓮峯似，終古名垂華岳留。"
        ],
        "title": "酬諸同官見和三首  其三",
        "id": "aece6c2d-f464-44d9-955e-c6cec40cfc4b"
    },
    {
        "author": "胡寅",
        "paragraphs": [
            "雲漢吁嗟墮杳冥，德音雷動走羣靈。",
            "天心自契犠牲禱，田畯先聞黍稷馨。",
            "簾捲西山增爽氣，水通南澗漫平汀。",
            "一篇可嗣東坡記，北榭今成喜雨亭。"
        ],
        "title": "和信仲喜雨二首  其一",
        "id": "95328c31-8407-4999-9a3e-147d03fcc5af"
    },
    {
        "author": "胡寅",
        "paragraphs": [
            "天公知我亦頑冥，不許山川借寵靈。",
            "何事民謠爲膏澤，祇因君德薦明馨。",
            "楩楠未厭雲迷谷，鷗鷺初便水滿汀。",
            "試攬秋光澄北榭，千峯爭翠岌岩亭。"
        ],
        "title": "和信仲喜雨二首  其二",
        "id": "0f03d9d7-bb41-4296-9fee-da670ba8c415"
    },
    {
        "author": "胡寅",
        "paragraphs": [
            "久閟天公澤，焦然品彙情。",
            "遏雲虹屢飲，擊海電空明。",
            "禱祀山川遍，薰修道釋并。",
            "帝心終閔物，國力未休兵。",
            "帽覆烏龍頂，軍移黑蟻營。",
            "乍看雲葉密，遥想浪花平。",
            "早熟攙先刈，高荒趁晚耕。",
            "歸逋庭少訟，交潤水無爭。",
            "喜氣連城洽，餘波集澮盈。",
            "蕉心重自展，荷葉密相傾。",
            "菊映蘭兼茂，松連竹共清。",
            "杯觴初料理，書帙尚縱橫。",
            "欲賦田園樂，猶慚組綬縈。",
            "隠淪千古重，名利一絲輕。",
            "釣客風流遠，農師局次生。",
            "庶幾逃責罰，戶戶有坻京。"
        ],
        "title": "禱雨",
        "id": "f10724ba-2d92-458f-8bed-b6527b1d7dfe"
    },
    {
        "author": "胡寅",
        "paragraphs": [
            "數篇新雨意，真見古人情。",
            "當拜王靈及，非關祀事明。",
            "雷聲空自碾，雲氣不相并。",
            "試爲驅潜物，安能役鬼兵。",
            "曉來聞鵲唶，座上掃蠅營。",
            "地脈沾濡遍，天心賦與平。",
            "遠慚白水政，坐想有莘耕。",
            "各競千峯秀，誰平兩港爭。",
            "稻花重撲撲，蓮臉更盈盈。",
            "但欲禾麻穟，無令棟宇傾。",
            "教心蘧叟化，官況伯夷清。",
            "霽電金蛇掣，晴霞綺鳳橫。",
            "仙人歸縹緲，詩客思紆縈。",
            "句屑餘霏妙，人涵晚吹輕。",
            "故園三徑綠，新水半篙生。",
            "遂有乘槎興，秋風白玉京。"
        ],
        "title": "酬信仲見和二首  其一",
        "id": "1e6598c6-c597-4f4e-994d-e10242bf5ce8"
    },
    {
        "author": "胡寅",
        "paragraphs": [
            "不作悲秋賦，猶牽夢雨情。",
            "人心空懇迫，天聽自昭明。",
            "驟豈風能靡，和非雹與并。",
            "霤懸廬阜瀑，山映羽林兵。",
            "已灑臨菑汗，將漂石勒營。",
            "循良慚召父，調燮頼陳平。",
            "方士田俱溉，先生道可耕。",
            "亂飄絲未理，急點射方爭。",
            "願補天無漏，誰占坎不盈。",
            "雲披心屢折，雷屬耳常傾。",
            "未說千箱滿，聊欣八極清。",
            "幸令鵝貰死，那恤虹仍橫。",
            "銀竹森猶亞，簷花落更縈。",
            "昆陽萬矢盡，滄海幾漚輕。",
            "反照霞初散，中秋月已生。",
            "一杯相屬處，憂慮洗京京。"
        ],
        "title": "酬信仲見和二首  其二",
        "id": "27809a61-a26d-40da-a1cf-98dc923aa777"
    },
    {
        "author": "胡寅",
        "paragraphs": [
            "不羨飛仙術，仍修謗佛書。",
            "知音鼓琴後，覆瓿草玄餘。",
            "龍象空相蹙，鳶魚祗自如。",
            "更煩君印可，底處認吾廬。"
        ],
        "title": "以崇正辯示新仲",
        "id": "fef68fb4-19b8-40fc-9c3b-30cfe116d18b"
    },
    {
        "author": "胡寅",
        "paragraphs": [
            "自喜逢端友，初蒙賞異書。",
            "不譏吾好辯，更請慎其餘。",
            "術業須三代，宗風謝一如。",
            "與公俱目擊，紙上亦蘧廬。"
        ],
        "title": "酬新仲見和二首  其一",
        "id": "f2d951df-c728-44a5-86e2-288da69c4ebe"
    },
    {
        "author": "胡寅",
        "paragraphs": [
            "蓬蒿翳環堵，左右只圖書。",
            "面壁知無累，心齋諒有餘。",
            "經綸今賈誼，詞賦昔相如。",
            "莫廣離騷意，行看直禁廬。"
        ],
        "title": "酬新仲見和二首  其二",
        "id": "43029d64-0b76-4e1e-9351-f252b7ebfd2d"
    },
    {
        "author": "胡寅",
        "paragraphs": [
            "奇石來公几案，參差仙掌規模。",
            "遂欲强名五老，逍遥鵬鷃羌廬。"
        ],
        "title": "賦向伯共五老小山六言五絕  其一",
        "id": "cb935a59-beb9-4271-84aa-bff14128baf1"
    },
    {
        "author": "胡寅",
        "paragraphs": [
            "聞說身依蓮社，坐蒙敕賜薌林。",
            "五老與公爲六，何須詩酒棋琴。"
        ],
        "title": "賦向伯共五老小山六言五絕  其二",
        "id": "3249ed73-057d-4b43-9cef-a7e1e8712e9f"
    },
    {
        "author": "胡寅",
        "paragraphs": [
            "問法想應得髓，好奇那復忘疲。",
            "此石未同瓦礫，耆年直是兒嬉。"
        ],
        "title": "賦向伯共五老小山六言五絕  其三",
        "id": "39348ba8-7f07-4421-9fd7-ab6b0065493f"
    },
    {
        "author": "胡寅",
        "paragraphs": [
            "山石詎聞變化，蒼顔能復嬰孩。",
            "想見輕葱秀色，正如蘭玉陪階。"
        ],
        "title": "賦向伯共五老小山六言五絕  其四",
        "id": "9536c609-9687-4c5d-8489-c7ba68de2f5e"
    },
    {
        "author": "胡寅",
        "paragraphs": [
            "文簡風流未泯，公孫節氣誰班。",
            "當與臯夔佐舜，莫尋黄綺商山。"
        ],
        "title": "賦向伯共五老小山六言五絕  其五",
        "id": "8e48a388-7414-43b5-bbc7-19c089440846"
    },
    {
        "author": "胡寅",
        "paragraphs": [
            "交衢塵霧祗相煎，回首山林去未緣。",
            "安得委心無一事，陪公清話許忘年。"
        ],
        "title": "和錢孫叔委心亭二絕  其一",
        "id": "c0b65cc2-04d5-43be-bb80-fd24da64cb91"
    },
    {
        "author": "胡寅",
        "paragraphs": [
            "寄傲羲皇以上人，古今雖隔意常親。",
            "聖時方欲詢黄髮，未許公收致主身。"
        ],
        "title": "和錢孫叔委心亭二絕  其二",
        "id": "47adf53f-16c5-4d3f-a51c-432b06fa61a9"
    },
    {
        "author": "胡寅",
        "paragraphs": [
            "五峯收卷萬層雲，一水流通四海春。",
            "南極有星天地久，東風無際柳梅均。"
        ],
        "title": "奉家君自勝業遷居書堂久雨乍晴道中口占",
        "id": "967a5383-143d-4c06-9d89-3a4ac0d5240e"
    },
    {
        "author": "胡寅",
        "paragraphs": [
            "何人蹙縮九疑山，疊映公家几硯間。",
            "欲識神魚閟凝湛，試看雲氣出孱顔。",
            "新蒲已結根千歲，舊蘚猶窺暈一斑。",
            "舉餉敢辭歸載重，要將奇絕寄幽閒。"
        ],
        "title": "謝人惠舂陵石山",
        "id": "9c9358fc-e054-4f30-b7c1-a1dc0446e02c"
    },
    {
        "author": "胡寅",
        "paragraphs": [
            "已愧名邦忝，仍無秀句傳。",
            "花光隨處好，草色與愁連。",
            "訟少庭常寂，心閒地更偏。",
            "先生肯乘興，一醉賞風烟。"
        ],
        "title": "和賈陶二老二首  其一",
        "id": "5d8e7813-f8a8-4842-8375-4da3bb9d0ffc"
    },
    {
        "author": "胡寅",
        "paragraphs": [
            "節物怱怱度，邊烽幸不傳。",
            "名花空雨墮，秀樹已雲連。",
            "孤負杯蓮倒，蕭條燭蕊偏。",
            "但欣民小泰，凝寢有爐烟。"
        ],
        "title": "和賈陶二老二首  其二",
        "id": "cb67d4f0-7b74-49b7-b62d-bbeba7c77883"
    },
    {
        "author": "胡寅",
        "paragraphs": [
            "可憐牒訟汩華年，頼有神交肯惠然。",
            "萬石同登高柳外，一尊相屬晚花前。",
            "浮雲空解遮人境，止水何曾染世緣。",
            "安得小舟銜尾去，風檣激箭不須鞭。"
        ],
        "title": "和邢子友",
        "id": "11fc7fa6-c388-41b9-985e-5eafa93b697b"
    },
    {
        "author": "胡寅",
        "paragraphs": [
            "徧遊南北與西東，欲訪人間國士風。",
            "處世甚疎皆笑我，宅心無累獨奇公。",
            "詩才自愧非三上，酒聖相從又一中。",
            "芍藥待開應且住，莫令清賞轉頭空。"
        ],
        "title": "和趙生二首  其一",
        "id": "56640b3a-f32a-4302-86c6-41342f9800e7"
    },
    {
        "author": "胡寅",
        "paragraphs": [
            "冠月裾雲佩綠霞，百年將此送生涯。",
            "愁心別後無詩草，病眼燈前有醉花。",
            "落筆擅場聊寫意，背山臨水遂成家。",
            "也須南畝多栽秫，休似東陵只種瓜。"
        ],
        "title": "和趙生二首  其二",
        "id": "ba363232-6b0a-493b-a80a-965e9f892d1d"
    },
    {
        "author": "胡寅",
        "paragraphs": [
            "岩好城還近，山南路却西。",
            "淡交同魯衛，新釀到青齊。",
            "桑密家家繭，秧稠處處犂。",
            "朱陵更清絕，何必此幽棲。"
        ],
        "title": "遊淡竹岩",
        "id": "eb01ec58-12d0-4ca7-8a7e-a4319e821fa7"
    },
    {
        "author": "胡寅",
        "paragraphs": [
            "超然華榜照新堂，兀爾忘機入醉鄉。",
            "城外有山心共遠，壺中無事日偏長。",
            "月留粉壁檀欒影，欄俯冰池菡萏香。",
            "最愛南窗通北牖，好風時送一襟凉。"
        ],
        "title": "題賈氏超然堂",
        "id": "09c3bdd2-eb40-4c17-80c6-3943de3a0541"
    },
    {
        "author": "胡寅",
        "paragraphs": [
            "從來共惜隔年期，剗却東山尚恐遲。",
            "欲向塵中先得眼，故應雲表屢揚眉。",
            "停杯專待寒光舉，起舞還愁素影移。",
            "常與此亭相照耀，更須佳什煥梁榱。"
        ],
        "title": "又題迎月亭",
        "id": "98b92cde-16e3-48fa-b7ed-49b1aa8d9a9d"
    },
    {
        "author": "胡寅",
        "paragraphs": [
            "新柳逢秋葉尚陰，晚蓮披露色難禁。",
            "坐聽玉屑軒犀麈，靜對山爐颺水沉。",
            "綠酒淺深皆有味，白雲來去本無心。",
            "辱公麗藻相留句，且復追隨翰墨林。"
        ],
        "title": "和賈閣老三首  其一",
        "id": "0c7bb215-27d7-4fcd-91c4-d401349e579f"
    },
    {
        "author": "胡寅",
        "paragraphs": [
            "來朝杲日破頑陰，共指秋成喜不禁。",
            "寸碧遥岑供眺望，長空飛鳥自消沉。",
            "四時景物千鍾酒，萬古功名一寸心。",
            "尚媿先生遊佛海，兩忘軒冕與山林。"
        ],
        "title": "和賈閣老三首  其二",
        "id": "12fff072-508b-4367-99f8-cbb721144bfe"
    },
    {
        "author": "胡寅",
        "paragraphs": [
            "西雲十日結重陰，葵箑桃笙自不禁。",
            "書帙有緣燈耿耿，酒杯無伴雨沉沉。",
            "君恩未報空懷祿，民瘼難醫只媿心。",
            "爲問野麋何處好，鶑鳴雕檻隔長林。"
        ],
        "title": "和賈閣老三首  其三",
        "id": "c81d934b-e710-4678-9479-7fcf45987cb2"
    },
    {
        "author": "胡寅",
        "paragraphs": [
            "香霧沉秋氣，迷雲捲暮天。",
            "金篦撩眼浄，玉斧斲冰圓。",
            "無復霓裳舞，空歌水調篇。",
            "新亭偏得景，一醉豈無緣。"
        ],
        "title": "中秋寄賈閣老",
        "id": "cec163c4-7dd2-4fb8-92f9-3e5aa95072f7"
    },
    {
        "author": "胡寅",
        "paragraphs": [
            "滿頭黄菊鬭芳妍，人與秋光兩靜便。",
            "試把杯觴論舊日，未須筋力較明年。",
            "詩慚戲馬臺頭客，目斷歸鴻渚上天。",
            "更愧白衣能送酒，坐令彭澤意空傳。"
        ],
        "title": "和彥達九日",
        "id": "a088dcd5-f209-4138-a687-b91c9525c256"
    },
    {
        "author": "胡寅",
        "paragraphs": [
            "滿城和氣在春臺，玉漏沉沉鐵鎖開。",
            "明月誰知千里共，華燈同照萬人來。",
            "市橋漸漲丰容柳，江路猶殘的皪梅。",
            "欲與先生拚醉賞，未須歸去隠蒿萊。"
        ],
        "title": "和唐壽隆上元五首  其一",
        "id": "f407c731-9563-42d7-b1cc-c5b9176f5fe4"
    },
    {
        "author": "胡寅",
        "paragraphs": [
            "明月升天鏡上臺，燈如蓮沼萬枝開。",
            "恨無立部歌仍舞，空有遊人往更來。",
            "續法未能窺佛祖，賡歌聊得繼歐梅。",
            "壯心消盡嬉遊興，矧復斑衣悵老萊。"
        ],
        "title": "和唐壽隆上元五首  其二",
        "id": "6ec9428e-f485-4abe-b857-c0d9723d6bcd"
    },
    {
        "author": "胡寅",
        "paragraphs": [
            "名章絡繹走陪臺，得對春風一笑開。",
            "樓外未知明月出，袖中疑有夜光來。",
            "秀如王子登門竹，味勝曹公止渴梅。",
            "已向歌謠挹和氣，預知豐稔變汙萊。"
        ],
        "title": "和唐壽隆上元五首  其三",
        "id": "2b901c4d-bc56-40f8-8fbe-953db4605933"
    },
    {
        "author": "胡寅",
        "paragraphs": [
            "山褰雲色暗陽臺，俄復晨曦萬里開。",
            "行雨忽隨新夢斷，春風還似故人來。",
            "精神總屬陶潜柳，燮理須歸傅說梅。",
            "已共此邦同樂歲，更須躬稼辟田萊。"
        ],
        "title": "和唐壽隆上元五首  其四",
        "id": "9fd1dfed-57b3-433c-bd6f-c00fac1d89cb"
    },
    {
        "author": "胡寅",
        "paragraphs": [
            "幾年蹤跡遠中臺，夢想傳柑宴斚開。",
            "懶擁牙旗穿市去，縱看玉李墮天來。",
            "從教獨照青藜炬，莫使輕吹畫角梅。",
            "也有江風浮綵巘，坐令形勢卷東萊。"
        ],
        "title": "和唐壽隆上元五首  其五",
        "id": "579b355b-b325-48ea-9701-9b3b46ef3db4"
    },
    {
        "author": "胡寅",
        "paragraphs": [
            "到處風塵染素衣，蜉蝣掘閲尚何知。",
            "似聞掃雪開三徑，可但移梅探一枝。",
            "分我高山彈舊曲，乞君明月斲新詩。",
            "幾時把酒臨窗檻，借問如何湼不緇。"
        ],
        "title": "寄題吳郁養素軒",
        "id": "eab35314-5342-49ba-8aeb-642d0c1a02a2"
    },
    {
        "author": "胡寅",
        "paragraphs": [
            "畫船浮客到岩阿，小閣經年又一過。",
            "天遠恍如開翠幕，江春渾似遶青羅。",
            "雨晴風日山山麗，花發園林處處多。",
            "早喜四郊膏澤徧，試從堯壤嗣農歌。"
        ],
        "title": "和次山遊朝陽岩",
        "id": "73b7efc1-623b-450d-baf5-c1d6ab771b4f"
    },
    {
        "author": "胡寅",
        "paragraphs": [
            "江北風塵靜，江南水竹居。",
            "世交論契厚，歲晚莫情疎。",
            "斸雪重培菊，臨溪易買魚。",
            "瀟湘有舊約，相就不投書。"
        ],
        "title": "和范元作二首  其一",
        "id": "2dc42b0e-380a-4f92-a2a0-7e5afcf93f91"
    },
    {
        "author": "胡寅",
        "paragraphs": [
            "仇虜何須殺，調和乃妙機。",
            "又聞堅誓約，不用講攻圍。",
            "六月鵬南徙，三春雁北歸。",
            "自知同斥鷃，蓬艾且卑飛。"
        ],
        "title": "和范元作二首  其二",
        "id": "07b9e62b-b61c-4859-b812-e86ff9e55ff0"
    },
    {
        "author": "胡寅",
        "paragraphs": [
            "舊隠今何許，新宮定幾間。",
            "紅塵昏北道，青壁睨南山。",
            "若擬崧和潁，猶勝蒯與菅。",
            "君方二頃得，我愛一生閒。",
            "蔭石多雲樹，行田有翠灣。",
            "客來那更問，門設不須關。",
            "世味浮雲薄，顛毛小雪斑。",
            "功名當未免，亦念早來還。"
        ],
        "title": "和李子揚題龍源田舍",
        "id": "594199c5-db51-4d58-a827-025803b7746b"
    },
    {
        "author": "胡寅",
        "paragraphs": [
            "聞道園池各著名，起予歸夢過臨蒸。",
            "已開塵外尋山眼，更曲堂中飲水肱。",
            "有地且須多種秫，好閒何必苦邀僧。",
            "杖藜他日端來去，但恐公朝正與能。"
        ],
        "title": "又和湘濱卜居",
        "id": "d79b41c0-52b8-4777-af1d-e9741d1c6a62"
    },
    {
        "author": "胡寅",
        "paragraphs": [
            "少時文墨已非工，漸老才情更覺蒙。",
            "空有簿書相汩沒，了無朋友共磨礲。",
            "功名也只浮雲似，富貴還應逝水同。",
            "寄語宅心何處所，晚春沂上舞雩風。"
        ],
        "title": "郭偉求鄙文",
        "id": "9531bb10-1ad4-4473-b981-ae78e27f04f0"
    },
    {
        "author": "胡寅",
        "paragraphs": [
            "天柱峯前又一區，已聞松菊漸荒蕪。",
            "近來更草歸田賦，敢以無功戀左符。"
        ],
        "title": "思歸八絕  其一",
        "id": "38dbe3e8-47ed-454f-8db7-de1849373080"
    },
    {
        "author": "胡寅",
        "paragraphs": [
            "昨日春風花滿山，回頭秋葉錦斑斑。",
            "終年竊祿慚憂寄，何事遲留久未還。"
        ],
        "title": "思歸八絕  其二",
        "id": "8cc87751-dbbb-48a6-a45c-b07c656d90fb"
    },
    {
        "author": "胡寅",
        "paragraphs": [
            "壯時嘗有意功名，不覺星星白髮生。",
            "眼亦漸花心更短，歸與猶可事農耕。"
        ],
        "title": "思歸八絕  其三",
        "id": "69f6c381-a0a5-467e-8c09-ad218285a5db"
    },
    {
        "author": "胡寅",
        "paragraphs": [
            "夜夢俞音出帝闈，朝來江雨已生肥。",
            "扁舟載酒吹長笛，未減遼東獨鶴歸。"
        ],
        "title": "思歸八絕  其四",
        "id": "65fdcea5-3009-475d-9659-fcb20f664f0c"
    },
    {
        "author": "胡寅",
        "paragraphs": [
            "上聖心唯赤子矜，庶邦可以佐軍興。",
            "自書政拙催科考，今古舂陵復永陵。"
        ],
        "title": "思歸八絕  其五",
        "id": "6ff0ce9e-3f50-4b31-8f1c-10868f39fff6"
    },
    {
        "author": "胡寅",
        "paragraphs": [
            "屢督平反獄易空，深慚龍斷貨誰籠。",
            "後來倘念全齊寄，應築虛堂致蓋公。"
        ],
        "title": "思歸八絕  其六",
        "id": "96a57571-b7d7-4925-84e6-775407b6c991"
    },
    {
        "author": "胡寅",
        "paragraphs": [
            "傳家素業祗圖書，永日沉涵樂有餘。",
            "方信此心無所著，山林鐘鼎一蘧廬。"
        ],
        "title": "思歸八絕  其七",
        "id": "7c2e9e2d-23f4-4f37-84bb-1d6a202b84f2"
    },
    {
        "author": "胡寅",
        "paragraphs": [
            "畫角聲中欵乃歌，野人應未許雲和。",
            "扣船我欲賡餘唱，更沐西風雨一蓑。"
        ],
        "title": "思歸八絕  其八",
        "id": "172c22ad-6e35-4cee-adb7-7ecf0d961fef"
    },
    {
        "author": "胡寅",
        "paragraphs": [
            "攬轡丹青久更恬，掛冠高處靜尤厭。",
            "情田不是年年熟，世味安能種種廉。",
            "虎鼠乘時爭用舍，鳶魚適意自飛潜。",
            "也應及取仙舟下，同向南山看水簾。"
        ],
        "title": "和孫奇父",
        "id": "49fe4849-1bc6-43a4-a5a7-14270f4823cd"
    },
    {
        "author": "胡寅",
        "paragraphs": [
            "占君州土負沉痾，飽聽溪山欵乃歌。",
            "季路漫傳能折獄，陽城元自拙催科。",
            "苟逃譴責恩波厚，更喜逢迎廩粟多。",
            "珍重老人分手意，論文何日再經過。"
        ],
        "title": "留別唐次山",
        "id": "4b232d7a-566f-469c-b61a-8b7f80d2a80f"
    },
    {
        "author": "胡寅",
        "paragraphs": [
            "牧養惟聞政失中，茇棠深愧召南風。",
            "却歸舊隠三家市，回望耆儒一畝宮。",
            "蕙帳我今尋怨鶴，蘋洲君復送驚鴻。",
            "別懷不得同杯酒，西柄居然挹大東。"
        ],
        "title": "和次山贈別",
        "id": "c38e6635-e4ca-44f3-a19c-00514ee926f4"
    },
    {
        "author": "胡寅",
        "paragraphs": [
            "熙朝侍從老堂堂，和氣如春與物昌。",
            "未見峨冠真楚越，思逢傾蓋在瀟湘。",
            "放懷繾綣情何厚，憂世艱難話更長。",
            "果有南山求問意，芷蘭猶冀襲清芳。"
        ],
        "title": "留別賈閣老",
        "id": "edccb130-a482-4823-83b5-934e774f5c70"
    },
    {
        "author": "胡寅",
        "paragraphs": [
            "未老先衰負疾憂，敢貪榮祿尚爲州。",
            "已慚騷客能招隠，更愧疲民欲借留。",
            "斤斧且應存夜氣，江湖那得獻辰猷。",
            "新詩滿把珠璣重，歸艇全勝載石舟。"
        ],
        "title": "和任大夫贈別",
        "id": "465f1594-f43d-4506-9eef-b02f3689b303"
    },
    {
        "author": "胡寅",
        "paragraphs": [
            "平生骯髒孰如君，破屋荒山飯煮芹。",
            "不寐耿懷留落月，有時扶杖看浮雲。",
            "嚴平推測歸前定，原憲家風飫舊聞。",
            "欲挽鮒魚無氣力，須知予是故將軍。"
        ],
        "title": "贈張德餘",
        "id": "4faa2f8d-d899-4008-b7bc-a4bb2745bb07"
    },
    {
        "author": "胡寅",
        "paragraphs": [
            "平地縱橫十九條，古今爭向此中消。",
            "乾坤二策歸皇極，愚智殊途祖帝堯。",
            "競勝鮮能思自活，臨機誰肯暫相饒。",
            "旁觀有著如當局，敢道今無國手超。"
        ],
        "title": "觀棋",
        "id": "5d1616da-c8f1-49a5-b9d4-ce529f41d474"
    },
    {
        "author": "胡寅",
        "paragraphs": [
            "樹引江流得自滋，不虞波浪齧根基。",
            "願言捧土加培植，長蔭行人暍暑時。"
        ],
        "title": "溪旁大楮爲水所浸將蹶有感",
        "id": "8d018214-d7cf-4624-9ebe-a8e9ed7534b0"
    },
    {
        "author": "胡寅",
        "paragraphs": [
            "老榦枯枝傲雪霜，何人寫影向華堂。",
            "爲君補綴枝頭葉，坐覺春風細細香。"
        ],
        "title": "楊秀才書屋有墨竹一枝爲其添補數葉五絕  其一",
        "id": "f4139fbe-fa4e-4d94-b913-d51171a4ee3d"
    },
    {
        "author": "胡寅",
        "paragraphs": [
            "葉染青雲節抱霜，一枝聊寄墨君堂。",
            "故園根撥依然在，會見龍孫脫籜香。"
        ],
        "title": "楊秀才書屋有墨竹一枝爲其添補數葉五絕  其二",
        "id": "60005f3d-ec9e-4cf5-8371-660495c17a34"
    },
    {
        "author": "胡寅",
        "paragraphs": [
            "穿壁扶蘇稍避霜，干霄形勢自堂堂。",
            "如何耿介琅玕色，也带雙鴉寶墨香。"
        ],
        "title": "楊秀才書屋有墨竹一枝爲其添補數葉五絕  其三",
        "id": "55447dc7-6ed8-484a-b92c-8404fe381116"
    },
    {
        "author": "胡寅",
        "paragraphs": [
            "莫驚綠葉襯玄霜，更上幽人白玉堂。",
            "爲與蒼官論久要，筆端應借遠烟香。"
        ],
        "title": "楊秀才書屋有墨竹一枝爲其添補數葉五絕  其四",
        "id": "891ab8bd-f1a3-424b-b41b-51631a1cffb0"
    },
    {
        "author": "胡寅",
        "paragraphs": [
            "掃盡鵝溪匹練霜，未知三尺映茅堂。",
            "此君不是塵中物，何必區區較色香。"
        ],
        "title": "楊秀才書屋有墨竹一枝爲其添補數葉五絕  其五",
        "id": "ed7bfc1b-5725-4080-b187-f3a4e22a7dcc"
    },
    {
        "author": "胡寅",
        "paragraphs": [
            "新年節物推排有，舊歲光陰掃蕩無。",
            "白髮任教裝鬢換，青春元自與心符。",
            "茹芝休慕商山老，舍瑟當睎魯國儒。",
            "三益況逢天下士，夷途從此得歸愚。"
        ],
        "title": "和叔夏歲除",
        "id": "d6d80687-433f-412d-8c1d-fbbbf6cb9dc4"
    },
    {
        "author": "胡寅",
        "paragraphs": [
            "玉質檀心翠羽衣，寒梅開後獨當時。",
            "一枝折得將誰贈，想見花容出霧帷。"
        ],
        "title": "和叔夏水仙時見於宣卿坐上叔夏折一枝以歸八絕  其一",
        "id": "0326c74f-8cb7-49e6-aa77-e6a1f73d5450"
    },
    {
        "author": "胡寅",
        "paragraphs": [
            "梅後寧知花便無，不從香草寄相如。",
            "爲君表出風流冠，只有春蘭僅比渠。"
        ],
        "title": "和叔夏水仙時見於宣卿坐上叔夏折一枝以歸八絕  其二",
        "id": "5acddb9f-bc64-4eee-b5ca-682d9677836b"
    },
    {
        "author": "胡寅",
        "paragraphs": [
            "葉是青霞剪作衣，花如靜女不爭時。",
            "豈應更浥薔薇露，撩得窺園不下帷。"
        ],
        "title": "和叔夏水仙時見於宣卿坐上叔夏折一枝以歸八絕  其三",
        "id": "e00fd5e6-390c-4d74-a396-bfa749b91f76"
    },
    {
        "author": "胡寅",
        "paragraphs": [
            "灑然仙意指虛無，羅襪凌波定不如。",
            "織女未忘銀漢會，空煩濁水映清渠。"
        ],
        "title": "和叔夏水仙時見於宣卿坐上叔夏折一枝以歸八絕  其四",
        "id": "313df0e1-802e-43a9-8f55-027162e2a94b"
    },
    {
        "author": "胡寅",
        "paragraphs": [
            "蓀橈蘭楫芰荷衣，嫋娜愁予二八時。",
            "嫁與湘君捐袂褋，玉搔頭映白羅帷。"
        ],
        "title": "和叔夏水仙時見於宣卿坐上叔夏折一枝以歸八絕  其五",
        "id": "b57df6a8-2046-4ed8-b706-2557802fe238"
    },
    {
        "author": "胡寅",
        "paragraphs": [
            "海岸仙人絕代無，清揚白日坐如如。",
            "若從妙色光香覓，須信先生未識渠。"
        ],
        "title": "和叔夏水仙時見於宣卿坐上叔夏折一枝以歸八絕  其六",
        "id": "678f6a29-0d71-4f15-b18d-e041701db0d2"
    },
    {
        "author": "胡寅",
        "paragraphs": [
            "萱草盈階是綠衣，玉簪陪檻敢同時。",
            "更餘濺水無聊頼，都向仙姿共一帷。"
        ],
        "title": "和叔夏水仙時見於宣卿坐上叔夏折一枝以歸八絕  其七",
        "id": "2d6f8c5e-2271-4b51-8634-142fea0c9735"
    },
    {
        "author": "胡寅",
        "paragraphs": [
            "爲花求偶豈全無，梅與山礬姊弟如。",
            "我已冥心薌澤觀，何須江水對軒渠。"
        ],
        "title": "和叔夏水仙時見於宣卿坐上叔夏折一枝以歸八絕  其八",
        "id": "4efb92fb-2fbb-4b57-8507-cd577ec33576"
    },
    {
        "author": "胡寅",
        "paragraphs": [
            "君詩平昔思如泉，無事尋醫孰使然。",
            "禮尚往來思報玖，情深汲引屢拋甎。",
            "豈能遽造忘言地，應有沉吟得意聯。",
            "待聽鐘聲撼清夜，明朝紙貴萬人傳。"
        ],
        "title": "寄唐堅伯",
        "id": "b82b8d85-c4b3-4269-a9cb-ee7c26a98b3c"
    },
    {
        "author": "胡寅",
        "paragraphs": [
            "矯首元陽觀，崢嶸度十年。",
            "忽逢塵外客，因訪洞中仙。",
            "橫躡脩蛇路，低看破衲田。",
            "縈紆篁竹嶺，窈窕碧松川。",
            "撫石齋壇古，圍棋燒劫遷。",
            "諒無翻榼術，安得遠庖烟。",
            "擗盡蒼麟脯，彈餘別鶴絃。",
            "晴香烘拆蕊，暝色繞歸鞭。",
            "太白浮橋上，孤燈炫馬前。",
            "黄冠紛雨散，紫蓋杳雲連。",
            "鳥爪休爬背，鸞驂漫拍肩。",
            "子真隨處隠，何必大羅天。"
        ],
        "title": "遊元陽觀",
        "id": "b1ab12a4-2c4c-47fa-97d7-e0b2ee70a8f1"
    },
    {
        "author": "胡寅",
        "paragraphs": [
            "何事悲摇落，空林有早春。",
            "光輝一笑粲，領畧萬花新。",
            "看去疑山雪，攀來效席珍。",
            "妙香風送遠，秀影月傳真。",
            "肌冷冰難斲，妝初粉未勻。",
            "商量開瘦蕊，剩得占芳辰。"
        ],
        "title": "早梅",
        "id": "151b14c7-de01-4a82-8b27-d9d80fcb47e1"
    },
    {
        "author": "胡寅",
        "paragraphs": [
            "折綿威力漫相侵，根暖怡然獨秀林。",
            "萬紫千紅非我對，爲渠無有歲寒心。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其一",
        "id": "ec6e23b4-567a-4847-b3af-b023d7eac16c"
    },
    {
        "author": "胡寅",
        "paragraphs": [
            "間錯浮筠冷更嚴，長松低顧拂蒼髯。",
            "清標總是君朋侶，桃李相望幾陛廉。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其二",
        "id": "bd603233-0b84-4831-bd62-2dacc6464dc0"
    },
    {
        "author": "胡寅",
        "paragraphs": [
            "欣逢冷艷破冬溫，更待飛霙滌晝昏。",
            "剩欲約君移酒處，小橋斜過竹邊門。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其三",
        "id": "9377c0f6-3301-42b8-bdcf-bc917a29773f"
    },
    {
        "author": "胡寅",
        "paragraphs": [
            "未開疎蕊著詩催，依約蜂聲欲隠雷。",
            "姑射坐中親綽約，嶺頭空有路縈迴。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其四",
        "id": "f45fd340-f96b-4498-a42b-54bec566004a"
    },
    {
        "author": "胡寅",
        "paragraphs": [
            "六出誰人剪刻成，侵凌飄灑正縱橫。",
            "仙姿不頼相黏綴，浣盡浮埃艷更明。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其五",
        "id": "920195fa-a550-4302-833b-513634a5b678"
    },
    {
        "author": "胡寅",
        "paragraphs": [
            "潑落瓊華作雨濛，迷離高樹映寒空。",
            "莫尋雲外瑶臺侶，且對尊前鶴髮翁。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其六",
        "id": "fcee30b2-76c8-4434-8a99-5333fbfd646b"
    },
    {
        "author": "胡寅",
        "paragraphs": [
            "東閣題詩得緒餘，溪頭千樹繞幽居。",
            "來禽青李曾何算，底事猶傳逸少書。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其七",
        "id": "2e2c453e-a7a8-44f0-a65c-c3473aca3041"
    },
    {
        "author": "胡寅",
        "paragraphs": [
            "清溪練練影全呈，絕勝斜梢出竹橫。",
            "便是霓裳臨曉鏡，搔頭初插未行行。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其八",
        "id": "b3c4e42a-ab14-4703-9130-20b4af87e323"
    },
    {
        "author": "胡寅",
        "paragraphs": [
            "意態衝寒不自持，桂華相伴亦多時。",
            "未須細覩青春面，且看扶疎寫影宜。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其九",
        "id": "e065ccd0-a0c1-4167-939d-b0b8e729dd9a"
    },
    {
        "author": "胡寅",
        "paragraphs": [
            "疇昔黄金入漢宮，只今嬌額爲誰容。",
            "嫦娥也覓孤棲伴，併照巫陽十二峯。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其一○",
        "id": "8a5a9973-a121-452f-a34b-d12234bc9af0"
    },
    {
        "author": "胡寅",
        "paragraphs": [
            "若道殘冬不是春，洗妝那得一枝新。",
            "杏園芳灑真顦顇，爭似而今斂路塵。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其一一",
        "id": "ac702396-11cf-4708-8958-b36a0c967f81"
    },
    {
        "author": "胡寅",
        "paragraphs": [
            "博山湯氣馥籠寒，裛盡啼痕作醉歡。",
            "賞去角巾從小墊，接䍦何惜一生酸。"
        ],
        "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其一二",
        "id": "26f135ba-35da-455b-9b30-7a78ee897a43"
    },
    {
        "author": "胡寅",
        "paragraphs": [
            "疇昔縱橫虎豹韜，旆旌悠緬馬蕭蕭。",
            "飽聞國士無雙譽，今見將軍第五橋。",
            "秀句自堪消永日，壯懷仍復在中朝。",
            "樓前拍拍湘江綠，安得從公舉一瓢。"
        ],
        "title": "馬擴作亭湘江之上來求名以飲江名之",
        "id": "6eae8493-1b19-4bd1-a34d-f5c283c5581d"
    },
    {
        "author": "胡寅",
        "paragraphs": [
            "待賞今宵定幾人，豈應於畢遽相親。",
            "坐令華燭風頭捲，却喜枯簷雨脚勻。",
            "拱璧何妨藏韞櫝，湛銅那得蔽遊塵。",
            "明年記取瞻銀闕，萬里秋光景更新。"
        ],
        "title": "中秋雨",
        "id": "be7b57c4-21e7-4333-9537-8d441f17fa56"
    },
    {
        "author": "胡寅",
        "paragraphs": [
            "當年夢賚見清伊，勁氣全歸目與眉。",
            "髫齓已能莊語笑，嬉遊元只在書詩。",
            "青松不及明堂用，黄壤空餘白玉悲。",
            "精爽有無何處去，豈能知我痛心時。"
        ],
        "title": "憶端子三首  其一",
        "id": "b78bfc01-d925-4c0a-a732-02760bb72228"
    },
    {
        "author": "胡寅",
        "paragraphs": [
            "不知埋玉已經年，忽值生朝倍黯然。",
            "空向夢魂期遠大，謬於方技覓安全。",
            "翩翩翰墨留身後，炯炯精神在目前。",
            "桂折蘭摧千古恨，淚痕那得到黄泉。"
        ],
        "title": "憶端子三首  其二",
        "id": "888f6aae-5db8-4a35-a0ec-050d8fcc3ea5"
    },
    {
        "author": "胡寅",
        "paragraphs": [
            "不見佳兒正一年，鍾情難遣故依然。",
            "久知朝菌同年壽，終惜童烏早棄捐。",
            "篋裏詩書迷白日，堂中珠玉墮黄泉。",
            "汝翁去此知多少，安得忘懷未死前。"
        ],
        "title": "憶端子三首  其三",
        "id": "5d24d7ae-5d2b-44bf-85b7-c7a17d7ed832"
    },
    {
        "author": "胡寅",
        "paragraphs": [
            "携手童烏三尺强，已知經術勝文章。",
            "可憐不見凌雲日，迸灑西風泪幾行。"
        ],
        "title": "又題草衣岩",
        "id": "81378d88-e535-4e3f-902d-144d647dd176"
    },
    {
        "author": "胡寅",
        "paragraphs": [
            "石滑梯山祗自疲，誰云此法妙難思。",
            "便教元亮荒三徑，也勝楊朱泣兩岐。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一",
        "id": "ad2cfcf1-4bd5-48e8-8ffb-4382a0616f91"
    },
    {
        "author": "胡寅",
        "paragraphs": [
            "衣薪難以大留形，破石空山浪予名。",
            "倘信此心無起滅，一身那得有三生。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其二",
        "id": "88ac8e29-1cc7-4ad8-9374-75accfc4bf7b"
    },
    {
        "author": "胡寅",
        "paragraphs": [
            "仰止春風潑黛山，亦應秋色兩難攀。",
            "祗嫌痼疾烟霞上，且愛陶鎔水石間。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其三",
        "id": "6cc7e333-3541-4d37-8eae-e5f3955b3b00"
    },
    {
        "author": "胡寅",
        "paragraphs": [
            "遊梁屐齒破蒼苔，深沼筇枝駭蟄雷。",
            "如海亂山爭起伏，碧波直欲撼蓬萊。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其四",
        "id": "181eb36e-4e1c-4ab9-82bc-3d2327b9d049"
    },
    {
        "author": "胡寅",
        "paragraphs": [
            "祝融朝日麗東天，嫋嫋西風紫雁前。",
            "千玉散青攢疊巘，萬雲流白漲晴川。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其五",
        "id": "b3ecbfa8-95a9-4192-8e5a-667272e012d1"
    },
    {
        "author": "胡寅",
        "paragraphs": [
            "大明遺甃已荆生，列宿名橋但板橫。",
            "宅險跨危能幾日，空教狐兔飽經行。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其六",
        "id": "a2f1570c-6958-48b0-86f9-ccad92805f34"
    },
    {
        "author": "胡寅",
        "paragraphs": [
            "寶樓香殿隘空山，都謝茨亭竹石間。",
            "靜有客棋真掩映，悄無僧話更清閒。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其七",
        "id": "7bab4074-9135-4498-abee-f6370f7f8584"
    },
    {
        "author": "胡寅",
        "paragraphs": [
            "西嶺回看天柱峯，却行山背蹴蒼龍。",
            "雄奇未有詩章寫，深秀惟將顧盼供。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其八",
        "id": "2d476f44-5e07-458d-8dd5-54095422ee8d"
    },
    {
        "author": "胡寅",
        "paragraphs": [
            "大林深護棟梁材，蔽日韜風萬壑哀。",
            "不見斧斤尋谷去，只看薪槱出山來。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其九",
        "id": "db3e570b-8bfb-4184-a627-fcddbc0d1227"
    },
    {
        "author": "胡寅",
        "paragraphs": [
            "茂樾初無一鳥鳴，晴曦參錯晝陰清。",
            "楓林霜後未全赤，岩菊冬來方自榮。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一○",
        "id": "edcb86ce-ae69-4d08-9f25-5bbb8a170cd4"
    },
    {
        "author": "胡寅",
        "paragraphs": [
            "大壑谽谺十里寬，雲莊高榭渺雄觀。",
            "西天日墮餘霞絢，南嶂猿啼曉月寒。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一一",
        "id": "d0d08edd-ee4c-4a72-b917-80dd0b173135"
    },
    {
        "author": "胡寅",
        "paragraphs": [
            "誰聞玉磬即過門，漫說金燈不破昏。",
            "等是此身俱物化，云何五百至今存。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一二",
        "id": "a3fc7b5d-a351-4099-bf45-0542b131f87e"
    },
    {
        "author": "胡寅",
        "paragraphs": [
            "山北山南久問津，瘦藤芒屩最相親。",
            "況逢日下雲間客，那用馿前馬後人。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一三",
        "id": "ff475217-792b-4b53-8152-7ffee53d09a2"
    },
    {
        "author": "胡寅",
        "paragraphs": [
            "凍雨籠山秀木冰，斜陽側鏡遠峯澄。",
            "罷籹羣玉褰雲障，寶髻珠花幾萬層。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一四",
        "id": "195ceda0-0fe6-4ddb-9c9d-397bbadaf026"
    },
    {
        "author": "胡寅",
        "paragraphs": [
            "鞭笞鸞鳳地行仙，變化鵾鵬背負天。",
            "他日寓言真十九，只今功行已三千。"
        ],
        "title": "初冬快晴陪宣卿叔夏遊石頭菴過三生藏窮深極峻遂登上封却下福嚴最愛廓然亭靜憩久之乘興入後洞置酒雲莊榭徘徊方廣閣山行崎嶇不可以馬雖筍輿傲兀小勞尚勝騎從之煩也既歸山前之翌日復會於堅伯兄小閣同安趙澗看北山餘雪披雲映日翠瑩瓏葱殆難模狀因訪季父廟令歡飲而罷集記所見成十五絕  其一五",
        "id": "55df8701-0caa-4b31-a7fd-8b94f02d056f"
    },
    {
        "author": "胡寅",
        "paragraphs": [
            "君知至樂本難名，何事猶令谷應聲。",
            "植杖自鋤園草綠，掛瓢時浥澗泉清。",
            "了無歌吹娛賓從，只有詩書養性情。",
            "却恐仁人尚蒿目，又須憑酒破愁城。"
        ],
        "title": "題叔夏樂谷",
        "id": "61f9f0de-4df4-47bf-a5c3-ddd4f0d26370"
    },
    {
        "author": "胡寅",
        "paragraphs": [
            "尚恨山前塵土侵，去耕山後白雲深。",
            "下泉不使苞稂秀，夫子寧忘濟物心。"
        ],
        "title": "和叔夏田舍三絕  其一",
        "id": "57c743c8-c046-4fa4-82bb-1d797ee2d05f"
    },
    {
        "author": "胡寅",
        "paragraphs": [
            "作堨辛勤雨更遲，桔槔誰語漢陰知。",
            "不嫌機事侵純白，一日何妨灌百畦。"
        ],
        "title": "和叔夏田舍三絕  其二",
        "id": "ca5e3bc3-31f9-4f86-9a25-a74f27c76546"
    },
    {
        "author": "胡寅",
        "paragraphs": [
            "日望雲霓手揠苗，何時能和快哉謠。",
            "不如且種陶公柳，贏得長饑舞細腰。"
        ],
        "title": "和叔夏田舍三絕  其三",
        "id": "00c62566-4c4c-4a18-9663-97403988b646"
    },
    {
        "author": "胡寅",
        "paragraphs": [
            "欣此幽居惜未深，時搴芳秀浣塵襟。",
            "棟梁自是君材器，鐵石空餘我寸心。"
        ],
        "title": "又和松碧軒三絕  其一",
        "id": "572e2d9b-0b50-48c5-9ffb-0a38984745ba"
    },
    {
        "author": "胡寅",
        "paragraphs": [
            "聞說鋤耰手自持，力耕初不願天知。",
            "却防有客携壺到，杞菊應添一兩畦。"
        ],
        "title": "又和松碧軒三絕  其二",
        "id": "35c12323-8d04-4a80-ac90-d9230db58e57"
    },
    {
        "author": "胡寅",
        "paragraphs": [
            "新陂剩水沃良苗，想見當時相杵謠。",
            "尚有荒餘須快犢，何須塌具更懸腰。"
        ],
        "title": "又和松碧軒三絕  其三",
        "id": "65eac066-f8e7-4060-b0cf-d37a81859419"
    },
    {
        "author": "胡寅",
        "paragraphs": [
            "竹杖輕堅野服寬，歲寒應得見蒼官。",
            "世情無限殘霜葉，昨日青青今日丹。"
        ],
        "title": "和奇父壁間留題",
        "id": "1f9d4547-75d6-4e8d-853d-e23e583a5fb7"
    },
    {
        "author": "胡寅",
        "paragraphs": [
            "今年共嘆物華遲，春信孤根獨早知。",
            "未到書雲十五日，已看綴雪兩三枝。",
            "寒香宛是臨風好，冷艷還於照水宜。",
            "莫待江頭千樹暗，只今携酒正當時。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其一",
        "id": "a45681a5-df97-4ba2-9808-3c885e35860e"
    },
    {
        "author": "胡寅",
        "paragraphs": [
            "天寒袖薄竹光侵，溪轉橋橫草閣深。",
            "妃子定應來月窟，寧馨誰說是瑶林。",
            "顔開玉色春光滿，香動冰姿冷不禁。",
            "漫道江南好詩句，只誇紅蠟與黄金。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其二",
        "id": "cdf0197c-154c-4945-8b4c-2aa953cc52e1"
    },
    {
        "author": "胡寅",
        "paragraphs": [
            "南人慣識賞來遲，北客相逢勝舊知。",
            "何必粉圖爭畫樣，更勞餳糝亂粘枝。",
            "天饒絕品千花外，人換新籹一笑宜。",
            "佳句定非橫笛比，溫存疎蘂半開時。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其三",
        "id": "94ece540-6d47-495f-a9e0-1fb73c4a8ed6"
    },
    {
        "author": "胡寅",
        "paragraphs": [
            "不管霜威日夜侵，肯教飛蝶到深深。",
            "六花漫爾呈三白，一萼居然映萬林。",
            "軟玉香冰空自惱，芳心愁思遣誰禁。",
            "市橋江路風流別，枉費千顰買笑金。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其四",
        "id": "1f150ac0-d5ae-41ab-b404-467500cc6c6c"
    },
    {
        "author": "胡寅",
        "paragraphs": [
            "追陪强韻思猶遲，寄語疏林恐未知。",
            "酒半尋香攀近蘂，夜分然燭照高枝。",
            "莫愁花浪翻天遠，且看鮫鮹剪玉宜。",
            "冠冕衆芳歸獨步，固應桃李不同時。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其五",
        "id": "6aa73083-b0db-44d5-81c2-6b0c7433ef37"
    },
    {
        "author": "胡寅",
        "paragraphs": [
            "冰圍風戰雪交侵，方是春工屬意深。",
            "綠萼已開栽樂谷，一枝那得寄薌林。",
            "依然照水如相媚，粲者巡簷也未禁。",
            "香白檀心誰解賦，頼公戛玉更摐金。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其六",
        "id": "9d42cc25-9d34-47c7-808a-7df8f80c5647"
    },
    {
        "author": "胡寅",
        "paragraphs": [
            "好花不恨好詩遲，國色須蒙國士知。",
            "漫比玉容歌璧月，空將鷺羽鬭瓊枝。",
            "旁無綽約天仙對，中有甘酸鼎味宜。",
            "聞說北枝開亦徧，一尊相屬定何時。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其七",
        "id": "cc0cf3df-37ad-4e72-9406-42667d40b8ed"
    },
    {
        "author": "胡寅",
        "paragraphs": [
            "愛花從使二毛侵，嘆賞孤高與靚深。",
            "調護臘前珠結蘂，蕩摇年後玉成林。",
            "莫教三弄飄飄落，剩把千篇得得禁。",
            "姑射肌膚最溫潤，夜眠無用辟寒金。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其八",
        "id": "a579b4fb-48bb-4a73-8f31-4da5190e282a"
    },
    {
        "author": "胡寅",
        "paragraphs": [
            "的皪凝情開自遲，風亭微馥許君知。",
            "直須藉草傾松葉，絕勝登樓唱竹枝。",
            "韓壽香囊難取似，何郎粉面且隨宜。",
            "豈知萬顆垂黄實，擢秀前村夜雪時。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其九",
        "id": "56f6aa3b-c8f9-45e4-a2e0-21842fce15a7"
    },
    {
        "author": "胡寅",
        "paragraphs": [
            "不辭開後苦寒侵，爲與騷人托契深。",
            "可但風光回歲律，更分華色掞儒林。",
            "欲歌白雪詞難和，試挽幽香力尚禁。",
            "等是美名無玷染，臘梅何事色如金。"
        ],
        "title": "冬至前半月赴季父梅花之集與韓蒲向憲唐幹諸人唱和十首  其一○",
        "id": "b389e695-f471-4a95-a281-3444a21c89e1"
    },
    {
        "author": "胡寅",
        "paragraphs": [
            "千林木稼苦低垂，惟有長松不受欺。",
            "蘭雪方懷蕭慤句，河冰還讀鮑昭詩。",
            "卧聞寫竹驚殘夢，戲折寒枝調小兒。",
            "寄語達官不須怕，勉旃戈甲渡淮師。"
        ],
        "title": "和彥達至日木冰",
        "id": "fd82cde3-8783-4fad-b629-13e20041fc47"
    },
    {
        "author": "胡寅",
        "paragraphs": [
            "太和薰宇宙，王旅不親征。",
            "雁北同兄弟，鶑遷得友生。",
            "正便春入望，莫厭雨稽程。",
            "何限山花發，遥看爲擬名。"
        ],
        "title": "寧鄉有感與仁仲彥達同行",
        "id": "052890e6-e99a-490c-be81-6f7eefb52bdd"
    },
    {
        "author": "胡寅",
        "paragraphs": [
            "僑寄家連楚，歸遊嶽背衡。",
            "川原漸舊國，鮭菜愜平生。",
            "淮海風難定，江湖浪豈平。",
            "春融一杯酒，下馬且同傾。"
        ],
        "title": "過益陽",
        "id": "001209f0-489c-4218-b2d4-35e284b828fa"
    },
    {
        "author": "胡寅",
        "paragraphs": [
            "溈山未暇往，石磴上雲端。",
            "初識清修路，遥憐菡萏寒。",
            "野寬耕僅有，民殄政猶殘。",
            "總使林泉穩，那能寢飯安。"
        ],
        "title": "和仁仲過濱江",
        "id": "0953fef3-c08d-484f-ace4-4c2803d93816"
    },
    {
        "author": "胡寅",
        "paragraphs": [
            "天以春歸野，雲將雨暗山。",
            "三人行甚樂，五字句何艱。",
            "每喜詩償債，還須酒破顔。",
            "禽聲接芳樹，和氣亦關關。"
        ],
        "title": "遇雨晚宿和彥達",
        "id": "5a49a7ff-9849-47d1-9ece-4fdbe2b9bc4f"
    },
    {
        "author": "胡寅",
        "paragraphs": [
            "兀夢三山馬，投鞭四壁家。",
            "暮天雲潑墨，春樹雪添花。",
            "遊宦初無補，歸休漸有涯。",
            "渺然江海興，篷笠釣烟沙。"
        ],
        "title": "出益陽和仁仲",
        "id": "aa9fab4b-769e-4347-80ab-20f0bbcc510e"
    },
    {
        "author": "胡寅",
        "paragraphs": [
            "造物非難料，寒溫本一家。",
            "衝風來雨雪，暖日放鶑花。",
            "行矣春方嫩，悠哉興未涯。",
            "蘆蒿媚烟渚，荻筍破江沙。"
        ],
        "title": "夜大風雪次日快晴",
        "id": "25ebc4a2-3d5c-45bb-8e10-556f1fec8032"
    },
    {
        "author": "胡寅",
        "paragraphs": [
            "沅澧春風拂馬鞭，客愁何事四無邊。",
            "於今榛棘三州地，自昔坻京百姓天。",
            "安得鳴雞連比屋，空餘歸雁落平川。",
            "一觴莫酹懷沙魄，且對桃紅李白傳。"
        ],
        "title": "過鼎澧",
        "id": "ba439d4f-1e27-4e4a-90b4-d23c71bd4633"
    },
    {
        "author": "胡寅",
        "paragraphs": [
            "沅水千年非舊波，英風元自振關河。",
            "本懷國士知心早，豈念檉函挾恨多。",
            "龜固有神寧豫罔，鴻雖高舉畏虞羅。",
            "椒蘭從古能如此，何有沉湘作九歌。"
        ],
        "title": "和仁仲過五溪",
        "id": "696fc1d5-e728-476a-a684-a1db68a2573f"
    },
    {
        "author": "胡寅",
        "paragraphs": [
            "未識南陽有卧龍，阿瞞先已畏南風。",
            "如何赤壁分三國，不向神州决兩雄。",
            "營峽晚圖千慮失，截江初意一丸封。",
            "蒼茫漢日西南落，莫道無由却復中。"
        ],
        "title": "和彥達至公安",
        "id": "f8e23aac-35a5-438d-b96f-6a3d20fcd64b"
    },
    {
        "author": "胡寅",
        "paragraphs": [
            "虞帝當年闢四門，三苗那更蠢迷昏。",
            "茫茫舊楚祗芳草，處處朱樓空斷垣。",
            "不願耦耕招素隠，要看良耜接深村。",
            "韓公守戒誰能用，虎豹難憑折柳樊。"
        ],
        "title": "和仁仲至荆門",
        "id": "bfa6145c-5e32-4355-8d81-92bc6375fc94"
    },
    {
        "author": "胡寅",
        "paragraphs": [
            "月壓梨花墜，風扶柳絮新。",
            "故園寒食路，回首踏青人。",
            "萬竅方號籟，千山忽湧銀。",
            "擁衾聽窈眇，舉盞寄經綸。",
            "浩蕩寰中意，逍遥物外身。",
            "賡歌咸當律，謔浪亦淘真。",
            "又理沙邊棹，將浮雪後春。",
            "蘭亭非達者，空嘆迹成陳。"
        ],
        "title": "清明風雪小酌莊舍示黎才翁",
        "id": "0a3e7165-a8c3-4ea1-b4d8-33e7e964dfab"
    },
    {
        "author": "胡寅",
        "paragraphs": [
            "仙翁真氣與神遊，宰樹參天也不樛。",
            "悵念青春家塾日，共聞規訓有源流。"
        ],
        "title": "拜大父中大塋和彥達",
        "id": "ba7c9763-4b00-4a1f-829b-ddacc96a5915"
    },
    {
        "author": "胡寅",
        "paragraphs": [
            "論文斆學兩髫年，訪舊同來雪上顛。",
            "我步鯉庭心欲折，公登龍坂足何緣。",
            "後凋尚喜無雙士，不韡真慚大少連。",
            "桂楫又浮湘水去，家山回首共悽然。"
        ],
        "title": "和彥達過先公舊居有感",
        "id": "ed19da32-bf8d-4a80-993f-cc9fca7ecd90"
    },
    {
        "author": "胡寅",
        "paragraphs": [
            "籜龍孤介亦駢闐，不比花嫣與柳眠。",
            "雪裏頓超千佛地，風來應上四禪天。",
            "飽參玉版頭頭是，秀出薌林箇箇圓。",
            "知我遠庖薇蕨少，倒籠登俎共便娟。"
        ],
        "title": "和玉泉達老餉笋",
        "id": "9970fa5f-b243-465b-8311-6218056e8f88"
    },
    {
        "author": "胡寅",
        "paragraphs": [
            "兒釣童遊幾夢思，春風千里恨歸遲。",
            "君今舊隠治三徑，我尚他州寄一枝。",
            "載酒猶慚來問字，對花深欲共論詩。",
            "不堪又聽陽關曲，想見酴醿噴雪時。"
        ],
        "title": "留別王元治師中譚純益三首  其一",
        "id": "3788c940-a9f1-4a1c-b7df-414341348a08"
    },
    {
        "author": "胡寅",
        "paragraphs": [
            "幸不當官也去思，春江風日正舒遲。",
            "少留畫鷁呼桃葉，捲盡紅螺看柘枝。",
            "三爵勸酬三益友，四并除掃四愁詩。",
            "渭城景色朝朝是，不用丹青李伯時。"
        ],
        "title": "留別王元治師中譚純益三首  其二",
        "id": "aef428bd-09f5-4db7-badc-0ac66f4198a5"
    },
    {
        "author": "胡寅",
        "paragraphs": [
            "欲步夷途盍近思，行尋捷徑却成遲。",
            "大弨不必穿楊葉，古樂何曾唱竹枝。",
            "須信孔門無用賦，也知高叟漫爲詩。",
            "功名易立書難讀，努力當乘少壯時。"
        ],
        "title": "留別王元治師中譚純益三首  其三",
        "id": "88e9eec4-2c41-460d-bd8c-e78e538275d6"
    },
    {
        "author": "胡寅",
        "paragraphs": [
            "亂定誰人不土思，如何鄉井尚陵遲。",
            "莫嗟釣艇重湖隔，終待書堂一木枝。",
            "彼美獨高鸚鵡賦，孔懷均契鶺鴒詩。",
            "願君再起臨流閣，約我花汀柳岸時。"
        ],
        "title": "酬師中見和",
        "id": "9241d5ca-50db-4fcd-bfd6-4cafbb082e78"
    },
    {
        "author": "胡寅",
        "paragraphs": [
            "莫嗤文子動三思，我亦今來去魯遲。",
            "潦草荷鋤開菊徑，殷勤持酒對花枝。",
            "韋編舊服精三易，絳帳新開講四詩。",
            "把釣不須嗟歲久，大魚端有上鈎時。"
        ],
        "title": "酬任正叔見和",
        "id": "a182748b-ed57-4368-b6dc-27974d234ea8"
    },
    {
        "author": "胡寅",
        "paragraphs": [
            "沅澧澬湘此並行，漲流洄薄又東傾。",
            "西南或與天爲際，禹貢如何不記名。"
        ],
        "tags": [
            "岳阳楼"
        ],
        "title": "岳陽樓雜詠十二絕  其一",
        "id": "10e26290-625d-4e06-b38c-7fafaa155448"
    },
    {
        "author": "胡寅",
        "paragraphs": [
            "朱樓深穩可憑欄，萬頃波光一目間。",
            "不見驚鴻偏鳳髻，空餘天鑑寫雲鬟。"
        ],
        "tags": [
            "岳阳楼"
        ],
        "title": "岳陽樓雜詠十二絕  其二",
        "id": "649a5920-c7e1-400d-89f8-1d2a2ec151d3"
    },
    {
        "author": "胡寅",
        "paragraphs": [
            "黄帝鈞天曲未終，至今烟浪舞魚龍。",
            "臨風更欲吹長笛，摇蕩波心碧玉峯。"
        ],
        "tags": [
            "岳阳楼"
        ],
        "title": "岳陽樓雜詠十二絕  其三",
        "id": "ed9d79a6-b6a7-4483-8bcb-804b12f52596"
    },
    {
        "author": "胡寅",
        "paragraphs": [
            "祖龍遊豫亦荒哉，風折雲颿促駕迴。",
            "一怒赭山何所損，依然蒼翠似蓬萊。"
        ],
        "tags": [
            "岳阳楼"
        ],
        "title": "岳陽樓雜詠十二絕  其四",
        "id": "793f5051-7b5c-4d28-8736-aeaffc3a4ef0"
    },
    {
        "author": "胡寅",
        "paragraphs": [
            "虜馬超江又飲湖，湖中今有卧龍無。",
            "青蛇袖手將何用，漫說飛仙膽氣粗。"
        ],
        "tags": [
            "岳阳楼"
        ],
        "title": "岳陽樓雜詠十二絕  其五",
        "id": "638cb443-5232-4945-b084-70debc5d2da6"
    },
    {
        "author": "胡寅",
        "paragraphs": [
            "汨潭桂酒奠三閭，尚想夷猶泛五潴。",
            "進退存亡皆有義，懷沙處死是何如。"
        ],
        "tags": [
            "岳阳楼"
        ],
        "title": "岳陽樓雜詠十二絕  其六",
        "id": "69671f3e-9727-406a-ab96-123693538a4d"
    },
    {
        "author": "胡寅",
        "paragraphs": [
            "玄德驍雄世所知，蛟龍寧肯在汙池。",
            "館于貳室謀何陋，借與全荆意自奇。"
        ],
        "tags": [
            "岳阳楼"
        ],
        "title": "岳陽樓雜詠十二絕  其七",
        "id": "95692be9-284d-4dfb-8bd4-82551a4d1e1d"
    },
    {
        "author": "胡寅",
        "paragraphs": [
            "風烈言言滕子京，豈於荒怪未全明。",
            "尼姑狡獪遥相幻，雷電那知有姓名。"
        ],
        "tags": [
            "岳阳楼"
        ],
        "title": "岳陽樓雜詠十二絕  其八",
        "id": "29dc38ba-0a22-460e-97a2-162046cffa05"
    },
    {
        "author": "胡寅",
        "paragraphs": [
            "有時風浪戰城西，何啻漁陽萬鼓鼙。",
            "狎水蚩蚩忘墊溺，誰人能續偃虹堤。"
        ],
        "tags": [
            "岳阳楼"
        ],
        "title": "岳陽樓雜詠十二絕  其九",
        "id": "c464fcef-32bc-4e8a-9946-20daa92b5654"
    },
    {
        "author": "胡寅",
        "paragraphs": [
            "大手文章浪得名，佐王功業亦何成。",
            "獨餘不證元忠事，努力還因宋廣平。"
        ],
        "tags": [
            "岳阳楼"
        ],
        "title": "岳陽樓雜詠十二絕  其一○",
        "id": "9f82cee1-c306-46b2-82fd-4dda2e7c14cb"
    },
    {
        "author": "胡寅",
        "paragraphs": [
            "李杜詞源廣更深，數篇春漲渺雲岑。",
            "爭如一首修樓記，妙寫仁人出處心。"
        ],
        "tags": [
            "岳阳楼"
        ],
        "title": "岳陽樓雜詠十二絕  其一一",
        "id": "8c40d375-1979-425f-a772-51b53cc35b11"
    },
    {
        "author": "胡寅",
        "paragraphs": [
            "范公才具濟川舟，翰墨居然第一流。",
            "每向遺文窺遠意，願言憂樂繼前修。"
        ],
        "tags": [
            "岳阳楼"
        ],
        "title": "岳陽樓雜詠十二絕  其一二",
        "id": "76fbb167-6172-493d-8d5e-42d40ca23ea1"
    },
    {
        "author": "胡寅",
        "paragraphs": [
            "何處難忘酒，舟行不進時。",
            "漫流迷縴道，數日誚篙師。",
            "近樹久猶見，遠山都未移。",
            "此時無一盞，吾意亦紓遲。"
        ],
        "title": "泝江濡滯",
        "id": "fa439cbb-3492-4730-8526-fc22e3e77c0d"
    },
    {
        "author": "胡寅",
        "paragraphs": [
            "異代紛爭戰伐多，樓船贏負倚蒼波。",
            "如今天險如平地，讐虜深謀只用和。"
        ],
        "title": "和仁仲舟中三絕  其一",
        "id": "bf9948a2-9500-443e-9478-44c7b0877adb"
    },
    {
        "author": "胡寅",
        "paragraphs": [
            "支川千百欲歸東，不得江湖不會同。",
            "可但中流能擊楫，也知高浪要乘風。"
        ],
        "title": "和仁仲舟中三絕  其二",
        "id": "edbc7e44-cf54-4c45-9098-7a39bd3c1aa2"
    },
    {
        "author": "胡寅",
        "paragraphs": [
            "湘君誰識是皇英，占得君山冷淡青。",
            "月滿湖平相照處，姮娥應得見娉婷。"
        ],
        "title": "和仁仲舟中三絕  其三",
        "id": "7f56f30d-72ba-45ee-a895-f67b9f273449"
    },
    {
        "author": "胡寅",
        "paragraphs": [
            "十載重湖閲使星，坐令疲瘵灑然醒。",
            "從來駿足輕千里，豈但詞源蕩四溟。",
            "笑我林間投倦翼，辱公江上訪歸舲。",
            "南山幸有爲隣約，何日來分一半青。"
        ],
        "title": "歸次湘西元作以詩見迎和之",
        "id": "2dfe9948-673f-4f09-b236-13e9eb2c6fdf"
    },
    {
        "author": "胡寅",
        "paragraphs": [
            "物理初無妄，云何以幻觀。",
            "得非心有礙，坐使肉生瘢。",
            "日月當天久，山河著地安。",
            "波斯不別寶，學道古來難。"
        ],
        "title": "賦永寧嚴老幻菴",
        "id": "8957b6a9-26b0-42dd-a893-c40bc70eee8f"
    },
    {
        "author": "胡寅",
        "paragraphs": [
            "得酒相逢笑絕纓，而今雙鬢不全青。",
            "蓬萊尚說三四淺，何況方平與蔡經。"
        ],
        "title": "題浄明觀用舊韻簡黎才翁",
        "id": "c1b1b45f-8aa7-4f4a-af98-0eacfd755390"
    },
    {
        "author": "胡寅",
        "paragraphs": [
            "伊誰遣子著袈裟，幸自同源又一家。",
            "尚喜深山閟珍璞，曾看枯枿粲奇葩。",
            "空言組繡真無用，實際津途亦易差。",
            "衣敝履穿頭欲雪，定於何處作生涯。"
        ],
        "title": "示詩僧了信",
        "id": "8111327f-d51b-4631-9722-9be1927e2d7f"
    }
]