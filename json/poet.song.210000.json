[
    {
        "author": "王柏",
        "paragraphs": [
            "切切蛩吟雨後繁，急催客子整歸轅。",
            "臨行慷慨有忠告，前此賡酬總戲言。",
            "先世聲名期遠紹，故家風範要長存。",
            "花朋月友終無益，膏火青編緊閉門。"
        ],
        "title": "贈曾敬仲歸三衢",
        "id": "9d77ff18-ebd7-4fcd-b1e2-9eeaa4d4c4b7"
    },
    {
        "author": "王柏",
        "paragraphs": [
            "童髽及侍果齋賢，白璧沈埋二十年。",
            "師道倦爲蓮幕客，詩魂蜚伴雪堂僊。",
            "同游諸老無人在，所幸斯文有子傳。",
            "讀到徐卿珠玉句，撫膺三歎愧遺編。"
        ],
        "title": "題果齋集後",
        "id": "dc799227-cd5c-4c73-931f-349ff31e0785"
    },
    {
        "author": "王柏",
        "paragraphs": [
            "往事傷心不可論，高情還許小通門。",
            "旋鋤荒草追風景，因種殘花剗雪痕。",
            "敗壁古苔權作主，破窗夜雨暗消魂。",
            "青山不管興亡事，依舊樓頭挹暮樽。"
        ],
        "title": "題西樓有感",
        "id": "1f78475f-7da7-4878-ad94-51e73f21b13c"
    },
    {
        "author": "王柏",
        "paragraphs": [
            "絃歌聲裏一瓢安，士友催詩送長官。",
            "律己十分無可議，愛民一念未嘗寒。",
            "更知耐事如公少，留取清名作樣看。",
            "百姓越疆歸令問，恩流職外此尤難。"
        ],
        "title": "送金華趙宰二首  其一",
        "id": "c86a3fd7-c6d2-4288-9d6a-b9c7bbccfd51"
    },
    {
        "author": "王柏",
        "paragraphs": [
            "六龍潜處起宗英，來作金華有脚春。",
            "人被撫摩稱是佛，事歸聽斷果如神。",
            "忍看鳬舄雙飛去，趁得葭灰一點新。",
            "近世柏臺冠豸者，多求作邑有聲人。"
        ],
        "title": "送金華趙宰二首  其二",
        "id": "11a60e5a-34a8-496a-b692-d94b3d7ebc3f"
    },
    {
        "author": "王柏",
        "paragraphs": [
            "偶尋沮溺問年豐，負笈肩琴恨不同。",
            "春草池塘君有夢，秋風燈火我何工。",
            "年時猶願文加進，老大方憂道未洪。",
            "妙手自堪修五鳳，繩樞草舍愧吾窮。"
        ],
        "title": "和德夫弟韻",
        "id": "a3453b46-ed50-41d9-8131-7cd73a318189"
    },
    {
        "author": "王柏",
        "paragraphs": [
            "十年足不到承庵，撫事興思重愴然。",
            "風急雁行斜漠漠，夜深蟾影弄娟娟。",
            "爐亭暖徹通宵火，魚板驚殘向曉眠。",
            "欲識本來真面目，杖藜未免再留連。"
        ],
        "title": "題承庵二首  其一",
        "id": "84285ebe-594d-47fe-8458-64a2eb1b5d79"
    },
    {
        "author": "王柏",
        "paragraphs": [
            "神封王爵號優游，衆水奔歸祠下流。",
            "沃若郊原真可隠，悠然心景自相投。",
            "綿綿野徑蟠山腹，瑟瑟枯溪瀉石頭。",
            "直到法華高處望，天珍未許有心求。"
        ],
        "title": "題承庵二首  其二",
        "id": "035ba1f5-e5ad-4fb0-ba4a-b3ff2377d90e"
    },
    {
        "author": "王柏",
        "paragraphs": [
            "歲月飄零事轉乖，未能憑酒放眉開。",
            "蕭蕭棠棣悲離黍，寂寞芝蘭閟野萊。",
            "生計半隨豪氣壞，放心猶傍聖經迴。",
            "秋來旱勢滔滔遠，誰念蒼生正可哀。"
        ],
        "title": "有感",
        "id": "6220cf34-503b-4942-bc59-83daa201dc61"
    },
    {
        "author": "王柏",
        "paragraphs": [
            "誰閣重陰一日晴，清游應是愜高情。",
            "遥知雨後山光好，但想雲邊屐齒清。",
            "素壁雖曾題舊字，沈痾不許插新盟。",
            "因知關吏留魚鑰，謾遣奚奴候晚程。"
        ],
        "title": "適莊兄遊山",
        "id": "c5a1663d-0759-4511-83ca-e90667e6fc98"
    },
    {
        "author": "王柏",
        "paragraphs": [
            "夜來風色作清寒，燈火殘時人意闌。",
            "歸路月華猶皎皎，今朝雪影亂漫漫。",
            "比他柳絮真無頼，損盡梅花不忍看。",
            "獨坐不知時節變，一襟和氣有餘歡。"
        ],
        "title": "元夕後即事",
        "id": "ea155e8e-6514-416b-8ad8-486ff0bd794a"
    },
    {
        "author": "王柏",
        "paragraphs": [
            "數曲梯階稍欠寬，略移武步到仙寰。",
            "詩懷納盡雙溪景，眼力推開千里山。",
            "方檻小欹煙雨外，飛蓬斜插斗牛間。",
            "馮虛似駕臨臯鶴，棲鶻危巢不足攀。"
        ],
        "title": "題潘氏高遠臺",
        "id": "e822ff2a-84f8-4a54-ac14-2414c03161a7"
    },
    {
        "author": "王柏",
        "paragraphs": [
            "鳬舄攙先伯仲間，迎陽带雨渡天關。",
            "向來邑爲貪風壞，此去民思善政安。",
            "三百里同開魯國，二千石即繼壺山。",
            "蒲封正次東溟側，要拓胸襟箇樣寬。"
        ],
        "title": "送蒙齋姪宰餘姚",
        "id": "517279d9-5b28-420b-9507-32144dc59312"
    },
    {
        "author": "王柏",
        "paragraphs": [
            "能踐其形亦甚難，天高地下我中間。",
            "讀書未造精微閫，處世應迷利欲關。",
            "勉勉工夫何假字，區區繪事豈真顔。",
            "須知天賦元無欠，還爾當時勿恃還。"
        ],
        "title": "和胡子升大欠韻",
        "id": "5d5bc623-735b-49a0-af44-3297ab3ee60d"
    },
    {
        "author": "王柏",
        "paragraphs": [
            "直諒之言久不聞，秋來因作讀書吟。",
            "時時涵泳味無味，句句研窮深又深。",
            "老去已辜朋友望，閑中粗得聖賢心。",
            "無情歲月垂垂盡，夕秀朝華豈暇尋。"
        ],
        "title": "新秋自警",
        "id": "e93e9eb0-9ef5-456f-bc7c-e6afa48cd277"
    },
    {
        "author": "王柏",
        "paragraphs": [
            "太極動兮兩儀分，四序綱領秋與春。",
            "機緘密運乎三百六十五度之外，浩浩萬物資生成。",
            "清明純淑不易遇，間稟英氣俱異人。",
            "堂堂忠定公，獨得東方仁。",
            "維持帝出震，嵩岱鍾精神。",
            "定策慶元初，皇宋二百四十年社稷歸經綸。",
            "肆我東陽侯，獨得金天晶。",
            "兌正秋兮萬寶說，宗星夜挾長庚精。",
            "扶珪綴組真相種，來與十有四葉天子蘇寰瀛。",
            "春生秋殺造化功始備，前輝後映行見旂常新。",
            "炯炯御屏上，高揭刺史名。",
            "仁風靄四郡，溪山草木俱被循良聲。",
            "須女曉浮南極瑞，山光水氣騰祥雲。",
            "百姓欣欣有喜色，一步拜手祈松椿。",
            "日君煥赫停寶馭，月妃婐{女卮}留文茵。",
            "金風玉露澄象緯，洞洞下鑒民之情。",
            "一祝吾侯早歸絳闕佐明主，坐使天下風俗還真淳。",
            "再祝吾侯多男子，森森蘭玉盈階庭。",
            "三祝吾侯春秋八千歲，瓊漿玉斝長對黄華斟。"
        ],
        "title": "黄華歌",
        "id": "7c30e0b3-83c2-43c8-b844-49471a5b3e81"
    },
    {
        "author": "王柏",
        "paragraphs": [
            "好古博雅時遁澤，往歲贈我墨圖柏。",
            "今年揆予初度臨，又復持贈竹石屏。",
            "柏以祝我老，竹以堅我心。",
            "長歌短歌先後發，書室夜夜生光熒。",
            "君才固磊落，愛我何獨深。",
            "此石不知出何地，來自紫陽夫子門。",
            "紫陽緣督兩授受，謂宜永作傳家珍。",
            "所寶又有大於此，餘光委照非其人。",
            "以我所願紫陽學，以我生作石笋孫。",
            "石笋固宜有石竹，笋竹生成同一根。",
            "當時竹上歲寒句，先達難賞流傳今。",
            "去年忽得紫陽歲寒字，如約屏石來同盟。",
            "朝夕歛身對二妙，儼然拱侍滄洲之竹林，寓物敬慕度義全幽貞。",
            "不有畏友相勉勵，安得準繩磨琢箴。",
            "句中雅意已佩服，石中有竹誰能評。",
            "歐梅蘇范六君子，絕識雄辨萬口稱。",
            "珠犀砂玉亦似矣，髣髴未得此理真。",
            "顧我生既晚，欲說口已瘖。",
            "造化發育固難測，嘗聞古有剛柔分。",
            "柔土既發萬物之生氣，剛土故涵萬物之陰精。",
            "人之所見自有限，熟識萬象俱妙凝。",
            "此非物之影，真是竹之形。",
            "遺梢墜葉積於土，土化爲石竹自存。",
            "生物不隨凝結變，請觀琥珀與水晶。",
            "我疑此石生渭濱，土石變化歲一層。",
            "歲歲層層應萬狀，直欲盡磨翠壁鋪作千畝帳。"
        ],
        "title": "竹石屏歌謝遁澤",
        "id": "6e1e82e5-101b-4429-878f-03a83b2fe3ee"
    },
    {
        "author": "王柏",
        "paragraphs": [
            "秋來望月如水犀，忽有香風鼻觀吹。",
            "徧尋不得見花面，若得見花敢輕賤。",
            "徐徐步轉牆角來，草色芊芊一徑開。",
            "儼然嘉樹奠南服，環佩鏘鏘萬圭綠。",
            "陽豔多情不敢媒，平生偶與西風熟。",
            "皇天清則土方真，耿耿誰如受命獨。",
            "三閭愁兮洞庭波，辛蓀蘭芷方並蓄。",
            "只有淮南招隠句，攀緣千古資膏馥。",
            "希夷雅好異於是，萬斛清香金一粟。",
            "曜靈西征易侵尋，綠鬢朱顔不待人。",
            "秋花不比春花早，開到秋花也是春。",
            "吟花弄葉何時足，年少須臾成老宿。",
            "一根生意貴栽培，力到自然文郁郁。",
            "君不見岩花獨步秋葉中，穿天出月莫敢相過從。"
        ],
        "tags": [
            "洞庭湖"
        ],
        "title": "和希夷木犀韻",
        "id": "8704c3cd-f719-4ecf-babc-3c0e063392f7"
    },
    {
        "author": "王柏",
        "paragraphs": [
            "臘前雷，春半雪。",
            "顛倒失其時，相去踰一月。",
            "一月不爭多，燠寒異厥罰。",
            "垤戶當堅凝，陽氣乃舒發。",
            "草木既萌動，龍蛇起窟穴。",
            "萬物欣向榮，獰風夜狂悖。",
            "曉雞噤不鳴，但見窗間白。",
            "戰慄起推戶，瓊瑶已幾尺。",
            "陋巷書生釜不煙，關河甲士冰到骨。",
            "俯仰天地間，芽甲盡摧折。",
            "萬境寂無聲，羣動亦僵裂。",
            "當其懷煦煦，蠢蠢競懽悅。"
        ],
        "title": "和易巖春雪韻",
        "id": "59b06f2c-960a-4a34-a480-7a328fa7c38b"
    },
    {
        "author": "王柏",
        "paragraphs": [
            "帝腹加頑足，上干天象速。",
            "造膝論當世，從容金殿旭。",
            "人生莫不有行藏，誰把行藏較短長。",
            "要識行藏無所爲，時哉出處總輝光。"
        ],
        "title": "和立齋抱膝吟三章  其一",
        "id": "a12322d6-f43f-45cb-b696-3b62cfacf06e"
    },
    {
        "author": "王柏",
        "paragraphs": [
            "誰卧草廬中，能耑一壑風。",
            "當時天地閉，豪傑不相容。",
            "中原河岳應如舊，虎豹出沒非人有。",
            "祗今不是龍卧時，自是君才掣君肘。"
        ],
        "title": "和立齋抱膝吟三章  其二",
        "id": "fd0fb2fb-66f9-455a-81a7-5ba831a55bd3"
    },
    {
        "author": "王柏",
        "paragraphs": [
            "山澤兩癯叟，交情幾昏曉。",
            "擁衾風雪夜，奇論互傾倒。",
            "妙處不盡千張紙，直到無言忘寤寐。",
            "如何漏泄此高吟，一灑龍蛇駭塵世。"
        ],
        "title": "和立齋抱膝吟三章  其三",
        "id": "56fabbd5-f42b-4130-8b8b-0e4cb1f5c75f"
    },
    {
        "author": "王柏",
        "paragraphs": [
            "秋光未爲老，老桂開牆隈。",
            "雖與春風背，依吐心未灰。",
            "香浮玉宇遠，體破金粟微。",
            "詩翁被花惱，深夜燈重吹。",
            "今朝恰重九，更瀉茱萸巵。",
            "霜螯未堪把，菊蕊青滿畦。",
            "景物自冉冉，氣候猶遲遲。",
            "對花莫冷淡，行樂姑隨時。",
            "清歡既易遇，不飲復何爲。",
            "兄弟琴瑟合，子姪鴻雁隨。",
            "月明人影散，泚筆賡新詩。",
            "詩力籋天馬，不可銜勒羈。",
            "詩壇峻極謝推轂，莫學檀公三十六。"
        ],
        "title": "和易巖木犀韻",
        "id": "36b6368f-5268-4791-bc05-f1c9f520ca4a"
    },
    {
        "author": "王柏",
        "paragraphs": [
            "人心乘氣機，投閑肆馳逐。",
            "飛天忽淪淵，忘生以徇欲。",
            "大而名節喪，甚者邦家覆。",
            "一狂方寸亂，一安萬事足。",
            "簞瓢樂陋巷，粱肉怕書腹。",
            "平時工用深，舉動自絕俗。",
            "倀倀無所守，有爲皆碌碌。",
            "一墮荆榛中，終身困躑躅。",
            "世事豈有常，烏可執卷贖。",
            "學問在我毋自棄，富貴在天毋自辱。"
        ],
        "title": "和叔崇",
        "id": "bdc593cb-909c-4857-bef7-b6fa56bc8f66"
    },
    {
        "author": "王柏",
        "paragraphs": [
            "之子善遊遠，西征酹歐陽。",
            "亹亹歲月換，作詩思故鄉。",
            "老我絕世念，孤燈耿寒光。",
            "坐對三古書，繹繹搴純英。",
            "天地時一泰，吾道何時昌。",
            "莫以一日腴，博此千載香。",
            "苟不新厥德，正亦王春常。",
            "只今自煮一斗酒，待子醉我琴書旁。"
        ],
        "title": "和立齋元日韻",
        "id": "69ffec52-2638-4660-ba4f-7e3f9b25092b"
    },
    {
        "author": "王柏",
        "paragraphs": [
            "思泉種德懋，后皇命淳美。",
            "髧髦傳正學，一念不妄起。",
            "真固滿腔仁，兢兢日增累。",
            "甲子正一周，龐眉追甪綺。",
            "年年三月初，南極何煒煒。",
            "預酌長生尊，家慶合庭鯉。",
            "今歲南極光，一照千餘里。",
            "我有百靈丹，遠寄螺江邊。",
            "殷勤爲子壽，角亢光芒寒。",
            "一丸當一歲，送以華池泉。",
            "初進雙目清，再進華顛玄。",
            "三進毛骨換，四進還童顔。",
            "五進志氣神，六七八進生羽翰。",
            "進進誠不已，俯拍洪崖肩。",
            "不須駕黄鵠，炯炯天地之方圓。",
            "只恐獨立無與侶，不如歸來歲寒之下相周旋。"
        ],
        "title": "壽立齋",
        "id": "0d66afb3-1dfd-42fd-83fb-095c3d0983cd"
    },
    {
        "author": "王柏",
        "paragraphs": [
            "道人跨鶴徧天涯，偉觀絕景收拾歸。",
            "點頭濡墨茅屋下，乘興吐出胸中奇。",
            "百尺生綃冰樣潔，落筆一埽風雨馳。",
            "遠水拍天窮萬折，怪石磽确蹲熊羆。",
            "槎牙古木蛟龍走，斷雲寂寞無心飛。",
            "淡妝濃抹西子面，天梯石棧猿猱悲。",
            "野騎殘僧小橋險，酒帘漁棹摇斜暉。",
            "生綃有限意難盡，兀坐靜境窺天機。",
            "豈知造化無盡藏，奔會筆底無盈虧。",
            "射洪川幅非我有，且遣楮君百輩供指麾。"
        ],
        "title": "贈朱道人",
        "id": "48944d73-8161-4106-8d3a-061742b6a2e2"
    },
    {
        "author": "王柏",
        "paragraphs": [
            "梅師有松度，蕭散意態真。",
            "皮冠簪白雪，布褐貯陽春。",
            "房計任簡淡，了無一慮塵。",
            "茶一碗，酒一尊，熙熙天地一閑人。",
            "名山浮爽秀，朝暮瀹爾神。",
            "餐霞煉日氣，井竈求遺珍。",
            "希夷仙境本不遠，何用抱樸終其身。"
        ],
        "title": "夜宿赤松梅師房",
        "id": "8c58ffb5-2957-4d77-9c4b-c3e858a71737"
    },
    {
        "author": "王柏",
        "paragraphs": [
            "我有一泓水，清明如鑑開。",
            "妍醜自來往，曾不留纖埃。",
            "靜而涵萬古，動時濡九垓。",
            "人與我同得，是名爲靈臺。",
            "胡乃忍蕪穢，漂淪良可哀。",
            "當知克己如汲井，汲去汙濁清自回。",
            "洙泗淵源初不息，河洛流派空爭猜。",
            "爲學工夫孰大此，莫翻波浪驚兒孩。",
            "昌黎脩綆志徒苦，瘦島轆轤用未該。",
            "請觀朱子方塘喻，要識源頭活水來。"
        ],
        "title": "汲齋吟",
        "id": "c7dbc68b-de61-4a3d-9797-bb63a840f6b3"
    },
    {
        "author": "王柏",
        "paragraphs": [
            "君不見奇章咨嗟削方竹，老杜作詩誇紫玉。",
            "又不見東坡驚喜鐵鏗然，靈壽曾爲漢臣辱。",
            "我有怪藤幾千歲，老髯乳節雷斧斸。",
            "古苔蒼蘚封護祕，風刪雨剝枝榦禿。",
            "頭角軒昂曲虬勢，皮毛冷滑鳥蛇腹。",
            "鶴膝銅環不敢班，武夷湘水皆退縮。",
            "不借山翁荷蓧去，未逢太乙然藜讀。",
            "祥光閃閃意有在，殷勤來壽徐平叔。",
            "平叔樂道玄又玄，奼女嬰兒丹久熟。",
            "兩脚踏在真實地，一善滿載長生籙。",
            "採芝覓藥扶峻嶮，敲雲挑月相追逐。",
            "有時化作葛陂龍，先生騎上蓬萊宿。"
        ],
        "title": "壽藤杖行",
        "id": "f51deef1-6624-4ccc-8b3a-a4969e9e060e"
    },
    {
        "author": "王柏",
        "paragraphs": [
            "功名須少年，老大意終懶。",
            "學問本無窮，青春嗟有限。",
            "用處不需多，雲霄路坦坦。",
            "賈生正英銳，郎潛自羞赧。",
            "文字浩如山，奏功五寸管。",
            "達者未必長，窮者未所短。",
            "人生窮達各有時，脩爲在我當自反。",
            "螢桉尚研摩，况有五花館。",
            "當年驕惰氣，猶頼世情剗。",
            "只有學道心，歉然不自滿。",
            "庭外槐花任爾黄，達人高視供一莞。"
        ],
        "title": "廣曾敬仲",
        "id": "99259dba-2d2d-46b6-8d5e-f579ae561567"
    },
    {
        "author": "王柏",
        "paragraphs": [
            "羌人生之秉貞兮孰無陽秋，惟澹而無欲兮斯能無求。",
            "宜此心之冰堅兮凜北風之正遒，歲寒之堂兮足以自修。"
        ],
        "title": "和立齋歲寒歌五章  其一",
        "id": "170eee05-f864-462a-9f7b-511ba97da409"
    },
    {
        "author": "王柏",
        "paragraphs": [
            "憶昔堅保兮銘著心腑，故迹堙蕪兮茫茫墜緒。",
            "瞻翠碧之萬竿兮猶有遺矩，歲寒之句儼然如覩。"
        ],
        "title": "和立齋歲寒歌五章  其二",
        "id": "0219c0cd-22f7-48e7-89d4-eac1bdb230f9"
    },
    {
        "author": "王柏",
        "paragraphs": [
            "聖人體物兮萬世之訓，究厥後凋兮基於不競。",
            "使與春爭妍兮曷保常真，歲寒之知兮寧不謂性。"
        ],
        "title": "和立齋歲寒歌五章  其三",
        "id": "a08b73f6-a8a3-4ff2-9460-7d681626b764"
    },
    {
        "author": "王柏",
        "paragraphs": [
            "有勗我人兮先君之思，有陟爾岵兮我心傷悲。",
            "望松柏之蒼蒼兮我無令姿，歲寒之操兮炯炯心期。"
        ],
        "title": "和立齋歲寒歌五章  其四",
        "id": "d86cc373-caa7-4e25-b414-3a5d0c58f3ab"
    },
    {
        "author": "王柏",
        "paragraphs": [
            "車馬南歸兮惠我五闋，一唱三歎兮亦孔之惙。",
            "盍置諸左右兮觀省昭揭，歲寒之歌兮聲聲激烈。"
        ],
        "title": "和立齋歲寒歌五章  其五",
        "id": "695d4dc0-7280-4dda-aea7-8973c6733e69"
    },
    {
        "author": "王柏",
        "paragraphs": [
            "北山之北幾千古兮，崷嵐層嶂數百疊，巋然橫枕乎浙江。",
            "歷潛岳石磴綿延而上，是爲山橋之絕景兮，驚霆噴雪終歲聲擊撞。",
            "風柔日暖花氣發，綦屨杖策而一遊兮，躋攀分寸獵犖确，如躡太虛之渾庬。",
            "峭壁立之萬仞兮，著亭對峙窺谽谾。",
            "雲中泉石更磊磊，玉虹步步鳴淙淙。",
            "清風滿峽振衣袂，清湍脩竹飛斜矼。",
            "目極千里倚層檻，煙光晻曖兮，樓臺城疊隠隠呈紛哤。",
            "上有陽精陰魄走飛轂，下有蜷松偃柏驂旌𣄛。",
            "安期棋局在何處，時有平空特起雲車雙。",
            "洞陽有館足高卧，神融氣一澄世痝。",
            "參橫斗轉萬籟寂，夜夜山鬼窺燈缸。",
            "羨君胸中隘宇宙，通明疏暢開八窗。",
            "手闢書堂攬奇秀，芳聲聞帝所錫奎畫昭回五色琱貞玒。",
            "涵蓄平生霖雨志，不應懷寶迷其邦。",
            "羞芝餱菊我輩事，春猿秋鶴心空降。",
            "誠欲遂公赤松黄石約，更書旂常功業垂朱杠。"
        ],
        "tags": [
            "庐山"
        ],
        "title": "和廬山高韻",
        "id": "f10b685f-0c36-416e-a75f-02de2dc7e7f3"
    },
    {
        "author": "王柏",
        "paragraphs": [
            "畫出女牆月，老子興不淺。",
            "誰識春光中，解使平湖歛。"
        ],
        "title": "題玉澗八景八首  其一",
        "id": "b582718f-218e-4e14-bbcb-7e99d297833f"
    },
    {
        "author": "王柏",
        "paragraphs": [
            "斷嶼數行樹，孤舟一葉橫。",
            "前山風雨暗，此岸已天明。"
        ],
        "title": "題玉澗八景八首  其二",
        "id": "8da1a047-53ac-4cd2-9f3c-ae288dfc255c"
    },
    {
        "author": "王柏",
        "paragraphs": [
            "山外江村晚，縱橫八九家。",
            "過橋無路處，人思渺天涯。"
        ],
        "title": "題玉澗八景八首  其三",
        "id": "efff5df2-b343-4bbf-972d-080555d34729"
    },
    {
        "author": "王柏",
        "paragraphs": [
            "點點飛來鴈，空中若有音。",
            "詩翁正牢落，識汝別離心。"
        ],
        "title": "題玉澗八景八首  其四",
        "id": "5a766e15-50e8-4673-af6c-36f3d77d4f1e"
    },
    {
        "author": "王柏",
        "paragraphs": [
            "梵宇出林杪，暝色歛烟樹。",
            "鐘聲有無中，聽於無聽處。"
        ],
        "title": "題玉澗八景八首  其五",
        "id": "7af80862-3751-4775-86c2-b18365b084ef"
    },
    {
        "author": "王柏",
        "paragraphs": [
            "落日下大野，江邊漁事收。",
            "小舟橫斷岸，長笛一聲秋。"
        ],
        "title": "題玉澗八景八首  其六",
        "id": "8303fa47-a2f7-4db2-9fef-0f09d4953dea"
    },
    {
        "author": "王柏",
        "paragraphs": [
            "慘淡經營中，落筆景已換。",
            "不見片帆歸，危檣還泊岸。"
        ],
        "title": "題玉澗八景八首  其七",
        "id": "81d286c0-76de-406b-a357-f037cd70a347"
    },
    {
        "author": "王柏",
        "paragraphs": [
            "獨跨藍關馬，茫茫道且長。",
            "誰知寒徹骨，一雪到瀟湘。"
        ],
        "title": "題玉澗八景八首  其八",
        "id": "3e687799-5e4a-47a5-8fa2-d013f5c7701f"
    },
    {
        "author": "王柏",
        "paragraphs": [
            "斷岸臨江渚，風聲瑟瑟寒。",
            "蒼髯五君子，莫作大夫看。"
        ],
        "title": "題時遁澤畫卷十首  其一",
        "id": "156b7c26-c3a9-417f-aec1-9187a273cd45"
    },
    {
        "author": "王柏",
        "paragraphs": [
            "浩浩雲橫塢，霏霏雨不收。",
            "野橋人少度，寂寞卧清秋。"
        ],
        "title": "題時遁澤畫卷十首  其二",
        "id": "780f55eb-4433-431e-9767-ee109314c881"
    },
    {
        "author": "王柏",
        "paragraphs": [
            "虎嘯風生壑，龍藏氣吐雲。",
            "草廬勿高卧，天地正絪縕。"
        ],
        "title": "題時遁澤畫卷十首  其三",
        "id": "bf2733db-b26f-4b8d-92dc-2977e2d3594d"
    },
    {
        "author": "王柏",
        "paragraphs": [
            "礉礉石林立，滃滃雲壑閟。",
            "萬杉最深中，莫有前朝寺。"
        ],
        "title": "題時遁澤畫卷十首  其四",
        "id": "6b387495-c99b-4d66-846e-ede5fe5cba6b"
    },
    {
        "author": "王柏",
        "paragraphs": [
            "江村依密樹，目遠送征鴻。",
            "不盡暮天碧，誰續蘆花風。"
        ],
        "title": "題時遁澤畫卷十首  其五",
        "id": "5ac69118-b84a-4b8d-b6f5-50810838cb26"
    },
    {
        "author": "王柏",
        "paragraphs": [
            "巨石聳鰲脊，飛泉潄雪濤。",
            "一聲何處笛，呼雨到江臯。"
        ],
        "title": "題時遁澤畫卷十首  其六",
        "id": "d16bf58d-790b-49da-bde7-633f6a5f3a15"
    },
    {
        "author": "王柏",
        "paragraphs": [
            "一壑雲屏展，江橫萬里長。",
            "漁舟下灘去，寂寞舞斜陽。"
        ],
        "title": "題時遁澤畫卷十首  其七",
        "id": "95008256-f6f7-4353-ab9f-0d889e12fa53"
    },
    {
        "author": "王柏",
        "paragraphs": [
            "一雲山萬重，天地混不分。",
            "須臾風浪惡，舟楫泊江濆。"
        ],
        "title": "題時遁澤畫卷十首  其八",
        "id": "4fabefe1-ecaa-43be-87e1-8d29a2bd57d4"
    },
    {
        "author": "王柏",
        "paragraphs": [
            "精藍夾江干，鐘鼓時相應。",
            "兩山遮不斷，樓閣若爭勝。"
        ],
        "title": "題時遁澤畫卷十首  其九",
        "id": "b96412ec-126e-4301-88c2-0df1c5a65908"
    },
    {
        "author": "王柏",
        "paragraphs": [
            "浩浩乾坤闊，微微見斷山。",
            "頗興浮海意，吾道正多艱。"
        ],
        "title": "題時遁澤畫卷十首  其一○",
        "id": "5a033c69-47c9-47d8-a281-529156c1dbb9"
    },
    {
        "author": "王柏",
        "paragraphs": [
            "綠陰最深處，樓閣出林杪。",
            "江闊野橋間，目斷行人少。"
        ],
        "title": "題澤翁小卷  其一",
        "id": "2f91677f-43a3-4c9a-81c8-b4a569cf26ca"
    },
    {
        "author": "王柏",
        "paragraphs": [
            "斷岸江波闊，迢迢十里寬。",
            "人煙藏處密，霽色媚寒灘。"
        ],
        "title": "題澤翁小卷  其二",
        "id": "531ae989-fedb-4ecd-8c30-4c93a79bcf2c"
    },
    {
        "author": "王柏",
        "paragraphs": [
            "石護山溪口，溪溪自有原。",
            "若非江海量，曷受百川奔。"
        ],
        "title": "題澤翁小卷  其三",
        "id": "f4c69e3f-de5e-40e3-8cec-f68ef3c428ce"
    },
    {
        "author": "王柏",
        "paragraphs": [
            "寂寞小橋前，山人住何處。",
            "村童酤酒隨，策杖同歸去。"
        ],
        "title": "題澤翁小卷  其四",
        "id": "579e7afc-9173-4e79-bde0-c80e030d3aa8"
    },
    {
        "author": "王柏",
        "paragraphs": [
            "兩水匯長江，絕壁上蒼翠。",
            "前頭風浪惡，危檣且深避。"
        ],
        "tags": [
            "长江"
        ],
        "title": "題澤翁小卷  其五",
        "id": "09d8eb9f-54a8-4cdd-8e85-7308640eda74"
    },
    {
        "author": "王柏",
        "paragraphs": [
            "縹緲雲煙外，迢迢江水明。",
            "數家藏密樹，一塔峭孤城。"
        ],
        "title": "題澤翁小卷  其六",
        "id": "adc61105-6f0e-4818-8853-34f3b7df5ec8"
    },
    {
        "author": "王柏",
        "paragraphs": [
            "野渡人歸處，縱橫八九家。",
            "晚來寒力健，風颭酒帘斜。"
        ],
        "title": "題澤翁小卷  其七",
        "id": "e65a9647-b7d3-4920-8d86-a0f9c06c3aa5"
    },
    {
        "author": "王柏",
        "paragraphs": [
            "晚得知心友，芳樽日日開。",
            "不辭江路遠，依舊抱琴來。"
        ],
        "title": "題澤翁小卷  其八",
        "id": "c54f57c8-6e48-425c-b80e-2ba4a9e80d2a"
    },
    {
        "author": "王柏",
        "paragraphs": [
            "名利驅馳急，江山自古今。",
            "舟行水上意，人立渡頭心。"
        ],
        "title": "題澤翁小卷  其九",
        "id": "dbd80491-b7da-4b49-a07a-ddad3679ea8f"
    },
    {
        "author": "王柏",
        "paragraphs": [
            "到岸未爲了，行行萬里塗。",
            "舉頭岐路惑，岩畔遇樵夫。"
        ],
        "title": "題澤翁小卷  其一○",
        "id": "34d7c8f7-781c-4d92-8dc3-4ef694587366"
    },
    {
        "author": "王柏",
        "paragraphs": [
            "疊巘雲煙表，茅檐竹樹中。",
            "起予深隠趣，筆底有高風。"
        ],
        "title": "題潘氏山水壁",
        "id": "46e8cb04-8e76-4d3e-aa24-7daf0a070f86"
    },
    {
        "author": "王柏",
        "paragraphs": [
            "直道難行久，前程豈易裁。",
            "遜齋姜辣口，奄有世間獃。"
        ],
        "title": "呆官人三絕  其一",
        "id": "e07085ba-ab49-47a8-ba61-014c9f9f5685"
    },
    {
        "author": "王柏",
        "paragraphs": [
            "冷面無慚色，真心不脫空。",
            "雖然獃在我，終是與人忠。"
        ],
        "title": "呆官人三絕  其二",
        "id": "540faa34-ff92-44a5-bfb5-fab2cc4176c0"
    },
    {
        "author": "王柏",
        "paragraphs": [
            "獃本非嘉德，如何樂此名。",
            "能於獃外看，方見業之精。"
        ],
        "title": "呆官人三絕  其三",
        "id": "1d68692c-40ec-4a36-a1d1-72fb751bc8fa"
    },
    {
        "author": "王柏",
        "paragraphs": [
            "萬物正摇落，梅花獨可人。",
            "空中三五點，天地便精神。"
        ],
        "title": "題梅",
        "id": "9075d87d-166e-44d0-b206-620ad191734a"
    },
    {
        "author": "王柏",
        "paragraphs": [
            "東晉羣賢事已荒，却於紙上見清狂。",
            "茂林脩竹今何在，一段風流付夕陽。"
        ],
        "title": "題流觴圖",
        "id": "f35c9120-3e58-4638-872d-ccc1d42f1a9c"
    },
    {
        "author": "王柏",
        "paragraphs": [
            "一時言志聖師前，鼓瑟聲中三月天。",
            "誰識詠歸真樂意，如何却向畫圖傳。"
        ],
        "title": "題浴沂圖",
        "id": "ca22953d-9157-4044-8a24-8943860fc44c"
    },
    {
        "author": "王柏",
        "paragraphs": [
            "一目長江萬里長，幾多興廢要商量。",
            "時人莫作畫圖看，說著源頭正可傷。"
        ],
        "tags": [
            "长江"
        ],
        "title": "題長江圖三絕  其一",
        "id": "8bb92395-4c48-4a1f-b4a0-bbc940aa5e36"
    },
    {
        "author": "王柏",
        "paragraphs": [
            "魚腹江邊八陣圖，嶙峋於此豈良謨。",
            "後來浪道長蛇勢，用勢還須烈丈夫。"
        ],
        "tags": [
            "长江"
        ],
        "title": "題長江圖三絕  其二",
        "id": "cb65e580-2d26-4d8d-95ce-4e48e1fadf2c"
    },
    {
        "author": "王柏",
        "paragraphs": [
            "瓜步洲前水最深，幾人恃此縱荒淫。",
            "誰云天意分南北，自是人無混一心。"
        ],
        "tags": [
            "长江"
        ],
        "title": "題長江圖三絕  其三",
        "id": "92f8340a-23cb-4b7b-82fe-312485eccb15"
    },
    {
        "author": "王柏",
        "paragraphs": [
            "萬翠千紅各賦形，源源生意到春深。",
            "誰開錦帳藏妖豔，應是東皇有蕩心。"
        ],
        "title": "獨坐看海棠二絕  其一",
        "id": "ac28ce8a-b07a-4e90-b244-dae71f179531"
    },
    {
        "author": "王柏",
        "paragraphs": [
            "沈香亭下太真妃，一笑嫣然國已危。",
            "當日杜陵深有恨，何心更作海棠詩。"
        ],
        "title": "獨坐看海棠二絕  其二",
        "id": "2eceb8ae-a0be-4217-a1c9-ac516d24a412"
    },
    {
        "author": "王柏",
        "paragraphs": [
            "軋軋飛車入翠微，人於妙處未深知。",
            "自從標榜新拈掇，碎却山橋一段奇。"
        ],
        "title": "題山橋十首  其一",
        "id": "bb697a9f-6d97-45bd-835e-3387ee0f0a1a"
    },
    {
        "author": "王柏",
        "paragraphs": [
            "北山之北兩山馳，一逕蜿蜒石作梯。",
            "脚力倦時山始好，芙蓉東畔赤松西。"
        ],
        "title": "題山橋十首  其二",
        "id": "bf8c95a1-e366-4816-9a86-f9ab49796feb"
    },
    {
        "author": "王柏",
        "paragraphs": [
            "石磴斜蹊下水隈，玉虹噴雪掛崔嵬。",
            "雖然只是泉三疊，滂湃聲摇萬壑雷。"
        ],
        "title": "題山橋十首  其三",
        "id": "b327fd2e-3b97-48e8-b674-8804db1d04d8"
    },
    {
        "author": "王柏",
        "paragraphs": [
            "危嵐鐵面太巖巖，少憩茅欄石下龕。",
            "壁立晴空幾萬仞，承天一柱在東南。"
        ],
        "title": "題山橋十首  其四",
        "id": "e3c7cf5f-eac5-4f29-b3da-0d6247ce2547"
    },
    {
        "author": "王柏",
        "paragraphs": [
            "世事難憑轉眼空，可人泉石在雲中。",
            "此心多少閑丘壑，且發微機與衆同。"
        ],
        "title": "題山橋十首  其五",
        "id": "ba97e306-4b25-479a-a315-cb053dcc7a9f"
    },
    {
        "author": "王柏",
        "paragraphs": [
            "脩竹清湍記永和，山陰陳迹已消磨。",
            "四時佳興隨人寓，曲水流觴未足多。"
        ],
        "title": "題山橋十首  其六",
        "id": "d529ceb5-e9fe-454c-9dff-eac8e19475d4"
    },
    {
        "author": "王柏",
        "paragraphs": [
            "步隨流水覓清陰，亂石穿林窈窕深。",
            "澗谷未能忘磊磊，何如虛豁一生心。"
        ],
        "title": "題山橋十首  其七",
        "id": "2c798225-e8c4-4b61-bf1a-a2a692e126d2"
    },
    {
        "author": "王柏",
        "paragraphs": [
            "吹盡塵襟亦快哉，心期千古一時開。",
            "清風滿峽誰收拾，即此清風播後來。"
        ],
        "title": "題山橋十首  其八",
        "id": "c8a6ed66-c3ef-4ed9-98bf-19bd01dd687b"
    },
    {
        "author": "王柏",
        "paragraphs": [
            "滔滔利欲著人深，灑灑衿懷可出塵。",
            "指日洞陽斤斧息，開山一著要當人。"
        ],
        "title": "題山橋十首  其九",
        "id": "b13316b7-2831-45da-a8a1-be31cf05f3e6"
    },
    {
        "author": "王柏",
        "paragraphs": [
            "風雲下走若馮虛，目極長空千里餘。",
            "每日城中望山色，却來倚檻認吾廬。"
        ],
        "title": "題山橋十首  其一○",
        "id": "92b4efa8-e808-42a1-ab2a-1c899a1897be"
    },
    {
        "author": "王柏",
        "paragraphs": [
            "圖書表裏用功深，此道相傳直到今。",
            "書裏有圖圖有句，圖中即是聖人心。"
        ],
        "title": "題易道傳心圖",
        "id": "8c2e652e-885c-49bd-8cfe-d2a4b460bedd"
    },
    {
        "author": "王柏",
        "paragraphs": [
            "昨夜西風作意凉，吹開粟粟繞枝黄。",
            "有時月窟閒來往，天上人間一樣香。"
        ],
        "title": "和易巖木犀韻  其一",
        "id": "b1b60850-6943-426c-86f4-612028fdc043"
    },
    {
        "author": "王柏",
        "paragraphs": [
            "對花只是月宮遊，浥彼黄流注玉舟。",
            "莫被清光虛度了，此生更有幾中秋。"
        ],
        "title": "和易巖木犀韻  其二",
        "id": "fc78c48a-fdce-4ade-a113-d9d25d8f0e86"
    },
    {
        "author": "王柏",
        "paragraphs": [
            "屢作家書欲寄人，姓名愁墮軟紅塵。",
            "眼邊忽見傷春句，屈指別來猶是春。"
        ],
        "title": "和前人韻  其一",
        "id": "9def3c8b-be49-43ab-924a-b993708d9ac9"
    },
    {
        "author": "王柏",
        "paragraphs": [
            "庭前日日見蘭芽，誰把青山特地遮。",
            "雁影寂寥君又遠，歸期夜夜卜燈花。"
        ],
        "title": "和前人韻  其二",
        "id": "c851b010-ab63-4711-81c8-f9033cc4d81b"
    },
    {
        "author": "王柏",
        "paragraphs": [
            "開歲晴天亦太慳，六花日日舞簷端。",
            "渾然一色無分別，也把梅花作雪看。"
        ],
        "title": "春雪兩絕  其一",
        "id": "fd70ba61-b0f6-4b2d-8c10-79c50f88012a"
    },
    {
        "author": "王柏",
        "paragraphs": [
            "無端雨雪恣癡頑，弱甚東君太失權。",
            "一白但爲羣醜幸，雪消羣醜只依然。"
        ],
        "title": "春雪兩絕  其二",
        "id": "42c2a5d6-4b1b-4c0f-b00e-12c7672959f4"
    },
    {
        "author": "王柏",
        "paragraphs": [
            "道心常要攝人心，有德之人必有隣。",
            "愧我空虛無一善，安能交義契蘭金。"
        ],
        "title": "和叔崇兩絕  其一",
        "id": "4b0e0b61-0f09-432c-a015-a6419d0046db"
    },
    {
        "author": "王柏",
        "paragraphs": [
            "春來風雪無虛日，老去光陰如箭急。",
            "窗外梅花猶未殘，高標却被寒留得。"
        ],
        "title": "和叔崇兩絕  其二",
        "id": "f1553170-9b03-4d13-bf23-167d94d52758"
    },
    {
        "author": "王柏",
        "paragraphs": [
            "憶昔龍門續斷絃，滎陽一脈浚家傳。",
            "誰知麗澤收聲蚤，夢奠于今八十年。"
        ],
        "title": "拜明招二先生墓有感  其一",
        "id": "112aa57a-be24-4934-a7df-a209e664515d"
    },
    {
        "author": "王柏",
        "paragraphs": [
            "神臯王氣點腥羶，爵命今年下日邊。",
            "俎豆孔堂新劍佩，風煙晉國舊山川。"
        ],
        "title": "拜明招二先生墓有感  其二",
        "id": "2e4856ee-c404-40d0-b03f-c60a5173ef42"
    },
    {
        "author": "王柏",
        "paragraphs": [
            "一原英魄一山藏，回首懷忠道路長。",
            "天意未開南北限，要教北學王南方。"
        ],
        "title": "拜明招二先生墓有感  其三",
        "id": "a3b91422-e2ec-48ae-9644-5d5bfb38a306"
    },
    {
        "author": "王柏",
        "paragraphs": [
            "林麓幽幽氣象閑，三年肄習萃衣冠。",
            "自從引翼無求地，荆棘叢中路頓寬。"
        ],
        "title": "拜明招二先生墓有感  其四",
        "id": "ee1180d4-f42f-4a03-a6a4-88c9e8319714"
    },
    {
        "author": "王柏",
        "paragraphs": [
            "炯炯長空一片心，東南鼎立統斯文。",
            "卷藏萬古春歸去，只有餘光在此君。"
        ],
        "title": "拜明招二先生墓有感  其五",
        "id": "a6d55c21-ca44-43ef-b894-875bbd649e5c"
    },
    {
        "author": "王柏",
        "paragraphs": [
            "研席嘗棲一柏堂，至今魚鼓訴淒涼。",
            "溪山不掩中和氣，發見隨時草木香。"
        ],
        "title": "拜明招二先生墓有感  其六",
        "id": "c5441189-3b90-467c-bbc6-8e0f754d51f5"
    },
    {
        "author": "王柏",
        "paragraphs": [
            "竹輿侵曉出山阿，宿露清圓憶舊哦。",
            "當日解衣盤礴意，明明分付一池荷。"
        ],
        "title": "拜明招二先生墓有感  其七",
        "id": "253c18af-9cab-42ec-a406-737b7632b54c"
    },
    {
        "author": "王柏",
        "paragraphs": [
            "多少門人迹已空，後生久矣失遺風。",
            "聖賢立教無今古，時有污隆道不窮。"
        ],
        "title": "拜明招二先生墓有感  其八",
        "id": "d98d966c-2bac-4776-bd40-b431cef6842a"
    },
    {
        "author": "王柏",
        "paragraphs": [
            "束髮家庭識所宗，平生心在瓣香中。",
            "白頭始下券臺拜，的的精誠自感通。"
        ],
        "title": "拜明招二先生墓有感  其九",
        "id": "c886d7d4-1a09-47e5-b2dd-b6edf436cf5d"
    },
    {
        "author": "王柏",
        "paragraphs": [
            "仲氏孤忠徹九天，青原淡月慘遺篇。",
            "摩挲朱子嗚呼字，寂寂庭前重愴然。"
        ],
        "title": "拜明招二先生墓有感  其一○",
        "id": "660f0c01-2ff3-4e46-9fd1-0e65b3c415a9"
    },
    {
        "author": "王柏",
        "paragraphs": [
            "把酒留春尚肯留，幾多生意聚詩眸。",
            "可憐桃李無涵養，只有桑麻自進脩。"
        ],
        "title": "和叔崇清明後四絕  其一",
        "id": "74cf77da-ce3c-43df-862b-a8aede097439"
    },
    {
        "author": "王柏",
        "paragraphs": [
            "安期老子肯過從，每恨清尊不肯空。",
            "好句忽來今日雨，高情終是古人風。"
        ],
        "title": "和叔崇清明後四絕  其二",
        "id": "74b45c6b-3f22-4b7e-b4fc-5a735e363a7b"
    },
    {
        "author": "王柏",
        "paragraphs": [
            "昌黎空作送春詩，只道門前柳絮飛。",
            "豈識一犂江上雨，春風於此大知非。"
        ],
        "title": "和叔崇清明後四絕  其三",
        "id": "fc28fcbb-3edb-4b23-86f3-948baba57ed6"
    },
    {
        "author": "王柏",
        "paragraphs": [
            "緩步微吟竹一枝，情懷不比少年時。",
            "少年春思無歸宿，却是如今老會嬉。"
        ],
        "title": "和叔崇清明後四絕  其四",
        "id": "1be10fce-e0e8-43bb-90e4-b20a08088941"
    },
    {
        "author": "王柏",
        "paragraphs": [
            "留題已是十年前，展卷重看思惘然。",
            "汝以不言傳至道，豈如吾道以言傳。"
        ],
        "title": "題立齋天台圖  其一",
        "id": "a6dcbeb8-3f3a-4897-aa3a-9020b163580c"
    },
    {
        "author": "王柏",
        "paragraphs": [
            "出處於人不偶然，當時已報赤城緣。",
            "丹青有筆誰能畫，聖則堂前月滿川。"
        ],
        "title": "題立齋天台圖  其二",
        "id": "c5bab491-c25a-420e-bf87-47bc0c27fc17"
    },
    {
        "author": "王柏",
        "paragraphs": [
            "開正又展一年期，霞臉醺醺酒半巵。",
            "獨坐晴窗無一事，呼童和墨寫梅詩。"
        ],
        "title": "元正  其一",
        "id": "79e72e87-88c9-4966-b3db-d6a3c7e93619"
    },
    {
        "author": "王柏",
        "paragraphs": [
            "吟詩猶是少年情，要復當初赤子心。",
            "心出入時何以御，手持一卷敬齋箴。"
        ],
        "title": "元正  其二",
        "id": "9c438afa-d2ff-4639-8f1e-3ae638f02854"
    },
    {
        "author": "王柏",
        "paragraphs": [
            "龍蛇筆底盤枯藤，兩卷風騷泣鬼神。",
            "此是玉成衣鉢處，他年出語定驚人。"
        ],
        "title": "和玉成書秋臺詩卷韻",
        "id": "29e09c87-4255-47a8-b795-95f8ec645b1b"
    },
    {
        "author": "王柏",
        "paragraphs": [
            "踏碎羊山黄葉堆，天飛細雨相車回。",
            "二皇應訝來何晚，不忍聽君話別杯。"
        ],
        "title": "韋軒遊山遇雨",
        "id": "72561afa-aedc-4ee1-ac93-06d9fd380a9b"
    },
    {
        "author": "王柏",
        "paragraphs": [
            "名山終是欠徘徊，小隊輕車决意來。",
            "他日相思無覓處，殷勤先贈嶺頭梅。"
        ],
        "title": "和前人韻  其一",
        "id": "b2222b34-659c-4fe0-a6d9-742af61c1035"
    },
    {
        "author": "王柏",
        "paragraphs": [
            "山靈豈是少恩哉，兩載從容自不來。",
            "羊石豈能留得住，和羹消息到寒梅。"
        ],
        "title": "和前人韻  其二",
        "id": "ff4505a5-0556-40a9-92d8-058d0ee781d4"
    },
    {
        "author": "王柏",
        "paragraphs": [
            "誰枉袁安雪裏車，忽然臺餽入吾廬。",
            "平生安識吳中味，攪碎衰翁滿腹蔬。"
        ],
        "title": "答子宣雪中惠吳中珍味",
        "id": "fe757a21-a4b2-45c6-a70f-9bf1e6511aaa"
    },
    {
        "author": "王柏",
        "paragraphs": [
            "不動心齋有素規，稜稜風骨太清奇。",
            "殘書斷帖人爭寶，誰識先生媿祿詩。"
        ],
        "title": "跋潘默成詩",
        "id": "bd71da1c-035d-4f1c-b21b-e5906275ebc0"
    },
    {
        "author": "王柏",
        "paragraphs": [
            "玉質敷腴宮樣妝，風流終媿水雲鄉。",
            "一邨飛落人間世，添却逃禪百倍香。"
        ],
        "title": "書補之梅",
        "id": "9efc7a11-2cfc-4917-94d5-9ed91388e7e1"
    },
    {
        "author": "王柏",
        "paragraphs": [
            "片紙裁成數寸慳，王孫風致寄毫端。",
            "只於天地交光裏，認得前程萬里寬。"
        ],
        "title": "題王伯忠雪月圖",
        "id": "d64fdbc6-74ce-4fd1-9bc7-dfb446377b85"
    },
    {
        "author": "王柏",
        "paragraphs": [
            "除夕家家整世氛，老來天賜一閒身。",
            "正當風雪翻空急，面拂冰花訪故人。"
        ],
        "title": "除夜訪楊此齋  其一",
        "id": "689f7ad4-b7b8-45f6-9662-e6a07c8963a1"
    },
    {
        "author": "王柏",
        "paragraphs": [
            "一別癯仙已八年，伶俜鶴骨尚彈冠。",
            "相逢逆旅歡然處，各著精神子細看。"
        ],
        "title": "除夜訪楊此齋  其二",
        "id": "e8959609-c183-4212-9d5e-35da88d8c7cf"
    },
    {
        "author": "王柏",
        "paragraphs": [
            "年少荒唐德頗慚，了無佳客伴清談。",
            "相親幸有坡詩在，秋晚堂深燈一龕。"
        ],
        "title": "秋興  其一",
        "id": "b7e7b40d-5ccf-4aed-8dc2-aba11200e2fe"
    },
    {
        "author": "王柏",
        "paragraphs": [
            "巷底蕭蕭絕市塵，供愁疎雨打黄昏。",
            "悠然一曲泉鳴調，燒了夜香深閉門。"
        ],
        "title": "秋興  其二",
        "id": "24da6872-3875-4ca4-9dbc-760b25462689"
    },
    {
        "author": "王柏",
        "paragraphs": [
            "溪邊柳色露新芽，春透微波漠漠斜。",
            "一陣隨風香頗異，定知前面有梅花。"
        ],
        "title": "塗中即景",
        "id": "254d0e98-3e21-4f05-9708-32f66bc01cc8"
    },
    {
        "author": "王柏",
        "paragraphs": [
            "清溪瀉出瀑泉鳴，記得昌黎語不平。",
            "要識中流多峙柱，故能千古振英聲。"
        ],
        "title": "宿寧庵聞溪聲",
        "id": "63d717dd-c674-4923-9623-be6924941e48"
    },
    {
        "author": "王柏",
        "paragraphs": [
            "年時清話幾黄昏，雙桂亭前竹外門。",
            "離合盛衰方感舊，忽逢新句動詩魂。"
        ],
        "title": "感舊三首  其一",
        "id": "f8ebf223-629d-4502-8c81-715c732a6290"
    },
    {
        "author": "王柏",
        "paragraphs": [
            "交契綢繆事未磨，月窗再得共婆娑。",
            "君今有子全無恨，顧我伶俜奈老何。"
        ],
        "title": "感舊三首  其二",
        "id": "675fb68f-6767-4995-b9be-0b75fdbce4b0"
    },
    {
        "author": "王柏",
        "paragraphs": [
            "却爲清貧識世情，人於淡處味方珍。",
            "未終舊話君還去，頼有梅花似故人。"
        ],
        "title": "感舊三首  其三",
        "id": "359cbc99-22dc-4acf-9f27-57eeb5982361"
    },
    {
        "author": "王柏",
        "paragraphs": [
            "木落孤山分外孤，尖風索索響枯蘆。",
            "暗香全未傳消息，和靖還曾著意無。"
        ],
        "title": "湖上  其一",
        "id": "0f224385-c555-4b9d-8eb5-3c290bcc759b"
    },
    {
        "author": "王柏",
        "paragraphs": [
            "笙歌只解閙花天，誰肯敲冰掉小船。",
            "要識湖山真面目，偷他冷月訪三賢。"
        ],
        "title": "湖上  其二",
        "id": "5cec39ea-d480-4f3b-956e-7a865c134503"
    },
    {
        "author": "王柏",
        "paragraphs": [
            "江邊踏月入孤舟，水月流光一片浮。",
            "夜靜海門雷怒吼，潮頭凍殺未甘休。"
        ],
        "title": "歸舟三絕  其一",
        "id": "a19e43a7-828f-41ed-86bd-6415988caeee"
    },
    {
        "author": "王柏",
        "paragraphs": [
            "波聲拍枕不成眠，擁被推篷月尚圓。",
            "霜下夜深人正悄，數聲飛雁度林顛。"
        ],
        "title": "歸舟三絕  其二",
        "id": "8cd3c7cd-ce9c-4c57-b34f-4ae8096c89a5"
    },
    {
        "author": "王柏",
        "paragraphs": [
            "幸脫塵氛入帝城，又携幽恨滿歸程。",
            "鴈行不整關心事，深媿漢人千慮輕。"
        ],
        "title": "歸舟三絕  其三",
        "id": "9dcbd7c4-b860-4d5a-8ddb-0ae6dfad3a4b"
    },
    {
        "author": "王柏",
        "paragraphs": [
            "歛牆縮地保鄰歡，巧作規模不見慳。",
            "初轉層梯心似隘，一開窗了便寬閑。"
        ],
        "title": "伯兄新樓十首  其一",
        "id": "1e3f942f-f337-43c7-94ba-3a954568e0f3"
    },
    {
        "author": "王柏",
        "paragraphs": [
            "不嫌陋巷據坡頭，旋斸煙萊著小樓。",
            "面面有山殊不惡，倚闌銷盡半生愁。"
        ],
        "title": "伯兄新樓十首  其二",
        "id": "ca54ab86-3032-4c59-b41b-9d36ab7e4bf0"
    },
    {
        "author": "王柏",
        "paragraphs": [
            "東山護曉日葱曨，一簇樓臺紫翠中。",
            "鴛瓦露漙鱗甲動，參差翬影掛斜紅。"
        ],
        "title": "伯兄新樓十首  其三",
        "id": "aeb75c1c-fe91-4efa-a33d-a1b96f095b00"
    },
    {
        "author": "王柏",
        "paragraphs": [
            "野色晴暉展畫屏，綠槐古樾兩娉婷。",
            "却嫌一带無情竹，只放金華半段青。"
        ],
        "title": "伯兄新樓十首  其四",
        "id": "78ae8b19-806b-450b-ae53-b7e09c17746b"
    },
    {
        "author": "王柏",
        "paragraphs": [
            "投西眼力拓天寬，收得煙林透入關。",
            "雙鶩斷霞飛不盡，九峰斜抹有無間。"
        ],
        "title": "伯兄新樓十首  其五",
        "id": "71cc4729-7bbf-43b2-ab74-77cfb0799936"
    },
    {
        "author": "王柏",
        "paragraphs": [
            "林間塔影鬰蒼蒼，向晚風傳供佛香。",
            "燈焰萬龕時炯炯，恍然文筆吐光芒。"
        ],
        "title": "伯兄新樓十首  其六",
        "id": "554e0286-a6ff-4e05-a8eb-ad6e858fe62b"
    },
    {
        "author": "王柏",
        "paragraphs": [
            "未說樓居即是仙，自然高處隔塵寰。",
            "誰家雙鶴鳴清曉，聲在東邊竹樹間。"
        ],
        "title": "伯兄新樓十首  其七",
        "id": "be8e3a9d-72e5-4443-8ad4-f1b7a0ef7a38"
    },
    {
        "author": "王柏",
        "paragraphs": [
            "月滿闌干風滿衿，浪因景物動清吟。",
            "鐘驚老鶴翻金剎，角引棲鴉投暮林。"
        ],
        "title": "伯兄新樓十首  其八",
        "id": "3941e8f8-2fad-4b88-a2d8-9eb3753e4652"
    },
    {
        "author": "王柏",
        "paragraphs": [
            "樓頭小圃徑斜通，種竹休教勢倚空。",
            "好是故廬猶在眼，未應脩篠障西風。"
        ],
        "title": "伯兄新樓十首  其九",
        "id": "15aaf71e-708d-4b9c-a96b-ed2e2e500425"
    },
    {
        "author": "王柏",
        "paragraphs": [
            "七絃之外數聯詩，裊裊爐煙酒半巵。",
            "豈獨對牀堪聽雨，不如話到月斜時。"
        ],
        "title": "伯兄新樓十首  其一○",
        "id": "6903ae6b-4e86-48c0-855f-f3f5ef6effbc"
    },
    {
        "author": "王柏",
        "paragraphs": [
            "誰念篔簹一飯貧，蟄龍頭角正森森。",
            "殷勤惠我清貞節，減却君家幾畝陰。"
        ],
        "title": "謝葉聖予送笋",
        "id": "f37d9845-2fdd-4924-93c1-e1f393ae5771"
    },
    {
        "author": "王柏",
        "paragraphs": [
            "此君來與小山盟，共挹周揚一世英。",
            "何用偷它當日意，男兒自要立芳名。"
        ],
        "title": "寄題江山葉氏翠香亭  其一",
        "id": "cd79d818-5cbf-4f6e-b3ed-597abbe04353"
    },
    {
        "author": "王柏",
        "paragraphs": [
            "遥想琅玕百頃强，旋栽應笑子猷忙。",
            "絕憐羽葆摇新綠，更有風來細細香。"
        ],
        "title": "寄題江山葉氏翠香亭  其二",
        "id": "0079a644-d5ea-4b81-b3f1-3213329cfb82"
    },
    {
        "author": "王柏",
        "paragraphs": [
            "誰竊清香下廣寒，霜風染就粟膚丹。",
            "須知葉葉蒼圭色，花未開時自可觀。"
        ],
        "title": "寄題江山葉氏翠香亭  其三",
        "id": "57741391-79b8-4eac-a368-0849cbe88ba5"
    },
    {
        "author": "王柏",
        "paragraphs": [
            "小詩越境論交情，不見新亭句未精。",
            "寄語主人猶缺典，梅花應恨不同清。"
        ],
        "title": "寄題江山葉氏翠香亭  其四",
        "id": "9a0ce6aa-6fcf-4346-8017-ca6ae19b9832"
    },
    {
        "author": "王柏",
        "paragraphs": [
            "玉娥獨自到書屏，不管人間暑氣深。",
            "待得詩成花已謝，應無好句愜花心。"
        ],
        "title": "白荷花",
        "id": "ba35db54-4a30-4d28-bcd3-e7a69bbabd13"
    },
    {
        "author": "王柏",
        "paragraphs": [
            "青幙紅裾忠懿孫，如今流落不堪聽。",
            "丹書鐵券山河誓，却與春閨贖濫刑。"
        ],
        "title": "三衢紀所聞",
        "id": "b8ad3252-d54f-4565-841c-21b6c6ffa76d"
    },
    {
        "author": "王柏",
        "paragraphs": [
            "隠隠數間清獻宅，只在城東竹樹中。",
            "龜鶴不知何處去，誰將白鹿繼高風。"
        ],
        "title": "過趙清獻故居",
        "id": "4afa4aeb-0d2e-4a90-a2ae-40ad40ce25af"
    },
    {
        "author": "王柏",
        "paragraphs": [
            "一時人物久飛仙，詩竹和庵盡變遷。",
            "尚有禪師風味在，野人門外汲寒泉。"
        ],
        "title": "題思泉庵",
        "id": "78e7e923-c771-4e6d-965a-d83ca756305a"
    },
    {
        "author": "王柏",
        "paragraphs": [
            "香火悠長仙力重，山川布濩妙難控。",
            "詩魂飛繞翠屏中，冷雨疎風時入夢。"
        ],
        "title": "赤松夜宿",
        "id": "e3fa1570-1854-45ba-af68-b13d3bb38393"
    },
    {
        "author": "王柏",
        "paragraphs": [
            "中秋天氣似重陽，幸有庭前桂子香。",
            "書冊根邊無一事，任他風雨送淒涼。"
        ],
        "title": "中秋",
        "id": "5b044719-2a03-4c12-b72c-b950cb22fb2c"
    },
    {
        "author": "王柏",
        "paragraphs": [
            "梅花亭外倚霜晴，讀易亭中一老成。",
            "亭在道旁還有意，幾多行客想風聲。"
        ],
        "title": "寄題胡子升讀易亭韻",
        "id": "7ec4f6cb-e3f5-4720-808f-717e4301a613"
    },
    {
        "author": "王柏",
        "paragraphs": [
            "風緊東籬長舊荄，主人杖屨日徘徊。",
            "後時獨立應無恨，少待梅花相伴開。"
        ],
        "title": "葉西廬惠冬菊三絕  其一",
        "id": "bcca5aa7-00eb-4df7-9cfc-d87a76aa4d02"
    },
    {
        "author": "王柏",
        "paragraphs": [
            "霜天無物不彫殘，忽見青蕤羽葆攢。",
            "欲制頹齡須耐冷，一陽定有落英餐。"
        ],
        "title": "葉西廬惠冬菊三絕  其二",
        "id": "83e0ccaa-955a-4b44-9d5d-c73c0148eb49"
    },
    {
        "author": "王柏",
        "paragraphs": [
            "誰知造化用工深，處士陶潛獨返魂。",
            "白髮書生留晚節，從今歲歲典刑存。"
        ],
        "title": "葉西廬惠冬菊三絕  其三",
        "id": "b461d01c-9cbf-4c87-a0f9-5c7c93a0d304"
    },
    {
        "author": "王柏",
        "paragraphs": [
            "千丈層崖玉作堆，瑶林璀璨路縈回。",
            "寒光徹骨清無敵，第一軒中第一杯。"
        ],
        "title": "和乘雪遊山韻  其一",
        "id": "dee53e3d-40a0-44d5-b4ff-8eac747eab00"
    },
    {
        "author": "王柏",
        "paragraphs": [
            "肅然窮巷凍堆堆，高卧袁生夢正回。",
            "擁鼻微吟燒榾柮，茅柴也薦兩三杯。"
        ],
        "title": "和乘雪遊山韻  其二",
        "id": "6e7fab5e-20f3-4ee8-8b98-1d79fb947725"
    },
    {
        "author": "王柏",
        "paragraphs": [
            "愛國憂民感慨深，沅湘浩浩魄沈沈。",
            "懷沙哀郢成何事，日月爭光只此心。"
        ],
        "title": "三閭大夫贊",
        "id": "e2d3cad3-bb41-49bd-a446-8921ff459092"
    },
    {
        "author": "王柏",
        "paragraphs": [
            "野草何青青，野花亦莙莙。",
            "王園翳烟樹，東風開泉扃。",
            "靈辰倏祥練，祖載何因循。",
            "半生安陋巷，簞瓢澹無營。",
            "天命有窮達，書生多苦辛。",
            "北邙同一路，玄廬等枯榮。",
            "我本里中子，升堂託微婣。",
            "每懷桮渡語，惟士有常心。",
            "几杖雖疏闊，睠睠敬愛深。",
            "故家喬木瘁，不復典刑存。",
            "流水桃花窅，飄零薤露音。",
            "幽宮一以閟，清淚灑芳春。"
        ],
        "title": "挽曹叔獻",
        "id": "743df558-8344-4551-97aa-86fec74ed474"
    },
    {
        "author": "王柏",
        "paragraphs": [
            "一世欽齋老，聲名四十年。",
            "冰融南省日，春滿洞庭天。",
            "笑語當時密，交情晚節堅。",
            "秀英今已矣，新閣獨巋然。"
        ],
        "tags": [
            "洞庭湖"
        ],
        "title": "挽汪帥參  其一",
        "id": "1d64f749-5c78-490d-8e0a-b647c3a829aa"
    },
    {
        "author": "王柏",
        "paragraphs": [
            "世路艱危極，人情政可歎。",
            "未聞親子在，而有外邪干。",
            "軒冕多爲累，簞瓢未必寒。",
            "此皆身外事，且閟一丘安。"
        ],
        "title": "挽汪帥參  其二",
        "id": "edea3968-3cfe-42ad-a006-7228eee87fe4"
    },
    {
        "author": "王柏",
        "paragraphs": [
            "忠簡流餘慶，文忠印此心。",
            "詞章傳世早，事業得君深。",
            "不盡風雲會，寧知歲月侵。",
            "九重驚殄瘁，讒者舌方瘖。"
        ],
        "title": "挽潜齋王樞相  其一",
        "id": "eff96593-9f9b-4147-a759-bdb2f0c75ae2"
    },
    {
        "author": "王柏",
        "paragraphs": [
            "治命深衣歛，親題石像鎸。",
            "精神傳巨扁，風月掩遺編。",
            "流落人間境，陶鎔物外天。",
            "建安名教在，它日配先賢。"
        ],
        "title": "挽潜齋王樞相  其二",
        "id": "b45fede6-af76-49f6-b0c7-428411c3f123"
    },
    {
        "author": "王柏",
        "paragraphs": [
            "總角思先友，同宗麗澤傳。",
            "典刑諸老盡，文獻舊家全。",
            "交道從公晚，知音去我先。",
            "淵源誰與遡，愁絕伯牙絃。"
        ],
        "title": "挽潜齋王樞相  其三",
        "id": "d36b48da-ab8c-4bab-9902-b0512c026145"
    },
    {
        "author": "王柏",
        "paragraphs": [
            "精舍北之北，幽宮南復南。",
            "兩山生死寄，千古姓名諳。",
            "地勢蟠空壯，溪聲戰晚酣。",
            "青烏發天祕，萬壑拱遺龕。"
        ],
        "title": "挽潜齋王樞相  其四",
        "id": "c7c7ee31-4c4f-4747-9223-bd3a522d28d4"
    },
    {
        "author": "王柏",
        "paragraphs": [
            "自立西山雪，聲名四十年。",
            "清思奎畫重，忠簡物情憐。",
            "廊廟風雲斷，園林歲月遷。",
            "潜齋元不死，有子續遺編。"
        ],
        "title": "代挽王潜齋  其一",
        "id": "f17b98cb-d42c-481a-b4a9-c4efeb03b0ff"
    },
    {
        "author": "王柏",
        "paragraphs": [
            "先世論交早，名公不忍忘。",
            "共期霖雨施，忽掩斗樞光。",
            "北墅風煙慘，南山草木香。",
            "片雲開白日，卹典耀龍㡛。"
        ],
        "title": "代挽王潜齋  其二",
        "id": "f9916ace-83f9-4a46-838b-fda140854246"
    },
    {
        "author": "王柏",
        "paragraphs": [
            "蚤識北平貴，從遊五十年。",
            "遲遲登虎榜，急急到鳬仙。",
            "振起非無地，榮枯自有天。",
            "老成彫落盡，一壑鎖蒼烟。"
        ],
        "title": "挽丁知縣",
        "id": "1f2c2c95-0497-4ab2-b1b7-5fd5b9098e2d"
    },
    {
        "author": "王柏",
        "paragraphs": [
            "哭子天倫變，賢哉更可傷。",
            "毅翁悲祚斷，學者悼師良。",
            "缺月窺元室，凄風鎖奧岡。",
            "身雖隨物幻，名筆起潜光。"
        ],
        "title": "挽施子華",
        "id": "35b2abce-922f-4bf2-9636-b9d1afa1f7bb"
    },
    {
        "author": "王柏",
        "paragraphs": [
            "東風變九野，萬物負生意。",
            "素韠何欒欒，清血洒幽隧。",
            "猗歟靜壽翁，歸全可無愧。",
            "人生託溟涬，消息同一氣。",
            "過化來者續，自昔歎川逝。",
            "溫溫夙好修，甄陶瑚璉器。",
            "凝乎觚自度，澹乎靚且邃。",
            "詩書以爲糧，忠信以爲饎。",
            "人皆崇榮途，公獨徐攬轡。",
            "三轉坐臯比，五鶚爭自致。",
            "上培德誼種，下開文字瑞。",
            "一子通金閨，一子需大對。",
            "衣冠繪慶圖，豈料造物忌。",
            "學校失師模，鄉閭思善類。",
            "梅花已流水，草木誰臭味。",
            "惟有篤厚心，叮嚀期嗣世。"
        ],
        "title": "挽郡博士待班劉公歌",
        "id": "211a2e2a-9b3f-47ed-9ead-b404f07a0dc1"
    },
    {
        "author": "王柏",
        "paragraphs": [
            "瀫水之西，巍然一峰。",
            "是曰道堅，翔舞而東。",
            "林巒蓊蔚，丘壑渾融。",
            "雍雍聚落，惟金之宗。",
            "五世積累，鍾此散翁。",
            "散翁頎頎，生有異質。",
            "學敏而博，心廣而實。",
            "迺孝迺睦，迺大其識。",
            "教子一經，維寬而栗。",
            "教人盡己，維久無斁。",
            "選舉法壞，取士以文。",
            "决於一夫，升沈遂分。",
            "良才美德，所甘隠淪。",
            "負我求我，負人非人。",
            "兩語垂訓，風俗反淳。",
            "我之識翁，因翁二子。",
            "典刑是親，翼翼亹亹。",
            "曾不幾見，翁遽不起。",
            "我來哭翁，亦已晚矣。",
            "匍匐之義，真可愧死。",
            "我既哭翁，亦相佳城。",
            "千嶂矗矗，萬壑沄沄。",
            "一丘永閟，昭明上征。",
            "萬壑沄沄，千嶂矗矗。",
            "子子孫孫，載昌載毓。"
        ],
        "title": "桐花散翁挽詩",
        "id": "0946bc6c-9e7a-4405-9f9d-60d4f3c5af01"
    },
    {
        "author": "王柏",
        "paragraphs": [
            "魯國黔婁死，升堂弔者誰。",
            "不邪能至此，千載有妻知。",
            "凜凜默成德，清風百世師。",
            "舅甥貧到底，終老外家祠。"
        ],
        "title": "哭錢學老",
        "id": "ae6f0acc-425b-4d8e-9100-7da008943226"
    },
    {
        "author": "王柏",
        "paragraphs": [
            "幸有靈光在，天乎作麽亡。",
            "生來最真實，病裏亦康强。",
            "和氣留丹鼎，清塵凝筆床。",
            "溪山呈秀處，風露悄凄凉。"
        ],
        "title": "挽汪約叟  其一",
        "id": "6fcb241a-6036-47dc-98d2-247fe4bfc725"
    },
    {
        "author": "王柏",
        "paragraphs": [
            "憶昔先君子，金蘭氣味投。",
            "中間有生死，一別幾春秋。",
            "曉漏傳幽夢，英魂覓舊游。",
            "城東烟月冷，應是訪新丘。"
        ],
        "title": "挽汪約叟  其二",
        "id": "00c7829f-2597-4937-9258-b72c1506321a"
    },
    {
        "author": "王柏",
        "paragraphs": [
            "霜冷留賓髮，心融篆貝經。",
            "疏金重錦誥，琢玉璨芝庭。",
            "方祿參軍養，俄丹壽母銘。",
            "可憐萱草露，也解泣儀形。"
        ],
        "title": "挽鄧夫人",
        "id": "2ed1b984-30df-4779-b46e-ac452fd554b1"
    },
    {
        "author": "王柏",
        "paragraphs": [
            "老厭鴛行武，騎鯨不肯留。",
            "空存丹棘讞，未告紫宸猷。",
            "黄老辜初志，青山颺晚謀。",
            "夕陽無限好，心事竟悠悠。"
        ],
        "title": "挽司直兄  其一",
        "id": "e1327c88-55f2-45c1-891f-e59605bfb4d3"
    },
    {
        "author": "王柏",
        "paragraphs": [
            "典重班諸老，聲名始璧流。",
            "開尊口佳士，襥被闖前脩。",
            "月冷金閨籍，塵生玉杖鳩。",
            "梅巖傷目處，鴈影正賓秋。"
        ],
        "title": "挽司直兄  其二",
        "id": "49fcd16a-8800-4c8f-8fac-72b16f8ecbe1"
    },
    {
        "author": "王柏",
        "paragraphs": [
            "晚始親荆玉，劬愉氣誼稠。",
            "泰壇霜月下，暑枕夜江頭。",
            "一困關公念，連書釋我憂。",
            "平生知己淚，寂寞灑新楸。"
        ],
        "title": "挽司直兄  其三",
        "id": "a6e7cfa7-0430-4209-9ab0-a6d98b17a0ff"
    },
    {
        "author": "王柏",
        "paragraphs": [
            "國論多同異，身名有險夷。",
            "一從離紫橐，再不上丹墀。",
            "慷慨風雲斷，飄零歲月移。",
            "却因閒得早，冷眼看人癡。"
        ],
        "title": "挽朱侍郎  其一",
        "id": "289d0ef9-bf82-4061-920d-5e8b1e8c1c7f"
    },
    {
        "author": "王柏",
        "paragraphs": [
            "渺渺康湖水，峨峨蜀野山。",
            "是翁元不死，蛻骨此中間。",
            "草木券臺綠，莓苔翁仲斑。",
            "白雲傷北望，清淚更潸潸。"
        ],
        "title": "挽朱侍郎  其二",
        "id": "2b0313e5-c84c-4c88-b16f-cb897cdce57a"
    },
    {
        "author": "王柏",
        "paragraphs": [
            "勳烈高忠簡，夫人衍慶源。",
            "春風南澗藻，秋雨北堂萱。",
            "鸞鑑傷孤影，芝庭茂兩孫。",
            "清霜凝素仗，璀璨滿西原。"
        ],
        "title": "宗夫人挽章",
        "id": "abba583c-376e-4236-a7ee-bb310c2328a0"
    },
    {
        "author": "王柏",
        "paragraphs": [
            "二五之英，清通瑩徹。",
            "有鍾于躬，非賢則哲。",
            "烏乎無適，自幼卓絕。",
            "奴僕選騷，銓衡莊列。",
            "鞭霆走電，不可追籋。",
            "一操而存，肅整轡轍。",
            "著書未就，不幸短折。",
            "既賦以奇，未易泯滅。",
            "世外精神，筆頭風月。",
            "有閲斯立，有妥斯魄。",
            "既妥爾魄，既築爾阡。",
            "是曰反終，是曰歸全。",
            "人生斯世，豈必百年。",
            "欲動情勝，萬事出焉。",
            "孰好孰惡，孰媸孰妍。",
            "孰過而改，孰善而遷。",
            "一征物表，浩浩其天。",
            "風定水止，月印萬川。",
            "陰陽不獨，動靜不偏。",
            "既靜復動，太極烱然。"
        ],
        "title": "挽何無適",
        "id": "9050ee15-a920-4976-8a43-e1a01e8695f9"
    },
    {
        "author": "王柏",
        "paragraphs": [
            "力疾呼兒語，民方弄潢池。",
            "兒職不可緩，母疾尚可爲。",
            "綉衣纔出境，蕭斧旋芟夷。",
            "百姓得奠枕，歸來拜慈帷。",
            "母訓不敢墜，母喜開雙眉。",
            "陰功覃雨露，慶報當期頤。",
            "孟夏草木長，庭萱何遽萎。",
            "平生事儉約，猶有嬪時衣。",
            "熏爐經卷靜，不復朝莫披。",
            "西風秋又晚，萸菊思年時。",
            "瞿瞿臨祖奠，清血應漣洏。",
            "明朝鶴巖道，舊冢連新悲。"
        ],
        "title": "馬華父母葉氏挽章",
        "id": "242495cb-54b4-42af-95e8-e94bc54f1bdc"
    },
    {
        "author": "王柏",
        "paragraphs": [
            "藹然一氣備天和，不盡人間歲月多。",
            "鄉里同聲稱佛子，兒孫相繼奮儒科。",
            "蠲租捐廩今無有，刲豕然燈可奈何。",
            "德在人心真不朽，幾多麟碣汙山河。"
        ],
        "title": "挽頤軒張朝奉  其一",
        "id": "fdce8a99-464e-404b-ba6b-7914f740bf69"
    },
    {
        "author": "王柏",
        "paragraphs": [
            "挺挺長松施女蘿，平生能得幾相過。",
            "繐帷遠辱雙絇臨，淚眼猶瞻兩鬢皤。",
            "曾未經年成契闊，至今一慟竟蹉跎。",
            "吉人已矣難重見，山口悽悽薤露歌。"
        ],
        "title": "挽頤軒張朝奉  其二",
        "id": "74a629ff-ba28-4f67-a8bb-d35c4d3e7a84"
    },
    {
        "author": "王柏",
        "paragraphs": [
            "嘉慶圖傳世所稀，夫何佛子遽西歸。",
            "平生施予心無爲，時事艱難衆有依。",
            "德誼百年猶積累，詩書五世漸光輝。",
            "兒童父老傾山谷，洒淚追隨丹旐飛。"
        ],
        "title": "挽張佛子  其一",
        "id": "cae4efc2-bbf5-49c2-b1b1-3f79a16f3de8"
    },
    {
        "author": "王柏",
        "paragraphs": [
            "陟屺雖頻莫慰心，見公猶幸母如存。",
            "東山何事遽陳迹，西路如今又斷魂。",
            "柳翣忽臨新冢道，林花空滿舊時園。",
            "一衿和氣歸何處，化作功名遺子孫。"
        ],
        "title": "挽張佛子  其二",
        "id": "f4d111b1-6f7e-4e40-be04-14c21aa6cbf2"
    },
    {
        "author": "王柏",
        "paragraphs": [
            "郎潜不復坦衿期，留得清名舉世知。",
            "老矣空還新虎節，歸來只是舊鴻禧。",
            "危言寧免班行忌，已死猶聞海內推。",
            "病裏僅能成大厦，當時燕雀不勝悲。"
        ],
        "title": "挽徐郎中",
        "id": "92aa5ff3-872c-4cc2-a14d-39ed1679f8b8"
    },
    {
        "author": "王柏",
        "paragraphs": [
            "滿擬田廬樂莫年，誰知鳬舄遽飛仙。",
            "鶚書連走文場捷，麟趾多推正脈賢。",
            "晚錫藍衫更鶡弁，徑分蒲璧鎮龍泉。",
            "春風滿縣開桃李，回首松楸鎖翠烟。"
        ],
        "title": "挽趙龍泉",
        "id": "a6227b13-2d5a-4698-8887-d0ba1619b6b9"
    },
    {
        "author": "王柏",
        "paragraphs": [
            "平生不蓄買山錢，晚得佳城豈偶然。",
            "官職叢中韜素志，風波險處謁名賢。",
            "只將和氣占心地，尚想清尊養性天。",
            "宗黨典刑難倒指，忍看庭玉淚濺濺。"
        ],
        "title": "挽思泉居士  其一",
        "id": "781dbdf0-dafb-48a5-a4ae-718e31afbdf9"
    },
    {
        "author": "王柏",
        "paragraphs": [
            "猶記年時訪故山，細聆舊話侍清閒。",
            "汲泉倚杖臨荒甃，尋塔呼僮斸野菅。",
            "回首恍如前日事，傷心已隔夜泉關。",
            "手携菖歜歌清些，淚染含風細葛班。"
        ],
        "title": "挽思泉居士  其二",
        "id": "69ce59b7-60eb-40ff-9864-79393ba11de5"
    },
    {
        "author": "王柏",
        "paragraphs": [
            "蚤亞魁躔入諫坡，却因忠讜蹈風波。",
            "龍墀一去江湖遠，鶴骨歸來歲月多。",
            "紫橐將隨時事轉，丹旌無奈夜舟何。",
            "萬松蒼翠皆親種，月露凄凄泣隴阿。"
        ],
        "title": "挽朱侍郎",
        "id": "0c1e67b0-ef62-461d-a4b6-bed5751b48dc"
    },
    {
        "author": "王柏",
        "paragraphs": [
            "蜀峰飛來不記年，嶪峨崒嵂青綿聯。",
            "康湖演漾吞萬壑，風雷日夜噴飛泉。",
            "水西葱鬰氣方壯，水南重得黄牛眠。",
            "深山大澤絕異處，造物冥錮難輕捐。",
            "龍翔鳳舞萃英淑，豈非天授夫人賢。",
            "綵雲落月相珪璧，山花庭草摇香鈿。",
            "虎羊甲士儼成列，萬松磨颭生蒼烟。",
            "夫君筆力扛九鼎，親著幽德熏蘭荃。",
            "應有山靈乘赤豹，千年呵護青瑶鎸。"
        ],
        "title": "挽朱宜人",
        "id": "98f2148b-e8cb-4f31-a81f-ceb13550a3af"
    },
    {
        "author": "王柏",
        "paragraphs": [
            "刻苦工夫真實心，一言體用已全陳。",
            "聖賢斷續三千載，伯仲漸摩八十春。",
            "保護斯文勤且讓，作成吾黨敬而親。",
            "我來不復瞻耆德，流水蒼烟迹已塵。"
        ],
        "title": "挽何南坡  其一",
        "id": "2aec0c74-8307-4856-a597-cc94ad942f00"
    },
    {
        "author": "王柏",
        "paragraphs": [
            "少公稟氣後三年，易簀翻居三日先。",
            "學數弟兄猶間有，壽隨父母獨誰全。",
            "悲哉易感精神往，造化難憑禍福遷。",
            "應恨南山人遠去，從今獨卧北山阡。"
        ],
        "title": "挽何南坡  其二",
        "id": "c5c0c476-b639-46d1-9b3b-30674dc672d9"
    },
    {
        "author": "王柏",
        "paragraphs": [
            "籬落縱橫一逕分，平生杖屨幾登臨。",
            "某山某水機緘露，彼室彼廬精分深。",
            "檢校舊規心欲折，摩挲新誌淚難禁。",
            "素車白馬人歸後，鶴唳猿啼總些音。"
        ],
        "title": "挽何南坡  其三",
        "id": "d93ecd51-309f-4a86-a8fa-7a8185b532cd"
    },
    {
        "author": "王柏",
        "paragraphs": [
            "羌若人兮大带而深衣，張拱徐趨兮儼乎其若思。",
            "動有則兮神定，澹無欲兮心夷。",
            "便儇嶔巇之紛吾前兮，醢雞起滅。",
            "忠信傳習之省吾躬兮，聖賢我師。",
            "伊春陽之冉冉兮，生意方懋。",
            "何雪霜之不仁兮，荃蘭遽萎。",
            "搴三后之純英兮，時不得而榮瘁。",
            "抱太極而永歸兮，哀與我之其誰。",
            "雲沈沈兮凄巘，風稜稜兮斷澌。",
            "長田長田兮，寂寂永夜。",
            "暢旨獨立兮，千古名垂。"
        ],
        "title": "林省吾挽辭",
        "id": "bca5a092-b748-493f-9c57-a86196a0773e"
    },
    {
        "author": "王柏",
        "paragraphs": [
            "東風捲地兮摧千紅，松柏青葱兮啟幽宮。",
            "龍㡛廣柳兮辭簾櫳，埋香掩玉兮甘長終。",
            "芳草萋萋兮春又空，東君寂寞兮誰與同。"
        ],
        "title": "滕勿齋內楊氏挽詞  其一",
        "id": "6b11fabb-27ed-4ec5-b944-14fd8eec35b4"
    },
    {
        "author": "王柏",
        "paragraphs": [
            "吳門山少兮烟水寬，一鍤千金兮尚云慳。",
            "夫人勤儉兮同艱難，子荆苟美兮營玄關。",
            "平生首丘兮志應寒，雙溪渺渺兮何時還。"
        ],
        "title": "滕勿齋內楊氏挽詞  其二",
        "id": "8c1cd87b-4c02-4602-b846-878e5b644d9c"
    },
    {
        "author": "王柏",
        "paragraphs": [
            "憶昔登堂兮拜淑儀，小子丱角兮勤將携。",
            "夫君念我兮力不遺，歲月滔邁兮鬢成絲。",
            "西望紫翣兮清魂飛，椷哀千里兮空漣洏。"
        ],
        "title": "滕勿齋內楊氏挽詞  其三",
        "id": "6b829438-792b-44d4-940c-0d6500814385"
    },
    {
        "author": "王柏",
        "paragraphs": [
            "羣山峨峨兮屏下環，鍾爲人英兮司賢關。",
            "風雅解頤兮簪佩珊珊，有女穎悟兮拱聽帷間。",
            "識性情之正兮婦德閑，雞鳴警戒兮夜漫漫。",
            "冰清玉潤兮卿月相傳，夫君騎鯨兮今幾年。",
            "綱紀繩繩兮閨門肅然，樂山堂兮花木正妍。",
            "蕙槁蘭萎兮棄釵鈿，淒淒東塢兮藏風烟。",
            "畫翣流雲兮去翩翩，飛絮寂寞兮隨珠軿。",
            "忍看雙璧兮沈黄泉，龜趺螭首兮何時鎸。",
            "山靈呵護兮祚綿綿。"
        ],
        "title": "陳卿內邵氏挽詞",
        "id": "8d043e3a-fee2-4d38-b15d-02e9a3d3b017"
    },
    {
        "author": "王柏",
        "paragraphs": [
            "北山崚嶒兮配井絡之勳名，子孫繩繩兮聿彰厥聲。",
            "一麾不顧兮番禺君，甘領祠官兮挂長纓。",
            "操存益固兮涵養益深，臨行一念兮尤清明。"
        ],
        "title": "鄭寺正挽辭  其一",
        "id": "bac4676f-73ff-4c67-afb1-ab88378afc4b"
    },
    {
        "author": "王柏",
        "paragraphs": [
            "坦溪渺渺兮配流慶之深長，園林带宅兮風月無疆。",
            "鷗鷺受盟兮舉清觴，胡不百年兮長徜徉。",
            "澡身更服兮愙氣安詳，遺頌灑然兮墨耿光。"
        ],
        "title": "鄭寺正挽辭  其二",
        "id": "20730547-fd07-4ff2-b773-aced0011204e"
    },
    {
        "author": "王柏",
        "paragraphs": [
            "北山寂寞兮號東風，坦溪嗚咽兮繞玄宮。",
            "曉露滴滴兮泣蒼松，芳草萋萋兮券臺窿窿。",
            "體魄永藏兮魂徂太空，一聲蒿里兮春無容。"
        ],
        "title": "鄭寺正挽辭  其三",
        "id": "83a2cac5-72f1-4658-938c-8fc83d54f148"
    },
    {
        "author": "王柏",
        "paragraphs": [
            "苕溪猩鬼兮呼嘯幽篁，綉衣一出兮血膏斧鋩。",
            "笳鼓歸來兮拜舞北堂，潢池夷靖兮母訓是將。",
            "慈顔開喜兮家國之祥，薰風自南兮草木正長。",
            "胡不百年兮俾壽而康，庭萱夜殞兮奩玉晝藏。",
            "使者菲屨兮桐杖皇皇，一道生靈兮悲如我傷。"
        ],
        "title": "馬華父母葉氏挽詞  其一",
        "id": "ff92d6c6-23bc-4203-aa40-11b2bc60053f"
    },
    {
        "author": "王柏",
        "paragraphs": [
            "瑶巖嵯峨兮龍翔鳳飛，玄廬肅啟兮松楸露晞。",
            "東望宰隴兮券臺依依，靈辰不留兮夷牀曉移。",
            "紫萸黄菊兮奠祖一巵，熏爐經卷兮儼如生時。",
            "靈幄香銷兮猶有嬪衣，音容寂寂兮萬古永歸。",
            "龍㡛黼翣兮驂神魌，一聲萬里兮風號谷悲。"
        ],
        "title": "馬華父母葉氏挽詞  其二",
        "id": "5386498b-f01f-4bd7-8812-70a98884bc29"
    },
    {
        "author": "王柏",
        "paragraphs": [
            "羌與公別兮幾二十年，思渺渺兮路曼曼。",
            "棹剡溪兮乘興，訪故迹兮愴然。",
            "下晉齊之拜兮如夢，挑燈道舊兮猶平生歡。",
            "我少公兮六歲，悼彼此兮華顛。",
            "解予佩兮授予館，言未終兮歲已闌。",
            "會公疾兮孔熾，怛醫窮兮技殫。",
            "聞易簀兮數語，意穆穆兮詞嚴。",
            "湛神爽兮不變，驗學力兮深堅。",
            "自磐川與玉局兮，交一世之名賢。",
            "宜公之好脩兮，羞芳蕙而糗荃蘭。",
            "退靜處而莫我知兮，老冉冉其流連。",
            "厭塵世之轇轕兮，倏昭明而遂仙。",
            "幸與公兮永訣，撫往事兮自憐。",
            "言告言歸兮邁邁，有懷渭水兮淵淵。",
            "棲遲故隠兮，全純愚而孤處。",
            "當歲莫之急景兮，聞公窀穸之有端。",
            "皎皎兮懿行，卓卓兮瑶鎸。",
            "函泳以適意兮，鳳岡樵隠之遺稿。",
            "纂記以廣業兮，春秋族系之巨編。",
            "豈待是而不朽，掩既往之孤搴。",
            "蘭風之臯兮望不極，歌薤露兮有淚懸泉。"
        ],
        "title": "李三朝奉哀詞",
        "id": "9407ebd4-81b7-4f9d-91cf-201ef480f6e2"
    },
    {
        "author": "王柏",
        "paragraphs": [
            "萬山蟠兮有宅一區，吁嗟吉士兮心古而色愉。",
            "平生激烈兮談忠義之事，求師教子兮必有道之儒。",
            "流德誼兮鼎鼎，浸策足兮功名之途。",
            "引壺觴兮自適，玩日月之雙車。",
            "有淑兮爾配，絲枲兮劬劬。",
            "指期頤兮二豎立病，既偕老兮亦相繼而長徂。",
            "望雙旌兮有慟，酹一束兮生芻。"
        ],
        "title": "蔣叔行挽辭  其一",
        "id": "3efda50b-05d4-4440-93b7-3a098b8df407"
    },
    {
        "author": "王柏",
        "paragraphs": [
            "萬山蟠兮新此一丘，吁嗟乎，吉士兮靈辰不留。",
            "佳城鬰鬰兮馬跼不進，前岡隠隠兮牛眠是求。",
            "竁蜿蜒兮有隧，枕臯隰兮沃流。",
            "東望兮廬舍，西望兮松楸。",
            "白雲兮生死同壑，黄壚兮杖屨昔游。",
            "孤哀哀兮罔極，悼愁愁兮千秋。",
            "悵素紼兮莫執，相爾些兮商謠。"
        ],
        "title": "蔣叔行挽辭  其二",
        "id": "9e9c8bc9-93a2-4b5b-b6c2-c5f75c0916ff"
    },
    {
        "author": "王柏",
        "paragraphs": [
            "春風初開兮別君南浦，誄君輁軸兮冬又暮。",
            "曾歲律之未改兮生死異路，吁嗟乎實齋兮有前脩之風度。",
            "瑟瑟僩僩兮凝然寒素，不忮不求兮未嘗偭繩墨而改錯。",
            "視萬馬之奔逸兮歛組轡而獨駐，安於一實兮豈斯世之足語。",
            "天何賦之厚兮而奪之遽，何旅翣之未返兮合豺虎而哮呼。",
            "凜世道之腭兮良士瞿瞿，想君一笑於冥冥兮豁然大悟。",
            "山靡靡兮旁圍，水潺潺兮在下。",
            "付萬事兮雲空，顓一壑兮千古。"
        ],
        "title": "朱昭父挽些",
        "id": "1eb77a10-ff80-46f3-a554-e460c6db4187"
    },
    {
        "author": "王柏",
        "paragraphs": [
            "羌世運之緯繣兮，何故老之不憗遺。",
            "持寸膠而救千丈渾兮，誰與同而共治。",
            "身一約而蹈遺烈兮，不沽直而不徇時。",
            "西極八桂東連吳會兮，貫南紀以周馳。",
            "以節用愛人兮，以靜重爲威。",
            "謂直方大之德才學識之長兮，親結上知。",
            "方增重乎本朝兮，而疾疢以乘之。",
            "猶癯癯乎筆削之志兮，浩浩乎汗青之未期。",
            "遺稿山積兮，孰續而孰維。",
            "擅一代之鉅典兮，疑造物之好虧。",
            "吁嗟乎，修齋之典刑兮，蹇長歌乎已而。",
            "余幼好此奇服兮，今冉冉而華顛。",
            "悼窘步之數奇兮，安陋巷之瓢簞。",
            "公獨閔其寂落兮，擥微芳而遐搴。",
            "時舒愛而申情兮，曾不間夫郵傳。",
            "弭婺節而西來兮，拱茂行之淵淵。",
            "吸松齋之沆瀣兮，飽坐嘯之蘭荃。",
            "鳳高飛而莫縶兮，徒延佇而路曼曼。",
            "何音問之不淑兮，駭騎箕而遂仙。",
            "睇長江而太息兮，涕淫淫而惘然。",
            "撫巨編之遺則兮，神馳乎洋奧之佳阡。",
            "念歲律之云莫兮，奈狂風之鼓天。"
        ],
        "tags": [
            "长江"
        ],
        "title": "悼蔡修齋",
        "id": "2b71700a-9fc6-4779-a00b-9770fc275cee"
    },
    {
        "author": "王柏",
        "paragraphs": [
            "靈辰不留兮，挽者何悲。",
            "羌茂行之皎皎兮，而今已而。",
            "惟孝友百行之首兮，何習俗之日醨。",
            "惟不虧其降衷兮，何足尚乎浮辭。",
            "靈辰不留兮，斯人永歸。",
            "薤露一聲兮，行人淚垂。"
        ],
        "title": "挽時僉判  其一",
        "id": "dc72cf32-4c93-4af3-83f5-abdda718bf72"
    },
    {
        "author": "王柏",
        "paragraphs": [
            "靈辰不留兮，挽者徘徊。",
            "羌若人之秉德兮，佩先訓之不回。",
            "以直道事人兮，任當路之疑猜。",
            "坎壈一官兮，窮達何有於我哉。",
            "靈辰不留兮，啟社塘之夜臺。",
            "薤露再歌兮，亦孔之哀。"
        ],
        "title": "挽時僉判  其二",
        "id": "45e524d2-643d-44f7-b4b7-9c1a3e66637e"
    },
    {
        "author": "王柏",
        "paragraphs": [
            "靈辰不留兮，挽者邁邁。",
            "羌前脩之典刑兮，何後生之昧昧。",
            "平鄉常人之號兮，豈直欲以之而自悔。",
            "靜觀世道之日詭兮，蓋亦惡夫奇奇而怪怪。",
            "靈辰不留兮，路曼曼乎長夜。",
            "歌薤露之三章兮，識者爲之永嘅。"
        ],
        "title": "挽時僉判  其三",
        "id": "7b4a3ae3-d524-4711-98f9-11c1aa9c5e4e"
    },
    {
        "author": "王柏",
        "paragraphs": [
            "北風高兮歲律將殘，望東隴兮目斷旌丹。",
            "有美君子兮擥衆芳而自飾，直哉惟清兮不亢不激。",
            "鬰十五年之朝望兮，僅彯纓於列院。",
            "參幙府以自詭兮，乃劬劬而忘倦。",
            "宜表世而厲俗兮，曷止於斯。",
            "靈辰不留兮，祖奠載期。",
            "薤歌之一章兮，孰不孔悲。"
        ],
        "title": "徐制參挽歌  其一",
        "id": "212da166-f139-4b44-882c-23169a96de2c"
    },
    {
        "author": "王柏",
        "paragraphs": [
            "歲律殘兮北風正南，渡梅花之橋兮龍㡛鑣鑣。",
            "有美君子兮蒼梧翠竹，善繼善述兮恢韋齋之芳躅。",
            "羌世道之緯繣兮，孰識夫異體而同氣。",
            "惟不忘其所由生兮，合羣從而一視。",
            "慨垂絕之叮嚀兮，欲蛻而理融。",
            "靈人不留兮，將永閟于幽宮。",
            "再歌薤靈之章兮，號萬壑之長松。"
        ],
        "title": "徐制參挽歌  其二",
        "id": "bac691ca-a127-4a26-9bb1-636a4ee2f8d1"
    },
    {
        "author": "王柏",
        "paragraphs": [
            "北風北風兮歲律告終，豈惟歲律兮嗟世道之益窮。",
            "有美君子兮，非斯世之人物。",
            "有古人之風兮，有無我之德。",
            "我亦何知兮，託先世之餘契。",
            "兩書相勞苦兮，藹然敬愛之意。",
            "迹雖疏兮此心不忘，死生契闊兮悵十二里之高岡。",
            "歌薤露之卒章兮，有淚滂滂。"
        ],
        "title": "徐制參挽歌  其三",
        "id": "09e2dbc1-fc82-46ab-9818-2092a41a70d2"
    },
    {
        "author": "王柏",
        "paragraphs": [
            "北風獵獵兮申原之幽，玄扉啟兮靈辰不留。",
            "蘇黄之像兮儼其如在，容春之人兮杳不可求。",
            "一棺兮厚德，萬古兮高丘。"
        ],
        "title": "挽邵公容春  其一",
        "id": "4ccf2afe-9883-4f0e-a21f-c1a80ee931e2"
    },
    {
        "author": "王柏",
        "paragraphs": [
            "申原幽幽兮北風正高，薤露一聲兮山鬼夜號。",
            "吉人考終兮如蛻，遺編不朽兮風騷。",
            "一丘兮安固，萬古兮滔滔。"
        ],
        "title": "挽邵公容春  其二",
        "id": "97afb956-b53f-4649-97f6-ae977ed221d5"
    },
    {
        "author": "王柏",
        "paragraphs": [
            "北風北風兮丹旐飛飛，申原邁邁兮鐸聲孔悲。",
            "素韁欒欒兮二子皇皇，如有望兮魂其來歸。",
            "地有靈兮人傑，表爾隧兮豐碑。"
        ],
        "title": "挽邵公容春  其三",
        "id": "7f6c7277-ee34-4408-a3c2-173229fcdd1f"
    },
    {
        "author": "王柏",
        "paragraphs": [
            "大專槃物兮剛柔盪摩，五行雜糅兮顓蒙孔多。",
            "陶一氣之奇佹兮奄宇宙之幾何，握異采之陸離兮蹇儃佪而逶迤。",
            "襲正軌之茂則兮恥踐迹而循科，御長轅而獵太空兮摧九折之峨峨。",
            "孑不羣而介立兮衆囂囂而肆呵，玄虬蹶泥兮浸雄虹於頹波。",
            "隴廉孟娵之莫辨兮世揜揜其層睋，神藐藐而上征兮訴緯繣於太和。",
            "忽脩靈之聿皇兮任侏儒之傞傞，咎將誰執兮豈天賦之未薖。",
            "落日下大墅兮慨高風之吟哦，羌若人之莫見兮感生意於庭柯。",
            "卓豐詞兮九里，亙千秋兮不磨。"
        ],
        "title": "宋史館檢閲所性先生時天彝父挽些",
        "id": "7c2a38f1-9dcd-401a-a119-f0af01a66f34"
    },
    {
        "author": "王柏",
        "paragraphs": [
            "南風之薰兮五弦絕，可以解慍兮憂心益惙。",
            "念寓形於溟涬兮，藐一漚之起滅。",
            "前乎數千年之名世兮，後方來而未歇。",
            "往者不我留兮，來者不我接。",
            "何彼頑之弗夭兮，而獨萎乎此哲。",
            "非夫人之立極兮，凜世路之迫阨。",
            "惟聖斯惻兮，建學校以壽吾道之脈。",
            "士不可辱兮又焉可殺，孰悟我聖明兮幾襲秦之亂轍。",
            "我公之忠憤貫日兮，所以疾驅而朅朅。",
            "一去國兮一陰方猾，再去國兮重陰栗烈。",
            "鄙夫熟視兮，壯羣邪之蟠結。",
            "目斷留田兮，歌南風之闋。"
        ],
        "title": "挽蔡文叔  其一",
        "id": "f2d92af5-7356-4f07-8479-7ed4a4b65d53"
    },
    {
        "author": "王柏",
        "paragraphs": [
            "南風之時兮吹彼棘薪，喬木斯壞兮棟梁曷任。",
            "櫨櫨椳闑與扂楔兮，匠瞇瞇而弗尋。",
            "况承天之八柱兮，窮歲月而莫登。",
            "天豈不生材兮，鬰牛山之嶙峋。",
            "雨露之所潤兮，存日夜之肫肫。",
            "及大厦之將顛兮，無一木之可乘。",
            "羌小民之怨咨兮，謂天不仁。",
            "非道通乎三極兮，孰識天心。",
            "天既仁愛我民兮篤生偉人，一去就兮治亂攸分。",
            "天亦仁愛我公兮，不使見犬羊之駭奔，危機發兮衆寐昏昏。",
            "秉離明以爲燭兮，魂營營而上征。",
            "目斷留田兮，歌南風之再吟。"
        ],
        "title": "挽蔡文叔  其二",
        "id": "97e7ab27-c1ec-48cc-ab3f-f83e56887881"
    },
    {
        "author": "王柏",
        "paragraphs": [
            "南風南風兮，莫甦槁質。",
            "坎離互宅兮，已翩翩乎月窟。",
            "駕朱鳥以啟路兮，潛玄宮而永息。",
            "終長夜之漫漫兮，委人間之正則。",
            "道所以經世兮，名不可以虛得。",
            "方一去而即悟兮，可以淑艾乎士習。",
            "倘再去而能悟兮，庶姦諛之屏迹。",
            "使長孺居中司馬遂相兮，狂酋當爲之怵惕。",
            "又何至於闖江踰嶺兮，喋血上國。",
            "思魏徵而奠九齡兮，吁其何及。",
            "公雖九原兮，疑遺忠之尚盡。",
            "我被公之知兮，始終如一。",
            "不得哭公于堂兮，不得執公之紼。",
            "我何負於神明兮，兩足如縶。",
            "歌南風之三疊兮，恨無極。"
        ],
        "title": "挽蔡文叔  其三",
        "id": "ce61967c-ae7a-4120-90bf-1e73b13dbd28"
    },
    {
        "author": "王柏",
        "paragraphs": [
            "憶昔見公兮，季原之堂。",
            "兄弟怡怡兮，清約是將。",
            "藹子姓之弦歌兮，頭角昂昂。",
            "來者起敬兮，知德義之日昌。",
            "造化無情兮，慨有季之先亡。",
            "氣象少異兮，燈火淒涼。",
            "幸二子之自奮兮，視前有光。",
            "何祿養之不久兮，遽驚風木之傷。",
            "痛日月之未改兮，已變故常。",
            "以公之剛介兮，豈北面於緇黄。",
            "我知公之心兮，縈不足以挽其恨之長。",
            "東風作惡兮雪絮正狂，黄壚曉啟兮松楸蒼蒼。",
            "勞生兮永佚，世事兮茫茫。",
            "交之道兮日落，老有淚兮滂滂。"
        ],
        "title": "哀倪孟容父詞",
        "id": "82e1ed4e-6bd5-4f2a-9d57-245e706e60df"
    },
    {
        "author": "王柏",
        "paragraphs": [
            "悼世習之緯繣兮，爭騖乎險阨。",
            "藴異采而儃佪兮，已喧豗而吠怪。",
            "孰視衣冠之故宇兮，腥羶菅蒯。",
            "酣一盎之醯蚋兮，較得失乎晻曖。",
            "公胡爲乎高搴兮，提一劍以北指。",
            "恐脩名之不立兮，氣軒軒而有偉。",
            "捫虱以談當世之務兮，江東莫比。",
            "燼世讎於蔡焰兮，同雪國恥。",
            "驅馳乎蠶叢魚鳬兮，上功萬里。",
            "中原咫尺兮，莫歸寸疆。",
            "素志剝落兮，怊惝恍而淒涼。",
            "霾輪縶馬兮，猛思故鄉。",
            "晚得一障兮，遥遥乎南荒。",
            "時繽紛而易變兮，又何可以久留。",
            "謫星墮境內兮，吾將奚求。",
            "魂營營而上征兮，叩太儀之幽幽。",
            "歛智囊而不售兮，遺恨千秋。",
            "夙聞公名兮，意卓犖而不羈。",
            "解后公之揮麈兮，心朗氣夷。",
            "嘗叩公之所歷兮，動中事機。",
            "將款密乎山扉兮，杳璜佩而莫追。",
            "悲風起兮江村，白日下兮大墅。",
            "表獨立兮雄碑，間一丘兮今古。"
        ],
        "title": "盛化州挽些",
        "id": "b30663ad-7285-4649-9220-e514bbf6706a"
    },
    {
        "author": "王柏",
        "paragraphs": [
            "羌西屴之屹然兮，鍾此奇才。",
            "方世道之緯繣兮，棄騏驥而駕駑駘。",
            "以一尉而誅二凶兮，宜異言之喧豗。",
            "炯此念而安民兮，皇恤乎身災。",
            "公論雖屢蝕兮，猶有時而復開。",
            "開之何未久兮，而終不能遂公之壯懷。",
            "詩書兮自適，優游兮力齋。",
            "扶疾而告修善之訓兮，俄怛焉而順隤。",
            "彼西屴之無情兮，忍璜佩之沈薶。",
            "生於是死於是兮，湛一氣之去來。",
            "惟心無媿而氣不餒之言兮，萬古莫得而塵埃。",
            "況有不朽之銘兮，表獨立於崔嵬。"
        ],
        "title": "挽通守陳帑院",
        "id": "4d794621-5f2b-4336-84df-8f853b8ff0f6"
    },
    {
        "author": "王柏",
        "paragraphs": [
            "二五交運兮，雜糅乎剛柔。",
            "美惡厚薄兮，何稟生之不侔。",
            "厚者未必薰兮，薄者未必蕕。",
            "羌寓形於溟涬兮，藐起滅之一漚。",
            "惟父母之哭子兮，蹇彼蒼之大尤。",
            "吾嘗抱此至痛兮，知毅翁之恨難收。",
            "雖我不識子兮，知謹實而好修。",
            "撫新碑而感慨兮，相鐸聲之口謳。",
            "奧山兮泉瀏，淒巘兮雲幽。",
            "夫子有命矣夫之嘆兮，可以釋而翁之憂憂。"
        ],
        "title": "挽施子華",
        "id": "346806cb-d1f3-4e20-afa1-3199861d48b9"
    },
    {
        "author": "王柏",
        "paragraphs": [
            "秋山蕭蕭兮，連山之岡。",
            "有幽一宮兮，千古其藏。",
            "毓野堂之世則兮，綿瓜瓞以承芳。",
            "來宗牖而自度兮，如奉姑嫜。",
            "相君子之婉婉兮，發軔康莊。",
            "囿一世之天兮，遽瘞佩而沈璜。",
            "秋風蕭蕭兮，連山之岡。"
        ],
        "title": "挽王夫人  其一",
        "id": "a6dad99b-bbc2-4272-8392-b0a3734cdc94"
    },
    {
        "author": "王柏",
        "paragraphs": [
            "連山之岡兮，秋風蕭蕭。",
            "有永千古兮，幽宮迢迢。",
            "一編之女訓兮，慨遺音之寂寥。",
            "藹清芬其如在兮，鞶帨彯彯。",
            "忍雙親之望望兮，遲女歸而魂消。",
            "靈辰不留，誰其擬招。",
            "連山之岡，秋風蕭蕭。"
        ],
        "title": "挽王夫人  其二",
        "id": "63f3d3e0-099c-4154-8c26-1137f783c3b6"
    },
    {
        "author": "王柏",
        "paragraphs": [
            "東方有猗桐，菀彼雲之岑。",
            "良工一斤斧，斲爲膝上琴。",
            "朱絃輕拂抹，盎然太古音。",
            "不彈箕子操，不調離騷聲。",
            "安得夔典樂，天下終和平。"
        ],
        "title": "懷古呈通守鄭定齋  其一",
        "id": "d7183193-5ad7-4bc5-83ef-1125465688fe"
    },
    {
        "author": "王柏",
        "paragraphs": [
            "南方有良藥，神妙難具寫。",
            "沉疴一刀圭，無不立愈者。",
            "性烈必瞑眩，色惡如土苴。",
            "倉公一見之，寶愛不忍捨。",
            "欲起國膏肓，先當醫苟且。"
        ],
        "title": "懷古呈通守鄭定齋  其二",
        "id": "b48d5134-5070-4715-a8cb-7fc52b0f8bac"
    },
    {
        "author": "王柏",
        "paragraphs": [
            "西方有精鐵，淬以百鍊堅。",
            "範爲三尺劍，烱烱雙花寒。",
            "勿以埋厚地，勿以投深淵。",
            "未染蛟龍腥，未睨姦雄元。",
            "丈夫纔把握，且以破拘攣。"
        ],
        "title": "懷古呈通守鄭定齋  其三",
        "id": "6f882136-309e-4f24-ae1d-681796abc269"
    },
    {
        "author": "王柏",
        "paragraphs": [
            "北方有大井，深潛幾萬尋。",
            "煎爲東阿膠，瑩徹如球琳。",
            "持此一寸微，可救千丈渾。",
            "世道一以濁，貪風方襄陵。",
            "誰能汲此水，凈滌四海心。"
        ],
        "title": "懷古呈通守鄭定齋  其四",
        "id": "f02316c5-7a5c-4f71-9166-464b397d73a2"
    },
    {
        "author": "王柏",
        "paragraphs": [
            "我生山水窟，一靜了萬境。",
            "登臨始識奇，已與凡目並。",
            "大哉飛躍間，一物具一性。",
            "冰雪有妙理，言言苦難聽。",
            "開藏古制存，以抑揚氣騁。",
            "稜稜六花嚴，中有生意瑩。",
            "非貞曷爲元，妙幹舒慘正。",
            "燮調不可偏，相資不相病。",
            "陽和一以泄，品彙反不競。",
            "新政冰雪清，洗濯炎蒸凈。",
            "陰痼一陽微，震裂萬蟄儆。",
            "酬酢極變態，不失本來靜。",
            "一樓駕高明，俯仰動微省。",
            "深恐神鑒昏，萬事如捕影。",
            "繰藉嚴冷名，賡歌歲寒詠。",
            "即此友求心，已見無不敬。",
            "行到百尺頭，脚力須用勁。"
        ],
        "title": "西倅廳冰雪樓次韻",
        "id": "8ccc40be-60c0-4a02-81b3-35312b7f8896"
    },
    {
        "author": "王柏",
        "paragraphs": [
            "未識大安道，行行多路岐。",
            "人言訛近遠，山路倍嶔巇。",
            "自有康莊處，多因便捷移。",
            "我今知堠子，萬里不須疑。"
        ],
        "title": "迷道有感次韻",
        "id": "e8b6a3a3-f458-4d25-b8ae-7011f0bdf617"
    },
    {
        "author": "王柏",
        "paragraphs": [
            "瞻彼依依竹，來依夫子牆。",
            "密含千畝勢，清閟一窗凉。",
            "直指生來瘦，貞標靜裏香。",
            "緬懷儀鳳意，不記歲年長。"
        ],
        "title": "新竹次韻",
        "id": "11746579-f129-4224-9b8c-41585d610719"
    },
    {
        "author": "王柏",
        "paragraphs": [
            "圯上相逢一老翁，誅秦蹙項笑談中。",
            "報韓偶得劉郎用，更有商山聽下風。"
        ],
        "title": "張子房",
        "id": "f5b77939-33d1-43ee-a919-8a2a36d7c761"
    },
    {
        "author": "王柏",
        "paragraphs": [
            "隆中高卧匪無情，鼎峙規模豈素心。",
            "自是將軍三顧晚，坐看世變轉移深。"
        ],
        "title": "題諸葛武侯畫像",
        "id": "b5ff5cc6-5975-4405-88c8-3fb1c6bbb0ad"
    },
    {
        "author": "王柏",
        "paragraphs": [
            "天下三分事未終，已施德惠過江東。",
            "誰知叔子深長計，但道中興是茂弘。"
        ],
        "title": "羊叔子畫像",
        "id": "70470bd0-bd37-4cc6-aea7-d4c9e3f23e82"
    },
    {
        "author": "王柏",
        "paragraphs": [
            "義熙鼎向寄奴輕，歸去來兮絕宦情。",
            "特筆誰書晉處士，千年心事一朝明。"
        ],
        "title": "陶淵明",
        "id": "7b068b06-f3af-4091-9ea0-3d4a8d5ec4ad"
    },
    {
        "author": "王柏",
        "paragraphs": [
            "頗聞燈火閙熒熒，何似書窗一點青。",
            "尚喜今年民意樂，一般簫鼓兩般聽。"
        ],
        "title": "元夕獨坐",
        "id": "353c4b1b-01e5-491f-85df-ed2424d0c69a"
    },
    {
        "author": "王柏",
        "paragraphs": [
            "赤脚佯聾術有神，賢才未必要賢尋。",
            "尋賢牌子非賢物，自是君王坐右箴。"
        ],
        "title": "贈尋賢趙相士",
        "id": "4ce58bf4-edc6-4d12-990b-322a0370f6b2"
    },
    {
        "author": "王柏",
        "paragraphs": [
            "風流盛集數蘭亭，刻石紛紛豈有真。",
            "嗟老感時何足慕，千年誰記浴沂人。"
        ],
        "title": "蘭亭記",
        "id": "3e1c14f9-db38-4ea1-a5a2-ff91d808afa2"
    },
    {
        "author": "王柏",
        "paragraphs": [
            "博而寡要豈通儒，三萬牙籤亦太虛。",
            "一編論語用不盡，世間何必許多書。"
        ],
        "title": "題書目",
        "id": "38b4db79-b564-41c8-a709-dbf4441e7d77"
    },
    {
        "author": "王柏",
        "paragraphs": [
            "悄然筆下有心期，寫出寒梢玉立時。",
            "何事巧藏烟雨裏，孤標深不願人知。"
        ],
        "title": "題愚齋梅軸",
        "id": "134d4bd9-801f-4f96-9800-7d4b696bd70c"
    },
    {
        "author": "王柏",
        "paragraphs": [
            "臺曆更新德未新，讀書未濟腹中貧。",
            "屢因快意行來錯，却向閒中認得真。",
            "性性不忘千聖旨，惺惺毋欠滿腔仁。",
            "榮枯冷暖自消長，但見流行總是春。"
        ],
        "title": "端平乙未新元",
        "id": "e385fbf0-f7da-4df9-a3f7-c2b0f80edfdb"
    },
    {
        "author": "王柏",
        "paragraphs": [
            "聖賢不出此心公，有爲爲之未必充。",
            "絕學當歸三洞左，正源欲障百川東。",
            "坐春立雪誰能繼，弄月吟風豈浪從。",
            "方己烏頭力應鮮，因循又過一年終。"
        ],
        "title": "時充之訪盤溪有詩次韻",
        "id": "2cf885c5-9b5b-4cf8-baf8-67f74ec46a96"
    },
    {
        "author": "王柏",
        "paragraphs": [
            "虎踞龍蟠釋子宮，藥香時出小橋東。",
            "人眠依約三更後，月在清明一氣中。",
            "千古心期應共遠，半生懷抱此時融。",
            "清泉白日分明記，出處他年未必同。"
        ],
        "title": "何無適同宿山中次韻",
        "id": "aaaa1559-6358-4239-bb90-33b514c1b66c"
    },
    {
        "author": "王柏",
        "paragraphs": [
            "紛紛衿佩止時文，競巧趨新做日程。",
            "一試奔馳天下士，三年冷暖世間情。",
            "清朝不許人心壞，舉子安知天爵榮。",
            "所用是人行是學，不知何日可升平。"
        ],
        "title": "科舉",
        "id": "56f36b0c-b77a-42a9-a5ff-ba48f6a972ba"
    },
    {
        "author": "王柏",
        "paragraphs": [
            "寄語紛紛利欲人，不知何者是經綸。",
            "行藏未可便輕議，學問先須辨得真。",
            "莫把空言來誤世，要明明德去新民。",
            "大凡體立方言用，且著工夫檢自身。"
        ],
        "title": "有人說用",
        "id": "f33ee8b8-f190-415c-bfb0-6c0537536312"
    },
    {
        "author": "王柏",
        "paragraphs": [
            "園林襟带兩三家，翁季怡怡意度嘉。",
            "時把酒杯傾月影，或燒石鼎煮天花。",
            "青編有味毋吾隠，白髮無情任汝加。",
            "翠竹數竿新映石，歲寒只此是生涯。"
        ],
        "title": "和伯兄適莊訪立齋",
        "id": "cccbcf72-874e-4ec7-beed-67fdc2535299"
    },
    {
        "author": "王柏",
        "paragraphs": [
            "人物乾淳舊典型，滿腔全是遠菴仁。",
            "來時懶作三刀夢，去日留爲一道春。",
            "千里桑麻深雨露，雙溪風月更精神。",
            "出門父老歡迎處，猶有文公舊郡民。"
        ],
        "title": "送趙素軒去婺守爲本道倉使",
        "id": "53c9e3c0-dd30-4a76-a146-bd6c2d8143cf"
    },
    {
        "author": "王柏",
        "paragraphs": [
            "惟皇降衷于下民，暴秦莫殄心之仁。",
            "孝哉顔氏一有感，畢逋銜土成丘塋。",
            "彼亦莫知其所以，自甘血觜含餘辛。",
            "志壹動氣氣動志，鳳儀麟出理亦均。",
            "環百里地畫疆井，千有餘載蒙嘉名。",
            "繡衣使者迂六轡，下馬肅拜心凌兢。",
            "大書瑰辭鎮松柏，便有山鬼呵崖陰。",
            "明刑弼教期無刑，何如先使教化明。",
            "流傳墨本到此屋，有人心者俱作興。",
            "但願人人常此心，安得作亂干章程。"
        ],
        "title": "烏傷行",
        "id": "7e16091f-7a44-46ac-94e6-832a99229a9b"
    },
    {
        "author": "王柏",
        "paragraphs": [
            "東軒清節樂春蔬，傳到孫支百載餘。",
            "一朝拂袖竟歸去，應嗤介甫未忘魚。"
        ],
        "title": "和詠飛春蔬  其一",
        "id": "11304882-3375-45ce-984f-5425036afbb4"
    },
    {
        "author": "王柏",
        "paragraphs": [
            "社日何曾夢蹴蔬，遯翁波及實君餘。",
            "菜根牢咬真吾事，明義從知合舍魚。"
        ],
        "title": "和詠飛春蔬  其二",
        "id": "120e6149-de64-49df-bcd4-4f47bdc1b2bb"
    },
    {
        "author": "王柏",
        "paragraphs": [
            "新陽來復未十日，窗外梅花已狼籍。",
            "晴光烘過冰雪融，微風不動暗香密。",
            "急呼清樽相尉藉，無數落英墜巾帙。",
            "兒童但喜花開早，太早翻令我心慄。",
            "今年寒色苦未老，戶穴不固泄萬蟄。",
            "造化不翕何以張，不然生道幾於息。",
            "明言歲事未足言，深憂南氣日馳北。",
            "誰道東君庾嶺來，煮酒銀瓶薦嘉實。"
        ],
        "title": "早梅有感",
        "id": "36aae259-df06-484d-8b74-fda33223ccf8"
    },
    {
        "author": "王柏",
        "paragraphs": [
            "蒼龍蟄大澤，浩莫知歲華。",
            "不肯作霖雨，偃蹇眠烟霞。",
            "玉皇欲强起，六丁下谽谺。",
            "紫蛇掣金電，霹靂轉香車。",
            "振鬣欲騰奮，夭矯勢攫拏。",
            "神通學蟬蛻，僵作老樹丫。",
            "大枝露鱗爪，雨蝕成眢汙。",
            "小枝半朽折，苔蘚封楂牙。",
            "生意未甘寂，時著三五花。",
            "花少香氣壯，積雪應難遮。",
            "牧豎惡皴皵，梓匠嗔虬斜。",
            "日月自今古，獨免斤斧加。",
            "可謂遁世巧，全真傲幽遐。",
            "豈知好事者，僻性尋枯髽。",
            "叢薄一見面，倚杖生驚嗟。",
            "携鉏劚明月，移入蓮宇誇。",
            "詩翁爭著句，詩價方喧譁。",
            "老我有深意，默默不汝嘉。",
            "戒汝更藏拙，慎勿抽新芽。",
            "寒崖枯木上，何用開冰葩。",
            "古樵當厭汝，乞與山人家。",
            "我即乘之上河漢，千載不數張騫槎。"
        ],
        "title": "古梅行",
        "id": "de4a2b6e-4b43-4f27-9b2a-1e8527f9394a"
    },
    {
        "author": "王柏",
        "paragraphs": [
            "千金卜得繇非熊，木德將興獵太公。",
            "槐安與國已陳迹，盛衰直與陰陽通。",
            "知羹自昔親受記，飲冰齧雪工磨礲。",
            "此中洞洞無所有，徹上徹下俱玲瓏。",
            "苔膚蛻骨半榮悴，連峯峭厲飛銅騣。",
            "生意雖偏未嘗斷，猶有王氣居南東。",
            "南柯突出已奇甚，連蜷夭矯翔虬龍。",
            "東邊新梢更絕特，轉要作勢將騰空。",
            "風號竹塢月黯淡，露灑松壑泉琤琮。",
            "一花玉立蒼鬣表，萬花辟易難爲容。",
            "轍環四海無處覓，只今歲晚纔相逢。",
            "酹酒高歌盟萬古，天意决不寒孤風。"
        ],
        "title": "重聘古梅行",
        "id": "e0390c95-96f2-493e-a606-44a79d577b94"
    },
    {
        "author": "王柏",
        "paragraphs": [
            "歲寒無與偶，獨抱幽貞長。",
            "筆下孤梢瘦，冰花紙上香。"
        ],
        "title": "題墨梅  其一",
        "id": "4c746634-2389-4ce9-87de-654444b1edba"
    },
    {
        "author": "王柏",
        "paragraphs": [
            "筆頭開造化，花外越精神。",
            "偃蹇蟉龍表，新梢最可人。"
        ],
        "title": "題墨梅  其二",
        "id": "0e163e6f-79e2-4694-8569-41c3916f4562"
    },
    {
        "author": "王柏",
        "paragraphs": [
            "冰蕤開雪穎，墨妙發孤香。",
            "不襲逃禪印，枝頭有異光。"
        ],
        "title": "題墨梅  其三",
        "id": "c4c4392f-d445-45de-a55b-fadabe72bf97"
    },
    {
        "author": "王柏",
        "paragraphs": [
            "窮冬天地閉，萬物正彫殘。",
            "玉立清梢表，天然獨耐寒。"
        ],
        "title": "題墨梅  其四",
        "id": "d3f03b2b-4ee8-46f0-8657-b907938bf360"
    },
    {
        "author": "王柏",
        "paragraphs": [
            "胸中含靜操，筆下走寒梢。",
            "一見孤山客，清香盡拆苞。"
        ],
        "title": "題墨梅  其五",
        "id": "98653386-9bb8-499c-8690-c13afc084d6a"
    },
    {
        "author": "王柏",
        "paragraphs": [
            "素質天然靜，清芬繞鼻根。",
            "更於翹楚上，一筆起冰魂。"
        ],
        "title": "題墨梅  其六",
        "id": "474ee212-4290-4b90-90dc-11286c1e1fa9"
    },
    {
        "author": "王柏",
        "paragraphs": [
            "一枝橫出曉，霜外數花開。",
            "誰識生綃上，清香靜處來。"
        ],
        "title": "題墨梅  其七",
        "id": "1ed289c0-9b35-44b7-9089-cc39029ba673"
    },
    {
        "author": "王柏",
        "paragraphs": [
            "一筆劃斷寒崖，疎蘂數枝低亞。",
            "不待雪壓霜摧，已自全體放下。"
        ],
        "title": "和諸庵花光十梅頌  其一",
        "id": "2891681f-4091-4f79-b13b-a72f93aca042"
    },
    {
        "author": "王柏",
        "paragraphs": [
            "孤山樹槁神枯，一段底死工夫。",
            "脈脈不知機轉，忽然嘴眼皆甦。"
        ],
        "title": "和諸庵花光十梅頌  其二",
        "id": "2f3da718-0b40-4eda-a4f0-e3d634963d1d"
    },
    {
        "author": "王柏",
        "paragraphs": [
            "空裏翻身透出，風前玉立精神。",
            "百草頭邊未覺，還他獨占先春。"
        ],
        "title": "和諸庵花光十梅頌  其三",
        "id": "da1238e9-51a7-4691-8bb7-21526a9b5b75"
    },
    {
        "author": "王柏",
        "paragraphs": [
            "不問東風來未，冷冰冰中得意。",
            "誰於筆外相知，更有無味之味。"
        ],
        "title": "和諸庵花光十梅頌  其四",
        "id": "5b4e080f-372d-46c9-9855-705b58f2032b"
    },
    {
        "author": "王柏",
        "paragraphs": [
            "接得少林枝葉，滿腰風雪馨香。",
            "一自飄零庾嶺，花光也解流芳。"
        ],
        "title": "和諸庵花光十梅頌  其五",
        "id": "3dbb45d7-2750-4bda-ae72-8a38ec4e5d96"
    },
    {
        "author": "王柏",
        "paragraphs": [
            "江頭千樹紛紛，紙上不堪狼藉。",
            "翻思洞口風流，忽見半梢橫出。"
        ],
        "title": "和諸庵花光十梅頌  其六",
        "id": "11adfaf4-ab88-4b5d-9c3d-408b9c1e9843"
    },
    {
        "author": "王柏",
        "paragraphs": [
            "孤標向背從地，枝頭各自精彩。",
            "堂堂妙用縱橫，誰識筆根所在。"
        ],
        "title": "和諸庵花光十梅頌  其七",
        "id": "f0cab568-4979-4c21-86d8-b2940f1cf92a"
    },
    {
        "author": "王柏",
        "paragraphs": [
            "大化元無揀擇，墨光隨手高低。",
            "但得歲寒風度，自然處處皆宜。"
        ],
        "title": "和諸庵花光十梅頌  其八",
        "id": "c5864261-636f-4c18-8e26-a8aa21c8aa14"
    },
    {
        "author": "王柏",
        "paragraphs": [
            "幾度落花流水，何待空枝方省。",
            "要須投筆虛空，幻習與之俱盡。"
        ],
        "title": "和諸庵花光十梅頌  其九",
        "id": "604b51a3-2000-410f-b07c-c57d3f5c1399"
    },
    {
        "author": "王柏",
        "paragraphs": [
            "推出突欒本相，雨肥葉底清黄。",
            "熟後何曾酸澀，舌根自不尋常。"
        ],
        "title": "和諸庵花光十梅頌  其一○",
        "id": "b2bd88ff-55be-42ee-a576-3a406f6bf1dd"
    },
    {
        "author": "王柏",
        "paragraphs": [
            "枝頭寂寞若爲情，喚起毛錐爲寫神。",
            "月下風前長玉立，娟娟一紙四時春。"
        ],
        "title": "題畫梅",
        "id": "cb4415f9-f875-4d4e-8095-ea47390af7fe"
    },
    {
        "author": "王柏",
        "paragraphs": [
            "著脚孤高太出奇，馮空斜落兩三枝。",
            "大風動地吹崖裂，正是冰姿藴藉時。"
        ],
        "title": "題花光梅十首 懸崖放下",
        "id": "9fe957d5-95a5-4694-a752-7905b2ab7c4d"
    },
    {
        "author": "王柏",
        "paragraphs": [
            "深山大澤老龍僵，不染樵人斧上霜。",
            "月魄存存枯槁裏，忽然枝上弄精光。"
        ],
        "title": "題花光梅十首 絕後再甦",
        "id": "0427daf0-a151-4afd-bc8c-edffc947613e"
    },
    {
        "author": "王柏",
        "paragraphs": [
            "見說前村破雪開，我來雪影浸蒼苔。",
            "平生不識春風面，却道春從花底來。"
        ],
        "title": "題花光梅十首 平地回春",
        "id": "13c0ea6c-3836-4cfb-86a4-50a9b3bd2998"
    },
    {
        "author": "王柏",
        "paragraphs": [
            "一丘一壑似夷齊，勁雪繁霜特立時。",
            "瘦影橫斜清峭峭，世間幾箇赴心期。"
        ],
        "title": "題花光梅十首 淡中有味",
        "id": "8d83e189-00a8-4996-a99c-d298ec3629cf"
    },
    {
        "author": "王柏",
        "paragraphs": [
            "裁冰鏤雪幾多工，次第開時箇箇同。",
            "夜半傳香來庾嶺，至今拈起作家風。"
        ],
        "title": "題花光梅十首 五葉聯芳",
        "id": "5b2f606e-b57a-46c1-b740-53972c5975c0"
    },
    {
        "author": "王柏",
        "paragraphs": [
            "踏雪尋香幾度吟，吟詩那得似花人。",
            "水村雲壑抽身出，月掛疎籬別有春。"
        ],
        "title": "題花光梅十首 一枝橫出",
        "id": "6975288e-739f-4998-86ee-0af6520ee360"
    },
    {
        "author": "王柏",
        "paragraphs": [
            "枝南枝北出天然，雪艷烟痕若可憐。",
            "冷面崢嶸無向背，何嘗有意向人妍。"
        ],
        "title": "題花光梅十首 偏正自在",
        "id": "2110d829-8d72-4602-b380-0031ff7cd143"
    },
    {
        "author": "王柏",
        "paragraphs": [
            "亞水凌空任短長，枝枝風度要平章。",
            "一樽月下吞花影，剔在須頭點點香。"
        ],
        "title": "題花光梅十首 高下隨宜",
        "id": "f70137d3-d1f3-4470-bf13-0a0e218e8b2b"
    },
    {
        "author": "王柏",
        "paragraphs": [
            "孤標不肯結春緣，細雨黄昏臘正殘。",
            "望斷落花流水遠，枝枝點點是微酸。"
        ],
        "title": "題花光梅十首 幻花減盡",
        "id": "3d603989-a172-4e67-9453-61cdf1583583"
    },
    {
        "author": "王柏",
        "paragraphs": [
            "青青葉底未堪嘗，已作商家鼎鼐香。",
            "四月江南煙雨闊，安心且待那時黄。"
        ],
        "title": "題花光梅十首 實相圓常",
        "id": "0214014b-d9db-4665-a03e-b69af2cb134d"
    },
    {
        "author": "王柏",
        "paragraphs": [
            "我翁久駕白雲歸，誰寶冰綃一舊枝。",
            "疎影暗香浮戯墨，光風霽月惠仙姿。",
            "只疑和靖舊爭長，縱是逃禪甘伏雌。",
            "寄語古樵毋睥睨，青氈歸我不應遲。"
        ],
        "title": "和遯澤韻取臨江叔父墨梅",
        "id": "1254c486-342c-4b29-915d-b56f2cbd7e0f"
    },
    {
        "author": "王柏",
        "paragraphs": [
            "窗外梅兄不可無，山人一見兩眉舒。",
            "江頭千樹應難得，池上數根宜有餘。",
            "蟾魄浮香無定相，虬枝壓水可常居。",
            "只愁疎影翻多事，一片清光不得虛。"
        ],
        "title": "和仰菴池上梅韻",
        "id": "522eaf70-1e15-4b20-9b32-9d866bc027f5"
    },
    {
        "author": "趙崇嶓",
        "paragraphs": [
            "憶昔城南會，珮馬輕春風。",
            "芳華感人心，折贈以爲容。",
            "俯仰一相失，去若南飛鴻。",
            "青青女蘿衣，蔚蔚石上松。",
            "歲寒無夕秀，安得長相從。",
            "願爲日月光，落君懷袖中。",
            "三五如循環，千里宛可同。"
        ],
        "title": "憶昔一首",
        "id": "b86e25b6-07df-4ca8-8acf-d6448b918176"
    },
    {
        "author": "趙崇嶓",
        "paragraphs": [
            "彈梟莫彈鶴，惜此孤飛翰。",
            "鶴舉即千里，渺在青雲端。",
            "彈之固無益，瘦不充君盤。",
            "却恐梧桐枝，無復棲鳳鸞。"
        ],
        "title": "題彈梟",
        "id": "1f31066d-00b4-445c-bc94-76e2cf880824"
    },
    {
        "author": "趙崇嶓",
        "paragraphs": [
            "人生不滿百，譬如朝露晞。",
            "白日入虞淵，胡不秉燭嬉。",
            "大耋嗟晷短，多憂亦奚爲。",
            "君看玄廬道，輀車無停時。",
            "伺晨當及旦，佳會當及期。"
        ],
        "title": "擬人生不滿百",
        "id": "5ac6ad6f-fbcc-403a-9d7a-3ce593f0cda4"
    },
    {
        "author": "趙崇嶓",
        "paragraphs": [
            "故人西南風，遺我一束詩。",
            "長哦結幽想，慌惚若見之。",
            "游雲靄層霄，聚散安可期。",
            "虛空聞妙音，意重千金貲。",
            "相思若行月，一夕天之涯。",
            "閑窗穿夢魂，碧草春離離。"
        ],
        "title": "故人",
        "id": "8c635132-fcbe-4738-83ba-dec2568ae4f9"
    },
    {
        "author": "趙崇嶓",
        "paragraphs": [
            "美人貌如花，獨立古道邊。",
            "芳年抱幽思，艷裔春風前。",
            "春風固無情，桃李終欲言。",
            "不剪紅豆枝，相思獨懸懸。"
        ],
        "title": "美人貌如花",
        "id": "ee939197-0bb7-4887-bfe7-53972b667b18"
    },
    {
        "author": "趙崇嶓",
        "paragraphs": [
            "賦資在山林，適趣非任放。",
            "乾坤入我牖，得此一昭曠。",
            "雨露日以深，禾黍日以長。",
            "妻兒喜相謂，一飽知可望。",
            "飯蔬適我願，此意應勿爽。"
        ],
        "title": "適趣",
        "id": "397df7bf-9a15-45d7-b604-642eae2a5e81"
    },
    {
        "author": "趙崇嶓",
        "paragraphs": [
            "生人送死人，哀哀淚如霰。",
            "生人閲寒暑，冉冉亦如電。",
            "來去遞相送，展轉不可見。",
            "丘樊謹封殖，陵谷猶有變。",
            "萬古長如斯，何庸致深辯。"
        ],
        "title": "反輓歌二首  其一",
        "id": "0ebcc7a4-4d54-45b5-95ca-ba2a148afd63"
    },
    {
        "author": "趙崇嶓",
        "paragraphs": [
            "死生雖異塗，昭晰本一理。",
            "崦嵫落圓景，一訣非永逝。",
            "達人隨元化，生死一劇耳。",
            "生生常癡冥，安知非真死。",
            "死當安吾歸，生當適吾意。"
        ],
        "title": "反輓歌二首  其二",
        "id": "5cc027f3-b21f-4b0c-9a3b-f777d601e4dc"
    },
    {
        "author": "趙崇嶓",
        "paragraphs": [
            "上有懸石崖，下有滑石道。",
            "中有觀空人，容顔半枯槁。",
            "坐息窮年歲，抱此希世寶。",
            "雖然欠奇俊，塵翳已一掃。",
            "或云大道初，不剩亦不少。",
            "用力勤修爲，苦辛坐中老。",
            "新州有樵人，此意極了了。"
        ],
        "title": "用看雲體",
        "id": "f5aa5a1f-2a2c-4640-a320-4bbfb3e03618"
    },
    {
        "author": "趙崇嶓",
        "paragraphs": [
            "穠華侈春艷，松柏凌霜雪。",
            "芳時若轉盼，萬族畏銷歇。",
            "人生金石交，所貴在黄髮。",
            "同衾異寒燠，抱藴應未察。",
            "貧賤張與陳，利達胡與越。",
            "安得皎潔心，長年似明月。"
        ],
        "title": "穠華",
        "id": "fab52358-fe8e-45eb-8c4b-1c0c3bc524bb"
    },
    {
        "author": "趙崇嶓",
        "paragraphs": [
            "野馬紛驅馳，競此光一隙。",
            "世事若頷髭，朝摘暮還出。",
            "惟應壯與老，冉冉如過客。",
            "歲寒山上松，稍稍見其實。"
        ],
        "title": "野馬",
        "id": "521fddd3-5af2-4794-a2ac-38fe9bb07d35"
    },
    {
        "author": "趙崇嶓",
        "paragraphs": [
            "竹老方作花，清氣應自結。",
            "結實成琅玕，中心抱冰雪。",
            "世人弗肯食，欲獻終不屑。",
            "鳳凰在高岡，音響方節節。"
        ],
        "title": "詠竹生花",
        "id": "f5f0f02e-1aeb-4b4b-a4a4-b840b992f26c"
    },
    {
        "author": "趙崇嶓",
        "paragraphs": [
            "雲臺會功臣，際會若風虎。",
            "獨有嚴子陵，垂竿富春渚。",
            "相求對幽藐，相知有平素。",
            "吾寢惟吾真，君意應勿忤。",
            "歸來拂苔石，整我竿上縷。",
            "煌煌道義間，足以照今古。"
        ],
        "title": "失題",
        "id": "36900f4f-493d-426b-b675-b729f98bd144"
    },
    {
        "author": "趙崇嶓",
        "paragraphs": [
            "勾芒暢生意，惠風改繁霜。",
            "日月天清明，桃李春輝光。",
            "庶情悉萌達，衆羽同飛翔。",
            "乘時各有適，皡皡齊康莊。",
            "山人感物化，欣愜殊未央。",
            "回視元氣初，萬端一微茫。",
            "我欲觀其微，因之問鴻荒。"
        ],
        "title": "春日",
        "id": "d1030f24-90f5-496a-a300-94beeb6402ee"
    },
    {
        "author": "趙崇嶓",
        "paragraphs": [
            "方春事鋤犂，晚節多黍稌。",
            "雞豚樂豐歲，一飽輕萬事。",
            "少長情熙熙，呼喚相爾汝。",
            "雖無禮節拘，氣象應近古。",
            "先進不可期，無懷在農圃。"
        ],
        "title": "田家",
        "id": "8388f51e-bfa7-4dbb-a481-a4404a6e3061"
    },
    {
        "author": "趙崇嶓",
        "paragraphs": [
            "一蓮瓶中枯，一蓮池中子。",
            "結子心雖苦，而猶勝枯死。",
            "賞心一日期，詎非得生理。",
            "君看千歲樗，荒郊永淪棄。"
        ],
        "title": "一蓮",
        "id": "38a01c77-a556-4561-a432-ee80ad838fc6"
    },
    {
        "author": "趙崇嶓",
        "paragraphs": [
            "平生不善飲，飲少醉已極。",
            "恨不如淵明，陶陶少虛日。",
            "桑嵫無停景，寸晷足可惜。",
            "今人與古人，展轉不相識。",
            "孰能制頹齡，擾擾竟何益。"
        ],
        "title": "飲少",
        "id": "8b05557a-2bad-4295-bc1e-ee837f8a5ac6"
    },
    {
        "author": "趙崇嶓",
        "paragraphs": [
            "池上白蓮花，秋風洗香雪。",
            "坐令紅黛皆塵俗，一種凄凉不堪折。",
            "微波脈脈露光漙，姑射仙人步烟月。"
        ],
        "title": "白蓮",
        "id": "10cb0a36-501f-4ba1-8cae-7912a79be3f5"
    },
    {
        "author": "趙崇嶓",
        "paragraphs": [
            "梧桐葉葉生凉秋，燕山早寒已知遒。",
            "則則力力歎不休，堂前月光使人愁。",
            "停針罷線淚沾裳，朔風漸高天雨霜。",
            "妾憂欲死幸未死，未死猶堪寄衣去。"
        ],
        "title": "征婦怨",
        "id": "a57785f6-e4ee-46a0-a2f1-c434e7d8a6b4"
    },
    {
        "author": "趙崇嶓",
        "paragraphs": [
            "皎皎白玉堂，有女白於玉。",
            "門前車馬任西東，門裏苔痕四時綠。",
            "春風撩亂飛伯勞，櫻桃花重紅夭夭。",
            "夜深撲落金剪刀，烏龍睡穩蟾蜍高。"
        ],
        "title": "皎皎",
        "id": "bad4ea09-cd08-421b-816d-7f18eeeb37f0"
    },
    {
        "author": "趙崇嶓",
        "paragraphs": [
            "雙綰玉釵垂，相逢暗斂眉。",
            "紅潮初上臉，未語兩心知。",
            "羅襪凌波拂暗塵，露桃烟柳不勝春。",
            "珊瑚枝下重相見，曾是鴛鴦夢裏人。"
        ],
        "title": "代贈",
        "id": "14f8d344-1166-4742-8a57-1778e93fe8db"
    },
    {
        "author": "趙崇嶓",
        "paragraphs": [
            "高樓漠漠東風塵，花鬚落溪生綠雲。",
            "艷歌美酒消好春，千金難解青娥顰。",
            "燕鶑語言鳳凰意，畫空不成天似水。",
            "潮紅暈臉濃蛾低，門前采蘩春正遲。"
        ],
        "title": "高樓曲",
        "id": "88cc0e05-48b1-4135-93ed-fdac0a02eea6"
    },
    {
        "author": "趙崇嶓",
        "paragraphs": [
            "玉槽夜壓葡萄碧，石溜寒泉響凌歷。",
            "水精壺中澂琥珀，醉呼酒星下瑶席。",
            "小鬟春風花滿頭，堂堂一曲真珠喉。",
            "六國三朝春江流，眼花落井消千愁。"
        ],
        "title": "進酒行",
        "id": "e6e2221f-ace9-4c06-ba00-2e6dda7df2fa"
    },
    {
        "author": "趙崇嶓",
        "paragraphs": [
            "弱花低繡檻，月滿綠楊津。",
            "一笑領深意，過於三月春。",
            "樽前停妙舞，堂上設華裀。",
            "上客不須醉，相將夜向晨。"
        ],
        "title": "難忘曲",
        "id": "c0f5431d-4621-4ca9-a1d3-2a2ead8cb0fa"
    },
    {
        "author": "趙崇嶓",
        "paragraphs": [
            "不作無輿歎，幽居體自胖。",
            "能貧蔬食足，投老敝裘安。",
            "濁酒融春意，青燈話歲寒。",
            "外頭無限事，忙殺不相干。"
        ],
        "title": "幽居",
        "id": "79356125-3007-497c-8203-0f9ffd369365"
    },
    {
        "author": "趙崇嶓",
        "paragraphs": [
            "識得聱牙字，三生拙未除。",
            "閑居兩疏傳，餘事二王書。",
            "老任衣冠古，貧從俎豆疎。",
            "農人適相告，早晚出犂鋤。"
        ],
        "title": "識得",
        "id": "9d93bbc0-82a1-4419-ab6b-0d2e89c7bcf4"
    },
    {
        "author": "趙崇嶓",
        "paragraphs": [
            "杖屨入雲端，天空眼力寬。",
            "地因山氣濕，窗带瀑聲寒。",
            "隠几俗氛遠，捲簾僧夢殘。",
            "相逢隠淪者，妙語亦翻瀾。"
        ],
        "title": "翠雲寺",
        "id": "1748d1c3-b789-497a-a74e-14b3a3c8bae4"
    },
    {
        "author": "趙崇嶓",
        "paragraphs": [
            "漢地文書密，胡天歲月深。",
            "但高蘇武節，不察李陵心。",
            "過鴈西風急，荒臺朔氣沉。",
            "同生不同恨，萬里一霑襟。"
        ],
        "title": "漢地",
        "id": "3ed93ff4-d50d-4aae-b623-f55b3b1d402d"
    },
    {
        "author": "趙崇嶓",
        "paragraphs": [
            "地僻逢迎少，吾生信杳冥。",
            "清談養生論，兀坐太玄經。",
            "性拙貧逾樂，神清夢數靈。",
            "亭亭歲寒友，相對眼終青。"
        ],
        "title": "地僻",
        "id": "837f73d0-4585-453e-9a46-1b8826888059"
    },
    {
        "author": "趙崇嶓",
        "paragraphs": [
            "咫尺越山海，其如千里何。",
            "祗應憐命薄，不道賦情多。",
            "墜綰交枝玉，纖圍百疊羅。",
            "清宵無限思，枕席起微波。"
        ],
        "title": "咫尺",
        "id": "1eec81e0-bb0b-434d-8b08-4c160d1b17d6"
    },
    {
        "author": "趙崇嶓",
        "paragraphs": [
            "臘月二十五，人家祓舊年。",
            "山人無可禱，睡著不知天。"
        ],
        "title": "臘月",
        "id": "5f0c6310-ac82-4b37-82e8-123a3eef1ae9"
    },
    {
        "author": "趙崇嶓",
        "paragraphs": [
            "窗前尋丈地，種得一株梅。",
            "明月清風我，紅塵不復來。"
        ],
        "title": "窗前",
        "id": "988c82d3-b4b5-4e4a-b581-cd0979b85d36"
    },
    {
        "author": "趙崇嶓",
        "paragraphs": [
            "白玉誰家郎，紅粉何處女。",
            "秀色總堪憐，春風密相許。"
        ],
        "title": "失題",
        "id": "2fd8051a-a741-4776-a9ba-0be93232189d"
    },
    {
        "author": "趙崇嶓",
        "paragraphs": [
            "開簾野水聲，倚杖青山色。",
            "幽意在人間，人間不相識。"
        ],
        "title": "幽意",
        "id": "aaf4ea56-f845-4bda-b940-ab6df1dcde5d"
    },
    {
        "author": "趙崇嶓",
        "paragraphs": [
            "一夕春歸桃李根，清寒猶勒艷陽魂。",
            "雪霜雨露年年事，惟有梅花地位尊。"
        ],
        "title": "春朝偶書",
        "id": "ebcb074f-0675-4944-a388-d066f01366c6"
    },
    {
        "author": "趙崇嶓",
        "paragraphs": [
            "秋風淮水白蒼茫，中有英雄淚幾行。",
            "流到海門流不去，會隨潮汐過錢塘。"
        ],
        "title": "淮河水",
        "id": "65802b49-a63f-4b78-a1dc-89a7c450fe96"
    },
    {
        "author": "趙崇嶓",
        "paragraphs": [
            "外庭班退壽王歸，別有驕兒侍禁闈。",
            "解事老奴寧及遠，君恩如許政忘機。"
        ],
        "title": "天寶禁中",
        "id": "1af2473a-e9c2-4819-ba0a-482be3e88d4d"
    },
    {
        "author": "趙崇嶓",
        "paragraphs": [
            "碧海沉沉桂殿幽，滿天風露四時秋。",
            "寒宮白兔參差老，一種凄凉各自愁。"
        ],
        "title": "廣寒宮",
        "id": "03f5cd32-a0ee-47c4-a067-b8082fa8325f"
    },
    {
        "author": "趙崇嶓",
        "paragraphs": [
            "野水平田稻正青，肩輿軋軋趁新晴。",
            "髼頭奴子無拘束，牛背醉眠歌太平。"
        ],
        "title": "臨汝道中",
        "id": "9ab92220-9b39-4b48-82e1-c9461195a54c"
    },
    {
        "author": "趙崇嶓",
        "paragraphs": [
            "萬卷文書一幅巾，不將風鑑落埃塵。",
            "桂花未綠槐花謝，獨佩江蘺有幾人。"
        ],
        "title": "送還吳山稿",
        "id": "4bae1f91-a784-4440-b0f0-767832d22ca8"
    },
    {
        "author": "趙崇嶓",
        "paragraphs": [
            "鄰家爭乞麗春栽，玉手輕分带月培。",
            "窗下老翁迂入骨，清齋三日爲移梅。"
        ],
        "title": "移梅",
        "id": "61a2ea96-3312-4a91-aaa1-e6dda38e168d"
    },
    {
        "author": "趙崇嶓",
        "paragraphs": [
            "愛汝斒斕任汝癡，了無殺意上鬚眉。",
            "通宵鼠子喧人睡，政爾相忘也大奇。"
        ],
        "title": "癡貓",
        "id": "92695d5a-f97e-497e-b637-3597f6ba10e6"
    },
    {
        "author": "趙崇嶓",
        "paragraphs": [
            "醉起西窗日欲斜，新煙初試雨前茶。",
            "川原春意無聊頼，開盡桐花到柿花。"
        ],
        "title": "醉起",
        "id": "b11330ce-b119-4906-879d-b97463ac98fd"
    },
    {
        "author": "趙崇嶓",
        "paragraphs": [
            "幽齋宜清復宜溫，高卧騰騰百不聞。",
            "贏得神安無夢事，從教黄葉夜紛紛。"
        ],
        "title": "幽齋",
        "id": "7fbec760-1b61-4bed-ab8c-359dbeeee5a6"
    },
    {
        "author": "趙崇嶓",
        "paragraphs": [
            "大廷新革晉春秋，王氣寧知在荻洲。",
            "泉下髯參心獨快，不教司馬恨枋頭。"
        ],
        "title": "大廷",
        "id": "857ecd88-7649-44ad-95a0-4aef26016b52"
    },
    {
        "author": "趙崇嶓",
        "paragraphs": [
            "舞罷歌停歲月深，當時勝蹟盡銷沉。",
            "飛雲捲雨人爭賞，留得佳名尚到今。"
        ],
        "title": "有感",
        "id": "ca765337-b52e-460d-94e5-3fd4aa7b2a0b"
    },
    {
        "author": "趙崇嶓",
        "paragraphs": [
            "平楚連天獨倚樓，樓頭日日望行舟。",
            "相思飛盡梅花雪，江上晴雲片片愁。"
        ],
        "title": "倚樓",
        "id": "d0b5ec67-8997-4d73-ac2c-d57b4eef42b9"
    },
    {
        "author": "趙崇嶓",
        "paragraphs": [
            "雞豚白酒樂豐年，飽即高眠不問天。",
            "少長有恩相爾汝，淳風應似伏羲前。"
        ],
        "title": "田家",
        "id": "66bcf66d-f769-43b4-b268-6adb81d2affa"
    },
    {
        "author": "趙崇嶓",
        "paragraphs": [
            "吳苑風光越水春，兩山眉裏笑顰分。",
            "腹心別有堪憂處，狂殺君王藐不聞。"
        ],
        "title": "西施捧心圖",
        "id": "1ccd371e-987d-4075-aa3a-a4a45dd8bed6"
    },
    {
        "author": "趙崇嶓",
        "paragraphs": [
            "古徑苔深晝掩關，外頭塵土不曾閑。",
            "雨晴天氣明如鏡，靜倚孤松看遠山。"
        ],
        "title": "晚立",
        "id": "5461e537-18bd-41c0-afcc-7dd0cdbdb4ec"
    },
    {
        "author": "趙崇嶓",
        "paragraphs": [
            "片雲收雨入西山，望極蒼茫杳靄間。",
            "蕩蕩太虛無一事，祗應日月不曾閑。"
        ],
        "title": "獨立",
        "id": "f7165bd6-bf25-41a5-a7eb-4603bbad4a9f"
    },
    {
        "author": "趙崇嶓",
        "paragraphs": [
            "霜滿譙樓報五更，道人睡穩幾曾聽。",
            "金街應有朝天客，珮馬禁寒望曉星。"
        ],
        "title": "譙樓",
        "id": "5202b31a-9fa2-41e2-b502-cdb168eb5c67"
    },
    {
        "author": "趙崇嶓",
        "paragraphs": [
            "小窗風定曲肱眠，骨冷魂清夢易圓。",
            "蝴蝶不飛花自落，海棠枝下月娟娟。"
        ],
        "title": "小窗",
        "id": "53155ada-0cc5-4bf1-ad4d-38fdc47a5a0b"
    },
    {
        "author": "趙崇嶓",
        "paragraphs": [
            "紙帳梅花自一真，小窗對語坐無裀。",
            "詩家供給惟風月，病與詩疏始覺貧。"
        ],
        "title": "小窗對客",
        "id": "bb60fb43-44c5-4d0a-979b-7cad0ff79e32"
    },
    {
        "author": "趙崇嶓",
        "paragraphs": [
            "元日度巴雲，時逢朐䏰人。",
            "野梅空自落，山鳥暗知春。",
            "不醉新年酒，徒悲異域身。",
            "無窮倦行意，亭柳漫風塵。"
        ],
        "title": "元日雲安道",
        "id": "c462065d-296d-433d-b152-dee62f307307"
    },
    {
        "author": "趙崇嶓",
        "paragraphs": [
            "獨宿西充館，雲雰灑竹關。",
            "薄寒生永夜，亂響度空山。",
            "殘月猶共白，春風相與還。",
            "一枝梅未寄，歸夢越巴蠻。"
        ],
        "title": "立春夜宿西充山驛聞雪",
        "id": "c39b3eb4-162e-4174-8375-ebb6d31807e6"
    },
    {
        "author": "趙崇嶓",
        "paragraphs": [
            "楚澤多芳草，春風昨夜生。",
            "空江寒欲凍，亂雪灑無聲。",
            "獨坐孤舟穩，能忘萬里情。",
            "手持新歲酒，空繞落梅行。"
        ],
        "title": "立春日舟次藕池阻雪有懷",
        "id": "be8ec8b2-1f01-4654-88fd-971bdb9747eb"
    },
    {
        "author": "趙崇嶓",
        "paragraphs": [
            "窮冬陽爲沴，旱氣蒸黄埃。",
            "春風三夜動，春雨隨風來。",
            "萬類萌甲喜，愁人生意開。",
            "我行竟何事，欣爾登崔嵬。"
        ],
        "title": "立春後三日山行喜雨",
        "id": "6c5a4f29-3dc0-4ea3-9903-c90e486de133"
    },
    {
        "author": "趙崇嶓",
        "paragraphs": [
            "如何夜來雨，欲妬清明天。",
            "皎皎日華曉，千門羅管絃。",
            "風吹綺襦艷，深入楊柳烟。",
            "我與君子意，歸心皆浩然。"
        ],
        "title": "寒食雨晴書事",
        "id": "9796e2bc-4c9e-49b5-90d3-4d5e728a83f7"
    },
    {
        "author": "趙崇嶓",
        "paragraphs": [
            "萬里不自照，清光隨雨休。",
            "可堪幽魄死，還似去年秋。",
            "有笛悲遥夜，無人在遠樓。",
            "共誰高枕卧，相與夢滄洲。"
        ],
        "title": "寅卯二年八月十五夜皆不見月",
        "id": "bc75de97-0b27-45b9-89c6-c78d27a9bf3e"
    },
    {
        "author": "趙崇嶓",
        "paragraphs": [
            "南浦逢除日，天涯有去舟。",
            "蠻城和雨閉，峽水带春流。",
            "不負新年感，唯多故國愁。",
            "寧無賀親酒，徒此事羈囚。"
        ],
        "title": "除日萬州臨江亭",
        "id": "cfa14655-7002-4f5b-a850-046eb13fb001"
    },
    {
        "author": "趙崇嶓",
        "paragraphs": [
            "恨殺庭前鵲，難憑卜遠期。",
            "朝朝來報喜，誤妾畫雙眉。"
        ],
        "title": "閨詞",
        "id": "c7c2d576-9d6a-48df-a966-948d7635a6eb"
    },
    {
        "author": "趙崇嶓",
        "paragraphs": [
            "別浦潮生花夢寒，片紅飛下粉痕乾。",
            "預知妾面如花面，泣向西風不忍看。"
        ],
        "title": "采蓮詞",
        "id": "22590e4c-96c3-4b81-a137-bb378c6759c4"
    },
    {
        "author": "趙崇嶓",
        "paragraphs": [
            "壯老互淪謝，百年如奔霆。",
            "競將無窮憂，勞此有盡形。",
            "生時一幻化，死即歸杳冥。",
            "亦有賢達人，視死如未生。",
            "亦有醉夢人，既死心未平。",
            "逆旅朝暮閒，八風無時停。",
            "擾擾安足計，熙然慰吾情。"
        ],
        "title": "人生歎",
        "id": "2ae54016-1540-427f-81f1-310b8abd9c29"
    },
    {
        "author": "趙崇嶓",
        "paragraphs": [
            "阿母带兒出，兒行自回皇。",
            "兒不倦行路，遣兒心內傷。",
            "問兒何所傷，兒語不敢詳。",
            "將兒雇織作，不忍織鴛鴦。"
        ],
        "title": "古意",
        "id": "647c32c5-a2d5-4a17-b860-31a593001c03"
    },
    {
        "author": "趙崇嶓",
        "paragraphs": [
            "松柏生高岡，不依貴者門。",
            "松柏長青青，却蔭貴者墳。",
            "生非門牆交，而與丘隴親。"
        ],
        "title": "松柏",
        "id": "dbc6eb8f-7e8c-43a9-914b-03a048985e72"
    },
    {
        "author": "趙崇嶓",
        "paragraphs": [
            "地闢金光界，龍飛析木津。",
            "指麾開輦路，祠祀拜元辰。",
            "天近雲光煖，花濃雨脈春。",
            "君王自仁壽，閒殺華封人。"
        ],
        "title": "龍翔宮",
        "id": "9f2fbb4c-1f5d-47e1-a281-4219dc1a27c8"
    },
    {
        "author": "趙崇嶓",
        "paragraphs": [
            "大雅終不羣，古心應自許。",
            "對之鄙吝消，疑是黄叔度。"
        ],
        "title": "詠梅",
        "id": "86858968-7ba3-4462-8f6a-46d8886f9007"
    },
    {
        "author": "趙崇嶓",
        "paragraphs": [
            "甲帳初停燕子飛，小雛相趁共差池。",
            "春風吹水粼粼長，又有披香博士知。"
        ],
        "title": "趙飛燕姊妹",
        "id": "2ffd037f-71c9-42d5-8403-f52915fffe6d"
    },
    {
        "author": "趙崇嶓",
        "paragraphs": [
            "行人須折柳，折取最長條。",
            "明日天涯路，無人看舞腰。"
        ],
        "title": "折柳詞",
        "id": "3187342b-5b21-49ca-a103-b6e93ed4eeca"
    },
    {
        "author": "趙崇嶓",
        "paragraphs": [
            "陳事分明屬綺羅，香塵吹盡井無波。",
            "行軍長史何勞怒，次第論功妾更多。"
        ],
        "title": "詠張麗華",
        "id": "be1e3a29-7e30-4846-9ea8-b7ea8b187869"
    },
    {
        "author": "趙崇嶓",
        "paragraphs": [
            "端居洗塵慮，細讀淵明詩。",
            "疇昔慕此翁，寤寐忘調饑。",
            "此翁非詩人，而有天然姿。",
            "紛紛世事中，采采黄菊枝。",
            "此語人共賞，此意疇復知。",
            "知即翁之徒，高風接皇羲。"
        ],
        "title": "讀陶詩  其一",
        "id": "7e253c8f-2ff7-4d02-a952-a2c24df98def"
    },
    {
        "author": "趙崇嶓",
        "paragraphs": [
            "有籬可種菊，有琴可無絃。",
            "適趣不待聲，種菊真偶然。",
            "南山有佳氣，得意終忘言。",
            "薄酣空庭中，一笑凉風前。"
        ],
        "title": "讀陶詩  其二",
        "id": "39f3d606-12ff-4999-8fe4-839c4a894f70"
    },
    {
        "author": "趙崇嶓",
        "paragraphs": [
            "一山秋意入柴扉，細讀淵明采菊詩。",
            "讀罷依然成一莞，閑拈野草調兒嬉。"
        ],
        "title": "讀陶詩罷",
        "id": "f7d8f9d8-d1be-4bf2-ad49-431509aeda11"
    },
    {
        "author": "趙崇嶓",
        "paragraphs": [
            "負郭二頃田，貿易辦喪祭。",
            "喪祭幸已周，啼饑坐終歲。",
            "長貧固非病，時運矧復爾。",
            "幽居日月閑，糜粥勝甘膩。",
            "明日春風生，它山蕨薇紫。"
        ],
        "title": "偶成",
        "id": "b219e85a-466c-4506-ad42-42cd9ff9ac6f"
    },
    {
        "author": "趙崇嶓",
        "paragraphs": [
            "烟波三萬頃，著我木蘭船。",
            "望際疑無地，寰中別有天。",
            "長空孤鳥沒，四海一雲連。",
            "浩蕩平生意，南風正渺然。"
        ],
        "title": "過鄱陽湖",
        "id": "acca0012-be7d-4fee-82ed-804bad4e1e50"
    },
    {
        "author": "趙崇嶓",
        "paragraphs": [
            "洞府煙霞錦綉叢，車如流水馬如龍。",
            "東風爛熳花時節，也有人行九里松。"
        ],
        "tags": [
            "西湖"
        ],
        "title": "西湖",
        "id": "3911a5f5-58a8-4655-9893-a6b20441ca5c"
    },
    {
        "author": "趙崇嶓",
        "paragraphs": [
            "小曾與花爲莫逆，夢作花神住花國。",
            "分將天巧入畫圖，花不役君君自役。",
            "東風一夜入芳叢，春在煙塵霧雨中。",
            "披香閲紅會花趣，工與造化相流通。",
            "閉門三月芳事退，馬嵬春泥葬香珮。",
            "臨邛道士神不靈，約束丹青駐光彩。",
            "朱門種花錦作窠，畫花絕少種花多。",
            "百金花價千金畫，羞死當年郭橐駝。"
        ],
        "title": "畫花歌與曾舜賢",
        "id": "9eff812c-3f1e-45e6-833c-74260b940cf4"
    },
    {
        "author": "趙崇嶓",
        "paragraphs": [
            "小苑風酣雨露香，紅情綠意爲春忙。",
            "五雲獨遶瓊花夢，三十六宮清漏長。"
        ],
        "title": "春宮",
        "id": "082d3d68-adb0-4e6f-8750-ed25e5902069"
    },
    {
        "author": "趙崇嶓",
        "paragraphs": [
            "莎庭日日報平安，幽處依然絕往還。",
            "平野四圍天一幅，有人踏雪看南山。"
        ],
        "title": "憑遠亭",
        "id": "59efc573-a2e7-45fc-9cf0-216a25e8d818"
    },
    {
        "author": "趙崇嶓",
        "paragraphs": [
            "邊頭幾日靜干戈，見說朝家已講和。",
            "猶惜人家有湯鑊，攢眉終日爲催科。"
        ],
        "title": "勸農",
        "id": "a72a1165-0b25-446b-a575-a8abc01bd1a1"
    },
    {
        "author": "趙崇嶓",
        "paragraphs": [
            "飛泉灑靈雨，玉田閟青芝。",
            "中有神仙人，宛然姑射姿。",
            "天巧從古今，虛竇開烟霏。",
            "歲深語亦誕，目極神爲馳。",
            "我亦泉石人，夙昔夢見之。",
            "登臨悟三生，毛髮何森縰。",
            "未脫區中緣，玉顔畏磷緇。",
            "仙春醉青桃，蘿風吹輕絲。",
            "凡事俱爾爾，居然駭癡兒。",
            "留詩遺仙靈，詎解山中疑。"
        ],
        "title": "遊金精山",
        "id": "dffdce9d-ecc0-4eca-bf5e-8291df66af06"
    },
    {
        "author": "趙崇嶓",
        "paragraphs": [
            "苑牆當北斗，宮樹近朝陽。"
        ],
        "title": "句  其一",
        "id": "241a7b9a-1ec7-4251-930b-74f8e603a9d4"
    },
    {
        "author": "趙崇嶓",
        "paragraphs": [
            "漢月通江白，秦雲入塞黄。"
        ],
        "title": "句  其二",
        "id": "67fbaee3-c2b5-4c81-a238-06f988f605da"
    },
    {
        "author": "趙崇嶓",
        "paragraphs": [
            "鷺依江渚冷，雁入楚雲深。"
        ],
        "title": "句  其三",
        "id": "043a354e-6c36-4e10-85aa-85acf5ebb011"
    },
    {
        "author": "趙崇嶓",
        "paragraphs": [
            "湖海三生夢，乾坤一寸心。"
        ],
        "title": "句  其四",
        "id": "149f8dd1-363e-4251-b2b3-ff80809ee0f0"
    },
    {
        "author": "趙崇嶓",
        "paragraphs": [
            "天形低赴海，潮勢直通吳。"
        ],
        "title": "句  其五",
        "id": "77590cb4-1f92-4f5f-85ab-262de2320ca1"
    },
    {
        "author": "趙崇嶓",
        "paragraphs": [
            "月入星辰大，山明天地秋。"
        ],
        "title": "句  其六",
        "id": "b7511ecc-9d02-48ff-a64c-f110b0bdb3be"
    },
    {
        "author": "趙崇鉘",
        "paragraphs": [
            "山明松雪水明沙，一曲清溪著釣槎。",
            "我已浮湛君漫浪，謾煎我水試君茶。"
        ],
        "title": "調漁者",
        "id": "d6103d70-7b68-4a59-ac91-efdfc28b74ed"
    },
    {
        "author": "趙崇鉘",
        "paragraphs": [
            "頗愛樂天齊物我，夢隨吟賞洛中橋。",
            "桃花細馬載楊柳，半面春潮紅未消。"
        ],
        "title": "頗愛",
        "id": "6b5792b5-8eb9-477a-8ee5-e1f24d4eb393"
    },
    {
        "author": "趙崇鉘",
        "paragraphs": [
            "海食多詭心，豢食令人魯。",
            "山中食薺人，幽吟肺腸苦。"
        ],
        "title": "食化",
        "id": "c723f8a8-756f-4240-a08b-0f6680f66c8c"
    },
    {
        "author": "趙崇鉘",
        "paragraphs": [
            "青陽滿芳蕤，流連度丘園。",
            "眄睞不忍折，恐傷造物恩。"
        ],
        "title": "青陽",
        "id": "7e370be8-74d0-4fae-842e-3ff87bbb9f1d"
    },
    {
        "author": "趙崇鉘",
        "paragraphs": [
            "自炷芳蕭讀道書，玄文豁落走龍魚。",
            "松梢露色掛北斗，一夜風前學步虛。"
        ],
        "title": "夜坐",
        "id": "a68dd4b8-f0a5-4a4d-85c9-efc928d872aa"
    },
    {
        "author": "趙崇鉘",
        "paragraphs": [
            "春雲弄月黄金絲，春山草木皆仙姿。",
            "松根對坐日西夕，群峰當前列青壁。",
            "鏗鏗虛壑含古音，靜聽宛是商山吟。",
            "洞石微開月當戶，剪水弦冰心手語。"
        ],
        "title": "尋真夕對",
        "id": "9e96a85f-4efb-410e-8ebf-b545e9d8f3b8"
    },
    {
        "author": "趙崇鉘",
        "paragraphs": [
            "別意參差繞碧欄，外頭斜月逼人寒。",
            "鈎簾恐礙雙棲鵲，乍可桃花隔霧看。"
        ],
        "title": "有贈",
        "id": "08aaa023-cb75-4f3a-ad48-ee3bdcfc41d5"
    },
    {
        "author": "趙崇鉘",
        "paragraphs": [
            "憶君心事如流水，流向江頭作暮潮。",
            "想得潮平沙有雪，自鏗鐵版和吹簫。"
        ],
        "title": "簡雲卧",
        "id": "a27180ea-b9a4-469d-87b3-758ff4ae40a1"
    },
    {
        "author": "趙崇鉘",
        "paragraphs": [
            "空城雀，黄口莫啾啾。",
            "空城無人種禾黍，飲啄飛鳴由得汝。"
        ],
        "title": "空城雀",
        "id": "35d553ee-d790-4faa-9cd3-6015b6ab71df"
    },
    {
        "author": "趙崇鉘",
        "paragraphs": [
            "山回霧氣濕，生意鞠砰隠。",
            "石道苔蘚春，松花鬰金粉。"
        ],
        "title": "山間",
        "id": "1604d6e5-84fd-4f95-b112-7adc10088570"
    },
    {
        "author": "趙崇鉘",
        "paragraphs": [
            "東風吹梅梢，飄摇泣香雪。",
            "下有野草根，嶄然競時節。"
        ],
        "title": "東風",
        "id": "745e331c-2fcc-4668-b068-3f482aa20476"
    },
    {
        "author": "趙崇鉘",
        "paragraphs": [
            "野園對客無杯勺，共坐茅檐理釣車。",
            "片月漸低風露冷，隔牆山鬼嘯梨花。"
        ],
        "title": "野園",
        "id": "2a575625-d368-4eb9-9512-ddf42238aab5"
    },
    {
        "author": "趙崇鉘",
        "paragraphs": [
            "愔愔雲氣繞江城，至後寒輕詎可憑。",
            "兩日南風將雪信，床前蝙蝠夜翻燈。"
        ],
        "title": "至後",
        "id": "8aec18f7-c10c-46c6-9c5b-eac281b5f04c"
    },
    {
        "author": "趙崇鉘",
        "paragraphs": [
            "大孤溶溶决眼青，小孤江色春冥冥。",
            "隔江淮壖幾千里，枯荻蕭椮朔風起。",
            "佳人何在遥相望，我無羽翼從君翔。",
            "爲君暗整真珠裳，綠蘅翠芷參差香。"
        ],
        "title": "大孤",
        "id": "3d67c42e-d880-4c12-af8e-0a27af0a3cb9"
    },
    {
        "author": "趙崇鉘",
        "paragraphs": [
            "壯節亭前野碧滋，髯龍飛去忽經時。",
            "祇應黄犢蒼藤路，尚有清泉白石知。"
        ],
        "title": "壯節亭二松",
        "id": "c5e5d635-a3ff-45da-97f3-02fae19680d4"
    },
    {
        "author": "趙崇鉘",
        "paragraphs": [
            "東風吹桃花，花光射春林。",
            "相看各媚娬，豔冶摇人心。",
            "憩蝶下新綠，游魚上清潯。",
            "百年一須臾，冥觀契飛沉。"
        ],
        "title": "東風吹桃花",
        "id": "00b6343b-1382-41ac-a975-64ce637a4925"
    },
    {
        "author": "趙崇鉘",
        "paragraphs": [
            "雨漂窗紙濕成瑕，風壓瓷瓶卧枕沙。",
            "曉起無悰餳粥冷，自添新水救梨花。"
        ],
        "title": "曉起",
        "id": "6081fc5c-ff29-4bfb-bebc-26b360e6b0d2"
    },
    {
        "author": "趙崇鉘",
        "paragraphs": [
            "清露初生紅蓼秋，爽風先到木蘭舟。",
            "釣絲不捲波痕穩，夢入蘆花數白鷗。"
        ],
        "title": "江上",
        "id": "700f078d-456f-469d-8d5e-e4b23dd028cb"
    },
    {
        "author": "趙崇鉘",
        "paragraphs": [
            "水殿風清急景斜，靈君初下五雲車。",
            "碧羅寶扇雙題字，記是誰人詠落花。"
        ],
        "title": "仙思  其一",
        "id": "6e24e46b-824c-42ba-9ce2-dcac597d59ea"
    },
    {
        "author": "趙崇鉘",
        "paragraphs": [
            "麻姑擗麟不肯食，飛猿嶺上餐松實。",
            "月冷天空涵曙光，露色凝煙白如蜜。"
        ],
        "title": "仙思  其二",
        "id": "ed8bbbd2-5da4-42fd-b519-6a94081dc047"
    },
    {
        "author": "趙崇鉘",
        "paragraphs": [
            "雪滿汀洲風滿林，霽光空澈夜深深。",
            "推篷恰受梅花月，自噴橫簫調楚吟。"
        ],
        "title": "東溪夜泊",
        "id": "e98423f6-0aa4-44db-b633-315c7f5967ee"
    },
    {
        "author": "趙崇鉘",
        "paragraphs": [
            "不見甕天人，但見石上字。",
            "誰能負甕去，奪我寥天思。",
            "甕破奚有餘，甕在奚不足。",
            "吟作甕天辭，摩挲石苔綠。"
        ],
        "title": "甕天名賢集下有天字",
        "id": "fc699f31-3673-42c4-ae5b-b09a79b7a10b"
    },
    {
        "author": "趙崇鉘",
        "paragraphs": [
            "潮平煙斂月明高，霽宇涵空見羽毛。",
            "我自無能君了了，檣桿獨倚調離騷。"
        ],
        "title": "雜興  其一",
        "id": "223cd150-663c-4923-9bb0-9eb8d3deb008"
    },
    {
        "author": "趙崇鉘",
        "paragraphs": [
            "日日西風坐石苔，手捫蒼壁倚雲開。",
            "却來平地觀空色，不信碧虛天際來。"
        ],
        "title": "雜興  其二",
        "id": "e22c7fa1-5c6d-4f26-adf1-679ef2a1596e"
    },
    {
        "author": "趙崇鉘",
        "paragraphs": [
            "世事可無酒，春藤還有花。",
            "山雲欲到地，街鼓又催衙。",
            "風緊魚休市，官貧飯带沙。",
            "天機不得問，暮色欲棲鴉。"
        ],
        "title": "都昌書事",
        "id": "cc06a501-af17-4d8b-b7dd-f60de1bd9793"
    },
    {
        "author": "趙崇鉘",
        "paragraphs": [
            "煙雨斑斕石蘚春，墜雲誰夢寶花顰。",
            "行人總被虛名誤，到得傾城又誤人。"
        ],
        "title": "丫頭巖",
        "id": "5a1fb172-80e1-4e33-b711-9608b25814de"
    },
    {
        "author": "趙崇鉘",
        "paragraphs": [
            "玉丹仙蛻馭飛翰，便作琉璃世界看。",
            "大地山河渾忘却，謾依桂樹舞青鸞。"
        ],
        "title": "月巖",
        "id": "461e0524-5ed7-4a78-a17b-2fee2d3e89ef"
    },
    {
        "author": "趙崇鉘",
        "paragraphs": [
            "雨又入簾風又斜，東風吹客客思家。",
            "浣紗西去誰家子，青絹圍裙插杏花。"
        ],
        "title": "壁間韻  其一",
        "id": "4710d48c-0752-49e6-ae4b-9a9f01bba8bd"
    },
    {
        "author": "趙崇鉘",
        "paragraphs": [
            "山月溪風兩自由，紫蘭綠桂等離憂。",
            "狂歌鬰鬰成何事，一片夕陽蘆荻秋。"
        ],
        "title": "壁間韻  其二",
        "id": "1afb8597-69cf-45d2-a765-392cd254204f"
    },
    {
        "author": "趙崇鉘",
        "paragraphs": [
            "海棠開盡故清寒，漠漠梨花暮色閑。",
            "酒滿綠樽愁滿酒，醉凭枕障認巫山。"
        ],
        "title": "壁間韻  其三",
        "id": "1a91e80a-4213-4d5a-bb8e-08f3f83356f4"
    },
    {
        "author": "趙崇鉘",
        "paragraphs": [
            "半髧嬋娟垂兩鴉，驚潮微隠寶簪斜。",
            "客愁政自遊絲亂，莫戴釵頭百結花。"
        ],
        "title": "壁間韻  其四",
        "id": "10834a07-fa00-43c9-9f54-2d8998e121ff"
    },
    {
        "author": "趙崇鉘",
        "paragraphs": [
            "積雪久不解，下有希世珍。",
            "志士縕袍間，苦心終不伸。",
            "安得白日光，能照清夜顰。"
        ],
        "title": "往體  其一",
        "id": "2ec7084f-238d-429f-9d45-e842cba33c29"
    },
    {
        "author": "趙崇鉘",
        "paragraphs": [
            "皓彩青雲端，飛光落溟渤。",
            "渾河與清沚，同受明月魄。",
            "勿以清濁殊，天光本無隔。"
        ],
        "title": "往體  其二",
        "id": "7b0360d2-9509-46c0-b059-2ee7d1b86959"
    },
    {
        "author": "趙崇鉘",
        "paragraphs": [
            "志士惜流光，遊子念長道。",
            "流光如奔霆，長路漫浩浩。",
            "饑人忽夢飽，百憂悉傾倒。",
            "真妄安足論，榮名以爲寶。"
        ],
        "title": "往體  其三",
        "id": "bdec7cbf-a3c3-4835-8a59-e9a15a6d89de"
    },
    {
        "author": "趙崇鉘",
        "paragraphs": [
            "松梢凉露警孤鶴，潭面北風蟠老蛟。",
            "蛟老涎腥波浪惡，獨吟碎月看松梢。"
        ],
        "title": "松下",
        "id": "819f0baa-2c9d-42f2-918f-bf7011c9fc0d"
    },
    {
        "author": "趙崇鉘",
        "paragraphs": [
            "膝下傳觴事已非，瓣香千里隔庭闈。",
            "摧心遠憶新阡上，寂寂低松雪乍晞。"
        ],
        "title": "癸卯除夕客中",
        "id": "b29626ff-50f9-42ee-96c9-e02a6d3b7041"
    },
    {
        "author": "趙崇鉘",
        "paragraphs": [
            "數日東風欺病骨，侵凌曉色作輕寒。",
            "客來坐久無談柄，共看游絲上井欄。"
        ],
        "title": "數日",
        "id": "5fb56e07-2b7b-44a0-b9da-d7456d8fe2dd"
    },
    {
        "author": "趙崇鉘",
        "paragraphs": [
            "新陽斡坤軸，枯朽皆光榮。",
            "棱層冰雪中，復見天地精。",
            "姑射神所爲，伯夷聖之清。",
            "太白抱轗軻，靈均擁芳馨。",
            "是子心魂間，不受纖芥縈。",
            "獨立萬化先，皎皎非近名。",
            "溪流鑑寒柯，游風吹落英。",
            "山明霧氣濕，月落參旗橫。",
            "群虛妙香發，一洗萬慮輕。",
            "紛紛兒女姿，慚愧東風情。"
        ],
        "title": "梅",
        "id": "2a863d39-051c-4f7a-9283-92bf096d3b81"
    },
    {
        "author": "趙崇鉘",
        "paragraphs": [
            "吳姬凌寒吹玉笛，手彊誤作遲遲聲。",
            "却來拋眼調行客，中有二月東風情。",
            "東風二月楊花滿，伯勞朝啼芳思亂。",
            "狹斜綉轂易爲愁，解后相逢莫腸斷。"
        ],
        "title": "狹斜",
        "id": "02e499d1-daff-4d50-82a2-6a9995071a0f"
    },
    {
        "author": "趙崇鉘",
        "paragraphs": [
            "生松鬰寒灰，破褐出殘絮。",
            "童兒不耐煩，微吟起身去。"
        ],
        "title": "破褐",
        "id": "1dd8e0f1-52db-4bfc-a04c-019590be48ef"
    },
    {
        "author": "趙崇鉘",
        "paragraphs": [
            "汀蒲獵獵起凉颸，碧藕香中獨立時。",
            "機事兩忘吾喪我，扁舟吟過水仙祠。"
        ],
        "title": "湖中",
        "id": "83d15256-26c0-4618-afe8-103babdb96a6"
    },
    {
        "author": "趙崇鉘",
        "paragraphs": [
            "淡煙衰草雨絲絲，小醉微吟倒接籬。",
            "吟到水西雲影北，莞然一笑已無詩。"
        ],
        "title": "新堤",
        "id": "b97f70b7-1d14-4998-b2b2-3510e3acbba6"
    },
    {
        "author": "趙崇鉘",
        "paragraphs": [
            "東鄰老翁寒不寐，百結懸鶉抆悲涕。",
            "自云子孫學灌園，不識江湖與風水。",
            "大兒里胥縛送州，小兒遁逃卒未休。",
            "老夫忍饑特未死，犂耙典盡春無牛。",
            "身爲王民合徭役，運米操舟操不得。",
            "江湖風水未足愁，檝喪檣傾誤人國。"
        ],
        "title": "書事",
        "id": "491d312b-c1f4-4aea-8568-cebd3b9e5599"
    },
    {
        "author": "趙崇鉘",
        "paragraphs": [
            "欲種梅花無古根，手移蘭茁上瓷盆。",
            "却憂偪仄傷蘭性，自下清招爲返魂。"
        ],
        "title": "答碧山",
        "id": "19f8d783-310f-47a6-869d-367562384bf8"
    },
    {
        "author": "趙崇鉘",
        "paragraphs": [
            "維溪插架三千軸，葺茝紉蘭得自娛。",
            "會須握手論活法，靜看碧水生玄珠。"
        ],
        "title": "答維溪",
        "id": "14374ac8-c592-43b6-9104-09327e03eeb5"
    },
    {
        "author": "趙崇鉘",
        "paragraphs": [
            "神仙不可學，願學長不死。",
            "學詩如學仙，吞霞潔塵滓。",
            "渚花流水香，煙霏暮山紫。",
            "凉颸入脩竹，一笑鳴綠綺。"
        ],
        "title": "學詩",
        "id": "e8faa370-51c6-4001-a060-1cf0c006348c"
    },
    {
        "author": "趙崇鉘",
        "paragraphs": [
            "短翅遍斕貝花紫，逐食飛行曉霜裏。",
            "祇知嘴爪求自肥，肥甘累人心弗知。",
            "天寒日暮向何處，前路多山慎勿去。",
            "吳兒織網連素空，一落牢籠腥血紅。"
        ],
        "title": "雀",
        "id": "60e94589-2193-4528-8504-69669657a724"
    },
    {
        "author": "趙崇鉘",
        "paragraphs": [
            "已剪諸郎百慮輕，驕兒長大又生獰。",
            "祇愁南內無歸日，南內歸來萬古情。"
        ],
        "title": "南內",
        "id": "febd26eb-fb22-4467-9e01-8a64d7e3b0c8"
    },
    {
        "author": "劉翼",
        "paragraphs": [
            "一自浮光抵玉融，東林山曲世爲農。",
            "前場歲計禾麻麥，後圃年深竹荔松。",
            "博我多聞千載史，喚人深省五更鐘。",
            "不消更會楞嚴語，面面披雲挹曉峯。"
        ],
        "title": "題心游樓",
        "id": "0b175e70-3ead-4611-97fb-61047419b7b3"
    },
    {
        "author": "劉翼",
        "paragraphs": [
            "禪坐寧離此，意行何所如。",
            "稻粱詩七月，果木賦閑居。",
            "活水嘗新茗，顛風落舊書。",
            "無才甘用拙，不是隠樵漁。"
        ],
        "title": "心游樓即事",
        "id": "f2432767-0e3c-4249-b648-0af6ed872751"
    },
    {
        "author": "劉翼",
        "paragraphs": [
            "秋風颯颯已華顛，男女猶賒嫁娶錢。",
            "問道西軒空有夢，繙經南谷恐無緣。",
            "登墳薦酒徒爲爾，對佛拈花亦偶然。",
            "回首白雲無叫處，青山長在淚痕邊。"
        ],
        "title": "癸卯十月同林子宜拜掃先師樂軒墓因和南谷寺壁間韻",
        "id": "c1e1c4d8-20fc-4804-9cd9-b8688bc4d8ad"
    },
    {
        "author": "劉翼",
        "paragraphs": [
            "經鋤小暇弄詩筌，老去仍知默是禪。",
            "滄海移舟盡琴趣，雖然終不似無絃。"
        ],
        "title": "答林昌宗詩筌韻",
        "id": "919eac34-6d78-45d5-94d8-1bace9ca0f9d"
    },
    {
        "author": "劉翼",
        "paragraphs": [
            "雪竹霜松不老身，儘教後進笑陳人。",
            "相逢亦有吟詩客，誰似先生語意真。"
        ],
        "title": "題東皋詩卷",
        "id": "511cbb45-2297-4c8f-93e8-8e86b2b7b07d"
    },
    {
        "author": "劉翼",
        "paragraphs": [
            "蕭疏遠市囂，山窟雜耕樵。",
            "窮鬼乘吾拙，錢神挾汝驕。",
            "世途自巇嶮，真性本逍遥。",
            "尚想榮期樂，綸巾傲漢貂。"
        ],
        "title": "書情",
        "id": "282da0b0-7d7e-4a70-becc-bf5e0b895d54"
    },
    {
        "author": "劉翼",
        "paragraphs": [
            "平生萬事水東流，獨有多情是風癢。",
            "夜長無寐月窺牀，擁被孤吟起遐想。"
        ],
        "title": "夜意",
        "id": "e37976e3-2cc0-43ef-9a56-29bc7063f404"
    },
    {
        "author": "劉翼",
        "paragraphs": [
            "李潮善八分，求歌杜陵叟。",
            "有人和我詩，半紙餘科斗。",
            "風雲生其懷，劍戟出其手。",
            "石經中郎蔡，新樣元和柳。",
            "元常文不傳，退之書何有。",
            "待我農隙時，載筆隨君後。",
            "袖手眼亦明，聊與之飲酒。"
        ],
        "title": "伯言見和拙作以漢隸書之謝以七韻",
        "id": "02ac4184-e03d-404e-b804-381639d6992a"
    },
    {
        "author": "劉翼",
        "paragraphs": [
            "天然標格自瀟疏，底用松篁水月俱。",
            "但是梅花皆可愛，何關東閣與西湖。"
        ],
        "tags": [
            "西湖"
        ],
        "title": "偶見官舍梅花作",
        "id": "bf90c614-1906-47a3-b0a6-52ac3988a9e5"
    },
    {
        "author": "劉翼",
        "paragraphs": [
            "半面春風已有情，別來重見眼終青。",
            "空齋夜雨十年後，一醉黄花叫不醒。"
        ],
        "title": "挽敖儀仲  其一",
        "id": "ee6d3240-c6bd-453a-9177-b6121ebb2a14"
    },
    {
        "author": "劉翼",
        "paragraphs": [
            "對坐茶甌日兩迴，胸懷真率向人開。",
            "茶甌對客如前度，不見先生杖屨來。"
        ],
        "title": "挽敖儀仲  其二",
        "id": "8529bc75-1e3f-45ef-ba70-53dad0412b84"
    },
    {
        "author": "劉翼",
        "paragraphs": [
            "晝倚籃輿餞一杯，殷勤別語到簾幃。",
            "那知此夜成長往，書屋無人月掩扉。"
        ],
        "title": "挽敖儀仲  其三",
        "id": "9ce2e3c1-c3ed-4664-9eb1-ee5e9b69690d"
    },
    {
        "author": "劉翼",
        "paragraphs": [
            "書中有種復何愁，酒興詩狂卒未休。",
            "莫唱橫塘斷腸句，不堪斜日獨登樓。"
        ],
        "title": "挽敖儀仲  其四",
        "id": "081488a4-2c06-4bc6-bce8-d2ef82687f57"
    },
    {
        "author": "劉翼",
        "paragraphs": [
            "三代讀書無寸功，又將此法教兒童。",
            "旁人笑我背時好，不背旁人背樂翁。"
        ],
        "title": "送二子從子宜讀書",
        "id": "b45aa625-3324-4425-b0e7-53e1c3e2427d"
    },
    {
        "author": "劉翼",
        "paragraphs": [
            "問道論詩也一宗，燒柴煨芋佛家風。",
            "要知真樂人間少，聽雨空山破寺中。"
        ],
        "title": "山寺聽雨",
        "id": "7d6b875e-b259-4f04-a6cc-1c6b3aed8cef"
    },
    {
        "author": "劉翼",
        "paragraphs": [
            "吟懷祗怕俗塵迷，若慕唐人也自癡。",
            "要識性情根極處，請觀三百五篇詩。"
        ],
        "title": "戲和劉雪巢題壁韻",
        "id": "5a6742ee-0eae-4dda-8582-1b9e0f72df85"
    },
    {
        "author": "劉翼",
        "paragraphs": [
            "溪堂闢小軒，此景絕可愛。",
            "蔡松道東邊，千載典刑在。",
            "高低萬頃田，面勢溪向背。",
            "生綃一幅寬，晴雨不盡態。",
            "中有謫仙人，來尋莘野耒。",
            "畎畝雖不忘，知進不如退。",
            "乾坤入醉眼，風月出吟喙。",
            "我非人境遊，亭在人境內。",
            "心平水不波，見遠山無礙。",
            "時携琰石遊，間以劉白輩。",
            "僕忝老諸生，來扣佛三昧。"
        ],
        "title": "題平遠軒呈竹溪玉堂",
        "id": "036bb7c5-8c03-40db-a1d8-681c81620bd4"
    },
    {
        "author": "劉翼",
        "paragraphs": [
            "真如非字義，綺語道之疵。",
            "未見西亭作，長爲北磵欺。",
            "晚因僧媚遠，初實客從㬢。",
            "多少才名士，沉淪世不知。"
        ],
        "title": "題簡上人西亭詩文後",
        "id": "10f87e90-b4bb-46e7-9ef5-b0aece31acc5"
    },
    {
        "author": "劉翼",
        "paragraphs": [
            "不見仙翁四十春，幸然丘隴在比鄰。",
            "當年四海從游者，報佛深恩有幾人。"
        ],
        "title": "夢呈樂軒先生既覺不失一字錄呈竹溪玉堂",
        "id": "d373fe66-33c0-414e-bee3-ffdf8f2b4a71"
    },
    {
        "author": "劉翼",
        "paragraphs": [
            "富貴功名堪擘畫，最難擘畫子孫賢。"
        ],
        "title": "句",
        "id": "9a5f2722-87a5-465e-a092-fe1df4dd9bc4"
    },
    {
        "author": "釋了惠",
        "paragraphs": [
            "投胎不著，一錯百錯。",
            "周行七步惹塵埃，直至如今抖不落。",
            "抖不落，定慧只得將錯就錯。"
        ],
        "title": "偈頌七十一首  其一",
        "id": "a2e375af-937b-42a1-8d16-a4cd82f76779"
    },
    {
        "author": "釋了惠",
        "paragraphs": [
            "物見主，眼卓豎。",
            "此是吾家修月斧，須憑衆力共提持，無圓缺處重修補。"
        ],
        "title": "偈頌七十一首  其二",
        "id": "cbe88e4e-d3e2-48c2-b2a0-db6dba898332"
    },
    {
        "author": "釋了惠",
        "paragraphs": [
            "舉步生荆棘，翻身墮嶮崖。",
            "一毫不動著，當處自沉埋。"
        ],
        "title": "偈頌七十一首  其三",
        "id": "551ae0b0-7568-432c-a5b9-84cdd6f0b970"
    },
    {
        "author": "釋了惠",
        "paragraphs": [
            "李下不整冠，瓜田不納履。",
            "尀耐老臊胡，西來十萬里。",
            "疑殺東震旦人，將謂單傳直指。"
        ],
        "title": "偈頌七十一首  其四",
        "id": "80c5646d-54c4-45e0-b075-2987b6fdf955"
    },
    {
        "author": "釋了惠",
        "paragraphs": [
            "大地爲囹圄，鞫勘佛與祖。",
            "款案猶未圓，棒喝如雷雨。",
            "平白累山僧，有屈無雪處。",
            "有雪處，楖𣗖橫擔不顧人，直入千峰萬峰去。"
        ],
        "title": "偈頌七十一首  其五",
        "id": "0e062b0f-fe14-45cf-a2de-8aea554728b4"
    },
    {
        "author": "釋了惠",
        "paragraphs": [
            "玄中之玄，妙中之妙。",
            "識其淵源，得其樞要。",
            "普化踢倒飯床，水潦呵呵大笑。"
        ],
        "title": "偈頌七十一首  其六",
        "id": "ba9ce209-59c8-4919-ac1a-84af26766b38"
    },
    {
        "author": "釋了惠",
        "paragraphs": [
            "山空木落，秋清露寒。",
            "釋迦鹵莽，達磨顢頇。",
            "唯有陶靖節，東籬採黄菊，爛醉夕陽殘。"
        ],
        "title": "偈頌七十一首  其七",
        "id": "c7f21c66-a0ef-4ee2-a05d-2c38d6ab0415"
    },
    {
        "author": "釋了惠",
        "paragraphs": [
            "兩手指天地，周行步更多。",
            "可憐黄面老，螃蟹落湯鍋。"
        ],
        "title": "偈頌七十一首  其八",
        "id": "fce7ea92-b9fb-4bca-8bb6-21d485212d44"
    },
    {
        "author": "釋了惠",
        "paragraphs": [
            "撥亂乾坤老賊精，天教化火自焚身。",
            "賊心賊行難磨滅，二月依前是仲春。"
        ],
        "title": "偈頌七十一首  其九",
        "id": "012f84ed-c4f2-4f68-aa96-eb83405e99b6"
    },
    {
        "author": "釋了惠",
        "paragraphs": [
            "一二三四五，不落宮商角徵羽。",
            "混然格調超千古，白雪陽春安足數。",
            "此曲而今誰樂聞，夜來月在長松樹。"
        ],
        "title": "偈頌七十一首  其一○",
        "id": "fc2c87ee-7029-49fe-901a-f5bce9f75854"
    },
    {
        "author": "釋了惠",
        "paragraphs": [
            "天兮高，地兮厚。",
            "月爲夜，日爲晝。",
            "重陽定是九月九。",
            "淵明採菊向東籬，山僧面南看北斗。"
        ],
        "title": "偈頌七十一首  其一一",
        "id": "3ccbbc4c-e528-4ca6-aa9e-4050fba782f6"
    },
    {
        "author": "釋了惠",
        "paragraphs": [
            "七手八脚，三頭兩面。",
            "歡喜冤家，頭頭撞見。",
            "山僧建立宗旨，直須爲我成褫。",
            "學人未達其源，也要請師方便。",
            "有方便，沒方便。",
            "石鞏張弓，三平中箭。"
        ],
        "title": "偈頌七十一首  其一二",
        "id": "a252dce7-14d0-4d48-9502-d55bcf9d554a"
    },
    {
        "author": "釋了惠",
        "paragraphs": [
            "鷹窠裏懵鴟，鳩巢中俊鷂。",
            "稱尊未必尊，做小未必小。",
            "只麽泥裏洗泥，到了全沒分曉。",
            "有分曉，海水不禁杓子舀。"
        ],
        "title": "偈頌七十一首  其一三",
        "id": "1c0df393-0a37-487b-b927-f0cf96b7e530"
    },
    {
        "author": "釋了惠",
        "paragraphs": [
            "五月端午令節，艾人苦痛不徹。",
            "可憐病在膏肓，又被邪神所惑。",
            "撞著太上老君，也是赤口白舌。",
            "山僧反覆思量，別無仙方秘訣。",
            "如今抑不得已，只得就渠身上打劫。"
        ],
        "title": "偈頌七十一首  其一四",
        "id": "61957659-6c87-45a6-ba2c-7e1353e51dc7"
    },
    {
        "author": "釋了惠",
        "paragraphs": [
            "白雲深處憨眠好，野菜添油滋味長。",
            "千古康廬話頭活，山僧笑擘紫泥香。"
        ],
        "title": "偈頌七十一首  其一五",
        "id": "9ae94e96-919b-4a33-92e3-8b963281fd3a"
    },
    {
        "author": "釋了惠",
        "paragraphs": [
            "的的此事，真不可說。",
            "不可說中真可說，真可說，無可說。",
            "齒臨部臨，急急敕攝。"
        ],
        "title": "偈頌七十一首  其一六",
        "id": "7af28a61-8db5-4b08-8ed1-b8b5fc043d83"
    },
    {
        "author": "釋了惠",
        "paragraphs": [
            "向上關，脚下路。",
            "才擬問如何，邯鄲學唐步。"
        ],
        "title": "偈頌七十一首  其一七",
        "id": "82ecc760-8a62-4237-a223-729fc0c501a3"
    },
    {
        "author": "釋了惠",
        "paragraphs": [
            "楚江南畔，甬水東邊。",
            "有一句子，不方不圓。",
            "四七二三，望風結舌。",
            "德山臨濟，退後垂涎。"
        ],
        "title": "偈頌七十一首  其一八",
        "id": "22d966b9-9e91-443f-8c62-ad3565950322"
    },
    {
        "author": "釋了惠",
        "paragraphs": [
            "隔江回首，已涉波瀾。",
            "官路交肩，猶添荆棘。"
        ],
        "title": "偈頌七十一首  其一九",
        "id": "15a75c26-8250-4922-ab3d-33b7993ed2f5"
    },
    {
        "author": "釋了惠",
        "paragraphs": [
            "秉太阿劍，立太平基。",
            "卷旗青海尾，奏凱亂峰西。",
            "弟應兄呼成活業，汝携鉏去我扶犁。"
        ],
        "title": "偈頌七十一首  其二○",
        "id": "c68df01c-cf5c-44e9-9937-812e448163fc"
    },
    {
        "author": "釋了惠",
        "paragraphs": [
            "年去年來，年來年去。",
            "雖有去來年，且無來去路。",
            "既無來去路，實無有去來。"
        ],
        "title": "偈頌七十一首  其二一",
        "id": "9ae1b5ef-e1f0-473c-99da-b1b188be0879"
    },
    {
        "author": "釋了惠",
        "paragraphs": [
            "起寨重招五百兵，等閑恢復百餘城。",
            "凌烟閣上清風起，留得將軍萬世名。"
        ],
        "title": "偈頌七十一首  其二二",
        "id": "e3f165cf-08cf-4738-b907-6379e69b85c2"
    },
    {
        "author": "釋了惠",
        "paragraphs": [
            "護生須是殺，殺盡始安居。",
            "會得箇中意，唵悉唎蘇嚧。"
        ],
        "title": "偈頌七十一首  其二三",
        "id": "d1054a0a-42c7-45a6-ac73-bd3f1f1334ab"
    },
    {
        "author": "釋了惠",
        "paragraphs": [
            "諸佛諸祖，邪入肺腑。",
            "無藥可醫，無術可取。"
        ],
        "title": "偈頌七十一首  其二四",
        "id": "8c4e8e2d-5832-4b87-8139-25ccb8ea8fbb"
    },
    {
        "author": "釋了惠",
        "paragraphs": [
            "面壁堆危引客過，問誰那更問如何。",
            "道尋常已成多事，檢點儂家事更多。"
        ],
        "title": "偈頌七十一首  其二五",
        "id": "c8ce1013-80c2-4341-92c2-bcb114dd6ced"
    },
    {
        "author": "釋了惠",
        "paragraphs": [
            "洞山有物黑似漆，老倒玉泉裩赫赤。",
            "赤者吉中有凶，黑者凶中有吉，明眼衲僧難辨的。",
            "即今吉凶悔吝拈向一邊，玉泉洞山且靠一壁，却聽拄杖子出來露箇消息。"
        ],
        "title": "偈頌七十一首  其二六",
        "id": "14151a6f-951c-4874-8ade-c355acdbad2c"
    },
    {
        "author": "釋了惠",
        "paragraphs": [
            "迦葉擎拳，阿難合掌。",
            "臨濟入門喝，德山入門棒。",
            "小人道消，君子道長。",
            "曉來策杖過溪西，十分春在梅梢上。"
        ],
        "title": "偈頌七十一首  其二七",
        "id": "14145858-a52a-4f17-a186-ff8b533e8c84"
    },
    {
        "author": "釋了惠",
        "paragraphs": [
            "洪機莫測，至德難量。",
            "萬民幾鷗鷺，四海一池塘。",
            "日日春風相鼓舞，不知時世是羲皇。"
        ],
        "title": "偈頌七十一首  其二八",
        "id": "e4651899-8d76-4b34-beab-0b16f8dd83ff"
    },
    {
        "author": "釋了惠",
        "paragraphs": [
            "冰雪凍皮膚，麻麥餓腸肚。",
            "見日未嘗迷，見星安有悟。",
            "黄面老瞿曇，甜瓜成苦瓠。",
            "那更錯行山下路，一步兩步三四步。"
        ],
        "title": "偈頌七十一首  其二九",
        "id": "27819a1b-4f92-4acf-806c-271080f89267"
    },
    {
        "author": "釋了惠",
        "paragraphs": [
            "舊歲已去，去不可追。",
            "新歲當來，來不可拒。"
        ],
        "title": "偈頌七十一首  其三○",
        "id": "77340ed0-218a-44aa-b5e2-fb5d98ca157c"
    },
    {
        "author": "釋了惠",
        "paragraphs": [
            "諸佛日日降生，聖人時時出現。",
            "與大地群生，同一耳聞，同一眼見，同此一心，同此一念。",
            "共樂太平時，大家呈笑面。",
            "有誰更問，日與長老，孰近孰遠，大千沙界含元殿。"
        ],
        "title": "偈頌七十一首  其三一",
        "id": "658a9acf-6c65-4252-ad29-a1275dbe1635"
    },
    {
        "author": "釋了惠",
        "paragraphs": [
            "霜蹄一躍趁春風，看盡深紅及淺紅。",
            "鞭影未摇歸路活，杜鵑聲在夕陽中。"
        ],
        "title": "偈頌七十一首  其三二",
        "id": "dbbad735-daeb-44a7-ba48-d3704bce3b16"
    },
    {
        "author": "釋了惠",
        "paragraphs": [
            "大千總是神仙藥，此藥無多靈驗多。",
            "七佛之師雖解用，難醫無病老維摩。"
        ],
        "title": "偈頌七十一首  其三三",
        "id": "cf63f1a1-8b2b-4d4a-a53f-46507fbb3178"
    },
    {
        "author": "釋了惠",
        "paragraphs": [
            "這些業種自何來，雖不同門共一家。",
            "連累山僧至今日，一重枷上又添枷。"
        ],
        "title": "偈頌七十一首  其三四",
        "id": "af59cbb0-b17f-4ad1-9ee7-a0f1ced130e8"
    },
    {
        "author": "釋了惠",
        "paragraphs": [
            "東澗一滴水，東湖千丈波。",
            "幾多湖上客，無可奈船何。"
        ],
        "title": "偈頌七十一首  其三五",
        "id": "8d17186b-e99c-4c54-97ab-e1a95e9bf15b"
    },
    {
        "author": "釋了惠",
        "paragraphs": [
            "火種深埋冷寂中，幾回撥著煖烘烘。",
            "不知將謂吹噓力，元是東君信息通。"
        ],
        "title": "偈頌七十一首  其三六",
        "id": "3589d06f-44b6-4a35-b96c-cf757b81ae3e"
    },
    {
        "author": "釋了惠",
        "paragraphs": [
            "明星照得眼睛穿，眼睛覷得明星落。",
            "夜半依前是子時，敢保不曾成正覺。"
        ],
        "title": "偈頌七十一首  其三七",
        "id": "95bd6bae-e659-485d-8616-1425f522bc3e"
    },
    {
        "author": "釋了惠",
        "paragraphs": [
            "權實雙行，主賓互立。",
            "拏空塞空，以的破的。"
        ],
        "title": "偈頌七十一首  其三八",
        "id": "e03eaadc-ab11-4a8b-ae6d-e86354792e26"
    },
    {
        "author": "釋了惠",
        "paragraphs": [
            "風前無語立須臾，接得雙雙錦鯉魚。",
            "一等是傳真的信，有通書有不通書。"
        ],
        "title": "偈頌七十一首  其三九",
        "id": "4fa41356-e4a7-4034-9969-8e21352f4a8e"
    },
    {
        "author": "釋了惠",
        "paragraphs": [
            "飛雪巖前，炎天飛雪。",
            "凍得虛空，七花八裂。",
            "至今捏聚不成團，子規夜哭松梢月。"
        ],
        "title": "偈頌七十一首  其四○",
        "id": "d8fdd427-124e-4f52-a3b9-be5877fcf7d1"
    },
    {
        "author": "釋了惠",
        "paragraphs": [
            "荆榛密密布前峰，塞斷行人路不通。",
            "昨夜連山遭野火，更無芽蘗惱春風。"
        ],
        "title": "偈頌七十一首  其四一",
        "id": "5085fe10-27d5-4d47-8ddc-3d04bf6a0113"
    },
    {
        "author": "釋了惠",
        "paragraphs": [
            "拄杖自拄杖，山僧自山僧。",
            "庭空積深雪，池冷起冰稜。",
            "樓上未吹新歲角，窗前且點舊年燈。"
        ],
        "title": "偈頌七十一首  其四二",
        "id": "0d21b93d-e83b-4284-b60b-e81d419afe99"
    },
    {
        "author": "釋了惠",
        "paragraphs": [
            "護生須是殺，殺盡始安居。",
            "會得箇中意，鐵船水上浮。"
        ],
        "title": "偈頌七十一首  其四三",
        "id": "9e3e96ef-93d2-4c6b-b603-aedff5ac7c3b"
    },
    {
        "author": "釋了惠",
        "paragraphs": [
            "滿目荆榛，亙天烈焰。",
            "百匝千重，四方八面。",
            "趙州拏得七斤衫，普化走入大悲院，蠟人眼光如掣電。"
        ],
        "title": "偈頌七十一首  其四四",
        "id": "a90ad18f-b6f9-4a66-b2f8-c627f8f1f42d"
    },
    {
        "author": "釋了惠",
        "paragraphs": [
            "石溪怒發，勢不可遏。",
            "大地平沈，虛空慘怛。"
        ],
        "title": "偈頌七十一首  其四五",
        "id": "cbd41e1c-cb61-40a1-9e7c-a29a7241638b"
    },
    {
        "author": "釋了惠",
        "paragraphs": [
            "虎生三子尾吒沙，咂舌垂涎弄爪牙。",
            "但見威風起巖竇，不知月照幾千家。"
        ],
        "title": "偈頌七十一首  其四六",
        "id": "8be4a32d-a4fd-49ec-8777-8b0f79307dc8"
    },
    {
        "author": "釋了惠",
        "paragraphs": [
            "今朝九月九，淵明開醉口。",
            "指點東籬菊，大駡西門柳。",
            "諸人聽得，只麽飲氣吞聲。",
            "山僧聞之，不免袖中出手。"
        ],
        "title": "偈頌七十一首  其四七",
        "id": "a67bde5d-f654-4301-a538-0f9fcd133c6d"
    },
    {
        "author": "釋了惠",
        "paragraphs": [
            "扁舟劃斷曉江雲，一曲高歌遠送君。",
            "驚起灘頭野鴨子，海天飛去不成群。"
        ],
        "title": "偈頌七十一首  其四八",
        "id": "25bd684a-5752-42dc-bd39-fdc5d39cba95"
    },
    {
        "author": "釋了惠",
        "paragraphs": [
            "千峰沐雨，萬樹籠烟。",
            "磨盤呈舊面，水碓拜新年。"
        ],
        "title": "偈頌七十一首  其四九",
        "id": "945b27f6-8914-4ee1-826b-fc5c4bf45262"
    },
    {
        "author": "釋了惠",
        "paragraphs": [
            "六年心念已灰寒，幾欲求閑不得閑。",
            "今日不求閑自至，一枝藤占幾江山。"
        ],
        "title": "偈頌七十一首  其五○",
        "id": "ddb36898-fe4a-45a5-ac81-42530fc613c8"
    },
    {
        "author": "釋了惠",
        "paragraphs": [
            "一擊華鯨吼月明，主翁魂夢已惺惺。",
            "海天空闊無知己，贏得潮聲到客亭。"
        ],
        "title": "偈頌七十一首  其五一",
        "id": "2b4d9d6b-bc70-470f-9fce-6970d714df1d"
    },
    {
        "author": "釋了惠",
        "paragraphs": [
            "南山鼈鼻蛇，攛入新羅國。",
            "吞却鎮海珠，咬殺嘉州佛。"
        ],
        "title": "偈頌七十一首  其五二",
        "id": "9341258f-dc78-4e1c-b782-2aa6df095074"
    },
    {
        "author": "釋了惠",
        "paragraphs": [
            "今之房杜昔伊周，功蓋東南三百州。",
            "十二峰前月如翦，不知分照幾家樓。"
        ],
        "title": "偈頌七十一首  其五三",
        "id": "7a898b7d-e7cb-42ee-9d75-0aefe6e7363d"
    },
    {
        "author": "釋了惠",
        "paragraphs": [
            "屋前基業，屋後生涯。",
            "堂堂妙用，不假安排。",
            "暑退凉飈起，燕歸鴻鴈來。",
            "天台南嶽，峨嵋五臺。",
            "新羅擊皷大唐齋。"
        ],
        "tags": [
            "衡山"
        ],
        "title": "偈頌七十一首  其五四",
        "id": "0334d765-467c-4de9-9991-c1cec1516090"
    },
    {
        "author": "釋了惠",
        "paragraphs": [
            "孟嘉已前，淵明去後。",
            "誰家籬畔欠黄花，那箇盃中無白酒，重陽只是九月九。",
            "阿呵呵，始信茱萸茶苦澀，展眉人少皺眉多。"
        ],
        "title": "偈頌七十一首  其五五",
        "id": "e95159a9-4251-45cc-be53-e8b4d250dd6d"
    },
    {
        "author": "釋了惠",
        "paragraphs": [
            "陪盡老精神，杯盤越樣新。",
            "誰知村店酒，難勸御樓人。"
        ],
        "title": "偈頌七十一首  其五六",
        "id": "70434c72-3365-42f5-83d7-5d45f4957489"
    },
    {
        "author": "釋了惠",
        "paragraphs": [
            "瞿塘三峽風波險，棧閣連雲行路難。",
            "烽火相連兵刃接，一封鄉信報平安。"
        ],
        "title": "偈頌七十一首  其五七",
        "id": "1f28962c-f97b-4722-a836-ef1ebc81bca3"
    },
    {
        "author": "釋了惠",
        "paragraphs": [
            "仲冬嚴寒年年事，須知事上大有事。",
            "若人知得事上事，到了全然不干事。"
        ],
        "title": "偈頌七十一首  其五八",
        "id": "36959672-6081-489f-9a82-bb08c089e8ad"
    },
    {
        "author": "釋了惠",
        "paragraphs": [
            "東土與西土，鑊湯無冷處。",
            "暗室裏突出鱉鼻蛇，平田中撞著白額虎。",
            "眼放閃電光，毒氣成煙霧。",
            "最難行是芝峰路。"
        ],
        "title": "偈頌七十一首  其五九",
        "id": "7e50c00e-c07f-4eb6-a07d-5248a26f863d"
    },
    {
        "author": "釋了惠",
        "paragraphs": [
            "四序暗推遷，鉢盂口向天。",
            "止餘三十日，便是一周年。"
        ],
        "title": "偈頌七十一首  其六○",
        "id": "981186ba-b2f7-464a-a1d0-084b9d65d81c"
    },
    {
        "author": "釋了惠",
        "paragraphs": [
            "去年今日節，海角天涯傳報捷。",
            "今日去年朝，黄童白叟盡歌謠。",
            "雨不破塊，風不鳴條。",
            "漁者自漁，樵者自樵。",
            "草木昆蟲王化裏，萬拜誰道不逢堯。"
        ],
        "title": "偈頌七十一首  其六一",
        "id": "8ac827ca-078e-4dbb-93e1-912e4ea59750"
    },
    {
        "author": "釋了惠",
        "paragraphs": [
            "星在天上，眼在眉下。",
            "星無暗明，眼無晝夜。",
            "密密綿綿無縫罅。"
        ],
        "title": "偈頌七十一首  其六二",
        "id": "debff62a-a3f9-47b0-8187-bde95a4e8d8e"
    },
    {
        "author": "釋了惠",
        "paragraphs": [
            "二月十有五，瞿曇開死鋪。",
            "摩胸告衆時，槨示雙趺處。",
            "縮不來，展不去，七手八脚一時露。"
        ],
        "title": "偈頌七十一首  其六三",
        "id": "7b40c924-a259-4f24-9742-5ee37d85cbaf"
    },
    {
        "author": "釋了惠",
        "paragraphs": [
            "貴如圭璧，賤如泥土。",
            "鎮壓山川，輝騰今古。",
            "有商量，沒價數。",
            "富者得之貧，貧者得之富。",
            "豈不見茶陵山下郁闍梨，騎馿踏斷溪橋路。"
        ],
        "title": "偈頌七十一首  其六四",
        "id": "780d3019-d5d4-4b3f-9b65-2766ac1302a3"
    },
    {
        "author": "釋了惠",
        "paragraphs": [
            "重陽佳節到來，瑞巖無可安排。",
            "一十二峰黄栗粽，東大洋海茱萸茶。",
            "萬象摩唇捋嘴，虛空綴齒粘牙，不知秋意落誰家。"
        ],
        "title": "偈頌七十一首  其六五",
        "id": "420ab5be-12a0-4e97-aefb-7138ee8490a9"
    },
    {
        "author": "釋了惠",
        "paragraphs": [
            "沒艱難處立難難，難透村婆者一關。",
            "忽地假鷄啼午夜，馬蹄踏月過長安。"
        ],
        "title": "偈頌七十一首  其六六",
        "id": "e47a3741-f3c3-47e6-bda4-e838e609b73b"
    },
    {
        "author": "釋了惠",
        "paragraphs": [
            "大機普應，妙用全彰。",
            "井通滄海，日上扶桑。",
            "擊石火，閃電光。",
            "進前先蹉過，退後絕承當。"
        ],
        "title": "偈頌七十一首  其六七",
        "id": "b7ee94bd-431d-4f92-ab4b-2b09dd90c1f2"
    },
    {
        "author": "釋了惠",
        "paragraphs": [
            "冷坐雪堆中，羅睺入命宮。",
            "被人贓作佛，打失主人翁。",
            "眉間蛛網斷，頂𩕳鵲巢空。",
            "公案今朝又一重。"
        ],
        "title": "偈頌七十一首  其六八",
        "id": "e1a01001-816d-484b-993e-0c9621e86e9e"
    },
    {
        "author": "釋了惠",
        "paragraphs": [
            "人間共賞元宵，瑞巖本光現瑞。",
            "屋上山，橋下水。",
            "三門八字打開，左右青葉婁至。",
            "頭頂天，脚踏地。",
            "陳如覷破香積厨，釋迦不受然燈記。"
        ],
        "title": "偈頌七十一首  其六九",
        "id": "f2d10099-e17f-4f27-9992-fba6ce514a18"
    },
    {
        "author": "釋了惠",
        "paragraphs": [
            "生於穢土，不受點污。",
            "目顧四方，周行七步。",
            "看來步步討便宜，落水也要占乾處。"
        ],
        "title": "偈頌七十一首  其七○",
        "id": "3d9e900a-57cf-433d-85cc-7c2006de5e41"
    },
    {
        "author": "釋了惠",
        "paragraphs": [
            "無病之藥，不傳之方。",
            "昨朝用不得，今日恰相當。",
            "如何是相當處，往往呼爲百草霜。"
        ],
        "title": "偈頌七十一首  其七一",
        "id": "c333128b-a325-4bd0-bd07-3cae2a8d9978"
    },
    {
        "author": "釋了惠",
        "paragraphs": [
            "膝下黄金貴，掌中天地寬。",
            "風雲欣際會，四海夜濤寒。"
        ],
        "title": "禪會圖黄檗掌沙彌",
        "id": "e54ba6a9-fc78-4367-a964-6e78b6019f51"
    },
    {
        "author": "釋了惠",
        "paragraphs": [
            "跏趺迎上客，曲录對旌幢。",
            "不是家風別，他居禮樂邦。"
        ],
        "title": "趙州接趙王",
        "id": "9dc99cf5-c31c-4a53-bb14-68d62dd33649"
    },
    {
        "author": "釋了惠",
        "paragraphs": [
            "立在威儀外，全身在裏頭。",
            "重重賜龍袖，難掩面門羞。"
        ],
        "title": "國一見代宗來起立",
        "id": "fe180145-0560-47dc-9bad-5b18a87c1d1b"
    },
    {
        "author": "釋了惠",
        "paragraphs": [
            "至寶應難別，波斯雙眼昏。",
            "何如放下手，留取鎮中原。"
        ],
        "title": "中原之寶",
        "id": "f241d2db-3b47-4696-9701-3d3e139e265e"
    },
    {
        "author": "釋了惠",
        "paragraphs": [
            "螺師蚌蛤類，大唐天子心。",
            "嗜好即深信，南無觀世音。"
        ],
        "title": "文宗嗜蛤蜊",
        "id": "4fa68ea9-9672-4b5b-bbb7-70d7d048a16f"
    },
    {
        "author": "釋了惠",
        "paragraphs": [
            "即今非見面，昔日不聞名。",
            "一句添三句，篇章湊不成。"
        ],
        "title": "李習之見藥山",
        "id": "8a14413a-78f9-4a8a-947f-f2a5f6a278f5"
    },
    {
        "author": "釋了惠",
        "paragraphs": [
            "事繁求省要，省要事頻繁。",
            "縱得三平老，文公只姓韓。"
        ],
        "title": "韓文公見大顛",
        "id": "18d0453c-94f6-4533-bc37-0a8f77853694"
    },
    {
        "author": "釋了惠",
        "paragraphs": [
            "孰是心空者，誰爲選佛人。",
            "笊籬二尺柄，簸箕三寸唇。"
        ],
        "title": "龐居士見馬祖",
        "id": "356ab406-284c-4714-bd47-3acfd97502c8"
    },
    {
        "author": "釋了惠",
        "paragraphs": [
            "當風鴉臭氣，一箇豆娘兒。",
            "熏得行人走，衝爺皺斷眉。"
        ],
        "title": "丹霞見靈照",
        "id": "4640d0d2-07e7-40ce-8270-ff3616d8a4cb"
    },
    {
        "author": "釋了惠",
        "paragraphs": [
            "名正字亦正，形端影亦端。",
            "呼來并諾去，馿屎雜栴檀。"
        ],
        "title": "捧佛安名",
        "id": "cefdeb10-e8f4-4ca1-b30b-c40fd358e0e3"
    },
    {
        "author": "釋了惠",
        "paragraphs": [
            "家有全棚樂，新翻調不同。",
            "分明恨離別，却是喜相逢。"
        ],
        "title": "說無生話",
        "id": "80f02685-fc37-4be5-83f1-ac410ce0d447"
    },
    {
        "author": "釋了惠",
        "paragraphs": [
            "劣女還閨閤，癡爺看日頭。",
            "幾生親骨肉，不共戴天讎。"
        ],
        "title": "女子看日",
        "id": "32b84968-96d6-4c7d-93f1-755e56706c0b"
    },
    {
        "author": "釋了惠",
        "paragraphs": [
            "辨地要從苗，枝殘葉後凋。",
            "春風收契券，鋤柄亦抽條。"
        ],
        "title": "龐大倚鋤而化",
        "id": "0e2fe599-5480-43cb-bf54-6624ebfa7f45"
    },
    {
        "author": "釋了惠",
        "paragraphs": [
            "幸自十方無壁落，誰將五彩畫虛空。",
            "善財眼裏生花翳，去却一重添一重。"
        ],
        "title": "重畫知識壁",
        "id": "11ab9f5d-2c4c-4bda-be2f-3e973666db19"
    },
    {
        "author": "釋了惠",
        "paragraphs": [
            "尊者從空擲鉢來，神通用盡却成獃。",
            "看來不似維摩老，一默千門萬戶開。"
        ],
        "title": "鴈山出隊上陳侍郎",
        "id": "1c2fe29d-f369-4c59-9fd7-ca09cfa2b754"
    },
    {
        "author": "釋了惠",
        "paragraphs": [
            "海變桑田數莫窮，幾回高挂逆流中。",
            "自從一飽清風後，船上時時有散工。"
        ],
        "title": "古帆",
        "id": "ff1aa32e-e238-4bfb-9228-e91be419bd9e"
    },
    {
        "author": "釋了惠",
        "paragraphs": [
            "玉砌曉光寒，家風箇樣生。",
            "須知平白處，著脚是深坑。"
        ],
        "title": "雪庭",
        "id": "6437319e-73fe-46ef-adad-55aeb0467f03"
    },
    {
        "author": "釋了惠",
        "paragraphs": [
            "𥉌𥉍眼孔忽然開，冷汗通身笑滿腮。",
            "數十年間將謂道，誰知今日却元來。"
        ],
        "title": "自省",
        "id": "89c7236d-e9a8-4ff1-8b8a-7f1fd63602f5"
    },
    {
        "author": "釋了惠",
        "paragraphs": [
            "秦不耕兮漢不耘，钁頭邊事杳無聞。",
            "年來也有秋成望，三合清風半合雲。"
        ],
        "title": "閑田",
        "id": "9964c3e7-aea3-48c2-b915-dc9bddc89805"
    },
    {
        "author": "釋了惠",
        "paragraphs": [
            "不是耳從聲畔去，亦非聲向耳邊來。",
            "新羅國裏打齋鼓，老漢鉢盂齊展開。"
        ],
        "title": "聞叟",
        "id": "3ee10840-c06d-49ad-886a-dc93898cd457"
    },
    {
        "author": "釋了惠",
        "paragraphs": [
            "朕兆未分初，都盧只老夫。",
            "包羲太多事，胡處又添鬚。"
        ],
        "title": "一翁",
        "id": "31ee57f7-2c5c-49b0-91eb-0d465a13258d"
    },
    {
        "author": "釋了惠",
        "paragraphs": [
            "頭枕溪西尾搭東，東西只尺不相通。",
            "跳不過處水千里，進得步時山萬重。"
        ],
        "title": "斷橋",
        "id": "f0ef6f2b-2c82-4dd9-a63e-df7af27cf3cf"
    },
    {
        "author": "釋了惠",
        "paragraphs": [
            "分得竺乾些子光，拓開戶牖闢封疆。",
            "誰知迥絕安排處，昨夜三更挂夕陽。"
        ],
        "title": "西窗",
        "id": "90e17fd4-9676-41fc-a9a0-074c9fca9d62"
    },
    {
        "author": "釋了惠",
        "paragraphs": [
            "白頭棄钁下烟扉，正是欣逢快便時。",
            "豈謂傍山根脚在，至今留得礙人枝。"
        ],
        "title": "松坡",
        "id": "e71e64be-dab1-4972-8b8b-d9bf91cc2208"
    },
    {
        "author": "釋了惠",
        "paragraphs": [
            "八萬四千毛竅裏，如來禪與祖師禪。",
            "一回白汗俱通暢，忌口更須三十年。"
        ],
        "title": "病翁",
        "id": "2486b4c1-41d0-4ed6-bf1e-15892cd1cbdc"
    },
    {
        "author": "釋了惠",
        "paragraphs": [
            "鎚鑿不到處，縱橫丈許寬。",
            "寧教苔蘚去，要下一籌難。"
        ],
        "title": "石室",
        "id": "cc328623-8f77-475b-ad77-1925b97cbb49"
    },
    {
        "author": "釋了惠",
        "paragraphs": [
            "塵中相見頭顱別，座上交談語笑同。",
            "拶到了無同別處，擎拳合掌各西東。"
        ],
        "title": "別川道士",
        "id": "4485e00f-ec94-4671-97d9-2ae993ffe04f"
    },
    {
        "author": "釋了惠",
        "paragraphs": [
            "蓬萊一尺離青天，水不行舟古語傳。",
            "但得胸中有江海，歸家陸地也撐船。"
        ],
        "title": "送徹上人歸蓬州",
        "id": "09fd70c6-e4ab-4389-af50-7ddc70749c63"
    },
    {
        "author": "釋了惠",
        "paragraphs": [
            "歸家結束蓋頭茅，坐看青山久不磨。",
            "切莫風前開臭口，恐人傳作閬山歌。"
        ],
        "title": "閬州權兄歸住錦屏",
        "id": "f6b4400a-48df-4251-b93f-8a46126dcd07"
    },
    {
        "author": "釋了惠",
        "paragraphs": [
            "蘇州得得上凌霄，恰值山寒雪未消。",
            "逗到雪消山骨露，春風已在錦江橋。"
        ],
        "title": "堅上人歸成都",
        "id": "881197d1-7001-4bbd-ac19-49f83038b2e6"
    },
    {
        "author": "釋了惠",
        "paragraphs": [
            "見說家山富海棠，杜陵才短沒篇章。",
            "煩君開口道一句，攛掇教他分外香。"
        ],
        "title": "送人歸昌州",
        "id": "309ac615-7b41-4c62-9080-e68389f4b990"
    },
    {
        "author": "釋了惠",
        "paragraphs": [
            "白紙無端墨筆書，分明一句却模糊。",
            "青燈夜雨湘江上，添得平沙落雁圖。"
        ],
        "title": "送人歸湖南",
        "id": "cb7f0628-c8c5-4a70-84cd-6a38f01ef527"
    },
    {
        "author": "釋了惠",
        "paragraphs": [
            "一粒收成敵萬倉，可憐別甑不炊香。",
            "簸箕唇外打𨁝跳，八十四人皆粃糠。"
        ],
        "title": "送僧之江西",
        "id": "473c0416-e489-43e0-a466-89b30260e8b4"
    },
    {
        "author": "釋了惠",
        "paragraphs": [
            "莫珍龍袖貴金襴，試撥湖湘草裏看。",
            "撥看路邊牛糞火，烏藤變作紫栴檀。"
        ],
        "title": "送人之岳山",
        "id": "31ab29e9-812a-435c-8247-db7d07dd95d0"
    },
    {
        "author": "釋了惠",
        "paragraphs": [
            "湫間雲冷不成眠，聽得樵歌一曲全。",
            "切莫喧傳江上路，此聲不入釣魚船。"
        ],
        "title": "送奎上人往中川",
        "id": "83d7006b-c4b9-4247-abdf-f7ba8c181ee8"
    },
    {
        "author": "釋了惠",
        "paragraphs": [
            "湫龍噀水濕髭鬚，四十九盤山畫符。",
            "此法未傳先有驗，夜來驅月下東湖。"
        ],
        "title": "送李道士歸東湖",
        "id": "3c71f9fe-9408-4eaf-8b13-d01173e3c088"
    },
    {
        "author": "釋了惠",
        "paragraphs": [
            "爺兒解釋死生冤，覓語欲登靈鷲山。",
            "借與門前溪上路，草鞋錢是你儂還。"
        ],
        "title": "送性侍者之冷泉",
        "id": "f3b5ebf1-9079-49f2-874f-e2c2385bbd51"
    },
    {
        "author": "釋了惠",
        "paragraphs": [
            "鉢盂捧入大唐來，飯裏無端咬著砂。",
            "一粒砂藏諸國土，方知寸步不離家。"
        ],
        "title": "送日本俊上人",
        "id": "b030fa9a-c585-4270-afd0-2d229eafe8fc"
    },
    {
        "author": "釋了惠",
        "paragraphs": [
            "二千年前血滴滴，今日分明重指出。",
            "所生父母知不知，一二三四五六七。"
        ],
        "title": "瑞上人血書蓮經報親",
        "id": "d6468c09-86ec-4111-98dd-e7fee8485e1e"
    },
    {
        "author": "釋了惠",
        "paragraphs": [
            "一芙蕖是一毗耶，一葉香風一室開。",
            "三萬二千師子座，藕絲竅裏涌將來。"
        ],
        "title": "趙山臺蓮花方丈",
        "id": "9cc19782-0479-4e24-95b6-b5ac4632b2c2"
    },
    {
        "author": "釋了惠",
        "paragraphs": [
            "日暮下山投宿處，風前聞客誦經時。",
            "分明此處此時節，總在目前人不知。"
        ],
        "title": "黄梅一會",
        "id": "fea9d205-55c5-4bbc-899c-fc5e581f9a73"
    },
    {
        "author": "釋了惠",
        "paragraphs": [
            "水底烏龜無卦兆，岸頭神樹不相關。",
            "要知禍福流行處，只在波心月一彎。"
        ],
        "title": "靈江",
        "id": "977dd3d9-97e7-4fab-8bba-821a6d14e66d"
    },
    {
        "author": "釋了惠",
        "paragraphs": [
            "不知天地是同根，到老全無刀斧痕。",
            "結得同行箇上座，夜來扶過落花村。"
        ],
        "title": "木翁",
        "id": "f5db527e-7d57-48d1-a974-06141d9cc958"
    },
    {
        "author": "釋了惠",
        "paragraphs": [
            "望見松林笑滿腮，香厨豈爲者僧開。",
            "三千里外有知己，鳴鴈带書招不來。"
        ],
        "title": "鳴鴈松林接待",
        "id": "d16ebe93-6da1-473d-8eec-c9ebcbb246e7"
    },
    {
        "author": "釋了惠",
        "paragraphs": [
            "雪鰲寒聳玉稜層，門釘桃符似不曾。",
            "將謂已無閑鬼祟，客床猶有不眠僧。"
        ],
        "title": "寄樂山居士",
        "id": "55c92079-4e28-4e8a-b730-ebd54d150350"
    },
    {
        "author": "釋了惠",
        "paragraphs": [
            "只箇亭山歇脚亭，豈圖一飽脚頭輕。",
            "須知鉢裏和籮飯，粒粒無非鬼眼睛。"
        ],
        "title": "奉化亭山廟接待",
        "id": "e4dc47e5-7172-48f8-b2fd-ba012b703e9b"
    },
    {
        "author": "釋了惠",
        "paragraphs": [
            "眉毛蓋眼赤鬚胡，女嫁男婚不識渠。",
            "唯是我儂偏孝順，十年不作問安書。"
        ],
        "title": "聞父訃二首  其一",
        "id": "1a3339bf-13e8-418f-a70b-ec37d9f98968"
    },
    {
        "author": "釋了惠",
        "paragraphs": [
            "見說如何與若何，恰如風向樹頭過。",
            "若論父子分明處，自古綿州所出多。"
        ],
        "title": "聞父訃二首  其二",
        "id": "38fba219-754d-4e5d-90c7-d8439fcbcef8"
    },
    {
        "author": "釋了惠",
        "paragraphs": [
            "佛心之子毒蛇心，歡喜無端變作嗔。",
            "五處住山開毒口，不知噴殺幾多人。"
        ],
        "title": "悼虎丘枯樁和尚  其一",
        "id": "44887477-ee4d-4f91-98bb-cb40485f1b82"
    },
    {
        "author": "釋了惠",
        "paragraphs": [
            "華雨臺前倒法幢，海門浪裏釘枯樁。",
            "千古萬古撼不動，礙塞潑天揚子江。"
        ],
        "title": "悼虎丘枯樁和尚  其二",
        "id": "914f881c-98a8-4d01-807a-14bd1ae3ae74"
    },
    {
        "author": "釋了惠",
        "paragraphs": [
            "咬牙囓齒駡松源，四海五湖洪浪奔。",
            "天目山雲梁渚月，就中嘲謗不成冤。"
        ],
        "title": "悼滅翁  其一",
        "id": "42bce15f-2095-431f-b0ae-cbd7c9c6cc38"
    },
    {
        "author": "釋了惠",
        "paragraphs": [
            "盡道滅翁今滅門，那知滅字塞乾坤。",
            "道渠已滅不曾滅，總不是渠真子孫。"
        ],
        "title": "悼滅翁  其二",
        "id": "056a019b-ce01-4da2-b900-fc3a9ac875f7"
    },
    {
        "author": "釋了惠",
        "paragraphs": [
            "不愁台嶺路岧嶤，生怕平田惡水澆。",
            "一杓又傾三百里，令人含恨不能消。"
        ],
        "title": "謝萬年淮海寄擬爲上堂",
        "id": "ea26a998-7ce2-4f24-88c2-3abe27cce965"
    },
    {
        "author": "釋了惠",
        "paragraphs": [
            "老去將貧買得閑，十層梯下是人間。",
            "忽因送客聞新事，又囑山童緊著關。"
        ],
        "title": "寓北山小閣因事偶作",
        "id": "9c369509-b307-460c-87eb-b2e45608af4c"
    },
    {
        "author": "釋了惠",
        "paragraphs": [
            "夜半見明星，山中添冷話。",
            "脚未出山來，此話行天下。",
            "我觀一切衆生成佛多時，只有你者老子猶欠悟在。"
        ],
        "title": "出山相贊",
        "id": "afbefdc7-3825-4e49-928b-32c74406851e"
    },
    {
        "author": "釋了惠",
        "paragraphs": [
            "噫吁，西來何所圖。",
            "未開花五葉，先壞一莖蘆，秋風吹恨滿江湖。"
        ],
        "title": "達磨贊  其一",
        "id": "4a79e0af-e3c9-484f-b7a2-f33e1608f10a"
    },
    {
        "author": "釋了惠",
        "paragraphs": [
            "西土不拘，東土不管。",
            "口邊落節，臂邊拔本。",
            "自携隻履賦歸歟，脚下至今猶未穩。"
        ],
        "title": "達磨贊  其二",
        "id": "a0b02dcf-24ab-4752-8ee2-5ce06d874f05"
    },
    {
        "author": "釋了惠",
        "paragraphs": [
            "字字不真，句句不實。",
            "真實色身，何處尋覓。",
            "無尋覓處，正觀現前。",
            "菡蓞花香水接天。"
        ],
        "title": "觀音贊",
        "id": "99e52821-4a30-4e8e-8ad2-24de6fa99f34"
    },
    {
        "author": "釋了惠",
        "paragraphs": [
            "不滯聞見而受用聞見，不涉思惟而深入思惟。",
            "一坐至今扶不起，圓通門戶草離離。"
        ],
        "title": "常思惟贊",
        "id": "223f94d1-7694-4fe8-98e1-e03c16cde4d7"
    },
    {
        "author": "釋了惠",
        "paragraphs": [
            "海眼爲香餌，悲心作釣鉤。",
            "魚龍知幾許，貪者自擡頭。"
        ],
        "title": "海眼光贊",
        "id": "9fa14616-a893-4c86-af0e-b33f40bfb5ba"
    },
    {
        "author": "釋了惠",
        "paragraphs": [
            "抱膝踞巖阿，自在特自在。",
            "一線柳梢風，掃浄衆生界。",
            "苦苦，忽然變成雨。"
        ],
        "title": "又",
        "id": "ae9eb7d0-6c2d-4700-9174-b1d196a27eb1"
    },
    {
        "author": "釋了惠",
        "paragraphs": [
            "玉腕指尖新，力能提萬鈞。",
            "上他籃子裏，未必是金鱗。"
        ],
        "title": "又",
        "id": "36d95684-4f64-44e0-8841-0eeefc1fef95"
    },
    {
        "author": "釋了惠",
        "paragraphs": [
            "作獅子吼，震龍王宮。",
            "說者如啞，聽者如聾。",
            "清凉山頂照明月，無垢世界生清風。"
        ],
        "title": "文殊爲龍女說法贊",
        "id": "0a1eab35-dd6e-4ab8-847c-a2ae460c8897"
    },
    {
        "author": "釋了惠",
        "paragraphs": [
            "駕白象王，數黑豆子。",
            "行願不相應，身心不相似。",
            "雖然瓶瀉二千酎，敢保胸中無一字。"
        ],
        "title": "普賢出山相贊",
        "id": "8999754e-37f9-4121-9ba7-d405e3742685"
    },
    {
        "author": "釋了惠",
        "paragraphs": [
            "烏藤橫占閻浮界，鼻孔直撐兜率天。",
            "剛道化身千百億，一身猶自不完全。"
        ],
        "title": "布袋贊",
        "id": "2b9a44c3-5284-4c2f-b959-e0a6cc838553"
    },
    {
        "author": "釋了惠",
        "paragraphs": [
            "布袋沒半邊，烏藤欠一橛。",
            "手指空中底，要且不是佛。",
            "是什麽，咄咄咄。"
        ],
        "title": "又",
        "id": "df5a7317-10ef-4395-b77d-ff0b27da5d6e"
    },
    {
        "author": "釋了惠",
        "paragraphs": [
            "挑起慳囊，慳而不悋。",
            "回頭等一箇人，知是張何李鄭。",
            "且等且等，等到彌勒下生時，或然等得也不定。"
        ],
        "title": "又",
        "id": "02cfda64-6761-47e4-8bf8-fc7f7b977187"
    },
    {
        "author": "釋了惠",
        "paragraphs": [
            "轉腦回頭，百般賣弄。",
            "滯貨只些兒，盡力拽不動。",
            "吽吽，我不信得恁麽鄭重。"
        ],
        "title": "又",
        "id": "eda8adb0-dbd3-4122-82c8-70fdb318d499"
    },
    {
        "author": "釋了惠",
        "paragraphs": [
            "捫腹一笑，笑裏戈矛。",
            "背手牽囊，囊中錐刺。",
            "將謂渠儂有底聱，元來奉化只如此。"
        ],
        "title": "布袋贊",
        "id": "edbd151d-4896-4dec-9189-729ee10fc4c1"
    },
    {
        "author": "釋了惠",
        "paragraphs": [
            "姓孔名聃，字曰瞿曇。",
            "禪道第二，文章第三。",
            "同門同出入，不是我同參。"
        ],
        "title": "三教贊",
        "id": "2caef0b5-95a2-4ffe-9a65-28d70d560f7f"
    },
    {
        "author": "釋了惠",
        "paragraphs": [
            "示疾毗耶方丈，文殊亦難近傍。",
            "看來無藥可醫，只是忌口爲上。"
        ],
        "title": "維摩贊",
        "id": "4623ee83-a707-49e9-8ba8-72b24985fe61"
    },
    {
        "author": "釋了惠",
        "paragraphs": [
            "道箇希有世尊，不知口是禍門。",
            "至今看經未了，立得拄杖生根。"
        ],
        "title": "須菩提贊",
        "id": "bebd4da3-ef97-4e08-ab2e-705a5de937f2"
    },
    {
        "author": "釋了惠",
        "paragraphs": [
            "七軸蓮經，自舒自卷。",
            "嫁人之媒，算人之本。",
            "金沙去後轉風流，幾度桃花春浪暖。"
        ],
        "title": "馬郎婦贊",
        "id": "dc619a9c-be92-4334-8a13-c866224d8012"
    },
    {
        "author": "釋了惠",
        "paragraphs": [
            "應現聲聞身，本身曾不動。",
            "衆身齊說法，平地波濤涌。",
            "此法不知誰解聽，巖谷曉來雲氣重。"
        ],
        "title": "觀音坐巖中并十六羅漢贊",
        "id": "00a72f38-8ff8-47a9-a007-ced97d630fde"
    },
    {
        "author": "釋了惠",
        "paragraphs": [
            "虎怕人心惡，人欺虎太慈。",
            "雖逢賢太守，難打者官司。"
        ],
        "title": "豐干閭丘虎贊",
        "id": "00ac77a0-875e-4b2d-80b6-78e4743233cf"
    },
    {
        "author": "釋了惠",
        "paragraphs": [
            "五臺爲床，峨嵋作枕。",
            "眠似不眠，惺如不惺。",
            "喚起來，三十苕帚柄。"
        ],
        "title": "寒拾贊",
        "id": "056605fe-3589-4300-b0a5-29a30fc53ef5"
    },
    {
        "author": "釋了惠",
        "paragraphs": [
            "亂石當陶泓，千巖作詩軸。",
            "意到句不就，句到意不足。",
            "墨漸消，筆漸禿。",
            "蒼松偃蹇莓苔綠。"
        ],
        "title": "拾得磨墨寒山題巖贊  其一",
        "id": "133369f3-a0bd-474d-8498-4c991d3a41f4"
    },
    {
        "author": "釋了惠",
        "paragraphs": [
            "高興上層巔，斷崖收晚烟。",
            "筆底兩三字，人間千百篇。",
            "心手不相知，石上墨成池。",
            "劫石有消日，此墨無盡時。"
        ],
        "title": "拾得磨墨寒山題巖贊  其二",
        "id": "654aa366-1258-4df7-ae8e-bde818c34dbb"
    },
    {
        "author": "釋了惠",
        "paragraphs": [
            "磨礲分寸工夫，建立針鋒世界。",
            "尚欠些子合尖，且待石頭爛壞。"
        ],
        "title": "磨鍼羅漢贊",
        "id": "d369e4df-d951-4d19-90a2-ad651a6d67ea"
    },
    {
        "author": "釋了惠",
        "paragraphs": [
            "水落方能石露，有心別無用處。",
            "若問佛法如何，日洗鉢盂兩度。"
        ],
        "title": "洗鉢羅漢贊",
        "id": "f10fa784-d400-4173-90fe-568b3250c802"
    },
    {
        "author": "釋了惠",
        "paragraphs": [
            "捏定五十三人性命若一藕絲，擎起百一十城世界如一荷葉。",
            "此未入母胎已前神通，正參見文殊已後時節。",
            "樓閣門前事若何，夜來池沼皆明月。"
        ],
        "title": "善財贊",
        "id": "28cf9273-4f77-466a-9412-ae4ab46ae35e"
    },
    {
        "author": "釋了惠",
        "paragraphs": [
            "人兮不覊，虎兮不縛。",
            "是四憨癡，成一火落。",
            "雖然合眼只一般，也有睡著睡不著。"
        ],
        "title": "四睡贊  其一",
        "id": "a1d63db0-ff13-42ea-bd90-0e2028c27032"
    },
    {
        "author": "釋了惠",
        "paragraphs": [
            "無固無必，挨肩促膝。",
            "人夢不祥，虎夢大吉。",
            "世上有誰知，天台雲羃羃。"
        ],
        "title": "四睡贊  其二",
        "id": "84fa2316-d73d-42ae-b5bc-edfd030bfdd3"
    },
    {
        "author": "釋了惠",
        "paragraphs": [
            "一衲橫肩遮百醜，破處冷風吹不透。",
            "待伊穿線要重聯，金烏已在西山後。"
        ],
        "title": "朝陽穿破衲贊",
        "id": "7b49c842-04bc-4295-ac40-5114d206400f"
    },
    {
        "author": "釋了惠",
        "paragraphs": [
            "破微塵出大經卷，一彈指頃千百遍。",
            "只因錯認月爲燈，至今展卷遮羞面。"
        ],
        "title": "對月了殘經贊  其一",
        "id": "2d301b54-d7c7-4ca5-8f39-a2be2fbfdcfa"
    },
    {
        "author": "釋了惠",
        "paragraphs": [
            "麻線貫竹針，太陽相對面。",
            "通身破綻多，如何補得遍。"
        ],
        "title": "對月了殘經贊  其二",
        "id": "fa9f0daf-abee-4070-9866-6736008fc591"
    },
    {
        "author": "釋了惠",
        "paragraphs": [
            "好念脫空經，不知山月轉。",
            "將謂了多時，猶有者一卷。"
        ],
        "title": "對月了殘經贊  其三",
        "id": "3e087b0d-aae1-47b9-8a77-87be230729e1"
    },
    {
        "author": "釋了惠",
        "paragraphs": [
            "提起臭豬頭，密持清浄戒。",
            "將謂足脂膏，元來少肉菜。",
            "如何出得金華界。"
        ],
        "title": "豬頭和尚贊",
        "id": "006e4f68-aa60-4a82-aedb-626708e8e246"
    },
    {
        "author": "釋了惠",
        "paragraphs": [
            "聖者聖何從，空中柳絮蹤。",
            "豬頭不得喫，遍地扇腥風。"
        ],
        "title": "又",
        "id": "9eadc0ed-b0f5-48f0-8c9f-28eec6985446"
    },
    {
        "author": "釋了惠",
        "paragraphs": [
            "豬頭捧起，全苦全甘。",
            "饑兮不喫，飽而常貪。",
            "大地作柄扇子，難遮滿面羞慚。"
        ],
        "title": "又",
        "id": "a6684226-fca5-42c3-b19e-31dad107b06d"
    },
    {
        "author": "釋了惠",
        "paragraphs": [
            "口中念底，空中寫底。",
            "是何章句，是何宗旨。",
            "人道你轉法華，我道法華轉你。"
        ],
        "title": "言法華贊",
        "id": "3d37fef6-2157-4ca8-a65a-1ddabc1d30de"
    },
    {
        "author": "釋了惠",
        "paragraphs": [
            "喫既不知數，吐亦難數渠。",
            "非圖甜得口，意在五更初。"
        ],
        "title": "鷄骨和尚贊",
        "id": "d76b3d0c-d704-4704-9954-e44b5780b3e7"
    },
    {
        "author": "釋了惠",
        "paragraphs": [
            "屈膝跨牛腰，山遥水更遥。",
            "有詩吟未就，白鷺下溪橋。"
        ],
        "title": "政黄牛贊",
        "id": "75defc42-ee10-428a-912f-d356c8ced3c7"
    },
    {
        "author": "釋了惠",
        "paragraphs": [
            "鐸掩洪鐘，機如掣電。",
            "明頭暗頭，四方八面。",
            "一著得人憎，走入大悲院。"
        ],
        "title": "普化贊",
        "id": "bea14bde-5fe0-4134-88bd-a7b5687c2c8d"
    },
    {
        "author": "釋了惠",
        "paragraphs": [
            "得恁麽自在，得恁麽快活。",
            "古廟當叢林，撈波作衣鉢。",
            "脚頭到處江天闊。"
        ],
        "title": "蜆子和尚贊",
        "id": "0c9ab671-9900-4ad3-aa39-ebf916f6d2a9"
    },
    {
        "author": "釋了惠",
        "paragraphs": [
            "赤手立生涯，都盧一箇蝦。",
            "不從江裏得，樹上摝將來。"
        ],
        "title": "又",
        "id": "f7b1ddc3-6d16-4f4d-86d7-703a1edf025e"
    },
    {
        "author": "釋了惠",
        "paragraphs": [
            "金錫一震，虛空退聽。",
            "百萬雄兵，難破此陣。",
            "一時游戲神通，未免旁觀者哂。"
        ],
        "title": "鄧隠峰贊",
        "id": "ddc926a2-12a1-4d72-a0c0-e6507917af70"
    },
    {
        "author": "釋了惠",
        "paragraphs": [
            "一葉舟離港口，一橈外無可有。",
            "子不知羞，父不覺醜。",
            "醜惡羞慚，萬年不杇。",
            "豈不見黄梅路上數株松，带雨含煙，一似朱涇堤畔柳。"
        ],
        "title": "五祖送六祖渡江并船子接夾山贊",
        "id": "4e95055f-0f27-4b62-8b6b-f120e7f13e05"
    },
    {
        "author": "釋了惠",
        "paragraphs": [
            "恨殺老頭陀，山移恨不磨。",
            "吾今擔頭重，爲汝種松多。"
        ],
        "title": "五祖栽松六祖擔柴贊  其一",
        "id": "4e67dd49-818a-48aa-b5b3-7fe47f323886"
    },
    {
        "author": "釋了惠",
        "paragraphs": [
            "無柄鋤頭，無根松樹。",
            "萬古風規，一肩荷負。",
            "至今夜夜黄梅雨。"
        ],
        "title": "五祖栽松六祖擔柴贊  其二",
        "id": "904c15df-7b2f-4481-b9e4-904de0d0740a"
    },
    {
        "author": "釋了惠",
        "paragraphs": [
            "夯擔不擔柴，通經不識字。",
            "新州路上人，中書堂裏事。",
            "三更月照東禪寺。"
        ],
        "title": "五祖栽松六祖擔柴贊  其三",
        "id": "c8ea03fc-2f67-43c2-b6f6-5af7d9656f85"
    },
    {
        "author": "釋了惠",
        "paragraphs": [
            "一棹綠楊灣，金鱗得處難。",
            "長江深有恨，不合蹈船翻。"
        ],
        "tags": [
            "长江"
        ],
        "title": "船子夾山贊",
        "id": "17e5431a-19e2-4f1d-8c5c-b759fac243ba"
    },
    {
        "author": "釋了惠",
        "paragraphs": [
            "笠雨濕蓑烟，頭陀行已圓。",
            "一橈橫到底，不踏浙江船。"
        ],
        "title": "謝三郎贊",
        "id": "2aa9db50-c870-40ec-8f10-0a604830d440"
    },
    {
        "author": "釋了惠",
        "paragraphs": [
            "箬笠蓑衣，短篷孤艇。",
            "四海一鉤，千江隻影。",
            "不知月在飛猿嶺。"
        ],
        "title": "又",
        "id": "4cc6f296-79d0-44ba-89e6-e686e60cb8b4"
    },
    {
        "author": "釋了惠",
        "paragraphs": [
            "酒肆屠門，街頭市尾。",
            "摇破木鐸，無宮商而暗合宮商。",
            "挑大道漿，雖不醉人而人自醉。",
            "是則是，我問你，不知郴州城中，何似大悲院裏。"
        ],
        "title": "普化泉大道贊",
        "id": "04612a08-7e74-4c73-ab3c-e2ecd2490d6f"
    },
    {
        "author": "釋了惠",
        "paragraphs": [
            "無底籃兒，無柄笊籬。",
            "閑家潑具，賣與阿誰。",
            "自對丹霞呈醜拙，至今羞澀畫蛾眉。"
        ],
        "title": "靈照女贊  其一",
        "id": "8780d6fc-3da2-475a-bfa6-7ae5b4c6d218"
    },
    {
        "author": "釋了惠",
        "paragraphs": [
            "指點誰家子，將呈潑笊籬。",
            "物輕情意重，不使老爺知。"
        ],
        "title": "靈照女贊  其二",
        "id": "66b59aee-f7c6-4c0f-aad5-99a1c158ce28"
    },
    {
        "author": "釋了惠",
        "paragraphs": [
            "松根石上柳陰邊，三箇癡頑一箇顛。",
            "總道繫蛇如伏虎，不知跨犢似乘船。"
        ],
        "title": "四宗風贊",
        "id": "a473bf7f-5aad-4291-8b21-c9ca1cc7c871"
    },
    {
        "author": "釋了惠",
        "paragraphs": [
            "白鷺股邊供大嚼，一蹄涔裏鼓波聲。",
            "三生更待三生後，未許平田路上行。"
        ],
        "title": "四宗風贊",
        "id": "70d215e7-ce4a-45d1-b6e9-26d44c039b6e"
    },
    {
        "author": "釋了惠",
        "paragraphs": [
            "前身後身，坐底立底。",
            "半假半真，全非全是。",
            "只因擡手肆乖張，萬古黄梅如鼎沸。"
        ],
        "title": "五祖再來贊",
        "id": "ff0cf062-7154-483d-b1ca-2b93a2fa8c18"
    },
    {
        "author": "釋了惠",
        "paragraphs": [
            "不作樵夫作碓夫，只將脚力驗精粗。",
            "知佗踏著踏不著，和米和糠到鉢盂。"
        ],
        "title": "六祖贊",
        "id": "2ed50d20-b0d0-4e71-8a05-0a70e662a8c2"
    },
    {
        "author": "釋了惠",
        "paragraphs": [
            "三玄非玄，三要非要。",
            "平地起戈矛，虛空剜孔竅。",
            "誰知未到黄檗山，盡大地人著賊了。"
        ],
        "title": "臨濟贊",
        "id": "d814c09f-0826-4f58-8f69-4174ea318af7"
    },
    {
        "author": "釋了惠",
        "paragraphs": [
            "既不以爵，又不敘齒。",
            "何得過謙，讓之不已。",
            "若謂是臨濟家風，洞上宗旨，笑倒磨光黑交椅。"
        ],
        "title": "大慧宏智揖讓圖贊",
        "id": "51e2f90b-a51a-4a42-a5e5-3440cfff48e7"
    },
    {
        "author": "釋了惠",
        "paragraphs": [
            "靈而不靈，不靈而靈。",
            "鬼不是鬼，神不是神。",
            "訕謗祖宗之魔孽，惑亂男女之妖精。",
            "天童一見便生嗔，未必靈巖肯卜鄰。"
        ],
        "title": "佛鑑和尚",
        "id": "794b9797-167e-4dbb-af62-62ded9a08c6d"
    },
    {
        "author": "釋了惠",
        "paragraphs": [
            "非愚非賢，非親非冤。",
            "渠不在後，我不在先。",
            "共行難行道路，欲了未了因緣。",
            "以松爲誓，後五百年。",
            "咄，再來不直半文錢。"
        ],
        "title": "捨錢建閣深都寺",
        "id": "85a54abd-f047-4427-93e2-a62b6de90ea4"
    },
    {
        "author": "釋了惠",
        "paragraphs": [
            "㑃無討處，强無討處。",
            "剛道太虛空，純是生鐵鑄。",
            "人言養子不及父，殊不知揚子江心有箇郭璞墓。"
        ],
        "title": "小師智潮請贊",
        "id": "f781bca7-cd70-4021-9e35-f8a2a1b0a002"
    },
    {
        "author": "釋了惠",
        "paragraphs": [
            "澤廣藏山，理能伏豹。",
            "父既不慈，子亦不孝。",
            "吉凶影象自分明，不用燒香求卦兆。"
        ],
        "title": "小師智廣請贊",
        "id": "075088b3-2e94-4808-bb9e-2c8fafd483d7"
    },
    {
        "author": "釋了惠",
        "paragraphs": [
            "髮鬅鬙，貌稜層。",
            "沒些火種，剛要傳燈。",
            "破無準之有準，起南能之不能。",
            "有不會佛法者，許伊是箇師僧。",
            "恐人無信，立此爲憑。"
        ],
        "title": "行堂請贊",
        "id": "4c892b0d-d889-4ae8-83e6-a463f5dd6bd6"
    },
    {
        "author": "釋了惠",
        "paragraphs": [
            "入火不燎眉，溺水不濕衣。",
            "目前巇嶮，脚下平夷。",
            "縱移千百步，此節不曾移。"
        ],
        "title": "山行贊",
        "id": "307b980d-6076-4ac4-9531-5939788e1107"
    },
    {
        "author": "釋了惠",
        "paragraphs": [
            "老骨檛，惡冤家。",
            "無面目不聽別人處分，得人憎不堪師位安排。",
            "衲僧要識渠端的，雪瀑千尋瀉斷崖。"
        ],
        "title": "靈峰雪崖長老請贊",
        "id": "4e748ad1-b57c-43ea-8553-cfeed81d15b9"
    },
    {
        "author": "釋了惠",
        "paragraphs": [
            "百煉金色不變，有人要見不得見，有底不願見他面。",
            "不識腕頭力，多於弦上辨。",
            "射透海山千萬重，都來一隻蓬蒿箭。"
        ],
        "title": "僊巖海山長老請贊",
        "id": "f8235814-b627-42ee-ba7c-4af0db2609f2"
    },
    {
        "author": "釋了惠",
        "paragraphs": [
            "雪峯踏者僧不殺，長生扶者僧不起。",
            "可憐一束爛枯藤，狼藉至今愁滿地。"
        ],
        "title": "頌古",
        "id": "37a9b79b-f1cc-4a6c-99a3-963e3fd9ad7b"
    },
    {
        "author": "余玠",
        "paragraphs": [
            "老子也曾來伺候，諸公聊復忍須臾。"
        ],
        "title": "句",
        "id": "eaeb48f9-2bce-43f0-9442-514981a16bc9"
    },
    {
        "author": "湯志道",
        "paragraphs": [
            "攀藤緣絕壑，野鹿場邊去。",
            "鳥銜山果來，落在鹿眠處。"
        ],
        "title": "山行",
        "id": "6ac1377b-558b-4b22-b45d-49f01db55b6b"
    },
    {
        "author": "江萬里",
        "paragraphs": [
            "草際春回殘雪消，强扶衰病傍溪橋。",
            "東風不管梅花落，自釀新黄染柳條。"
        ],
        "title": "梅花  其一",
        "id": "6f513798-dad0-429b-ba72-4e7832f15fd1"
    },
    {
        "author": "江萬里",
        "paragraphs": [
            "牀頭周易用心來，舊卷經年病不開。",
            "到得初冬夢顔子，欠伸俄健起尋梅。"
        ],
        "title": "梅花  其二",
        "id": "a667ebac-a1f5-44d5-819a-6c64f9a9ebb9"
    },
    {
        "author": "江萬里",
        "paragraphs": [
            "結亭臨水似舟中，夜雨瀟瀟亂打篷。",
            "荷葉曉看元不濕，却疑誤聽五更風。"
        ],
        "title": "荷花",
        "id": "12a115e1-e433-4fc8-8459-6d3c44d75c08"
    },
    {
        "author": "江萬里",
        "paragraphs": [
            "萬里爲官徹底清，舟中行止甚分明。",
            "如今若有虧心事，一任碧波深處沉。"
        ],
        "title": "詩退風濤",
        "id": "fd29b495-ea95-415e-bf42-387cb955c28f"
    },
    {
        "author": "江萬里",
        "paragraphs": [
            "瞻彼高山，蒼蒼相繆。",
            "雲舒霞張，谿谷險幽。",
            "鳴鶴在樹，猿猱啾啾。",
            "青松多風，白露已秋。",
            "仙乎曷去，胡不少留。"
        ],
        "title": "道番昜登龍虎",
        "id": "25a8e89e-3d79-42c1-8f41-70dd019a0ad9"
    },
    {
        "author": "江萬里",
        "paragraphs": [
            "農豈猶需我勸農，且從人意卜年豐。",
            "喜聞布穀聲聲急，莫爲催科處處窮。",
            "父老來前吾語汝，官民相近古遺風。",
            "欲知太守樂其樂，樂在田家歡笑中。"
        ],
        "title": "勸農",
        "id": "63edbf70-0a37-48a5-9332-5b70d081fb5d"
    },
    {
        "author": "江萬里",
        "paragraphs": [
            "昨日北風今日强，歸船又過斫柴江。",
            "浮槎却被春流誤，挂在沙頭古柳樁。"
        ],
        "title": "鍾陵歸舟即事",
        "id": "c559ea8f-69f9-4c66-935b-bfb1cd74d626"
    },
    {
        "author": "江萬里",
        "paragraphs": [
            "鑿開風月長生地，占却烟霞不老身。",
            "虛靖當年仙去後，未知丹訣付何人。"
        ],
        "title": "龍虎山",
        "id": "6f8c13cb-afb8-4b4e-9dc1-19f8bf50bb56"
    },
    {
        "author": "江萬里",
        "paragraphs": [
            "與天通處在人和，未有人和天薦瘥。",
            "消息連朝來玉闕，川原滿眼盡銀河。",
            "坡書已得歐公體，力士宜尊太白靴。",
            "人物于今如越雪，欲令慣見不嫌多。"
        ],
        "title": "和瑞雪",
        "id": "b84e72cc-f449-43bb-8293-88b7f7ba9238"
    },
    {
        "author": "江萬里",
        "paragraphs": [
            "去國離家路八千，平生不愛半文錢。",
            "蒼天鑒我無私意，莫使妖禽夜叫冤。"
        ],
        "title": "辟妖禽吟",
        "id": "8c5b3dff-dfcc-4e9d-8f73-3b410bc68970"
    },
    {
        "author": "江萬里",
        "paragraphs": [
            "釣得金鰲休便休，何須垂上釣魚鈎。",
            "昨宵試向江頭望，明月蘆花別是秋。"
        ],
        "title": "嘲元宰相",
        "id": "e232ae0b-49ca-4712-8458-6f9be91aca04"
    },
    {
        "author": "江萬里",
        "paragraphs": [
            "四海衣冠拜九重，聖君在位像飛龍。",
            "遥瞻雉扇雙開處，萬歲齊呼瑞氣濃。"
        ],
        "title": "朝賀",
        "id": "c0709d93-1a25-4ef4-9855-87812d4dcf77"
    },
    {
        "author": "江萬里",
        "paragraphs": [
            "黄鶴樓高倚半天，樓中黄鶴去千年。",
            "檐楹自是留真境，几席何妨得老仙。",
            "雲護山光秋駐馬，日籠江影晝停船。",
            "良工改寫歸圖畫，俯仰令人一慨然。"
        ],
        "title": "題黄鶴樓",
        "id": "661b417d-b5ac-4c98-983b-08613fae1c1e"
    },
    {
        "author": "江萬里",
        "paragraphs": [
            "柯山千仞鬰嶙峋，喜見丹青寫送人。",
            "洞府無人留永日，神仙有路隔重雲。",
            "蒼松白石秋容凈，絕壁懸崖曉勢分。",
            "歸向公庭對真景，却疑人是畫中身。"
        ],
        "title": "柯山圖",
        "id": "6e8e90b5-7c8d-4675-8235-52b826f2f446"
    },
    {
        "author": "江萬里",
        "paragraphs": [
            "不忍驟開還驟落，殷勤含蕊待君來。"
        ],
        "title": "句",
        "id": "b397aeff-25b4-4366-bbec-697e487ac771"
    },
    {
        "author": "高吉",
        "paragraphs": [
            "上山采芳桂，不盈一掬金。",
            "金色容易變，零落傷我心。",
            "欲以遺所思，山遥水沈沈。",
            "微物豈足貴，但感歲月深。"
        ],
        "title": "有所思",
        "id": "7243be80-ce83-4bd6-8fbb-6d2a0ca4bbd3"
    },
    {
        "author": "高吉",
        "paragraphs": [
            "客從暑中來，清風入我戶。",
            "佩带楚蘭香，囊癭湘蘺句。",
            "一笑忘形骸，百年示肺腑。",
            "烹鯉喚麴生，勞苦竹深處。",
            "遠遊焉倀倀，歸夢應栩栩。",
            "回首白雲飛，下有白髮母。",
            "白髮不堪剪，兒去定何所。",
            "頻頻占鵲喜，嗷嗷待烏哺。",
            "去時萱始華，執手淚如雨。",
            "萱華幾飄風，月落啼杜宇。"
        ],
        "title": "胡不歸二首  其一",
        "id": "7809b9db-65b4-40d3-b750-7e54b03d9d9d"
    },
    {
        "author": "高吉",
        "paragraphs": [
            "煢煢蕩子妻，空房守幽獨。",
            "纏綿心緒長，吞聲忍夜哭。",
            "背燈耿孤影，香冷雲幕低。",
            "絕憐屋上烏，替人嗚嗚啼。"
        ],
        "title": "胡不歸二首  其二",
        "id": "5dbc6896-d374-4240-8a64-2ec4082ee9e2"
    },
    {
        "author": "高吉",
        "paragraphs": [
            "墨卿溯源流，甄陶何遠矣。",
            "系出五大夫，殺身成人美。",
            "策勳凌煙閣，繇此著姓氏。",
            "開國從膠東，裂土封黑水。",
            "平生好太玄，握手忘汝爾。",
            "一笑吐奇芬，熏透詩人髓。",
            "磨礲去圭角，耐久堅莫比。",
            "朋來自遠方，陶泓管城子。",
            "傳文章心印，千古盡在是。",
            "我老久絕交，未忘抄錄耳。",
            "種樹書一編，養生論盈紙。",
            "煩卿爲記之，歲晚吾事已。"
        ],
        "title": "試長沙胡邦明墨",
        "id": "e8bd9443-dbfb-4b5a-b44d-4b1a9c4c24b3"
    },
    {
        "author": "高吉",
        "paragraphs": [
            "月朗衆星稀，天高萬籟息。",
            "草露濕秋蟲，悲悽聲唧唧。",
            "隔窗聽鳴機，寒光曙猶織。",
            "微物固催人，尤爲貧女惜。"
        ],
        "title": "秋窗雜興",
        "id": "996dcccc-59c1-4c4b-b770-4c721dc42331"
    },
    {
        "author": "高吉",
        "paragraphs": [
            "塞南月冷烏夜飛，茫茫曠野無枝棲。",
            "防邊夜歌大風起，鐵衣如冰凍不死。",
            "功成那忍乞愛卿，叫閽已獻龜形綺。",
            "錢塘江邊烏欲棲，小卿醉軟紅玉肌。",
            "嚲雲溜簪困未醒，山頭赤烏啄金餠。",
            "春宵恨不長如年，無情銀漏何濺濺，起來一笑花嫣然。"
        ],
        "tags": [
            "钱塘江"
        ],
        "title": "塞南",
        "id": "68a929ce-575e-4143-bf0c-cb36e8787255"
    },
    {
        "author": "高吉",
        "paragraphs": [
            "不跨揚州鶴，來尋快閣鷗。",
            "澄江依舊月，落木幾番秋。",
            "山色橫青眼，交情歎白頭。",
            "一聲何處笛，我欲理歸舟。"
        ],
        "title": "快閣",
        "id": "b3d518ae-717a-4a73-a76d-eff4708f0a20"
    },
    {
        "author": "高吉",
        "paragraphs": [
            "雨肥蔬解甲，坡暖竹添丁。",
            "物態俱自得，人癡終不醒。",
            "獨行寧媿影，真懶遂忘形。",
            "巢燕歸何晚，柴門風爲扃。"
        ],
        "title": "雨肥",
        "id": "e84b0d74-84db-4717-8171-8fc354fb0f8d"
    },
    {
        "author": "高吉",
        "paragraphs": [
            "嘶騎隨鞭尾，詩囊挂杖頭。",
            "好風吹客去，落日啟予愁。",
            "涉水搴沅芷，邀春醉楚樓。",
            "故人如問訊，雲卧懶如鷗。"
        ],
        "title": "送客之楚",
        "id": "f13373ed-bcaf-471f-b3c2-f3f0c47027a6"
    },
    {
        "author": "高吉",
        "paragraphs": [
            "竹好無多箇，江清不覺深。",
            "餘香隨去蝶，軟語愛幽禽。",
            "美景翻成恨，經年不寄音。",
            "長沙一樽酒，得共幾回斟。"
        ],
        "title": "憶瀟湘故人",
        "id": "a0b95536-46be-43e7-b024-814dd4481e04"
    },
    {
        "author": "高吉",
        "paragraphs": [
            "金粟如來佛，拈花微笑時。",
            "煩君修月斧，分我占秋枝。",
            "且約黄香住，莫令青女知。",
            "夜窗清不寐，剩讀幾篇詩。"
        ],
        "title": "覓桂花",
        "id": "a59a4953-d52f-4c72-a6f1-36683491a323"
    },
    {
        "author": "高吉",
        "paragraphs": [
            "庾公陳迹已悠悠，春到江南天盡頭。",
            "依舊冰花照行客，瘴煙原不犯清流。"
        ],
        "title": "庾嶺  其一",
        "id": "a7d1cd8b-72af-44bc-9671-117f46a0ee96"
    },
    {
        "author": "高吉",
        "paragraphs": [
            "江水悠悠去莫追，箇中造道有深機。",
            "我來豈爲觀魚說，人笑無鈎釣傍磯。"
        ],
        "title": "庾嶺  其二",
        "id": "bdba8044-e45b-4cda-b281-ac3f9b3aa451"
    },
    {
        "author": "高吉",
        "paragraphs": [
            "誰爲栖栖魯孔丘，轍環天下果何求。",
            "愛人學道行吾志，束带何傷見督郵。"
        ],
        "title": "讀淵明傳",
        "id": "dec833e8-e10d-4656-bf40-a7c7cb2d7095"
    },
    {
        "author": "高吉",
        "paragraphs": [
            "巫峽秋深景最幽，山嵐潑翠淡烟浮。",
            "看來不復成雲雨，空鎖襄王舊日愁。"
        ],
        "title": "巫山秀麗爲四川之奇觀其一晴",
        "id": "82248dcd-26e2-44b1-aab6-a547ad9ca168"
    },
    {
        "author": "高吉",
        "paragraphs": [
            "識破宮粧色是空，香魂分付與東風。",
            "黑雲潑眼催詩急，著我江頭春暗中。"
        ],
        "title": "墨梅",
        "id": "6c42ca73-d019-4b36-80ab-6c6cdeb7f930"
    },
    {
        "author": "高吉",
        "paragraphs": [
            "參透諸方向上機，瘦藤靠壁倦遊時。",
            "充然有得機之外，口不能言心自知。"
        ],
        "title": "倦遊",
        "id": "b8076e4a-2591-4973-8866-6204bb4b2b26"
    },
    {
        "author": "黄從龍",
        "paragraphs": [
            "芙蓉幻出畫難成，文藻由來屬俊英。",
            "五采曾遺當日夢，百年猶有故山名。",
            "歲寒寥落松筠秀，月夜悲凉猿鶴驚。",
            "惆悵江淹人去遠，載瞻南浦暮雲橫。"
        ],
        "title": "題夢筆山",
        "id": "f06a07b3-d260-42b1-af68-a0961c098b56"
    },
    {
        "author": "李知退",
        "paragraphs": [
            "思昔祥符日，先皇建景靈。",
            "六飛親奠幣，萬國盡來庭。",
            "睹物知全盛，聞聲識典刑。",
            "孤臣腸九折，不忍視斯銘。"
        ],
        "title": "景靈舊鐘",
        "id": "af5d663c-ec12-4cfd-83d2-993f79b993db"
    },
    {
        "author": "李知退",
        "paragraphs": [
            "霽色橫空碧，凉飈透客襟。",
            "縈迴山九鎖，嶄絕石千尋。",
            "愛景心雖切，懷賢意更深。",
            "摩挲舊詩刻，擁鼻獨行吟。"
        ],
        "title": "洞霄宮二首  其一",
        "id": "4f59ca8f-82b4-44f1-b69f-ef752535c123"
    },
    {
        "author": "李知退",
        "paragraphs": [
            "早已飛昇去，人間不記年。",
            "潛龍猶守衛，飛鼠尚蹁躚。",
            "烟鎖棲真洞，雲橫撫掌泉。",
            "徘徊空竟日，令我憶坡仙。"
        ],
        "title": "洞霄宮二首  其二",
        "id": "caa0ad14-668d-4ecb-9975-5e3adc5da57b"
    },
    {
        "author": "李知退",
        "paragraphs": [
            "脫屣繁機後，騎鯨到此山。",
            "一編藏玉笈，千古鎮雪關。",
            "仙仗今雖遠，龍鱗尚欲攀。",
            "凝塵橫御榻，拜起涕應潸。"
        ],
        "title": "昊天道院",
        "id": "1772841a-3b97-4ced-b51a-24fee8569841"
    },
    {
        "author": "孟點",
        "paragraphs": [
            "汙瀆橫鱣鯨，螻蟻得而制。",
            "所據非所容，悲歎生賈誼。",
            "吾疑洛陽叟，所見未超詣。",
            "卷之不能伸，無乃爲形累。",
            "朅來姚江濱，稽首龍山寺。",
            "泓澄尺餘水，龍乃于此憇。",
            "飲之還可小，泥蟠縱兀肆。",
            "乘時大其用，雲行復雨施。",
            "出無而入有，莫得窺其際。",
            "茲龍之爲龍，所以超萬類。",
            "彼哉橫江鯨，舟楫詫吞噬。",
            "莫知屈伸理，已大不可細。",
            "滄溟有時竭，鬐鬛何足恃。",
            "惟龍神以天，不足以跡泥。",
            "洪濤再翻播，勺水或游戲。",
            "江河固所便，岩穴亦可寄。",
            "深潛若終隠，奮迅倏已逝。",
            "小大無定名，變化莫擬議。",
            "吾聞黄面老，法門傳不二。",
            "細能入無閒，大可周天地。",
            "芥子納須彌，妙語言下契。",
            "蟄龍徘徊久，其亦悟此意。"
        ],
        "title": "龍泉山",
        "id": "3c30e093-8a27-4702-9752-699bdcc4aefb"
    },
    {
        "author": "孟點",
        "paragraphs": [
            "阡陌躬行謹邵農，平郊快馬蹴東風。",
            "土膏流潤雨初足，花錦暄晴春正中。",
            "旗陣折旋知路曲，樂聲遞響覺山空。",
            "長官元是扶犁手，樂與耕夫笑語同。"
        ],
        "title": "勸農即事",
        "id": "bfcfae3a-97a3-4e9a-98ac-c4835682e46c"
    },
    {
        "author": "尤煓",
        "paragraphs": [
            "萬籟既寂，一氣孔神。",
            "吸彼沆瀣，沃此肺膺。",
            "至陽之精，天一所生。",
            "欽哉此詞，展也大成。"
        ],
        "title": "題蘇端明書乳泉賦後",
        "id": "c3f119a8-610b-4178-8bca-8311ff309b6e"
    },
    {
        "author": "王琮",
        "paragraphs": [
            "吟僧山北住，又買過湖船。",
            "半日得閑話，一生無此緣。",
            "波光□酒興，竹色带茶烟。",
            "歸路斜陽裏，徐行聽亂蟬。"
        ],
        "title": "北山訪僧晚歸",
        "id": "f3606095-3a62-4d10-b73b-766a2900790d"
    },
    {
        "author": "王琮",
        "paragraphs": [
            "一棹三萬里，何修入窈深。",
            "水痕涵雨意，巖影带秋陰。",
            "雖愧無仙骨，終能長道心。",
            "古人殊錯計，空向海中尋。"
        ],
        "title": "蓬萊",
        "id": "db9bff1b-4cc8-44d4-8877-1dc437797de3"
    },
    {
        "author": "王琮",
        "paragraphs": [
            "近來閑過日，幽事頗相關。",
            "遠樹開晴晝，歸雲當晚山。",
            "宦情隨處薄，詩稿逐時刪。",
            "骨若無仙分，何因住此間。"
        ],
        "title": "讀書樓作",
        "id": "1ab11adb-c657-4dd6-b889-3e4892e74864"
    },
    {
        "author": "王琮",
        "paragraphs": [
            "河陽桃李樹，惆悵不逢春。",
            "官爲吟詩折，家因好客貧。",
            "故山歸去遠，遺像挂來真。",
            "誰向江頭哭，共鄉三數人。"
        ],
        "title": "哭潘令",
        "id": "d9296083-b151-402a-9e18-4b2fc134970e"
    },
    {
        "author": "王琮",
        "paragraphs": [
            "閑携一壺酒，來對雪巖斟。",
            "秋老瀑飛瘦，石寒雲宿深。",
            "坐無僧共話，行有鶴隨琴。",
            "此處儘不俗，令人生隠心。"
        ],
        "title": "三巖",
        "id": "e00b36cd-6ce1-481c-bad9-0d189230041c"
    },
    {
        "author": "王琮",
        "paragraphs": [
            "退食多留此，翛然一散襟。",
            "凉從曉來覺，秋向雨中深。",
            "牆竹侵山色，簷茅雜柳陰。",
            "有誰能載酒，過我共幽尋。"
        ],
        "title": "題獨醒小亭",
        "id": "27128583-9de6-444b-b0c5-61e6b6954333"
    },
    {
        "author": "王琮",
        "paragraphs": [
            "調度如儒素，相門中所難。",
            "一心唯好佛，半世懶求官。",
            "星近緹屏落，墳依宰木寒。",
            "遺恩滿溪麓，魚鳥亦辛酸。"
        ],
        "title": "挽何耐軒",
        "id": "c2f68d17-a022-4ed2-9dc6-c264cc03b03f"
    },
    {
        "author": "王琮",
        "paragraphs": [
            "近來真倦客，怕蹋軟塵紅。",
            "獨向一樓坐，靜觀諸境空。",
            "官河添夜雨，宮樹带秋風。",
            "還憶能吟者，襟期何日同。"
        ],
        "title": "客裏有懷徐太古",
        "id": "12db5146-54f1-4a61-9680-b33d6cc826cf"
    },
    {
        "author": "王琮",
        "paragraphs": [
            "水亭新得月，坐對白蘋洲。",
            "共說一夜話，惜無多日留。",
            "手抄詩許借，口誦呪如流。",
            "最羨同吟處，對床風雨秋。"
        ],
        "title": "與劉天游伯仲夜話霅中戲贈",
        "id": "929e7df8-2a5a-4827-87e4-17163721016e"
    },
    {
        "author": "王琮",
        "paragraphs": [
            "秋風從何來，颯颯入窗牖。",
            "殘鐙耿不寐，照我客顔厚。",
            "故園豈不佳，亦頗興懷否。",
            "黄金桂百樹，碧玉池十畝。",
            "猿鶴響空山，亭臺映疏柳。",
            "觥籌雜野蔌，筆硯得佳友。",
            "愁無彈鵲句，雋有持螯手。",
            "人生行樂耳，功名有時有。",
            "點檢屐幾兩，土苴米五斗。",
            "浩然歸去來，萬事不如酒。"
        ],
        "title": "秋夜有懷醉書十韻",
        "id": "4643ac76-82e4-430c-858d-befde5959a8c"
    },
    {
        "author": "王琮",
        "paragraphs": [
            "清曉離家去路遥，絕憐寒景太蕭條。",
            "松深漸覺風聲緊，雲動還知雪意銷。",
            "沙嘴客擔魚種賣，山頭人拾樹枝燒。",
            "梅華多處誰家酒，斜舞青帘隔小橋。"
        ],
        "title": "城西即事",
        "id": "8f5d65e0-7b2b-467a-8211-2dc035bfa965"
    },
    {
        "author": "王琮",
        "paragraphs": [
            "惠然乘興訪幽棲，細雨冥冥濕杖藜。",
            "七尺身强於鶴瘦，一生心不向人低。",
            "日尋靈藥行寒麓，時有新詩付小奚。",
            "欲解貂金同一醉，酒壚聞只在前溪。"
        ],
        "title": "次韻項君玉",
        "id": "6a0b3494-69f8-4e7b-af18-db3c603a1f36"
    },
    {
        "author": "王琮",
        "paragraphs": [
            "秋山曾是共登臨，感慨蘭亭後視今。",
            "炎熱不過能炙手，笑談未必到知心。",
            "前言衮衮風波去，後約寥寥歲月深。",
            "室邇豈應人自遠，酒盟詩社要重尋。"
        ],
        "title": "答友人",
        "id": "00bfc9eb-a421-4687-aac0-9b8298187260"
    },
    {
        "author": "王琮",
        "paragraphs": [
            "自移藥鼎在床頭，桂玉令人分外愁。",
            "因病始知歸計好，雖貧不向俗人謀。",
            "僧曾带雨來看脈，僕爲傷風懶上樓。",
            "頼有壁間新買畫，寒燈相對兩山秋。"
        ],
        "title": "京華病中",
        "id": "1f49794f-89fa-4827-aa3a-ac335ecc12c4"
    },
    {
        "author": "王琮",
        "paragraphs": [
            "秋來客裏幾蹉跎，醉鋏唯堪浩浩歌。",
            "盛世未應知己少，諸公自是閲人多。",
            "潮生瓜步風猶急，苔滿浯溪石欠磨。",
            "憶昔祖生忠憤後，更無一楫是如何。"
        ],
        "title": "客南徐一首",
        "id": "c3f2ae17-3f06-4b06-a9ce-76f6cbcbbc1b"
    },
    {
        "author": "王琮",
        "paragraphs": [
            "誰憐范叔戀袍寒，猶有徐卿二子看。",
            "大率率中多物忤，相知知到此心難。",
            "最憐風雪分吟筆，安得江山共倚欄。",
            "後夜小窗懷素帖，挑燈應憶我同觀。"
        ],
        "title": "次韻徐獻可兼別重巽",
        "id": "3a39d114-e44b-46f5-8bb2-8a5bc1b9973e"
    },
    {
        "author": "王琮",
        "paragraphs": [
            "使星卿月照淮壖，百萬貔貅飽據鞍。",
            "出處豈無公論在，規模應有後人看。",
            "半年水驛衣猶濕，一紙天箋墨未乾。",
            "事與心違知已異，折梅花別歲之寒。"
        ],
        "title": "代辟客送總卿歸吳",
        "id": "3a1d1b87-057d-40f7-abd4-4b5ad6de6962"
    },
    {
        "author": "王琮",
        "paragraphs": [
            "苦無官況莫來休，羞見傍人說宦遊。",
            "九十日秋蛩共語，兩三夜雨雁供愁。",
            "腐紅只有虛名在，堅白難將實意酬。",
            "驛路梅花歸正好，苦無官況莫來休。"
        ],
        "title": "鄴中書懷",
        "id": "4d2c04a3-b9a2-42dd-9c29-1ec5d6dc6881"
    },
    {
        "author": "王琮",
        "paragraphs": [
            "西臺自是舊相知，來了爲山一簣虧。",
            "入幕雖無多日在，改官已是十年遲。",
            "金閨接武人爭羨，玉牒能文世所奇。",
            "此去錦鄉纔兩宿，仙茅綠景正堪詩。"
        ],
        "title": "喜趙居父赴班",
        "id": "63341746-39a6-4651-8752-d98eae4031cc"
    },
    {
        "author": "王琮",
        "paragraphs": [
            "秋滿闌干晚共憑，殘烟衰草最關情。",
            "西風吹起江心浪，猶作當時擊楫聲。"
        ],
        "title": "題多景樓",
        "id": "988e541d-9a66-4440-a21d-a033711cd850"
    },
    {
        "author": "王琮",
        "paragraphs": [
            "落落廟碑摹瘞鶴，陰陰宰木宿神鴉。",
            "可憐寶劍凌雲氣，散作金燈滿地花。"
        ],
        "title": "漢荆王墓",
        "id": "a638ad1d-4086-42b2-8690-3165195a1227"
    },
    {
        "author": "王琮",
        "paragraphs": [
            "小槽停溜務廳閑，幕府文書省却難。",
            "竟日裴回無俗意，祇因竹外有秋山。"
        ],
        "title": "獨醒午坐",
        "id": "fab22fd5-7333-4e15-a337-a720306b7922"
    },
    {
        "author": "王琮",
        "paragraphs": [
            "經年客食向京華，懶對春風祇憶家。",
            "覺道近來全俗了，略無一語及梅花。"
        ],
        "title": "旅興",
        "id": "1c2623fe-8007-46b8-aa1c-c0a3f35be072"
    },
    {
        "author": "王琮",
        "paragraphs": [
            "范甑欲塵貧亦甚，陶腰未折計何如。",
            "小窗獨對蕭蕭雨，臨得唐人乞米書。"
        ],
        "title": "客中從厚祿故人乞米",
        "id": "aeedcbd6-e39d-4f24-b06f-60fd7ed59b61"
    },
    {
        "author": "王琮",
        "paragraphs": [
            "寂寞梅花處士墳，竹圍巖脚一泉深。",
            "隃瞻翠輦曾遊處，水鑰年年護綠陰。"
        ],
        "title": "舟過孤山",
        "id": "7f5b578f-7ce0-4893-a658-87b82e03e3dc"
    },
    {
        "author": "王琮",
        "paragraphs": [
            "落葉闌干小立時，諸公慨想到腰圍。",
            "但知官餠堪爲餌，不識人間有釣磯。"
        ],
        "title": "秘省金魚池一首",
        "id": "9d3ef1a6-db85-4421-9e69-406720d2c492"
    },
    {
        "author": "王琮",
        "paragraphs": [
            "旗彩斜飛一命輕，舟人却立萬舟迎。",
            "不應當日將軍事，猶到如今氣未平。"
        ],
        "tags": [
            "钱塘江"
        ],
        "title": "觀潮",
        "id": "681fb379-fb61-4538-a3f8-8afaab070b4b"
    },
    {
        "author": "王琮",
        "paragraphs": [
            "共約湖邊喚短蓬，曉來何事雨兼風。",
            "山林只合閑人到，不入時官眼界中。"
        ],
        "title": "獻可約遊北山阻雨",
        "id": "67d8180e-fb57-487b-833c-70e2fad8d0e8"
    },
    {
        "author": "王琮",
        "paragraphs": [
            "十千呼酒醉長安，猶記年時客裏歡。",
            "有約南山南畔去，只挑野菜當春槃。"
        ],
        "title": "立春有懷",
        "id": "1db6d2e6-7e41-445a-80d8-a773b7d01846"
    },
    {
        "author": "王同祖",
        "paragraphs": [
            "鼓吹喧喧月色新，天街燈火夜通晨。",
            "玉皇不賜傳柑宴，散與千門萬戶春。"
        ],
        "title": "京城元夕",
        "id": "d34a9355-4f55-42da-bc6d-64f0f10dfdfe"
    },
    {
        "author": "王同祖",
        "paragraphs": [
            "長安三月又三日，繡轂狨鞍富貴家。",
            "笙鼓喧天蘭棹穩，賣花聲裏夕陽斜。"
        ],
        "title": "湖上  其一",
        "id": "3d1c6d91-b280-4ae7-831b-27b6e74ec44b"
    },
    {
        "author": "王同祖",
        "paragraphs": [
            "偶出城來日未西，百花叢底草萋萋。",
            "游人過盡歸來晚，行遍蘇公十里堤。"
        ],
        "title": "湖上  其二",
        "id": "353607f6-4781-469e-bae7-95624fe86c40"
    },
    {
        "author": "王同祖",
        "paragraphs": [
            "千金難買是心知，誰遣相親又語違。",
            "楊柳若知行客恨，不教飛絮撲春衣。"
        ],
        "title": "送客",
        "id": "4933bd79-0878-4407-9fb0-380243d8b6cd"
    },
    {
        "author": "王同祖",
        "paragraphs": [
            "金殿重重晝不開，盤窠蒼柏兩行栽。",
            "角門東畔瞻宸几，仙仗曾迎翠輦來。"
        ],
        "title": "太乙宮即事  其一",
        "id": "9b44ee54-201c-4103-bc3a-c91d133674db"
    },
    {
        "author": "王同祖",
        "paragraphs": [
            "綠陰密處著危亭，佳氣葱葱王武林。",
            "一片紅塵飛不入，杜鵑啼處白雲深。"
        ],
        "title": "太乙宮即事  其二",
        "id": "0face657-feeb-4abd-85b7-3077634d4300"
    },
    {
        "author": "王同祖",
        "paragraphs": [
            "靜夜孤燈人未眠，等閑行過內門前。",
            "一聲唱徹連珠喏，碧月朱欄綠柳邊。"
        ],
        "title": "夜步內門",
        "id": "ed7a066b-cc93-46fe-82c6-b24ac41f1128"
    },
    {
        "author": "王同祖",
        "paragraphs": [
            "壯心如鐵氣填膺，萬里中原尚虜塵。",
            "一枕西風兩行淚，封疆誰是死綏人。"
        ],
        "title": "時事感懷  其一",
        "id": "3df238b2-d8dc-49a2-bb3c-7eb1d275f4de"
    },
    {
        "author": "王同祖",
        "paragraphs": [
            "羽書昨夜下長安，胡騎駸駸犯蜀關。",
            "愁殺閨中年少婦，朝朝空望戍夫還。"
        ],
        "title": "時事感懷  其二",
        "id": "08e6b1cb-0eb2-449b-9699-916bbf5ece27"
    },
    {
        "author": "王同祖",
        "paragraphs": [
            "襄州蹀血荆州亂，千里金湯狐兔憑。",
            "未定樊城關羽死，漢民何日見中興。"
        ],
        "title": "時事感懷  其三",
        "id": "021c0d5a-b844-4f36-9882-d5077183fd30"
    },
    {
        "author": "王同祖",
        "paragraphs": [
            "蜀又交侵淮又危，江湖風浪沸潢池。",
            "連朝雲氣濃於墨，想是英雄血戰時。"
        ],
        "title": "時事感懷  其四",
        "id": "0f8317c7-c95c-4b4e-b10a-03f57dfaed24"
    },
    {
        "author": "王同祖",
        "paragraphs": [
            "世變無窮客恨長，欄干遍倚怕斜陽。",
            "滿籬黄菊無心看，付與游蜂自在忙。"
        ],
        "title": "晚秋",
        "id": "5e4eb46f-54c3-4932-9d4b-f5b072e3a030"
    },
    {
        "author": "王同祖",
        "paragraphs": [
            "中辛㫝吉建齋壇，宰相前期誓百官。",
            "尊祖敬宗天子孝，儀文莫作等閑看。"
        ],
        "title": "明堂觀禮雜詠十三首 尚書省觀涖誓",
        "id": "78577f3a-b205-496c-9cae-c67c4e03abd9"
    },
    {
        "author": "王同祖",
        "paragraphs": [
            "百官常服拱端門，丹鳳銜書下九閽。",
            "宰相近前宣授了，齊班舞蹈謝君恩。"
        ],
        "title": "明堂觀禮雜詠十三首 端門觀習肆赦儀 其一",
        "id": "2bd0b01b-754d-4bbe-9bb8-01b8bb7248dd"
    },
    {
        "author": "王同祖",
        "paragraphs": [
            "兩邊黄幕護朱簷，中貴當頭候捲簾。",
            "扶起金雞爭搶取，要教天表庶民瞻。"
        ],
        "title": "明堂觀禮雜詠十三首 端門觀習肆赦儀 其二",
        "id": "35b51985-99e2-4330-b1b5-5e9f4cfaf975"
    },
    {
        "author": "王同祖",
        "paragraphs": [
            "金甲重矛兩內臣，階前對立氣英英。",
            "巡更場內知誰問，聽得傳呼宰相名。"
        ],
        "title": "明堂觀禮雜詠十三首 車駕宿太廟",
        "id": "d42b5f1f-9d82-46b3-bedb-834e0ba8ecb5"
    },
    {
        "author": "王同祖",
        "paragraphs": [
            "瑞靄祥雲傍曉開，九重法駕太宮迴。",
            "一聲靜蹕千官肅，衛士傳呼御座來。"
        ],
        "title": "明堂觀禮雜詠十三首 車駕回太廟",
        "id": "a3cde1b4-df59-413d-8fdb-c2668cbdabea"
    },
    {
        "author": "王同祖",
        "paragraphs": [
            "風不停雲月更清，千門繡幕笑歌聲。",
            "御營巡檢無拘束，走馬天街夜達明。"
        ],
        "title": "明堂觀禮雜詠十三首 天街夜步",
        "id": "2c1c74e5-c10b-4262-a908-3de078af5ed0"
    },
    {
        "author": "王同祖",
        "paragraphs": [
            "青帷朱簴柳陰旁，玉磬金鍾列兩行。",
            "輦路旋添泥細細，雞竿揭處瑞雲黄。"
        ],
        "title": "明堂觀禮雜詠十三首 內前",
        "id": "e8c58779-30c4-4203-ade6-2ecf44449c59"
    },
    {
        "author": "王同祖",
        "paragraphs": [
            "星斗中天夜向晨，寸雲不點月華明。",
            "六飛過盡燈如晝，宮漏遲遲報五更。"
        ],
        "title": "明堂觀禮雜詠十三首 和寧門觀駕",
        "id": "32c2caa6-5c43-4ba1-8d16-1b092b26a1c6"
    },
    {
        "author": "王同祖",
        "paragraphs": [
            "九重夙夜畏天威，何事晴明一夕非。",
            "不放明堂大朝賀，盡拋坊樂獨行歸。"
        ],
        "title": "明堂觀禮雜詠十三首 肆赦",
        "id": "9b4d4885-b89b-46ab-aba4-a3ebb14efb87"
    },
    {
        "author": "王同祖",
        "paragraphs": [
            "聖皇宗祀懷多福，恭謝回來看带花。",
            "柷敔笙鏞齊合奏，舉頭更見日光華。"
        ],
        "title": "明堂觀禮雜詠十三首 觀景靈宮恭謝 其一",
        "id": "b9f4343f-eb31-464f-86e4-37865cc3cac1"
    },
    {
        "author": "王同祖",
        "paragraphs": [
            "膳羞進徹靜無譁，宰執齋宮坐賜茶。",
            "不比常朝添覆奏，報來除目十餘家。"
        ],
        "title": "明堂觀禮雜詠十三首 觀景靈宮恭謝 其二",
        "id": "def8419b-d9a1-42f1-bdb1-a4ca0c446f31"
    },
    {
        "author": "王同祖",
        "paragraphs": [
            "回龍橋上望龍顔，毅采英英仰視難。",
            "須信吾皇自神武，何憂中國不尊安。"
        ],
        "title": "明堂觀禮雜詠十三首 回龍橋望駕 其一",
        "id": "c6a485e6-3820-44c9-b186-67d89a69e6b6"
    },
    {
        "author": "王同祖",
        "paragraphs": [
            "兩行衛士錦宮袍，萬歲聲長徹九臯。",
            "過盡羽旄風細細，彩雲不動御爐高。"
        ],
        "title": "明堂觀禮雜詠十三首 回龍橋望駕 其二",
        "id": "4347f655-7ba0-400b-a69e-239b960fb32a"
    },
    {
        "author": "王同祖",
        "paragraphs": [
            "獨上危樓望落暉，昏鴉歸處遠烟微。",
            "湖光洗得秋容凈，爭奈江南雁又飛。"
        ],
        "title": "晚秋登樓  其一",
        "id": "03d22e5b-5ca0-46ed-af03-667a31f800a8"
    },
    {
        "author": "王同祖",
        "paragraphs": [
            "讀罷黄庭倦倚樓，亂雲挾雨過湖頭。",
            "年來無復登臨思，閑撚黄花送暮秋。"
        ],
        "title": "晚秋登樓  其二",
        "id": "8352404f-bc0e-49e8-8302-0e272557106c"
    },
    {
        "author": "王同祖",
        "paragraphs": [
            "蕭蕭疏雨逐斜風，三兩歸鴉暮靄中。",
            "看到菊花無可看，一年秋事又成空。"
        ],
        "title": "觀雨",
        "id": "d25adb22-dd86-4ee8-97fd-a33fac3f761b"
    },
    {
        "author": "王同祖",
        "paragraphs": [
            "歲云暮矣始成行，珍重劉公半月程。",
            "四海干戈風物改，亂離時節別離輕。"
        ],
        "title": "送劉方石歸旴江  其一",
        "id": "3d6b5e8f-7fb4-4c3e-bb32-2fe4054973bd"
    },
    {
        "author": "王同祖",
        "paragraphs": [
            "昨日新聞未忍聽，憂時贏得鬢毛星。",
            "歸休高卧西江上，祗恐川原草木腥。"
        ],
        "title": "送劉方石歸旴江  其二",
        "id": "9adcea7c-d08d-49da-a128-07efea296e20"
    },
    {
        "author": "王同祖",
        "paragraphs": [
            "明日須知子遂行，一燈對語過三更。",
            "離魂已逐歌聲斷，清夢空隨夜雨生。"
        ],
        "title": "與月船周君話別  其一",
        "id": "a2d2ac7f-6195-4cd3-b959-a7a8f0b50a35"
    },
    {
        "author": "王同祖",
        "paragraphs": [
            "鴨爐烟冷夜窗寒，著盡冬衣尚怯單。",
            "忽憶故人千里別，雁賫芳恨度扶欄。"
        ],
        "title": "與月船周君話別  其二",
        "id": "b94666cf-e793-4762-84e8-514d57f9f014"
    },
    {
        "author": "王同祖",
        "paragraphs": [
            "一夜霜風動地寒，塞垣火未報平安。",
            "嫦娥亦带傷心色，爲照征人尚抱鞍。"
        ],
        "title": "霜風",
        "id": "3207bd76-93c7-435f-be21-eb0c6e4e8286"
    },
    {
        "author": "王同祖",
        "paragraphs": [
            "獨對寒燈客夢孤，數聲征雁下平蕪。",
            "古今多少難言事，笑指梅花解語無。"
        ],
        "title": "夜坐  其一",
        "id": "42f2d971-38db-4048-9015-ca8fa56e258b"
    },
    {
        "author": "王同祖",
        "paragraphs": [
            "坐到中宵未忍眠，祗今身世兩茫然。",
            "悲歡轉眼俱陳迹，休對寒燈說舊年。"
        ],
        "title": "夜坐  其二",
        "id": "88ba1d8f-655b-4c4f-879e-4d33e9352b94"
    },
    {
        "author": "王同祖",
        "paragraphs": [
            "匝地陰風黯淡天，怯寒時候只宜眠。",
            "氈裘羔酒非吾事，自碾新茶和雪煎。"
        ],
        "title": "寒夜  其一",
        "id": "718d4578-b1ae-4dbb-9683-9bac73eb779e"
    },
    {
        "author": "王同祖",
        "paragraphs": [
            "風收雲捲月當天，獨立中庭思悄然。",
            "市井不知邊塞事，嗚嗚鼓吹樂新年。"
        ],
        "title": "寒夜  其二",
        "id": "b19a85b0-1c94-41d8-93b4-f834804f721b"
    },
    {
        "author": "王同祖",
        "paragraphs": [
            "憶君夜夜看燈花，暗數歸期未到家。",
            "兒女團欒生計足，還知邊塞走胡沙。"
        ],
        "title": "寄詩人  其一",
        "id": "88df81f5-8fc6-479a-bf0b-72a013f9c8f2"
    },
    {
        "author": "王同祖",
        "paragraphs": [
            "恰回午枕自華胥，忽得周郎一紙書。",
            "江上春風能幾日，莫教門外柳蕭疏。"
        ],
        "title": "寄詩人  其二",
        "id": "f5940a78-ab00-4f2f-b89f-21311f54631a"
    },
    {
        "author": "王同祖",
        "paragraphs": [
            "中使傳宣內裏來，輔臣拜飲九霞杯。",
            "君王萬歲三邊靜，壽域先從塞北開。"
        ],
        "title": "觀錫宴宣勸",
        "id": "d68d8308-c9ac-4370-b45b-ba7cbe404b40"
    },
    {
        "author": "王同祖",
        "paragraphs": [
            "錢塘門外買湖船，霧氣衝雲水接天。",
            "只有蘇堤金線柳，半籠早日半籠烟。"
        ],
        "title": "湖上早行",
        "id": "09d5faba-976b-4871-afcc-e63f7e9bd7b9"
    },
    {
        "author": "王同祖",
        "paragraphs": [
            "恰則晴明天又陰，霜風如劍二毛侵。",
            "淮城夜雪深多少，不見擒吳奏捷音。"
        ],
        "title": "陰夕",
        "id": "512d1f22-9e17-4af9-91b8-21d780b485d7"
    },
    {
        "author": "王同祖",
        "paragraphs": [
            "矻矻窮年漫逐名，不知七日換新正。",
            "困人天氣濃於酒，頼有梅花喚眼醒。"
        ],
        "title": "歲晚即事",
        "id": "2863f3f7-2137-40a5-b2e3-8ec9708529d9"
    },
    {
        "author": "王同祖",
        "paragraphs": [
            "一夜東風換斗杓，千門曉色雪初消。",
            "君王已奏平淮雅，猶自謙沖免會朝。"
        ],
        "title": "元日  其一",
        "id": "08f98861-3828-41b6-a247-89949651dcfb"
    },
    {
        "author": "王同祖",
        "paragraphs": [
            "雲集衣冠拜紫宸，榻前除目報來真。",
            "君恩先到宮門柳，占得人間第一春。"
        ],
        "title": "元日  其二",
        "id": "a0430dc3-89e2-4e12-8f49-59fb9789d073"
    },
    {
        "author": "王同祖",
        "paragraphs": [
            "五更三點內門開，御路傳呼宰相來。",
            "天子未明思政理，退朝常是過辰牌。"
        ],
        "title": "觀宰相早朝",
        "id": "2578bdce-ec63-46b6-a26d-bdc72b86b337"
    },
    {
        "author": "王同祖",
        "paragraphs": [
            "廉纖霧雨四山昏，寂寂茅簷半掩門。",
            "客裏不知今日社，偶過野廟見分膰。"
        ],
        "title": "春社",
        "id": "1b2050cc-c15d-4c89-84b4-b2b193436da2"
    },
    {
        "author": "王同祖",
        "paragraphs": [
            "春愁如織雨如麻，倦倚吟窗拾落花。",
            "坐不忍眠心似醉，悠悠身世在天涯。"
        ],
        "title": "雨意  其一",
        "id": "62adb4fd-99c0-40a8-bd3b-d4c0e3fa5bac"
    },
    {
        "author": "王同祖",
        "paragraphs": [
            "曀曀重陰晝不分，歸鴉林裏認黄昏。",
            "人間春信知多少，但覺輕寒入夢魂。"
        ],
        "title": "雨意  其二",
        "id": "4c22c9a3-a596-458f-ab23-6f01f33740f4"
    },
    {
        "author": "王同祖",
        "paragraphs": [
            "兩桁垂楊護九重，翠眉羞畫舊隋宮。",
            "柔條似怕君恩重，低拂朱欄舞曉風。"
        ],
        "title": "內前  其一",
        "id": "c3b1ad12-a5d9-4f20-8445-fadbbb99cda6"
    },
    {
        "author": "王同祖",
        "paragraphs": [
            "麗正門開曉色鮮，萬絲綠柳御溝邊。",
            "禁中恐有題紅怨，不放涓流出內前。"
        ],
        "title": "內前  其二",
        "id": "2ba72dc2-735c-4106-af76-53e1ba395718"
    },
    {
        "author": "王同祖",
        "paragraphs": [
            "小立危樓望眼遥，晚烟淡處見湖橋。",
            "梅花落盡寒猶力，留得東風候柳條。"
        ],
        "title": "小立",
        "id": "681cbe59-203b-4b9e-b5e1-f1b8a737c655"
    },
    {
        "author": "王同祖",
        "paragraphs": [
            "湖頭春水千丈碧，湖堤嫋柳不盈尺。",
            "唱歌女兒棹船回，驚起沙鷗對對立。"
        ],
        "title": "湖上",
        "id": "81d8c5aa-a7b8-4384-ad4d-5c6034800d31"
    },
    {
        "author": "王同祖",
        "paragraphs": [
            "蕭蕭疏雨點孤蓬，舟子招呼語順風。",
            "小麥青青春恰半，一犂江上看田翁。"
        ],
        "title": "廟山道中",
        "id": "f8431ec2-c85e-4235-91ec-782bc116df67"
    },
    {
        "author": "王同祖",
        "paragraphs": [
            "迢迢清夜靜無譁，月色千門噪亂鴉。",
            "坐久忽驚寒力重，不知殘雪在梅花。"
        ],
        "title": "春日雜興  其一",
        "id": "3348d397-d879-4da9-91da-aa0a3ce0479d"
    },
    {
        "author": "王同祖",
        "paragraphs": [
            "粉牆紅杏半離披，春滿人間花自知。",
            "幽鳥不言如有思，等閑飛上海棠枝。"
        ],
        "title": "春日雜興  其二",
        "id": "d286d3f2-0c8e-47ef-a2af-fe8d90c9bf5f"
    },
    {
        "author": "王同祖",
        "paragraphs": [
            "輕寒漠漠雨霏霏，春院人閑半掩扉。",
            "風力不知多幾許，出門只見杏花飛。"
        ],
        "title": "春日雜興  其三",
        "id": "674f1ef8-7535-4832-a522-4e926cc10a8c"
    },
    {
        "author": "王同祖",
        "paragraphs": [
            "百花時節燕鶯忙，晝日如年懶課香。",
            "午枕夢回人悄悄，一聲啼鳥傍斜陽。"
        ],
        "title": "春日雜興  其四",
        "id": "b1ebc6c3-f357-46ec-ba25-39d7e2408a99"
    },
    {
        "author": "王同祖",
        "paragraphs": [
            "清明過了柳花飛，簾外萋萋草正肥。",
            "喚起惜春情緒處，空山殘月杜鵑啼。"
        ],
        "title": "春日雜興  其五",
        "id": "5bd07185-b03a-47a2-97aa-4917d1e9e8e1"
    },
    {
        "author": "王同祖",
        "paragraphs": [
            "萬水千山霽色新，臨風一葦捷於神。",
            "羊裘灘下休停棹，聞說狂奴解笑人。"
        ],
        "title": "嚴陵舟中",
        "id": "5f6e0dd0-be46-4b9d-9afa-4883237fc5ce"
    },
    {
        "author": "王同祖",
        "paragraphs": [
            "牧牛童子坐田頭，摘草簪花兩兩謳。",
            "路繞青山山繞澗，殘蟬夕照澹於秋。"
        ],
        "title": "郊行  其一",
        "id": "c6cca2e2-a09c-4757-a074-6aeffbdcb055"
    },
    {
        "author": "王同祖",
        "paragraphs": [
            "火雲散盡晚風凉，曲澗流空草自長。",
            "蠶箔成絲秧貼水，數聲布穀爲誰忙。"
        ],
        "title": "郊行  其二",
        "id": "1ca3be78-e068-4008-84d1-e439a3c6a2ed"
    },
    {
        "author": "王同祖",
        "paragraphs": [
            "破午幽禽驚客夢，隔窗疏雨喚離愁。",
            "浮雲得喪知何益，早悟莊周蝶夢休。"
        ],
        "title": "午窗",
        "id": "4b1a30b7-a5fa-4ae2-9fc5-d5d1450e7c42"
    },
    {
        "author": "王同祖",
        "paragraphs": [
            "終日長廊獨自行，幻身未信一絲輕。",
            "自家心緒忡忡急，枉恨鄰牆搗練聲。"
        ],
        "title": "獨行",
        "id": "0252fff2-699c-462d-a9e6-638bdcd4c79d"
    },
    {
        "author": "王同祖",
        "paragraphs": [
            "晚趁凉颸上小樓，忽看梧葉始驚秋。",
            "悲懷無奈狂風雨，數盡歸鴉懶轉頭。"
        ],
        "title": "初秋",
        "id": "ec2fd2be-49ce-407e-be10-d2acabe13d92"
    },
    {
        "author": "王同祖",
        "paragraphs": [
            "西風吹我上層樓，千載興亡逝水流。",
            "數點鴉歸江浦晚，一聲雁過塞垣秋。"
        ],
        "title": "晚登層樓",
        "id": "0ca4ee21-12d8-4133-bba1-8ad8e38188e1"
    },
    {
        "author": "王同祖",
        "paragraphs": [
            "行闕千重鎖暮烟，山如洛邑水如瀍。",
            "黄塵障斷中原路，忍立橋頭聽杜鵑。"
        ],
        "title": "天津橋",
        "id": "94dab389-cfe2-4609-b069-9281716e7a07"
    },
    {
        "author": "王同祖",
        "paragraphs": [
            "晚驅羸馬出東城，過盡三崗路却平。",
            "村店夜深人語靜，隔橋風遞暗潮聲。"
        ],
        "title": "晚出昇州門",
        "id": "0a1aae61-e0d2-4e4c-b180-f12109b8ca20"
    },
    {
        "author": "王同祖",
        "paragraphs": [
            "晚風來候過淮舟，閑上南徐多景樓。",
            "落日寒城伴荒草，江南人指是瓜洲。"
        ],
        "title": "京口",
        "id": "5ea64833-02fd-4d03-bb49-5052624f4acd"
    },
    {
        "author": "王同祖",
        "paragraphs": [
            "斷橋流水涵虛碧，遠岸空山鎖晚青。",
            "勒馬爲看溪畔景，森森古木暗長汀。"
        ],
        "title": "道間晚景",
        "id": "5e09ae94-b2eb-418d-a0a4-91e4f25a7e9f"
    },
    {
        "author": "王同祖",
        "paragraphs": [
            "匆匆歲月爲誰忙，靜倚梅窗到夕陽。",
            "老菊不知秋已去，晚風時送短籬香。"
        ],
        "title": "題鄭雲谷梅窗  其一",
        "id": "a6194d72-6d51-4a66-b55e-71aa4978ddbf"
    },
    {
        "author": "王同祖",
        "paragraphs": [
            "愛梅來訪小春花，閑卧雲房避俗譁。",
            "喚醒昏昏塵世夢，旋移石鼎煮新茶。"
        ],
        "title": "題鄭雲谷梅窗  其二",
        "id": "883fb829-3b95-458c-92f6-2a9d65df8de0"
    },
    {
        "author": "王同祖",
        "paragraphs": [
            "撥盡寒灰恨轉添，不知片雪點疏簾。",
            "梅花帳冷爐烟歇，架上黄庭信手拈。"
        ],
        "title": "歲晚雜興  其一",
        "id": "29ac5c11-6f71-409c-abe8-f49f30585538"
    },
    {
        "author": "王同祖",
        "paragraphs": [
            "時勢危棋局轉低，丈夫有志竟何爲。",
            "優游輸與田家樂，問著朝廷事不知。"
        ],
        "title": "歲晚雜興  其二",
        "id": "d1e0fc45-b952-4e33-a8a3-cf5cab0a2c18"
    },
    {
        "author": "王同祖",
        "paragraphs": [
            "雨雪霏霏歲又除，鯉庭目斷數行書。",
            "銷金帳下羊羔酒，便學粗人也不如。"
        ],
        "title": "歲晚雜興  其三",
        "id": "d51d6dc3-00a7-464d-9338-b1828255d6d1"
    },
    {
        "author": "王同祖",
        "paragraphs": [
            "五更三點造轅門，了却文書日欲昏。",
            "出入戴星吾豈憚，要須一飯不忘恩。"
        ],
        "title": "夏日金陵制幕即事  其一",
        "id": "dc7967a9-a954-44b2-b4ba-099f69bc23e7"
    },
    {
        "author": "王同祖",
        "paragraphs": [
            "早來留得氣清明，吏捧軍書課日程。",
            "秉燭攙先書押了，閑欹凉枕數殘更。"
        ],
        "title": "夏日金陵制幕即事  其二",
        "id": "7f862b9e-3280-464a-bd22-3a8da397e260"
    },
    {
        "author": "王同祖",
        "paragraphs": [
            "荷花池畔竹凉，一枕閑消夏日長。",
            "燎過水沉天正午，旋移小艇採蓮房。"
        ],
        "title": "夏日金陵制幕即事  其三",
        "id": "e209ce5a-f074-4f15-a1ac-5e30a19206ce"
    },
    {
        "author": "王同祖",
        "paragraphs": [
            "幕府人才不在多，同寅難得是恭和。",
            "一堂賓主春風裏，剩有工夫到切磋。"
        ],
        "title": "夏日金陵制幕即事  其四",
        "id": "91b1ef6f-7244-4159-b4bb-09909a410f13"
    },
    {
        "author": "王同祖",
        "paragraphs": [
            "入夏邊烽漸報安，不妨拄笏共觀山。",
            "西風易把江濤湧，整暇規摹肯放閑。"
        ],
        "title": "夏日金陵制幕即事  其五",
        "id": "bcecb025-51fe-4258-8cbb-b6e56026eff6"
    },
    {
        "author": "王同祖",
        "paragraphs": [
            "翠蓋亭亭映玉裳，臨風𢔄彴暗飄香。",
            "六郎正被繁華困，不愛濃妝愛淡妝。"
        ],
        "title": "郡圃觀白蓮  其一",
        "id": "9061eea7-5bcf-4acb-9f8c-3453318e2927"
    },
    {
        "author": "王同祖",
        "paragraphs": [
            "嬌羞處子臨妝後，淡浄佳人出浴時。",
            "無語倚欄如有恨，生嫌別岸污臙脂。"
        ],
        "title": "郡圃觀白蓮  其二",
        "id": "f2d4699d-d2a7-44e9-b318-fcd058987194"
    },
    {
        "author": "王同祖",
        "paragraphs": [
            "掩晝嬌春歛恨濃，蓮包欲實又成空。",
            "都緣不肯爲雲雨，開落非關一夜風。"
        ],
        "title": "郡圃觀白蓮  其三",
        "id": "fafb62da-2480-409f-a0d6-174621e23c3b"
    },
    {
        "author": "王同祖",
        "paragraphs": [
            "採菱人散夕陽收，冷落西溪風露頭。",
            "飛入白鷗花一色，暗香來處月如鈎。"
        ],
        "title": "郡圃觀白蓮  其四",
        "id": "990aa886-f6b6-4d94-b000-bd6983ac6541"
    },
    {
        "author": "王同祖",
        "paragraphs": [
            "泰華根株本一同，何分白白與紅紅。",
            "半池只怕霜風倒，輸與蒼顔百丈松。"
        ],
        "title": "郡圃觀白蓮  其五",
        "id": "fa3aac89-8d31-40c5-85c1-e361784c209b"
    },
    {
        "author": "王同祖",
        "paragraphs": [
            "幕府秋來事更多，夜深猶自擬諸窠。",
            "平安號火新來急，虜騎連宵已渡河。"
        ],
        "title": "秋日金陵制幕書事  其一",
        "id": "e127284f-e10c-4582-bdb9-54d35d5667cd"
    },
    {
        "author": "王同祖",
        "paragraphs": [
            "點盡官軍點到民，三千新遣殿司兵。",
            "流移更講關防策，預結强丁戍列營。"
        ],
        "title": "秋日金陵制幕書事  其二",
        "id": "3a807516-fd9e-4a39-9347-9b5697345db8"
    },
    {
        "author": "王同祖",
        "paragraphs": [
            "哨馬紛紛一水間，渡頭分戍要防姦。",
            "可憐生計漁舟者，官給旗牌禁往還。"
        ],
        "title": "秋日金陵制幕書事  其三",
        "id": "b6d62407-0a44-464c-9d0b-261a931479de"
    },
    {
        "author": "王同祖",
        "paragraphs": [
            "元帥謙謙盡下情，麟堂垂晚更延賓。",
            "遇風盡是同舟客，肯把秦人視越人。"
        ],
        "title": "秋日金陵制幕書事  其四",
        "id": "705f3e30-ac2a-42a9-b3ea-7677396fd43b"
    },
    {
        "author": "王同祖",
        "paragraphs": [
            "明朝玉帳過江邊，騎卒行營一日先。",
            "出得公庭天向夜，通宵又散起家錢。"
        ],
        "title": "秋日金陵制幕書事  其五",
        "id": "6e3f0612-37c6-45ac-a57a-29284b58ce70"
    },
    {
        "author": "王同祖",
        "paragraphs": [
            "西風昨夜到庭梧，曉看窗前一葉無。",
            "秋月照人眠不得，等閑拈弄繡工夫。"
        ],
        "title": "秋閨  其一",
        "id": "8eb2e64a-6732-4d8c-8bc2-79d1118948e3"
    },
    {
        "author": "王同祖",
        "paragraphs": [
            "滿目凄凉只自知，閒將心事寄琴徽。",
            "無情梁上雙雙燕，带取秋光一半歸。"
        ],
        "title": "秋閨  其二",
        "id": "f0f70a08-6756-4eea-8c3b-85f968221103"
    },
    {
        "author": "王同祖",
        "paragraphs": [
            "入秋情思可曾忺，深瑣朱扉怯捲簾。",
            "書几無人塵不掃，一鈎蛛網掛牙籤。"
        ],
        "title": "秋閨  其三",
        "id": "a30ed948-773d-4af5-9fd8-4bc8beaac50c"
    },
    {
        "author": "王同祖",
        "paragraphs": [
            "江南賈客去忘歸，撲面邊塵自在飛。",
            "想得那邊寒較早，夜來密地翦征衣。"
        ],
        "title": "秋閨  其四",
        "id": "481c2232-2023-4b1c-8b8d-809ea0d8e86e"
    },
    {
        "author": "王同祖",
        "paragraphs": [
            "零露瀼瀼夜氣浮，嫩寒差力五更頭。",
            "鄰雞啼破交加夢，冷浸梧桐月一鈎。"
        ],
        "title": "秋閨  其五",
        "id": "52b10638-649c-4eb3-9837-0a54d2a5914f"
    },
    {
        "author": "王同祖",
        "paragraphs": [
            "督制堂堂兩重臣，駐師移府夾江濱。",
            "資糧屝屨多多辦，更有舟車乞與鄰。"
        ],
        "title": "冬日金陵制幕書事  其一",
        "id": "165dbfc2-a70a-4d2d-8077-f7df432a115e"
    },
    {
        "author": "王同祖",
        "paragraphs": [
            "官軍聞說定廬州，破虜功成一滴油。",
            "智勇功名付元凱，王三錫命到康侯。"
        ],
        "title": "冬日金陵制幕書事  其二",
        "id": "33f20196-b997-4d9e-8e76-39a8f22c1b07"
    },
    {
        "author": "王同祖",
        "paragraphs": [
            "城中守將方投死，陣面將軍已賣降。",
            "版築紛紛成底事，那知靠後是長江。"
        ],
        "tags": [
            "长江"
        ],
        "title": "冬日金陵制幕書事  其三",
        "id": "64ca866f-a768-4068-9e2f-d85b33f7c9bc"
    },
    {
        "author": "王同祖",
        "paragraphs": [
            "薄晚官軍得勝歸，家家戶戶掛旌旗。",
            "陣前紀律明於日，師入城來半不知。"
        ],
        "title": "冬日金陵制幕書事  其四",
        "id": "5f0c530f-755a-49c8-9e46-00d7aef4d881"
    },
    {
        "author": "王同祖",
        "paragraphs": [
            "三五同寮出幕遲，公餘終日意怡怡。",
            "歸來又被梅花惱，撥冗銅彝插數枝。"
        ],
        "title": "冬日金陵制幕書事  其五",
        "id": "956d4b09-c282-42c8-8669-51313830837c"
    },
    {
        "author": "周月船",
        "paragraphs": [
            "一片沙明萬古秋，半規月印兩眉頭。",
            "無人不有關心事，各自看山各自愁。"
        ],
        "title": "蛾眉亭",
        "id": "883f348c-5aa8-4326-a94e-e4b077afae80"
    },
    {
        "author": "周月船",
        "paragraphs": [
            "歸去門前栽柳樹，逢春先綠向陽枝。"
        ],
        "title": "句",
        "id": "56ea05b7-2464-4181-ba10-948ebe1bbc0d"
    },
    {
        "author": "王鐸",
        "paragraphs": [
            "莊周已與蝶俱飛，說著遺衣事可疑。",
            "只怪山中蝴蝶洞，仙家四季總春時。"
        ],
        "title": "蝴蝶洞",
        "id": "c555ab1b-5a89-4b50-bb64-a61c406f9ca1"
    },
    {
        "author": "上官統",
        "paragraphs": [
            "官氏亙古至於今，歷派源流振家聲。",
            "吾今生爾九兄弟，各在一方以安身。",
            "人人立志守豪富，個個撐持家業均。",
            "但今囑咐清明節，永世皆臨祭視親。"
        ],
        "title": "自命",
        "id": "6dbf6dba-f757-41cc-8cca-d2114a9abfcc"
    },
    {
        "author": "李斗南",
        "paragraphs": [
            "壯士傳觀山石間，腰頭寶劍祥光吐。",
            "摩挲醉眼叱海神，嫌殺蛟龍作妖舞。"
        ],
        "title": "題翠蛟亭",
        "id": "211d10fc-9109-403a-a317-abfa8b92eb5a"
    },
    {
        "author": "劉應子",
        "paragraphs": [
            "大滌仙山不易尋，仙人樓閣倚林坰。",
            "地環九鎖溪爲路，殿合諸峯石作屏。",
            "落日煙嵐呈紫翠，清秋木石寫丹青。",
            "我生素負元龍氣，東望滄溟醉眼醒。"
        ],
        "title": "遊九鎖  其一",
        "id": "7d3d36e1-daf6-4ad5-bab3-325583acb806"
    },
    {
        "author": "劉應子",
        "paragraphs": [
            "憶昔夢中游，高懷悵冥邈。",
            "箯輿入山來，精爽欲飛躍。",
            "九鎖相迴環，羣峯俱卓犖。",
            "地勝幻蓬萊，天低眇嵩嶽。",
            "古道矗危亭，斷澗橫略彴。",
            "流泉翠蛟舞，怪石紫鱗錯。",
            "坡仙不可見，墨香儼猶昨。",
            "迤邐跨五洞，解衣小盤礴。",
            "烟蘿蔓千樹，風松鼓萬壑。",
            "元放時往來，仙家有真樂。",
            "石鼓叩即鳴，乳泉甘比酪。",
            "對此黄花秋，風景良不惡。",
            "更欲窮絕頂，不憚疲兩脚。",
            "謝屐隨縱橫，嘉帽任落魄。",
            "回首日已晡，空山唳猿鶴。",
            "羽衣坐玄石，呼茗待佳客。",
            "拂弦寫秋聲，洗琖營晚酌。",
            "詩成走風雨，鬼神亦驚愕。",
            "何時了功名，來尋赤松約。"
        ],
        "title": "遊九鎖  其二",
        "id": "53b349f6-70bf-4c4b-97f1-d40f87dfa538"
    },
    {
        "author": "江鉌",
        "paragraphs": [
            "錦纜龍舟萬里來，醉鄉繁盛忽塵埃。",
            "空遺兩岸千株柳，雨葉風花作恨媒。"
        ],
        "title": "隋隄柳",
        "id": "11e9f784-1fb7-45fb-aca6-08b9184a0801"
    },
    {
        "author": "劉雪巢",
        "paragraphs": [
            "不知何處有唐詩。"
        ],
        "title": "句",
        "id": "466c777f-9979-4627-805f-3e3672d4ce5d"
    },
    {
        "author": "魏近思",
        "paragraphs": [
            "造化機緘莫恨遲，須知開謝各因時。",
            "物華未分隨春意，梅蘂先饒露玉肌。",
            "雪裏精神千萬態，水邊瀟灑兩三枝。",
            "何當携酒澆花去，且遣詩筒爲報知。"
        ],
        "title": "小園梅未盡放叔用府教以詩索和勉用韻以謝",
        "id": "48bc62d1-606f-4d55-898d-5fa36c1581ef"
    },
    {
        "author": "許玠",
        "paragraphs": [
            "錦江之水來蜀西，女紅染絲上春機。",
            "可憐欲織未織時，思君意緒如亂絲。",
            "亂絲尚可理，妾愁渺無際。",
            "寒窗軋軋千萬梭，斷魂隨梭暗來去。",
            "蕩子醉花月，妾辜鸞鏡妝。",
            "寒蛩只解趣機杼，爭奈情如刀劍傷。",
            "織成回紋詩，寄與白玉郎。",
            "願郎勿棄置，上有雙鴛鴦。",
            "𩕚著雙鴛鴦，忍教孤妾守空房。"
        ],
        "title": "染絲上春機",
        "id": "4e185a1d-6c7f-463e-a20d-936fe0cef059"
    },
    {
        "author": "許玠",
        "paragraphs": [
            "天上雄雞啼一聲，人間萬雞相應鳴。",
            "美人紅酣尚未醒，鎖掣金匙鸚鵡驚。",
            "鸚鵡從來巧言語，聲聒錦幃殘夢起。",
            "猛揎羅袖窩綠雲，步逼妝臺趁梳洗。",
            "玉奩脫覆光爍人，洞房環曲驚曉春。",
            "不是清空月飛入，如何中有姮娥身。",
            "軒轅百鍊今湮滅，揚州青銅却奇絕。",
            "人非照鏡鏡照人，鏡亦分明爲人說。",
            "媸妍一鏡固兩般，狐婦懷姦心膽寒。",
            "閨中少女色莊麗，眉頰不妨終日看。"
        ],
        "title": "美人對鏡歌",
        "id": "03e0b6f2-bb28-473d-a5ba-7273a5f87b3d"
    },
    {
        "author": "許玠",
        "paragraphs": [
            "虛輪絢采千門外，窗眼滲光金箔碎。",
            "渴龍滴水續銅壺，簷馬呼風摇玉佩。",
            "宮車聲遠翠幌幽，珠簾閑却珊瑚鈎。",
            "眉山兩點亦何有，中鎖萬斛相思愁。",
            "蜀羅蜜炬光明滅，紅淚難濺守宮血。",
            "遥夜春寒聽曉鐘，角聲滿地梨花雪。"
        ],
        "title": "漢宮春夜",
        "id": "66837d6d-5a27-438f-9dfc-7504d9c635df"
    },
    {
        "author": "許玠",
        "paragraphs": [
            "宇宙雙蓬鬢。"
        ],
        "title": "句  其一",
        "id": "ad599a3d-cd06-4c18-867f-baf35fa8a58e"
    },
    {
        "author": "許玠",
        "paragraphs": [
            "興隨流水遠。"
        ],
        "title": "句  其二",
        "id": "c09c9a91-c71b-4675-a6f7-731339b4e9a1"
    },
    {
        "author": "許玠",
        "paragraphs": [
            "立盡疏簾落絮風。"
        ],
        "title": "句  其三",
        "id": "71928627-2c6f-42c8-bc53-95c8b2174425"
    },
    {
        "author": "許玠",
        "paragraphs": [
            "不辦扁舟訪安道。"
        ],
        "title": "句  其四",
        "id": "76a59bf3-c4f3-43db-9125-31fa5b92ee6d"
    },
    {
        "author": "許玠",
        "paragraphs": [
            "苔封曲徑無人到。"
        ],
        "title": "句  其五",
        "id": "8e2f1c4c-4766-4730-9174-1fa114862fb0"
    },
    {
        "author": "史繩祖",
        "paragraphs": [
            "易稱紅莧美柔英，夬决窮陰日旅辰。",
            "不以色紅爲貴尚，何因赤莧有仙人。"
        ],
        "title": "紅莧",
        "id": "3f369c5f-d7ed-4519-bcfb-24f2dd07e3aa"
    },
    {
        "author": "史繩祖",
        "paragraphs": [
            "四出花中異，三開格外芳。",
            "名高評月品，韻勝霸秋香。"
        ],
        "title": "巖桂",
        "id": "14c7abc7-0539-4a1e-bb28-4d38679d284d"
    },
    {
        "author": "劉似祖",
        "paragraphs": [
            "雁過危欄字字愁，誰將官柳繫行舟。",
            "不知東去大江水，流出西川第幾州。",
            "漢上僅遺孤壘在，斗邊忽見數星浮。",
            "夜深莫問當年事，不是禰衡鸚鵡洲。"
        ],
        "title": "南樓",
        "id": "730c39bb-e9af-4a2e-a6c0-305596469151"
    },
    {
        "author": "方左鉞",
        "paragraphs": [
            "日費行將典到琴，窮愁那復病相侵。",
            "倩人合藥無真料，就枕吟詩苦見心。",
            "僕獻奇方單用草，醫言速效莫如參。",
            "池亭咫尺無由到，空聽蟬聲想綠深。"
        ],
        "title": "病中二首",
        "id": "c9d90a0b-6ab8-4fc1-8327-2c3de0d669c7"
    },
    {
        "author": "方左鉞",
        "paragraphs": [
            "家園幾本芙蓉樹，蘂漸紅時又出來。",
            "却向秋風山路上，別人池館看花開。"
        ],
        "title": "海口",
        "id": "973a9e56-90fa-41d3-83b8-b760fe9fbf2f"
    },
    {
        "author": "宋伯仁",
        "paragraphs": [
            "我以漚爲我，漚爲我即漚。",
            "非漚亦非我，機事兩忘不。"
        ],
        "title": "忘機",
        "id": "54b83acf-0a72-4b73-a71d-3b54ba763af2"
    },
    {
        "author": "宋伯仁",
        "paragraphs": [
            "不求豪富不求官，衣鉢相傳一釣竿。",
            "醉展綠蓑眠便得，滿城風雨自春寒。"
        ],
        "title": "漁人",
        "id": "b77ee346-78c2-427b-aa10-aadfd2a717ca"
    },
    {
        "author": "宋伯仁",
        "paragraphs": [
            "風淡簾櫳花弄影，雨餘池館燕爭泥。",
            "春光去就輕如葉，一任聲聲杜宇啼。"
        ],
        "title": "春晴",
        "id": "9dd21d91-8a4c-494c-b212-01396f5e07a1"
    },
    {
        "author": "宋伯仁",
        "paragraphs": [
            "落花簾箔雨垂垂，重念長亭折柳時。",
            "人在一犂春水外，此情唯有鵓鳩知。"
        ],
        "title": "無題",
        "id": "52167401-02cf-4654-9bdb-0cd67a17750f"
    },
    {
        "author": "宋伯仁",
        "paragraphs": [
            "山暗風屯雨，溪渾水浴沙。",
            "小橋通古寺，疎柳納殘鴉。",
            "苜蓿重沽酒，芝麻旋點茶。",
            "願人長似舊，歲歲插桃花。"
        ],
        "title": "村市",
        "id": "308550eb-faac-4000-80e8-dabf7fb866fd"
    },
    {
        "author": "宋伯仁",
        "paragraphs": [
            "杜宇枝頭雨未乾，曉來猶學夜來寒。",
            "花如舊日全然少，梅亦何心只爾酸。",
            "世事淺深連酌酒，春光行止一憑闌。",
            "流鶯默默渾無語，只把遊人冷眼看。"
        ],
        "title": "初夏",
        "id": "5ecf591c-969f-43b3-8647-4c563fc3e805"
    },
    {
        "author": "宋伯仁",
        "paragraphs": [
            "滿庭新綠午陰陰，風弄疎簾雨弄晴。",
            "窗下岸書眠一覺，不知人世有公卿。"
        ],
        "title": "夏日  其一",
        "id": "0aa50560-94ff-4dd3-b094-f2a6a479e09d"
    },
    {
        "author": "宋伯仁",
        "paragraphs": [
            "泓泓圓碧漾新荷，獵獵斜風顫綠莎。",
            "農事正忙三月後，野田齊唱插秧歌。"
        ],
        "title": "夏日  其二",
        "id": "d0ecbcdb-57e3-44f1-bf2a-4e44387e401e"
    },
    {
        "author": "宋伯仁",
        "paragraphs": [
            "數點沙鷗掠野塘，雨聲初歇水微茫。",
            "橋邊十里荷花蕩，輸與漁人卧晚凉。"
        ],
        "title": "夏日  其三",
        "id": "493811c2-766b-4245-b49e-a65e4c0e7ba6"
    },
    {
        "author": "宋伯仁",
        "paragraphs": [
            "又近重陽節，傷心事可嗟。",
            "塞鴻河洛志，籬菊古今花。",
            "苦雨牀俱漏，顛風扇莫遮。",
            "漁船如一葉，快活似儂家。"
        ],
        "title": "寓興",
        "id": "90c3fd31-f2f6-4357-9f7b-64646f5d39fa"
    },
    {
        "author": "宋伯仁",
        "paragraphs": [
            "茅屋三間槿作籬，白頭婆子葺冬衣。",
            "兒童飽飯黄昏後，短笛橫吹喚不歸。"
        ],
        "title": "農家",
        "id": "b6535201-d9d0-43d2-ba08-4ff06ce8206b"
    },
    {
        "author": "宋伯仁",
        "paragraphs": [
            "一篝燈影夜窗寒，靜展青編子細看。",
            "會得聖賢千古意，不須場屋苦求官。"
        ],
        "title": "觀書",
        "id": "489d506b-b6fc-4900-ad77-ca987deee9d6"
    },
    {
        "author": "宋伯仁",
        "paragraphs": [
            "柏香煙裏瀹山茶，窮似燒丹道士家。",
            "窗紙漸明寒月上，一肱清夢入梅花。"
        ],
        "title": "夜坐",
        "id": "13ab296a-d6b5-4d9a-81a7-1e03cd39ad96"
    },
    {
        "author": "宋伯仁",
        "paragraphs": [
            "傾蓋相逢盡故人，如君喜色更津津。",
            "三更雖共金樽月，半日難留玉麈塵。",
            "淮海浮名徒惹手，田園歸計好謀身。",
            "何時同醉孤山路，笑撚梅花問早春。"
        ],
        "title": "簡如臯趙買鹽",
        "id": "082114bf-223a-4471-8900-6bb48ac51d6f"
    },
    {
        "author": "宋伯仁",
        "paragraphs": [
            "人生寄一世，但傷知音稀。",
            "明月何皎皎，遊子寒無衣。",
            "客從遠方來，携手同車歸。",
            "愁多知夜長，各在天一涯。",
            "生平不滿百，歲暮一何速。",
            "冠带自相索，何不策高足。",
            "還顧望故鄉，冉冉孤生竹。",
            "含意俱未申，誰能爲此曲。"
        ],
        "title": "月夕得友偶集文選古詩句賦感懷一首",
        "id": "15e02aee-076b-4caa-8815-5bb946d5ee80"
    },
    {
        "author": "宋伯仁",
        "paragraphs": [
            "兩間茅屋是誰家，淺水汀洲舞荻花。",
            "牧笛數聲紅日晚，自慚身世客天涯。"
        ],
        "title": "秋田小立",
        "id": "d6e4499b-4704-4386-9fbf-223bce585e6b"
    },
    {
        "author": "宋伯仁",
        "paragraphs": [
            "風摇紅葉下林端，又見長淮九月寒。",
            "詩草未諧唐律呂，菊花如憶晉衣冠。",
            "目窮鹺竈煙初息，夢想亭沙雨未乾。",
            "客宦有緣隨處好，不須來作小場官。"
        ],
        "title": "寄海安林監鎮",
        "id": "953aa9c5-caa0-4875-86cc-ba7b2ff3c773"
    },
    {
        "author": "宋伯仁",
        "paragraphs": [
            "一千里外鬢斑斑，枉被微官奪笑顔。",
            "酒後稍知寒力退，悶中尤惜世途艱。",
            "丹砂藥劑寧如健，鐘鼎功名不似閑。",
            "何日五湖深處住，四窗煙雨納青山。"
        ],
        "title": "悶中",
        "id": "642375f4-01ef-4ed5-9386-d11a8451acd3"
    },
    {
        "author": "宋伯仁",
        "paragraphs": [
            "男兒未肯著漁蓑，且把屠龍一劍磨。",
            "宣室豈容無賈誼，詞林尚可著廉頗。",
            "壯懷每被愁懷惱，官况寧如旅况多。",
            "我欲便歸歸未得，江南孤負採菱歌。"
        ],
        "title": "答林行父",
        "id": "2f0b7a80-6266-4f9f-a004-5bf37938f897"
    },
    {
        "author": "宋伯仁",
        "paragraphs": [
            "春事無多始得晴，江頭纔有麗人行。",
            "柳絲綰住東風脚，落盡桃花去未成。"
        ],
        "title": "留春",
        "id": "a5214def-f8ec-468e-8177-72c3c1ba5820"
    },
    {
        "author": "宋伯仁",
        "paragraphs": [
            "僕僕驅馳夢不安，猥哉誰恤買鹺官。",
            "星臺閣住春來俸，雨意翻成夜半寒。",
            "可說話人能幾輩，難區處事更多般。",
            "桃花一日都開了，插滿銅瓶亦倦看。"
        ],
        "title": "苦雨督鹺課甚迫",
        "id": "1d63a4bc-49cb-4203-b251-5b8c14996146"
    },
    {
        "author": "宋伯仁",
        "paragraphs": [
            "男兒未遇總英雄，漂飯非憐計已窮。",
            "鮑叔但能知管仲，孔明何必拜龐公。",
            "秋江萍梗人何處，夜月梅花夢亦同。",
            "借問選詩編幾許，玄暉瀟散漸唐風。"
        ],
        "title": "寄舊友二首  其一",
        "id": "22383f3d-f664-408e-ab03-d4c0dbe680e6"
    },
    {
        "author": "宋伯仁",
        "paragraphs": [
            "微官寧得似窮儒，俛首逢迎氣不舒。",
            "便是伐薪能煮海，何如燒葉自觀書。",
            "半蓬寒雨苕溪酒，一線西風震澤魚。",
            "但得此身無繫束，江南有地著頑疎。"
        ],
        "title": "寄舊友二首  其二",
        "id": "b23e3bdc-1052-4e73-8125-ff0966202c40"
    },
    {
        "author": "宋伯仁",
        "paragraphs": [
            "庭陰日日杜鵑啼，問我胡爲未賦歸。",
            "官况苦如梅豆小，人情輕似柳綿飛。",
            "三年獨自知操縱，兩耳從他說是非。",
            "瓜戍喜催新代者，獃衫應許換征衣。"
        ],
        "title": "通新代者書偶作",
        "id": "1ff1f717-065c-4087-ac40-888464a22eff"
    },
    {
        "author": "宋伯仁",
        "paragraphs": [
            "秋到天涯未兩旬，西風無日不霖霪。",
            "數行新雁千門曉，十幅輕帆萬里心。",
            "薄宦只宜聞早去，長淮未許作狂吟。",
            "江南誰倚闌干曲，丹桂香中酒自斟。"
        ],
        "title": "秋雨簡劉主簿",
        "id": "f26c35f1-57d4-4a63-b631-b3c3d7e74a73"
    },
    {
        "author": "宋伯仁",
        "paragraphs": [
            "雨濕中秋節，重陽始得晴。",
            "菊花榮辱重，萍梗去留輕。",
            "詩卷抄無盡，鄉書寫未成。",
            "鱸魚如釣得，分我一杯羹。"
        ],
        "title": "寄海安趙路分",
        "id": "f2a8facb-81f7-4200-be79-53e85d9ee27d"
    },
    {
        "author": "宋伯仁",
        "paragraphs": [
            "煮海三年不等閑，幾多歸夢繞青山。",
            "鳶肩詩瘦羞郊島，蝸角名虛愧觸蠻。",
            "戈淅劍炊恬砑耐，雲翻雨覆任癡頑。",
            "知機人識圓機意，盡在西風一笑間。"
        ],
        "title": "拼桑得替題道院",
        "id": "7c6dd9db-bc94-4dc0-bd9b-af9f480590f5"
    },
    {
        "author": "宋伯仁",
        "paragraphs": [
            "白頭浪裏葉舟輕，全靠檣桅寄死生。",
            "唯有青山無一事，不憂風雨不憂晴。"
        ],
        "title": "歸渡柴墟江口",
        "id": "592d28c3-a0af-4487-86fc-7d7497d81135"
    },
    {
        "author": "宋伯仁",
        "paragraphs": [
            "功名會底不爲難，莫把登科作等閑。",
            "豪傑豈容忘矢石，行藏只要識機關。",
            "天連芳草千家雨，月照長蘆四面山。",
            "但是辟書休自嬾，偏親綠鬢已成斑。"
        ],
        "title": "送楊提幹過淮求辟",
        "id": "21b650dd-2734-4a82-8461-21a8a0c87495"
    },
    {
        "author": "宋伯仁",
        "paragraphs": [
            "坐對清清一穗香，悄無人語日偏長。",
            "硯盤數點梅花片，暗引遊蜂度粉牆。"
        ],
        "title": "兀坐",
        "id": "53c75936-a65c-44a4-ba6b-5537ffd7b1eb"
    },
    {
        "author": "宋伯仁",
        "paragraphs": [
            "兩兩蟬聲送夕陽，竹陰移綠上藤牀。",
            "黄昏急雨無多子，喜得今宵夢亦凉。"
        ],
        "title": "晚凉",
        "id": "e9f58779-a309-4ba3-909c-3748ca714ff1"
    },
    {
        "author": "宋伯仁",
        "paragraphs": [
            "一泓寒玉浸青山，粧點樓臺夕照間。",
            "歌管滿船春未嬾，惜無人伴白鷗閑。"
        ],
        "title": "湖上",
        "id": "8f678cb3-3e35-4a0a-a34a-ab945f003457"
    },
    {
        "author": "宋伯仁",
        "paragraphs": [
            "融風何事入神州，一掃天衢萬百樓。",
            "莫爲朱門誇炙手，又令赤子嘆焦頭。",
            "詩人幸有湖山在，壯士難爲富貴謀。",
            "世事可驚言不盡，得休休處便休休。"
        ],
        "title": "都闉遭爇",
        "id": "e3f5344f-cea7-4e15-ba42-dfc855afd7ac"
    },
    {
        "author": "宋伯仁",
        "paragraphs": [
            "學畫梅花又學詩，不須頻說見錢遲。",
            "知音自有和羹手，祇恐知音未得知。"
        ],
        "title": "贈寫梅者",
        "id": "5c6a9ed2-7ea1-471f-af26-b54717eb7292"
    },
    {
        "author": "宋伯仁",
        "paragraphs": [
            "十畝荒林屋數間，門通小艇水灣灣。",
            "人行遠路多嫌僻，我得安居却稱閑。",
            "樽酒相忘霜後菊，一詩難盡雨中山。",
            "何時漾下浮名事，只與田翁剩往還。"
        ],
        "title": "寓西馬塍",
        "id": "43304ffa-0126-44bb-8c8a-f261235c550d"
    },
    {
        "author": "宋伯仁",
        "paragraphs": [
            "黄華十月愈風流，不把重陽作話頭。",
            "昨夜滿林霜似雪，笑他紅葉冷颼颼。"
        ],
        "title": "殘菊",
        "id": "32626411-c05e-4c98-9b30-b46c5a5658ab"
    },
    {
        "author": "宋伯仁",
        "paragraphs": [
            "過了重陽便作寒，貂裘心事未容安。",
            "貧時侯伯人難識，醉裏乾坤我自寬。",
            "紅葉已飄千萬點，黄花羞對兩三般。",
            "小窗破處須頻補，莫放西風正眼看。"
        ],
        "title": "初冬",
        "id": "7da71970-5af9-4a03-958d-8f5eae33a3cf"
    },
    {
        "author": "宋伯仁",
        "paragraphs": [
            "一輪紅日倚青山，只在湖光數里間。",
            "聽得畫船人說道，錢塘門到夜深關。"
        ],
        "tags": [
            "西湖"
        ],
        "title": "西湖晚歸  其一",
        "id": "208a0cfb-8e9e-45a8-8952-f5d031a7167f"
    },
    {
        "author": "宋伯仁",
        "paragraphs": [
            "風力尖纖酒力微，重添脫下薄綿衣。",
            "心忙愈覺蘇堤遠，趁得漁船載得歸。"
        ],
        "tags": [
            "西湖"
        ],
        "title": "西湖晚歸  其二",
        "id": "df1afb31-ab3a-40c0-b408-96552e76b4a3"
    },
    {
        "author": "宋伯仁",
        "paragraphs": [
            "蘭亭墨妙總非真，石鼓遺文字亦湮。",
            "更有斷崖刊詛楚，遼哉千載笑亡秦。"
        ],
        "title": "得石刻戲書",
        "id": "272c66f7-2099-4a5a-9fcd-a2b921e1c211"
    },
    {
        "author": "宋伯仁",
        "paragraphs": [
            "欣欣來認祖先名，梵杵丁東月二更。",
            "滿地紙錢香篆冷，更無真哭兩三聲。"
        ],
        "title": "觀寺中盂蘭盆會有嘆",
        "id": "6de45ca6-694e-477d-b413-d29e13cc4a2c"
    },
    {
        "author": "宋伯仁",
        "paragraphs": [
            "葛裙蒲履帽烏紗，迤邐乘凉到水涯。",
            "數寺晚鐘聲未歇，滿身明月看荷花。"
        ],
        "title": "羊角埂晚行",
        "id": "8dcb2c32-3758-4f7a-a340-60fd629857b9"
    },
    {
        "author": "宋伯仁",
        "paragraphs": [
            "又買扁舟又客遊，泪痕羞染黑貂裘。",
            "西風庭戶從瀟索，莫把黄花當我愁。"
        ],
        "title": "別妻",
        "id": "f07f567c-1192-4ecc-a62f-59601148a5e2"
    },
    {
        "author": "宋伯仁",
        "paragraphs": [
            "青旗獵獵又村莊，僊景還他是水鄉。",
            "人近七旬頭未白，山無重數葉初黄。",
            "稻畦明月家家酒，茅屋清歌處處霜。",
            "滿地菊花秋欲老，客懷牢落愧重陽。"
        ],
        "title": "村莊即事",
        "id": "881ef0b4-3e06-415b-b640-cb8ea65c90ce"
    },
    {
        "author": "宋伯仁",
        "paragraphs": [
            "詩不窮人窮乃工，蹇馿宜立灞橋風。",
            "安排兩箇推敲字，豈在梨花院落中。"
        ],
        "title": "勉吟者",
        "id": "cc8a11c4-3356-44fb-806f-f0e4083197af"
    },
    {
        "author": "宋伯仁",
        "paragraphs": [
            "幾家籬落傍溪居，只看青山儘自如。",
            "隔岸有橋多賣酒，小籃無處不提魚。",
            "何時茅屋人同住，旋買瓜田雨自鋤。",
            "寄語牧童休笑我，都緣錯讀半生書。"
        ],
        "title": "爛溪",
        "id": "b33f44d2-148c-418a-b93e-0943db1330e2"
    },
    {
        "author": "宋伯仁",
        "paragraphs": [
            "垂虹一抹跨晴江，好解帆繩繫矮樁。",
            "水浸碧天天浸月，只消推起小篷窗。"
        ],
        "title": "泊船吳江",
        "id": "b4969d64-29a9-42b7-b3ae-a8b6dc2317a4"
    },
    {
        "author": "宋伯仁",
        "paragraphs": [
            "買得荷包酒旋沽，荷包惜不是鱸魚。",
            "鱸魚不見張翰輩，自向滄波隠處居。"
        ],
        "title": "荷包鮓",
        "id": "8a0b08da-8d85-4cdd-807b-d71e6cb1204c"
    },
    {
        "author": "宋伯仁",
        "paragraphs": [
            "不獨吳江第四橋，風波處處險如潮。",
            "人心但得平如水，浪自滔天櫓自摇。"
        ],
        "title": "吳江四橋",
        "id": "22cd926d-a3c6-43ae-9d63-7dc451ac0a88"
    },
    {
        "author": "宋伯仁",
        "paragraphs": [
            "丁寧黄帽入蘇州，吉利橋邊泊小舟。",
            "買得吳牋纔可去，詩成免得向人求。"
        ],
        "title": "買牋紙",
        "id": "7e1a164b-f80f-48d4-a5b3-c1e3c99f2b1c"
    },
    {
        "author": "宋伯仁",
        "paragraphs": [
            "掀天雪浪鎮三邊，億萬王師未必然。",
            "可惜大江如舊日，苦無人著祖生鞭。"
        ],
        "title": "西津渡",
        "id": "7c6e0f70-80ed-47a2-85ae-0bc012502144"
    },
    {
        "author": "宋伯仁",
        "paragraphs": [
            "淮楚年年一番秋，西風慣識古譙樓。",
            "金湯城壁休清野，玉帳英雄未白頭。",
            "霜草萬家人冷落，凍雲千疊雁綢繆。",
            "中原目即難修整，且對屯兵說近愁。"
        ],
        "title": "登海陵城",
        "id": "b14552ca-cbf8-4d48-abbe-185b78e1f6fb"
    },
    {
        "author": "宋伯仁",
        "paragraphs": [
            "一番書滿兩番求，千里重來我更羞。",
            "薄世告人難啟口，小官何事不擔憂。",
            "知心唯有長天月，把酒還思故國秋。",
            "只待菊花開遍了，半蓑寒雨上輕舟。"
        ],
        "title": "寄白子元",
        "id": "3a2a600d-d47a-44ce-b129-f000efbf598b"
    },
    {
        "author": "宋伯仁",
        "paragraphs": [
            "又作淮南客，邊塵壓鬢毛。",
            "夜長蛩聒聒，家遠雁忉忉。",
            "把酒天徒問，推篷月正高。",
            "英雄四方志，休戀故人袍。"
        ],
        "title": "自歎",
        "id": "beb3abd1-3e7e-4651-93ef-01e283a6d7fb"
    },
    {
        "author": "宋伯仁",
        "paragraphs": [
            "曉角經秋每厭聽，那堪和月在邊城。",
            "從來只說梅花引，未識梅花曲外聲。"
        ],
        "title": "聞角",
        "id": "62a3969d-0696-41ed-875e-dbe9c2606300"
    },
    {
        "author": "宋伯仁",
        "paragraphs": [
            "客中奔走易蹉跎，學館癡留月又過。",
            "橙蟹醉斟知己重，蓴鱸鄉話憶人多。",
            "吳陵今夜三更月，霅水明朝一棹歌。",
            "船在白蘋亭下過，有無傳語曬漁蓑。"
        ],
        "title": "別朱冷官",
        "id": "fa9b0270-2e89-4b42-850a-1ed18df6d28c"
    },
    {
        "author": "宋伯仁",
        "paragraphs": [
            "吳陵咫尺是惟揚，徒步方知去路長。",
            "漁屋試霜蘆葉老，酒家留客豆花香。",
            "秋光淺淡人同瘦，雁影參差我共忙。",
            "僕子莫嗟行李重，擔頭强半舊詩囊。"
        ],
        "title": "出陸",
        "id": "3de62da7-da1b-42d2-ad48-aca9d8b03e6e"
    },
    {
        "author": "宋伯仁",
        "paragraphs": [
            "醉倚闌干獨黯然，淮南不比數年前。",
            "只宜跨鶴翩然去，休說腰纏十萬錢。"
        ],
        "title": "揚州騎鶴樓",
        "id": "1238663a-2907-4237-8b10-f633cf2dcb9a"
    },
    {
        "author": "宋伯仁",
        "paragraphs": [
            "莫訝重栽聚八仙，幾經邊警亦堪憐。",
            "珠簾十里春狼籍，且把天香作舊年。"
        ],
        "title": "瓊花",
        "id": "eb91c93d-6c85-40ac-833c-6dab0b01e8ed"
    },
    {
        "author": "宋伯仁",
        "paragraphs": [
            "吳陵兩月雨留連，來問瓊花雨亦然。",
            "市酒未銷狂客恨，塞鴻先作嫩寒天。",
            "只憂松下無三逕，不管囊中欠一錢。",
            "揚子渡頭風正急，未知何日買歸船。"
        ],
        "title": "值雨",
        "id": "df02930c-65e3-4929-9708-e7e9346053ac"
    },
    {
        "author": "宋伯仁",
        "paragraphs": [
            "閫帥差夫欲太平，浚河纔了又修城。",
            "挑泥鍫钁無休日，失業妻兒有嘆聲。",
            "兩箇布衫寒透骨，半盂蒸飯冷無羹。",
            "何時一統山河了，只向春田带雨耕。"
        ],
        "title": "民夫",
        "id": "cd42db57-46a8-4d33-8adc-020b37b51ffe"
    },
    {
        "author": "宋伯仁",
        "paragraphs": [
            "擬作惟揚數月留，西風勸我買歸舟。",
            "功名得失千年夢，豪傑窮通萬斛愁。",
            "黄菊已花休戀酒，青山何處不登樓。",
            "漁翁自倚船篷睡，一任男兒白盡頭。"
        ],
        "title": "行色",
        "id": "4824de64-fe6c-4436-bb1a-79567612daa5"
    },
    {
        "author": "宋伯仁",
        "paragraphs": [
            "狂風未許放歸船，借得僧房半榻眠。",
            "落雁影收帆脚外，怒濤聲到枕頭邊。",
            "黄蘆葉底秋將老，白羽書中病未痊。",
            "傳語將軍多著力，揚州不比舊家年。"
        ],
        "title": "瓜洲阻風",
        "id": "d366d34b-2831-4a2b-9736-2e1fee0250a0"
    },
    {
        "author": "宋伯仁",
        "paragraphs": [
            "輕摇風槳過焦山，山色相留半日閑。",
            "萬頃月波秋雨後，一篝煙翠夕陽間。",
            "城依鐵甕心尤壯，酒對金峯鬢惜斑。",
            "願得淮頭來好語，吸江亭下且怡顔。"
        ],
        "title": "焦山簡主僧無庵",
        "id": "8304db7a-8419-4445-9506-5348d0296191"
    },
    {
        "author": "宋伯仁",
        "paragraphs": [
            "解下韁繩便欲眠，絕無筋力可勝鞭。",
            "霜蹄遍識淮南地，夜草猶吞塞北煙。",
            "怕逐綵旗排偃月，寧思金鐙趁朝天。",
            "華山自有安身處，試問將軍在幾年。"
        ],
        "title": "邊頭老馬",
        "id": "e399dc8d-c362-4cc2-a92c-ebc77a40c294"
    },
    {
        "author": "宋伯仁",
        "paragraphs": [
            "望極模糊古樹林，彎彎溪港似難尋。",
            "荻蘆花重霜初下，桑柘陰移月未沉。",
            "恨別情懷雖戀酒，送衣時節怕聞砧。",
            "夜行船上山歌意，說盡還家一片心。"
        ],
        "title": "夜過烏鎮",
        "id": "cd7c4f53-7915-45bb-b2f0-7969766e592a"
    },
    {
        "author": "宋伯仁",
        "paragraphs": [
            "未得還鄉泪欲珠，一書封了又躊躇。",
            "家人會得征夫意，門外西風即是書。"
        ],
        "title": "家書",
        "id": "993ca72e-3c7e-42bc-9180-db2a9e980c6d"
    },
    {
        "author": "宋伯仁",
        "paragraphs": [
            "朝家日日有遷除，休說人才媿國初。",
            "岩穴幾多茅蓋屋，安知不是孔明廬。"
        ],
        "title": "看邸報",
        "id": "9c5c40c2-535e-4a59-9ee9-5603e0e73f7d"
    },
    {
        "author": "宋伯仁",
        "paragraphs": [
            "小舡摇蕩水中央，喜得歸程近帝鄉。",
            "秋與荻花俱淡薄，地名荷葉素凄凉。",
            "幾番來往人雖熟，兩月奔波話更長。",
            "巡檢不知何日滿，一堤衰柳對夕陽。"
        ],
        "title": "荷葉浦",
        "id": "3d259164-8d9c-4347-acca-caf607a446b3"
    },
    {
        "author": "宋伯仁",
        "paragraphs": [
            "塵壓征裘滿，今朝喜到家。",
            "牽衣兒欲泪，滿地菊初花。",
            "瓦甑添蒸芋，銅鐺旋煮茶。",
            "安貧儒者事，何必戀天涯。"
        ],
        "title": "到家",
        "id": "ea0e8313-6445-4b5c-bc54-3ba4e7bdede0"
    },
    {
        "author": "宋伯仁",
        "paragraphs": [
            "徽外琴聲局外棋，此心能得幾人知。",
            "縱橫謾說三千字，陶寫須吟百一詩。",
            "秋到蓼花蟬噪後，雨敲荷葉釣歸時。",
            "西湖儘著張公子，莫把吟篷月共移。"
        ],
        "tags": [
            "西湖"
        ],
        "title": "簡張寄翁秀才",
        "id": "e9aa3d21-1e35-410f-b095-d46bedf40f98"
    },
    {
        "author": "宋伯仁",
        "paragraphs": [
            "輕輕飛絮撲花枝，喜傍蘭亭說舊詩。",
            "君去小枯應爲我，細看山带晚晴時。"
        ],
        "title": "送馬廿七秀才歸小枯村",
        "id": "08202a99-6d06-4ef5-b8a9-c4d77ee38048"
    },
    {
        "author": "宋伯仁",
        "paragraphs": [
            "直上昭文便乞閑，貂蟬鬢底未全斑。",
            "靜看世事千年後，總在梅花一笑間。",
            "松菊主賓雖自得，君王休戚暗相關。",
            "更須正笏巖廊上，整頓皇家若泰山。"
        ],
        "tags": [
            "泰山"
        ],
        "title": "上安晚先生鄭左相",
        "id": "f59124cc-ef3c-42d9-87f6-51cf66bae8dd"
    },
    {
        "author": "宋伯仁",
        "paragraphs": [
            "可種梅花便可居，此身安處即吾廬。",
            "胸中丘壑無今古，筆底煙霞自卷舒。",
            "著脚且堅君子操，知心自有聖人書。",
            "吾儕幸是苕川客，只好溪頭學釣魚。"
        ],
        "title": "題李長嘯漕元賃居",
        "id": "b7578253-b795-4ee7-aefa-dd860f946baa"
    },
    {
        "author": "宋伯仁",
        "paragraphs": [
            "但知猿鶴伴閑居，不覺憂時鬢已疎。",
            "對客怕言今日事，挑燈重讀少年書。",
            "樓迎山色詩堪畫，門對梅花月共鋤。",
            "相業累興明主意，先生只恐自躊躇。"
        ],
        "title": "呈菊坡先生陳樞使",
        "id": "4d832342-cbbe-439f-8e5a-6f1873566d14"
    },
    {
        "author": "宋伯仁",
        "paragraphs": [
            "要識生涯便有涯，暗香叢裏作人家。",
            "紛紛紅紫休相角，別是春風一樣花。"
        ],
        "title": "和浙東童倉使建昌家圃梅花玉雪亭詩三首  其一",
        "id": "c0a0435d-bc0a-4a6f-9179-220e743f5daa"
    },
    {
        "author": "宋伯仁",
        "paragraphs": [
            "雲繞疎籬水繞亭，主人清處著梅清。",
            "雖然借得坡翁意，人與梅花更有情。"
        ],
        "title": "和浙東童倉使建昌家圃梅花玉雪亭詩三首  其二",
        "id": "b3c1668d-b46d-4e67-9535-c856b0e61458"
    },
    {
        "author": "宋伯仁",
        "paragraphs": [
            "黄昏約略酒醒時，塞管何煩特地吹。",
            "是則調羹消息早，不妨留伴月鈎垂。"
        ],
        "title": "和浙東童倉使建昌家圃梅花玉雪亭詩三首  其三",
        "id": "5c8b3d2e-516f-43f9-b435-6ce1cc7c978e"
    },
    {
        "author": "宋伯仁",
        "paragraphs": [
            "世道巇嶇可厭尋，牖名以約孰知音。",
            "數櫺秋雨千年事，一剔寒篝萬古心。",
            "山入酒巵青耿耿，風摇槐影綠愔愔。",
            "坎爻六四君休說，笑拍闌干月滿襟。"
        ],
        "title": "寄題天台王主簿約牖",
        "id": "699e9dee-d844-4422-acef-2946e7068158"
    },
    {
        "author": "宋伯仁",
        "paragraphs": [
            "粵從寶紹歷嘉淳，國事如棋局幾新。",
            "欲識萬年占氣脈，須教一著頓精神。",
            "重臣休憚頭盈雪，赤子咸期屋自春。",
            "天下倚公心更切，泰山宗社在垂紳。"
        ],
        "tags": [
            "泰山"
        ],
        "title": "賀游先生再入元樞",
        "id": "a68756a5-12f3-4d4e-8253-eb635bf3bdb3"
    },
    {
        "author": "宋伯仁",
        "paragraphs": [
            "國老如公僅幾人，豈宜長嘯太湖濱。",
            "疇咨宰相調元化，詔趣尚書侍紫宸。",
            "欲振國威千載立，當從局面一番新。",
            "先生莫作前時看，多少枯根望早春。"
        ],
        "tags": [
            "太湖"
        ],
        "title": "賀鳳山先生李文昌赴召",
        "id": "cfd99757-6f27-4f53-9525-b0fbfc2654ef"
    },
    {
        "author": "宋伯仁",
        "paragraphs": [
            "男兒心事少陵詩，不與英雄說又誰。",
            "衰鬢未甘無用處，壯懷圖見太平時。",
            "休慚夜雨挑寒灺，喜聽春枰改舊棋。",
            "一信暖風花萬蕾，孤根應發凍梅枝。"
        ],
        "title": "呈可齋先生陳侍郎",
        "id": "de514af4-5cf8-43d4-bb06-8c3d89b86ad7"
    },
    {
        "author": "宋伯仁",
        "paragraphs": [
            "夜雨篝燈夢未閑，十年殊愧屋頭山。",
            "喜聞局面棋聲別，不憚吟髭雪樣斑。",
            "漁釣醉歌人所願，功名心事國相關。",
            "辟書笑倒梅邊鶴，盡在先生指顧間。"
        ],
        "title": "呈留耕先生王侍郎",
        "id": "fe97d971-12ad-45a8-9681-a5bdf22b1e37"
    },
    {
        "author": "宋伯仁",
        "paragraphs": [
            "元樞登相未爲奇，奇在先生甚嬾爲。",
            "四海熙熙今有日，九重眷眷已多時。",
            "人才豈用拘彝調，邊事常如援拙棋。",
            "天下兒童頌君實，太平欣卜萬年基。"
        ],
        "title": "賀元樞游先生除右相",
        "id": "44206847-8521-438d-915b-51f8f9416631"
    },
    {
        "author": "宋伯仁",
        "paragraphs": [
            "鸞翔芝檢下溪堂，醉夢驚回午正凉。",
            "寵報帝俞催宰相，且將州紱召文昌。",
            "蘋花襟袖宮花近，詩草簾櫳諫草香。",
            "大化一新多吉士，卷阿歷歷告成王。"
        ],
        "title": "賀鶴林吳尚書赴召除隆興",
        "id": "06b017a1-a926-41fd-a0a5-ca253d8bb08e"
    },
    {
        "author": "宋伯仁",
        "paragraphs": [
            "至友惜分飛，嘹嘹雁獨知。",
            "想斟新社酒，多讀盛唐詩。",
            "白髮愁何慮，清貧久却宜。",
            "曾觀時事否，又是一盤棋。"
        ],
        "title": "寄鄭貢父秀才",
        "id": "0b5c1794-50e4-4d85-9ac3-fbb7b3f02d54"
    },
    {
        "author": "宋伯仁",
        "paragraphs": [
            "一緉芒鞋一橐詩，等閑西上欲何之。",
            "青原山下家雖遠，黄鶴樓前笛未吹。",
            "秋壑最宜秋到後，月窗當趁月明時。",
            "問君如見調羹手，說寄梅花寄阿誰。"
        ],
        "title": "送廬陵王月窗秀才之武昌謁秋壑賈侍郎",
        "id": "1d6b1866-1306-4b88-beb8-e9d2570d9df2"
    },
    {
        "author": "宋伯仁",
        "paragraphs": [
            "清朝登用舊英耆，聖主憂民展皺眉。",
            "萬寓已綿千歲脈，十年新改一盤棋。",
            "吟髭雪映堯黄屋，講厦春生漢玉巵。",
            "補衮日增磐石重，詩人喜見太平時。"
        ],
        "title": "上存耕先生趙大資",
        "id": "176690db-6c4c-4a4a-b72a-e4a25cf0e6c8"
    },
    {
        "author": "宋伯仁",
        "paragraphs": [
            "杜鵑聲裏立東風，山色應憐鬢已蓬。",
            "二麥曉寒新雨後，一年春事落花中。",
            "醉斟浮蟻邀仙客，笑揖飛鷗問釣翁。",
            "簷外萬竿君子竹，虛心能得幾人同。"
        ],
        "title": "題象山縣棲霞觀應真亭簡住持張羽士  其一",
        "id": "35efcf79-5d27-40fe-bb6a-4e35ac6a0308"
    },
    {
        "author": "宋伯仁",
        "paragraphs": [
            "萬玉叢中屋四簷，柳花時候笑掀髯。",
            "誰將海上山千點，幻作人間畫一縑。",
            "藥竈未寒丹可煉，春風猶力酒宜添。",
            "透瓶泉冷無人酌，輸與黄冠自養恬。"
        ],
        "title": "題象山縣棲霞觀應真亭簡住持張羽士  其二",
        "id": "45493e0d-7f00-4843-a5ac-e410fa03616c"
    },
    {
        "author": "宋伯仁",
        "paragraphs": [
            "錦囊詩裏識花洲，何日清江得醉游。",
            "百畝故園重餖飣，四賢遺像愈風流。",
            "香浮紅樹春應早，雪壓寒梅月想留。",
            "我有煙波魚具了，一絲風底願維舟。"
        ],
        "title": "寄題臨江玉實齋司戶百花洲",
        "id": "3ccd9fc6-f28f-4453-b32b-e6039dacc203"
    },
    {
        "author": "宋伯仁",
        "paragraphs": [
            "芝書催覲已多時，底事歸班似嬾歸。",
            "諸老正緣無定說，先生只得暗知機。",
            "柳花樽俎春千點，竹屋雲山綠四圍。",
            "東甽東邊行樂遍，不妨款曲上黄扉。"
        ],
        "title": "寄呈東甽先生曹侍郎",
        "id": "ccd0ff11-db36-4c2d-8662-6c69d1b5a172"
    },
    {
        "author": "宋伯仁",
        "paragraphs": [
            "江程潮汛小，沙磧纜行舟。",
            "挈酒尋詩好，披心話客愁。",
            "雲歸山欲晚，風急雨如秋。",
            "可惜相逢處，匆匆不少留。"
        ],
        "title": "曹娥謝趙菊莊相訪",
        "id": "6cfd2cd9-6685-4d11-bf6d-ae496b2e3acc"
    },
    {
        "author": "宋伯仁",
        "paragraphs": [
            "紋楸一著響新棋，驚起英雄睡足時。",
            "南渡欲恢前漢業，北窗誰戀晚唐詩。",
            "熬波滄海徒勞爾，舉酒青天欲問之。",
            "吾道正歸公造化，暖風須到落花枝。"
        ],
        "title": "寄呈檢正徐侍郎",
        "id": "34c13bd9-a774-41c2-9468-d80b688dc99e"
    },
    {
        "author": "宋伯仁",
        "paragraphs": [
            "紫微深處著招提，古蹟名臣事兩奇。",
            "宣子畫由高廟治，越王心有孝宗知。",
            "萬竿玉立春來早，六角池深月上遲。",
            "禪定十年簾不卷，不知門外幾盤棋。"
        ],
        "title": "題智門寺寄住山伊岩玉老  其一",
        "id": "ccc96586-9634-4f33-ae52-37b3f382be6f"
    },
    {
        "author": "宋伯仁",
        "paragraphs": [
            "笋轎衝煙落翠巔，白岩山裏借牀眠。",
            "飽聽溪水雲深處，笑索梅花雪後天。",
            "幾世世修三世福，萬燈燈是一燈緣。",
            "吾生誤讀磨崖頌，落得吳霜點鬢邊。"
        ],
        "title": "題智門寺寄住山伊岩玉老  其二",
        "id": "2f6ff701-4a45-452e-aa38-bdc6e026cba3"
    },
    {
        "author": "宋伯仁",
        "paragraphs": [
            "羞把牀頭短鋏彈，弓裘殊媿一絲官。",
            "但知曉雪侵髭滿，不擬春風著眼看。",
            "東閤選掄前固有，西班騰踏近尤難。",
            "先生濃點陶鎔筆，安得梅花月共寒。"
        ],
        "title": "謝沿海制使顔侍郎舉",
        "id": "376f5e46-8b8a-402c-98cb-85371e2e3847"
    },
    {
        "author": "宋伯仁",
        "paragraphs": [
            "未肯歸耕負郭田，舉杯方欲問青天。",
            "鄉心固憶張翰鱠，壯志還思祖逖鞭。",
            "政化一番新事業，春風千里頼陶甄。",
            "男兒得遇人知己，願聽雞聲夜不眠。"
        ],
        "title": "謝浙東趙憲使舉",
        "id": "20c2c20e-104b-4f89-96a4-69fe4d2da0f7"
    },
    {
        "author": "宋伯仁",
        "paragraphs": [
            "立錐無地未爲窮，况有三椽似鶴籠。",
            "細納海山聽夜雨，旋栽松竹引秋風。",
            "詩如東野肩頭瘦，禪與西來鼻孔同。",
            "他日寺成君記取，維摩牀畫雪岩翁。"
        ],
        "title": "贈僧妙源新創寶葉庵",
        "id": "92aa75b4-3da9-465e-8edc-323f952be6d3"
    },
    {
        "author": "宋伯仁",
        "paragraphs": [
            "噫吁嚱，秋風從天來，一掃酷吏熱。",
            "嗷嗷天下心，無復苦炊爇。",
            "叢叢籬邊花，幽香知素節。",
            "與花同一嘯，世事花能說。",
            "前兮酷暑在，擊楫志如鐵。",
            "豈無如謝安，圍棋聲未歇。",
            "胸中森甲兵，千里勝自决。",
            "詩人捫蝨窮，憂時心惙惙。",
            "歌秋風兮歌國風，問知音兮問豪傑。"
        ],
        "title": "秋風歌上游丞相及臺諫",
        "id": "a55e4e17-5e26-4d29-ae88-52cd317a4ae2"
    },
    {
        "author": "宋伯仁",
        "paragraphs": [
            "役役人間世，齊頭四十年。",
            "讀書雖未已，作事亦徒然。",
            "宦業蕉中鹿，生涯葉底蟬。",
            "願逢時務好，一榻醉時眠。"
        ],
        "title": "四十",
        "id": "a1194dba-1214-46f0-8dfb-4c7f53da3ee8"
    },
    {
        "author": "宋伯仁",
        "paragraphs": [
            "暖風輕撥繡簾開，放入雙雙紫燕來。",
            "燕子似於人有舊，細銜花片落粧臺。"
        ],
        "title": "寓目  其一",
        "id": "43ad003d-515d-4fe5-9211-2308bee367f8"
    },
    {
        "author": "宋伯仁",
        "paragraphs": [
            "晝景逢春漸漸長，博山添爇半匙香。",
            "梅花一片嬌無力，自趁晴風過粉牆。"
        ],
        "title": "寓目  其二",
        "id": "a5b5d81c-6f64-43d2-addf-5fed1c43bcfe"
    },
    {
        "author": "宋伯仁",
        "paragraphs": [
            "暗數春來雨，曾無兩日晴。",
            "樹連山莫辨，橋與水俱平。",
            "閉戶惟便懶，逢人且問耕。",
            "海棠花落盡，顦顇幾流鶯。"
        ],
        "title": "久雨",
        "id": "93046d75-78c7-4d7c-86a0-4404273584a5"
    },
    {
        "author": "宋伯仁",
        "paragraphs": [
            "可惜吳中不見君，短篷空載一溪雲。",
            "知君已到孤山下，日日梅花酒半醺。"
        ],
        "title": "訪高菊磵",
        "id": "25f08ba4-c08a-49f5-a72c-aaf4a54edfbb"
    },
    {
        "author": "宋伯仁",
        "paragraphs": [
            "爲愛灘頭只兩家，也來隨分作生涯。",
            "依山築屋先栽柳，買地爲園旋種花。",
            "聊把功名循世態，只憑詩酒度年華。",
            "與梅一夜論心事，石鼎茶乾月未斜。"
        ],
        "title": "張監稅新居",
        "id": "92e1d707-e8b9-45e1-8cd3-e29ff4670256"
    },
    {
        "author": "宋伯仁",
        "paragraphs": [
            "東風吹雨濕西湖，未許蘇隄酒剩酤。",
            "試向花翁問花訊，不知花似去年無。"
        ],
        "tags": [
            "西湖"
        ],
        "title": "尋孫花翁",
        "id": "98a82434-40b1-4104-a45e-9dfdfa95f04b"
    },
    {
        "author": "宋伯仁",
        "paragraphs": [
            "春來雪意愈遲遛，又學飛綿過小樓。",
            "暖逐東風雖易化，猛如前月未容休。",
            "鶯花消息孤詩課，蠶麥生涯累客愁。",
            "莫道遠人多凍殺，王師亦有在邊頭。"
        ],
        "title": "春雪不止",
        "id": "218086d0-dd43-4229-a23b-95ca78e5c2ba"
    },
    {
        "author": "宋伯仁",
        "paragraphs": [
            "日日溪頭看好山，塵囂無一可相關。",
            "梅花未必能如我，花謝花開未得閒。"
        ],
        "title": "無事",
        "id": "678c9c44-dc8c-46f4-bb42-78b5d070743b"
    },
    {
        "author": "宋伯仁",
        "paragraphs": [
            "可山無日不吟詩，我欲論詩未有期。",
            "幾次孤山明月下，手挼梅蕊立多時。"
        ],
        "title": "訪林可山",
        "id": "99b14d01-3741-4b3e-a542-dc4bd1cae091"
    },
    {
        "author": "宋伯仁",
        "paragraphs": [
            "雪後東風作峭寒，客懷零亂客眉攢。",
            "杭州雖近西湖月，寧似湖州把釣竿。"
        ],
        "tags": [
            "西湖"
        ],
        "title": "簡施芸隠",
        "id": "b05b5742-b6a7-4a21-aa5a-5eb2a19a3d9e"
    },
    {
        "author": "宋伯仁",
        "paragraphs": [
            "不滿十來家，門閭半以柴。",
            "日烘蘭入鼻，風掠草侵鞋。",
            "土酒融春興，行歌放客懷。",
            "何須高買屋，一一近天街。"
        ],
        "title": "丁家村",
        "id": "213bfa07-2546-4b16-9a0e-da49e62a3a59"
    },
    {
        "author": "宋伯仁",
        "paragraphs": [
            "自與君相別，駸駸已數年。",
            "一緘書不寄，千里夢徒然。",
            "雨店花新長，風櫺月幾圓。",
            "嶺梅無恙否，愁滿鬢絲邊。"
        ],
        "title": "再會夏石芝",
        "id": "f9338e03-2b4f-4bf8-9ab0-4c7fd65cccff"
    },
    {
        "author": "宋伯仁",
        "paragraphs": [
            "熬波同看楚天秋，多少艱難說未休。",
            "今日共依湖柳住，夢中猶怕踏邊頭。"
        ],
        "title": "舊同官張法曹",
        "id": "e92aa381-9ca8-4bc2-a505-52c06b492cd1"
    },
    {
        "author": "宋伯仁",
        "paragraphs": [
            "暖地難爲雪，春天易得晴。",
            "落梅狂客意，啼鳥故園聲。",
            "愁樂從他事，湖山寄此生。",
            "願將身與世，渾似柳梢輕。"
        ],
        "title": "雪後",
        "id": "2207c226-1f8b-47e0-bbfc-b98da71b99c7"
    },
    {
        "author": "宋伯仁",
        "paragraphs": [
            "弄假如真舞碧空，吹噓全在一絲風。",
            "唯慚尺五天將近，猶在兒童掌握中。"
        ],
        "title": "紙鷂",
        "id": "da11a827-e697-40d4-9247-4bcb5a69914b"
    },
    {
        "author": "宋伯仁",
        "paragraphs": [
            "湖邊膏雨弄晴時，桃杏紅爭錦一機。",
            "楊柳也如新及第，向人爭舞綠羅衣。"
        ],
        "title": "湖上新晴",
        "id": "2e327b54-bcee-467d-80e8-31b43f570b28"
    },
    {
        "author": "宋伯仁",
        "paragraphs": [
            "青山數里一溪橫，片片花邊舞燕輕。",
            "耕遍水田新雨足，晴天曉色柳風清。"
        ],
        "title": "晚春溪行",
        "id": "d53302c1-4424-4b77-8280-4e3acd2ff591"
    },
    {
        "author": "宋伯仁",
        "paragraphs": [
            "酴醾開已殘，窗戶尚輕寒。",
            "往事多因拙，清尊强自寬。",
            "對妻憐病久，顧影易心酸。",
            "更展淵明集，從頭子細看。"
        ],
        "title": "悶甚",
        "id": "5b3a34b3-5301-4547-b524-622c4f37c693"
    },
    {
        "author": "宋伯仁",
        "paragraphs": [
            "終日翻盆雨，池亭晚更凉。",
            "對琴思古意，釃酒惜韶光。",
            "綠漲便鷗懶，殘花笑蝶忙。",
            "高田皆可插，好與報君王。"
        ],
        "title": "雨中",
        "id": "d9d8012a-6316-46cd-b332-eba277922858"
    },
    {
        "author": "宋伯仁",
        "paragraphs": [
            "結屋占山巔，源流未有年。",
            "便非真隠者，且喜得安然。",
            "石洞雲同卧，茶鐺客對煎。",
            "我來聊小憩，詩滿夕陽天。"
        ],
        "title": "妙智菴",
        "id": "c22c8380-bbb4-43a8-87d0-d7a7876e5cc1"
    },
    {
        "author": "宋伯仁",
        "paragraphs": [
            "難字逢人問，村中一小兒。",
            "璋麞寧易辨，亥豕似堪疑。",
            "鹵莽原非莽，耕犂別字犂。",
            "識丁何足道，煮字不充饑。"
        ],
        "title": "嘲不識字",
        "id": "1d3868ad-7fdc-4461-ba49-4fda96e22696"
    },
    {
        "author": "宋伯仁",
        "paragraphs": [
            "八九頑童一草廬，土朱勤點七言書。",
            "晚聽學長吹樵笛，國子先生殆不如。"
        ],
        "title": "村學究",
        "id": "60950620-3691-4168-b7d1-95984c575a4b"
    },
    {
        "author": "宋伯仁",
        "paragraphs": [
            "梅花花下月黄昏，獨自行歌掩竹門。",
            "只道梅花全屬我，不知和靖有仍孫。"
        ],
        "tags": [
            "西湖"
        ],
        "title": "讀林可山西湖衣鉢",
        "id": "a6339161-bc19-4bb8-90bc-e8dba698d832"
    },
    {
        "author": "宋伯仁",
        "paragraphs": [
            "雲卧西湖又幾年，吟鞍多在酒鑪邊。",
            "定知今古皆春夢，不把功名作宿緣。",
            "芳草滿汀山带雨，黄梅落地水連天。",
            "相逢未說江南事，且問何時理釣船。"
        ],
        "tags": [
            "西湖"
        ],
        "title": "寄樓雲卧",
        "id": "e665a62a-8c11-4da1-b657-e42af4e5a3cb"
    },
    {
        "author": "宋伯仁",
        "paragraphs": [
            "翠鬟雙妥未梳頭，紡緯車邊坐欲羞。",
            "幾度採桑歸較晚，阿孃疑看落花愁。"
        ],
        "title": "村姑二首  其一",
        "id": "0bb33868-d90d-4b86-99cd-b08380805614"
    },
    {
        "author": "宋伯仁",
        "paragraphs": [
            "底事蹉跎二八年，嫁時裝著未周旋。",
            "年年織得新絲絹，又被家翁作稅錢。"
        ],
        "title": "村姑二首  其二",
        "id": "539c96c5-087a-457a-89ce-f633b4f34e0d"
    },
    {
        "author": "宋伯仁",
        "paragraphs": [
            "薄宦從來錯，寧容著意求。",
            "自慚千里夢，空作一番愁。",
            "笑我人如昨，知心雨未休。",
            "荆溪清徹底，願泊釣魚舟。"
        ],
        "title": "簡吳荆溪",
        "id": "8ffee65e-ebf2-4c31-abff-bd3595900c3c"
    },
    {
        "author": "宋伯仁",
        "paragraphs": [
            "據見定時俱是足，苦思量處便成癡。",
            "請君打退閒煩惱，啜粥烹茶細和詩。"
        ],
        "title": "學館閒題",
        "id": "1ac69fe0-d387-4d00-8f27-d0ec686cee00"
    },
    {
        "author": "宋伯仁",
        "paragraphs": [
            "客久情懷惡，逢人懶說詩。",
            "不堪秋到後，將近雁來時。",
            "欹枕皆歸夢，同心只舊知。",
            "淵明籬下菊，誰伴傲霜枝。"
        ],
        "title": "答林巡檢惠詩",
        "id": "dd5f8867-069f-4b3c-b3fd-fa7bb6014b89"
    },
    {
        "author": "宋伯仁",
        "paragraphs": [
            "鳳兒花雜雁來紅，更有鷄冠弄紫茸。",
            "可笑倚闌人醉後，只將青眼看芙蓉。"
        ],
        "title": "秋花",
        "id": "ad86b288-08a1-45b7-9aed-4f6a90fb6669"
    },
    {
        "author": "宋伯仁",
        "paragraphs": [
            "秋天一餉晚風凉，笑語人傳早稻香。",
            "樓上醉時簾半捲，愁添客鬢兩蒼蒼。"
        ],
        "title": "早秋",
        "id": "aa837663-6ade-4578-98dd-59ab98fc7290"
    },
    {
        "author": "宋伯仁",
        "paragraphs": [
            "菊花村晚雁來天，同住蘭舟未十年。",
            "今日送君須盡醉，離人獨上洞庭船。"
        ],
        "tags": [
            "洞庭湖"
        ],
        "title": "別友人",
        "id": "efb8dc35-fbd8-43f3-ac83-51ee1fa3a736"
    },
    {
        "author": "宋伯仁",
        "paragraphs": [
            "少有惺惺得到頭，此心何苦懶方收。",
            "五湖煙雨常如昔，一稔功名自不由。",
            "世事莫將真箇看，客程難作舊時留。",
            "人間豈少淵明□，見著黄花便合羞。"
        ],
        "title": "對菊",
        "id": "6b86738a-6c87-4a72-880f-0807b381f0d3"
    },
    {
        "author": "宋伯仁",
        "paragraphs": [
            "愁。",
            "知不。",
            "空白頭。",
            "心事驚秋。",
            "歸興滿滄洲。",
            "貂蟬雖出兜鍪。",
            "功名有愧黑貂裘。",
            "夷齊與盜跖總荒丘。",
            "無非蘧蘧栩栩夢莊周。",
            "空教笑倒江上煙雨汀鷗。",
            "一琴一劍一童一鶴一茶甌。",
            "自不須苦苦高卧元龍百尺樓。",
            "著眼看翻雲覆雨處豪傑總成羞。",
            "牙旗金甲蹇馿破帽窮通一任前脩。",
            "五湖千萬頃明月則儘可棹歌橫釣舟。"
        ],
        "title": "累字戲作解愁吟簡舊同寮",
        "id": "ff4c9a83-36a9-4e50-aa78-8b02b81d79b3"
    },
    {
        "author": "宋伯仁",
        "paragraphs": [
            "秋意滿姑蘇，扁舟憶五湖。",
            "鈴聲邊報急，帆影客心孤。",
            "野港青如染，遥山澹欲無。",
            "英雄應念我，時事滿銀鬚。"
        ],
        "title": "蘇州有感",
        "id": "cdf79a17-9100-41d8-9d84-ef38cb52d9b8"
    },
    {
        "author": "宋伯仁",
        "paragraphs": [
            "亂鴉飛鷺勢縱橫，對面機心豈易萌。",
            "一著錯時都是錯，寧無冷眼看輸贏。"
        ],
        "title": "棋",
        "id": "9f800fd2-119e-45f6-bdde-697d17827a94"
    },
    {
        "author": "宋伯仁",
        "paragraphs": [
            "蘆花新有雁，四面水連天。",
            "清浄非人世，吾詩詠不全。"
        ],
        "title": "水邊聞雁",
        "id": "a468a9bf-c298-4f36-85d1-1b9782c10c3d"
    },
    {
        "author": "宋伯仁",
        "paragraphs": [
            "李白日斟三百盞，醉時寧記脫朝靴。",
            "一千八十萬杯酒，百歲消磨未是多。"
        ],
        "title": "嘲醉者",
        "id": "f7c487ca-975e-48c6-aa04-5c4bf553bdf3"
    },
    {
        "author": "宋伯仁",
        "paragraphs": [
            "又是江南割稻天，家家兒女笑相牽。",
            "芙蓉占斷清溪水，獨許漁人醉艤船。"
        ],
        "title": "村",
        "id": "c1d8e90f-8dc4-4b23-ad09-864c59d29ad5"
    },
    {
        "author": "宋伯仁",
        "paragraphs": [
            "不爲鱸魚憶故鄉，只緣心事近重陽。",
            "鬢絲添得三分白，空被黄花笑一場。"
        ],
        "title": "離維揚",
        "id": "e278eb2a-e23a-490c-b450-0355716960b6"
    },
    {
        "author": "宋伯仁",
        "paragraphs": [
            "細柳營基鎖綠苔，萬花新種小亭臺。",
            "芙蓉喜見江南客，故向西風一夜開。"
        ],
        "title": "維揚萬花園",
        "id": "d80dba85-b17f-44b0-8781-8e44b1a7eb73"
    },
    {
        "author": "宋伯仁",
        "paragraphs": [
            "山匝濃雲水匝天，秋容黯淡荻花邊。",
            "瀟湘八景誰收去，留下波心小釣船。"
        ],
        "title": "雨中遠望",
        "id": "4712cb7a-fecd-4b4a-a1a7-cb8e6376c1f8"
    },
    {
        "author": "宋伯仁",
        "paragraphs": [
            "世事無過爾爾，禪心只好休休。",
            "江上數峯如削，西風不礙歸舟。"
        ],
        "title": "勸僧還鄉",
        "id": "b3099359-109d-4ad1-b5d6-b4857c625231"
    },
    {
        "author": "宋伯仁",
        "paragraphs": [
            "巴得重陽未到家，短篷根底憶黄花。",
            "烏紗不爲西風舞，空與同舟說孟嘉。"
        ],
        "title": "舟中九日",
        "id": "c2580c43-2e06-4d04-900c-1b49e7d5f090"
    },
    {
        "author": "宋伯仁",
        "paragraphs": [
            "窮通豈在苦勞神，且作安居懶散人。",
            "買地種花多種竹，煮茶邀客也邀鄰。",
            "求名豈識書三上，得興無過醉一巡。",
            "喜得滿𥰭收芋栗，杜陵應未笑全貧。"
        ],
        "title": "安居",
        "id": "a4584f90-3036-4fea-b800-ca5b3d1551af"
    },
    {
        "author": "宋伯仁",
        "paragraphs": [
            "窗戶清清半掩門，小兒揩淚立黄昏。",
            "幾多心事無人問，獨看梅花月半痕。"
        ],
        "title": "有感",
        "id": "3dab9450-9055-4207-b51c-2b1073fc5483"
    },
    {
        "author": "宋伯仁",
        "paragraphs": [
            "靜夜聽鳴琴，秋風動幽谷。",
            "何爲鍾子期，千古無人續。"
        ],
        "title": "聽琴",
        "id": "4d0561a1-5832-4a7c-a5b3-1e52e81ebe96"
    },
    {
        "author": "宋伯仁",
        "paragraphs": [
            "先生邂逅龍亭日，多少雲仍滿世間。",
            "千古典謨文獨記，九流毫髮事相關。",
            "代庖阿堵名尤重，製甲防邊職未閒。",
            "只與道人爲鶴帳，始能清夢繞湖山。"
        ],
        "title": "楮先生",
        "id": "7378cef6-33e5-4a9e-9b94-4a4473ce4f9e"
    },
    {
        "author": "宋伯仁",
        "paragraphs": [
            "居閒無賀客，早起只如常。",
            "桃版隨人換，梅花隔歲香。",
            "春風回笑語，雲氣卜豐穰。",
            "柏酒何勞勸，心平壽自長。"
        ],
        "title": "歲旦",
        "id": "23673fe9-4bb6-4904-86f6-318b81b6a848"
    },
    {
        "author": "宋伯仁",
        "paragraphs": [
            "壯年期佐漢中興，豈謂蟠螭睡不醒。",
            "可惜滿牀廷對稿，白頭翻錄道家經。"
        ],
        "title": "五老  其一",
        "id": "61441eba-dded-4041-b316-2abcfaab0621"
    },
    {
        "author": "宋伯仁",
        "paragraphs": [
            "髀肉豐腴鬢髮疎，將軍健飯待何如。",
            "七禽不了中原事，羞讀君王問勞書。"
        ],
        "title": "五老  其二",
        "id": "233ee89a-615f-42a2-9382-5e6b3fa9d831"
    },
    {
        "author": "宋伯仁",
        "paragraphs": [
            "齒髮俱無背已駝，雨耕摩破幾青蓑。",
            "高皇慶壽推恩詔，暗讀全文忘不多。"
        ],
        "title": "五老  其三",
        "id": "5e87226b-b738-43cd-9afa-875ec34bec10"
    },
    {
        "author": "宋伯仁",
        "paragraphs": [
            "短髮衰髯一棹船，白頭波浪幾掀天。",
            "兒孫各占蘆花住，網得鱸魚即酒錢。"
        ],
        "title": "五老  其四",
        "id": "82b305ac-3c9b-4a57-ae3a-0b75fc12a6c6"
    },
    {
        "author": "宋伯仁",
        "paragraphs": [
            "著破箱中欲嫁衣，翠顰何止只憂葵。",
            "春來偷摘斑斑髮，淚濕菱花只自知。"
        ],
        "title": "五老  其五",
        "id": "57ce61dc-917c-45ed-ac38-d96dab96d6b2"
    },
    {
        "author": "宋伯仁",
        "paragraphs": [
            "寒食花枝插滿頭，長亭搔首晚悠悠。",
            "灞陵老子無人識，別是天涯一段愁。"
        ],
        "title": "遠訪友人不值",
        "id": "45900821-dd93-4071-9cd3-5789495e2dd0"
    },
    {
        "author": "宋伯仁",
        "paragraphs": [
            "待君君未歸，寄書書不去。",
            "寄書書可去，有意殊難語。",
            "深夜彈琵琶，思君在何處，知君在何處。",
            "不禁春事已闌珊，東風吹起楊花絮，東風吹落楊花絮。"
        ],
        "title": "寄征夫",
        "id": "6874cd6e-c164-4180-bf51-617b2cb501c8"
    },
    {
        "author": "宋伯仁",
        "paragraphs": [
            "門掩楊花一夜風，自憐羈客尚飄篷。",
            "不堪吟罷東回首，鳥傍巖花戲晚紅。"
        ],
        "title": "客樓戲集唐人句",
        "id": "0fe8e004-7271-4acd-814a-f07e39c36125"
    },
    {
        "author": "宋伯仁",
        "paragraphs": [
            "雖然年紀小，胸次已江湖。",
            "貝葉連宵看，梅花一樣臞。",
            "記詩誠敢許，戒酒恐應無。",
            "好向蘇堤上，行行掐數珠。"
        ],
        "title": "贈僧了性",
        "id": "4b751248-cd53-480f-aa02-f970caa94993"
    },
    {
        "author": "宋伯仁",
        "paragraphs": [
            "明主何嘗棄浩然，杯中有物且隨緣。",
            "倚樓心事誰消遣，一點飛禽落釣船。"
        ],
        "title": "醉中登樓",
        "id": "032f14d4-1a2b-41e0-bc89-51832655b4f6"
    },
    {
        "author": "宋伯仁",
        "paragraphs": [
            "年來乳燕亦堪羞，不學楊花得自由。",
            "飛過幾家門戶去，直須尋見最高樓。"
        ],
        "title": "嘲燕",
        "id": "0811d637-5bc5-4469-b336-dc2d93c972e5"
    },
    {
        "author": "宋伯仁",
        "paragraphs": [
            "南枝斜插古軍持，瘦影參差落硯池。",
            "莫道人家窗戶暖，等閒忘却隴頭時。"
        ],
        "title": "瓶梅",
        "id": "820c167d-3627-4281-b424-6a9732bced39"
    }
]