[
    {
        "author": "劉克莊",
        "paragraphs": [
            "北郭西郊外，聯鞍共探春。",
            "惟應舊猿鳥，猶記兩詩人。"
        ],
        "title": "紀游十首  其五",
        "id": "d4eea81e-85ef-41cc-9095-7fd3f62efc91"
    },
    {
        "author": "劉克莊",
        "paragraphs": [
            "篋有亡友詩，愈久愈鮮健。",
            "不歸芙蓉城，定返靈芝殿。"
        ],
        "title": "紀游十首  其六",
        "id": "61dcf459-02ac-4578-88a2-7343874fb0d2"
    },
    {
        "author": "劉克莊",
        "paragraphs": [
            "照眼園花發，傷心墓草陳。",
            "君謨兩字謚，迂叟九分人。"
        ],
        "title": "紀游十首  其七",
        "id": "2e1200c2-8fac-4588-bd5b-4ad0b9988583"
    },
    {
        "author": "劉克莊",
        "paragraphs": [
            "軒豁百觚量，昂藏九尺身。",
            "如何天奪盡，真率社中人。"
        ],
        "title": "紀游十首  其八",
        "id": "09afd3c5-9017-434b-9b04-549db8ee0c9a"
    },
    {
        "author": "劉克莊",
        "paragraphs": [
            "自爲遺老傳，或入少年叢。",
            "我已無同輩，誰能起此翁。"
        ],
        "title": "紀游十首  其九",
        "id": "a6eacb2b-14a7-4778-ad7e-3e0c4275b9fc"
    },
    {
        "author": "劉克莊",
        "paragraphs": [
            "由晉以至唐，幾人作文字。",
            "前有酒德頌，後惟醉鄉記。"
        ],
        "title": "紀游十首  其一○",
        "id": "b6b8a01b-253a-4411-b8a9-9b27f7a0c5c1"
    },
    {
        "author": "劉克莊",
        "paragraphs": [
            "一著能回一局輸，安危豈不繫茲儒。",
            "樂卿昔去曾入海，老監今歸但乞湖。",
            "阮子杖挑聊共出，麻姑榼送不煩沽。",
            "二仙占斷壺中景，不許長房跳入壺。"
        ],
        "title": "和徐常丞洪秘監倡和四首  其一",
        "id": "117751ed-0f77-4bca-b18b-763099faa1b2"
    },
    {
        "author": "劉克莊",
        "paragraphs": [
            "紛紛博局迭贏輸，孰是真儒孰盜儒。",
            "履道宅佳多輦石，輞川亭巧恰臨湖。",
            "可無詩喚劉郎和，偶有錢同鄭老沽。",
            "却笑吳兒拚命者，潮頭如屋靠腰壺。"
        ],
        "title": "和徐常丞洪秘監倡和四首  其二",
        "id": "d0487530-a72d-45f9-b696-7fec3018d074"
    },
    {
        "author": "劉克莊",
        "paragraphs": [
            "孤忠鬰積未全輸，臧氏其如命世儒。",
            "歸治隠棲秦系里，去留遺愛葛仙湖。",
            "一辭吾已抽身退，什襲公非待價沽。",
            "大手會當摛玉檢，窶人只合傳冰壺。"
        ],
        "title": "和徐常丞洪秘監倡和四首  其三",
        "id": "18293d46-e24b-49e7-b585-d30d4462309a"
    },
    {
        "author": "劉克莊",
        "paragraphs": [
            "公詩妙巧過般輸，蚓竅何堪和大儒。",
            "豈敢分庭掣鯨海，頗思越邑會鵝湖。",
            "薰蕕年老迷香臭，酒脯涎垂向市沽。",
            "病起带圍渾減盡，免教人誚腹如壺。"
        ],
        "title": "和徐常丞洪秘監倡和四首  其四",
        "id": "4eb512db-6464-4454-9517-bbb0870bb62c"
    },
    {
        "author": "劉克莊",
        "paragraphs": [
            "咄咄清流久灌輸，帝虛館殿待名儒。",
            "縱□□□□□嶺，未抵鴟夷泛太湖。",
            "青史方將觀晚節，黄封尚可易村沽。",
            "書言耳重知君意，怕聽朝雞與漏壺。"
        ],
        "tags": [
            "太湖"
        ],
        "title": "又四首  其一",
        "id": "05bd9dbc-e32c-46c3-ba8f-c03514680dcd"
    },
    {
        "author": "劉克莊",
        "paragraphs": [
            "已藁忠言未及輸，豈知窮鬼迫臞儒。",
            "諸生蕝就漢朝野，一束芻留孺子湖。",
            "室有瓶儲聊自給，帘夸椀□□人沽。",
            "風濤如此行何適，猶幸中流得一壺。"
        ],
        "title": "又四首  其二",
        "id": "93d8434d-08c2-4f76-b037-b8d2c6ad59ef"
    },
    {
        "author": "劉克莊",
        "paragraphs": [
            "薄收僅足了冬輸，晚覺明農勝業儒。",
            "稍喜塵清如□峒，更祈田熟似蘇湖。",
            "小船楊柳陰中泊，大斗杏花深處沽。",
            "游野歸來天欲雨，雲邊玉女屢投壺。"
        ],
        "title": "又四首  其三",
        "id": "cd7c77a5-1e02-4454-a895-f142b46aa4e0"
    },
    {
        "author": "劉克莊",
        "paragraphs": [
            "幸無再榷與三輸，得半猶堪活窶儒。",
            "寧揖劉郎歸釣瀨，肯于孟守覓崲湖。",
            "杯中興至休辭飲，膜外名虛不必沽。",
            "晨出作勞宵穩睡，管他布穀更提壺。"
        ],
        "title": "又四首  其四",
        "id": "6d8a7973-dbd4-4688-a818-12e96377d081"
    },
    {
        "author": "劉克莊",
        "paragraphs": [
            "耳白無蓋世名，眼碧有奇中語。",
            "老夫定非醉翁，斯人莫是初祖。"
        ],
        "title": "贈碧眼相士六言二首  其一",
        "id": "51b3f3ac-7276-4060-8f30-63c351bc6b07"
    },
    {
        "author": "劉克莊",
        "paragraphs": [
            "荀卿子論心形，許負書說氣色。",
            "我雖□□□□，□□看未成碧。"
        ],
        "title": "贈碧眼相士六言二首  其二",
        "id": "29a9f63d-5833-4a59-8f89-9c837abb2afd"
    },
    {
        "author": "劉克莊",
        "paragraphs": [
            "我與茲山殆有緣，手栽一一已參天。",
            "主林神黠□□佛，老樹精乖意是仙。",
            "留客看花聊席地，課僮種樹頻澆泉。",
            "丹成未可匆匆喫，且向溪邊住十年。"
        ],
        "title": "檢校樗庵花木二首  其一",
        "id": "56803ce7-54a8-437a-a736-a3f9d6f3701b"
    },
    {
        "author": "劉克莊",
        "paragraphs": [
            "林密山深客少過，暮年杖履此婆娑。",
            "桂開香□□□窟，檜長高於窣堵坡。",
            "不記玄暉紅芍藥，且栽□□□蓑荷。",
            "聖丘未必知爲圃，何似姑師郭橐駝。"
        ],
        "title": "檢校樗庵花木二首  其二",
        "id": "622154cf-a6df-4299-b5bb-dc0546a17c84"
    },
    {
        "author": "劉克莊",
        "paragraphs": [
            "官冷君行勿鄙夷，儒風未有盛斯時。",
            "進青衿子陳新義，爲紫陽公廣舊規。",
            "然否聽人來議政，尊嚴無士敢嘲師。",
            "虀鹽堪飽芹堪采，况值文翁適擁麾。"
        ],
        "title": "送龍岩林主學",
        "id": "c555a96d-8821-42b8-8e1a-e3d5696fd671"
    },
    {
        "author": "劉克莊",
        "paragraphs": [
            "舂汲常分任，巾篝久服勤。",
            "汝何慙絡秀，吾自誌朝雲。"
        ],
        "title": "北苑一首  其一",
        "id": "ce7e3f1e-c997-45b1-a87e-b4dc4a06e3ea"
    },
    {
        "author": "劉克莊",
        "paragraphs": [
            "客送西州路，兒封北苑墳。",
            "凄凉蒿里挽，未必九泉聞。"
        ],
        "title": "北苑一首  其二",
        "id": "d70f2829-5e27-4aab-968d-122ddbabb594"
    },
    {
        "author": "劉克莊",
        "paragraphs": [
            "醫書攻百病，惟有老難醫。",
            "霧眼朱成碧，霜顛涅不緇。"
        ],
        "title": "即事  其一",
        "id": "4b1bb3e9-cb83-4deb-b4e2-7f0cbadfd867"
    },
    {
        "author": "劉克莊",
        "paragraphs": [
            "炎凉蒼狗變，光景白駒馳。",
            "忽見鏡中者，驚詢汝是誰。"
        ],
        "title": "即事  其二",
        "id": "02b872fe-9b58-49cc-8725-87eb274d1770"
    },
    {
        "author": "劉克莊",
        "paragraphs": [
            "謝館王亭安在哉，荒村亦自有池臺。",
            "苦嫌野蔓縈紆竹，甚愛殘花點綴苔。",
            "老送病來推不得，歡隨春去挽難回。",
            "未應寂寞無心賞，牆下葵榴次第開。"
        ],
        "title": "暮春一首",
        "id": "d9407d99-bb19-409a-9171-93e4d7cba176"
    },
    {
        "author": "劉克莊",
        "paragraphs": [
            "經行中野多新塚，檢點高陽少酒徒。",
            "縱不能陪雍畤禮，尚堪添入洛英圖。",
            "愛東臯子生沉醉，慕北山公死謚愚。",
            "頼有小詩自陶寫，何須著論學王符。"
        ],
        "title": "漫興一首",
        "id": "f416db3e-9b8f-4c48-a5d2-ef953722d5b2"
    },
    {
        "author": "劉克莊",
        "paragraphs": [
            "宰公心印佛心慈，吉兆前知抱送期。",
            "喜溢親闈占鸑鷟，來從帝所下騎麒。",
            "芝蘭庭戶芽初茁，荼堇原田味變飴。",
            "加我數年渠稍長，要看丱角出吟詩。"
        ],
        "title": "安溪黄明府得子次徐常丞韻一首",
        "id": "656cc623-05ac-4310-a4fe-7f971cb8a537"
    },
    {
        "author": "劉克莊",
        "paragraphs": [
            "暫辭玉笋眷猶濃，朝野皆知不世逢。",
            "賀老曾求湖一曲，希夷亦乞華三峰。",
            "鳳銜奎墨飛華扁，虎拜觚稜折御封。",
            "帝以此翁深易學，除官壹似鄭司農。"
        ],
        "title": "錦湖新亭告成宸翰大書水村二字以落之二詩輒附賀客之後  其一",
        "id": "f575f129-8e29-4b00-aa7f-79e79a0c63ab"
    },
    {
        "author": "劉克莊",
        "paragraphs": [
            "自說秋毫盡帝恩，煌煌曦畫照乾坤。",
            "偶留佳客常投轄，怕礙游人不設門。",
            "枕麯先生傳醉種，詠梅處士有詩孫。",
            "何須更羨東西陝，君管南村我北村。"
        ],
        "title": "錦湖新亭告成宸翰大書水村二字以落之二詩輒附賀客之後  其二",
        "id": "eb0b510f-3a42-4bf7-9161-618fa284bae1"
    },
    {
        "author": "劉克莊",
        "paragraphs": [
            "主人卜晝衆懽濃，今孟嘗君豈易逢。",
            "漲水已堪航別港，宿雲何必帽前峰。",
            "三千客各聞風至，一曲湖勝裂地封。",
            "小試此翁開濟手，不妨行樂不妨農。"
        ],
        "title": "二和  其一",
        "id": "5e2cd374-8f7b-4a0d-a0a7-edf4040e1171"
    },
    {
        "author": "劉克莊",
        "paragraphs": [
            "四傍山色青環郭，八面波光練抹坤。",
            "天造居然成別墅，帝招未肯入修門。",
            "愛蓮豈欲希周子，起蕝終難滯叔孫。",
            "介甫爭墩人已笑，老夫安敢又爭村。"
        ],
        "title": "二和  其二",
        "id": "d1329fc0-515e-4bc0-9a3a-52538524db4e"
    },
    {
        "author": "劉克莊",
        "paragraphs": [
            "野色湖光淡復濃，阿香神爻巧相逢。",
            "金篦莫辨烟中樹，蠟屐難登海上峰。",
            "帝眷驛馳丹詔問，客歸亭有白雲封。",
            "邊無牧馬村無犬，擊壤何妨作老農。"
        ],
        "title": "三和  其一",
        "id": "810f2dde-6d54-4140-a7f3-608f8225cdd7"
    },
    {
        "author": "劉克莊",
        "paragraphs": [
            "擊磬何須入於海，括囊未免取諸坤。",
            "尋盟今已白鷗社，待詔昔曾金馬門。",
            "魚戲罕逢同隊子，雞窠會見二毛孫。",
            "兩翁未易分優劣，一樂山村一水村。"
        ],
        "title": "三和  其二",
        "id": "66831985-e671-40f7-87ca-f064510e7d18"
    },
    {
        "author": "劉克莊",
        "paragraphs": [
            "鯨吸仙人飲興濃，尤嫌惡客懶迎逢。",
            "逆風弱水三萬里，夢雨高唐十二峰。",
            "詩派相邀容入社，酒泉雖遠願移封。",
            "葑田畢竟勝高仰，猶可躬耕佐大農。"
        ],
        "title": "四和  其一",
        "id": "73b34f9d-57f9-4cce-a31e-962b40a9bd72"
    },
    {
        "author": "劉克莊",
        "paragraphs": [
            "臨淵細味心亨坎，卜築先占地勢坤。",
            "說易何妨遇于野，談玄亦入妙之門。",
            "賜金莫惜娛賓客，堆笏猶堪遺子孫。",
            "不比酸寒杜陵老，破茅草屋傍江村。"
        ],
        "title": "四和  其二",
        "id": "c3650153-1b1c-463c-9870-d92c5a0ef7c0"
    },
    {
        "author": "劉克莊",
        "paragraphs": [
            "霧掃山如潑黛濃，一開口笑古難逢。",
            "斬新種柳輞川水，火急移蓮玉井峰。",
            "甚愛名花當輦致，遠求佳果莫函封。",
            "人生惟有田園樂，未可輕將仕易農。"
        ],
        "title": "五和  其一",
        "id": "e6a23473-4b52-444e-ba63-383c4cb747e4"
    },
    {
        "author": "劉克莊",
        "paragraphs": [
            "江湖浩渺常存闕，雲漢昭回妙闡坤。",
            "妓或携來安石墅，客誰畔去翟公門。",
            "戴花老豈非同姓，拾穗翁猶有遠孫。",
            "殺馬毀車吾耄矣，尚堪扶杖過鄰村。"
        ],
        "title": "五和  其二",
        "id": "6682e9c5-9ca4-4be4-8f49-753636706492"
    },
    {
        "author": "劉克莊",
        "paragraphs": [
            "遊人似蟻磨邊旋，驚怪壺中有別天。",
            "鐵畫誰如奎畫妙，錦湖賽過鑑湖賢。",
            "懸知星照嚴光瀨，不管江通魯望田。",
            "昭代未應無狗監，誦公新作冕旒前。"
        ],
        "title": "席間次水村主人韵",
        "id": "fe7f82f7-81d4-4ab7-8f11-b0db28be2f1d"
    },
    {
        "author": "劉克莊",
        "paragraphs": [
            "方與譽髦連茹進，忽然避弋下喬來。",
            "空令歸訪盟鷗社，不使重登市駿臺。",
            "古有孟嘗能好客，今無鮑叔肯分財。",
            "吾衰難秉銘幽筆，短些凄凉不盡哀。"
        ],
        "title": "挽鄭計院",
        "id": "fc0dea05-add4-47bd-a9f3-59c16dee7a10"
    },
    {
        "author": "劉克莊",
        "paragraphs": [
            "筆勢翩翩漸入佳，晨簷怪得鵲查查。",
            "勞謙君子方求益，老禿中書不夢花。",
            "商頌以前殊簡短，衛風而下稍淫哇。",
            "鶴天鯨海無邊際，莫費工夫納百家。"
        ],
        "title": "答林文之",
        "id": "34758870-3b60-4f8f-9e4b-489bbd21871b"
    },
    {
        "author": "劉克莊",
        "paragraphs": [
            "忠惠松楸過者欽，誰知藏伏禍機深。",
            "英魂久向茲埋玉，佛面今爲汝削金。",
            "下馬三號空抆淚，磔蟇萬段亦甘心。",
            "邇來野外無全塚，謾使閑人憤滿襟。"
        ],
        "title": "盜發蔡端明墓一首和竹溪韵",
        "id": "aeb5c6f5-2b21-415d-8e99-f1996ed079bb"
    },
    {
        "author": "劉克莊",
        "paragraphs": [
            "□衣孔履世猶欽，此硯隨公歲月深。",
            "璞美止緣鸜眼□，價高不數褭蹄金。",
            "虬髯尚破偷兒膽，麟筆曾誅賊子心。",
            "今代安知無雋尹，傳經决獄肯披襟。"
        ],
        "title": "又盜棄端硯一首",
        "id": "75e576f3-a0e6-40af-a4a5-355b948caca9"
    },
    {
        "author": "劉克莊",
        "paragraphs": [
            "頗聞送者詩盈軸，我有樵歌子試聽。",
            "岩邑雖然人所畏，畬民均是物之靈。",
            "二升飯了官中事，一字廉真座右銘。",
            "見說守侯如召杜，斷無走吏至公庭。"
        ],
        "title": "送方漳浦",
        "id": "0d94ff37-fd54-4276-bf39-64666497c912"
    },
    {
        "author": "劉克莊",
        "paragraphs": [
            "端人舌本鈍如槌，自畫村眉不入時。",
            "門巷張羅賓客少，車輪生角僕夫悲。",
            "共游洛下凋零盡，末向巖頭付囑誰。",
            "爲吾子師余豈敢，伊家元有大宗師。"
        ],
        "title": "和林太淵二首  其一",
        "id": "461e0f1b-4f3a-4e04-b2a0-f332d329c257"
    },
    {
        "author": "劉克莊",
        "paragraphs": [
            "聲稱籍甚自髫年，聖處聞之於膝邊。",
            "廟瑟久無人續響，國棋誰與子分先。",
            "書經秦火訛難讀，鉢至曹溪靳不傳。",
            "功行滿時笙鶴下，未應山澤著臞仙。"
        ],
        "title": "和林太淵二首  其二",
        "id": "3be58da8-2003-4d0e-9dad-c43147e1dd00"
    },
    {
        "author": "劉克莊",
        "paragraphs": [
            "忽得中都訊，綸言下玉墀。",
            "名爲開國子，實類出家兒。",
            "不記操麻卷，猶堪譜荔枝。",
            "吾方抽手扳，穀璧欲安施。"
        ],
        "title": "禋霈進封一首",
        "id": "9c352459-0f0f-4cb6-b5c7-dc8ae801db51"
    },
    {
        "author": "劉克莊",
        "paragraphs": [
            "疾起自肝家，眵昏認物差。",
            "昔如虹貫日，今隔霧看花。",
            "暝鵲驚飛匝，凉蟾瞥露些。",
            "廟堂見章奏，應笑字欹斜。"
        ],
        "title": "目疾一首",
        "id": "9014ad34-837a-40a8-b97c-cb61077b3856"
    },
    {
        "author": "劉克莊",
        "paragraphs": [
            "霜簡剛言璧有瑕，清朝耳目不應差。",
            "醉翁絕少環滁飲，范老何心慶朔花。",
            "省庫錢皆留享士，高齋琴却带還家。",
            "邵平舊圃元無恙，未必封侯勝種瓜。"
        ],
        "title": "送游潮州二首  其一",
        "id": "59afb0ec-d15a-4bd1-bb6c-a339d4a3cb77"
    },
    {
        "author": "劉克莊",
        "paragraphs": [
            "雖森畫戟惟清嘯，因討紅巾有雪髯。",
            "孟子曾稱伯夷隘，漢人亦議弱翁嚴。",
            "交游皆嘆遺公誤，仇怨猶言太守廉。",
            "可惜遒人官久廢，此詩湮鬰在閭閻。"
        ],
        "title": "送游潮州二首  其二",
        "id": "ec4d5a70-19a1-4eae-8b91-d1e70953dbc2"
    },
    {
        "author": "劉克莊",
        "paragraphs": [
            "深碧非少林祖，暴赤疑歸宗僧。",
            "何須近青藜杖，不願如紫石稜。"
        ],
        "title": "左目痛六言九首  其一",
        "id": "666bf460-b990-416e-8558-39c8e7963e34"
    },
    {
        "author": "劉克莊",
        "paragraphs": [
            "親燈似鴟撮蚤，對卷如獺祭魚。",
            "今已作白頭觀，昔曾校黄本書。"
        ],
        "title": "左目痛六言九首  其二",
        "id": "6618b716-3485-49df-9a25-0b6ecc455034"
    },
    {
        "author": "劉克莊",
        "paragraphs": [
            "詩到歌行尤妙，傳與國語并行。",
            "艱辛張籍病瞎，浮誇左丘失明。"
        ],
        "title": "左目痛六言九首  其三",
        "id": "f6262b2b-4d24-4369-a6ad-6d8a002bc6fc"
    },
    {
        "author": "劉克莊",
        "paragraphs": [
            "昏花廢干祿書，麻嗏類辟瘟符。",
            "草字見嗤醉禿，小楷難付官奴。"
        ],
        "title": "左目痛六言九首  其四",
        "id": "2ea7debf-a736-4a08-98ec-44ef136722e3"
    },
    {
        "author": "劉克莊",
        "paragraphs": [
            "晚歲甘爲瞽史，前身不是離婁。",
            "喜梵夾書送老，惡巾箱本如雔。"
        ],
        "title": "左目痛六言九首  其五",
        "id": "aa148125-4779-4242-8b3a-e691d6c3dc55"
    },
    {
        "author": "劉克莊",
        "paragraphs": [
            "儒醫診肝脈去，小童負藥笈從。",
            "吾寧作一目鬼，古曾有獨眼龍。"
        ],
        "title": "左目痛六言九首  其六",
        "id": "0142e2a7-3934-4e60-8a0c-cdb8187e98b1"
    },
    {
        "author": "劉克莊",
        "paragraphs": [
            "熏目不欺暗室，呻吟少下禪床。",
            "悟後盡除業障，定中或放毫光。"
        ],
        "title": "左目痛六言九首  其七",
        "id": "c7d08577-2f1a-4e9a-a282-4de0fdeba610"
    },
    {
        "author": "劉克莊",
        "paragraphs": [
            "早耽蔡譜華妙，晚受聃書深長。",
            "始悟擘紅異味，不如守黑單方。"
        ],
        "title": "左目痛六言九首  其八",
        "id": "0c59e93a-1f2a-48e6-8ec8-7ab93c7fbc0a"
    },
    {
        "author": "劉克莊",
        "paragraphs": [
            "閣上束三千卷，牆角棄二尺檠。",
            "此玉函方不載，無金篦刮亦明。"
        ],
        "title": "左目痛六言九首  其九",
        "id": "8f16ab4a-3259-426e-9044-2f203a88bf22"
    },
    {
        "author": "劉克莊",
        "paragraphs": [
            "弘景疏已上矣，天子書久無之。",
            "怕騎瞎馬浪出，安用明駝疾馳。"
        ],
        "title": "後九首  其一",
        "id": "74fa3afc-46dd-4e77-9686-33882eb199b5"
    },
    {
        "author": "劉克莊",
        "paragraphs": [
            "經來葱嶺絕域，書出汲縣古冢。",
            "饒君一目十行，如彼千瘡百孔。"
        ],
        "title": "後九首  其二",
        "id": "fa2a899b-ca9f-419d-b5cc-7973b8f54741"
    },
    {
        "author": "劉克莊",
        "paragraphs": [
            "痛定偶成短夢，驚迴如近清光。",
            "黄帕牙篦開卷，絳紗玉斧照廊。"
        ],
        "title": "後九首  其三",
        "id": "14645097-e110-4baf-a035-dd32c1308e62"
    },
    {
        "author": "劉克莊",
        "paragraphs": [
            "夜眠便甘菊枕，晨起避凌霄露。",
            "信爾雅幾委頓，註本草不宜誤。"
        ],
        "title": "後九首  其四",
        "id": "b1981316-6842-43bc-852d-2fdad3d346ea"
    },
    {
        "author": "劉克莊",
        "paragraphs": [
            "力疾搜腸草制，忍痛撚髭改詩。",
            "鐵燈檠我同好，金蓮炬彼一時。"
        ],
        "title": "後九首  其五",
        "id": "b7b06e3b-f032-4f43-9efe-710c3a0bd8a9"
    },
    {
        "author": "劉克莊",
        "paragraphs": [
            "默默回光反照，津津勿藥有喜。",
            "八荒入吾闥中，四海在我牆裏。"
        ],
        "title": "後九首  其六",
        "id": "e18c47a4-773c-42bd-a1ee-bcaf7f2a5a59"
    },
    {
        "author": "劉克莊",
        "paragraphs": [
            "坐井成小眼孔，面壁得大醫王。",
            "凈洗三生熱惱，不煩一服清凉。"
        ],
        "title": "後九首  其七",
        "id": "5f2b8768-bbae-4af7-a0c6-0f5886fd57e6"
    },
    {
        "author": "劉克莊",
        "paragraphs": [
            "老去具一隻眼，向來隔幾重膜。",
            "盡見夫子宗廟，遍觀彌勒樓閣。"
        ],
        "title": "後九首  其八",
        "id": "ff48e586-ad23-46ba-8997-e582fba418ca"
    },
    {
        "author": "劉克莊",
        "paragraphs": [
            "吾今垂老示疾，君昔與人作緣。",
            "尚能續華佗傳，何敢負宋清錢。"
        ],
        "title": "後九首  其九",
        "id": "a99330a8-f3aa-4d3c-86df-d450fb852872"
    },
    {
        "author": "劉克莊",
        "paragraphs": [
            "蔚鬰相門望，新書在所銜。",
            "昔隨翁出宰，今見子封男。",
            "大錄鶩行至，遺民馬首參。",
            "擊鮮良不惡，何日返槐庵。"
        ],
        "title": "陳佐藏之溫陵",
        "id": "50a73419-cfb0-416c-830a-e1eeb2e7ef3c"
    },
    {
        "author": "劉克莊",
        "paragraphs": [
            "擇地喜將父，戴星勤坐曹。",
            "阿奴已傷錦，君子好更□。",
            "大尹徵求寡，先賢撫字勞。",
            "直須琴調古，莫倚棒頭高。"
        ],
        "title": "陳郎玉汝之官",
        "id": "0d30b36c-5081-4672-8c11-9057ef5320d8"
    },
    {
        "author": "劉克莊",
        "paragraphs": [
            "開之則新生犢，閉之則入定僧。",
            "有時起瞻斗極，有時遥望觚稜。"
        ],
        "title": "目痛一月未愈自和前九首  其一",
        "id": "88ccb24b-94f4-4e24-bca8-ac9178ef3546"
    },
    {
        "author": "劉克莊",
        "paragraphs": [
            "悔名草木鳥獸，住校亥豕魯魚。",
            "識字惹客問字，懶書怕人索書。"
        ],
        "title": "目痛一月未愈自和前九首  其二",
        "id": "b32114cc-da36-4892-9727-258da975094c"
    },
    {
        "author": "劉克莊",
        "paragraphs": [
            "隘矣匹夫疾視，鄙哉主父倒行。",
            "止酒看花濺淚，吹燈見月羞明。"
        ],
        "title": "目痛一月未愈自和前九首  其三",
        "id": "84e2e9ed-fc6c-4af5-8c5c-573662d2429c"
    },
    {
        "author": "劉克莊",
        "paragraphs": [
            "無復燃藜照向，徒以親燈觀符。",
            "掩卷嫌收穢史，絕纓罵玄老奴。"
        ],
        "title": "目痛一月未愈自和前九首  其四",
        "id": "3bd20549-7418-4b5c-8894-41893da159f5"
    },
    {
        "author": "劉克莊",
        "paragraphs": [
            "鬚眉似是綺皓，耳目已非曠婁。",
            "受明上座頂禮，視彼老公血讐。"
        ],
        "title": "目痛一月未愈自和前九首  其五",
        "id": "9da3725d-8c23-4291-96ff-036f0380abe6"
    },
    {
        "author": "劉克莊",
        "paragraphs": [
            "耄及歲不我與，眼空吾誰適從。",
            "蒙叟達觀鵬鷃，子雲自視蛇龍。"
        ],
        "title": "目痛一月未愈自和前九首  其六",
        "id": "7bfb57ec-e97d-4e12-921f-112b9aec78b5"
    },
    {
        "author": "劉克莊",
        "paragraphs": [
            "靜中面壁打坐，倦後拋書投床。",
            "認自家一尺棰，管渠儂萬丈光。"
        ],
        "title": "目痛一月未愈自和前九首  其七",
        "id": "427abcd3-71db-4386-81fb-d419ac125634"
    },
    {
        "author": "劉克莊",
        "paragraphs": [
            "朱顔無藥能駐，白髮緣愁許長。",
            "昏昏枉讀萬卷，蹙蹙起瞻四方。"
        ],
        "title": "目痛一月未愈自和前九首  其八",
        "id": "02622f67-7969-4df7-a12d-966d5d0fec74"
    },
    {
        "author": "劉克莊",
        "paragraphs": [
            "乍可頻看短劍，渠肯高張長檠。",
            "已與鷗盟浩蕩，都忘鵠立通明。"
        ],
        "title": "目痛一月未愈自和前九首  其九",
        "id": "40075f18-8b05-432a-acfc-36d911f3842b"
    },
    {
        "author": "劉克莊",
        "paragraphs": [
            "覺性靈明自若，本心利欲食之。",
            "大觀如夢如幻，小視坐忘坐馳。"
        ],
        "title": "又和後九首  其一",
        "id": "aa036528-6466-41c5-8abc-3c90ae1c9b21"
    },
    {
        "author": "劉克莊",
        "paragraphs": [
            "學仙燒汞成灰，學書埋筆爲塚。",
            "羨關尹喜見聃，愛希氏子瞻孔。"
        ],
        "title": "又和後九首  其二",
        "id": "1a4363ba-6179-41ff-b56a-d7234948b5a4"
    },
    {
        "author": "劉克莊",
        "paragraphs": [
            "寒儒頼有雪映，貧女那無績光。",
            "千眼今依佛閣，重瞳昔侍舜廊。"
        ],
        "title": "又和後九首  其三",
        "id": "ea7a696a-c8b8-41bc-8b64-b1119452e338"
    },
    {
        "author": "劉克莊",
        "paragraphs": [
            "康術鷹眼不化，處仲蜂目亦露。",
            "我自有觀人訣，汝勿爲相祖誤。"
        ],
        "title": "又和後九首  其四",
        "id": "2fd7a23a-c59b-4b88-8cc5-f1dff6563775"
    },
    {
        "author": "劉克莊",
        "paragraphs": [
            "竹簡定隸古字，黑屏刻月蝕詩。",
            "嗜學心無止法，讀書眼有還時。"
        ],
        "title": "又和後九首  其五",
        "id": "27c97756-2c29-4a7d-aab8-5acb6f001432"
    },
    {
        "author": "劉克莊",
        "paragraphs": [
            "入槐見蟻群聚，賦芧覺狙怒喜。",
            "脫離黑暗獄中，透入光明境裏。"
        ],
        "title": "又和後九首  其六",
        "id": "85c6475a-4918-480f-9f04-60d6a1ab90fd"
    },
    {
        "author": "劉克莊",
        "paragraphs": [
            "自遣病魔病豎，不干藥上藥王。",
            "洗眼菊泉舊本，照懷蓉月新凉。"
        ],
        "title": "又和後九首  其七",
        "id": "d7cc9fda-f171-419b-a9f7-77c30ec2af0d"
    },
    {
        "author": "劉克莊",
        "paragraphs": [
            "浮雲月之障礙，蒙氣日之翳膜。",
            "已把太玄覆瓿，更將三傳束閣。"
        ],
        "title": "又和後九首  其八",
        "id": "2039fa8c-6723-465c-a84e-475f5cbd0e0d"
    },
    {
        "author": "劉克莊",
        "paragraphs": [
            "憂患長我意智，苦樂隨渠業緣。",
            "貴人銀燭按樂，書生紙裹見錢。"
        ],
        "title": "又和後九首  其九",
        "id": "17ed6295-70c9-4f32-9eae-649b0117cafa"
    },
    {
        "author": "劉克莊",
        "paragraphs": [
            "翁已鞭鸞上九霄，此郎雖小亦清標。",
            "斯文尚有嫡傳在，每見能令人意消。",
            "身退吾難論一鶚，才高君必中雙鵰。",
            "漢廷急士將親策，想見諸儒避董晁。"
        ],
        "title": "送方郎唐卿漕試",
        "id": "4cdd737b-e9ec-4496-bc14-1f18f86f87fd"
    },
    {
        "author": "劉克莊",
        "paragraphs": [
            "春端帖子讓渠儂，別有詩餘繼變風。",
            "壓盡晚唐人以下，託諸小石調之中。",
            "蜀公喜柳歌仁廟，洛叟譏秦媟上穹。",
            "可惜今無同好者，樽前憶殺老花翁。"
        ],
        "title": "自題長短句後",
        "id": "97ad17a3-33ed-4550-9994-a4e341d0d640"
    },
    {
        "author": "劉克莊",
        "paragraphs": [
            "而翁二子絕奇，其季虎中最怒。",
            "期此郎甲科郎，跨王父曾王父。"
        ],
        "title": "勉千里姪秋試六言四首  其一",
        "id": "bf403574-e2f3-410f-8206-45cf3f661f83"
    },
    {
        "author": "劉克莊",
        "paragraphs": [
            "童習好雕篆作，相業寓混成篇。",
            "猶之射者百中，勉旃原夫一聯。"
        ],
        "title": "勉千里姪秋試六言四首  其二",
        "id": "7a91047e-8e51-4497-a5fa-e0b802397149"
    },
    {
        "author": "劉克莊",
        "paragraphs": [
            "茂才異等息響，太祝齋郎比肩。",
            "汝伯何由漆髮，我家舊有青氈。"
        ],
        "title": "勉千里姪秋試六言四首  其三",
        "id": "00ef0a0b-738f-484d-a2a6-11334bc29b1c"
    },
    {
        "author": "劉克莊",
        "paragraphs": [
            "子心思猶盛壯，吾光陰已耋耄。",
            "不堪蝥弧先登，尚可鼓旗傍譟。"
        ],
        "title": "勉千里姪秋試六言四首  其四",
        "id": "e1688398-8ba3-4bf4-ad19-3007718fd561"
    },
    {
        "author": "劉克莊",
        "paragraphs": [
            "車喚阿香推，情知雨必雷。",
            "不干巽二事，也伴阿姨來。"
        ],
        "title": "中秋大風雨五絕  其一",
        "id": "42dfd7f4-9682-4204-87a7-6475011b124f"
    },
    {
        "author": "劉克莊",
        "paragraphs": [
            "□□□□□，冰輪□□□。",
            "□□□□妬，不管素娥愁。"
        ],
        "title": "中秋大風雨五絕  其二",
        "id": "a73ac085-d3bd-43ef-bc3f-53672e4ed88f"
    },
    {
        "author": "劉克莊",
        "paragraphs": [
            "好客期難至，清歡擬即差。",
            "不逢□□鏡，何處覓金蟇。"
        ],
        "title": "中秋大風雨五絕  其三",
        "id": "86c46678-2aaa-4462-a1b9-6234971d6083"
    },
    {
        "author": "劉克莊",
        "paragraphs": [
            "詔歲銀袍盛，頭場玉鑑明。",
            "妃靈如有助，娥老尚多情。"
        ],
        "title": "中秋大風雨五絕  其四",
        "id": "8ef76106-798e-4882-8491-dbd45fb3f5bc"
    },
    {
        "author": "劉克莊",
        "paragraphs": [
            "眥血滴耕夫，愁眉蹙賈胡。",
            "良辰風雨至，不復田禾蘇。"
        ],
        "title": "中秋大風雨五絕  其五",
        "id": "45b09a94-e5d7-4f04-8904-8508fe07c3fb"
    },
    {
        "author": "劉克莊",
        "paragraphs": [
            "鄴下徐陳逐逝波，僅留老子尚婆娑。",
            "吾宗世有戴花舞，大耋誰能鼓缶歌。",
            "松下尋常無喝道，花間隨處有行窩。",
            "癡人逐物迴頭少，看到棋終恐爛柯。"
        ],
        "title": "縱筆一首",
        "id": "bd5ee48d-7893-41c0-823e-134696accb5b"
    },
    {
        "author": "劉克莊",
        "paragraphs": [
            "還笏何須待拖紳，世間無價是元身。",
            "爲梁父詠常存漢，累太玄經坐美新。",
            "朝露饒他夸奪子，曉星有幾典刑人。",
            "由來老幹禁霜雪，不問東皇探借春。"
        ],
        "title": "洪秘監徐常丞有詩賀余休致次韻四首  其一",
        "id": "94a942a1-a6e5-49d7-8dcc-5c0cd3d70754"
    },
    {
        "author": "劉克莊",
        "paragraphs": [
            "玉座分明念老臣，孤忠何路更前陳。",
            "無枯樹賦如開府，有病梨篇似照鄰。",
            "粥鉢不愁餐哽噎，蔬盤何用膾紛綸。",
            "儘教巷靜門羅爵，絕勝山空塚卧麟。"
        ],
        "title": "洪秘監徐常丞有詩賀余休致次韻四首  其二",
        "id": "2f571646-d8ba-480a-a8cf-5ba7fa4b2ff5"
    },
    {
        "author": "劉克莊",
        "paragraphs": [
            "既衰戒得久書紳，所得毫毛所失身。",
            "疎傳畫圖傳不朽，胡公糞土謗如新。",
            "古詢黄髮非無意，今繫蒼生尚有人。",
            "吾老而休君未可，時來徧與物爲春。"
        ],
        "title": "洪秘監徐常丞有詩賀余休致次韻四首  其三",
        "id": "ce82d995-b407-40a3-8f44-a8230795a540"
    },
    {
        "author": "劉克莊",
        "paragraphs": [
            "好語噓枯極主臣，未應公幹勝徐陳。",
            "爭三十里敢言智，有百萬錢難買鄰。",
            "殘燭苛留終斷簡，瘦筇扶出拜新綸。",
            "德星若肯過田舍，只膾溪鮮代脯麟。"
        ],
        "title": "洪秘監徐常丞有詩賀余休致次韻四首  其四",
        "id": "45eaeaa7-101f-4eed-bdbd-1f2c99ecfccb"
    },
    {
        "author": "劉克莊",
        "paragraphs": [
            "顔蒼鬢禿舊詞臣，幾見臺家局面新。",
            "栖碧山中真大隠，立紅雲畔是前身。",
            "魯公昔有書干祿，楊子今無賦逐貧。",
            "縱使未能追綺皓，絕勝賜杖給扶人。"
        ],
        "title": "和警齋侍郎二首  其一",
        "id": "42839b56-0533-4a43-bae7-6df7611a90f6"
    },
    {
        "author": "劉克莊",
        "paragraphs": [
            "家傳豈有枕中方，敢向堯朝議大章。",
            "難入高賢真率社，且尋童子釣遊鄉。",
            "有西疇事咨衡宇，無北山移誚草堂。",
            "獨恨才衰詩不進，儻容摘艷更薰香。"
        ],
        "title": "和警齋侍郎二首  其二",
        "id": "b194a8c1-a149-44a2-9606-e05116b6f907"
    },
    {
        "author": "劉克莊",
        "paragraphs": [
            "架帙縱橫硯有埃，先生久不至山齋。",
            "散花魔已降摩詰，裹飯人誰訪子來。",
            "又與杜康絕交矣，併疎毛穎少恩哉。",
            "幾時真得金篦力，書債重償酒禁開。"
        ],
        "title": "病起十首  其一",
        "id": "81cf9716-3c82-431d-b134-6e758036baec"
    },
    {
        "author": "劉克莊",
        "paragraphs": [
            "薄有桑麻在北溪，輜車懸了駕雞栖。",
            "專房安得莫愁妾，同穴除非法喜妻。",
            "羢掛屋梁聊藉草，螢穿窗隙勝然藜。",
            "謝公虛下聞箏淚，輸與劉伶醉似泥。"
        ],
        "title": "病起十首  其二",
        "id": "ed6f3d27-ae67-4aac-adc7-279cb8a714ba"
    },
    {
        "author": "劉克莊",
        "paragraphs": [
            "未縱心年乞退休，年垂八十更何求。",
            "相方好事下白屋，帝豈無人記玉樓。",
            "綬未必爲翁子福，扇安能障彥回羞。",
            "吾詩絕似淵明誄，莫遣他人弄筆頭。"
        ],
        "title": "病起十首  其三",
        "id": "54332ba9-4dcb-4ca5-8c59-fd57feaf7395"
    },
    {
        "author": "劉克莊",
        "paragraphs": [
            "亹亹清談猶可聽，星星短髮不禁搔。",
            "昔如八駿走千里，今似九牛亡一毛。",
            "吟苦都忘年事老，寢酣始悟早朝勞。",
            "箕山只在人間世，堯大如天未易逃。"
        ],
        "title": "病起十首  其四",
        "id": "3c4dbc7c-ff12-45c6-b1bb-e8fbf86fc01f"
    },
    {
        "author": "劉克莊",
        "paragraphs": [
            "有四宜休七不堪，豈容華皓尚癡貪。",
            "固難唐突耆英社，尚可追攀老學庵。",
            "酷嗜蟹螯聊自酌，高懸麈尾共誰談。",
            "吾聞多壽常多辱，伯始何須飲菊潭。"
        ],
        "title": "病起十首  其五",
        "id": "912d645e-0532-44cf-9046-e0dea921b203"
    },
    {
        "author": "劉克莊",
        "paragraphs": [
            "昔與諸賢共造廷，如風吹絮浪飄萍。",
            "溘先忽忽同晨露，殿後暉暉獨曙星。",
            "未肯肩隨金谷友，幸留面見草堂靈。",
            "伯倫舊與吾通譜，欲往從之喚不醒。"
        ],
        "title": "病起十首  其六",
        "id": "01e82a42-e176-40ac-aefd-87f3d16f0ee1"
    },
    {
        "author": "劉克莊",
        "paragraphs": [
            "酒戶詩壇聊爾耳，也吟唧唧醉陶陶。",
            "鯨魚翡翠兼羣體，蜾蠃螟蛉視二豪。",
            "京洛飲徒煩借問，江湖社友謬推高。",
            "可憐小杜醺酣者，浪許詩人僕命騷。"
        ],
        "title": "病起十首  其七",
        "id": "98cf86f7-f2ae-46d9-b63b-932e78c25d51"
    },
    {
        "author": "劉克莊",
        "paragraphs": [
            "暮年字字費冥搜，少作如山棄不收。",
            "作美新文生失節，留封禪草死包羞。",
            "懷中探錦都無幾，身後懸金未易求。",
            "懊恨新來剛制酒，世間何物可澆愁。"
        ],
        "title": "病起十首  其八",
        "id": "967abec7-1e6f-4ce8-a147-e0c4b98650fd"
    },
    {
        "author": "劉克莊",
        "paragraphs": [
            "變風而下世無詩，幼學西崑壯恥爲。",
            "老去僅名小家數，向來曾識大宗師。",
            "百年不覺皤雙鬢，一字誰能斷數髭。",
            "誠叟放翁幾曾死，著鞭萬一許肩隨。"
        ],
        "title": "病起十首  其九",
        "id": "bad337c1-6eda-40aa-9209-1739f49165d1"
    },
    {
        "author": "劉克莊",
        "paragraphs": [
            "有粟二囷書數厨，一生受用小規模。",
            "要令後裔師吾儉，不願多財使爾愚。",
            "旋作續書傳福畤，偶成小楷付官奴。",
            "自慙未至韓公地，老語諄譫謾勸符。"
        ],
        "title": "病起十首  其一○",
        "id": "1892afda-53bc-4999-aa0e-93b8d5f380ca"
    },
    {
        "author": "劉克莊",
        "paragraphs": [
            "聖世鳥巢可俯窺，乞身豈必避危機。",
            "牛車徑駕史儋出，麟筆曾嘉季友歸。",
            "迂叟相邀入真率，乖崖安肯慕輕肥。",
            "山林深密雲天遠，存闕心寧不可磯。"
        ],
        "title": "諸公載酒賀余休致水村農卿有詩次韻  其一",
        "id": "3f38c658-1391-4aa5-a123-f6eab57614cf"
    },
    {
        "author": "劉克莊",
        "paragraphs": [
            "目眚陳編懶更窺，博通似恐洩天機。",
            "大愚苦要騎麟下，小黠猶能化鶴歸。",
            "覓句瘦肩兩山聳，絕糧乾嚥上池肥。",
            "平生慕用徐先輩，異世溪邊共一磯。"
        ],
        "title": "諸公載酒賀余休致水村農卿有詩次韻  其二",
        "id": "5ac3c721-7d7f-4015-99c2-333827f284a0"
    },
    {
        "author": "劉克莊",
        "paragraphs": [
            "別無穴隙可鑽窺，常恐冥行踐駭機。",
            "恰則賜環煩內引，俄然隻履已西歸。",
            "都忘紫禁煙花繞，絕喜青山筍蕨肥。",
            "應被水村翁冷笑，爭墩未了又爭磯。"
        ],
        "title": "諸公載酒賀余休致水村農卿有詩次韻  其三",
        "id": "91cf987f-489e-4aaf-8bc3-f81cd3d12ce6"
    },
    {
        "author": "劉克莊",
        "paragraphs": [
            "覺海難將淺見窺，打包徑去契禪機。",
            "何曾蝴蝶暫成夢，除却杜鵑誰勸歸。",
            "江上風濤猶洶涌，盤中泉土頗甘肥。",
            "自當叱犢勤耕野，不必然犀往照磯。"
        ],
        "title": "諸公載酒賀余休致水村農卿有詩次韻  其四",
        "id": "ba43b3bc-f568-4708-95cd-3327c3a19432"
    },
    {
        "author": "劉克莊",
        "paragraphs": [
            "聃書深遠絕難窺，止足書中向上機。",
            "但看杖扶博山入，不知扇賜曲江歸。",
            "年饑方慮溝中瘠，旰食欲令天下肥。",
            "念此令人生內熱，溪邊頼有滌煩磯。"
        ],
        "title": "諸公載酒賀余休致水村農卿有詩次韻  其五",
        "id": "51f8df3e-4d62-4b58-83e5-d2e4660e0964"
    },
    {
        "author": "劉克莊",
        "paragraphs": [
            "時事渾如坐井窺，逢人不敢問邊機。",
            "連營未寄寒衣去，故里何心晝錦歸。",
            "笑矍鑠翁鳶跕墮，愛玄真子鱖魚肥。",
            "綠陰多處宜垂釣，莫管楸花落滿磯。"
        ],
        "title": "諸公載酒賀余休致水村農卿有詩次韻  其六",
        "id": "d6831246-f86e-4c46-9ac9-37477adc3434"
    },
    {
        "author": "劉克莊",
        "paragraphs": [
            "戶外荒園久不窺，桔槔已息漢陰機。",
            "與雞窠老略相似，微鹿門翁誰與歸。",
            "訓儉家纔支伏臘，力農田不問磽肥。",
            "由來位重多憂責，未必沙隄勝石磯。"
        ],
        "title": "諸公載酒賀余休致水村農卿有詩次韻  其七",
        "id": "84055b65-cb89-4890-98ae-bc6a3eaa73fa"
    },
    {
        "author": "劉克莊",
        "paragraphs": [
            "指法金針不許窺，笑他貧女織寒機。",
            "謫仙曲奏調羹賜，之問詩成奪錦歸。",
            "論定會盼銀信召，眷濃漫妬玉環肥。",
            "溪邊鷗鷺偷相語，只怕先生又下磯。"
        ],
        "title": "諸公載酒賀余休致水村農卿有詩次韻  其八",
        "id": "c3055271-4461-4f75-b8be-4d7410c7efa7"
    },
    {
        "author": "劉克莊",
        "paragraphs": [
            "陸海潘江莫測窺，手揮巧斲執神機。",
            "昔如魯野麟初獲，今似遼天鶴獨歸。",
            "外物何殊竿木戲，內丹不待藥苗肥。",
            "只愁戶外蒲輪至，去坐狨韉勿坐磯。"
        ],
        "title": "諸公載酒賀余休致水村農卿有詩次韻  其九",
        "id": "82ff171b-9b29-44d3-9604-189c68af0ce1"
    },
    {
        "author": "劉克莊",
        "paragraphs": [
            "高屋從來有鬼窺，鐵門關枉費心機。",
            "逃堯欲去未忍去，捨魯不歸何處歸。",
            "款段馬知如狗大，堂厨羊不似蠔肥。",
            "賜金未可都揮散，要買荒山鶴斷磯。"
        ],
        "title": "諸公載酒賀余休致水村農卿有詩次韻  其一○",
        "id": "1271726d-ed52-4428-8dcd-0767c2518560"
    },
    {
        "author": "劉克莊",
        "paragraphs": [
            "一秋窗下少書聲，目眚纏綿久未平。",
            "大德三麻如昨日，善和千卷付來生。",
            "聃兮雖視如無見，藉也於心固不盲。",
            "吹却殘燈拋蠹簡，擁衾危坐待天明。"
        ],
        "title": "目眚",
        "id": "6ce77192-463e-46ec-b81f-8a89ad741a36"
    },
    {
        "author": "劉克莊",
        "paragraphs": [
            "舊人僅有魯靈光，銀信翩翩下帝傍。",
            "龍去十年閑卧洛，鳳來一日再鳴陽。",
            "璽書下訪芻言急，月食回思欖味長。",
            "善類合離關世道，祈公趣駕勿循牆。"
        ],
        "title": "賀警齋吳侍郎被召",
        "id": "f74e1986-6a7e-4ab6-91ba-8e472c8f4f80"
    },
    {
        "author": "劉克莊",
        "paragraphs": [
            "北轍心猶銳，南廊策不遷。",
            "美芹干將相，采藻淑生徒。",
            "賦鵩方强仕，聞雞漫壯圖。",
            "未應精爽盡，丹穴有雙雛。"
        ],
        "title": "挽鄭甥主學二首  其一",
        "id": "6554154e-e4a5-443d-9acb-f33256e3dace"
    },
    {
        "author": "劉克莊",
        "paragraphs": [
            "親則班□子，賢於輔嗣甥。",
            "奠芻終古訣，炊黍霎時榮。",
            "先墓身爲殉，新丘手自營。",
            "老人尤惜淚，何况又偏盲。"
        ],
        "title": "挽鄭甥主學二首  其二",
        "id": "e96b26c5-d35c-484a-95f3-bbf36b1facb3"
    },
    {
        "author": "劉克莊",
        "paragraphs": [
            "已掛朝冠了，煩君寄道冠。",
            "頭蓬不梳久，髮禿欲簪難。",
            "簡便烏巾贅，清羸鶴氅寬。",
            "兒童怪崖異，便作羽流看。"
        ],
        "title": "大淵寄道冠漢鏡各答以一首  其一",
        "id": "6e4f8f58-2480-4449-82a8-2a64456bbf53"
    },
    {
        "author": "劉克莊",
        "paragraphs": [
            "雁足傳書至，蟾光出匣新。",
            "真從古冶子，曾照漢時人。",
            "昔作美年少，今非妙色身。",
            "明知皆夢幻，莫認假爲真。"
        ],
        "title": "大淵寄道冠漢鏡各答以一首  其二",
        "id": "80b756a4-3824-470b-83f4-7813c64e195a"
    },
    {
        "author": "劉克莊",
        "paragraphs": [
            "小窗幾載共吟披，重見殘編拊事悲。",
            "早日才高鸚鵡賦，暮年淚盡鶺鴒詩。",
            "神交夢尚通康樂，手澤書堪付阿宜。",
            "若是孔懷因未斷，安知來世不吹箎。"
        ],
        "title": "覽西齋弟子抄諸家詩一首",
        "id": "13a2d16a-c8a7-4758-9270-1a0797efdd73"
    },
    {
        "author": "劉克莊",
        "paragraphs": [
            "翰林萬里出峨嵋，曾受開元帝異知。",
            "只道高爺能毀鬲，無端環子亦嗔癡。",
            "空傳飛燕當時句，難覓騎鯨以後詩。",
            "的是長庚星現世，粃糠伯友與王師。"
        ],
        "title": "讀太白詩一首和竹溪",
        "id": "9230564b-6018-485e-b2d7-48084b935d8c"
    },
    {
        "author": "劉克莊",
        "paragraphs": [
            "長魯申公數歲餘，占天隨子百弓居。",
            "久拋科舉尋初服，不願君王載後車。",
            "里有學人來問字，朝無掌故就傳書。",
            "新春農告西疇事，誰伴樗翁共荷鋤。"
        ],
        "title": "挽陳岩方隠君二首  其一",
        "id": "836bbcc7-4cef-475b-b1f3-4fdc6486766b"
    },
    {
        "author": "劉克莊",
        "paragraphs": [
            "溪墅山房委折通，每分半榻聽松風。",
            "篘成昔喜同浮白，荔熟今悲自擘紅。",
            "宰上碑何慙有道，城中人少識龐公。",
            "單雞勺酒新丘遠，迢遞扶衰別殯宮。"
        ],
        "title": "挽陳岩方隠君二首  其二",
        "id": "f5fffca3-d72c-45be-8421-51766ded1ff9"
    },
    {
        "author": "劉克莊",
        "paragraphs": [
            "腰臂拘攣倦笏紳，箋天乞得水雲身。",
            "古書一點心源合，時事千莖鬢雪新。",
            "世重晚香并晚節，史難全傳更全人。",
            "歲寒頼有梅相伴，先向南枝漏洩春。"
        ],
        "title": "徐洪二公再和二詩余亦隨喜  其一",
        "id": "c3c9dc06-8023-46b9-bef5-477b1f71a995"
    },
    {
        "author": "劉克莊",
        "paragraphs": [
            "龍鍾詎可備藩臣，半俸恩深勝在陳。",
            "熏鼠少曾開北牖，殺牛何必效東鄰。",
            "箋天疏許初還笏，上水船難更掌綸。",
            "幼讀學而渾忘却，豈能歌鳳又書麟。"
        ],
        "title": "徐洪二公再和二詩余亦隨喜  其二",
        "id": "6f8f04a0-617a-4800-91f0-4b4932c0a630"
    },
    {
        "author": "劉克莊",
        "paragraphs": [
            "松風地籟瀑天紳，下有苔磯著老身。",
            "僵卧從教茅屋破，放歌不犯玉臺新。",
            "陶元亮可羲皇上，管幼安非漢魏人。",
            "酒禁近來開一綫，霜天便覺滿懷春。"
        ],
        "title": "徐洪二公再和二詩余亦隨喜  其三",
        "id": "9f24b2ef-9473-45db-9af2-efba34ce1c02"
    },
    {
        "author": "劉克莊",
        "paragraphs": [
            "久愧君恩祿具臣，太倉非有粟陳陳。",
            "立朝到老羞營窟，避客經年少覿鄰。",
            "鶴夜失鳴猶給料，魚寒不食已收綸。",
            "小瓢如璽猶慵佩，何况金龜與玉麟。"
        ],
        "title": "徐洪二公再和二詩余亦隨喜  其四",
        "id": "790d5165-7984-4b01-ad6e-8d27a5555224"
    },
    {
        "author": "劉克莊",
        "paragraphs": [
            "脯麟炮鳳飲鯨吞，肯學寒儒嚙菜根。",
            "琴古無階登舜殿，詩窮作祟客羌村。",
            "可憐書畫科俱廢，誰謂文章技未尊。",
            "世上金臺隨處有，吾貧聊復贈君言。"
        ],
        "title": "和長溪葉潘投贈韻",
        "id": "97136c38-f12d-40a1-ac6b-87fed62c5964"
    },
    {
        "author": "劉克莊",
        "paragraphs": [
            "新沐髮渾如雪白，大開眼只見天青。",
            "稱觥乍可同邠俗，錫爵安能效衛伶。",
            "過眼神奇俄臭腐，到頭濁醉勝清醒。",
            "閙藍不是安身處，且向糟邱寄暮齡。"
        ],
        "title": "林卿勸開酒禁次韻一首",
        "id": "bfa4ac97-3f15-44f3-b08e-aafaa4fc504e"
    },
    {
        "author": "劉克莊",
        "paragraphs": [
            "李唐故典存燒尾，皇宋科名從敕頭。",
            "月露濃熏仙桂發，天風高送客槎浮。",
            "三場魁匪先賢志，千佛名知幾劫脩。",
            "自笑申公垂八十，不能挾冊共西游。"
        ],
        "title": "和曹守司直勸駕",
        "id": "3b0b8c1f-3fb8-4fd5-9276-1ebd185f67fb"
    },
    {
        "author": "劉克莊",
        "paragraphs": [
            "昨者欃槍久未收，宮中齋素却珍羞。",
            "宵衣密遣庚牌遞，露布差寬丙枕憂。",
            "大漸忽然開玉鎖，積勤端爲保金甌。",
            "堯民莫不如喪考，况侍堯階近璪旒。"
        ],
        "title": "讀大行皇帝遺詔感恩哀慟六首  其一",
        "id": "7d25e0f8-d89b-426b-b962-9904a5051d18"
    },
    {
        "author": "劉克莊",
        "paragraphs": [
            "或犯威顔批逆鱗，容如天地養如春。",
            "早年憔悴行吟者，歲晚賡歌喜起人。",
            "風雨無終飄暴意，雪霜有大發生仁。",
            "才衰莫頌文之德，虛忝詞臣與史臣。"
        ],
        "title": "讀大行皇帝遺詔感恩哀慟六首  其二",
        "id": "945b3b87-0ccf-43a3-b15b-59543a2de2ba"
    },
    {
        "author": "劉克莊",
        "paragraphs": [
            "聖度如天未易量，每憐孤直赦疎狂。",
            "中傷競發千鈞弩，拂拭重登七寶牀。",
            "昔忝未歸同二老，今無殉死愧三良。",
            "鼎湖望斷靈斿遠，血淚纔乾又數行。"
        ],
        "title": "讀大行皇帝遺詔感恩哀慟六首  其三",
        "id": "d5001d26-1845-408a-95d4-0d88e7d11cf0"
    },
    {
        "author": "劉克莊",
        "paragraphs": [
            "禁中宣召佯狂李，度外蒐羅不第蕡。",
            "先帝英明親擢汝，孤臣老死敢忘君。",
            "壞麻詎忍加城罪，庭著居常讀軾文。",
            "縱使天光留隻眼，此生無復望堯雲。"
        ],
        "title": "讀大行皇帝遺詔感恩哀慟六首  其四",
        "id": "62addcb9-b957-4333-a461-82db1670e76c"
    },
    {
        "author": "劉克莊",
        "paragraphs": [
            "批鳳提鼇間世遭，老臣全未報絲毫。",
            "封還不覺天顔近，勸誦偏知帝學高。",
            "戶外昭容猶紫袖，柩前諸后更黄袍。",
            "暮年淚滴藏山稿，疇昔曾經聖筆褒。"
        ],
        "title": "讀大行皇帝遺詔感恩哀慟六首  其五",
        "id": "d963e197-3aaf-4070-8714-040ba105ab2b"
    },
    {
        "author": "劉克莊",
        "paragraphs": [
            "士有一長斯可矣，文兼衆妙古難之。",
            "元豐御覽諸生賦，淳化屏題侍讀詩。",
            "序建隆須還鞏筆，記儲祥必待蘇碑。",
            "臣於四美安能備，虛受先皇不世知。"
        ],
        "title": "讀大行皇帝遺詔感恩哀慟六首  其六",
        "id": "483ad928-627e-4b8f-b357-2415de79a74e"
    },
    {
        "author": "劉克莊",
        "paragraphs": [
            "仁厚傳嘉祐，重華繼紹興。",
            "方恢周境土，忽治漢山陵。",
            "儉匪珠襦殮，危猶玉几憑。",
            "遥知天上樂，難返白雲乘。"
        ],
        "title": "大行皇帝挽詩六首  其一",
        "id": "d25b772e-8993-486a-b7ae-45e87934ed6d"
    },
    {
        "author": "劉克莊",
        "paragraphs": [
            "臨照三千界，涵濡四十春。",
            "沙難量福壽，天不大堯仁。",
            "眇小坡詩案，優容濮議人。",
            "老臣偏慟絕，曾扈屬車塵。"
        ],
        "title": "大行皇帝挽詩六首  其二",
        "id": "9cbd9d57-0842-4a7c-86e0-610929716232"
    },
    {
        "author": "劉克莊",
        "paragraphs": [
            "虜哨無寧處，龍顔有隠憂。",
            "未曾御戎服，已報走旃裘。",
            "地拓黄河土，天燒赤壁舟。",
            "奈何投柱斧，不待獻俘囚。"
        ],
        "title": "大行皇帝挽詩六首  其三",
        "id": "621d481b-cd05-4a1b-80b3-8cf3b750f25a"
    },
    {
        "author": "劉克莊",
        "paragraphs": [
            "頗怪旄頭異，何曾玉色怡。",
            "惡言聞佛耳，夷猾上堯眉。",
            "河豈無清日，天曾有壞時。",
            "嗣皇新纘禹，遺老喜還悲。"
        ],
        "title": "大行皇帝挽詩六首  其四",
        "id": "3d96fcb4-458c-4687-bdd4-4e05ccd074fc"
    },
    {
        "author": "劉克莊",
        "paragraphs": [
            "自惜孤寒士，栖栖到老休。",
            "生前浩然棄，歿後所忠求。",
            "臣草金雞赦，帝臨丹鳳樓。",
            "追懷稀闊遇，恨不殺身酬。"
        ],
        "title": "大行皇帝挽詩六首  其五",
        "id": "dc74417b-77e7-4b27-9f29-01e5272451a0"
    },
    {
        "author": "劉克莊",
        "paragraphs": [
            "英鑒高千古，名尤不假人。",
            "周惟十夫哲，漢止一儒醇。",
            "聖筆嚴褒貶，臣材豈擬倫。",
            "驪珠六十九，誰謂橐中貧。"
        ],
        "title": "大行皇帝挽詩六首  其六",
        "id": "f1472528-45d2-4200-b209-68b42258b67d"
    },
    {
        "author": "劉克莊",
        "paragraphs": [
            "一自子猷迴棹後，溪邊風雪少來賓。",
            "櫟樗吾偶逃天伐，瓜葛君猶訪古親。",
            "不以癡頑疎此老，絕勝富貴合它人。",
            "相公留下陽春脚，應念詩翁白首貧。"
        ],
        "title": "送外弟方時父寄呈□古心相公",
        "id": "6d1ac0a7-9c76-44e8-9d03-7494b0782909"
    },
    {
        "author": "劉克莊",
        "paragraphs": [
            "泝源高適譜，作媲鄭虔家。",
            "賢子搴丹桂，高才補白華。",
            "病猶觀冕輅，沒不待笄珈。",
            "阡表堪傳遠，何須挽誄加。"
        ],
        "title": "挽高孺人",
        "id": "f8e1556d-37ba-45d8-844f-1f2b883361f2"
    },
    {
        "author": "劉克莊",
        "paragraphs": [
            "曠懷無事可攢眉，高興成章不撚髭。",
            "愛殺元公爲□賦，笑他平子作愁詩。",
            "山中猿鶴平生友，天上麒麟是小兒。",
            "今代徐陵文價重，爲君鄭重述俚辭。"
        ],
        "title": "挽黄拙軒",
        "id": "d8a85af0-abff-4277-a3bb-100def728ae3"
    },
    {
        "author": "劉克莊",
        "paragraphs": [
            "退之落齒感慨，子春傷足悲哀。",
            "遺體有所受也，敗面豈不痛哉。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其一",
        "id": "212e2848-d39f-4a2f-80d5-13fc7f6daea4"
    },
    {
        "author": "劉克莊",
        "paragraphs": [
            "玉追琢天肖汝，血模糊物敗之。",
            "何時鼻端白現，依舊眉毫雪垂。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其二",
        "id": "ab823363-62ae-49b5-8c48-b3300d540703"
    },
    {
        "author": "劉克莊",
        "paragraphs": [
            "黠鬼機械惡毒，老人皮肉麻頑。",
            "且摩麟肪止血，不須獺髓滅瘢。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其三",
        "id": "b8572e8a-8c67-46ef-9322-4d6d3f8069df"
    },
    {
        "author": "劉克莊",
        "paragraphs": [
            "不爲卿面作計，轉令汝貌不揚。",
            "鬢畔有千莖白，眉間無一點黄。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其四",
        "id": "4e9e75d3-864d-456f-8f8e-1c888a48a87d"
    },
    {
        "author": "劉克莊",
        "paragraphs": [
            "垂堂一跌血面，閉閤三旬裹瘡。",
            "有佛至維摩室，無人拜德公床。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其五",
        "id": "4832f5f9-5fea-40e1-949e-d8bdd4a014a9"
    },
    {
        "author": "劉克莊",
        "paragraphs": [
            "室中文殊已去，戶外子輿不來。",
            "蒙補陀衲足矣，扶靈壽杖彼哉。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其六",
        "id": "6a66d452-2f35-4582-b351-9bcf1cb0f80b"
    },
    {
        "author": "劉克莊",
        "paragraphs": [
            "晉士讐阮籍眼，唐人觀李邕眉。",
            "任汝得吾皮骨，惟吾不汝瑕疵。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其七",
        "id": "808f18ec-2cc0-4763-9687-810562820b7e"
    },
    {
        "author": "劉克莊",
        "paragraphs": [
            "丹書大聖初元，白髮先朝遺老。",
            "浪言鐵筆猶存，不覺玉山自倒。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其八",
        "id": "4cfebfce-9105-4aaa-bdbd-3ac14c8eec38"
    },
    {
        "author": "劉克莊",
        "paragraphs": [
            "未嘗學斲傷鼻，不待狂言炙眉。",
            "禍福非自求者，橫逆當順受之。"
        ],
        "title": "臈月二十二夜漏下數刻小飲徑醉坐小閤睡傍無侍者仆於戶限眉鼻傷焉流血被面記以六言九首  其九",
        "id": "463be21a-7b69-4a7f-869a-f342dbf1f68d"
    },
    {
        "author": "劉克莊",
        "paragraphs": [
            "將錢聘汝向彫籠，穩卧花陰曉日紅。",
            "鷙性偶然捎蝶戲，魚餐不與飼鷄同。",
            "首斑虛有含蟬相，尸素全無執鼠功。",
            "歲暮貧家宜汰冗，未知誰告主人公。"
        ],
        "title": "責貓",
        "id": "9c06a67f-675e-4277-bfbd-7f915b83cf8f"
    },
    {
        "author": "劉克莊",
        "paragraphs": [
            "夙昔潘郎說孟公，講聞久矣匪匆匆。",
            "君豪不忝十才子，吾老真成一禿翁。",
            "謝事安能謄妙墨，輟耕猶可和高風。",
            "畫簾寂寂蒲鞭小，應許澹臺至室中。"
        ],
        "title": "答陳莆田投贈二首  其一",
        "id": "81ccf9ac-b099-4032-aff5-13703a06f28e"
    },
    {
        "author": "劉克莊",
        "paragraphs": [
            "恬退已邀鷗入社，畸孤羞使鴆爲媒。",
            "聞新令尹彈琴治，有遠方人負耒來。",
            "雷邑地偏難舞袖，坳堂水淺易膠杯。",
            "一枝半朶真窮相，輸與河陽滿縣開。"
        ],
        "title": "答陳莆田投贈二首  其二",
        "id": "9cb76d72-4a22-45a5-be97-436bac76aaa1"
    },
    {
        "author": "劉克莊",
        "paragraphs": [
            "匹雛力薄難軒輊，一鶚能高易輓推。",
            "屢見衮衣聞吉語，安知夾袋偶遺才。",
            "易云極困將亨矣，諺說平分有是哉。",
            "若餞古公煩問訊，蚤開翹館築金臺。"
        ],
        "title": "送林德輔倅三山",
        "id": "c759aa07-b921-475a-8d25-376061b2900b"
    },
    {
        "author": "劉克莊",
        "paragraphs": [
            "閲世桑田變海波，謾存銅狄共誰摩。",
            "釣璜歲日明年是，馳隙光陰一霎過。"
        ],
        "title": "七十九吟十首  其一",
        "id": "69a03c50-1d40-420f-ae70-dc9cb0bf35af"
    },
    {
        "author": "劉克莊",
        "paragraphs": [
            "仕宦端平甲子歲，結局景定壬戌年。",
            "有北窗凉來枕畔，無南風塵傍扇邊。"
        ],
        "title": "七十九吟十首  其二",
        "id": "57a55741-2beb-4a3e-91af-378d93f716cf"
    },
    {
        "author": "劉克莊",
        "paragraphs": [
            "便有鳳從千仞下，更無虎守九重門。",
            "拔茅初喜仕途泰，起蕝迺知皇帝尊。"
        ],
        "title": "七十九吟十首  其三",
        "id": "ee12b927-7ca4-43ac-8ba7-da3d4acb5792"
    },
    {
        "author": "劉克莊",
        "paragraphs": [
            "多作惡詩供世笑，晚持孤論誰予同。",
            "才名壓倒豁□老，官職火迫乖崖翁。"
        ],
        "title": "七十九吟十首  其四",
        "id": "60310eb8-9156-4621-a45b-ebaf7be46842"
    },
    {
        "author": "劉克莊",
        "paragraphs": [
            "向來熱血潑虛庸，巵酒憑誰酹二公。",
            "老作地仙差□了，洞賓相約聽松風。"
        ],
        "title": "七十九吟十首  其五",
        "id": "0479f792-800f-4741-b221-16063b9d1cc9"
    },
    {
        "author": "劉克莊",
        "paragraphs": [
            "適聞有詔追陽子，又說厚禮迎申公。",
            "莫教涑水疑四皓，且伴橫渠吟八翁。"
        ],
        "title": "七十九吟十首  其六",
        "id": "eab974b6-b542-42cc-906d-50f0c5346cf8"
    },
    {
        "author": "劉克莊",
        "paragraphs": [
            "經書上卿曰劉子，史稱三老爲董公。",
            "趙章泉自號晏叟，朱先生一字遯翁。"
        ],
        "title": "七十九吟十首  其七",
        "id": "bffa5b06-94e5-4c18-96a9-2b8b0fc9b7f1"
    },
    {
        "author": "劉克莊",
        "paragraphs": [
            "舊田廬我先人業，某水丘吾童子遊。",
            "有杞菊姑安甫里，無蒲萄可博凉州。"
        ],
        "title": "七十九吟十首  其八",
        "id": "739063f5-7487-458a-aa21-9a41ea066fe1"
    },
    {
        "author": "劉克莊",
        "paragraphs": [
            "業緣在東震旦國，參禮徧南贍部州。",
            "欠明眼人與談道，就圓機士語九流。"
        ],
        "title": "七十九吟十首  其九",
        "id": "7ec099e1-79a7-435e-a75a-f2bf5a6e6062"
    },
    {
        "author": "劉克莊",
        "paragraphs": [
            "雖瞎吾眼猶劬書，平生無淚如唐衢。",
            "愛鶴天鯨海空闊，嫌羊腸鳥道崎嶇。"
        ],
        "title": "七十九吟十首  其一○",
        "id": "8124fff0-8437-4de8-8bbd-34b0b7befe4e"
    },
    {
        "author": "劉克莊",
        "paragraphs": [
            "□定飛仙去不留，惜余生晚欠從游。",
            "种明逸後屈二指，范景仁邊放一頭。",
            "有鹿門栖堪遯去，無菟裘計徑歸休。",
            "却憐荷蓧非真隠，鷄黍殷勤止仲由。"
        ],
        "title": "吾里前輩林刪定甫六十挂冠夾漈艾軒諸老皆爲賦詩追次其韻",
        "id": "7490c879-fd85-44f2-af38-783e3ea561d8"
    },
    {
        "author": "劉克莊",
        "paragraphs": [
            "三白吳中梅花雪，一穟海南沉水煙。",
            "勸汝杯酒令汝壽，著婆衫子拜婆年。"
        ],
        "title": "乙丑元日口號十首  其一",
        "id": "17cd2e7a-93f6-4a42-abc3-4d0957f09025"
    },
    {
        "author": "劉克莊",
        "paragraphs": [
            "俗情諱老難藏老，暮景添年是減年。",
            "舉力田科雖殿後，序鄉飲酒却居前。"
        ],
        "title": "乙丑元日口號十首  其二",
        "id": "f579826c-d6e4-4ee1-a419-2b4501aa100d"
    },
    {
        "author": "劉克莊",
        "paragraphs": [
            "癡獃已肖木雞狀，行走不減竹馬時。",
            "太平期恰當今日，嬉戲翁渾如小兒。"
        ],
        "title": "乙丑元日口號十首  其三",
        "id": "9a2a745b-9b42-46a8-8bb9-57d4c04b2403"
    },
    {
        "author": "劉克莊",
        "paragraphs": [
            "方坐臯比開講肆，忽看傀儡至優場。",
            "此翁奇奇又怪怪，若非僞學即陽狂。"
        ],
        "title": "乙丑元日口號十首  其四",
        "id": "b130cfa0-0b43-4477-893d-618807506067"
    },
    {
        "author": "劉克莊",
        "paragraphs": [
            "伴壯丁騎秧馬出，看兒童放紙鳶嬉。",
            "老無憂責庸非福，身是神仙不自知。"
        ],
        "title": "乙丑元日口號十首  其五",
        "id": "00102313-04b6-4cc5-a9a9-90cc3661fd20"
    },
    {
        "author": "劉克莊",
        "paragraphs": [
            "無春一點到田廬，有雪千莖上鬢鬚。",
            "昧爽小孫喚翁起，勸簪柏葉飲屠蘇。"
        ],
        "title": "乙丑元日口號十首  其六",
        "id": "90f72d43-6b72-4323-aec3-0d50bde1f9d6"
    },
    {
        "author": "劉克莊",
        "paragraphs": [
            "遵新天子法永阜，爲先皇帝服通喪。",
            "初元年素幄視草，千萬世青史有光。"
        ],
        "title": "乙丑元日口號十首  其七",
        "id": "7d7dd7a0-2f3c-4414-8f4c-6bb3f0e05f8a"
    },
    {
        "author": "劉克莊",
        "paragraphs": [
            "新擢咸淳兩臺端，可繼慶曆四諫官。",
            "安知千載無南董，異日求君諫草看。"
        ],
        "title": "乙丑元日口號十首  其八",
        "id": "26707420-8b5f-42a6-aacc-8383c67b2c20"
    },
    {
        "author": "劉克莊",
        "paragraphs": [
            "聖主出矣千載遇，王言大哉萬口夸。",
            "聞道朝廷却苞篚，更無方鎮進鞭靴。"
        ],
        "title": "乙丑元日口號十首  其九",
        "id": "96d2811e-5fe0-4cf0-9898-d2cabc909a09"
    },
    {
        "author": "劉克莊",
        "paragraphs": [
            "作慶曆詩賡石介，讀開元報喜孫樵。",
            "自節蕢桴諧律呂，豈無木鐸採風謠。"
        ],
        "title": "乙丑元日口號十首  其一○",
        "id": "428ad353-5967-4c00-93f6-5f6a98c1a91e"
    },
    {
        "author": "劉克莊",
        "paragraphs": [
            "鐵筆俱牽動，金臺總去登。",
            "老僧不出院，挂起一枝藤。"
        ],
        "title": "病中雜興五言十首  其一",
        "id": "273e3203-1fb9-4eaf-9d2d-41d445815a16"
    },
    {
        "author": "劉克莊",
        "paragraphs": [
            "皓素應難染，玄纁未易迎。",
            "只宜大牀卧，或命小車行。"
        ],
        "title": "病中雜興五言十首  其二",
        "id": "a27c6ab5-fb47-4546-89a2-6e9cbe3a818b"
    },
    {
        "author": "劉克莊",
        "paragraphs": [
            "烏寺迎巖主，螭坳起澗翁。",
            "也須留幾箇，相伴聽松風。"
        ],
        "title": "病中雜興五言十首  其三",
        "id": "96af4abd-f6ec-46fd-b702-22b6c1b8d254"
    },
    {
        "author": "劉克莊",
        "paragraphs": [
            "李廣飛將軍，世南行秘書。",
            "乃知數寸管，不及丈二殳。"
        ],
        "title": "病中雜興五言十首  其四",
        "id": "01bf6969-3ce6-4f98-9851-06dec68ed8f3"
    },
    {
        "author": "劉克莊",
        "paragraphs": [
            "鰲頂來差晚，龍髯去莫攀。",
            "不能從襄野，只合殉橋灣。"
        ],
        "title": "病中雜興五言十首  其五",
        "id": "5ffc3236-7039-416d-bec9-ca1670a9a288"
    },
    {
        "author": "劉克莊",
        "paragraphs": [
            "佛以滅爲樂，觀身等一漚。",
            "如何盧行者，鎔鐵護枯髏。"
        ],
        "title": "病中雜興五言十首  其六",
        "id": "7578f29d-50f4-4d47-8054-8272c6896bf5"
    },
    {
        "author": "劉克莊",
        "paragraphs": [
            "蒙叟云聃死，當時有吊賓。",
            "始知關尹子，迂誕誑愚人。"
        ],
        "title": "病中雜興五言十首  其七",
        "id": "db109ae9-b851-43d8-b5aa-69463843d17e"
    },
    {
        "author": "劉克莊",
        "paragraphs": [
            "柳七葬淮頭，營妓歲瀝酒。",
            "不知花翁墳，有人擘紙否。"
        ],
        "title": "病中雜興五言十首  其八",
        "id": "60bf7021-8405-4f2d-828c-456c96eed37c"
    },
    {
        "author": "劉克莊",
        "paragraphs": [
            "向來春帖子，殘膏罥蛛絲。",
            "無復秦郎思，聊吟党進詩。"
        ],
        "title": "病中雜興五言十首  其九",
        "id": "e1420647-ba8b-4391-912b-2e4545c3b0e1"
    },
    {
        "author": "劉克莊",
        "paragraphs": [
            "跌蕩四千首，流行宇宙間。",
            "國風幾曾熄，聖筆不能刪。"
        ],
        "title": "病中雜興五言十首  其一○",
        "id": "9027965a-f040-4615-86b8-6cebe8b82686"
    },
    {
        "author": "劉克莊",
        "paragraphs": [
            "身已明農老一丘，屢空何以答珍投。",
            "新腔高處古樂府，警句當家小倚樓。",
            "此筆生花尤組麗，彼風吹籜漫輕浮。",
            "從前作者皆勤苦，螢雪功夫更講求。"
        ],
        "title": "題趙與㑾贄卷",
        "id": "814aba45-38b6-4a11-9ba0-9d9f4526d16a"
    },
    {
        "author": "劉克莊",
        "paragraphs": [
            "問訊江邊白首郎，可堪留滯向殊方。",
            "遠遊定有騷哀郢，新集應添賦弔湘。",
            "得路諸公蛇入宇，去國幾箇鶴還鄉。",
            "與君大勝於劉柳，歲晚鄰翁約未償。"
        ],
        "title": "迎候艮翁二首  其一",
        "id": "abc8b41c-60c3-4879-952d-de40f00d343d"
    },
    {
        "author": "劉克莊",
        "paragraphs": [
            "恰則含香文德殿，俄而攬轡祝融峯。",
            "得非麟角驚凡目，或是蛾眉妬冶容。",
            "六丈一勾非惡意，兩翁相對少歡悰。",
            "西山北郭多幽事，雖老猶堪撰杖從。"
        ],
        "title": "迎候艮翁二首  其二",
        "id": "53454cfa-2e87-4c81-b595-b4f22e54de14"
    },
    {
        "author": "劉克莊",
        "paragraphs": [
            "曾峨豸角立朝端，貴近聞名膽尚寒。",
            "古冢狐狸何足問，法筵龍象各傍觀。",
            "青霄直上雲梯易，白首能堅鐵壁難。",
            "想見洛陽爲紙貴，爭傳獻可袖中彈。"
        ],
        "title": "送洪侍御二首  其一",
        "id": "7029dfb9-f7b6-4ccf-8b29-3a7d22a9ec53"
    },
    {
        "author": "劉克莊",
        "paragraphs": [
            "幾迴南向望蒲輪，聞引而西忽改轅。",
            "小毖上求助初政，大招公起入修門。",
            "鱗無嬰者寧非諂，膳有鬈如不必言。",
            "膜外浮榮均臭腐，本來面目要常存。"
        ],
        "title": "送洪侍御二首  其二",
        "id": "eec77cb8-e7ad-4e6a-b2e2-6a1c03fa848f"
    },
    {
        "author": "劉克莊",
        "paragraphs": [
            "吏奉新書多刻峭，君於此事極忠勤。",
            "告緡鮮有麗三尺，投劾不如寬一分。",
            "重幣稍權周舊法，大搜安用漢深文。",
            "先民最善言陰德，莫要人知耳自聞。"
        ],
        "title": "送雷司法於發秤提結局一首",
        "id": "3dfd0fe5-557f-4705-b222-32c10e210a9d"
    },
    {
        "author": "劉克莊",
        "paragraphs": [
            "憶昔端平初去國，署銜竊喜似坡仙。",
            "衰翁鬢雪年華晚，賢季條冰敕墨鮮。",
            "飲馬胡兒來雜沓，猶龍老子去翩躚。",
            "何時劍閣妖氛掃，重炷荒祠一縷烟。"
        ],
        "title": "居厚弟得玉局祠",
        "id": "ebb3d242-1d44-484f-8951-e36c72b9c518"
    },
    {
        "author": "劉克莊",
        "paragraphs": [
            "進立乎朝多憚黯，誼形於色欲烹桑。",
            "瞻前昔徧參諸老，殿後今留遺嗣皇。",
            "主聖方當親上輦，時清未可夢凝香。",
            "蒲輪定以何時發，耄瞎難占紫氣祥。"
        ],
        "title": "徐仲晦以尚書郎召",
        "id": "90d681fb-3001-47b8-ad3d-2933708199c5"
    },
    {
        "author": "劉克莊",
        "paragraphs": [
            "君昔閑三紀，朝今聚衆賢。",
            "居然峙鸞鵠，不似襲貂蟬。",
            "訓儉無釵澤，遺忠有笏傳。",
            "將何告明主，事事法隆乾。"
        ],
        "title": "送陳監簿造朝",
        "id": "f88dd3b6-7a8f-41d4-97c8-fcb68685b174"
    },
    {
        "author": "劉克莊",
        "paragraphs": [
            "植物惟竹尤清剛，高君占斷作屋場。",
            "首陽二子艴然怒，柰何千載侵了疆。",
            "七賢六逸接踵起，紛紜聚訟如堵牆。",
            "士師狐疑不能决，後村老子來平章。",
            "世間物以少爲貴，姚花禹柏蜀海棠。",
            "籜龍子孫異於是，布滿天地并四方。",
            "幽栖自是渠高興，勝踐不與君相妨。",
            "立談虞芮各冰釋，高君奄有千篔簹。",
            "設榻中央墉四旁，莫遣俗客升吾堂。"
        ],
        "title": "題高端禮竹屋",
        "id": "5c28a2df-c96f-4bb5-b837-d78362f53ed6"
    },
    {
        "author": "劉克莊",
        "paragraphs": [
            "竹溪來索後村吟，讀記披圖已醒心。",
            "豈是沕淵行雨懶，亦非避地入山深。",
            "喜看素瀑飛青壁，不管蒼苔卧綠沉。",
            "西北城高刁斗急，將軍未可問山林。"
        ],
        "title": "寄題徐候雨山堂",
        "id": "0ca8bec4-5edb-4db1-adbd-246143e04daf"
    },
    {
        "author": "劉克莊",
        "paragraphs": [
            "摛掞多新意，研尋最苦心。",
            "可憐策名晚，誰遣讀書深。",
            "兄老悲長枕，妻賢歛短衾。",
            "近書猶未答，展玩一沾襟。"
        ],
        "title": "挽林德遇主學",
        "id": "9f144e60-7bf3-45a8-a8dd-7200d7e5cb54"
    },
    {
        "author": "劉克莊",
        "paragraphs": [
            "苧蘿仙子絳紗裳，歲歲年年逞色香。",
            "不比阿環池上果，一千年得一番嘗。"
        ],
        "title": "食早荔七首  其一",
        "id": "5f587ddf-b8b0-44b8-a973-679a6c1eeb06"
    },
    {
        "author": "劉克莊",
        "paragraphs": [
            "活八十年頭雪白，啖三百顆面桃紅。",
            "村南村北無人識，向荔枝邊覓此翁。"
        ],
        "title": "食早荔七首  其二",
        "id": "ef4528a8-56a7-4827-b69d-319c54113990"
    },
    {
        "author": "劉克莊",
        "paragraphs": [
            "樹頭栗鼠往來頻，時遣髽童作徼巡。",
            "不是尚方要包貢，暮年頼此助精神。"
        ],
        "title": "食早荔七首  其三",
        "id": "130cd397-08f6-4231-9edb-09077c7f4641"
    },
    {
        "author": "劉克莊",
        "paragraphs": [
            "蜀道閩山各有之，千林紅綠任紛披。",
            "杜詩息響難追和，蔡譜孤行欠補遺。"
        ],
        "title": "食早荔七首  其四",
        "id": "a3b9e938-f479-4306-8112-571a2cb0d41c"
    },
    {
        "author": "劉克莊",
        "paragraphs": [
            "萬株絳翠圖難畫，一種甘滋味鮮知。",
            "但見美如西子舌，斷無齼上玉環眉。"
        ],
        "title": "食早荔七首  其五",
        "id": "087f6c90-7f76-45c2-ba26-5d00b3692420"
    },
    {
        "author": "劉克莊",
        "paragraphs": [
            "向來喚做荔支顛，浪得顛名不記年。",
            "帝憫此翁顔色老，即家除拜荔支僊。"
        ],
        "title": "食早荔七首  其六",
        "id": "fb80f9a1-779b-4faa-8306-f69d07b75542"
    },
    {
        "author": "劉克莊",
        "paragraphs": [
            "先生受用晚蕭然，日晏厨荒突未煙。",
            "說與兒童休懶覓，摘來丹實可加籩。"
        ],
        "title": "食早荔七首  其七",
        "id": "e2452734-cdc9-4d94-9940-a18cece304a1"
    },
    {
        "author": "劉克莊",
        "paragraphs": [
            "八十瞎兼攣，形骸槁木然。",
            "不煩大司命，更算小行年。"
        ],
        "title": "贈括蒼管生二絕  其一",
        "id": "1328fd3b-4282-4dfd-ace9-91aaf0791cd3"
    },
    {
        "author": "劉克莊",
        "paragraphs": [
            "輅死向千年，占書世失傳。",
            "安知無肘後，留在遠孫邊。"
        ],
        "title": "贈括蒼管生二絕  其二",
        "id": "f6237d6e-400d-4360-acce-f177ede6bbd7"
    },
    {
        "author": "劉克莊",
        "paragraphs": [
            "惜哉典刑盡，久矣幽明分。",
            "忽夢如生平，握手各悲欣。",
            "素排俗學誤，獨策聖處勳。",
            "共起淹中蕝，重理閣上芸。",
            "援琴奏古調，蓄耳所未聞。",
            "騷史多香艷，叔季誰醲熏。",
            "文通筆有色，君苗硯可焚。",
            "精粹軼孟荀，鉅麗肩機雲。",
            "神交暫晤語，睡覺還離群。",
            "猶記酒邊謔，惟操及使君。",
            "太白仙已久，伯業老尚勤。",
            "向也失東隅，茲焉迫西曛。",
            "窗間舊膏火，案頭古典墳。",
            "可憐搔雪鬢，無與運風斤。"
        ],
        "title": "夢南塘一首",
        "id": "e6095ef8-5b1d-4842-bf8b-7eb41e64cf8b"
    },
    {
        "author": "劉克莊",
        "paragraphs": [
            "髮膚勿毀斯爲孝，疥癬雖微至不仁。",
            "血氣衰無丹換骨，親朋疎恐癩傳人。",
            "裸裎懶對炎凉客，湯熨猶貪閃電身。",
            "臭腐神奇同盡耳，全歸即可見先親。"
        ],
        "title": "疥癬二首  其一",
        "id": "6bc880e8-1ca8-446d-9acf-1dc5b6390dbb"
    },
    {
        "author": "劉克莊",
        "paragraphs": [
            "試脫中單肌起粟，俄生點隠狀如沙。",
            "絕憐病叟鷄皮皺，難借靈妃鳥爪爬。",
            "昔號玉人曾美晳，今成鐵漢已頑麻。",
            "戲衫脫了無覊束，縱見三公手懶叉。"
        ],
        "title": "疥癬二首  其二",
        "id": "59dd44e2-d41b-46a8-b5de-43140de72d3f"
    },
    {
        "author": "劉克莊",
        "paragraphs": [
            "自矜力健爪距剛，乘夜陰黑來康莊。",
            "東家亡羊西失狗，不覺杲日升扶桑。",
            "村農賈勇群捕逐，一農奮戈扼其吭。",
            "虎立而攫吼動地，萬夫辟易農重傷。",
            "衆戈攢聚攻腹背，虎既倒斃農亦僵。",
            "居人空巷觀死虎，競設飲具羅酒漿。",
            "獨憐逝者不可返，孩幼呱呱啼其傍。",
            "古來猛士豈易得，揖蛙可以圖霸王。",
            "恨渠手無羽林鎗，血膏原野魂國殤。",
            "何如姑養北宮勇，猶可自附南方强。"
        ],
        "title": "閏夏六月書事一首",
        "id": "fc5e3aec-d2b9-4248-93ca-fce2fd0ba453"
    },
    {
        "author": "劉克莊",
        "paragraphs": [
            "三百篇寂寂久，九千首句句新。",
            "譬宗門中初祖，自過江後一人。"
        ],
        "title": "題放翁像二首  其一",
        "id": "f51aaaf6-fbab-442b-a4ca-d7b5774e3cfe"
    },
    {
        "author": "劉克莊",
        "paragraphs": [
            "詩倍太白子美，年高轅固伏生。",
            "却鶴膝枝身健，讀蠅頭書眼明。"
        ],
        "title": "題放翁像二首  其二",
        "id": "568fd68e-d05d-4da4-8360-1971f70d0feb"
    },
    {
        "author": "劉克莊",
        "paragraphs": [
            "歐陽公屋畔人，呂東萊派外詩。",
            "海外咸推獨步，江西橫出一枝。"
        ],
        "title": "題誠齋像二首  其一",
        "id": "b22da53a-e079-47a5-93a0-2ee677cacc0f"
    },
    {
        "author": "劉克莊",
        "paragraphs": [
            "平園左相亞傳，澹庵資政端明。",
            "老先生活八十，中秘書了一生。"
        ],
        "title": "題誠齋像二首  其二",
        "id": "50c34040-14c0-47d3-b431-7c49809c3459"
    },
    {
        "author": "劉克莊",
        "paragraphs": [
            "誤朝者誰歟，肘後挾管商。",
            "簿錄網已密，筦搉弓遂張。",
            "競貢包茅入，誰知刈葵傷。",
            "鐃歌慶胡滅，蒙衝弛江防。",
            "向非一大治，吳楚成戰場。",
            "老儒夕九起，蹙蹙瞻四方。",
            "有鵑啼雲安，無龍卧南陽。",
            "男兒重橫行，詎肯坐簀床。",
            "昔人含兩齒，時來猶鷹揚。",
            "殘骸久飾巾，清淚空沾裳。"
        ],
        "title": "雜興  其一",
        "id": "e3282a44-d25d-43f5-b3cb-c6a87bf9513e"
    },
    {
        "author": "劉克莊",
        "paragraphs": [
            "自從失關隘，國蕩無藩籬。",
            "血喋渭耕處，草荒漢壇基。",
            "獲復以瀘叛，壞勢如敗棋。",
            "設非城古渝，遂舉蜀棄之。",
            "吁嗟今之人，不念築者誰。",
            "但見繩陳湯，未聞言李齊。",
            "曾憶建隆殿，老柏生新枝。",
            "方喜立赤幟，俄已變黑旗。",
            "昔欲包秦鞏，今乃防嘉眉。",
            "澈也客金吾，於何駐旌麾。",
            "孟堅出塞銘，仲宣從軍詩。",
            "吾耄不可待，何以慰離思。"
        ],
        "title": "雜興  其二",
        "id": "d14a79fa-2ca8-4a75-a3be-d5a2f4d23841"
    },
    {
        "author": "劉克莊",
        "paragraphs": [
            "欃槍初疑附，直爲饑所驅。",
            "酸寒仰鼻息，飛走受指呼。",
            "邊臣失駕馭，積漸驕灌夫。",
            "一朝怒螳臂，跳踉何其愚。",
            "李陵出偏師，斃之如拉枯。",
            "零落殘部曲，相與奉楊姑。",
            "去爲韃行省，蟠據兖鄲區。",
            "其子少而黠，亦頗涉獵書。",
            "耻父污國史，諱人呼逆雛。",
            "拜表舉全齊，獻之王會圖。",
            "遂救東隅失，許稱南面孤。",
            "功名雖不終，忠孝焉可誣。",
            "不知戰場內，曾有廟貌無。",
            "吾嘗草二麻，何處陳束芻。"
        ],
        "title": "雜興  其三",
        "id": "41c674d8-e96d-4f8d-8f91-c37fec00d2ec"
    },
    {
        "author": "劉克莊",
        "paragraphs": [
            "田賦不可增，商賈不可籠。",
            "雖有百孔桑，安能救國空。",
            "錢鈔誰創智，造楮以權銅。",
            "南渡初未有，隆乾始流通。",
            "百千十萬億，愈多愈無窮。",
            "議者勿咎楮，楮有活國功。",
            "設楮賤如土，百物皆價穹。",
            "有司欲平之，其術未易工。",
            "□□化□外，市不爲日中。",
            "譬如治危病，下計用火攻。",
            "公卿與文學，枘鑿常不同。",
            "未論政然否，先觀民咈從。",
            "當局久已昏，謝事歸明農。",
            "莫獻蒭蕘言，徒懷芹曝忠。"
        ],
        "title": "雜興  其四",
        "id": "2a1d2735-82e2-4505-b4a2-6c8a2c9d6dd1"
    },
    {
        "author": "劉克莊",
        "paragraphs": [
            "昔事先皇帝，弱羽參高翰。",
            "對揚乏鯁論，狂疎犯龍顔。",
            "臺簡凜霜凝，聖度如天寬。",
            "赦於碓磨中，驅之原隰間。",
            "乘傳者四人，記憶獨賜環。",
            "重來寖通顯，三黜因封還。",
            "歲晚復見收，奏技列從官。",
            "所忠來諭旨，聞卿十年閑。",
            "所著凡幾書，頗欲見一斑。",
            "臣既美芹獻，上亦停箸觀。",
            "曾未踰信宿，王言冠篇端。",
            "孔筆褒貶嚴，舜歌賡載難。",
            "華顛際休明，幻軀迫尪殘。",
            "倦直承明廬，求出函谷關。",
            "綵纈藉金罍，玉柄綴寶紈。",
            "上有二十字，妙畫翔龍鸞。",
            "及帝將遺弓，許臣遂掛冠。",
            "古人報一飯，飈馭無路攀。",
            "送不涉胥濤，葬不殉橋山。",
            "長吟黄鳥詩，血淚空汍瀾。"
        ],
        "title": "雜興  其五",
        "id": "f8a07545-1c61-4e31-ad10-99ef0602fa18"
    },
    {
        "author": "劉克莊",
        "paragraphs": [
            "壯於蒳子大於榛，咀嚼全勝麴糵春。",
            "俚俗相傳祛瘴厲，方書或謂健脾神。",
            "素知鯨量安能醉，但取鷄心未必真。",
            "一笑何妨玉山倒，貧家幸自有苔茵。"
        ],
        "title": "林卿見訪食檳榔而醉明日示詩次韻一首",
        "id": "a2554953-1827-44ac-a9e9-ea249fd2f6d4"
    },
    {
        "author": "劉克莊",
        "paragraphs": [
            "投床栩栩復蘧蘧，不覺籠銅曉鼓初。",
            "服殺吾家老中壘，仰觀星宿俯觀書。"
        ],
        "title": "晨起覽鏡六首  其一",
        "id": "56daa9e1-8b55-4561-a407-b540bafd3f81"
    },
    {
        "author": "劉克莊",
        "paragraphs": [
            "少日手抄尤謹楷，中年目視稍眵昏。",
            "如今天罰偏盲了，燭下殘書尚覆翻。"
        ],
        "title": "晨起覽鏡六首  其二",
        "id": "5fba4285-4c2e-4da7-a526-06fd182f2e86"
    },
    {
        "author": "劉克莊",
        "paragraphs": [
            "文致纍臣心事薄，包談眸子過名輕。",
            "可憐汝輩終身悔，得似先生隻眼明。"
        ],
        "title": "晨起覽鏡六首  其三",
        "id": "f344c156-0dfc-4d19-b13b-5502245ebdef"
    },
    {
        "author": "劉克莊",
        "paragraphs": [
            "昔映仙藜臨几桉，今栽甘菊滿庭除。",
            "不堪立馬揮新檄，只合囊螢勘舊書。"
        ],
        "title": "晨起覽鏡六首  其四",
        "id": "6ee5bb33-a145-4ab9-b03c-5eaba04020e0"
    },
    {
        "author": "劉克莊",
        "paragraphs": [
            "老去神情非叔寶，向來眉目比文淵。",
            "惟詩尚有新新意，匹似幽花晚更妍。"
        ],
        "title": "晨起覽鏡六首  其五",
        "id": "42a8c9ba-5439-41de-b660-fa8b8a98b607"
    },
    {
        "author": "劉克莊",
        "paragraphs": [
            "浪占虛名不切身，機雲世故解磨人。",
            "情知老態難遮掩，匣了菱花懶拂塵。"
        ],
        "title": "晨起覽鏡六首  其六",
        "id": "101bfcf5-e493-4663-9c7c-b421fba78741"
    },
    {
        "author": "劉克莊",
        "paragraphs": [
            "借問緣何事，年年带笑容。",
            "春風無可笑，止有笑衰翁。"
        ],
        "title": "記小圃花果二十首  其一",
        "id": "09eb7c15-1619-4b77-ace2-bfa18841a76f"
    },
    {
        "author": "劉克莊",
        "paragraphs": [
            "勤披萊子服，種汝奉高堂。",
            "汝自忘憂爾，吾憂未易忘。"
        ],
        "title": "記小圃花果二十首  其二",
        "id": "a88298e5-ff3a-4cd4-87b7-a9f0b2858211"
    },
    {
        "author": "劉克莊",
        "paragraphs": [
            "果核無殊性，惟榴有北南。",
            "紅榴滿天下，不似玉榴甘。"
        ],
        "title": "記小圃花果二十首  其三",
        "id": "af14d957-3630-4509-85b1-a59fac0e1a8e"
    },
    {
        "author": "劉克莊",
        "paragraphs": [
            "昔移紅白種，同種謝池中。",
            "一朵不留白，兩池皆變紅。"
        ],
        "title": "記小圃花果二十首  其四",
        "id": "29e09117-2677-4617-86e8-e461c86374f1"
    },
    {
        "author": "劉克莊",
        "paragraphs": [
            "苦愛堂厨美，貛郎喜覆羹。",
            "飽食林下笋，輸與邵先生。"
        ],
        "title": "記小圃花果二十首  其五",
        "id": "46b0f4fc-3021-487b-a63b-a39631104f7d"
    },
    {
        "author": "劉克莊",
        "paragraphs": [
            "的皪開雕檻，氤氳入綺櫳。",
            "何須傍班馬，卧起二花中。"
        ],
        "title": "記小圃花果二十首  其六",
        "id": "7bf0501f-5c0d-4b6d-a1be-2abba916357e"
    },
    {
        "author": "劉克莊",
        "paragraphs": [
            "但見空林摘，誰知園戶饞。",
            "詔書免包貢，野老可分甘。"
        ],
        "title": "記小圃花果二十首  其七",
        "id": "e29055a7-8c28-4610-b3aa-a39bf7e76fc1"
    },
    {
        "author": "劉克莊",
        "paragraphs": [
            "生長古牆陰，園荒草樹深。",
            "可曾霑雨露，不改向陽心。"
        ],
        "title": "記小圃花果二十首  其八",
        "id": "71d64044-0bf0-49b3-b82d-d3ec9f36d222"
    },
    {
        "author": "劉克莊",
        "paragraphs": [
            "清泉澆後活，夜雨剪來新。",
            "有客陳三韭，無錢致八珍。"
        ],
        "title": "記小圃花果二十首  其九",
        "id": "666fca76-2526-4991-b102-1e98fef0895f"
    },
    {
        "author": "劉克莊",
        "paragraphs": [
            "陶子沉酣汝，劉郎佩服之。",
            "元來天地內，乃有兩東籬。"
        ],
        "title": "記小圃花果二十首  其一○",
        "id": "b1307fd7-e73f-42c1-a2c8-adb41d76745b"
    },
    {
        "author": "劉克莊",
        "paragraphs": [
            "古有如瓶李，得之海上仙。",
            "如何阿戎輩，鑽核怕人傳。"
        ],
        "title": "記小圃花果二十首  其一一",
        "id": "70c5b1ea-2f8b-462d-80a8-f22c663686ac"
    },
    {
        "author": "劉克莊",
        "paragraphs": [
            "纍纍生滿樹，知我老而饕。",
            "絕勝齊三士，輕生爲二桃。"
        ],
        "title": "記小圃花果二十首  其一二",
        "id": "d70ca65b-aa84-4256-b529-792c2ed7184c"
    },
    {
        "author": "劉克莊",
        "paragraphs": [
            "曼卿仙不死，隠隠素騾嘶。",
            "走入芙蓉裏，花心路忽迷。"
        ],
        "title": "記小圃花果二十首  其一三",
        "id": "8f4d5d46-0616-451c-97ca-897c8bf1c858"
    },
    {
        "author": "劉克莊",
        "paragraphs": [
            "雨惱顰西子，晴扶睡貴妃。",
            "老夫方入定，爲爾一撩詩。"
        ],
        "title": "記小圃花果二十首  其一四",
        "id": "94596ccf-8569-4f46-8526-7084fd044a24"
    },
    {
        "author": "劉克莊",
        "paragraphs": [
            "叢生山上下，影在月中央。",
            "受性老彌辣，開花晚更香。"
        ],
        "title": "記小圃花果二十首  其一五",
        "id": "97c1e2f8-56a4-4b1e-8cf2-871877ffc76c"
    },
    {
        "author": "劉克莊",
        "paragraphs": [
            "憶昔矜容色，如今懶抹塗。",
            "誰能面皮皺，施粉又施朱。"
        ],
        "title": "記小圃花果二十首  其一六",
        "id": "fd489d91-fc02-41c9-916a-0c469a804d37"
    },
    {
        "author": "劉克莊",
        "paragraphs": [
            "春令園中本，移來村墅中。",
            "大官今却獻，黄帕不來封。"
        ],
        "title": "記小圃花果二十首  其一七",
        "id": "65703c73-80dd-420f-aab5-e17b67d8e525"
    },
    {
        "author": "劉克莊",
        "paragraphs": [
            "清旦書窗外，深叢茁一枝。",
            "人尋花不見，蝶有鼻先知。"
        ],
        "title": "記小圃花果二十首  其一八",
        "id": "83694a6f-516c-4cc7-84de-d13dc36c005d"
    },
    {
        "author": "劉克莊",
        "paragraphs": [
            "老景歡悰少，看花偶出嬉。",
            "相隨惟一肩，錦傘欲何施。"
        ],
        "title": "記小圃花果二十首  其一九",
        "id": "1989b799-e33c-466c-914e-3af668a12193"
    },
    {
        "author": "劉克莊",
        "paragraphs": [
            "開落元無準，穠華浪得名。",
            "今朝俄綠暗，昨日尚朱榮。"
        ],
        "title": "記小圃花果二十首  其二○",
        "id": "ed552a27-233e-48f3-b59b-25924c06a945"
    },
    {
        "author": "劉克莊",
        "paragraphs": [
            "曾讀蔡公詩，夫君志可知。",
            "試看鸞鎩翼，豈若豹留皮。",
            "寒柏無陽艷，朝花有夕披。",
            "長公真樣子，何必遠求師。"
        ],
        "title": "題陳復祖節推留遠齋",
        "id": "8eafbb20-cf92-409f-8a59-492d4a002859"
    },
    {
        "author": "劉克莊",
        "paragraphs": [
            "芳洲彌望總荒榛，此物偏霑雨露春。",
            "海賈垂涎規互市，夷人嚼血賽媒神。",
            "扶留葉嫩供湯使，大腹形同混僞真。",
            "樹下莓苔堪健倒，華堂何必錦爲茵。"
        ],
        "title": "次林卿檳榔韻二首  其一",
        "id": "6f19d4d2-f2f6-4517-8482-a795363873f1"
    },
    {
        "author": "劉克莊",
        "paragraphs": [
            "錦衣旋剖苞中實，梔面俄迴鏡裏春。",
            "始信中華禁酒國，不如南粵主林神。",
            "金盤惟送渠矜貴，糟罋酣釀子任真。",
            "赤脚蹈冰聊取快，誰能擁妓坐重茵。"
        ],
        "title": "次林卿檳榔韻二首  其二",
        "id": "3b1cea46-4346-48d0-9c77-f8756910677b"
    },
    {
        "author": "劉克莊",
        "paragraphs": [
            "已盲猶赤痛，久不出雞窠。",
            "丹荔曾遺毒，青燈亦一魔。",
            "拋書無味甚，節腹柰饞何。",
            "二癖依然在，徒勞問眼科。"
        ],
        "title": "左目",
        "id": "579dd0bc-9aa8-49b4-a5e6-bf99da5f2ada"
    },
    {
        "author": "劉克莊",
        "paragraphs": [
            "喚做農夫却逢掖，道是禪和又幅巾。",
            "灞陵雪中聳肩客，天津橋上皺眉人。"
        ],
        "title": "記顔",
        "id": "d1a06c92-7ecc-4322-acc9-9a3ee4560ee7"
    },
    {
        "author": "劉克莊",
        "paragraphs": [
            "江卿二臬除書下，不與尋常遣使同。",
            "玉佩懶隨小兒走，繡衣聊展丈夫雄。",
            "劍刀俗革田秋熟，貫索芒收圄夜空。",
            "想伴清言惟小謝，有詩毋惜寄衰翁。"
        ],
        "title": "喜仲晦除江西憲二首  其一",
        "id": "65a13409-6ed1-4107-bd4a-4aa579653946"
    },
    {
        "author": "劉克莊",
        "paragraphs": [
            "厭聞桑孔工掊克，少見龔黄出拊循。",
            "官吏但知行白簡，壯丁多去入紅巾。",
            "昔陽和少千村瘴，今福星來一路春。",
            "聞說崆峒方麥熟，幕中有作凱歌人。"
        ],
        "title": "喜仲晦除江西憲二首  其二",
        "id": "10c740c8-92c1-40fb-9913-0a1b21dec10d"
    },
    {
        "author": "劉克莊",
        "paragraphs": [
            "與君非復昔年時，我瞎君聾各已衰。",
            "螢案頭光何必照，蟻床下鬭不須知。",
            "嵇康老覺形骸懶，扁鵲亡無耳目醫。",
            "只恐蒲輪催强起，林間未免獨吟詩。"
        ],
        "title": "寄呈陽巖",
        "id": "16eb44cb-a12a-4268-880a-7f001b5b0cc8"
    },
    {
        "author": "劉克莊",
        "paragraphs": [
            "眼如電，十年讀。",
            "腹如櫛，三冬足。",
            "昔池上，賡黄鵠。",
            "今田間，叱黄犢。",
            "耕谷口，廬汾曲。",
            "潔去就，免殆辱。",
            "余先人，奮白屋。",
            "忠孝家，文章籙。",
            "修名遠，大運促。",
            "藐諸孤，忝似續。",
            "既顯庸，亦老宿。",
            "如毛德，如天福。",
            "郭之東，溪之北。",
            "百弓地，十圍木。",
            "樂哉丘，吾所卜。",
            "漢趙岐，唐杜牧。",
            "皆自銘，不它屬。",
            "雖短章，頗實錄。"
        ],
        "title": "銘詩一首",
        "id": "5e7add9c-22bc-412b-83d6-f47b10f6bb86"
    },
    {
        "author": "劉克莊",
        "paragraphs": [
            "昔可摧堅陣，今難作選鋒。",
            "自憐吾鬢禿，亦笑汝頭童。"
        ],
        "title": "戲詠文房四友  其一",
        "id": "578bedcc-e048-434c-88bc-8821faabe0ea"
    },
    {
        "author": "劉克莊",
        "paragraphs": [
            "方穿新硯衆，寸眼舊岩稀。",
            "難倩宮娥捧，堪搘織女機。"
        ],
        "title": "戲詠文房四友  其二",
        "id": "df60746b-3b85-4984-9b5d-c38bd84b69fa"
    },
    {
        "author": "劉克莊",
        "paragraphs": [
            "吾墨千金價，曾登七寶床。",
            "終身惟守黑，斷腕不書黄。"
        ],
        "title": "戲詠文房四友  其三",
        "id": "18a38f85-3493-4c86-ba53-4109e0d82634"
    },
    {
        "author": "劉克莊",
        "paragraphs": [
            "月似金蓮炬，天如碧玉牋。",
            "剡藤邊幅窘，寫不盡遺編。"
        ],
        "title": "戲詠文房四友  其四",
        "id": "b53d129f-8049-4de5-b4d8-8d5637b23f6d"
    },
    {
        "author": "劉克莊",
        "paragraphs": [
            "尖新頼摹畫，老禿計休閑。",
            "露頂張長史，科頭管幼安。"
        ],
        "title": "戲效屏山書齋十詠  其一",
        "id": "2b14a1c8-8a36-477a-a129-46b3cf2597e3"
    },
    {
        "author": "劉克莊",
        "paragraphs": [
            "莫匪并州者，輕堅耐淬磨。",
            "文通懷內錦，裁割已無多。"
        ],
        "title": "戲效屏山書齋十詠  其二",
        "id": "cb590aa1-4012-4558-9c22-e9fc07b883ef"
    },
    {
        "author": "劉克莊",
        "paragraphs": [
            "雖無鸚鵡鳥，亦欠琵琶姬。",
            "縱使敲方響，獠奴佯不知。"
        ],
        "title": "戲效屏山書齋十詠  其三",
        "id": "c9e51db9-2330-4bf2-8820-b144241a0a37"
    },
    {
        "author": "劉克莊",
        "paragraphs": [
            "炎鬰甚炊蒸，夏蟲難語冰。",
            "家無紅拂妓，捉麈自驅蠅。"
        ],
        "title": "戲效屏山書齋十詠  其四",
        "id": "f5d0655b-ac4e-448e-8a82-0bac6d742cca"
    },
    {
        "author": "劉克莊",
        "paragraphs": [
            "欲繫伯仁肘，難懸季子腰。",
            "自刊聊自用，渠刻任渠銷。"
        ],
        "title": "戲效屏山書齋十詠  其五",
        "id": "034ed057-0e3e-4149-8d60-644a42e447e1"
    },
    {
        "author": "劉克莊",
        "paragraphs": [
            "輕薄如蟬翼，擇兮風未休。",
            "煩勞汝威重，鎮壓彼輕浮。"
        ],
        "title": "戲效屏山書齋十詠  其六",
        "id": "e87ee8e9-5b6f-4cbd-a0ae-4b953a85a641"
    },
    {
        "author": "劉克莊",
        "paragraphs": [
            "有時一畫起，有時三絕編。",
            "朱絲絃側畔，玉界尺傍邊。"
        ],
        "title": "戲效屏山書齋十詠  其七",
        "id": "450d59e4-ea88-4e56-b349-b5e93b9df345"
    },
    {
        "author": "劉克莊",
        "paragraphs": [
            "莫謂蟾蜍小，淵源在許中。",
            "曹溪一滴水，駕浪作南宗。"
        ],
        "title": "戲效屏山書齋十詠  其八",
        "id": "0d96224a-e4dd-4cd8-819d-4496068f12b0"
    },
    {
        "author": "劉克莊",
        "paragraphs": [
            "雪螢貧士眼，珠翠貴人身。",
            "自從牆角棄，無復案頭親。"
        ],
        "title": "戲效屏山書齋十詠  其九",
        "id": "afb0e061-eac6-49c8-9e66-adbb9bbe1868"
    },
    {
        "author": "劉克莊",
        "paragraphs": [
            "工師將考室，何止大爲杗。",
            "搘案雖微用，由來寸有長。"
        ],
        "title": "戲效屏山書齋十詠  其一○",
        "id": "a84fcd11-3cb3-4f17-a54b-5b0b70d537cc"
    },
    {
        "author": "劉克莊",
        "paragraphs": [
            "典刑無復蒲人見，風味曾經蔡譜誇。",
            "券買貪癡寧論價，摘嘗甘美不逢渣。",
            "豈無人笑鐵鑪步，疑有神司玉蘂花。",
            "說與子孫須記取，此翁頼有此傳家。"
        ],
        "title": "買陳紫",
        "id": "0c139a54-2a73-45af-8cea-89f33cfbf011"
    },
    {
        "author": "劉克莊",
        "paragraphs": [
            "長君三歲覺衰殘，當子之年乞退閑。",
            "兄已荷鋤爲老圃，弟方負笈上春官。",
            "輕紅入譜因人重，淡墨遺賢豈命慳。",
            "歐九玉堂在天上，不如杜二草堂安。"
        ],
        "title": "寄方時父二首  其一",
        "id": "1e6c1a82-42e3-4db3-8293-bb39e352a17b"
    },
    {
        "author": "劉克莊",
        "paragraphs": [
            "跖富回貧賦予偏，有司之者勿尤天。",
            "不爭貴倖銅山鑄，專筭書生紙裹錢。",
            "僅有玉川數間屋，素無魯望百弓田。",
            "荒村牢落稀還往，儻肯重登入剡船。"
        ],
        "title": "寄方時父二首  其二",
        "id": "81260638-028c-45ee-bf6a-c66efb1f37d9"
    },
    {
        "author": "劉克莊",
        "paragraphs": [
            "免呼鑒義與尚書，師卸金欄我珮魚。",
            "扈豹尾車儂老矣，升獅子座者誰歟。",
            "草鞋曾徧三千界，雪頂今皆八十餘。",
            "台嶺壺山隔脩阻，可無一字問何如。"
        ],
        "title": "懷晦巖一首",
        "id": "061ca57a-05d0-46d6-b2e9-3873cd42d2ea"
    },
    {
        "author": "劉克莊",
        "paragraphs": [
            "種種一何短，青青無復垂。",
            "可憐髡髦子，不見指冠時。"
        ],
        "title": "理髮二首  其一",
        "id": "1f148c96-0253-4720-a8f1-3224f2455083"
    },
    {
        "author": "劉克莊",
        "paragraphs": [
            "昔笑聰禿首，如韓戲觀師。",
            "若聰今見我，汝亦有幾時。"
        ],
        "title": "理髮二首  其二",
        "id": "29c6e2a1-b5e8-4fbe-a310-78f3970dc5a0"
    },
    {
        "author": "劉克莊",
        "paragraphs": [
            "赤帝當垂令，餘威烈暴秦。",
            "若無大圓鏡，熱殺世間人。"
        ],
        "title": "池上對月五首  其一",
        "id": "f6c21054-1935-42c1-94eb-ed2bc88c521c"
    },
    {
        "author": "劉克莊",
        "paragraphs": [
            "怒蟈喧幽耳，饑蚊攪熟眠。",
            "願爲修月戶，住在廣寒邊。"
        ],
        "title": "池上對月五首  其二",
        "id": "41161a53-e12e-4c37-9841-2240c483f7df"
    },
    {
        "author": "劉克莊",
        "paragraphs": [
            "世俗傳偷藥，嫦娥以此名。",
            "唐人皆詠月，吾取玉川生。"
        ],
        "title": "池上對月五首  其三",
        "id": "9f45bf75-dd4a-4deb-b06e-57f28b5b9407"
    },
    {
        "author": "劉克莊",
        "paragraphs": [
            "方士誑三郎，蟾宮事渺茫。",
            "至尊宜夕月，安敢問霓裳。"
        ],
        "title": "池上對月五首  其四",
        "id": "09c89d30-7342-4a28-bcda-a6e0dab38979"
    },
    {
        "author": "劉克莊",
        "paragraphs": [
            "初插玉梳小，徐粧粉額新。",
            "烏啼風露冷，娥始現全身。"
        ],
        "title": "池上對月五首  其五",
        "id": "353daeaa-cb00-42da-ba34-867ce432db8b"
    },
    {
        "author": "劉克莊",
        "paragraphs": [
            "溝堪揭厲難車水，雨怕譏征不入城。",
            "沃野燥剛妨種藝，老農歌哭不成聲。"
        ],
        "title": "夏旱四首  其一",
        "id": "7b5fba24-efd1-4e5a-8694-8ff4715644c5"
    },
    {
        "author": "劉克莊",
        "paragraphs": [
            "蛟潭雩祀稀曾講，蟹井靈泉亦未迎。",
            "代拜煩它村祝叟，願豐誤殺老書生。"
        ],
        "title": "夏旱四首  其二",
        "id": "511df274-6ba7-4d1e-99cf-5b915ae99603"
    },
    {
        "author": "劉克莊",
        "paragraphs": [
            "吾聞曲禮當凶歲，諸大夫安敢食粱。",
            "婢臛香芹羹過美，水車聲畔不能嘗。"
        ],
        "title": "夏旱四首  其三",
        "id": "d2709265-1ffd-4fba-b382-fa8a273dd4de"
    },
    {
        "author": "劉克莊",
        "paragraphs": [
            "甚歉不煩官踏旱，先輸莫待吏催租。",
            "辛勤終日拾遺穗，展轉通宵據槁梧。"
        ],
        "title": "夏旱四首  其四",
        "id": "3345b11a-f1a2-42d1-acd9-3fd5e164b4c8"
    },
    {
        "author": "劉克莊",
        "paragraphs": [
            "似椰內貯杯中物，非麯誰篘罋面春。",
            "百粵姻盟常主約，三彭讒舌竟無神。",
            "浪云軟飽元枵腹，暫借酡顔戲寫真。",
            "此遣兩行紅袖去，錦潮亭下草如茵。"
        ],
        "title": "四和林卿檳榔韻一首",
        "id": "24e8bda5-d337-4d42-bb7f-8a395a530e21"
    },
    {
        "author": "劉克莊",
        "paragraphs": [
            "小時玉雪二尊憐，兩字眉間點綴鮮。",
            "尚記嬉遊佩觿日，安知荏苒釣璜年。",
            "渡遼難以偏師從，歸魯猶將舊學傳。",
            "自古鄉先祭于社，不須辛苦上凌煙。"
        ],
        "title": "見新曆有感",
        "id": "83b8cd3d-b868-459f-94b2-ac51a68afb0d"
    },
    {
        "author": "劉克莊",
        "paragraphs": [
            "叢林老宿川無準，不釣纖鱗釣大魚。",
            "抱佛脚多同學者，得吾髓有幾人歟。",
            "難呼兜率談宗旨，且問狐山乞緒餘。",
            "自笑余文無用處，熱瞞俗眼說真如。"
        ],
        "title": "頃凈慈倫老將示寂以其師無準塔銘見屬後三年竹溪中書君以詩速銘次韻一首",
        "id": "8a3bcc31-124a-42bc-be01-c72ddc2b3acf"
    },
    {
        "author": "劉克莊",
        "paragraphs": [
            "食觀本草豈非癡，二果甘滋可養脾。",
            "耄智自知無益處，肉身安得有輕時。"
        ],
        "title": "荔枝龍眼二絕  其一",
        "id": "b420fd22-0c7a-4b26-b700-9d9ca4b0803c"
    },
    {
        "author": "劉克莊",
        "paragraphs": [
            "味嘗不暇更論斤，買斷何曾敢算緡。",
            "譜與本經俱過眼，食之不老者何人。"
        ],
        "title": "荔枝龍眼二絕  其二",
        "id": "e00d3e3c-4404-4712-bbd9-0ce37eae9d65"
    },
    {
        "author": "劉克莊",
        "paragraphs": [
            "淅淅吹庭樹，錚錚濺瓦溝。",
            "乍除秦酷吏，重見晉清流。",
            "山有月行脚，溪無風打頭。",
            "不知楚臺客，何以說悲秋。"
        ],
        "title": "風雨凉甚一首",
        "id": "8de5f4d5-93cd-4f3b-bf4a-6403badd4f28"
    },
    {
        "author": "劉克莊",
        "paragraphs": [
            "十載三邊慣轍環，來得書得報平安。",
            "謂宜圖畫凌煙上，猶自翺遊隴蜀間。",
            "畫策功多寧論賞，封侯事在且加餐。",
            "傳聞玉帳先禽闢，定有新銘刻劍關。"
        ],
        "title": "寄陳澈計議二首  其一",
        "id": "c7341a57-bcdf-4887-b726-9a62aacb68b8"
    },
    {
        "author": "劉克莊",
        "paragraphs": [
            "匹馬單鎗去復還，天生此士濟時艱。",
            "如何方奏淮夷雅，又遣行歌蜀道難。",
            "兜刺史誰修廢廟，漢將軍尚有荒壇。",
            "會當露布西陲捷，師擁齋旄客換班。"
        ],
        "title": "寄陳澈計議二首  其二",
        "id": "be98a50f-a3e7-4cb6-9316-e59df23e4d3b"
    },
    {
        "author": "劉克莊",
        "paragraphs": [
            "蝕月妖蟇俄掃穴，鳴陽丹鳳力回天。",
            "圍腰不愛重金带，洗脚寧登一葉船。"
        ],
        "title": "送侍讀常尚書絕句六首  其一",
        "id": "a92988ad-8ed4-4a54-8a76-a4393d2d3fa8"
    },
    {
        "author": "劉克莊",
        "paragraphs": [
            "季唐兵柄由中尉，先漢銅山賜弄臣。",
            "不是銀臺批敕手，北司將謂國無人。"
        ],
        "title": "送侍讀常尚書絕句六首  其二",
        "id": "79c50ee9-b6a6-49e0-b9ac-f1044ef7fcf0"
    },
    {
        "author": "劉克莊",
        "paragraphs": [
            "先帝倦勤揚末命，嗣皇訪落記孤忠。",
            "銅人嘿嘿輸伊輩，鐵漢堂堂止此翁。"
        ],
        "title": "送侍讀常尚書絕句六首  其三",
        "id": "825872a2-e349-4a14-b08d-8419d88cb14b"
    },
    {
        "author": "劉克莊",
        "paragraphs": [
            "粟泉竭澤剝床膚，券封如山洩尾閭。",
            "埒國賈胡成小販，專城太守甚癯儒。"
        ],
        "title": "送侍讀常尚書絕句六首  其四",
        "id": "6a31d15a-c2f0-4c5f-844d-578a3b61497d"
    },
    {
        "author": "劉克莊",
        "paragraphs": [
            "瑶編日益百千人，琛稅年虧鉅萬緡。",
            "公對玉階方寸地，細爲天子說州貧。"
        ],
        "title": "送侍讀常尚書絕句六首  其五",
        "id": "019d1179-a9c4-4971-b718-7639d963abcf"
    },
    {
        "author": "劉克莊",
        "paragraphs": [
            "制酒何曾把巨觥，拋書不復對寒檠。",
            "老儒願忍須臾死，要看諸賢起太平。"
        ],
        "title": "送侍讀常尚書絕句六首  其六",
        "id": "4cf2b8dd-0158-4a56-aa89-d174cb396581"
    },
    {
        "author": "劉克莊",
        "paragraphs": [
            "曾陪朵殿燕天基，辜負先皇不世知。",
            "二客穿傍垂漢史，三良臨穴見秦詩。",
            "犬雞拔宅難飛舉，雀鼠貪生愧暮遲。",
            "回首修門悲復喜，大明繼照出咸池。"
        ],
        "title": "和方時父",
        "id": "95b53f48-2c08-473d-8ed6-a5aab282d958"
    },
    {
        "author": "劉克莊",
        "paragraphs": [
            "熱官不拜意何如，詔改冬卿眷禮殊。",
            "保晚節香似公少，問今日愈造朝無。",
            "儒紳易以黄金带，宮錦加諸白布襦。",
            "直待鋪張太平了，却尋北阜與東湖。"
        ],
        "title": "喜洪君疇除工侍內制  其一",
        "id": "da083538-d0eb-4b6b-bc9f-14e7a92ea067"
    },
    {
        "author": "劉克莊",
        "paragraphs": [
            "不但持荷班法從，兼聞視草屬鴻儒。",
            "邇英兩講煩箴砭，文德三麻待播敷。",
            "即日載賡虞帝作，幾時重入洛英圖。",
            "諸公若問樗庵叟，歲晚偏盲又夾扶。"
        ],
        "title": "喜洪君疇除工侍內制  其二",
        "id": "297c1ecd-a7b5-4ba3-99ea-da371a64658f"
    },
    {
        "author": "劉克莊",
        "paragraphs": [
            "□□先帝開宣室，頻領群儒上石渠。",
            "奏牘三千前日事，寓言十九暮年書。",
            "色空勘破偏盲久，記誦俱忘一載餘。",
            "西晉諸人惟樂令，肯將名教矯玄虛。"
        ],
        "title": "新凉理故書有感二首  其一",
        "id": "0819fb63-566b-416c-a8ef-cbbeb2735ac0"
    },
    {
        "author": "劉克莊",
        "paragraphs": [
            "空花瞥過似浮榮，海水難湔是惡名。",
            "功比禹軻真學者，罪浮桀紂亦書生。",
            "國師族覆慚家訓，太尉朝危悔宦情。",
            "束起陳編呼伯雅，胸中磊磈暫澆平。"
        ],
        "title": "新凉理故書有感二首  其二",
        "id": "c0bc847e-d622-4d5f-9665-f18089eac608"
    },
    {
        "author": "劉克莊",
        "paragraphs": [
            "病叟懶親燈久矣，得君贄卷闔還開。",
            "專心致意刻成楮，有膽通身占斷梅。",
            "中的孟云非爾力，鑽堅顔歎竭吾才。",
            "舊時奇字今忘却，不是無人載酒來。"
        ],
        "title": "題黄景文詩  其一",
        "id": "50d0e203-5668-4669-9625-934c6f18124d"
    },
    {
        "author": "劉克莊",
        "paragraphs": [
            "蚤穿草履行求友，晚閉柴荆病絕交。",
            "古德皆曾經棒喝，今人不肯事推敲。",
            "吟千萬首等蛩響，續三百篇無鳳膠。",
            "霍地鬢毛如雪色，少年歲月莫輕拋。"
        ],
        "title": "題黄景文詩  其二",
        "id": "1303a04b-52d2-4fa2-a3ff-863b2ac51a95"
    },
    {
        "author": "劉克莊",
        "paragraphs": [
            "書卷交疎覺晝長，田園收薄值年荒。",
            "老而用事獨毛穎，何以觧憂惟杜康。",
            "賜帛恩深優故老，催租人至敗重陽。",
            "西風爛熳開蓉菊，不管先生兩鬢霜。"
        ],
        "title": "即事一首",
        "id": "d65a9f7a-1bc6-4167-82e8-562967b440a1"
    },
    {
        "author": "劉克莊",
        "paragraphs": [
            "儒林巨擘竹溪公，來憇棠陰訪老農。",
            "劉子前身漢中壘，李侯今代柳南宮。",
            "約靈澈共游林下，愛涅槃常坐塔中。",
            "莫把兩賢儕一叟，彈冠不與挂冠同。"
        ],
        "title": "與林中書李禮部同宿囊山三首  其一",
        "id": "48e229c6-66b6-4f8a-b79f-5e8fdd099bb4"
    },
    {
        "author": "劉克莊",
        "paragraphs": [
            "三儒夜話俱忘寢，戶外縱橫卧僕夫。",
            "椰腹拈來即書簏，芋頭煨熟當行厨。",
            "謫仙豈是無詩種，處士相傳有句圖。",
            "師服何曾能把筆，短章吟就改還塗。"
        ],
        "title": "與林中書李禮部同宿囊山三首  其二",
        "id": "280932b2-87d4-482c-b936-59bf9eba3217"
    },
    {
        "author": "劉克莊",
        "paragraphs": [
            "二妙相從寂寞濱，山靈怪有此嘉賓。",
            "作桑下夢纔三宿，比橘中翁少一人。",
            "剪截錦機輸子巧，分張寶藏拔予貧。",
            "臨歧但祝俱黄髮，莫把華簪換角巾。"
        ],
        "title": "與林中書李禮部同宿囊山三首  其三",
        "id": "3c6c036f-86d2-47fc-9994-66385b338439"
    },
    {
        "author": "劉克莊",
        "paragraphs": [
            "不上巖來四十年，高僧滅度我皤然。",
            "歸葱嶺路止隻履，訪草庵基無一椽。",
            "狂欲片帆浮巨浸，老扶雙拐到危巔。",
            "誰人肯伴黄師伯，何不旁邊著兩禪。"
        ],
        "title": "辟支巖",
        "id": "7e0613b6-e80a-4f3e-8027-a832d2af33a7"
    },
    {
        "author": "劉克莊",
        "paragraphs": [
            "恰似病沙門退院，又如老禪錄歸農。",
            "素無才調宴三閣，不願歌詞傳六宮。",
            "萬首漏名宗派農，百年占籍醉鄉中。",
            "暮齡喜共樵夫語，懶與諸儒論異同。"
        ],
        "title": "再和宿囊山三首  其一",
        "id": "11f6984c-00dd-4262-93a7-ff406cb55791"
    },
    {
        "author": "劉克莊",
        "paragraphs": [
            "乞骸不作凝香守，掩鼻難隨逐臭夫。",
            "牛角書堪教村學，魚羹飯勝食堂厨。",
            "門無喜鵲傳朝報，笥有懸鶉拆海圖。",
            "常敬淵明歸去早，村翁晚始覺迷塗。"
        ],
        "title": "再和宿囊山三首  其二",
        "id": "a37dab9f-6d4b-47e1-9be5-562cc6083561"
    },
    {
        "author": "劉克莊",
        "paragraphs": [
            "未能葱嶺從初祖，也不蓬萊訪洞賓。",
            "煎鳳髓須還此老，執牛耳更屬何人。",
            "笈儲丹藥隄防病，案設圖書粉飾貧。",
            "老覺爲僧差省事，韓公何必强冠巾。"
        ],
        "title": "再和宿囊山三首  其三",
        "id": "8878e210-e4d1-4b3b-8249-8d5dd009d23e"
    },
    {
        "author": "劉克莊",
        "paragraphs": [
            "不喜蘇君師鬼谷，寧從許子學神農。",
            "衰殘猶有忠存闕，老醜應無妬入宮。",
            "貪漢驚魚懸餌下，癡人餓虱處褌中。",
            "兩翁勘破真堪笑，自古英雄見略同。"
        ],
        "title": "三和  其一",
        "id": "8718b43d-3a99-4b59-9a5d-ae20a334f7c4"
    },
    {
        "author": "劉克莊",
        "paragraphs": [
            "暫繫金狨陪法從，長騎秧馬雜耕夫。",
            "今紅琥珀來村店，昔紫駝峯出御厨。",
            "闕里尚延瞽師冕，法筵誰起躄浮圖。",
            "莫欺殘禿毛錐子，幾度曾將敕尾塗。"
        ],
        "title": "三和  其二",
        "id": "caa16676-b036-4c06-a4bd-d2a4209836ee"
    },
    {
        "author": "劉克莊",
        "paragraphs": [
            "交疎認鹿爲山友，客少呼猿作野賓。",
            "藏手澤書慚忝祖，食躬耕粟恥求人。",
            "腹無點墨寧非懶，腰有重金未是貧。",
            "已把朝冠挂神武，終身一幅華陽巾。"
        ],
        "title": "三和  其三",
        "id": "b4167c5e-c984-40e0-9070-98dd810e4a08"
    },
    {
        "author": "劉克莊",
        "paragraphs": [
            "不復鬭雞隨惡少，尚能叱犢慕良農。",
            "來熏憶屢賡凉殿，出晝難重見雪宮。",
            "老伴轅南并輶北，小孫膝上或車中。",
            "自憐孤學無人助，從漢諸儒與黨同。"
        ],
        "title": "四和  其一",
        "id": "79b16bc3-909b-444d-bc92-57d964a4818c"
    },
    {
        "author": "劉克莊",
        "paragraphs": [
            "白公自號老居士，疎傅史稱賢大夫。",
            "膾鯽不妨留客飲，擘麟何必享天厨。",
            "清池澡沐端溪石，素壁彰施洛社圖。",
            "帝賜後村奎畫在，作堂安用扁青塗。"
        ],
        "title": "四和  其二",
        "id": "794e6a5e-c4e4-4320-b53c-c3bb0bbe9f9c"
    },
    {
        "author": "劉克莊",
        "paragraphs": [
            "丁寧僮可沽佳酒，戒飭閽毋納惡賓。",
            "種杞菊非求飽者，思蓴菜是見幾人。",
            "食甘鮓飯安排易，出駕雞栖受用貧。",
            "却笑曹瞞遺令侈，黔婁殮不待衣巾。"
        ],
        "title": "四和  其三",
        "id": "89734dbe-1094-4464-b875-3359671b549c"
    },
    {
        "author": "劉克莊",
        "paragraphs": [
            "視草呼來猶殿上，採薇歸去忽山阿。",
            "重箋飲渭觀濠義，曾和橫汾過沛歌。",
            "乞島一聯余思澀，方丕十倍子才多。",
            "白頭辜負龍泉老，拙詠安能繼庾何。"
        ],
        "title": "和竹溪懷樗庵二首  其一",
        "id": "915d3f24-e619-462a-bebd-099689eab0c7"
    },
    {
        "author": "劉克莊",
        "paragraphs": [
            "偶賦東風御柳詩，流傳誤柬九重知。",
            "昔曾苑內借全樹，今向林間巢一枝。",
            "已買十牛耕笠澤，難陪八駿宴瑶池。",
            "鬳翁同灑遺弓淚，猶記甘泉□□隨。"
        ],
        "title": "和竹溪懷樗庵二首  其二",
        "id": "55aebcf4-a35a-4db4-93bf-bd83210fa6f6"
    },
    {
        "author": "劉克莊",
        "paragraphs": [
            "從來糞土輕胡趙，晚視渠儂直唯阿。",
            "時與客聯烘虱句，斷無人聽飯牛歌。",
            "挂冠耄及收身晚，賜扇恩深取數多。",
            "周易魯論俱束閤，免教後世罪王何。"
        ],
        "title": "再和  其一",
        "id": "c71f1062-3ccd-4fac-956b-066d04756216"
    },
    {
        "author": "劉克莊",
        "paragraphs": [
            "依本文章趁韻詩，暮年深不願人知。",
            "退閒時有賓留刺，攣痹難爲長折枝。",
            "蚓竅聲微羞入社，鴉塗札惡懶臨池。",
            "僧談石竺山幽勝，擬執馿鞭挾冊隨。"
        ],
        "title": "再和  其二",
        "id": "39ec50fe-35c2-4ff7-82de-4486b4798ca7"
    },
    {
        "author": "劉克莊",
        "paragraphs": [
            "高虛早被方心誤，老退差賢曲學阿。",
            "私謚勿煩禮官議，自詩堪付挽郎歌。",
            "無衾覆首留名遠，有鍤隨身覺事多。",
            "典午諸人空曠達，其如未了死生何。"
        ],
        "title": "三和  其一",
        "id": "94a013ee-d619-4741-a0b2-b0f68c446df0"
    },
    {
        "author": "劉克莊",
        "paragraphs": [
            "曾課山間種藝詩，自猶不記更誰知。",
            "豈無鼠盜食新筍，曾有鳳來棲老枝。",
            "未敢名爲真福地，便應喚做小仇池。",
            "籃輿祇合村夫舉，兒子門生負笈隨。"
        ],
        "title": "三和  其二",
        "id": "61dcac9e-592d-4b2e-90e0-2afbd98112de"
    },
    {
        "author": "劉克莊",
        "paragraphs": [
            "漢末名臣推北海，鄴中才子遜東阿。",
            "老勤未輟吾伊讀，爛醉時爲爾汝歌。",
            "一滴何妨盧行少，五車安重惠施多。",
            "客來問話巴巴說，君不回頭可奈何。"
        ],
        "title": "四和  其一",
        "id": "d5d8df7f-273e-4966-8d90-f25f9abc3939"
    },
    {
        "author": "劉克莊",
        "paragraphs": [
            "刪後元來儘有詩，此言莫遣邵程知。",
            "匹如東土生三葉，橫向西江出一枝。",
            "俚曲俗方尊郢市，古音今少奏咸池。",
            "誰云老子無呵導，塘上蛙聲鼓吹隨。"
        ],
        "title": "四和  其二",
        "id": "11fab62c-ad08-4570-86c5-31bbf5cabeaf"
    },
    {
        "author": "劉克莊",
        "paragraphs": [
            "溪邊紫氣半空浮，父老携杖看故侯。",
            "叔夜相思曾命駕，子猷一返少來舟。",
            "煨殘僧芋平分喫，說道天花爛漫休。",
            "村叟安能留此客，地行僊偶出山游。"
        ],
        "title": "簡竹溪二首  其一",
        "id": "3976c33f-56d0-40cb-b97c-330ab41c9ca8"
    },
    {
        "author": "劉克莊",
        "paragraphs": [
            "駐顔元不待丹砂，筋力渾如昔建牙。",
            "剝盡皮毛真理窟，分些膏馥與儒家。",
            "苦吟寒谷應生黍，罷講諸天亦雨花。",
            "自笑一生迷傳註，儻容北面學南華。"
        ],
        "title": "簡竹溪二首  其二",
        "id": "fe826abe-f62c-4a35-a4ce-38a2c5f46cbc"
    },
    {
        "author": "劉克莊",
        "paragraphs": [
            "珍重山翁別病翁，歸鞍欲發苦留儂。",
            "萬言君視猶杯水，一鏃吾難直箭鋒。",
            "縮手可憐今落莫，攀髯未報昔遭逢。",
            "衰遲只願低頭拜，蛟變爲龍愈亦從。"
        ],
        "title": "次竹溪別後見懷韻",
        "id": "b5d7efe1-c9bd-4563-b0c9-c37f87f4f9ec"
    },
    {
        "author": "劉克莊",
        "paragraphs": [
            "昔燕見沉香亭，今送老破茅屋。",
            "醉翁之耳雖白，坡仙之鬢已禿。"
        ],
        "title": "送月蓬道人南遊寄呈陽岩侍讀直院侍郎六言三首  其一",
        "id": "59333307-a097-45be-b94b-1ab0cec0a67f"
    },
    {
        "author": "劉克莊",
        "paragraphs": [
            "首從淇奧君子，數到越王潞公。",
            "世僅有一兩箇，君毋□八十翁。"
        ],
        "title": "送月蓬道人南遊寄呈陽岩侍讀直院侍郎六言三首  其二",
        "id": "ea9d2856-8a0c-484d-98eb-1466e8d5ea2c"
    },
    {
        "author": "劉克莊",
        "paragraphs": [
            "□□士之淵藪，陽巖學者山斗。",
            "三麻九制□□，要渠一馬來否。"
        ],
        "title": "送月蓬道人南遊寄呈陽岩侍讀直院侍郎六言三首  其三",
        "id": "6fbc899b-c6bd-43de-9ae1-695b9b2b55fa"
    },
    {
        "author": "劉克莊",
        "paragraphs": [
            "萬言萬當眼睛毒，一裘一盂口體足。",
            "不共孤竹子爭薇，却與柴桑翁爭菊。"
        ],
        "title": "贈菊庵李道人",
        "id": "401138aa-5e5c-4f01-b0c8-e51a5834199c"
    },
    {
        "author": "劉克莊",
        "paragraphs": [
            "□□乘驄馬，安能作噤烏。",
            "去因攻潞國，來又薦君謨。",
            "□□延英疏，丹青洛社圖。",
            "嗚呼傳不朽，猶足警姦諛。"
        ],
        "title": "挽吳茂新侍郎三首  其一",
        "id": "6789d7c0-def0-46a7-b088-5e5541b1616d"
    },
    {
        "author": "劉克莊",
        "paragraphs": [
            "□先□皇志，公除法從真。",
            "玉樓要新記，鐵壁奪全人。",
            "宿草俄封墓，柔蒲謾裹輪。",
            "豈無南董氏，奮筆傳名臣。"
        ],
        "title": "挽吳茂新侍郎三首  其二",
        "id": "635a0730-fd5b-425a-b7fc-8e8687df2bae"
    },
    {
        "author": "劉克莊",
        "paragraphs": [
            "衰老歸休矣，公曾慫恿之。",
            "門無今雨客，笥有隔年詩。",
            "友課招魂些，兒徵積善碑。",
            "白頭哭同社，心折可勝悲。"
        ],
        "title": "挽吳茂新侍郎三首  其三",
        "id": "389d9c7a-e4cf-4df4-94c8-80489d3f80e0"
    },
    {
        "author": "劉克莊",
        "paragraphs": [
            "冥搜藻思殊精鍊，細讀蓬心稍豁開。",
            "我竊高年慙綠竹，君持半偈試黄梅。",
            "肯爲唐季小家數，須做僧中大辨材。",
            "吸盡魚龍蝦蟹子，不妨一蹴至如來。"
        ],
        "title": "黄寬夫示詩不已自和前二首答之  其一",
        "id": "e63866ef-e415-4e93-b7c2-28d1974751c5"
    },
    {
        "author": "劉克莊",
        "paragraphs": [
            "精思巧斲詩家事，繆敬陽尊市道交。",
            "杜說新詩猶費改，韓評推字不如敲。",
            "衣傳曾飲先師乳，絃絕今無異域膠。",
            "欲引藺卿懷內璧，吾貧未免以磚拋。"
        ],
        "title": "黄寬夫示詩不已自和前二首答之  其二",
        "id": "8f8343a1-79c7-43fe-8a2b-2d7f93be1802"
    },
    {
        "author": "劉克莊",
        "paragraphs": [
            "曾瞞張茂先，亦誑關尹喜。",
            "嗟余雙眼白，任汝半空紫。"
        ],
        "title": "石竺山二十詠  其一",
        "id": "5edf5a11-b6ab-41fb-b496-8a3febe64597"
    },
    {
        "author": "劉克莊",
        "paragraphs": [
            "僅可著孤身，何曾有四鄰。",
            "切須留一榻，讓與細書人。"
        ],
        "title": "石竺山二十詠  其二",
        "id": "e333dc43-6325-46ce-8041-37636989c216"
    },
    {
        "author": "劉克莊",
        "paragraphs": [
            "恰召陽翁伯，俄徵謝自然。",
            "不知玉樓上，幾箇是詩仙。"
        ],
        "title": "石竺山二十詠  其三",
        "id": "7171e06c-2863-4a1a-b145-cc90ba5ebc0c"
    },
    {
        "author": "劉克莊",
        "paragraphs": [
            "聞說均州景，而今涴戰塵。",
            "應隨黑殺帝，避地肯來閩。"
        ],
        "title": "石竺山二十詠  其四",
        "id": "af28bee4-18cf-4f00-bf40-e5ebd6067bc0"
    },
    {
        "author": "劉克莊",
        "paragraphs": [
            "吾脚今無力，安能跪鞠躬。",
            "北瞻韓吏部，南仰狄梁公。"
        ],
        "title": "石竺山二十詠  其五",
        "id": "73141568-f4e5-4086-809d-8ac40eaf1cc8"
    },
    {
        "author": "劉克莊",
        "paragraphs": [
            "乍見作飛勢，細聽無唳聲。",
            "雪翎差髣髴，丹頂不分明。"
        ],
        "title": "石竺山二十詠  其六",
        "id": "ca576d76-c8cc-4254-9bb0-e35f4ffe83fd"
    },
    {
        "author": "劉克莊",
        "paragraphs": [
            "點額有墨痕，剖腹無素書。",
            "俗視如頑石，仙騎上太虛。"
        ],
        "title": "石竺山二十詠  其七",
        "id": "3cc46ded-b287-4661-9668-638d62e5c874"
    },
    {
        "author": "劉克莊",
        "paragraphs": [
            "元不識死活，偶然逢二仙。",
            "昔與牧奴戲，今饒國手先。"
        ],
        "title": "石竺山二十詠  其八",
        "id": "61577a87-eef8-4243-b125-c430cccecf70"
    },
    {
        "author": "劉克莊",
        "paragraphs": [
            "白公詩酒人，惜也未聞道。",
            "乍可無除書，不可壞丹竈。"
        ],
        "title": "石竺山二十詠  其九",
        "id": "6f11d164-eb27-47ef-927c-75ded85b860d"
    },
    {
        "author": "劉克莊",
        "paragraphs": [
            "慈悲乳孫叔，恭敬侍小顛。",
            "煩君常警邏，老子□□□。"
        ],
        "title": "石竺山二十詠  其一○",
        "id": "93ac4e39-2a54-4de7-99de-4eb850da85cf"
    },
    {
        "author": "劉克莊",
        "paragraphs": [
            "自饑猶可忍，民饑誰惻隠。",
            "吾評首陽薇，不若石竺笋。"
        ],
        "title": "石竺山二十詠  其一一",
        "id": "e8b84743-4fff-4719-8e65-0ed0e73652a8"
    },
    {
        "author": "劉克莊",
        "paragraphs": [
            "聖人稱水哉，晝夜流不息。",
            "東坡如萬斛，南華只五石。"
        ],
        "title": "石竺山二十詠  其一二",
        "id": "3cc6335c-7b48-4f73-91bd-109b086f670e"
    },
    {
        "author": "劉克莊",
        "paragraphs": [
            "汞可點爲金，鐵可浸爲銅。",
            "勿使鍾官知，一朝比仙童。"
        ],
        "title": "石竺山二十詠  其一三",
        "id": "3fed1ee1-fb80-4b28-aecc-67adb62763ff"
    },
    {
        "author": "劉克莊",
        "paragraphs": [
            "狼來咋吾羊，猩來竊吾酒。",
            "汝爲百獸王，不聞一聲吼。"
        ],
        "title": "石竺山二十詠  其一四",
        "id": "9d6fcf03-87ad-414e-b667-8ae3eec37b4d"
    },
    {
        "author": "劉克莊",
        "paragraphs": [
            "惜齒埋之土，何曾願世知。",
            "終爲交趾獻，亦被普賢騎。"
        ],
        "title": "石竺山二十詠  其一五",
        "id": "14904aeb-3697-43d1-a345-1b0435aace4c"
    },
    {
        "author": "劉克莊",
        "paragraphs": [
            "嗒然蒙一衲，趺坐不知年。",
            "處處神通現，何須海岸邊。"
        ],
        "title": "石竺山二十詠  其一六",
        "id": "6f1e2bc3-078e-41d1-9898-bf9147e44b66"
    },
    {
        "author": "劉克莊",
        "paragraphs": [
            "海島五百士，劉郎廬亦深。",
            "不似阿羅漢，神通無處尋。"
        ],
        "title": "石竺山二十詠  其一七",
        "id": "6f96f4ce-0826-458f-a36d-8d28a310add2"
    },
    {
        "author": "劉克莊",
        "paragraphs": [
            "此來爲佳處，高猶在絕顛。",
            "吾衰中道廢，汝少更加前。"
        ],
        "title": "石竺山二十詠  其一八",
        "id": "9bc42057-a377-40e1-adb5-b574363874e1"
    },
    {
        "author": "劉克莊",
        "paragraphs": [
            "此爲何處所，滿目是瓊瑰。",
            "聖人被褐懷，獃漢空手回。"
        ],
        "title": "石竺山二十詠  其一九",
        "id": "d56b12b5-ac1f-4dae-9eb2-22815964441a"
    },
    {
        "author": "劉克莊",
        "paragraphs": [
            "力却帝堯禪，猶爲潁水羞。",
            "似曾洗渠耳，不可飲吾牛。"
        ],
        "title": "石竺山二十詠  其二○",
        "id": "ef5ea401-6d14-4bb6-888d-fa8898319868"
    },
    {
        "author": "劉克莊",
        "paragraphs": [
            "早欽世德如龍虎，晚挹英標亦鳳麟。",
            "重濬陂塘今長古，不私風月肯分人。",
            "衮衣國既歸真宰，珠履君應作上賓。",
            "洛社諸賢問村叟，暮年已飾太丘巾。"
        ],
        "title": "送鄭倅子善",
        "id": "e0f3495f-1b61-4e20-b82e-d32da21fed0c"
    },
    {
        "author": "劉克莊",
        "paragraphs": [
            "婉孌宗姬性，堅貞烈士腸。",
            "簪蒿安隠約，畫荻訓偏傍。",
            "防墓夫同穴，瀧阡子表岡。",
            "夫人真范母，那得不生滂。"
        ],
        "title": "挽趙孺人",
        "id": "f58ae355-004d-4d55-b25d-2ddb13fe62ed"
    },
    {
        "author": "劉克莊",
        "paragraphs": [
            "七誡尤純備，三從總吉祥。",
            "良人今綺季，美子古黄香。",
            "花引歸西竺，萱疑在北堂。",
            "恨余彤管拙，哀誄不能揚。"
        ],
        "title": "挽程孺人",
        "id": "fecd8f6e-2d87-4e8b-9b44-4fefae638878"
    },
    {
        "author": "劉克莊",
        "paragraphs": [
            "作者肩摩似堵牆，君侯殿後獨軒昂。",
            "攙先太皞露消息，笑殺書生泥色香。",
            "能令曹瞞兵渴止，誰云開府□腸剛。",
            "騷壇甚矣荒蕪久，評小徐陵合擅場。"
        ],
        "title": "總管徐侯和余梅百詠輒課七言一章以答來貺",
        "id": "3ba05859-0abc-4bcb-bbae-8950c0962d0a"
    },
    {
        "author": "劉克莊",
        "paragraphs": [
            "爾祖西來無文字，受持一句心是佛。",
            "煩恭藏主試問他，楞伽四卷是何物。"
        ],
        "title": "恭上人求偈戲贈二首  其一",
        "id": "714f6c7a-b9e7-4de3-aa92-b20149c69163"
    },
    {
        "author": "劉克莊",
        "paragraphs": [
            "□侯勸師柔軟說，劉叟所見適不同。",
            "有時一句撞牆倒，有時一喝驚耳聾。"
        ],
        "title": "恭上人求偈戲贈二首  其二",
        "id": "ea91d915-3f6c-4d06-8994-49872b9ae797"
    },
    {
        "author": "劉克莊",
        "paragraphs": [
            "吾蒙白裙帽，汝著紫袈裟。",
            "縱有傅大士，難和作一家。"
        ],
        "title": "又一首",
        "id": "dd531909-e9a6-4d4b-af83-534508a2f199"
    },
    {
        "author": "劉克莊",
        "paragraphs": [
            "福唐少尹平生友，函送王孫一卷詩。",
            "始信人間有龍種，又疑天上下麟兒。",
            "月須玉斧修成後，仙待金丹煉熟時。",
            "不是樗翁心有竅，鏡中添雪到鬚眉。"
        ],
        "title": "題趙檢察贄卷",
        "id": "4fb930ca-ef7e-4ad7-9966-7f52773b887d"
    },
    {
        "author": "劉克莊",
        "paragraphs": [
            "芹泮人人陶聖化，花封處處置師儒。",
            "遥知避席來聽講，猶勝開門自授徒。",
            "官比鄭虔尤冷甚，士如趙德豈今無。",
            "朝家調守方刓印，且可相依縣大夫。"
        ],
        "title": "送潮陽方主學",
        "id": "75046f91-7d40-469b-a15b-0c5a306b2eff"
    },
    {
        "author": "劉克莊",
        "paragraphs": [
            "一栖巖壑一沖霄，冠履聯翩建武朝。",
            "招得故人來話舊，也呼文叔作唐堯。"
        ],
        "title": "讀嚴光傳二首  其一",
        "id": "d985efa0-4c60-4ef8-add6-3daf9766ff84"
    },
    {
        "author": "劉克莊",
        "paragraphs": [
            "羊裘素不習朝儀，公遣西曹屈致之。",
            "道是君癡君不服，巢由安肯見臯夔。"
        ],
        "title": "讀嚴光傳二首  其二",
        "id": "0cba6d09-35db-4283-9b4f-217ec644c7ef"
    },
    {
        "author": "劉克莊",
        "paragraphs": [
            "□觴無復舉萱堂，麟卧隴阡雁折行。",
            "殿後即今惟一老，阿宜長大阿奴亡。"
        ],
        "title": "冬至四絕  其一",
        "id": "523ea828-0f9b-4019-961c-2a5cfc0937f8"
    },
    {
        "author": "劉克莊",
        "paragraphs": [
            "日添一線書中見，雪染千絲鏡裏明。",
            "遲暮猶思寸陰惜，凝嚴未覺一陽生。"
        ],
        "title": "冬至四絕  其二",
        "id": "bd74c181-b31b-4f69-aeca-93761dec271c"
    },
    {
        "author": "劉克莊",
        "paragraphs": [
            "遥知廷設黄麾仗，不見人書白板扉。",
            "老子挂冠還笏了，別無上服止深衣。"
        ],
        "title": "冬至四絕  其三",
        "id": "47264b65-b64e-4ea3-a2ed-f98e46f5addf"
    },
    {
        "author": "劉克莊",
        "paragraphs": [
            "獻壽上公先入閣，書雲太史亦登臺。",
            "惟應閑殺明農叟，起晏柴門曉未開。"
        ],
        "title": "冬至四絕  其四",
        "id": "cf644611-a1f4-466b-9fbe-c8d2e34c4cba"
    },
    {
        "author": "劉克莊",
        "paragraphs": [
            "桓司馬欲兵夫子，哥利王曾丑釋迦。",
            "血面何須九墜臂，忮心終不怨鏌鎁。"
        ],
        "title": "有感二首  其一",
        "id": "c6d786bb-6e9d-4e6f-88ba-9574bf0d13bb"
    },
    {
        "author": "劉克莊",
        "paragraphs": [
            "夷齊怨惡本不念，堯桀是非今亦忘。",
            "不知伍子嗔何甚，魄化爲潮日夜忙。"
        ],
        "title": "有感二首  其二",
        "id": "6c18aa58-eb81-4ee1-8def-4115ccdd51a8"
    },
    {
        "author": "劉克莊",
        "paragraphs": [
            "□反終身從李愿，有人半夜喚祁嘉。",
            "簞瓢齋頗奢顔巷，書畫船堪埒米家。",
            "樗叟舊栖貧亦好，膚翁新句大非誇。",
            "誰云地僻交游少，鶴肯巢松鹿獻花。"
        ],
        "title": "次韻竹溪題達卿後坡  其一",
        "id": "5ebb2b9c-f690-420a-8894-1f13d042e498"
    },
    {
        "author": "劉克莊",
        "paragraphs": [
            "窗無童子窺桃熟，坐有騷人頌橘嘉。",
            "觸氏不來爭左角，顔淵亦只住西家。",
            "羅張門巷求吾樂，錦裹山林笑彼誇。",
            "紅綠千株皆手種，絕勝人看擔頭花。"
        ],
        "title": "次韻竹溪題達卿後坡  其二",
        "id": "5300082e-bbdd-417c-83ab-0d49c09654a8"
    },
    {
        "author": "劉克莊",
        "paragraphs": [
            "歲計無餘逢穀貴，晚餐有味覺蔬嘉。",
            "賒鄰人酒堪留客，藏善和書尚滿家。",
            "稍喜熊兒理精熟，常嫌犬子賦虛誇。",
            "魯論新義何時畢，相約溪頭共看花。"
        ],
        "title": "次韻竹溪題達卿後坡  其三",
        "id": "a62fb799-6683-44b0-9119-dcb16a2afa07"
    },
    {
        "author": "劉克莊",
        "paragraphs": [
            "貧士莫難樂不改，聖人固以遯爲嘉。",
            "寧披龍具去耕野，奚事鶴書來起家。",
            "古有逸民逃舉選，今無烈士矯貪誇。",
            "鬳翁晨遣詩筒至，昨夜寒燈屢結花。"
        ],
        "title": "次韻竹溪題達卿後坡  其四",
        "id": "ecca2cf1-e102-465b-b501-3a9b8ce308fd"
    },
    {
        "author": "劉克莊",
        "paragraphs": [
            "瘠地力耕禾倍入，荒山手植樹皆嘉。",
            "同□煬者并吹者，融會儒家與墨家。",
            "見說楊雄太玄苦，非如宋玉大言誇。",
            "絕憐汝伯頭成雪，羨汝才高筆有花。"
        ],
        "title": "次韻竹溪題達卿後坡  其五",
        "id": "13d019f4-496b-421d-afac-f9158fde99cc"
    },
    {
        "author": "劉克莊",
        "paragraphs": [
            "郎陵後嗣尤推彧，太傅諸孫最數嘉。",
            "之子固無慙爾祖，此翁所望大吾家。",
            "奪標羞與兒童競，佩印纔堪妾婦誇。",
            "案上菖蒲勤洗沐，靈苗見說有時花。"
        ],
        "title": "次韻竹溪題達卿後坡  其六",
        "id": "440c0691-ffc7-4cdd-9a83-3d17cb670c70"
    },
    {
        "author": "劉克莊",
        "paragraphs": [
            "退處儂甘身寂寞，進爲渠值世休嘉。",
            "劬書不似八十老，輸稅常爲第一家。",
            "沙盤卦街敲鼓賣，村醅退店揭旗誇。",
            "千林歲暮俱黄落，梅向其間獨放花。"
        ],
        "title": "樗庵次前韻一首",
        "id": "6566be7d-923c-4f7e-a86a-5e5e280ce1ec"
    },
    {
        "author": "劉克莊",
        "paragraphs": [
            "死以子托友，病將身付醫。",
            "友今多市道，醫或似屠兒。"
        ],
        "title": "無題一首",
        "id": "e0605f55-bad3-4434-8625-39973b2806c1"
    },
    {
        "author": "劉克莊",
        "paragraphs": [
            "村獠席地睡，咍㘆喚不知。",
            "老夫將北面，渠莫是希夷。"
        ],
        "title": "村獠",
        "id": "3c717cf2-56c5-4207-8b83-abd2c5d11f27"
    },
    {
        "author": "劉克莊",
        "paragraphs": [
            "瘦馬虺隤已卸韉，縱鞭其後不能前。",
            "才非應氏慙三入，齒較楊雄長十年。",
            "髮老病餘偏種種，腹空虛甚謾便便。",
            "故人過矣相稱譽，敢挹衰殘望昔賢。"
        ],
        "title": "次韻黄帳幹",
        "id": "79be56b3-0691-44a5-825e-eb448b26bfa9"
    },
    {
        "author": "劉克莊",
        "paragraphs": [
            "就莆食菜國恩優，晝錦全勝萬里侯。",
            "却笑向來師尚父，磻溪不老老營丘。"
        ],
        "title": "八十吟十絕  其一",
        "id": "bfea6e12-284a-4a9a-888e-b3506dfc4525"
    },
    {
        "author": "劉克莊",
        "paragraphs": [
            "至道之精以治身，推其土苴足經綸。",
            "矢詩自儆儂衰惰，未有工夫儆國人。"
        ],
        "title": "八十吟十絕  其二",
        "id": "ce231fc8-ff0d-4834-8498-dbd95dda6308"
    },
    {
        "author": "劉克莊",
        "paragraphs": [
            "漢承秦後古書亡，太息高文總未遑。",
            "六葉蒲輪迎一老，元來却是議明堂。"
        ],
        "title": "八十吟十絕  其三",
        "id": "217bbf95-7621-475a-9ba4-bb1b7bdbdce0"
    },
    {
        "author": "劉克莊",
        "paragraphs": [
            "文叔差增似往時，君房只是向來癡。",
            "誰知有箇羊裘叟，漢鼎懸渠一釣絲。"
        ],
        "title": "八十吟十絕  其四",
        "id": "566c5d9a-cfff-4a40-87cc-b504bed962ea"
    },
    {
        "author": "劉克莊",
        "paragraphs": [
            "逃秦博士浮丘伯，傳說今猶在海中。",
            "自古仙多儒者做，安知吾不躡高風。"
        ],
        "title": "八十吟十絕  其五",
        "id": "25ec3f6e-3b2f-4c8e-a77e-a890960c3b0b"
    },
    {
        "author": "劉克莊",
        "paragraphs": [
            "八十餘歲老儒生，見帝諄諄勸力行。",
            "應被伏生轅固笑，兩賢終是十年兄。"
        ],
        "title": "八十吟十絕  其六",
        "id": "9b088580-bd2b-4f05-a6e9-5ac6dffe59a9"
    },
    {
        "author": "劉克莊",
        "paragraphs": [
            "縱心以後决求歸，曰耄之年永息機。",
            "蔬食不消人祝饐，布裘安用妾熏衣。"
        ],
        "title": "八十吟十絕  其七",
        "id": "e7b3c41f-92ee-4c7b-9329-0248a38ed27d"
    },
    {
        "author": "劉克莊",
        "paragraphs": [
            "誠翁僅有四千首，惟放翁幾滿萬篇。",
            "老子胸中有殘錦，問天乞與放翁年。"
        ],
        "title": "八十吟十絕  其八",
        "id": "60c721ee-4791-4e4e-951e-dfa466832ec8"
    },
    {
        "author": "劉克莊",
        "paragraphs": [
            "試筆懶題新鬰壘，拂塵聊挂古鍾馗。",
            "斑衣紀節諸孫喜，白首添年一老悲。"
        ],
        "title": "八十吟十絕  其九",
        "id": "7748dac8-165f-41c4-8926-f8991dc1740e"
    },
    {
        "author": "劉克莊",
        "paragraphs": [
            "伯倫酒頌老叉詩，腹憤胸奇畧洩之。",
            "別著潜書并悔藁，後千百載有人知。"
        ],
        "title": "八十吟十絕  其一○",
        "id": "ec73b211-e713-4a4e-9933-7bd05fac28cd"
    },
    {
        "author": "劉克莊",
        "paragraphs": [
            "漢家募擊匈奴者，此士如何未見收。",
            "聞說將軍能揖客，安知定遠不封侯。",
            "羊腸九折誰云險，駿骨千金豈易酬。",
            "自古薦揚繇幕府，送君去謁大參謀。"
        ],
        "title": "送淮士陳文席見四川陳制參",
        "id": "29238b5a-90b0-462d-b416-4465ead5d7e7"
    },
    {
        "author": "劉克莊",
        "paragraphs": [
            "生在重華內禪前，紅顔倏忽變霜顛。",
            "吾雖後輩識前輩，彼以小年疑大年。",
            "殤子幾曾知壽夭，死人安可語神仙。",
            "何須求入耆英社，作老農夫也自賢。"
        ],
        "title": "漫興一首",
        "id": "33a8cd8e-37fc-46f8-8a96-ad2e837715c0"
    },
    {
        "author": "劉克莊",
        "paragraphs": [
            "□種崗頭新宰樹，追嚴案上舊楞伽。",
            "埋詞更不煩諛墓，反哺何曾似自家。",
            "此女安知非妙善，夫人亦恐是摩耶。",
            "遥知兜率迎歸去，天樂泠泠夾路花。"
        ],
        "title": "挽章孺人",
        "id": "b69dd9d4-5271-42e2-9ffd-bbaf1d13336b"
    },
    {
        "author": "劉克莊",
        "paragraphs": [
            "貧漢殉財夸死權，世間廉退者差賢。",
            "高門炙手今羅雀，廢冢枯髏昔珥蟬。",
            "薄糝藜羹誑雷腹，旋蒙絮帽暖霜顛。",
            "時人莫笑儂寒儉，自古臞儒近列仙。"
        ],
        "title": "田舍一首",
        "id": "9dd64c68-8759-425b-8c2c-915a0af18754"
    },
    {
        "author": "劉克莊",
        "paragraphs": [
            "耳根聞得吳田熟，客自吳歸乃不然。",
            "中戶無糧支卒歲，上都有雪瑞來年。"
        ],
        "title": "書事三絕  其一",
        "id": "cab8a01c-33ba-4228-8041-49f7d9cc1109"
    },
    {
        "author": "劉克莊",
        "paragraphs": [
            "蜀相昔曾耕渭上，漢家今有糴湟中。",
            "唱籌但欲令邊實，懸罄誰知慮國空。"
        ],
        "title": "書事三絕  其二",
        "id": "fd3e83b8-9a62-4f6d-91f0-6dc148273aff"
    },
    {
        "author": "劉克莊",
        "paragraphs": [
            "昨收邊訊云蝗入，近得京書報哨回。",
            "放得子陵歸釣瀨，還他高密上雲臺。"
        ],
        "title": "書事三絕  其三",
        "id": "5c9a725a-7cdf-4bd6-a3c8-ffac354e1fbc"
    },
    {
        "author": "劉克莊",
        "paragraphs": [
            "古有道人皆朽骨，世無價寶是元身。",
            "天公作意相裨補，又見咸淳第二春。"
        ],
        "title": "立春七首  其一",
        "id": "73e2eaf1-3775-46c6-9efd-9743245137d0"
    },
    {
        "author": "劉克莊",
        "paragraphs": [
            "生後至和嘉祐時，老身猶及見淳熙。",
            "都忘滿鏡星星髮，带了春幡便出嬉。"
        ],
        "title": "立春七首  其二",
        "id": "6f68bff7-77b4-46da-8009-0a0407457b83"
    },
    {
        "author": "劉克莊",
        "paragraphs": [
            "病添敗絮肌猶凜，老飲新醅力不支。",
            "獨有脾神無恙在，餠如篩大菜如絲。"
        ],
        "title": "立春七首  其三",
        "id": "870f412a-203b-4258-97e4-fc752f1d73ef"
    },
    {
        "author": "劉克莊",
        "paragraphs": [
            "禪榻惟梅親紙帳，村沽以草塞甆瓶。",
            "老癃頗怪牛頭赤，兒女爭看柳眼青。"
        ],
        "title": "立春七首  其四",
        "id": "fc9c4f32-23c2-4e8c-bdd4-fe2619fdbf27"
    },
    {
        "author": "劉克莊",
        "paragraphs": [
            "解凍依然風栗烈，鞭春纔了雨廉纖。",
            "街坊遏密無儺鼓，村落豐登有酒帘。"
        ],
        "title": "立春七首  其五",
        "id": "0444047f-c560-4ff1-9662-2e4707b18ab6"
    },
    {
        "author": "劉克莊",
        "paragraphs": [
            "八十公公三歲兒，一孩一耄總憨癡。",
            "向來畧識童蒙訓，老去惟吟豁達詩。"
        ],
        "title": "立春七首  其六",
        "id": "5bd5a852-a786-469c-b04c-fd65e73a546f"
    },
    {
        "author": "劉克莊",
        "paragraphs": [
            "存五千篇吟筆老，加三百戶贊書新。",
            "官分綵勝簪華髮，僧送烏薪煖曲身。"
        ],
        "title": "立春七首  其七",
        "id": "eac10893-e400-46d8-81d6-f357ae2e4438"
    },
    {
        "author": "劉克莊",
        "paragraphs": [
            "嫁作儒家婦，韶顔已守孀。",
            "夫窮於仲子，兒勝似元方。",
            "陶母將迎養，龐妻忽坐亡。",
            "吾衰不能誄，短些謾凄凉。"
        ],
        "title": "挽黄安人",
        "id": "14b1b3a5-3b2b-4283-aba1-127c48575b41"
    },
    {
        "author": "劉克莊",
        "paragraphs": [
            "蟬噪螿啼衆竅號，豈知今代有詩豪。",
            "諧如帝所聞天樂，壯似胥江看雪濤。",
            "險韻森嚴壓皮陸，短章高雅逼韋陶。",
            "老夫欲反樊川序，長吉安能僕命騷。"
        ],
        "title": "題後林李伯高詩卷",
        "id": "66c52c5a-343b-4824-9ac1-6b68af215790"
    },
    {
        "author": "劉克莊",
        "paragraphs": [
            "明主虛懷相受言，苛留不住去翩然。",
            "久無疎傅還鄉事，始覺甘槃遯野賢。",
            "真箇浮雲輕富貴，元來平地有神仙。",
            "兩翁到老相追逐，君駕青牛我執鞭。"
        ],
        "title": "寄湯伯紀侍郎二首  其一",
        "id": "4a03452b-33b4-4167-ad92-eba721b19cf6"
    },
    {
        "author": "劉克莊",
        "paragraphs": [
            "仗下鳴曾驚衆聽，省中語不願人傳。",
            "騷留屈子芳菲在，史視胡公糞土然。",
            "士到後凋方見節，世除勇退別無仙。",
            "遥知洛下諸君子，應笑儂詩老放顛。"
        ],
        "title": "寄湯伯紀侍郎二首  其二",
        "id": "762c6d42-4cee-48e9-a98d-c08d08d8764f"
    },
    {
        "author": "劉克莊",
        "paragraphs": [
            "策名迫榆景，謝病去松廳。",
            "博取儒先說，尤深道德經。",
            "族通艾軒譜，葬得竹溪銘。",
            "愁絕蟇陵路，哀笳不忍聽。"
        ],
        "title": "挽惠安林丞",
        "id": "b2055fbf-485c-42b2-a115-51c1c5096e7f"
    },
    {
        "author": "劉克莊",
        "paragraphs": [
            "茶梅有意如相伴，梨棗無根未易栽。",
            "稍喜凍逢春漸解，不堪老挾病俱來。",
            "久扃北戶寒稀出，已落南枝暖再開。",
            "忘却玉堂供帖子，牛欄西畔覓詩迴。"
        ],
        "title": "和方時父立春",
        "id": "149be787-d583-4225-8914-0543a6a8850e"
    },
    {
        "author": "劉克莊",
        "paragraphs": [
            "久辭兩禁歸民伍，遥想群仙謁帝居。",
            "少有人臨雀羅者，未知誰飲獸樽歟。",
            "向來不曉京房易，老去粗通氾勝書。",
            "懊惱西疇春事動，漸難爲國荷犂鋤。"
        ],
        "title": "元日七言二首  其一",
        "id": "d43fff87-b270-4118-952e-785239e76f7a"
    },
    {
        "author": "劉克莊",
        "paragraphs": [
            "屋角微聞哢曉禽，起煨榾柮旋冠簪。",
            "萊衣兒老長相守，椒酒翁衰且少斟。",
            "浮世事渾忘記了，暮年詩轉用功深。",
            "雙桃忽放花如錦，勾引先生策杖尋。"
        ],
        "title": "元日七言二首  其二",
        "id": "77b95a8a-7b6b-4ad2-93f1-883bb235abd6"
    },
    {
        "author": "劉克莊",
        "paragraphs": [
            "䙰褷病鶴翅短，虺隤老馬力疲。",
            "不知大朝會事，且吟小家數詩。"
        ],
        "title": "春日六言十二首  其一",
        "id": "52561740-d8be-47a4-b247-d0e32bd63e9f"
    },
    {
        "author": "劉克莊",
        "paragraphs": [
            "七誡婦罕全者，四窮鰥居一焉。",
            "嗟余抱終身恨，與子結來生緣。"
        ],
        "title": "春日六言十二首  其二",
        "id": "5aa81d77-c206-48c0-87a9-879d9a76b16a"
    },
    {
        "author": "劉克莊",
        "paragraphs": [
            "宿露卷青步障，晨曦涌紫金輪。",
            "時平有戴白老，春晴宜踏青人。"
        ],
        "title": "春日六言十二首  其三",
        "id": "9925e9c1-84db-42a5-9c1e-984e7ba1fb5b"
    },
    {
        "author": "劉克莊",
        "paragraphs": [
            "黄亭罋聞酒美，白湖船至糴平。",
            "珠衱麗人出郭，銀釵村姑入城。"
        ],
        "title": "春日六言十二首  其四",
        "id": "0e20b197-cce9-4803-8db6-c752b2083087"
    },
    {
        "author": "劉克莊",
        "paragraphs": [
            "昨夜身手和柔，今晨毛髮颼飀。",
            "不堪早朝騎馬，尚能夜起飯牛。"
        ],
        "title": "春日六言十二首  其五",
        "id": "5cc0dcf5-cabe-4c55-8e0b-c42fe6adf909"
    },
    {
        "author": "劉克莊",
        "paragraphs": [
            "病不禁茅柴酒，寒添著木綿裘。",
            "寄語斜川魚鳥，先生改日來遊。"
        ],
        "title": "春日六言十二首  其六",
        "id": "00350570-7400-41d9-8245-a71252ebcb6f"
    },
    {
        "author": "劉克莊",
        "paragraphs": [
            "謾道三陽交泰，絕無一客來臨。",
            "仲尼於復卦見，子美云人日陰。"
        ],
        "title": "春日六言十二首  其七",
        "id": "eb9cd306-91d0-4e89-8213-7c76fb3eceeb"
    },
    {
        "author": "劉克莊",
        "paragraphs": [
            "淵明甫涉知命，汲汲登臯臨流。",
            "儂長渠三十歲，故當秉燭出遊。"
        ],
        "title": "春日六言十二首  其八",
        "id": "57e90e3d-7f27-4f6b-bfde-5abd10f3a69a"
    },
    {
        "author": "劉克莊",
        "paragraphs": [
            "黄燭分光過眼，柳條弄色關心。",
            "老死毋勞覆議，先生自謚醉吟。"
        ],
        "title": "春日六言十二首  其九",
        "id": "338bcd13-5679-471f-9489-78461d1332a6"
    },
    {
        "author": "劉克莊",
        "paragraphs": [
            "不肯肩隨諂子，幸留面見嚴君。",
            "晚駕笨車還里，歲將麥飯澆墳。"
        ],
        "title": "春日六言十二首  其一○",
        "id": "7b499090-8df0-45b4-879f-b6de4850a6e3"
    },
    {
        "author": "劉克莊",
        "paragraphs": [
            "扶持村翁出來，問訊壺公安否。",
            "汝寒插帽蒙頭，吾渴脫巾漉酒。"
        ],
        "title": "春日六言十二首  其一一",
        "id": "166b2ebf-4736-434e-8d6c-7b2462b86e84"
    },
    {
        "author": "劉克莊",
        "paragraphs": [
            "適報翁子露綬，又聞孟博登車。",
            "田里覘賑貸議，牆壁掛寬大書。"
        ],
        "title": "春日六言十二首  其一二",
        "id": "c2cf9924-2fc6-4aa6-9b51-321e58a9a582"
    },
    {
        "author": "劉克莊",
        "paragraphs": [
            "揖退新龍象，歸尋舊鶴猿。",
            "空令行百里，不遣駡三門。",
            "易致實封者，難招不動尊。",
            "辟支放光處，尚有石龕存。"
        ],
        "title": "泉牧帖請囊山福上人住持承天既至有沮之者興盡而返戲贈小詩",
        "id": "9fc5ab12-6075-4cbe-8e87-c596dee262cc"
    },
    {
        "author": "劉克莊",
        "paragraphs": [
            "世論喧啾衆竅鳴，先賢於此極持平。",
            "坡稱淳父文經世，沂惜希文諫近名。",
            "向去史書將有考，由來公議最無情。",
            "我衰君壯飛潜判，何日重尋洛社盟。"
        ],
        "title": "送方君節監丞",
        "id": "68d76a3b-bd9a-453d-a6e2-b82a001a553d"
    },
    {
        "author": "劉克莊",
        "paragraphs": [
            "鄭虔別去已離羣，遲暮何堪又別君。",
            "弟子皆知師□季，上官應不吏朱雲。",
            "才多未給尚方札，飯少聊羹泮水芹。",
            "定與朋招及門者，共尋墜緒訪遺文。"
        ],
        "title": "送婺教林伯良兼柬直卿山長",
        "id": "e93aa2fe-1665-459d-aac9-3c7f9d23e24b"
    },
    {
        "author": "劉克莊",
        "paragraphs": [
            "君於場屋素稱雄，非止原夫一技工。",
            "貫虱心推白社族，執牛耳屬紫薇公。",
            "烏衣子弟如康樂，絳帳先生得馬融。",
            "看得龍飛第一榜，聯翩奏賦冠南宮。"
        ],
        "title": "方巖尹主課漁溪",
        "id": "07c51114-6ad6-4b87-86d4-5cad2ac409c1"
    },
    {
        "author": "劉克莊",
        "paragraphs": [
            "乾淳門戶芳菲歇，尚喜蘭芽接續開。",
            "不學老劉看花去，又牽小阮入林來。",
            "汝賢能寶鄭公笏，吾耄難燃內史灰。",
            "天目侍郎今水鏡，不妨長榜注官迴。"
        ],
        "title": "送質甫姪銓集",
        "id": "5ac1b458-b541-4f60-808b-eef40f491f69"
    },
    {
        "author": "劉克莊",
        "paragraphs": [
            "朝回暖律變嚴冬，應念閩風與蜀同。",
            "叢棘冤皆爲洗雪，發棠惠徧及饑窮。",
            "冰寒吏膽照天燭，泉湧詩腸飲澗虹。",
            "帝遣二星臨七聚，不妨擊壤和元豐。"
        ],
        "title": "次韻庾使左史中書行部二首  其一",
        "id": "e645da07-4a65-4267-9565-22cc2a9dd189"
    },
    {
        "author": "劉克莊",
        "paragraphs": [
            "渭樹江雲春復冬，安知今夕一尊同。",
            "放還頗有詩招隠，餓死斷無文送窮。",
            "笑我垂車老騎犢，喜公下馬氣如虹。",
            "暮年未敢忘憂國，白髮丹心每願豐。"
        ],
        "title": "次韻庾使左史中書行部二首  其二",
        "id": "1fc715cf-308f-4fba-a25a-2e191b3b1c9e"
    },
    {
        "author": "劉克莊",
        "paragraphs": [
            "旨蓄元無可御冬，薄醪欣與故人同。",
            "蜀珍乃肯臨閩聚，韓富何嘗笑孟窮。",
            "舊事迴頭夢中蝶，浮榮過眼雨餘虹。",
            "惟公出處關時運，堪穀年荒玉歲豐。"
        ],
        "title": "再和二首  其一",
        "id": "b850b4d3-45c8-47c9-a627-ba1fe407e0aa"
    },
    {
        "author": "劉克莊",
        "paragraphs": [
            "新歲凝嚴過舊冬，微和初扇八州同。",
            "固知使者獲五福，應念天民先四窮。",
            "政召嘉祥平地雪，詩騰光怪亙天虹。",
            "祝公相業追元祐，二虜來王九扈豐。"
        ],
        "title": "再和二首  其二",
        "id": "7c11998d-1780-4e1e-b1d1-f6bf548dc2ea"
    },
    {
        "author": "劉克莊",
        "paragraphs": [
            "身疊三綿凜似冬，老農不與壯丁同。",
            "飲泉吏鮮能清白，瀕海民多有赤窮。",
            "晴雨幽人曾候鸛，水風閩囝亦占虹。",
            "漢家非有公私積，亨大毋庸說豫豐。"
        ],
        "title": "三和二首  其一",
        "id": "4c7b1f2e-37bf-4322-86dd-94a025dc4af6"
    },
    {
        "author": "劉克莊",
        "paragraphs": [
            "世吏寬嚴若夏冬，欲安欲富此情同。",
            "楮先生賤難扶起，桑大夫生計亦窮。",
            "漸喜青規舒化日，更煩絳氣導晴虹。",
            "若教子駿星常照，荒札從今可阜豐。"
        ],
        "title": "三和二首  其二",
        "id": "c87d4e7a-c178-4e17-9a9f-4e2b661fb5b6"
    },
    {
        "author": "劉克莊",
        "paragraphs": [
            "廉使端如秤樣平，行臺非以刻爲明。",
            "未論漢吏摇山力，且聽堯民擊壤聲。"
        ],
        "title": "次漕庾兩使者絕句韻六首  其一",
        "id": "256cd323-dc1b-42d6-b1f5-08e0cadb8f37"
    },
    {
        "author": "劉克莊",
        "paragraphs": [
            "痛懲毒螫要持平，不察淵魚未害明。",
            "棘戶有囚疎械繫，花村無吏打門聲。"
        ],
        "title": "次漕庾兩使者絕句韻六首  其二",
        "id": "aae216e6-d571-4729-a442-85acb41a7bf2"
    },
    {
        "author": "劉克莊",
        "paragraphs": [
            "雋游迴首記端平，朝退聯鞍出大明。",
            "紫陌難尋看花伴，丹山聊聽喊茶聲。"
        ],
        "title": "次漕庾兩使者絕句韻六首  其三",
        "id": "57fde851-758f-4ab8-b060-2926e3356ccd"
    },
    {
        "author": "劉克莊",
        "paragraphs": [
            "公等真堪起太平，我儂久已厭承明。",
            "扶犂只合勤農務，奮筆猶能作頌聲。"
        ],
        "title": "次漕庾兩使者絕句韻六首  其四",
        "id": "726693be-9f78-49a0-a44c-04187027066b"
    },
    {
        "author": "劉克莊",
        "paragraphs": [
            "向來儲粟輔常平，招鶴翁曾爲證明。",
            "可是□□□□者，邑人久不識絃聲。"
        ],
        "title": "次漕庾兩使者絕句韻六首  其五",
        "id": "4bd762ab-2e11-418f-854b-21dc2352db0c"
    },
    {
        "author": "劉克莊",
        "paragraphs": [
            "古來一鬨立之平，朱魏當年互講明。",
            "遺□□□□□約，面含菜色腹雷聲。"
        ],
        "title": "次漕庾兩使者絕句韻六首  其六",
        "id": "35aea33b-2f6a-44e8-aab7-da44130c4c59"
    },
    {
        "author": "劉克莊",
        "paragraphs": [
            "送迎懶更下禪床，撐拄猶堪坐道場。",
            "大衆□□□□病，小師忽報惠休亡。",
            "庵荒空復留遺偈，□□□□□厚藏。",
            "吾老此詩聊贈別，塔銘合屬紫薇郎。"
        ],
        "title": "哀二僧  其一",
        "id": "77f17e9f-39da-4f3a-879d-719dc5c5fbbb"
    },
    {
        "author": "劉克莊",
        "paragraphs": [
            "子瞻詞裏貶眉漢，魯直詩中返哺僧。",
            "□□□□□□針，血寫南山□□□。",
            "□□□□□□□，□□□□□來似。",
            "不曾□□□□□，□□□□□□□。"
        ],
        "title": "哀二僧  其二",
        "id": "274ff384-cab3-401e-baf0-9a05c3b8d7fe"
    },
    {
        "author": "劉克莊",
        "paragraphs": [
            "甘霖長瀨四五尺，宿霧緘山三兩重。",
            "慙愧□□□□策，年年來爲母澆松。"
        ],
        "title": "謁墓五首  其一",
        "id": "26bca4f9-0291-4242-bc1f-58642aac3854"
    },
    {
        "author": "劉克莊",
        "paragraphs": [
            "尼父常言諱徵在，釋迦說法向摩耶。",
            "僧伽端的□□姓，絡秀何須有外家。"
        ],
        "title": "謁墓五首  其二",
        "id": "32019895-5567-4e67-b1b9-d0faf13bd008"
    },
    {
        "author": "劉克莊",
        "paragraphs": [
            "先君遺令有餘哀，自掃蒼苔酹一杯。",
            "八十孤孫頭盡白，未知更得幾迴來。"
        ],
        "title": "謁墓五首  其三",
        "id": "0f83b005-2789-44fc-aba3-142dc041f9ad"
    },
    {
        "author": "劉克莊",
        "paragraphs": [
            "庵裏僧應行脚去，龕中佛也爲眉嚬。",
            "炎炎昔有□□者，寂寂今無上冢人。"
        ],
        "title": "謁墓五首  其四",
        "id": "0bb53114-3822-435f-b104-45e23efd3474"
    },
    {
        "author": "劉克莊",
        "paragraphs": [
            "鬢毛雪盡難重綠，燒地春來又再青。",
            "但出郭門行十里，新丘大半是余銘。"
        ],
        "title": "謁墓五首  其五",
        "id": "37e4271c-5599-4c09-94e1-a7c23e1aa54d"
    },
    {
        "author": "劉克莊",
        "paragraphs": [
            "蘧蘧據槁元無寐，栩栩穿花不識愁。",
            "老子定中曾看破，寧爲蝴蝶勿爲周。"
        ],
        "title": "不寢二首  其一",
        "id": "42385f3f-c1da-4908-bd3a-f70fa3f622e8"
    },
    {
        "author": "劉克莊",
        "paragraphs": [
            "三杯攻散愁腸易，百歲頻開笑口難。",
            "誰與南柯太守說，黄粱未熟且追歡。"
        ],
        "title": "不寢二首  其二",
        "id": "2e803960-cc33-47ee-a405-adf378c1aa2b"
    },
    {
        "author": "劉克莊",
        "paragraphs": [
            "作雨賓春雪餞冬，田家休戚使家同。",
            "魚非人所當加察，馬與民皆不可窮。",
            "政爾和風并暖日，管他雌霓更雄虹。",
            "耿侯非祖荆舒者，預創常平備歉豐。"
        ],
        "title": "倉使和詩出奇不窮再次韻四首  其一",
        "id": "9c670c8a-0f16-4061-af8f-da0af01835d1"
    },
    {
        "author": "劉克莊",
        "paragraphs": [
            "百禽久已蟄於冬，春暖喧啾各不同。",
            "壺少提沽村店靜，袴無脫著小家窮。",
            "山翁吟竅黄泥蚓，閣老毫端白晝虹。",
            "社飲今年多醒者，豚肩掩豆不能豐。"
        ],
        "title": "倉使和詩出奇不窮再次韻四首  其二",
        "id": "3ec045c4-5c2d-4dd2-983d-5c7d4fb19d7e"
    },
    {
        "author": "劉克莊",
        "paragraphs": [
            "向來文史足三冬，今與樵兒牧豎同。",
            "舊領木天良不惡，新加菜地未爲窮。",
            "筆精公有詞批鳳，瓶罄吾無酒灌虹。",
            "老思遲於寒谷黍，更煩鄒律爲吹豐。"
        ],
        "title": "倉使和詩出奇不窮再次韻四首  其三",
        "id": "160ff661-6832-436c-b7d5-9ca66b8f3cc9"
    },
    {
        "author": "劉克莊",
        "paragraphs": [
            "公似長松特秀冬，青蒿安敢與松同。",
            "高於岱頂誰曾覽，遠若河源未易窮。",
            "歷塊豈無追電駿，步虛疑有架天虹。",
            "吾詩直猶磚拋耳，載寶而歸所得豐。"
        ],
        "title": "倉使和詩出奇不窮再次韻四首  其四",
        "id": "64e66d88-29b4-4e2c-9f7a-56785f76cb0f"
    },
    {
        "author": "劉克莊",
        "paragraphs": [
            "聯鑣共醉杏園春，英辟龍飛爲作新。",
            "諸老破荒□□宋，三台接武輔乾淳。",
            "賢侯推廣崇儒化，先輩□□□士仁。",
            "珍重黄堂一杯酒，也霑白髮舊詞臣。"
        ],
        "title": "次韻豐守讌新進士",
        "id": "448e8fb3-4940-4593-a103-b726201d7a23"
    },
    {
        "author": "劉克莊",
        "paragraphs": [
            "禮重耆年與令名，由來椿菌異枯榮。",
            "卑辭昔有迎商皓，名畫今誰寫洛英。",
            "應共蓋公談治道，素知嚴丑富□情。",
            "可憐衰悴難扶曳，不是元戎外老生。"
        ],
        "title": "次韻吳帥卿宴高年二首  其一",
        "id": "03935010-5110-4239-84e4-d630e4375ca3"
    },
    {
        "author": "劉克莊",
        "paragraphs": [
            "古尊德齒賤功名，叔季徒知外物榮。",
            "直把輿臺煩絳老，絕無几杖賜樊英。",
            "旄期宜序於鄉飲，詩興尤濃似宦情。",
            "聞說淹中方起蕝，詔書行致魯諸生。"
        ],
        "title": "次韻吳帥卿宴高年二首  其二",
        "id": "800558db-45d1-4c0c-bf45-e25a0b2eb89f"
    },
    {
        "author": "劉克莊",
        "paragraphs": [
            "坡去二百載，尚有遺愛留。",
            "孤山領衆客，三圄無一囚。",
            "吳尹學問人，刀筆蓋所羞。",
            "惓惓民隠瘼，不翅己戚休。",
            "大意師長公，尚德賤智謀。",
            "談文及談政，儷美襄與脩。"
        ],
        "tags": [
            "庐山"
        ],
        "title": "昔坡公倅杭有憫囚詩後守杭歲除獄空又和前作廬山吳公前倅後守踐坡補處亦以歲除獄空和坡二詩寄示墨本次韻附諸公後  其一",
        "id": "72c4c58c-98f8-45f4-8c71-3bb07107a528"
    },
    {
        "author": "劉克莊",
        "paragraphs": [
            "吾聞霹靂手，刮决靡停留。",
            "彼哉刑名家，臘晦方報囚。",
            "烹鮮貴不擾，劾鼠呵可羞。",
            "恕齋仁滿腔，圄空吏沐休。",
            "清靜有古意，正大無陰謀。",
            "乍可免京兆，安能媒蹇脩。"
        ],
        "tags": [
            "庐山"
        ],
        "title": "昔坡公倅杭有憫囚詩後守杭歲除獄空又和前作廬山吳公前倅後守踐坡補處亦以歲除獄空和坡二詩寄示墨本次韻附諸公後  其二",
        "id": "75e503e0-79c6-4454-9cdd-4fdad911f760"
    },
    {
        "author": "劉克莊",
        "paragraphs": [
            "仰攀栖鶻手捫天，俯瞰靈虬卧沕淵。",
            "廉使昉於今易□，祖師曾向此安禪。",
            "絕憐雪瀑飛千丈，頗欲陰崖結數椽。",
            "老病不能扶杖出，讓他李郭做神仙。"
        ],
        "title": "次兩紫薇共游黄蘗韻",
        "id": "67c4a314-2ebd-485c-8041-e19593a77bd3"
    },
    {
        "author": "劉克莊",
        "paragraphs": [
            "閙處掉頭揮手去，定中惟影與形俱。",
            "幼而好賦同儕少，老矣劬書獨學孤。",
            "後殿君如傲霜菊，早衰吾似望秋蒲。",
            "癡人多戀黄粱夢，不信先生夢也無。"
        ],
        "title": "答黄德遠",
        "id": "32e0082f-9783-4d2c-b3b1-baa14caedc30"
    },
    {
        "author": "劉克莊",
        "paragraphs": [
            "宿昔髫年忽旄期，登臨筋力尚支持。",
            "酒腸無恙重開禁，藥性皆諳懶問醫。",
            "夜漏猶披燈下卷，春風不染鏡中絲。",
            "銷磨未盡惟吟癖，鍛了新詩改舊詩。"
        ],
        "title": "老歡",
        "id": "ca0220b4-ce9d-4aaf-93dc-ff47d0488b9e"
    },
    {
        "author": "劉克莊",
        "paragraphs": [
            "歷歷曉風傳廟鼓，曈曈霽日上窗紗。",
            "孫同魚隊忙觀社，翁入鷄窠且守家。",
            "已是濕灰并槁木，不知榆火與楊花。",
            "燔山無覓之推處，誰道斯人羨四蛇。"
        ],
        "title": "寒食二首  其一",
        "id": "66bd583e-7060-4759-99fa-8e10910fb567"
    },
    {
        "author": "劉克莊",
        "paragraphs": [
            "古來禁火惟汾晉，今徧天涯海角然。",
            "一老家纔有黔突，五侯第各起青煙。",
            "絕諛墓筆方無愧，比乞墦人豈不賢。",
            "獨恨海棠吹打盡，枝頭粉淚濕紅綿。"
        ],
        "title": "寒食二首  其二",
        "id": "cc7e15a4-e309-46f6-a8af-3c5ad4bfe57f"
    },
    {
        "author": "劉克莊",
        "paragraphs": [
            "無復戴花能起舞，有時逢麴尚流涎。",
            "年齡絳縣老人長，交友青州從事賢。",
            "司業送錢真愛我，侍郎取榼亦欣然。",
            "吾詩淺易聊陶寫，不似淵明述酒篇。"
        ],
        "title": "醉筆",
        "id": "69b4cf8f-defd-4a53-90b1-e8e7cf05b607"
    },
    {
        "author": "劉克莊",
        "paragraphs": [
            "遯翁精舍久荒凉，君去應先炷瓣香。",
            "疇昔二難賢可並，即今一箇弱堪傷。",
            "時平多有農耕野，官好渾無卒下鄉。",
            "莫作尋常黄綬看，子真向亦尉南昌。"
        ],
        "title": "送方辰孫赴崇安尉",
        "id": "d72d8d3f-5944-46c4-a544-8daed9462f6d"
    },
    {
        "author": "劉克莊",
        "paragraphs": [
            "保社有幽子，戶庭無雜賓。",
            "若非負苓者，即是耦耕人。",
            "筇穩慵呼馬，蔬甘勝擘麟。",
            "篋中詩又滿，誰謂此翁貧。"
        ],
        "title": "漫興",
        "id": "2f07b6a4-7562-4c1b-b1ae-a6455fa6759d"
    },
    {
        "author": "劉克莊",
        "paragraphs": [
            "莫作封君看，慈祥若父兄。",
            "化教虞芮遜，和了觸蠻爭。",
            "列戟猶森衛，曹裝忽趣行。",
            "要知莆俗厚，冠蓋送傾城。"
        ],
        "title": "送曹守司直二首  其一",
        "id": "db00acec-ec8c-4d83-8f3c-10d011e34f30"
    },
    {
        "author": "劉克莊",
        "paragraphs": [
            "已滿葵丘戍，民猶借一年。",
            "何曾拔薤本，亦不用蒲鞭。",
            "羨帑留修泮，公厨少起烟。",
            "今無採詩者，付與後人傳。"
        ],
        "title": "送曹守司直二首  其二",
        "id": "cb5c4421-532d-4ea1-8fe4-6904464b26be"
    },
    {
        "author": "劉克莊",
        "paragraphs": [
            "顔髮今如此，光陰更幾何。",
            "不堪上麟閣，只合入雞窠。",
            "足弱追花懶，瞳昏認字訛。",
            "一般差自慰，卷裏警聯多。"
        ],
        "title": "丙寅記顔",
        "id": "139bb1a7-062b-4ba7-9652-08d0d5bca349"
    },
    {
        "author": "劉克莊",
        "paragraphs": [
            "簪筆西清慙德薄，角巾東路喜身輕。",
            "不煩左轄誦新句，時有老婆呼小名。",
            "乍可戴花筵上舞，安能扶杖省中行。",
            "過門驀有相看者，向道先生病宿酲。"
        ],
        "title": "避客",
        "id": "73b56b9b-024d-498a-87f7-d934c9d1b132"
    },
    {
        "author": "劉克莊",
        "paragraphs": [
            "傳來兩箇詩翁像，吾製冠裳畧放他。",
            "華似莊農加盛服，清於朝士賜香羅。",
            "儒衣曾有髠鉗者，公衮其如跋疐何。",
            "皂緣黄紽安且吉，不妨藉草更眠莎。"
        ],
        "title": "唐衣二首  其一",
        "id": "121aff86-1725-4352-a88a-68632ceab91e"
    },
    {
        "author": "劉克莊",
        "paragraphs": [
            "晚持漢藁愧衰遲，先帝恩深解縶維。",
            "貂映雖無華冕貴，鶉懸差勝縕袍時。",
            "笥藏尚喜衣裳在，械繫方知劍履危。",
            "畫向古賢顔子裏，兒童却問此翁誰。"
        ],
        "title": "唐衣二首  其二",
        "id": "32ff8126-c29b-4d2c-9252-05f504712922"
    },
    {
        "author": "劉克莊",
        "paragraphs": [
            "昔南使粵北防秋，聞汝啼聲悔遠遊。",
            "我憶故鄉歸久矣，君歸未得使人愁。"
        ],
        "title": "杜鵑問答二首  其一",
        "id": "a5dd3e37-34ad-4d26-885d-678f56569153"
    },
    {
        "author": "劉克莊",
        "paragraphs": [
            "雲安萬里一禽微，翅短安能遠奮飛。",
            "帝放還山君有福，虜猶戍蜀我安歸。"
        ],
        "title": "杜鵑問答二首  其二",
        "id": "5a289e5e-684d-45b6-856a-a0e6caca55bd"
    },
    {
        "author": "劉克莊",
        "paragraphs": [
            "初疑鄰女施朱染，又似宮嬪剪綵成。",
            "白白紅紅千萬朵，不如雪外一枝橫。"
        ],
        "title": "鶑粟",
        "id": "432f5b61-3d6f-443f-9e56-f249e7543d24"
    },
    {
        "author": "劉克莊",
        "paragraphs": [
            "過去生中一念差，强扶衰朽踐清華。",
            "出靈芝殿渾忘却，入大槐宮豈夢耶。",
            "不記省中紅芍藥，曾看天上碧桃花。",
            "而今送老荒村裏，且向溪邊間麥麻。"
        ],
        "title": "憶昔二首  其一",
        "id": "4de224cf-054f-49ca-a4f6-47d8994422c9"
    },
    {
        "author": "劉克莊",
        "paragraphs": [
            "武皇好賦網羣英，猶記龍顔賞墨卿。",
            "白玉牒中曾有草，碧紗籠裏本無名。",
            "唐詩卒使張窮瞎，國語能令左失明。",
            "老子一生嗜章句，故應天罰遣偏盲。"
        ],
        "title": "憶昔二首  其二",
        "id": "9c419666-2780-4041-b72b-505d1e90bd61"
    },
    {
        "author": "劉克莊",
        "paragraphs": [
            "時有吟哦搔雪鬢，別無主掌繫冰銜。",
            "寧歸南畝稱三老，怕守東華趁六參。",
            "跌蕩已將經束閣，跏趺聊與佛同龕。",
            "向來麈柄高懸起，舊事何人共可談。"
        ],
        "title": "口占",
        "id": "03ed593b-5d80-42aa-8954-199a16a035cc"
    },
    {
        "author": "劉克莊",
        "paragraphs": [
            "衡門忽有滿堂賓，皆詫瞿聃抱送麟。",
            "懶作柳邊退朝客，寧爲花下弄孫人。",
            "小年置膝尤鍾愛，晚歲含飴當食珍。",
            "吾萬卷書將付汝，勝如制誥水銀銀。"
        ],
        "title": "竹溪以余得第七孫惠詩次韻一首",
        "id": "4c5539ae-4f0a-45da-ad9c-2040d38c5b05"
    },
    {
        "author": "劉克莊",
        "paragraphs": [
            "聊爲湯餠會親賓，豈敢誇張墮地麟。",
            "汝若上扳曾大父，翁堪下見我先人。",
            "善和書即傳家寶，儒行篇方聘席珍。",
            "莫遣父兄被嗤笑，金根謬改作金銀。"
        ],
        "title": "再次竹溪韻",
        "id": "caf92e1c-4365-4717-b180-971b7cdeac0b"
    },
    {
        "author": "劉克莊",
        "paragraphs": [
            "村老詩顛者，顛年八十年。",
            "後生被傳染，引得廣師顛。"
        ],
        "title": "送廣師謁竹溪中書五言二首  其一",
        "id": "ebacee53-b005-4b02-9db3-79d058a8ae2d"
    },
    {
        "author": "劉克莊",
        "paragraphs": [
            "五十有三箇，問法向誰邊。",
            "村老小顛爾，竹溪翁大顛。"
        ],
        "title": "送廣師謁竹溪中書五言二首  其二",
        "id": "0d913fc3-0ec0-44be-b694-0da146fa513b"
    },
    {
        "author": "劉克莊",
        "paragraphs": [
            "仲氏聯芳比酥酪，長君獨冷飽虀鹹。",
            "五升日糴尤清苦，一枕風來且黑甜。",
            "儒館誰憐鄭公老，潁川空說許丞廉。",
            "朔齋平昔知心者，細讀新銘筆力嚴。"
        ],
        "title": "挽卓元夫國博一首",
        "id": "982a4e83-c6e6-4a3c-9aea-663428658215"
    },
    {
        "author": "劉克莊",
        "paragraphs": [
            "累疏皆中寢，孤忠奈衆咻。",
            "人方袖瓦送，君獨舉幡留。",
            "不記邯鄲夢，猶貪洛社遊。",
            "而今都已矣，慟哭過西州。"
        ],
        "title": "又五言一首",
        "id": "19cd0e44-b0c2-4f4d-8ee0-7f31607dffce"
    },
    {
        "author": "劉克莊",
        "paragraphs": [
            "雖則凝香無幾日，攽條下教得民和。",
            "迎來境內風謠美，仙去城中巷哭多。",
            "應似柳侯驅癘鬼，又疑包老作閻羅。",
            "眼看青史常如此，命制於天可奈何。"
        ],
        "title": "挽汪守宗博二首  其一",
        "id": "1d20a5fe-da6e-405e-9fb6-2daa7b5405c9"
    },
    {
        "author": "劉克莊",
        "paragraphs": [
            "還笏歸爲負耒農，清談常許奉從容。",
            "芻蕘孰肯來詢汝，薤水吾無可語公。",
            "懷惠俱垂峴碑淚，旌廉合有寢丘封。",
            "莆人謾課招魂些，應伴迂齋返甬東。"
        ],
        "title": "挽汪守宗博二首  其二",
        "id": "c289fb0c-d1f6-4dd8-90f2-3edf659452ea"
    },
    {
        "author": "劉克莊",
        "paragraphs": [
            "忽有尺書來委巷，斷無半顆奉權門。",
            "且爲錦荔支聯句，不記金蓮燭代言。",
            "頗羨綵毫摛老作，未應丹實減初元。",
            "明年倍熟平分喫，暢殺茲溪與後村。"
        ],
        "title": "表弟方時父寄荔子名草堂紅若欲與吾家玉堂紅爭名者次韻謝之",
        "id": "bcd20332-8ff7-46ca-aef8-262962508a79"
    },
    {
        "author": "劉克莊",
        "paragraphs": [
            "我已歸尋烏石路，人誰肯顧雀羅門。",
            "荔三百顆猶能啖，椿八千秋不足言。",
            "唐貢華清勞歲歲，宋蠲驛置惠元元。",
            "客詢老子休糧訣，丹實漫山更滿村。"
        ],
        "title": "又采荔一首",
        "id": "033d75a1-9972-41ba-bb01-6ba9e944f0a0"
    },
    {
        "author": "劉克莊",
        "paragraphs": [
            "方奉手牋貽綠醑，忽通鼻觀類黄虀。",
            "自憐徐邈時中酒，多謝微生更乞醯。",
            "未敢啐空杯面蟻，却愁舞殺甕中雞。",
            "相君五斗安能吸，但嗅新醅醉似泥。"
        ],
        "title": "方甥餉酒酸甚",
        "id": "f2ec894b-6db0-4432-a4ed-8ad667e278e1"
    },
    {
        "author": "劉克莊",
        "paragraphs": [
            "貴重元身外物輕，薦書慫恿入都城。",
            "金閨得路通初籍，玉座臨軒再唱名。",
            "巖邑古人難錦製，長官叔世少琴聲。",
            "今皇取法乾淳帝，峩豸多由此陟明。"
        ],
        "title": "送趙撫幹趙班",
        "id": "711b6110-44e4-46c1-a631-00f988a96ffa"
    },
    {
        "author": "劉克莊",
        "paragraphs": [
            "宿昔銀鞍狨覆韉，今騎秧馬墾荒田。",
            "學神仙者丹多壞，立事功人傳少全。",
            "誰管靈均初度日，都忘彌勒下生年。",
            "新皇早晚開宣室，定有英才對席前。"
        ],
        "title": "生日和竹溪二首  其一",
        "id": "eaf71d13-87d3-41b2-81c3-f05ca8d65815"
    },
    {
        "author": "劉克莊",
        "paragraphs": [
            "暮年量減怯杯深，客餉村醪且淺斟。",
            "衰惰僅存已殘錦，清貧安得未揮金。",
            "朱絃有味餘三嘆，丹扆無階獻六箴。",
            "留取平生一筇竹，約公徧訪大叢林。"
        ],
        "title": "生日和竹溪二首  其二",
        "id": "a3b7a730-5a6b-4e72-9b27-07a09df09b0b"
    },
    {
        "author": "劉克莊",
        "paragraphs": [
            "剗騎犢子不施韉，老退猶堪學力田。",
            "疏大夫金雖已散，藺相如璧偶然全。",
            "黄河水有曾清日，白髮人無再少年。",
            "許大乾坤愁塞滿，覓無愁處只樽前。"
        ],
        "title": "再和  其一",
        "id": "1afb900f-fdbc-431e-85c5-18cd6828a27d"
    },
    {
        "author": "劉克莊",
        "paragraphs": [
            "世味澆漓酒趣深，對花無客亦孤斟。",
            "饑來肯羨乞墦食，貧殺不貪諛墓金。",
            "耄齒未妨師抑戒，高譚何似守規箴。",
            "吾今會得逍遥義，懶訪曹溪問少林。"
        ],
        "title": "再和  其二",
        "id": "ba5b6ec7-4f41-4bac-a721-64f07476eacd"
    },
    {
        "author": "劉克莊",
        "paragraphs": [
            "斷無小妾坐金韉，且伴諸孫墾紙田。",
            "天子尤尊方外者，少陵盛說飲中仙。",
            "宮花畢竟非真色，朝菌安知有大年。",
            "牧豎和聲儂倡首，管他王後與盧前。"
        ],
        "title": "三和  其一",
        "id": "f154e8b5-b279-4d2e-a249-7a157b67f063"
    },
    {
        "author": "劉克莊",
        "paragraphs": [
            "歲晚文園渴疾深，相瞻北斗不堪斟。",
            "幸無封禪書留藁，豈有長門賦賣金。",
            "它日友人定郊謚，當時酒客誦雄箴。",
            "箕山未是逃名地，何處人間有密林。"
        ],
        "title": "三和  其二",
        "id": "cd3d83ed-e308-479b-9951-5d077d15b0c0"
    },
    {
        "author": "劉克莊",
        "paragraphs": [
            "竟失鵷雛種，難求扁鵲醫。",
            "兩行樗叟淚，一本杏殤書。",
            "抱去常回顧，呼來尚挽髭。",
            "案頭莊列子，哀至掩還披。"
        ],
        "title": "鳳孫余第六孫也早慧忽夭追悼一首",
        "id": "2da028d1-4072-472d-b8dc-41f2ce53efe7"
    },
    {
        "author": "劉克莊",
        "paragraphs": [
            "冥搜險韻攪枯腸，音義時乎取斷章。",
            "吾窶僅能茅破屋，君材真可棟明堂。",
            "居然挺挺過蒼柏，勝似蕭蕭種白楊。",
            "識草木名須博覽，夜窗燈火恰新凉。"
        ],
        "title": "次竹溪韻跋志仁工部柞木詩  其一",
        "id": "bc2eef23-1dbb-42dd-989f-c3940c662c49"
    },
    {
        "author": "劉克莊",
        "paragraphs": [
            "白也詩高有別腸，棄餘分與老知章。",
            "鄧林木大堪支厦，謝砌蘭佳况肯堂。",
            "何必三年猶刻楮，便教百步亦穿楊。",
            "咸淳天子開文治，定起君賡殿閣凉。"
        ],
        "title": "次竹溪韻跋志仁工部柞木詩  其二",
        "id": "23260dcf-3394-4106-9600-3502dcc84f4c"
    },
    {
        "author": "劉克莊",
        "paragraphs": [
            "少日思乘博望槎，中年歸種邵平瓜。",
            "力辭驃騎安祠廩，因忤弘羊失使華。",
            "互市賈胡共香火，專城戰地再桑麻。",
            "可憐送老茅山觀，空費君王拊髀嗟。"
        ],
        "title": "挽葉寺丞二首  其一",
        "id": "3075891d-7af2-4565-9943-5952208aa366"
    },
    {
        "author": "劉克莊",
        "paragraphs": [
            "何待臺傾曲沼平，昨朝戶牖上丹青。",
            "寒花自拆侍中圃，劫火猶存太祝廳。",
            "托紹遺言那忍負，哭憐哀挽不堪聽。",
            "空令雪鬢龍鍾叟，秉筆來書宰上銘。"
        ],
        "title": "挽葉寺丞二首  其二",
        "id": "71f1efe7-575a-4525-97ab-4482a53cbe28"
    },
    {
        "author": "劉克莊",
        "paragraphs": [
            "市朝無處避喧啾，思駕飛車事遠遊。",
            "古志曾云壽多辱，前賢亦說耄宜休。",
            "愈訶彼佛爲夷鬼，跖駡吾師作盜丘。",
            "安得海波都變酒，洗空開闢以來愁。"
        ],
        "title": "書事",
        "id": "d2fde470-bbb5-416f-a88d-3338a1b6d3f3"
    },
    {
        "author": "劉克莊",
        "paragraphs": [
            "重瞳親簡擢，華髮困招麾。",
            "汶上吾行矣，膠西等棄之。",
            "翟門羅爵靜，魯地泣麟悲。",
            "意一奇風骨，如何不論思。"
        ],
        "title": "挽吳君謀少卿二首  其一",
        "id": "ccf69d64-ba9d-4bf1-87fb-127b7345d04e"
    },
    {
        "author": "劉克莊",
        "paragraphs": [
            "吳公卿尚少，劉叟耄而迂。",
            "一任群兒謗，相輝九老圖。",
            "客誰哭橫墓，友可托嵇孤。",
            "心折摹陵路，終當酹束芻。"
        ],
        "title": "挽吳君謀少卿二首  其二",
        "id": "1b5a0617-1ec2-4602-9831-8098c157442b"
    },
    {
        "author": "劉克莊",
        "paragraphs": [
            "中年別作惡，大老何以堪。",
            "我如安昌侯，愛女甚於男。",
            "念汝明當發，一夕起再三。",
            "絕憐汝父貧，練裳與蒿簪。",
            "不量此藍縷，遣嫁彼槐潭。",
            "古云婦難爲，采桑自餧蠶。",
            "冰魚或冬笋，旦旦營旨甘。",
            "亦有嗜江水，遠汲勞肩擔。",
            "今汝一何幸，琴瑟和且湛。",
            "虎符舅光寵，象服姑尊嚴。",
            "亭傳盛供帳，吏士羅騑驂。",
            "汝但謹內則，毋使婦德慙。",
            "晨昏躬定省，富貴勿豢酣。",
            "百行孝爲先，彤管垂美談。",
            "汝當法淑人，倩當肖鐵庵。",
            "汝翁雖在家，譬如住精藍。",
            "不下趙州床，常共彌陀龕。",
            "願汝福惠全，早叶維熊占。",
            "它日來歸寧，伴我村北南。",
            "龐老與靈照，安知非同參。"
        ],
        "title": "五言二十韻別方氏長孫女",
        "id": "d552bb97-0b77-4438-83b5-f7597ac70720"
    },
    {
        "author": "劉克莊",
        "paragraphs": [
            "雖有隆乾手澤傳，空疎豈敢望談遷。",
            "春秋筆絕經誰續，光嶽氣分材少全。",
            "老去汗顔慙巧斲，向來執手付遺編。",
            "文名史學都休矣，追誦堯言一泫然。"
        ],
        "title": "史稿",
        "id": "0b3823bd-912f-4065-b7b0-9408f5c72af9"
    },
    {
        "author": "劉克莊",
        "paragraphs": [
            "商山昔有卑辭召，傅野今無審象求。",
            "世態衆狙更喜怒，市聲百鳥各喧啾。",
            "力耕且趁農東作，懶出難陪知北遊。",
            "九萬里天渾是月，夜深無伴獨登樓。"
        ],
        "title": "試筆二首  其一",
        "id": "0a1fd140-a84d-4a7d-b800-19a9cfc597e4"
    },
    {
        "author": "劉克莊",
        "paragraphs": [
            "老子歸來作麽生，掃空諸有覺身輕。",
            "觸蠻大戰兩蝸角，甫白相酬二鳥鳴。",
            "煨芋僧高曾約話，負苓者黠不傳名。",
            "世間無過村田樂，莫怪龐公懶入城。"
        ],
        "title": "試筆二首  其二",
        "id": "81259944-5ddf-4147-a9da-5b831b47d583"
    },
    {
        "author": "劉克莊",
        "paragraphs": [
            "起瞻宇宙尚陰霾，杖策籬東一散懷。",
            "髮少可堪烏帽落，樽空凝望白衣來。",
            "插萸兄弟悲終鮮，把菊先生喚不迴。",
            "猶倚欄桿搔雪鬢，老無脚力更登臺。"
        ],
        "title": "九日",
        "id": "397a246a-b637-4499-8921-9698191d6fd1"
    },
    {
        "author": "劉克莊",
        "paragraphs": [
            "不比堯夫新悅澤，依然迂叟舊清羸。",
            "末年先帝攀髯恨，幾處遺民墮淚碑。",
            "上自易名真獨斷，史當立傳要雄辭。",
            "道山堂上分襟句，豈料今爲絕筆詩。"
        ],
        "title": "資殿清惠陳公哀詩三首  其一",
        "id": "d1251b3a-62c2-4f74-a505-d34d7624c1da"
    },
    {
        "author": "劉克莊",
        "paragraphs": [
            "清德在人如皦日，榮名加我等浮雲。",
            "漫張贊下青凉繖，不改遼東白布裙。",
            "老惜平生惟此友，吾雖後死愧斯文。",
            "昔賢千里懷鷄絮，安得陳之董相墳。"
        ],
        "title": "資殿清惠陳公哀詩三首  其二",
        "id": "f76f8a11-8d1f-407e-92b1-71acfb3270fb"
    },
    {
        "author": "劉克莊",
        "paragraphs": [
            "端平元禩王正月，我與公同被特招。",
            "甲午英游小元祐，庚申景運再陳橋。",
            "可憐轉枕成春夢，猶憶聯鞍趁早朝。",
            "若見西山詢學子，爲言衰鬢雪蕭蕭。"
        ],
        "title": "資殿清惠陳公哀詩三首  其三",
        "id": "a4e09231-ffc5-454a-9eb2-9f6bac813f51"
    },
    {
        "author": "劉克莊",
        "paragraphs": [
            "趁韻哦詩老未工，不如總角口吹葱。",
            "載輜車裏輸伊輩，對畫屏前要此翁。"
        ],
        "title": "和徐總管雨山堂一首",
        "id": "39fa98cc-9975-4480-b043-c127922d2722"
    },
    {
        "author": "劉克莊",
        "paragraphs": [
            "洞達開堂奧，荒唐說剎塵。",
            "儒醇明告子，釋黠熱瞞人。"
        ],
        "title": "雜記五言十首  其一",
        "id": "9ad2c1d1-6893-4173-87a0-0a1bf5fd5469"
    },
    {
        "author": "劉克莊",
        "paragraphs": [
            "不必桮棬性，安能桎梏身。",
            "誰知千載下，有箇葛天民。"
        ],
        "title": "雜記五言十首  其二",
        "id": "5b71fa00-01cd-4383-8d5b-e47f7ff933d6"
    },
    {
        "author": "劉克莊",
        "paragraphs": [
            "青牛先已去，白鶴久方歸。",
            "若欲分優劣，老聃賢令威。"
        ],
        "title": "雜記五言十首  其三",
        "id": "e7b8df63-58aa-4c36-b156-47f11d090698"
    },
    {
        "author": "劉克莊",
        "paragraphs": [
            "東行值伯倫，西去逢無功。",
            "不知何國土，疑是醉鄉中。"
        ],
        "title": "雜記五言十首  其四",
        "id": "e5116095-807e-4423-912a-beddfe68a06c"
    },
    {
        "author": "劉克莊",
        "paragraphs": [
            "履霜行于野，絕糧厄於陳。",
            "伯奇父逐子，仲尼天戮民。"
        ],
        "title": "雜記五言十首  其五",
        "id": "0a02d3ea-be55-421c-a9da-d4a83764acfa"
    },
    {
        "author": "劉克莊",
        "paragraphs": [
            "追日忍渴走，喝月使倒行。",
            "夸父骨已朽，秦皇冢亦平。"
        ],
        "title": "雜記五言十首  其六",
        "id": "b8515eb4-ecdb-41a0-95a3-1c972f88aad1"
    },
    {
        "author": "劉克莊",
        "paragraphs": [
            "客有過吾廬，自言師陸朱。",
            "故應東海若，不及北山愚。"
        ],
        "title": "雜記五言十首  其七",
        "id": "57f78d21-fd9e-442b-9724-a38da6f64ee3"
    },
    {
        "author": "劉克莊",
        "paragraphs": [
            "先傳傳後學，自覺覺天民。",
            "魯儒迷甚者，何以救迷人。"
        ],
        "title": "雜記五言十首  其八",
        "id": "e26003f4-3c0a-4c3a-b123-191a8719c798"
    },
    {
        "author": "劉克莊",
        "paragraphs": [
            "荒哉穆天子，轍跡徧九垓。",
            "已寫偃師弄，更引化人來。"
        ],
        "title": "雜記五言十首  其九",
        "id": "cee7453f-1cf1-4427-9a54-4d37e8a7eadc"
    },
    {
        "author": "劉克莊",
        "paragraphs": [
            "愚哲皆根性，巫醫各有傳。",
            "參禪纔一宿，學幻費三年。"
        ],
        "title": "雜記五言十首  其一○",
        "id": "63e0a8e8-ba07-42cb-bd97-b6dc7ccc3c7e"
    },
    {
        "author": "劉克莊",
        "paragraphs": [
            "入誨諸生方樂育，出爲少尹忽高翔。",
            "登臨庾月平分處，唯諾侁星一點傍。",
            "署尾冰廳雖寂寂，瞻前鐵壁正堂堂。",
            "自憐老病詩情減，縱寄茶來不合嘗。"
        ],
        "title": "送林若山太博赴建倅",
        "id": "cc1f0785-aa78-4569-bf2b-552629899784"
    },
    {
        "author": "劉克莊",
        "paragraphs": [
            "旋入洛中新保社，稍增汾曲舊田廬。",
            "市朝幸免髠鉗我，尸祝何煩俎豆予。",
            "靜看芭蕉身不實，健忘椰子腹無書。",
            "故人遠致郫筒餉，待約鄰翁共破除。"
        ],
        "title": "示同志",
        "id": "b9d3b74f-63f5-4068-ade4-5b6f7722e592"
    },
    {
        "author": "劉克莊",
        "paragraphs": [
            "憶携束書來京師，洛下諸賢頗見推。",
            "當日難爲元方弟，何處聞有蔡克兒。",
            "晚節免羞彥回面，後生願識李邕眉。",
            "五陵年少欺衰颯，不見田光盛壯時。"
        ],
        "title": "題舊記顔",
        "id": "61688caa-d6f6-46d5-9d37-2a5eeae5d6c6"
    },
    {
        "author": "劉克莊",
        "paragraphs": [
            "推敲覓句渾如故，卧起詩人始覺衰。",
            "送老聊題□□頌，逢辰曾和柏梁詩。",
            "今無鮑叔誰知我，後有揚雄必好之。",
            "叢藁麻搽鴉蚓黑，匹如墨蠟打殘碑。"
        ],
        "title": "改詩",
        "id": "e5092d33-a2a9-4243-b6ab-728520a85f33"
    },
    {
        "author": "劉克莊",
        "paragraphs": [
            "向來樂此不爲疲，太息龍鍾迫耄期。",
            "鼓未撾三先就睡，書纔數葉已停披。",
            "護篝妾喜烘衣晏，拂袖賓嗔倒屣遲。",
            "一事切身猶自力，扶衰抱甕灌園葵。"
        ],
        "title": "懶",
        "id": "e0881a61-30bc-4a2a-950d-db6f4112a506"
    },
    {
        "author": "劉克莊",
        "paragraphs": [
            "向來涉筆賦長楊，辱賜天家七寶牀。",
            "黄吻少年評宿士，白頭宮女說先皇。",
            "走章臺馬曾遊冶，攀鼎湖龍竟渺茫。",
            "縱使老婆强搽抹，安能更復入時粧。"
        ],
        "title": "有感",
        "id": "ac7d360c-cbb3-431d-b9d8-6abc34d85cf2"
    },
    {
        "author": "劉克莊",
        "paragraphs": [
            "瀛洲學士風流遠，中葉唐慙貞觀唐。",
            "靈武拾遺晚覊旅，開元供奉老佯狂。",
            "戲苕翡翠非倫擬，撼樹蚍蜉不揣量。",
            "頼有元和韓十八，騎麟被髮共翺翔。"
        ],
        "title": "唐詩",
        "id": "362567f2-7d86-4446-8828-b8bbf502d159"
    },
    {
        "author": "劉克莊",
        "paragraphs": [
            "覽鏡無方染白髭，垂車有疏叩丹墀。",
            "故將軍老班師後，村校書貧散學時。",
            "百歲電光俄變滅，一場春夢莫尋思。",
            "籬邊尚有開殘菊，亂插烏巾策杖嬉。"
        ],
        "title": "覽鏡",
        "id": "a3d41733-db57-4011-8dc2-d3c5506cc9c0"
    },
    {
        "author": "劉克莊",
        "paragraphs": [
            "少携一筇徧行脚，老苫把茅聊蓋頭。",
            "事十八九不如意，身百千億皆有愁。",
            "彼埋高冢柏下卧，此駕小車花外遊。",
            "猶恨俗人知去處，近城林樾未深幽。"
        ],
        "title": "排悶",
        "id": "c9a1823a-b79b-494e-ba82-87e191bcc03c"
    },
    {
        "author": "劉克莊",
        "paragraphs": [
            "口惟兩齒鬢雙皤，百計無如耄及何。",
            "少壯未嘗參姹女，衰殘始欲養黄婆。",
            "原鴒逝去牀誰對，遼鶴歸來冢漸多。",
            "客笑儂詩真滯貨，太平典冊要聲和。"
        ],
        "title": "歎老",
        "id": "9cd39cf9-42ee-4166-9316-8e0c45109f29"
    },
    {
        "author": "劉克莊",
        "paragraphs": [
            "曾批龍鱗捋虎鬚，君恩天大偶全軀。",
            "入華胥國渾成夢，移太行山得許愚。",
            "無劍拄頤但樵服，有衾覆首勝珠襦。",
            "他時只著深衣去，不必防閑發冢儒。"
        ],
        "title": "戲題山菴二首  其一",
        "id": "da777c50-0300-425a-b921-346b3dbdf67c"
    },
    {
        "author": "劉克莊",
        "paragraphs": [
            "封高四尺寧從險，穴錮三泉豈不愚。",
            "客過唐陵悲石馬，盜穿秦冢得金鳬。",
            "蛩吟不必人歌挽，雞絮那無客弔孤。",
            "自作銘詩差實錄，免教人謗退之諛。"
        ],
        "title": "戲題山菴二首  其二",
        "id": "c8a61492-d3cb-46be-887c-32ce419c0768"
    },
    {
        "author": "劉克莊",
        "paragraphs": [
            "羹牆如見堯在，謳歌皆之啟賢。",
            "至行冠冕萬世，通喪縞素三年。"
        ],
        "title": "雜興六言十首  其一",
        "id": "9d2c6665-ccb7-46aa-8fe4-312327748cbf"
    },
    {
        "author": "劉克莊",
        "paragraphs": [
            "史事十羊九牧，古音百鳥孤凰。",
            "前召南塘視草，後起秀巖提綱。"
        ],
        "title": "雜興六言十首  其二",
        "id": "38a55f99-7696-4cdc-b902-2e0cb0285f33"
    },
    {
        "author": "劉克莊",
        "paragraphs": [
            "直翁壽甫踰八，叔方年不及希。",
            "即今高冢麟卧，何時華表鶴歸。"
        ],
        "title": "雜興六言十首  其三",
        "id": "e3b55617-4bec-4bdc-a6df-df471710717f"
    },
    {
        "author": "劉克莊",
        "paragraphs": [
            "昔從西山授業，屢言後村當仁。",
            "伯紀蓋同學子，履常真對掌人。"
        ],
        "title": "雜興六言十首  其四",
        "id": "7a156882-21d1-4ff2-8357-7d3854a37171"
    },
    {
        "author": "劉克莊",
        "paragraphs": [
            "重來已白髮老，獨斷擢紫薇郎。",
            "雅量雖慙子固，熱情不倩君房。"
        ],
        "title": "雜興六言十首  其五",
        "id": "93d877a8-1dcc-4c41-9711-301a6951f426"
    },
    {
        "author": "劉克莊",
        "paragraphs": [
            "小臣素著狂直，先皇數奬忠嘉。",
            "叩額有厚倫疏，斷腕無起復麻。"
        ],
        "title": "雜興六言十首  其六",
        "id": "5d2db7fe-eff5-4542-a9eb-0494fb964b47"
    },
    {
        "author": "劉克莊",
        "paragraphs": [
            "穆陵聖學高妙，詞臣絕企清光。",
            "大典冊多貼改，小字本通商量。"
        ],
        "title": "雜興六言十首  其七",
        "id": "fee2fadc-28b8-4952-bd4a-191506802951"
    },
    {
        "author": "劉克莊",
        "paragraphs": [
            "希夷一睡一月，惜哉肘後不傳。",
            "擁破衣裘待旦，聽殘更點如年。"
        ],
        "title": "雜興六言十首  其八",
        "id": "596d2f89-a450-4004-9073-10583136cd4c"
    },
    {
        "author": "劉克莊",
        "paragraphs": [
            "一老遂開九秩，諸賢多入八哀。",
            "扶起風前玉樹，吸空月下金罍。"
        ],
        "title": "雜興六言十首  其九",
        "id": "af90bce4-c3aa-47dc-86d5-a1eee4a009de"
    },
    {
        "author": "劉克莊",
        "paragraphs": [
            "吾猶及見諸老，今誰可寄斯文。",
            "有傑材怕尋斧，無妙質可受斤。"
        ],
        "title": "雜興六言十首  其一○",
        "id": "33fe8662-52fa-4e58-b752-3cc50efa246d"
    },
    {
        "author": "劉克莊",
        "paragraphs": [
            "貞潔如圖史，纖微到米鹽。",
            "辟纑窮亦樂，反鮓訓尤嚴。",
            "封邑纔綸誥，還鄉尚繡簾。",
            "自慙銘筆拙，何以發幽潛。"
        ],
        "title": "挽王孺人",
        "id": "a4f0216f-63ac-4e77-880b-1fe1acf4ac67"
    },
    {
        "author": "劉克莊",
        "paragraphs": [
            "雖與長君友，居常敬少君。",
            "何曾錦襖子，竟老布襦羣。",
            "申白無殊禮，程朱有舊聞。",
            "誰爲復齋傳，應許附青雲。"
        ],
        "title": "挽黄德遠堂長二首  其一",
        "id": "6d08bde4-8027-4ef6-ac36-7e892c4677d4"
    },
    {
        "author": "劉克莊",
        "paragraphs": [
            "舊宅猶東里，新丘宛北邙。",
            "單雞頻哭友，老鶴悔還鄉。",
            "齋記曾磋切，埋文愧耄荒。",
            "諸郎真五寶，雖死未嘗亡。"
        ],
        "title": "挽黄德遠堂長二首  其二",
        "id": "c0138777-d15d-488c-b48f-9326ab074896"
    },
    {
        "author": "劉克莊",
        "paragraphs": [
            "跳丸屋角去如馳，蠹簡窗間卷復披。",
            "元老豈無揮玉麈，大儒曾有奮金椎。",
            "釣牽鰲極靈根動，斧入牛山傑木衰。",
            "白首腐生多感慨，愁來時以酒澆之。"
        ],
        "title": "書窗",
        "id": "3a1aa543-9c1b-4bed-8a02-bed5497b90fe"
    },
    {
        "author": "劉克莊",
        "paragraphs": [
            "元老墟墓中得貶，諸賢煙瘴裏招魂。",
            "無盡自誇佛口眼，子厚先拚鬼骨臀。"
        ],
        "title": "雜詠七言十首  其一",
        "id": "1d4130e3-df57-446e-bab4-69662af71b14"
    },
    {
        "author": "劉克莊",
        "paragraphs": [
            "雪蕭太傅幾罹禍，訟石中書又納忠。",
            "豈可朝無宗室老，不知家有國師公。"
        ],
        "title": "雜詠七言十首  其二",
        "id": "7412a70a-676c-4120-b815-95b9057d56f0"
    },
    {
        "author": "劉克莊",
        "paragraphs": [
            "回仙輕舉乘白鶴，太白大醉騎鯨魚。",
            "純湖飛過人不識，入海問訊今何如。"
        ],
        "title": "雜詠七言十首  其三",
        "id": "2ed323c8-38a7-4353-a510-92db6f3e6555"
    },
    {
        "author": "劉克莊",
        "paragraphs": [
            "寧草兩都卿雲賦，不作六朝徐庾詩。",
            "賸馥沾李翶張籍，殘錦分江淹丘遲。"
        ],
        "title": "雜詠七言十首  其四",
        "id": "82b959fe-e311-4bfd-a956-e798d169c611"
    },
    {
        "author": "劉克莊",
        "paragraphs": [
            "文公左目晚羞明，猶抱遺經細考評。",
            "今汝畏書如畏虎，天公折罰使偏盲。"
        ],
        "title": "雜詠七言十首  其五",
        "id": "a25e6278-2ec5-4792-a3a0-b21789d01a38"
    },
    {
        "author": "劉克莊",
        "paragraphs": [
            "聰明不及前時久，惟鼻猶能嗅臭香。",
            "老去無端都塞了，不分鮑肆與蘭房。"
        ],
        "title": "雜詠七言十首  其六",
        "id": "c81d2017-b500-4dc6-909d-d879833dfc6b"
    },
    {
        "author": "劉克莊",
        "paragraphs": [
            "造物將如此老何，懸車以後稿猶多。",
            "晉劉伶醉戲爲頌，楚接輿狂偶作歌。"
        ],
        "title": "雜詠七言十首  其七",
        "id": "63fe3e7a-90a2-470f-b839-22afa0646f0d"
    },
    {
        "author": "劉克莊",
        "paragraphs": [
            "周旋王庾二公際，傳授并汾諸子問。",
            "晚歲更無人共語，牛欄西畔荷鋤還。"
        ],
        "title": "雜詠七言十首  其八",
        "id": "23c2431b-2669-4ab4-9c4d-bf91b6da51ed"
    },
    {
        "author": "劉克莊",
        "paragraphs": [
            "老憐幾箇小孫兒，不減添丁與阿宜。",
            "漸有墨鴉掃窗興，絕勝竹馬走廊嬉。"
        ],
        "title": "雜詠七言十首  其九",
        "id": "2603d331-f0f6-479c-8746-3b96f1a93c9b"
    },
    {
        "author": "劉克莊",
        "paragraphs": [
            "讀書十行目俱下，上樹百回心尚孩。",
            "君看大年與永叔，當日皆從童子來。"
        ],
        "title": "雜詠七言十首  其一○",
        "id": "233d778e-5121-4be1-afad-921429b0dc45"
    },
    {
        "author": "劉克莊",
        "paragraphs": [
            "黔首死於城者衆，杞梁身直一微塵。",
            "不知當日征入婦，親送寒衣有幾人。"
        ],
        "title": "讀秦紀七絕  其一",
        "id": "f6ea0536-3da4-44d5-864c-b103700b111d"
    },
    {
        "author": "劉克莊",
        "paragraphs": [
            "匈奴驅向長城外，當日蒙恬計未非。",
            "欲被築城夫冷笑，轀凉車載鮑魚歸。"
        ],
        "title": "讀秦紀七絕  其二",
        "id": "c5073202-fae5-4d42-9fe1-6943fc63f98d"
    },
    {
        "author": "劉克莊",
        "paragraphs": [
            "秦賤儒冠貴鞅斯，士生此際命如絲。",
            "可憐聚議驪山下，駢首趨坑尚未知。"
        ],
        "title": "讀秦紀七絕  其三",
        "id": "6d2c8802-0d6e-45dc-a6ad-24d83ff4b152"
    },
    {
        "author": "劉克莊",
        "paragraphs": [
            "人所難言敢納忠，祖龍雖暴却英雄。",
            "同時見者皆虀粉，肯活茅焦沸鼎中。"
        ],
        "title": "讀秦紀七絕  其四",
        "id": "26362651-e3ea-440a-8aef-95bf82bbc489"
    },
    {
        "author": "劉克莊",
        "paragraphs": [
            "怒發君山俄見赤，威驅海石亦遭鞭。",
            "儒生曰山東無盜，方士云海中有仙。"
        ],
        "title": "讀秦紀七絕  其五",
        "id": "dfc019f9-32a5-4409-8039-af8be5f174f6"
    },
    {
        "author": "劉克莊",
        "paragraphs": [
            "逐客古人先後相，絕它柏翳皆蘭陵。",
            "况書舊德優諸子，呂覽今編入六經。"
        ],
        "title": "讀秦紀七絕  其六",
        "id": "c321f7b9-223c-4204-aa43-9ebeacb88bbf"
    },
    {
        "author": "劉克莊",
        "paragraphs": [
            "通國無人敢挾書，嶧山碑自篆蟲魚。",
            "至今覽者賞奇古，先漢文章已不如。"
        ],
        "title": "讀秦紀七絕  其七",
        "id": "85733523-c7e5-4d55-807d-8c0e7cc49996"
    },
    {
        "author": "劉克莊",
        "paragraphs": [
            "牛屋方將同扣角，漁磯亦擬共披蓑。",
            "即今耆舊多凋謝，從古文章要琢磨。",
            "一老少曾聞正始，六人五已相元和。",
            "白頭頼有溪翁伴，頗怪高軒不我過。"
        ],
        "title": "竹溪間道至水南不入城而返小詩問訊",
        "id": "d0cb7f98-f341-4190-8711-f28342083aaa"
    },
    {
        "author": "劉克莊",
        "paragraphs": [
            "秋來日日候雙鳬，霍地光陰迫歲除。",
            "古有客過雄寂寞，今無人問白何如。",
            "蘇先自說饑餐麵，蒙叟曾嗤舐得車。",
            "縱使村翁窮到骨，豈無薄醴與枯魚。"
        ],
        "title": "問訊大淵痔疾",
        "id": "7ed1b083-b472-4b94-89c3-f59c6b567985"
    },
    {
        "author": "劉克莊",
        "paragraphs": [
            "盛名豈敢儕三俊，痛飲猶堪入八仙。",
            "屈指淳熙遺老少，到頭元祐幾人全。",
            "松爲明誤夭千歲，薰與蕕并臭十年。",
            "立傳臣僚宜自愛，追懷此語一悽然。"
        ],
        "title": "懷舊二首  其一",
        "id": "2c2c6e0e-65b2-41ba-9707-56a34bed84f2"
    },
    {
        "author": "劉克莊",
        "paragraphs": [
            "童蒙頗慕舞雩樂，老病猶參立雪碑。",
            "愧我高年成後殿，輸他半夜得單傳。",
            "著書有子詮中說，覆瓿無人守太玄。",
            "董薛程仇皆已矣，螢窗誰共輯遺編。"
        ],
        "title": "懷舊二首  其二",
        "id": "607bb723-f408-4558-aac2-e20f1842a1f2"
    },
    {
        "author": "劉克莊",
        "paragraphs": [
            "五言徽外彈聲古，一點眉間喜色濃。",
            "去莠莆田成沃壤，種花寒地亦春風。",
            "民懷惠愛祠鄉祀，上奮英明即墨封。",
            "不比尋常折楊柳，君侯髦士我衰翁。"
        ],
        "title": "丘君雙薦前尹古田三年有遺愛邑人以爲可繼陽巖侍郎洪公今尹孝感又將滿小詩將行",
        "id": "ed4dad7c-ece3-419a-a2a9-713b97ee6611"
    },
    {
        "author": "劉克莊",
        "paragraphs": [
            "衆已咍㘆猶待月，身堪扶策便尋春。",
            "漏名牛黨贊皇黨，尚有蒙人苦縣人。"
        ],
        "title": "寢室二絕  其一",
        "id": "133fa47e-facb-4c5b-91ec-c88aded61c19"
    },
    {
        "author": "劉克莊",
        "paragraphs": [
            "倦投枕上如蠶老，飛入花間與蝶同。",
            "可惜無人勸蒙叟，百年莫出大槐宮。"
        ],
        "title": "寢室二絕  其二",
        "id": "5ea1815c-c620-4335-8840-31e4c82afcc3"
    },
    {
        "author": "劉克莊",
        "paragraphs": [
            "恕漢唾師德，酒徒拳伯倫。",
            "吾評此二士，顔子後無人。"
        ],
        "title": "無題二首  其一",
        "id": "cecf2082-e820-4ccb-8e03-49c38bd9ede3"
    },
    {
        "author": "劉克莊",
        "paragraphs": [
            "季世讎相復，先賢量有餘。",
            "潞還子方謫，坡答致中書。"
        ],
        "title": "無題二首  其二",
        "id": "718d2a26-17f7-4ca7-af5f-a29a7699f630"
    },
    {
        "author": "劉克莊",
        "paragraphs": [
            "八十餘戴白老，五紀前琢玉郎。",
            "只愁雷爆丹竈，不煩月照星梁。"
        ],
        "title": "丙寅記顔六言二首  其一",
        "id": "ac24870a-a69a-4a9f-9d07-29c9ede6ec08"
    },
    {
        "author": "劉克莊",
        "paragraphs": [
            "手無太尉玉麈，腰無鄂公羽箭。",
            "一聲喝海潮音，一隻眼巖下電。"
        ],
        "title": "丙寅記顔六言二首  其二",
        "id": "7b329256-e8d6-4f97-96bc-64170800d9ef"
    },
    {
        "author": "劉克莊",
        "paragraphs": [
            "孝肅以來風力少，今龍圖是恕齋公。",
            "憑誰爲請南山判，兩箇道人爭一蓬。"
        ],
        "title": "丙寅贈月蓬道人",
        "id": "be61e273-547d-46a6-be5b-f9ef1532b230"
    },
    {
        "author": "劉克莊",
        "paragraphs": [
            "輦路曾聯花底轡，釣磯共著雪中簑。",
            "璧瑕自是難爲掩，言玷誰云不可磨。",
            "煩錦繡腸施月斧，洗箏笛耳聽雲和。",
            "兩翁弄此窮生活，戶外渾無客屨過。"
        ],
        "title": "竹溪評余近詩發藥甚多次韻  其一",
        "id": "41a35109-82a6-4ba9-aed2-f4e1efa8d84c"
    },
    {
        "author": "劉克莊",
        "paragraphs": [
            "經旬積潦慵扶杖，拂曉新晴喜晒簑。",
            "掣電光陰難把玩，浮雲富貴易消磨。",
            "蝸牛廬只依通德，蟲蠹書猶在善和。",
            "除是鬳翁名父子，別無好事者經過。"
        ],
        "title": "竹溪評余近詩發藥甚多次韻  其二",
        "id": "387df093-6c2e-4b59-8b46-e25df37c7c03"
    },
    {
        "author": "劉克莊",
        "paragraphs": [
            "矍鑠翁徒誇被甲，玄真子自愛衣簑。",
            "昏花安得金篦刮，荒落猶將鐵硯磨。",
            "雄思湛深空自好，郊鳴寒苦幾時和。",
            "木魚差異炎凉者，不鄙柴門夜夜過。"
        ],
        "title": "竹溪評余近詩發藥甚多次韻  其三",
        "id": "33ff6e32-2df5-4681-a456-246bb95659b6"
    },
    {
        "author": "劉克莊",
        "paragraphs": [
            "賓戲兩翁迂闊甚，金章換得笠并簑。",
            "君從老艾傳衣鉢，僕似元城耐搗磨。",
            "歲晚石交惟竹伴，古來鼎味待梅和。",
            "凍泥滑滑村居僻，今雨無人肯見過。"
        ],
        "title": "竹溪評余近詩發藥甚多次韻  其四",
        "id": "8c72e885-3dac-4b3b-a159-ee7e62162f89"
    },
    {
        "author": "劉克莊",
        "paragraphs": [
            "不羨上公被雉衮，寧爲野老著牛簑。",
            "素無文思加衰竭，薄有時名合折磨。",
            "幸老舍人工潤色，逢新天子建中和。",
            "子來猶自商歌在，舊友何須裹飯過。"
        ],
        "title": "竹溪評余近詩發藥甚多次韻  其五",
        "id": "208894ab-534a-443e-a580-26a65031e777"
    },
    {
        "author": "劉克莊",
        "paragraphs": [
            "盡卸絲鞭并席帽，全裝雨笠與煙簑。",
            "國南秦畤壇方築，塞北燕然石未磨。",
            "本草書難壽炎帝，長繩繫不住羲和。",
            "回仙郎在人間世，萬一飄然袖劍過。"
        ],
        "title": "竹溪評余近詩發藥甚多次韻  其六",
        "id": "78655aca-5f97-42ea-82f1-9d509f1430c9"
    },
    {
        "author": "劉克莊",
        "paragraphs": [
            "趁潮生處先拋網，卧月明中不脫簑。",
            "晚學銅人緘不語，早知鐵漢鈍難磨。",
            "囁嚅吾欲多長慶，鉤畫君真逼永和。",
            "自剔燈花看吟草，夜闌不覺曉牌過。"
        ],
        "title": "竹溪評余近詩發藥甚多次韻  其七",
        "id": "444c11c6-6db2-40c3-8606-e2410dd00352"
    },
    {
        "author": "劉克莊",
        "paragraphs": [
            "兩過道人爭一蓬，豈非名號偶然同。",
            "樗翁頼是無權柄，往問無家鐵壁翁。"
        ],
        "title": "絕句二首贈月蓬道人過建安謁劉漕中書  其一",
        "id": "620786bd-bb8a-4d1f-afb5-ac9ceec8a9d0"
    },
    {
        "author": "劉克莊",
        "paragraphs": [
            "只有破裘禦寒色，徧將甜卦賣癡人。",
            "那知兩箇非師弟，一是鍾離一洞賓。"
        ],
        "title": "絕句二首贈月蓬道人過建安謁劉漕中書  其二",
        "id": "649b6be7-3f45-4af6-8412-78d897ebeba5"
    },
    {
        "author": "劉克莊",
        "paragraphs": [
            "故人有約欽遲久，竹榭茅亭自掃除。",
            "寧載鴟夷訪楊子，羞蒙狗監薦相如。",
            "極思座上揮長麈，莫賺□□□□車。",
            "□□□□□□□，□□□□更垂魚。"
        ],
        "title": "和除字韻問大淵來期",
        "id": "f347e235-b14d-4bf7-ab76-c70811f4e5a7"
    },
    {
        "author": "劉克莊",
        "paragraphs": [
            "林下笋猶供採掘，門前草又欠芟除。",
            "絕無□□□三顧，時有僧來說六如。",
            "舊友尋盟將命駕，先□□□□垂車。",
            "今年田海俱中熟，處處人家足稻魚。"
        ],
        "title": "三和",
        "id": "bbd60ddd-0bcc-4a74-9f6b-91178213c598"
    },
    {
        "author": "劉克莊",
        "paragraphs": [
            "亂書案上慵料理，長物齋中悉屏除。",
            "乍可假□□□甫，安能佞佛把隨如。",
            "虎皮晚歲羞爭席，豹尾當年扈屬車。",
            "冬煖無冰村酒賤，肯來溪上共叉魚。"
        ],
        "title": "四和",
        "id": "59dd03b9-8fe1-4863-a294-8ad05f5f4604"
    },
    {
        "author": "劉克莊",
        "paragraphs": [
            "客怪村翁老猶健，我知造物有乘除。",
            "曾看鯨海鵬天了，豈比蜂窩蟻垤如。",
            "舊敬尊公維北斗，今爲後學指南車。",
            "此生只合熏班馬，掩鼻人間等鮑魚。"
        ],
        "title": "五和",
        "id": "605fdbb0-db10-4f55-9a88-0bfad7b2e7fb"
    },
    {
        "author": "劉克莊",
        "paragraphs": [
            "薄有雞豚趁墟市，寂無鳥雀下階除。",
            "疾馳輕騎啣枚至，興盡扁舟激箭如。",
            "我老幻身聊據槁，君豪詩骨可專車。",
            "吾聞海上鯨堪膾，沮洳何緣有大魚。"
        ],
        "title": "六和謝其見訪",
        "id": "04f203a7-6872-4357-bded-3fb85fc754a2"
    },
    {
        "author": "劉克莊",
        "paragraphs": [
            "百家衆體皆融液，一字陳言亦剷除。",
            "陋矣小巫步神禹，譬之大戰獲僑如。",
            "子行給子尚方札，吾自乘吾下澤車。",
            "本是腐儒非磊落，莫嫌窗下註蟲魚。"
        ],
        "title": "七和",
        "id": "d0873dbe-09be-4ec9-a2a4-7f691fea2dab"
    },
    {
        "author": "劉克莊",
        "paragraphs": [
            "困拈架上書蘇醒，愁倩盃中物破除。",
            "子美所稱惟白也，仲尼自謂不回如。",
            "食纔藜糝寧無肉，行以筇枝可當車。",
            "聖世未嘗違物性，飛潛初不間鳶魚。"
        ],
        "title": "八和",
        "id": "59a9379a-d2f2-40e0-aabd-db24872cebef"
    },
    {
        "author": "劉克莊",
        "paragraphs": [
            "人見休官欺冷落，天將高壽準遷除。",
            "鑷千莖雪形容變，卸一條冰涕唾如。",
            "病怕執綏升玉輅，老難垂耳服鹽車。",
            "身閒絕喜無拘束，巢鶴終勝似釜魚。"
        ],
        "title": "九和",
        "id": "c742f571-8e35-4c7f-8283-8b35c2655251"
    },
    {
        "author": "劉克莊",
        "paragraphs": [
            "鬰鬰葱葱初抱送，驚驚怕怕永銷除。",
            "子瞻要待啼時看，介甫曾誇畫不如。",
            "先敞高門容駟馬，旋聞別舘戲羊車。",
            "中庸詩禮牢扃鐍，他日親傳伋與魚。"
        ],
        "title": "十和賀太淵得雄二首  其一",
        "id": "7e5e26a4-fe32-4bf6-b011-c48515a6b582"
    },
    {
        "author": "劉克莊",
        "paragraphs": [
            "誕育文章家可賀，軒渠煩惱障皆除。",
            "霜蹄墮地能行矣，玉樹臨風必皎如。",
            "羣紀伴翁入圖畫，儼佟爲我御巾車。",
            "客中往往煩厨傳，倘許携將酒與魚。"
        ],
        "title": "十和賀太淵得雄二首  其二",
        "id": "7d60a3df-4677-46f6-956b-3267741648c8"
    },
    {
        "author": "劉克莊",
        "paragraphs": [
            "玉雪面俄成醜老，琅玕腹未盡呈披。",
            "只今衆女各施粉，自古十夫能挽椎。",
            "豈有進賢冠繪像，亦無靈壽杖扶衰。",
            "俚辭聞早安排了，未必他人識牧之。"
        ],
        "title": "和竹溪披字韻二首  其一",
        "id": "4ff343b3-3bbc-483b-90dc-da5079afa178"
    },
    {
        "author": "劉克莊",
        "paragraphs": [
            "人夸晚節猶鮮健，誰信朝華已謝披。",
            "空有朵雲盈篋笥，竟無片雪上鉗椎。",
            "槁枯毋怪芳菲歇，退惰常因血氣衰。",
            "自嘆龍鍾真髦矣，不如茗艼一中之。"
        ],
        "title": "和竹溪披字韻二首  其二",
        "id": "7a124863-224f-4a31-b1fa-5173133372bc"
    },
    {
        "author": "劉克莊",
        "paragraphs": [
            "包羞羊借臯比蓋，飾貌狙將衮服披。",
            "妾去綠衣裳以麴，佗乘黄屋髻猶椎。",
            "方開元際唐風盛，自建安來漢道衰。",
            "舉世紛紛學姚賈，老夫持此欲安之。"
        ],
        "title": "再和二首  其一",
        "id": "a7f264d8-5773-44d7-93a4-205296cd854e"
    },
    {
        "author": "劉克莊",
        "paragraphs": [
            "古柏每經寒聳秀，朝花不待夕離披。",
            "舉揚壹似德山棒，摧拉過於力士椎。",
            "化鶴仙歸見孫老，感麟翁泣歎吾衰。",
            "楚狂難和薰風句，聊自歌之舞蹈之。"
        ],
        "title": "再和二首  其二",
        "id": "5ba747c7-4411-4b4f-9f18-648701c4e607"
    },
    {
        "author": "劉克莊",
        "paragraphs": [
            "鄉井公評推內則，掖垣銘筆寫徽音。",
            "不煩陶子羞蚶鮓，肯與黔婁共布衾。",
            "三語未酬將母志，九原無負托孫心。",
            "樗翁閲世頭如雪，二紀前曾挽藁砧。"
        ],
        "title": "挽陳孺人",
        "id": "bd411bd5-c3ec-493b-8277-8a312989bcd2"
    },
    {
        "author": "劉克莊",
        "paragraphs": [
            "內辭狨橐外菟符，巾褐蕭然一老儒。",
            "床上亂書眠當枕，卷中警句摘爲圖。",
            "雨寒裹飯故人少，雪夜扁舟今世無。",
            "惟有徐君真好事，高軒肯自福之莆。"
        ],
        "title": "總戎徐侯伯東遠訪田舍贈詩二首次韻  其一",
        "id": "40a96613-bacc-4900-bce1-3b061cd95a5c"
    },
    {
        "author": "劉克莊",
        "paragraphs": [
            "博覽彊通千載事，冥搜謬用一生心。",
            "乾坤劫數有成毀，風月性情無古今。",
            "君似得吾之骨髓，俗方求我以聲音。",
            "若非生處殊閩浙，把臂相邀共入林。"
        ],
        "title": "總戎徐侯伯東遠訪田舍贈詩二首次韻  其二",
        "id": "e24a6800-231a-49a3-9143-1a7a0080d71c"
    },
    {
        "author": "劉克莊",
        "paragraphs": [
            "殘生恰似道傍樗，匠斧樵柯免剪除。",
            "撚我幾鬚安箇字，見君一面勝千書。",
            "貧家僅有雞爲黍，貴客相過翠織裾。",
            "稚子不知新社友，却詢座上者誰歟。"
        ],
        "title": "伯東留詩別余次韻",
        "id": "7241409b-f690-4a3a-ad4b-024ef3401290"
    },
    {
        "author": "劉克莊",
        "paragraphs": [
            "品題經二紫薇公，携袖中詩訪老農。",
            "遠祖似曾爲藏史，前身莫便是淳風。",
            "自憐槁木灰生意，絕怕菱花照醜容。",
            "但願海鄉魚稻熟，耄夫不復問窮通。"
        ],
        "title": "朔齋竹溪盛稱鑑臺李君談天小詩戲贈",
        "id": "b6fa9c80-3012-4603-890b-85bcc71c0f4b"
    },
    {
        "author": "劉克莊",
        "paragraphs": [
            "千林黄落澗冰堅，應是江湖作雪天。",
            "偶有客過居士室，絕無人識孝廉船。",
            "繡衣二使交章薦，黄冊諸郎律賦傳。",
            "莫向明時嗟不遇，乃翁穮蔉子逢年。"
        ],
        "title": "謝韓孔惠見訪",
        "id": "cfd49604-b68f-4065-ab60-8205ea0c690b"
    },
    {
        "author": "劉克莊",
        "paragraphs": [
            "攀桂者聯翩，皆由母訓焉。",
            "摘髭人共羨，出腹子多賢。",
            "穉耄三從美，哀榮五福全。",
            "幽明無一憾，玉潤自銘阡。"
        ],
        "title": "挽趙母鄭氏",
        "id": "bc087608-afa7-4a57-9a13-c768e0a18348"
    },
    {
        "author": "劉克莊",
        "paragraphs": [
            "偶然傾蓋欣初識，驀地分襟惜久暌。",
            "太末謾稱三語掾，上林未借一枝棲。",
            "空煩樗叟招魂些，頼有薇郎積善題。",
            "他日廣文燎黄誥，原頭鶴表與雲齊。"
        ],
        "title": "挽陳判官",
        "id": "8017f93a-d0fd-40c1-a7ee-3f7e40111ff4"
    },
    {
        "author": "劉克莊",
        "paragraphs": [
            "畏跌始知筇有力，怯寒常以衲蒙頭。",
            "詩名吾不如公幹，清興君何減子猷。",
            "林下方將分半席，江邊作麽返扁舟。",
            "騷壇尚有陽巖在，豈必擔簦更遠求。"
        ],
        "title": "謝王尚賢見訪",
        "id": "b7f83cef-52a2-44a8-911a-91a32f51d3f4"
    },
    {
        "author": "劉克莊",
        "paragraphs": [
            "乍可破琴栖剡曲，誰能抱瑟立齊門。",
            "昔賡太液池新詠，今嘆靈光殿獨存。",
            "摩詰不煩人問疾，巫咸難爲帝招魂。",
            "老農無復供春帖，題徧南村與北村。"
        ],
        "title": "和陳生投贈二首  其一",
        "id": "a7049474-eb4e-4f98-88d1-39de2257d1fd"
    },
    {
        "author": "劉克莊",
        "paragraphs": [
            "華裾乃肯訪衰翁，何德煩君贄一通。",
            "百尺樓真廣陵後，千巖宅在魯家東。",
            "句中有眼參方見，刪後無詩論未公。",
            "年少分陰且惜取，老夫不覺已頭童。"
        ],
        "title": "和陳生投贈二首  其二",
        "id": "af1e561e-ea6c-4ccf-ae4f-8bb098086c54"
    },
    {
        "author": "劉克莊",
        "paragraphs": [
            "真率會居同社長，屠蘇酒讓一家先。",
            "垂髫孫各欣新歲，華髮翁偏惜舊年。"
        ],
        "title": "丁卯元日十首  其一",
        "id": "9f616b19-0d3e-4368-9e2e-a1ce9c127202"
    },
    {
        "author": "劉克莊",
        "paragraphs": [
            "瞎翁九起茅簷下，失喜繁星滿樹梢。",
            "想泰元尊衰景貺，知新天子講初郊。"
        ],
        "title": "丁卯元日十首  其二",
        "id": "1ac45ef2-4238-4514-a0c0-b80b0b1b7dbf"
    },
    {
        "author": "劉克莊",
        "paragraphs": [
            "五畤初行禋類禮，萬金難買歲朝晴。",
            "老臣縱有甘棠頌，未必朝廷記姓名。"
        ],
        "title": "丁卯元日十首  其三",
        "id": "4a5170c4-2b5e-4b99-a1c9-48bcc877b451"
    },
    {
        "author": "劉克莊",
        "paragraphs": [
            "北關南蕩霽華開，輦御端門肆眚迴。",
            "野老相逢談聖德，散齋蔬素到燔柴。"
        ],
        "title": "丁卯元日十首  其四",
        "id": "81219bf7-36f1-4093-8f42-55e8ab1b6740"
    },
    {
        "author": "劉克莊",
        "paragraphs": [
            "帝服堯喪禮制終，南衙萬玉賀廷中。",
            "遥知祝了三宮壽，相率回班賀相公。"
        ],
        "title": "丁卯元日十首  其五",
        "id": "451cce8e-c3aa-4b5e-87d7-623cc624d16c"
    },
    {
        "author": "劉克莊",
        "paragraphs": [
            "禮成雖曰非常慶，聖敬居然不已純。",
            "玉女宓妃猶屏欲，先開梅厦訪儒臣。"
        ],
        "title": "丁卯元日十首  其六",
        "id": "c731c3b7-e15e-41d2-bfa3-4adb4e824c24"
    },
    {
        "author": "劉克莊",
        "paragraphs": [
            "別墅棋邊勍敵破，上流帳下捷書飛。",
            "幾年二虎爭雄長，一剖爲羓一遁歸。"
        ],
        "title": "丁卯元日十首  其七",
        "id": "1fe02c3f-181a-467b-97e9-97a8e3345ad5"
    },
    {
        "author": "劉克莊",
        "paragraphs": [
            "物貴皆緣自幣輕，絲身穀腹費經營。",
            "公卿文學方矛盾，黔首何時見太平。"
        ],
        "title": "丁卯元日十首  其八",
        "id": "42c3bbcf-8fbf-4a92-b77a-6fe0f8b4fbaf"
    },
    {
        "author": "劉克莊",
        "paragraphs": [
            "昔日寒檠曾萬卷，暮年曉鏡有千絲。",
            "人言晚節高初節，自喜新詩勝舊詩。"
        ],
        "title": "丁卯元日十首  其九",
        "id": "39a93756-7693-4537-bd19-b5df1e641cc8"
    },
    {
        "author": "劉克莊",
        "paragraphs": [
            "□□戴白蒼頭醜，筆禿無花藻思枯。",
            "惟有春風不知老，年年傅粉又施朱。"
        ],
        "title": "丁卯元日十首  其一○",
        "id": "ccd48b08-5569-4a71-9eac-227cacbc5d56"
    },
    {
        "author": "劉克莊",
        "paragraphs": [
            "□□幸已逃憂責，銘座猶思儆耄荒。",
            "平日何曾欺闇室，暮年不會議明堂。",
            "重金身寵生無益，賜扇恩深死未忘。",
            "扈蹕老臣開九袠，感今懷舊獨凄凉。"
        ],
        "title": "銘座一首",
        "id": "266e0173-3aac-4256-8a96-ab5e69b5d0a4"
    },
    {
        "author": "劉克莊",
        "paragraphs": [
            "一琴不鼓携歸浙，六轡如絲送入閩。",
            "魁傑西州今有汝，典司南庫豈無人。",
            "牙籌何足煩名勝，釐席方將問鬼神。",
            "公幹仲宣從此別，遠書莫惜寄漳濱。"
        ],
        "title": "送舶使王監丞",
        "id": "c0c5b278-0509-4a45-9008-bdca460ff565"
    },
    {
        "author": "劉克莊",
        "paragraphs": [
            "□□□下挾兩拐，凍皴身上披三絮。",
            "非爲辟支放登光，自是龐公上冢去。"
        ],
        "title": "中𡼢省謁二絕  其一",
        "id": "271bad84-fba7-4029-bb49-baef26f3f206"
    },
    {
        "author": "劉克莊",
        "paragraphs": [
            "黄絁製袍白布袴，長鬚扶拜翁翁墓。",
            "殘骸倘未隨朝露，魚菽一年來一度。"
        ],
        "title": "中𡼢省謁二絕  其二",
        "id": "e9b6e864-50f3-4c4d-a25b-729be7365ac1"
    },
    {
        "author": "劉克莊",
        "paragraphs": [
            "閫外於今有虎臣，孰云立國靠江神。",
            "後車雞塞勒銘客，前席龍山落帽人。",
            "此去青油煩檄筆，向來赤壁要綸巾。",
            "遥知崔顥題詩處，暇日登樓與拂塵。"
        ],
        "title": "送林子敬倅武昌",
        "id": "9aeb4f79-5479-4420-9a73-0cc979814406"
    },
    {
        "author": "劉克莊",
        "paragraphs": [
            "文字蜚聲早，功名入手遲。",
            "晚知書誤我，時以酒澆之。",
            "曠野靈均些，新墳貞曜碑。",
            "兩翁不在子，其必在孫枝。"
        ],
        "title": "丁采傑挽詩",
        "id": "9308ef94-94be-4d5f-b2e1-1e540350003b"
    },
    {
        "author": "劉克莊",
        "paragraphs": [
            "高比伏生轅固，熱瞞賈誼朱忠。",
            "我自號病居士，君無戲盲老翁。"
        ],
        "title": "贈謝子杰校勘六言三首  其一",
        "id": "badd8f5b-33c5-48ee-ae0d-80a4fd732fcb"
    },
    {
        "author": "劉克莊",
        "paragraphs": [
            "喚做獃子憨子，管他火星孛星。",
            "造物小兒則劇，先生大醉未醒。"
        ],
        "title": "贈謝子杰校勘六言三首  其二",
        "id": "599b295e-4ce8-4d54-a285-6207c843ab8e"
    },
    {
        "author": "劉克莊",
        "paragraphs": [
            "功名隨露電過，文字與星斗垂。",
            "吾評潞公五福，何如放翁萬詩。"
        ],
        "title": "贈謝子杰校勘六言三首  其三",
        "id": "d7958010-0a05-4b5a-b131-0ea2f72040a1"
    },
    {
        "author": "劉克莊",
        "paragraphs": [
            "老禪和築退居菴，識路何須待指南。",
            "野叟得年今九九，星翁布算更三三。",
            "有詩入夢撩靈運，無藁藏山愧史談。",
            "愚智同歸一抔土，管他後世傳非聃。"
        ],
        "title": "用厚後弟强甫韻  其一",
        "id": "2eb2ac80-707e-4e5a-a7cc-b28dbb2497dc"
    },
    {
        "author": "劉克莊",
        "paragraphs": [
            "先皇親爲扁溪庵，奎畫煌煌陽世南。",
            "多病安知年望九，歸耕何幸歲登三。",
            "新詩有弟聊相屬，前事無人與共談。",
            "作飲中仙殊不惡，何須苦淡學瞿聃。"
        ],
        "title": "用厚後弟强甫韻  其二",
        "id": "4d2b7560-cb11-4313-a0d6-5e76ca7f7a12"
    },
    {
        "author": "劉克莊",
        "paragraphs": [
            "了無傑句似平庵，謾有高年企渭南。",
            "鐵漢堂堂纔望八，銅人嘿嘿久緘三。",
            "曾傳鴻寶枕中訣，厭聽狙丘稷下談。",
            "畫史貌予殊不似，清臞安得耳如聃。"
        ],
        "title": "用厚後弟强甫韻  其三",
        "id": "3be00aa6-5b35-44c0-9217-623c33ccdf28"
    },
    {
        "author": "劉克莊",
        "paragraphs": [
            "辭大叢林卓小菴，豈知捷徑在終南。",
            "狂歌不曉花十八，餓死休貪芧四三。",
            "漢有子雲尤苦思，晉惟逸少不清談。",
            "君看尼父生知者，問了萇弘又問聃。"
        ],
        "title": "用厚後弟强甫韻  其四",
        "id": "574c4dab-b55d-418b-99a6-45bfb9d9c7b0"
    },
    {
        "author": "劉克莊",
        "paragraphs": [
            "不腆先疇與破庵，在汾水曲管岑南。",
            "幽栖晚節巢林一，戇草當年及□三。",
            "酒甕有期春共酌，書囊無底曉猶談。",
            "吾惽紫氣難瞻矚，未暇攀迎柱下聃。"
        ],
        "title": "用厚後弟强甫韻  其五",
        "id": "bc612ae7-9dae-410c-892d-0fbc4be45a31"
    },
    {
        "author": "劉克莊",
        "paragraphs": [
            "歲晚歸休老學菴，敢嗟白首滯周南。",
            "在廷不欠禿翁一，開徑寧無益友三。",
            "地豈長房之可縮，天非鄒衍所能談。",
            "桓郎狹小膠師說，未必雄書遠過聃。"
        ],
        "title": "用厚後弟强甫韻  其六",
        "id": "5fcd235e-49b4-4f3b-acba-87b30b791d00"
    },
    {
        "author": "劉克莊",
        "paragraphs": [
            "是處皆堪結草庵，寧論塞北與江南。",
            "上林遠賦諷纔一，光範門書獻至三。",
            "麟獲魯西終聖筆，馬浮江左坐玄談。",
            "古書疑信常相半，何必深疑禦寇聃。"
        ],
        "title": "用厚後弟强甫韻  其七",
        "id": "46f50b6f-12c2-4705-81db-d5afad46c6ea"
    },
    {
        "author": "劉克莊",
        "paragraphs": [
            "臨池苫蓋釣魚庵，却笑溫生起水南。",
            "林下休官誰見一，歲寒取友不過三。",
            "點黄豈有眉間喜，堅白都無舌本談。",
            "柱下首陽孰工拙，東方元未識夷聃。"
        ],
        "title": "用厚後弟强甫韻  其八",
        "id": "2b74453a-ce16-42b2-a84c-c5e9ac53608b"
    },
    {
        "author": "劉克莊",
        "paragraphs": [
            "無住先生獨住菴，得朋猶冀自西南。",
            "丹心事國忠無二，白首尊師誼在三。",
            "詩少古風惟近體，學慚實踐謾虛談。",
            "退之未離乎儒者，坐井觀天錯議聃。"
        ],
        "title": "用厚後弟强甫韻  其九",
        "id": "f28f70cb-2a9c-4ae3-acba-a1900f900e82"
    },
    {
        "author": "劉克莊",
        "paragraphs": [
            "把茅容膝强名庵，宜夏宜冬戶向南。",
            "雪厄黄精饑杜二，花欺白髮笑陳三。",
            "爾儂柏下已骨朽，此老橘中猶手談。",
            "惟有子長讚深遠，諸家類以淺求聃。"
        ],
        "title": "用厚後弟强甫韻  其一○",
        "id": "302e5120-483a-46de-b267-6576ed4e992a"
    },
    {
        "author": "劉克莊",
        "paragraphs": [
            "春困齁齁卧蝶菴，欠伸跳出大槐南。",
            "漂摇不借烏栖一，迂拙羞營狡窟三。",
            "投轄孟公方痛飲，驚筵焦遂勿高談。",
            "谷神若果能無死，秦失何由却弔聃。"
        ],
        "title": "用厚後弟强甫韻  其一一",
        "id": "bb02d7fd-d4d0-48ef-a13f-a18b1258913d"
    },
    {
        "author": "劉克莊",
        "paragraphs": [
            "懶訪半山雲頂菴，且撐一葉泛溪南。",
            "花間漸覺同游少，桑下何曾作宿三。",
            "古有劉伶呼不醒，今無衛玠共誰談。",
            "五千言是家人語，長笑諸家誤注聃。"
        ],
        "title": "用厚後弟强甫韻  其一二",
        "id": "e9ef4aea-a8a6-4a1a-9505-1b4b2ecb66d0"
    },
    {
        "author": "劉克莊",
        "paragraphs": [
            "素昧清真與順菴，偶然愛唱望江南。",
            "世因玉佩輕秦七，天把簑衣貴謝三。",
            "郢可憂虞成永歎，漢方隆盛勿多談。",
            "古今大瞻惟蒙叟，不但誣丘又謗聃。"
        ],
        "title": "用厚後弟强甫韻  其一三",
        "id": "b4dc8c0f-8f62-4b2e-91f4-9e462a2844e8"
    },
    {
        "author": "劉克莊",
        "paragraphs": [
            "家住武夷精舍邊，若非悟道必逢仙。",
            "不爲宰相渾閑事，只作名醫也自賢。",
            "羞與市爭伯休價，儘教人負宋清錢。",
            "幔亭泉石應如故，安得相從刺釣船。"
        ],
        "title": "贈崇安吳醫德安",
        "id": "884bece5-3c9e-49e2-8b49-0e63839741aa"
    },
    {
        "author": "劉克莊",
        "paragraphs": [
            "身如老桐樹，拱把至于今。",
            "閲世已焦尾，無人知苦心。",
            "免隨薪爨盡，誤被斧斤尋。",
            "曾侍薰風殿，先皇獨賞音。"
        ],
        "title": "和張文學投贈",
        "id": "b424a859-9558-425b-93c8-4addd6114375"
    },
    {
        "author": "劉克莊",
        "paragraphs": [
            "麥壠青黄接，花封紫皂催。",
            "汝能馴雉否，吾亦割雞來。",
            "琴調誰知者，租瘢豈忍哉。",
            "試詢縣齋客，莫也有澹臺。"
        ],
        "title": "新勳姪宰松溪",
        "id": "262b1032-1aba-4f1f-8157-88c110f06d15"
    },
    {
        "author": "劉克莊",
        "paragraphs": [
            "辨幕資籌筆，圜扉待雪冤。",
            "未論公喜怒，先爲母平反。",
            "君壯行其志，吾貧贈以言。",
            "自憐劉跛子，不及送前村。"
        ],
        "title": "送趙司理若鈺之官潮州",
        "id": "45a67175-64d9-44f0-b499-4b11f33786cc"
    },
    {
        "author": "劉克莊",
        "paragraphs": [
            "安知後來者，所作不如今。",
            "孰可執牛耳，君能貫虱心。",
            "孤根纔一寸，老幹忽千尋。",
            "未必子期死，無人聽古音。"
        ],
        "title": "再和張文學",
        "id": "1ab720bd-f1a9-4e6e-8fcd-7ebbc1e9937b"
    },
    {
        "author": "劉克莊",
        "paragraphs": [
            "不消負笈趁槐黄，解褐惟於孔廟堂。",
            "士子堵牆觀矍圃，公卿搢笏誦阿房。",
            "里中巨擘推吾子，闕下諸生有此郎。",
            "鶴髮慈親倚門待，錦標奪得早還鄉。"
        ],
        "title": "送陳德剛舍試",
        "id": "2c949534-30e0-4a69-b996-f63ca3726393"
    },
    {
        "author": "劉克莊",
        "paragraphs": [
            "慧燈溥照人幽隠，心秤能權物重輕。",
            "士子比之常相國，吏民道是蔡端明。",
            "來時稻蟹非常熟，去日琴龜作伴行。",
            "安得四方皆結輩，蒼黔開眼看昇平。"
        ],
        "title": "送吳時父侍郎二首  其一",
        "id": "5c9e5338-231b-49b7-86f1-e95f194de7ad"
    },
    {
        "author": "劉克莊",
        "paragraphs": [
            "十行禮促歸荷橐，五朵雲飛墮草廬。",
            "西北戰塵鋒銳甚，東南民力磬懸如。",
            "帝開宣室初前席，公憶康山舊讀書。",
            "問訊少君無恙否，衰殘久不奉雙魚。"
        ],
        "title": "送吳時父侍郎二首  其二",
        "id": "0b76e3da-2641-4afe-9aae-d3209bb8b3d6"
    },
    {
        "author": "劉克莊",
        "paragraphs": [
            "載贄來相覓，挑燈讀失驚。",
            "尊公王逸少，外祖鄭康成。",
            "子壯堪傳嫡，吾衰浪得名。",
            "江湖有公論，不必問鍾嶸。"
        ],
        "title": "題金華王山甫吟稿",
        "id": "9eadc96f-b3d1-4bcf-b68b-0624a9e0c861"
    },
    {
        "author": "劉克莊",
        "paragraphs": [
            "多識名公與鉅卿，也携贄卷到柴荆。",
            "神巫未易覘壺子，太卜安能筮屈平。",
            "且喜天綱家有種，不憂日者傳無名。",
            "村翁耄矣詩全退，同社諸人各善鳴。"
        ],
        "title": "贈日者袁天勳",
        "id": "b7bb7dee-4fee-48b0-ad82-4a63865aa25d"
    },
    {
        "author": "劉克莊",
        "paragraphs": [
            "彼美佳公子，甘爲郡督郵。",
            "鯉庭素鍾愛，烏幕不能留。",
            "剡上止一鶚，挽回無萬牛。",
            "李官難久曠，來莫待新秋。"
        ],
        "title": "送莊知錄歸覲",
        "id": "7558d663-dc49-407c-8097-0c0914a4437f"
    },
    {
        "author": "劉克莊",
        "paragraphs": [
            "君於外物一毫輕，七聚爭看錦晝行。",
            "昔苦缿筩無路達，今欣蠟燭照天明。",
            "潢池赤子思重活，青社饑民待再生。",
            "前哲貴分人以德，獨清不若衆皆清。"
        ],
        "title": "用洪君疇韻送徐仲晦赴鄉郡二首  其一",
        "id": "f4eae6b3-0953-4e67-96f7-3fa7ec67861e"
    },
    {
        "author": "劉克莊",
        "paragraphs": [
            "傳聞君相奬清修，印節移來某水丘。",
            "范孟博非私奏劾，祁大夫不避親讐。",
            "青黄未接宜開廩，紅腐無多謾唱籌。",
            "事尚可爲君努力，明時未好說歸休。"
        ],
        "title": "用洪君疇韻送徐仲晦赴鄉郡二首  其二",
        "id": "3d9cfbd7-b1af-4d82-8319-8030b476b850"
    },
    {
        "author": "劉克莊",
        "paragraphs": [
            "綺紈貴家子，旗鼓少年場。",
            "屢舞衆人醉，鮮粧一國狂。"
        ],
        "title": "端午五言三首  其一",
        "id": "591c41ea-bfbc-4233-8426-0e5efceb29dd"
    },
    {
        "author": "劉克莊",
        "paragraphs": [
            "士女匆匆散，溪山寂寂然。",
            "龍舟閑似我，閣起向沙邊。"
        ],
        "title": "端午五言三首  其二",
        "id": "e774876a-9446-4ad3-a335-5b566481c9fb"
    },
    {
        "author": "劉克莊",
        "paragraphs": [
            "雜遝今觀渡，依稀昔浴沂。",
            "居人空巷出，幾箇詠而歸。"
        ],
        "title": "端午五言三首  其三",
        "id": "05464b7c-39ae-49ee-b266-d15de1af9276"
    },
    {
        "author": "劉克莊",
        "paragraphs": [
            "蛾眉已被生前妬，魚腹猶遭死後誣。",
            "把似與龍爭角黍，何如隨俗飲菖蒲。"
        ],
        "title": "又七言三首  其一",
        "id": "b9137434-4fb0-4a34-b02a-8d94e02b929b"
    },
    {
        "author": "劉克莊",
        "paragraphs": [
            "田翁有酒邀村飲，地主存羊餉節儀。",
            "不喜人題木居士，何曾鬼怕艾天師。"
        ],
        "title": "又七言三首  其二",
        "id": "3dd93be5-0c62-4ae8-a5cd-589cf7db23de"
    },
    {
        "author": "劉克莊",
        "paragraphs": [
            "枝上絳英吹欲盡，鏡中素髮摘來稀。",
            "今年過了菖蒲節，猶就香篝著裌衣。"
        ],
        "title": "又七言三首  其三",
        "id": "c6230bf5-a70b-483b-9c2b-ac94ae08dae5"
    },
    {
        "author": "劉克莊",
        "paragraphs": [
            "椽筆雅宜揮制草，鐵心未害賦梅花。",
            "紫薇閣老昔同省，喬木世臣今幾家。",
            "犢鼻吾甘住南阮，狨鞍君合扈東華。",
            "明時簡擢皆夔卨，不待還黄與壞麻。"
        ],
        "title": "次朔齋鬳齋兩中書韻題鐵筆堂",
        "id": "699aa1ff-d0d6-40f1-ae82-2cd6f244ab41"
    },
    {
        "author": "劉克莊",
        "paragraphs": [
            "縱未肩康樂，猶堪跨惠連。",
            "生涯懸罄盡，詩句彈丸圓。",
            "古有王官采，今無海賈傳。",
            "不知誰著價，携去訪心泉。"
        ],
        "title": "送謝眸之溫陵",
        "id": "4ef8b734-f6dc-408f-8c35-da801e2a9946"
    },
    {
        "author": "劉克莊",
        "paragraphs": [
            "昔侍重瞳讀考工，老無隻字干子公。",
            "故人化作纍纍冢，留得村翁與澗翁。"
        ],
        "title": "和東澗丁卯上元日見寄三絕句  其一",
        "id": "234f21df-6e96-483b-a551-495f5451803b"
    },
    {
        "author": "劉克莊",
        "paragraphs": [
            "身已偏枯無一邊，還丹悔不問師傳。",
            "便教老壽如彭祖，僅活人間八百年。"
        ],
        "title": "和東澗丁卯上元日見寄三絕句  其二",
        "id": "b90596d3-4da9-4018-9bb7-9f0e2b0e88d8"
    },
    {
        "author": "劉克莊",
        "paragraphs": [
            "臂短生來不善緣，那堪年已迫申轅。",
            "聃書字字家人語，不似蒙莊好寓言。"
        ],
        "title": "和東澗丁卯上元日見寄三絕句  其三",
        "id": "3b662043-40a7-4c8e-92d1-778f30cba04a"
    },
    {
        "author": "劉克莊",
        "paragraphs": [
            "圖二疏歸無畫工，留君嚴去欠文公。",
            "卸了尚書呼長者，納還學士做漁翁。"
        ],
        "title": "又三首  其一",
        "id": "7f841456-becd-4906-bc48-69d8c122000d"
    },
    {
        "author": "劉克莊",
        "paragraphs": [
            "雪平腰各立師邊，半夜輸君得密傳。",
            "伴後村翁成二老，比絳縣人多一年。"
        ],
        "title": "又三首  其二",
        "id": "dad2dfc9-4300-4f05-b8d4-b2a613e77be1"
    },
    {
        "author": "劉克莊",
        "paragraphs": [
            "年高難結草鞋緣，道遠貧無犢負轅。",
            "惟有加餐兩箇字，忉忉衍作百千言。"
        ],
        "title": "又三首  其三",
        "id": "3086ece3-27f5-4146-8411-2e1107158bf7"
    },
    {
        "author": "劉克莊",
        "paragraphs": [
            "赤帝雖然張火傘，素娥亦自湧冰輪。",
            "門無賓客臨羅爵，庭有兒孫賀紱麟。",
            "晚節抽身還故里，他時留面見先人。",
            "星翁未解吾儕意，猶說君王獵渭濱。"
        ],
        "title": "居厚弟生日",
        "id": "90eeb602-1184-42d3-98a4-6d1729f54268"
    },
    {
        "author": "劉克莊",
        "paragraphs": [
            "巧歷推修短，前知定吉凶。",
            "吾爲立標榜，喚做小淳風。"
        ],
        "title": "贈雪山李道人二首  其一",
        "id": "f9d89db2-472c-48c7-8ca0-d02403b08cc1"
    },
    {
        "author": "劉克莊",
        "paragraphs": [
            "離亂雪山隔，艱難蜀信通。",
            "道人能縮地，移取向江東。"
        ],
        "title": "贈雪山李道人二首  其二",
        "id": "ed506f7d-ddb9-4624-9fc3-6a24765811c1"
    },
    {
        "author": "劉克莊",
        "paragraphs": [
            "絕漠犁庭功可喜，與天爭鼎志堪悲。",
            "吠江帝剖爲羓去，避地民勞若蟻移。",
            "河决固非束薪塞，厦傾欲以一繩維。",
            "英雄到了多遺恨，孺子林宗百世師。"
        ],
        "title": "讀史",
        "id": "71ae57ab-12b2-480e-ae24-3d862ff11677"
    },
    {
        "author": "劉克莊",
        "paragraphs": [
            "衣薰三日不歇，蕕臭十年未已。",
            "寧爲蔚宗香傳，不作魏收穢史。"
        ],
        "title": "寓言",
        "id": "279ee326-4e50-4273-a23b-ac22e538a3b1"
    },
    {
        "author": "劉克莊",
        "paragraphs": [
            "病翁已卸鞍馱矣，道人彊欲覊馽之。",
            "賺汝一雙窮相眼，饒吾九十老頭皮。"
        ],
        "title": "三贈月蓬道人  其一",
        "id": "28267f71-3be0-4bfc-82cc-0f3aca49e0a1"
    },
    {
        "author": "劉克莊",
        "paragraphs": [
            "此蓬此月屬誰哉，送汝挑包謁恕齋。",
            "說與同名同號者，龍圖親爲判憑來。"
        ],
        "title": "三贈月蓬道人  其二",
        "id": "4ba106bd-0ef0-46eb-b2ea-21e0a47121a8"
    },
    {
        "author": "劉克莊",
        "paragraphs": [
            "驥子丰神水似清，晬盤拏了太憨生。",
            "語遲未識罷并囝，性慧過如姊與兄。",
            "顧我高明慙父祖，願兒愚魯至公卿。",
            "何時長大勝冠带，處處將車捉轡行。"
        ],
        "title": "驥孫晬日",
        "id": "0779a0e8-7b1e-4729-9444-eaac4f15decc"
    },
    {
        "author": "劉克莊",
        "paragraphs": [
            "皇朝盡却九州貢，閩荈猶先百草花。",
            "正焙頭綱馳御府，斜封三印到山家。",
            "祕藏蔡錄珍無價，快覩侁星遠有華。",
            "縱使搜腸五千卷，安能視草更操麻。"
        ],
        "title": "次鐵筆堂韻謝朔齋貢餘",
        "id": "a6e6a25d-c239-4124-9e7f-fe8dc5dfe03c"
    },
    {
        "author": "劉克莊",
        "paragraphs": [
            "日啖荔枝三百顆，不知天罰一隻眼。",
            "異哉野老白露團，烈於貴人寒食散。"
        ],
        "title": "目眚",
        "id": "285aef4e-5b5b-4e0e-af29-67f190966413"
    },
    {
        "author": "劉克莊",
        "paragraphs": [
            "我於中壘譜相通，君喚玄英作祖翁。",
            "每恨暮雲一樽隔，暫欣夜雨對床同。",
            "爲晨門黍談清宿，留剡溪舟避逆風。",
            "衆作紛紛鳴瓦釜，黄鐘聊復鼓于宮。"
        ],
        "title": "次韻別方時父",
        "id": "4d49ffff-a055-4d65-85b8-a912e65315be"
    },
    {
        "author": "劉克莊",
        "paragraphs": [
            "湯熨兼旬尚未瘳，災生盈滿欲誰尤。",
            "禁中蓮炬頻宣鎖，閤上藜燈幾校讎。",
            "迴嚮真人并大士，變教師冕作離婁。",
            "何時眸子重清朗，短策隨身處處遊。"
        ],
        "title": "病中九首  其一",
        "id": "d794989b-4263-44b3-a2f3-539ea8493221"
    },
    {
        "author": "劉克莊",
        "paragraphs": [
            "捲五紅雲一朵邊，抽身偶在衆賢先。",
            "鶴歸鄉倏三千歲，馬老人酬八百錢。",
            "雅嘆蒙蒙徒仰視，騷稱皦皦者難全。",
            "殷勤寄謝文房友，願未來生再結緣。"
        ],
        "title": "病中九首  其二",
        "id": "d0de7c3c-66b4-4bfa-9881-f63806695858"
    },
    {
        "author": "劉克莊",
        "paragraphs": [
            "褚公真蹟勝頑碑，曾向三茅快覩之。",
            "一自偏盲常面壁，甚貪小楷廢臨池。",
            "麤如太尉書薑字，俚若蒿師唱月詩。",
            "老去無詞并惡札，感今懷昔不勝悲。"
        ],
        "title": "病中九首  其三",
        "id": "c16cbb30-5a6e-44fc-90cd-14c9ba5a17d1"
    },
    {
        "author": "劉克莊",
        "paragraphs": [
            "鴉叫方知日出東，起瞻宇宙尚朦朧。",
            "空花久已參諸老，巖電何須似阿戎。",
            "乍可一燈虛室白，絕勝千炬火城紅。",
            "癡人苦愛清凉散，道是肝家熱上攻。"
        ],
        "title": "病中九首  其四",
        "id": "fd112962-d939-4fc7-9727-070e0ca5e4f1"
    },
    {
        "author": "劉克莊",
        "paragraphs": [
            "炎官扇虐甚炰烹，忽聽簷聲病思清。",
            "白露降餘天氣肅，碧雲合處暮愁生。",
            "一秋藥裹相料理，百歲書窗幾暗明。",
            "他日汗青無事業，惟詩猶可竊虛名。"
        ],
        "title": "病中九首  其五",
        "id": "354b2143-7976-4653-9b3e-3fa316f37e26"
    },
    {
        "author": "劉克莊",
        "paragraphs": [
            "隆乾先緒微如綫，負荷常憂力量輕。",
            "已矣學農并學圃，非惟慙長亦慙卿。",
            "沂源昔□漸師友，尚齒今誰問。"
        ],
        "title": "病中九首  其六",
        "id": "0e5eff8d-6749-4ef5-a648-5f642ebb4b94"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□□，蒼生將如安石何。",
            "君實可爲宜努力，了翁自□不須多。",
            "直今去作循良吏，孰若來賡喜起歌。"
        ],
        "title": "□□□□  其一",
        "id": "430e5843-9d01-4454-bdd8-a59506acf73e"
    },
    {
        "author": "劉克莊",
        "paragraphs": [
            "間或擊强非果弱，未嘗束濕自然嚴。",
            "起惟吏畏三風訓，先爲民蠲再榷鹽。",
            "時與青油賓唯諾，尤於白屋士勞謙。",
            "懸知鈴閣清如水，瓜李雖微亦遠嫌。"
        ],
        "title": "□□□□  其二",
        "id": "5d83855b-f094-4e63-9cae-2e385e5aec27"
    },
    {
        "author": "劉克莊",
        "paragraphs": [
            "斷機手自訓三珠，彤史遺芳未必如。",
            "子貴面槐陪國論，母賢畫荻課兒書。",
            "百官未講回班禮，千乘空多送葬車。",
            "曾忝樞庭文字友，束芻無路酹丘墟。"
        ],
        "title": "挽段夫人二首  其一",
        "id": "5d1ba597-5ccb-4976-be16-0a90fee9ffbe"
    },
    {
        "author": "劉克莊",
        "paragraphs": [
            "母因子貴滔滔是，惟段夫人敻不同。",
            "丹桂義方如五竇，碧梧典冊繼三洪。",
            "魚軒甫拜咸寧郡，象服未朝長樂宮。",
            "何必他人勒阡表，家庭自有大宗工。"
        ],
        "title": "挽段夫人二首  其二",
        "id": "828e6974-ffbe-4ca3-a7d7-8f949af606a9"
    },
    {
        "author": "劉克莊",
        "paragraphs": [
            "不覺朱明變素商，螢穿戶牖燕辭梁。",
            "牢愁五鼓尤難睡，薄冷單衣未易當。",
            "誰伴子綦同隠几，亦無法喜共禪房。",
            "殘骸到了猶貪愛，仙聖前頭自炷香。"
        ],
        "title": "秋思一首",
        "id": "ba07e785-e2c4-4d8a-aada-24aed39d2513"
    },
    {
        "author": "劉克莊",
        "paragraphs": [
            "酒腸詩膽兩輪囷，已病方知愛重身。",
            "慈母絕憐嘔心。"
        ],
        "title": "遣興二首",
        "id": "baad7032-2c38-4958-8c18-73dc3dd2484a"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□味，一旦鳴陽警衆聾。",
            "絕塞擇棲托羈旅，行臺設網攬英雄。",
            "朝家記憶超宗父，便可吹噓入禁中。"
        ],
        "title": "□□□□  其一",
        "id": "c13323ab-42c8-45e3-88ce-426c423f675b"
    },
    {
        "author": "劉克莊",
        "paragraphs": [
            "翁折高枝空月窟，子提色筆哭煙樓。",
            "有司豈不具隻眼，諸老皆當放一頭。",
            "鵬背方乘御風勢，馬蹄肯作看花游。",
            "懸知董子天人對，一洗平津曲學羞。"
        ],
        "title": "□□□□  其二",
        "id": "d6293391-0ac5-4cb2-be72-0a4221e1f4fe"
    },
    {
        "author": "劉克莊",
        "paragraphs": [
            "身如桐半死，天尚罰枯株。",
            "昔作紅顔子，今爲碧眼胡。",
            "迷蒙銀海眩，欹側玉山扶。",
            "惜尚名書畫，緘縢可謂愚。"
        ],
        "title": "記醫語",
        "id": "f75a5efd-bc43-4980-8e79-564f31099b40"
    },
    {
        "author": "劉克莊",
        "paragraphs": [
            "囝罷各華顛，臨分倍黯然。",
            "吾惛如隔霧，汝孝可通天。",
            "郡古多文獻，廳寒少事權。",
            "東岡今召父，猶在乃翁前。"
        ],
        "title": "送强甫赴漳倅二首  其一",
        "id": "8541bd97-5e4f-4389-a845-a424e9b362e1"
    },
    {
        "author": "劉克莊",
        "paragraphs": [
            "平生受用語，祖道試重拈。",
            "御下慈親恕，持身處女嚴。",
            "民歌齊相靜，守說許丞廉。",
            "寬作朞年別，吾衰勿久淹。"
        ],
        "title": "送强甫赴漳倅二首  其二",
        "id": "b3a17b26-9440-41ad-9960-126b08084f4e"
    },
    {
        "author": "劉克莊",
        "paragraphs": [
            "□無盡空諸有，孤立何須同參。",
            "道人不置産業，寄跡孟家廢菴。"
        ],
        "title": "贈無菴于道人六言一首",
        "id": "03a88bca-e2a8-4266-9cf0-0e3dac86b41c"
    },
    {
        "author": "劉克莊",
        "paragraphs": [
            "吾評世間病，至慘莫如盲。",
            "親友不覿面，子孫惟認聲。",
            "根存神不死，食既魄難生。",
            "頼有鬳齋老，書來弔失明。"
        ],
        "title": "小雪後二日二首  其一",
        "id": "21c24283-9332-40f6-a696-7ce821fb632d"
    },
    {
        "author": "劉克莊",
        "paragraphs": [
            "一蒼頭贊謁，兩赤脚扶行。",
            "醫柰毋吟咏，賓嗔不送迎。",
            "都忘虛室白，時夢小窗明。",
            "迴首然藜地，誰憐老更生。"
        ],
        "title": "小雪後二日二首  其二",
        "id": "b6cda563-dc89-4093-8938-f29b144c3b4d"
    },
    {
        "author": "劉克莊",
        "paragraphs": [
            "大觀鵬與鷃，小智管并蠡。",
            "椿菌年脩短，夔蚿足少多。",
            "交鋒蝸左角，森戟蟻南柯。",
            "惟酒能齊物，醺醺合太和。"
        ],
        "title": "題陳主學達觀堂二首  其一",
        "id": "00a5abed-f517-44ad-8653-25f9790bf24e"
    },
    {
        "author": "劉克莊",
        "paragraphs": [
            "華堂需被記，老筆豈能工。",
            "尺鷃飛籬下，醯雞舞甕中。",
            "形骸均土木，利欲等苓通。",
            "獨學知聞少，煩君爲擊蒙。"
        ],
        "title": "題陳主學達觀堂二首  其二",
        "id": "4005b6bb-b4b1-4715-bdc2-f7e1a0b501ac"
    },
    {
        "author": "劉克莊",
        "paragraphs": [
            "落筆昔傳九天上，誅茅今老萬山中。",
            "殷勤封內種花令，物色畦間拾穗翁。",
            "道是單傳曾雪立，元來一字恥雷同。",
            "語君此事須商榷，唐律尤難似古風。"
        ],
        "title": "和興化趙令君二首  其一",
        "id": "8c0363e9-6a47-4188-b7c8-9bd02c0c7531"
    },
    {
        "author": "劉克莊",
        "paragraphs": [
            "自古名高衆責全，幾人齎恨到重泉。",
            "世傳戇叟難□節，士謂周侯惜末年。",
            "扶電駿翻成跛鱉，鳴陽鳳化作寒蟬。",
            "嗟予景薄崦嵫矣，臨履淵冰尚凜然。"
        ],
        "title": "和興化趙令君二首  其二",
        "id": "35272e59-d6e8-4990-8d4a-0b4aa8e27f91"
    },
    {
        "author": "劉克莊",
        "paragraphs": [
            "無正文。"
        ],
        "title": "挽惠倅黄德樞",
        "id": "31ecf397-7856-494d-8e3d-a962db42af61"
    },
    {
        "author": "劉克莊",
        "paragraphs": [
            "□□□□□，□□□□□。",
            "□□□□□，□□□□□。",
            "□□□□□，□□□□□。",
            "□□□□□，□□□□□。"
        ],
        "title": "□□□□  其一",
        "id": "42d68d2f-251e-49a0-9e24-e5e533c8353c"
    },
    {
        "author": "劉克莊",
        "paragraphs": [
            "盛德尤懷惠，名言可砭愚。",
            "雖蒙分半席，終未□□□。",
            "承學爭歌薤，傾城出奠芻。",
            "故交二大老，猶可扞□□。"
        ],
        "title": "□□□□  其二",
        "id": "241fe909-3336-4f46-b826-d8bf60928265"
    },
    {
        "author": "劉克莊",
        "paragraphs": [
            "不但親朋弔，鄉人總涕濡。",
            "那堪公冢婦，還是我諸姑。",
            "龐嫂留封坎，嵇孤哭反虞。",
            "惟應不朽者，昭揭在龜趺。"
        ],
        "title": "□□□□  其三",
        "id": "4ee9da5b-ec9b-40f9-8492-00c86873ffc5"
    },
    {
        "author": "劉克莊",
        "paragraphs": [
            "幸際龍飛策士年，靈巖仙水執鞭先。",
            "奪標文妙三場稱，勸駕詩高萬口傳。",
            "昔忝詞臣曾草詔，今爲鄉老預興賢。",
            "春風到耳鼇頭選，尚可扶衰候馬前。"
        ],
        "title": "次鄉守趙計院鹿鳴韻",
        "id": "7da05e42-9ec5-4719-aab9-f5685e9ea52b"
    },
    {
        "author": "劉克莊",
        "paragraphs": [
            "華胄惟莆冠七閩，陳巖所産必聞人。",
            "穆陵鳳閣曾分席，朝道麟臺有後身。",
            "上覽四書方唱嘆，子行三策好條陳。",
            "明時獨擅將雛曲，未數燕山桂與椿。"
        ],
        "title": "送人西上  其一",
        "id": "a6b447ab-8d2c-4517-81e7-51add8634991"
    },
    {
        "author": "劉克莊",
        "paragraphs": [
            "賀白詞□□□□，□□□□□□先。",
            "飛騰海鶻并天馬，隔結□□□□□。",
            "□□□□□點首，劍神紫氣夜衝天。",
            "□□□□□□□，□□□□一券傳。"
        ],
        "title": "送人西上  其二",
        "id": "03c489ce-1149-4a49-b0ad-559c3437df10"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□□，□□□□□□□。",
            "□□□□□□□，□□□公徒太行。",
            "眼切於身存不得，可憐半世謾脩方。"
        ],
        "title": "□□□",
        "id": "7b0810f3-c078-4e7b-88dc-d6b46e2efd49"
    },
    {
        "author": "劉克莊",
        "paragraphs": [
            "臺歷傳聞兩建寅，放燈時候始鞭春。",
            "不愁窮臘梅開晚，豫喜年來麥食新。"
        ],
        "title": "臺歷",
        "id": "9af5ee1e-8d87-4537-8576-100fe32f2fe9"
    },
    {
        "author": "劉克莊",
        "paragraphs": [
            "不覺昏眵過十旬，謁之先聖禱之神。",
            "室生虛白稀來客，驛致空青累故人。",
            "病尚研尋書外意，耄猶貪愛夢中身。",
            "從前計孛俱辭去，獻歲明朝已發春。"
        ],
        "title": "得藥謝竹溪一首",
        "id": "4a8dedc9-3434-4e46-987a-cfa348b05f58"
    },
    {
        "author": "劉克莊",
        "paragraphs": [
            "信菴墨戲古無之，元氣淋漓爾許奇。",
            "特與此翁揮匹楮，不爲彼相作橫枝。",
            "祕藏掃雪輞川畫，曾序調羹沂國詩。",
            "九十老農尤寶惜，時時開卷拂蛛絲。"
        ],
        "title": "再題信菴墨梅",
        "id": "d640bb49-b7e7-4d18-b915-c4056c0665a0"
    },
    {
        "author": "劉克莊",
        "paragraphs": [
            "粵從宣靖至炎興，粉飾湖山苑圃增。",
            "列聖久無師入洛，三京初有使朝陵。",
            "摧鋒指日酋傳首，返旆終身氣拂膺。",
            "逸少興公虛論勝，百年機會更誰乘。"
        ],
        "title": "丞相信菴趙公哀詩五首  其一",
        "id": "289f4a84-4981-41a4-9252-ff47b9cc7083"
    },
    {
        "author": "劉克莊",
        "paragraphs": [
            "憶昔東淮羽檄馳，非公受鉞國幾危。",
            "春潮全藉孤舟渡，厦屋曾將一木支。",
            "著白接䍦麾猛將，坑紅衲襖等嬰兒。",
            "揚州遺老聞新訃，猶說平山奏凱時。"
        ],
        "title": "丞相信菴趙公哀詩五首  其二",
        "id": "d88fb30c-cd7b-44e6-a7f5-02f283b66aa0"
    },
    {
        "author": "劉克莊",
        "paragraphs": [
            "出爲董統今韓范，入告忠嘉古卨夔。",
            "白刃在前裹瘡戰，黄麻拜右掉頭辭。",
            "去猶耿耿心存闕，老尚堂堂表出師。",
            "蓋世英豪嗟已矣，八哀吟罷有餘悲。"
        ],
        "title": "丞相信菴趙公哀詩五首  其三",
        "id": "362bef5f-c92f-4ae7-b539-147ca7f96440"
    },
    {
        "author": "劉克莊",
        "paragraphs": [
            "自是乾坤間氣生，吾猶識此萬人英。",
            "博求駿骨千金致，忽割牛心四座驚。",
            "古有詩人悼房琯，今無壯士哭田橫。",
            "遥知嶽市新華表，過者徘徊下馬行。"
        ],
        "title": "丞相信菴趙公哀詩五首  其四",
        "id": "af8da566-55e8-41c2-8c94-f8b263ab38a5"
    },
    {
        "author": "劉克莊",
        "paragraphs": [
            "丙午遭逢瑟改調，先皇記憶忝弓招。",
            "明揚雖曰由師錫，密啟端因侍燕朝。",
            "早識武侯比龍鳳，晚爲公旦序鴟鴞。",
            "吾貧豈是無雞酒，恨不携將柏下澆。"
        ],
        "title": "丞相信菴趙公哀詩五首  其五",
        "id": "022e8c66-8560-4b9d-832e-dd98659ad15f"
    },
    {
        "author": "劉克莊",
        "paragraphs": [
            "大帝昭回奬叢藁，太師行草跋蘭亭。",
            "篋藏有物爲呵護，巾襲令兒掌鑰扃。",
            "目眚端由書作祟，心癡常怕畫通靈。",
            "不如鶉結村夫子，惟寶蒙求與孝經。"
        ],
        "title": "書畫一首",
        "id": "517b31ae-3350-45b5-a264-043971340f2f"
    },
    {
        "author": "劉克莊",
        "paragraphs": [
            "鸞膠曲子久喧傳，烈祖英明素薄焉。",
            "語草探懷周。"
        ],
        "title": "題陶穀朝林山樓帖",
        "id": "35cfb4a4-8c7e-4cfd-bfd6-41293217e9c3"
    },
    {
        "author": "劉克莊",
        "paragraphs": [
            "晚遇先皇詔起家，負金蓮炬紫薇花。",
            "犯顔屢抗塗歸疏，斷腕難操起復麻。",
            "愚不入時逃北谷，老難待漏守東華。",
            "人生惟有村田樂，未覺封侯勝種瓜。"
        ],
        "title": "憶昔",
        "id": "0cc7c1b2-0ba4-4b39-b0fc-2889d13c4586"
    },
    {
        "author": "劉克莊",
        "paragraphs": [
            "昇天雖可喜，削地已堪哀。",
            "早知守厠去，何須拔宅來。"
        ],
        "title": "雜興十首  其一",
        "id": "f74d320f-2a4c-433e-b0fd-f38db8133c04"
    },
    {
        "author": "劉克莊",
        "paragraphs": [
            "早持堅白論，晚踏軟紅塵。",
            "明逸并夷甫，初終似二人。"
        ],
        "title": "雜興十首  其二",
        "id": "47d01d2f-7480-4a01-b6f6-ddeab92feaca"
    },
    {
        "author": "劉克莊",
        "paragraphs": [
            "地逼難容足，天低礙舉頭。",
            "那堪去梯子，誰肯上高樓。"
        ],
        "title": "雜興十首  其三",
        "id": "09e34701-973d-4dc3-9f60-3a214a077c04"
    },
    {
        "author": "劉克莊",
        "paragraphs": [
            "不肯彈冠起，俄從折簡招。",
            "雖然舐丹藥，未免悔青苗。"
        ],
        "title": "雜興十首  其四",
        "id": "1244f77a-a938-4351-ac96-16390dcecba0"
    },
    {
        "author": "劉克莊",
        "paragraphs": [
            "做了高官職，雙眉皺不開。",
            "譬如三日婦，錦襪著珠鞋。"
        ],
        "title": "雜興十首  其五",
        "id": "1cd0d18b-0479-4c34-8427-213797833ea6"
    },
    {
        "author": "劉克莊",
        "paragraphs": [
            "開閣何其盛，行邊寢已疎。",
            "遶床彈指嘆，六丈聖人歟。"
        ],
        "title": "雜興十首  其六",
        "id": "669b3069-c5ca-4a90-bc4f-2a7e5d4fda06"
    },
    {
        "author": "劉克莊",
        "paragraphs": [
            "典領天書使，脩崇昭應祠。",
            "可憐有遺恨，殮不得髠緇。"
        ],
        "title": "雜興十首  其七",
        "id": "0d33eade-831e-4c61-aba5-c722707bf029"
    },
    {
        "author": "劉克莊",
        "paragraphs": [
            "專報熙豐怨，寧論爵齒高。",
            "可憐五朝老，雙淚落齋旄。"
        ],
        "title": "雜興十首  其八",
        "id": "ac7b7efa-335d-41d7-afc9-2f8a90d849d6"
    },
    {
        "author": "劉克莊",
        "paragraphs": [
            "擾擾多群蟻，冥冥有幾鴻。",
            "蜀公陵下語，竟免入碑中。"
        ],
        "title": "雜興十首  其九",
        "id": "32c6bbc3-3071-4e1c-ad2d-a6210eab99c2"
    },
    {
        "author": "劉克莊",
        "paragraphs": [
            "策免身常佚，登庸貌轉癯。",
            "富公忘杖起，迂叟要人扶。"
        ],
        "title": "雜興十首  其一○",
        "id": "4d63aeb9-3302-4e47-ac49-369e0af22c8c"
    },
    {
        "author": "劉克莊",
        "paragraphs": [
            "□□□鳴夏，高秋響激空。",
            "翼雖映華冕，身自閉雕籠。"
        ],
        "title": "蟬",
        "id": "669533a3-1c3a-4adc-9039-6076f755df61"
    },
    {
        "author": "劉克莊",
        "paragraphs": [
            "莊周言達理，吾以蝶爲優。",
            "無想亦無夢，有身長有愁。"
        ],
        "title": "蝶",
        "id": "0141ed28-c777-4427-98e0-ab9c6092fb00"
    },
    {
        "author": "劉克莊",
        "paragraphs": [
            "昔人懷故主，季世絕貧交。",
            "汝勝炎凉者，年年歸舊巢。"
        ],
        "title": "燕",
        "id": "4dc33468-3d9d-456a-bc48-d8f2b803a92f"
    },
    {
        "author": "劉克莊",
        "paragraphs": [
            "呼童掃蟻子，勿上法堂階。",
            "渠出賣廳角，云參妙喜來。"
        ],
        "title": "蟻",
        "id": "b022c9d1-6b0f-43fb-a489-6aa4dd5bf06c"
    },
    {
        "author": "劉克莊",
        "paragraphs": [
            "杞辱中丞世，歆臣二姓廷。",
            "如何出腹子，反不以螟蛉。"
        ],
        "title": "敘倫五言二十首  其一",
        "id": "aa758ab9-5221-4359-b468-7b421467be18"
    },
    {
        "author": "劉克莊",
        "paragraphs": [
            "千古靈胥怒，惟知有伍奢。",
            "安知崇伯子，北面事重華。"
        ],
        "title": "敘倫五言二十首  其二",
        "id": "52a28853-dfd0-4da9-9ec3-ab47b1ad832b"
    },
    {
        "author": "劉克莊",
        "paragraphs": [
            "博覽勞丸膽，精思恐嘔心。",
            "可憐親養薄，難報母恩深。"
        ],
        "title": "敘倫五言二十首  其三",
        "id": "3b21c9c8-74c3-4be8-aafc-62ec84e6a52b"
    },
    {
        "author": "劉克莊",
        "paragraphs": [
            "文若忠於操，嘉賓諂事溫。",
            "晦翁嘆難嗣，坡老惜無孫。"
        ],
        "title": "敘倫五言二十首  其四",
        "id": "0066ee0e-27b7-4183-85af-f8e041f4fd61"
    },
    {
        "author": "劉克莊",
        "paragraphs": [
            "季歷并公旦，均爲未盡倫。",
            "吾評千萬世，兩箇採薇人。"
        ],
        "title": "敘倫五言二十首  其五",
        "id": "fea091f8-0f44-4b66-bea4-c831a5612b8b"
    },
    {
        "author": "劉克莊",
        "paragraphs": [
            "翁子妻求訣，羞慙婿負薪。",
            "不如辟纑婦，保守灌園人。"
        ],
        "title": "敘倫五言二十首  其六",
        "id": "8773fd7f-b925-448d-9707-a6ca36c62472"
    },
    {
        "author": "劉克莊",
        "paragraphs": [
            "爲固續漢史，嗔原作楚騷。",
            "偉哉二女子，才學識俱高。"
        ],
        "title": "敘倫五言二十首  其七",
        "id": "7635ba70-6e07-403f-8712-046ca72bc20d"
    },
    {
        "author": "劉克莊",
        "paragraphs": [
            "二王與二阮，尊幼自相推。",
            "却恐外人笑，兒癡叔亦癡。"
        ],
        "title": "敘倫五言二十首  其八",
        "id": "df5804f1-2d92-429c-af76-b41daecc0173"
    },
    {
        "author": "劉克莊",
        "paragraphs": [
            "堅猛一時雄，猶知有謝公。",
            "王郎乳臭子，敢以壻撾翁。"
        ],
        "title": "敘倫五言二十首  其九",
        "id": "255e40aa-7323-4c12-9b0e-99b9b45b7b18"
    },
    {
        "author": "劉克莊",
        "paragraphs": [
            "晨膳嫌羹薄，寒機怪織遲。",
            "阿家語新婦，汝有作家時。"
        ],
        "title": "敘倫五言二十首  其一○",
        "id": "1c3f2e1b-91a9-4d57-933a-59f01ab61178"
    },
    {
        "author": "劉克莊",
        "paragraphs": [
            "澄少危加杖，平肥亦食糠。",
            "劉郎豁如者，轑釜未能忘。"
        ],
        "title": "敘倫五言二十首  其一一",
        "id": "b4d63b17-0f02-45f2-ba3c-a50753818db6"
    },
    {
        "author": "劉克莊",
        "paragraphs": [
            "太傅風流祖，親朋共手談。",
            "元來碁有智，輸墅與羊曇。"
        ],
        "title": "敘倫五言二十首  其一二",
        "id": "6fa02461-f7ba-47f4-b5ad-b5ec3be430d9"
    },
    {
        "author": "劉克莊",
        "paragraphs": [
            "難泯同胞好，每因長舌疎。",
            "若能諧婦姒，九世可同居。"
        ],
        "title": "敘倫五言二十首  其一三",
        "id": "e0904193-d51d-4615-b0c2-fe7d9ce92bbc"
    },
    {
        "author": "劉克莊",
        "paragraphs": [
            "田蚡坐東向，貴加諸父兄。",
            "請渠觀涑水，不敢齒耆英。"
        ],
        "title": "敘倫五言二十首  其一四",
        "id": "24c79bc5-ecf4-47c4-adaa-b7cb6176021e"
    },
    {
        "author": "劉克莊",
        "paragraphs": [
            "張陳翻覆易，管鮑始終難。",
            "帝腹容加膝，劉郎尚歲寒。"
        ],
        "title": "敘倫五言二十首  其一五",
        "id": "f4aa9fb4-adc7-4199-827b-4da27e4bcca1"
    },
    {
        "author": "劉克莊",
        "paragraphs": [
            "少全。",
            "若論死生無愧怍，幅巾豈不勝貂蟬。"
        ],
        "title": "敘倫五言二十首  其一六",
        "id": "aaf0f3d4-84c5-4f4b-958c-e766f38fcdb2"
    },
    {
        "author": "劉克莊",
        "paragraphs": [
            "蚤從南浦晚南塘，二老聯翩返帝旁。",
            "天上慶雲誰屬和，斗間紫氣久無光。",
            "已埋玉樹難扶起，所寶銀鈎永襲藏。",
            "老去悲懽排遣盡，猶於師友未能忘。"
        ],
        "title": "懷舊",
        "id": "d50a5822-8e3d-4580-b476-1e8afa8d8dcd"
    },
    {
        "author": "劉克莊",
        "paragraphs": [
            "雞唱鴉啼攪曉眠，起煨田舍火爐邊。",
            "天寒雪閉袁安戶，歲惡江通魯望田。",
            "已返山林全晚節，勿煩郡國禮高年。",
            "老臣久不陪朝謁，猶記稱觴玉座前。"
        ],
        "title": "晨起",
        "id": "79099ec1-8b96-4cf5-b221-ecb034508565"
    },
    {
        "author": "劉克莊",
        "paragraphs": [
            "跳出槐安有底忙，何須更待熟黄粱。",
            "牙籤載返善和宅，手板抽回政事堂。",
            "效玉川生稱銳漢，愛楊處士號憨郎。",
            "山中豈不差岑寂，猶勝人間臭腐腸。"
        ],
        "title": "夢回",
        "id": "0cd3a264-3c05-4de3-a08f-892ada10288a"
    },
    {
        "author": "劉克莊",
        "paragraphs": [
            "椒酒桃符改舊，麥芒菜甲懷新。",
            "東皇太乙用事，不能粉飾陳人。"
        ],
        "title": "春日即事六言  其一",
        "id": "615bb625-786a-41d5-9c12-853daf0982b2"
    },
    {
        "author": "劉克莊",
        "paragraphs": [
            "藻密難呼金鯽，柳疎未囀黄鸝。",
            "華髮無重黑理，燒痕有再青時。"
        ],
        "title": "春日即事六言  其二",
        "id": "164bf266-5d2b-4239-a6f8-328e43d49076"
    },
    {
        "author": "劉克莊",
        "paragraphs": [
            "□□□□□□□，□□□□□□□。",
            "□□□□□□室，殿耆英社獨靈光。",
            "錦袍爭看前供奉，白髮誰憐老遂良。",
            "叢稿如山千載後，尚堪拈出補詩亡。"
        ],
        "title": "□□□□",
        "id": "a32bcc15-89d5-46c4-aa6a-1b0881ef5059"
    },
    {
        "author": "劉克莊",
        "paragraphs": [
            "準敕放還山，祈閒果得閒。",
            "直令舂廡下，也勝乞墦間。",
            "子美雖存闕，淵明且閉關。",
            "遥憐早朝者，推枕恐催班。"
        ],
        "title": "得閒",
        "id": "1526b499-7a9c-4259-b4a4-507000bbcf19"
    },
    {
        "author": "劉克莊",
        "paragraphs": [
            "綵勝矜時節，其如兩鬢皤。",
            "所欣解餘凍，已覺扇微和。",
            "牧豎眠吹笛，漁翁起曬簑。",
            "土牛蹄角赤，休咎果如何。"
        ],
        "title": "立春",
        "id": "83f694b5-c1b1-4182-928c-9e10d91c7c5e"
    },
    {
        "author": "劉克莊",
        "paragraphs": [
            "匹如迂叟洛中園，花竹依稀五畝寬。",
            "梧樹參天棲鳳集，檜根入地蟄龍蟠。",
            "翁求真樂希顔子，世著清名慕邴丹。",
            "身是雙溪前令尹，勝遊蹉過不曾觀。"
        ],
        "title": "次韻寄題建陽馬氏亦樂園",
        "id": "9f81f108-8f75-4a8b-9b05-734eec3dafef"
    },
    {
        "author": "劉克莊",
        "paragraphs": [
            "叔夜形骸已不堪，安能扶曳事朝參。",
            "添千莖雪希臨鏡，省一條冰細署銜。",
            "續補亡詩存古意，廣崇有論矯清談。",
            "暮年堅壁惟東澗，老子方渠未免慙。"
        ],
        "title": "得歸",
        "id": "64630a88-1fc1-45d1-b9d4-49616b007232"
    },
    {
        "author": "劉克莊",
        "paragraphs": [
            "厨傳終年省餞迎，萬金難買上元晴。",
            "首龡豳俗祈年雅，遥和堯民擊壤聲。",
            "庭少缿筩知訟息，邊無刁斗喜時平。",
            "雌堂清苦倡優拙，姑扇仁風慰物情。"
        ],
        "title": "和鄉守趙計院燈夕韻",
        "id": "30d40df4-bbd2-4591-85ba-69326f895d48"
    },
    {
        "author": "劉克莊",
        "paragraphs": [
            "納履歸來六載强，身閒冷看世人忙。",
            "遠公有酒邀蓮社，錄事無資助草堂。",
            "柿被鳥殘分亦好，李爲螬食咽何妨。",
            "春山何處無薇蕨，更不須求辟穀方。"
        ],
        "title": "閑居",
        "id": "b85072c5-16f5-4f51-ade1-7ef9fd323c6d"
    },
    {
        "author": "劉克莊",
        "paragraphs": [
            "古者役人常以冬，據經端自紫薇公。",
            "杠輿梁涉猶徒步，龜筮民從見大同。",
            "不假洛陽抱橋蠣，宛如震澤卧波虹。",
            "春江浩渺風濤急，方待先生濟不通。"
        ],
        "title": "次韻竹溪中書重脩縣橋二首  其一",
        "id": "348b6459-1f96-4766-b428-5243cdf18f2b"
    },
    {
        "author": "劉克莊",
        "paragraphs": [
            "仲秋鳩僝迄窮冬，鉅麗依稀似蔡公。",
            "濡足幾年通國病，肯心一片有誰同。",
            "人言此慶鍾雙鳳，天落其成見兩虹。",
            "不是坡仙捐寶带，此橋安得往來通。"
        ],
        "title": "次韻竹溪中書重脩縣橋二首  其二",
        "id": "793d973f-6a29-4418-9555-3efa1e4302dc"
    },
    {
        "author": "劉克莊",
        "paragraphs": [
            "休致後欣榮念薄，利名中伏禍機深。",
            "藺卿反僅能全璧，疏傅歸纔有賜金。",
            "福過安知銜穢韈，朝回猶嘆負香衾。",
            "山中猿鶴休猜怪，方表先生鐵石心。"
        ],
        "title": "休致",
        "id": "f32ec929-c284-4f81-8b07-d15a8e4d1de5"
    },
    {
        "author": "劉克莊",
        "paragraphs": [
            "脫髮清晨雪滿簪，把茅不恨入山深。",
            "安能更作皺眉事，但可聊爲擁鼻吟。",
            "鞭算難權鹿皮幣，害藏誰發褭蹏金。",
            "暮年未敢忘憂愛，喜聽三邊奏凱音。"
        ],
        "title": "憂愛",
        "id": "4f0e337a-3aec-4871-82cc-3adda50b4dc5"
    },
    {
        "author": "劉克莊",
        "paragraphs": [
            "小雅衰周所作，二南治世之音。",
            "子虛失之誇大，太玄文以艱深。"
        ],
        "title": "題雜書卷六言三首  其一",
        "id": "7beb3a1d-b894-4c0e-8686-a2ba3fe1697b"
    },
    {
        "author": "劉克莊",
        "paragraphs": [
            "論篤惟昌黎伯，史法止太史公。",
            "誰云孔墨道二，但見聃非傳同。"
        ],
        "title": "題雜書卷六言三首  其二",
        "id": "4f0103f6-9fe4-4e5c-86df-b5df821977c9"
    },
    {
        "author": "劉克莊",
        "paragraphs": [
            "若稽古至三萬，道德經亦五千。",
            "俗學見皮膚止，聖處非口耳傳。"
        ],
        "title": "題雜書卷六言三首  其三",
        "id": "d339b287-1847-4bae-8693-f4813e0bfdea"
    },
    {
        "author": "劉克莊",
        "paragraphs": [
            "雖無百官宗廟，薄有先人田廬。",
            "子云飯疏飲水，通也彈琴著書。"
        ],
        "title": "碧溪草堂六言二首  其一",
        "id": "9493b675-4ef6-4a1e-b321-b625df65dc7c"
    },
    {
        "author": "劉克莊",
        "paragraphs": [
            "素隠非君子志，獨樂豈賢者心。",
            "邀陶陸投蓮社，放山王入竹林。"
        ],
        "title": "碧溪草堂六言二首  其二",
        "id": "6a6f4ea6-f962-444c-8757-5da43b0f1904"
    },
    {
        "author": "劉克莊",
        "paragraphs": [
            "甫暮書窗黑，俄瞻貫月虹。",
            "真知今絕少，好本古來同。",
            "孤壘吾無拔，偏師汝策功。",
            "暗投可借許，留取和重瞳。"
        ],
        "title": "次韻竹子彬五言二首  其一",
        "id": "6523d236-eace-43ee-a92b-91a51ec9f9ed"
    },
    {
        "author": "劉克莊",
        "paragraphs": [
            "短章足光怪，夭矯暮天虹。",
            "俗子仙凡判，詩人伎倆同。",
            "君奚慙有道，吾欲訪無功。",
            "肉眼非弘景，何由見碧瞳。"
        ],
        "title": "次韻竹子彬五言二首  其二",
        "id": "71313ed4-920e-4a57-a2d1-a7700a54d197"
    },
    {
        "author": "劉克莊",
        "paragraphs": [
            "我與昔賢生異世，晝思夜夢兩微茫。",
            "掉頭隨霧入東海，被髮乘風下大荒。",
            "仙伯已尋丹竈地，武皇亦返白雲鄉。",
            "惟應詩卷留天地，寶氣雖埋斗有光。"
        ],
        "title": "有感",
        "id": "5d7758fe-7f74-4b9d-a093-2ded17ad1105"
    },
    {
        "author": "劉克莊",
        "paragraphs": [
            "公論無過月旦評，吾衰安敢主鄉盟。",
            "觸蠻力勸休爭戰，猿鶴相安不怨驚。",
            "髧彼兩髦呼作友，長吾一日敬爲兄。",
            "前身定是徐先輩，延壽溪頭了一生。"
        ],
        "title": "公論",
        "id": "2bdac683-7154-4a94-9b1c-b914d4f8ff05"
    },
    {
        "author": "劉克莊",
        "paragraphs": [
            "湯熨沉綿彌半載，未嘗寸步出村居。",
            "登翹材舘多新貴，歸善和坊守舊書。",
            "有客嘲楊雄拓落，無人問李白何如。",
            "腐腸端爲肥膿爾，且課畦丁力灌蔬。"
        ],
        "title": "湯熨",
        "id": "f0b5dafa-8a33-402a-99d6-8e7222ebc400"
    },
    {
        "author": "劉克莊",
        "paragraphs": [
            "蚊集殊難散，蠅驅已復回。",
            "偏能侵枕簟，尤喜敗樽罍。",
            "恰則噬臍去，何曾洗足來。",
            "化工生育爾，豈不甚仁哉。"
        ],
        "title": "蚊蠅五言一首",
        "id": "237436cc-1267-466b-907f-65bc902f44b9"
    },
    {
        "author": "劉克莊",
        "paragraphs": [
            "當年草草掩泉扃，家集年深失坎銘。",
            "後裔澆松難盥薦，先君易簀尚丁寧。",
            "誥頻燎土知天定，笏已堆床見地靈。",
            "便築精廬陳像設，大書山券刻碑廳。"
        ],
        "title": "謝春谷畀地  其一",
        "id": "9e67a112-fa21-462e-8f0c-1e7867830374"
    },
    {
        "author": "劉克莊",
        "paragraphs": [
            "微似錐刀亦苦爭，使君諾重萬金輕。",
            "希夷不以山分客，太傅曾將墅乞甥。",
            "季世炎凉幾市道，古人生死見交情。",
            "與公到老宜同社，倡率鄉人遜畔耕。"
        ],
        "title": "謝春谷畀地  其二",
        "id": "e29df819-63a4-4c87-a80b-694df0bd9895"
    },
    {
        "author": "劉克莊",
        "paragraphs": [
            "驥子熊兒俱早慧，可憐失教遂紛紛。",
            "馿邊雞柵猶云可，文選安能勝魯論。"
        ],
        "title": "少陵子",
        "id": "93e76189-a57b-4963-a773-4a410f52f87c"
    },
    {
        "author": "劉克莊",
        "paragraphs": [
            "渥洼駒孰非龍種，丹穴雛皆是鳳毛。",
            "却怪韓公産韓昶，不如枚叔有枚皋。"
        ],
        "title": "昌黎子",
        "id": "dcafc8af-cf59-4f6b-8adb-66821d0bfbef"
    },
    {
        "author": "劉克莊",
        "paragraphs": [
            "吾家世南折簡呼，有日曷不見子都。",
            "牽衣况復幼吾幼，閉戶大似愚公愚。",
            "鮮粧袨服出空巷，鈿車綉轂來塞塗。",
            "展烏絲欄擁小玉，設錦步障盛綠珠。",
            "爾時病叟亦隨喜，携添丁郎便了奴。",
            "非惟兒童競嗤笑，更被傀儡傍揶揄。",
            "平生不識琥珀枕，况敢擊碎珊瑚株。",
            "□言香火埒蔣霍，漸覺風俗侔徽衢。",
            "一國若狂孰醉醒，宋玉奚必譏登徒。",
            "殺牛欲賽西鄰祭，苦狗翻哂東門儒。",
            "恍然墮在化人境，又似跳入仙翁壺。",
            "麟臺學士固窮者，歲晚與婦爭褌襦。",
            "獨餘太乙舊藜杖，夜窗炯炯供清矑。",
            "平明踐淖行百里，輕快勿假靈壽扶。",
            "安石出山不免耳，德公入州破戒無。",
            "矧君口素銜清議，紛紛諂子愁斧誅。",
            "如齊而觀竊未喻，或曰有心擊磬乎。",
            "君如精金豈易鑠，十年風雪慣饕虐。",
            "粵人自昔尚巫鬼，魯俗何曾廢儺較。",
            "渠能七步追險韻，聊復一吸空罰爵。",
            "北風清塵宿泥乾，西日漏光陰雲駮。",
            "邊頭刁斗幸小休，棚上鼓笛姑同樂。",
            "苦吟久無王官采，盡言深恐朋友數。",
            "君豪盛氣欲迴瀾，吾衰袖手觀返壑。",
            "荔蕉堪薦神送迎，葵棗勿妨農烹剝。",
            "剛腸憤發論尤健，枵腹冥搜詩轉惡。",
            "先持一事試靈君，敢問何年相王朴。"
        ],
        "title": "觀社行",
        "id": "52de1b64-67fc-4844-89a2-031eee1dd0ab"
    },
    {
        "author": "劉克莊",
        "paragraphs": [
            "陌頭俠少行歌呼，方演東晉談西都。",
            "哇淫奇響蕩衆志，瀾翻辨吻矜羣愚。",
            "狙公加之章甫飾，鳩盤謬以脂粉塗。",
            "荒唐夸父走棄杖，恍惚象罔行索珠。",
            "效牽酷肖渥洼馬，獻寶遠致崑崙奴。",
            "豈無蘋藻可羞荐，亦有黍稷堪舂揄。",
            "臞翁傷今援古誼，通國爭笑翁守株。",
            "孔門高弟浴沂水，堯時童子謠康衢。",
            "揚觶姑欲退觀者，鳴鼓本非攻吾徒。",
            "亦如曼倩負逸氣，呵斥佞倖驚侏儒。",
            "於時後村茅柴熟，先生滑稽腹如壺。",
            "雖無謝郎玉帖鐙，幸有幼安布裙襦。",
            "未妨優場開口笑，亦恐藥市逢方矑。",
            "更闌漫與通德語，醉倒聊遣宗武扶。",
            "幽冥茫昧莫致詰，石言神降果有無。",
            "翁云天公施罪福，亦如王者行賞誅。",
            "巫咸可使詛楚否，泰山曾不如放乎。",
            "况今民脂積消鑠，洋洋如在寧助虐。",
            "貧婦鮮能具複禈，貴人何必誇重較。",
            "九重深喜農扈豐，五等超加社公爵。",
            "更宜速飛臈前白，仍爲潜驅山中駮。",
            "除人大患捍大災，與民同憂可同樂。",
            "翁之用心極惓惓，余於致福未數數。",
            "因思揮金猶糞土，奚異棄物捐溪壑。",
            "神聽聰明靡僭濫，詔書溫厚戒椎剝。",
            "重華漁稼茅茨儉，大禹疏鑿衣服惡。",
            "誰歌此詩送且迎，共挽澆風還太朴。"
        ],
        "tags": [
            "泰山"
        ],
        "title": "再和",
        "id": "96b01cf9-e788-4928-817a-e94ebdb44d86"
    },
    {
        "author": "劉克莊",
        "paragraphs": [
            "花籃果擔更噭呼，巾㡚絢爛車騎都。",
            "民多逐末少重本，神豈護短仍憑愚。",
            "厥初捧楬土與木，繼以刀割俄香塗。",
            "垂旒絕類河求弁，照乘得匪龍獻珠。",
            "嘗聞鄴令沉巫嫗，未必顧劭資髯奴。",
            "阮瞻著論現變怪，羅支送客逢揶揄。",
            "紛紛誅賄及編戶，往往求福于朽株。",
            "酒肉如山鼓笛譟，塵飛不見四達衢。",
            "世無孟子衛吾道，河汾先生亦聖徒。",
            "記蜡之俗通上古，舞雩之詠傳先儒。",
            "于時遊者未濫觴，操携不過卮與壺。",
            "廼今城郭盡衣錦，肯信田里寒無襦。",
            "譬如銀海偶生翳，忽逢金篦爲刮矑。",
            "又若衆人餔糟醉，壯哉欲以一手扶。",
            "餘力矢詩來挑戰，邾卑鄫陋素備無。",
            "明鬼首破異端惑，觀社兼奮直筆誅。",
            "夜出偏師斫其壘，以杖擊地何神乎。",
            "摧鋒始欲恣凌鑠，歛兵除戒無暴虐。",
            "靜思神理幽而玄，孰若孔道昜且較。",
            "更闌市罷欲棲烏，人出空巷堪羅爵。",
            "□□□□□□□，饗衆共烹君夫駮。",
            "□□□□□□□，□□□□□□樂。",
            "風調已兆王道行，霰集預占祥瑞數。",
            "先生置之勿復談，遂事往矣舟移壑。",
            "街頭新醅賤如水，孕魚可鱐蠔可剝。",
            "祝史懷肉厭苾芬，鄰翁邀飲任草惡。",
            "獨慙絕唱難追攀，如以美玉博鼠朴。"
        ],
        "title": "三和",
        "id": "9d109eb9-7ad5-4c28-913d-0b0416c1a23c"
    },
    {
        "author": "劉克莊",
        "paragraphs": [
            "手援鍪弧先奮呼，盛氣直傳入國都。",
            "屈盤硬語押險韻，有似兵家使詐愚。",
            "專場自矜觜距黠，覆軍詎意肝腦塗。",
            "堂堂老將號令肅，中營外柵如聯珠。",
            "曾呼項羽作豎子，亦斥李陵爲降奴。",
            "彼望麾幢已披靡，此遺巾幗聊揶揄。",
            "深藏區脫避石矢，密設鹿角埋樁株。",
            "始猶哆口學張籍，俄乃掩面如唐衢。",
            "毋庸奏凱論功級，且可按甲休師徒。",
            "獻俘奚異獲長狄，諱敗謹勿書朱儒。",
            "君家人物盛典午，或披鶴氅擊唾壺。",
            "坐觀士稚無鎧仗，冷笑群謝皆袴襦。",
            "安知出奇電雹速，靡待掩耳并瞬矑。",
            "再衰三竭乃引去，裹創飲血自捄扶。",
            "鐵鎗漫留姓名在，玉麈有益成敗無。",
            "憑軾姑與君王戲，棄甲宜按軍法誅。",
            "嘗聞匹夫不可狃，蜂蠆有毒况國乎。",
            "嗟余久矣精銳鑠，驅使不禁詩酒虐。",
            "蟬嘶今懶事章句，鯨吸舊寧論升較。",
            "磨石胡庭要勒銘，策勳轅門因舍爵。",
            "備嚴豈慮偏師攻，理到何妨異議駮。",
            "周公尚存祓禊禮，子貢詎知觀蜡樂。",
            "祈年卜稼信當務，崇飲飾游不宜數。",
            "弟子服矣鳴吻悲，似聽於菟嘯風壑。",
            "寒墐戶牖不敢窺，顧惜牀廬愁見剝。",
            "志士之願在時清，窮人所憂惟歲惡。",
            "但當擊缶賽蠶官，一壺村酒醉楊朴。"
        ],
        "title": "四和",
        "id": "4caf6b8f-3c45-425b-b382-2bb44a7a4ef6"
    },
    {
        "author": "劉克莊",
        "paragraphs": [
            "少時弓旌頻招呼，北走淮水東陪都。",
            "行衡周覽楚峰秀，游桂頗笑秦城愚。",
            "簪山带水雖絕境，羊腸魚腹真畏塗。",
            "南轅亦涉尉佗境，烏覩所謂陽燧珠。",
            "何煩安車遣使者，自有弱馬從奚奴。",
            "豈惟客與賓戲笑，里胥亭長交揶揄。",
            "曉露自開木槿花，春風不到枯松株。",
            "東家夫子吾畏友，同時失脚青雲衢。",
            "居然牽聯入詩社，未肯落托稱酒徒。",
            "似曾漢廷招兩生，誰謂魯國惟一儒。",
            "貴重羊裘比蟬冕，夸詫齏甕侔冰壺。",
            "拂衣久拋青綾被，還珠併却紅羅襦。",
            "向來泉湧屬文思，老去霧隔觀書矑。",
            "隨州城堅未易破，南都壁峻那須扶。",
            "羨君繭紙序遊覽，亦或麈尾談虛無。",
            "人言名士少實用，天子宰臣未斥誅。",
            "憐才不勝欲殺者，加罪豈患無詞乎。",
            "十夫衆口能撓鑠，彼讒譖于蜂蠍虐。",
            "安知書生事鉛槧，亦若輪人爲軫較。",
            "殘編尚爾守鐵檠，破硯詎必磨銅爵。",
            "甫也尤賞白清新，籍輩妄譏愈雜駮。",
            "機鋒相觸毋庸避，鼓旗傍譟亦一樂。",
            "識字信爲憂患始，作文尤忌悲哀數。",
            "暮年已學鷦巢林，徂歲無異蛇赴壑。",
            "爐中榾柮聊檀欒，門外爆竹任偪剝。",
            "歸耕何幸逢米賤，息陰本自嫌木惡。",
            "猶能談笑走詩筒，絕勝辛苦編制朴。"
        ],
        "title": "五和",
        "id": "b0890bbf-05d8-4ae2-9a13-b82bd08dae39"
    },
    {
        "author": "劉克莊",
        "paragraphs": [
            "搔白髮翁疑是假，對青銅鏡認爲真。",
            "影形本合成同體，夢覺俄分作二人。",
            "歡至不期開口笑，愁來相對捧心顰。",
            "可憐怛化貪生者，芻狗元身學出神。"
        ],
        "title": "次竹溪所和薛明府鏡中我詩三首  其一",
        "id": "e6c7b1d8-7394-45da-90ba-4fb9d1f94888"
    },
    {
        "author": "劉克莊",
        "paragraphs": [
            "物我乖離果孰親，色空捏合本非真。",
            "金狨馬上慙窮相，玉鏡臺中識幻人。",
            "南北宗禪皆具眼，東西施貌各含顰。",
            "眉間一點元無喜，頰上三毛豈有神。"
        ],
        "title": "次竹溪所和薛明府鏡中我詩三首  其二",
        "id": "70820cc5-9069-442f-a5ab-9734a03baea7"
    },
    {
        "author": "劉克莊",
        "paragraphs": [
            "幪以衣冠類孫叔，被之簑笠即玄真。",
            "未知這漢爲誰子，如客他鄉喜故人。",
            "皓白相看雙鬢禿，丹青偏寫兩眉顰。",
            "吾聞四大皆虛假，曾向聃書悟谷神。"
        ],
        "title": "次竹溪所和薛明府鏡中我詩三首  其三",
        "id": "52906671-917c-4976-aea3-5e59dbdaab91"
    },
    {
        "author": "劉克莊",
        "paragraphs": [
            "自從慶曆親除後，直到咸淳第四年。",
            "當道豺應驚破膽，通天狐不敢垂涎。",
            "豸冠本古觸邪義，麟筆它時責備賢。",
            "八十九翁盲且耄，有徂徠頌獻無緣。"
        ],
        "title": "賀黄察院",
        "id": "82a58399-5f93-47fe-8c46-9b21e19aed7e"
    },
    {
        "author": "劉克莊",
        "paragraphs": [
            "聞說琴堂似水清，天公産瑞告西成。",
            "宛如唐叔稱同穎，未羨相如詫一莖。",
            "岳牧定應圖畫進，朝家曷有璽書旌。",
            "儂詩社舞村歌爾，讓紫薇郎作頌聲。"
        ],
        "title": "題福清薛明府太平禾圖",
        "id": "4c61a9c0-ecd9-4be5-bba5-9ab1997e9be7"
    },
    {
        "author": "劉克莊",
        "paragraphs": [
            "身如倦翼晚知還，且免羣兒謗務觀。",
            "官酒灰多寧勿飲，監書字大亦難看。",
            "頌稱吉甫宣王美，帖報殷生宰相安。",
            "近世風流惟賀八，脫朝冠去著黄冠。"
        ],
        "title": "次韵黄景文投贈三首  其一",
        "id": "5dc4e9df-82c0-4343-882e-03a7e88b496e"
    },
    {
        "author": "劉克莊",
        "paragraphs": [
            "記聞荒落語詹諄，慚愧吾儕肯問津。",
            "未必夜深埋雪者，得如春暮舞雩人。",
            "師揚執戟玄猶白，學衛夫人字逼真。",
            "跳出{囪頁}門殊未得，堪憐老却苦吟身。"
        ],
        "title": "次韵黄景文投贈三首  其二",
        "id": "f49be9c3-78e8-4fd4-a335-06b11c40b99f"
    },
    {
        "author": "劉克莊",
        "paragraphs": [
            "誰道樗翁未苦衰，强扶鶴膝自支持。",
            "無閑心力篆雕賦，下死工夫鍛鍊詩。",
            "諸友多遷幽谷木，此郎今借上林枝。",
            "暮齡喜讀君章句，平易中間伏怪奇。"
        ],
        "title": "次韵黄景文投贈三首  其三",
        "id": "904774e7-ebea-4212-ac20-d7f93ad4cd79"
    },
    {
        "author": "劉克莊",
        "paragraphs": [
            "昔爲樞掾侍延英，驀聽臚傳第一聲。",
            "仙籍香浮廣寒殿，奏篇紙貴洛陽城。",
            "親逢明主真千載，曾謂斯人止九卿。",
            "惟有一端差慰意，鶴山大字扁堂名。"
        ],
        "title": "挽吳君謀少卿二首  其一",
        "id": "07362549-9e1f-49bc-9f0b-a2e31aec6562"
    },
    {
        "author": "劉克莊",
        "paragraphs": [
            "立德尤高似立言，常嗟此語欠精論。",
            "鄴侯架冷惟書在，董子陵荒有策存。",
            "太息晚猶條世務，大招未易返騷魂。",
            "薤歌不盡云亡恨，直待碑成慰九原。"
        ],
        "title": "挽吳君謀少卿二首  其二",
        "id": "0f853f2a-d9c7-4862-83b1-2f99e88e3b02"
    },
    {
        "author": "劉克莊",
        "paragraphs": [
            "百骸豈久堅牢者，兩曜寧逃薄蝕哉。",
            "有玉斧脩圓復闕，無金篦刮膜難開。",
            "坐跏趺榻塵慵掃，手校讎書記不來。",
            "辜負持螯把盃興，暮年十日九清齋。"
        ],
        "title": "二月八日二首  其一",
        "id": "86e1ac10-65dd-43f8-9444-ff4e387669db"
    },
    {
        "author": "劉克莊",
        "paragraphs": [
            "龜筴皆云二月佳，愁眉攢定幾曾開。",
            "不如腐草成螢爝，絕似明珠隔蚌胎。",
            "啖月蟇何嘗磔死，啣泥燕却已歸來。",
            "清羸不敢深思索，信筆成章一散懷。"
        ],
        "title": "二月八日二首  其二",
        "id": "5440d379-1f3f-4a7d-9ff6-1030844fcb04"
    },
    {
        "author": "劉克莊",
        "paragraphs": [
            "乾鵲查查得許忙，弓寮越境訪溪堂。",
            "故交有約過安道，季世無人弔卜商。",
            "聊爲先儒增管見，不煩太乙下藜光。",
            "要知韓孟新吟否，此則賡酬第一章。"
        ],
        "title": "喜大淵至二首  其一",
        "id": "b90c207c-dace-4cd5-b98b-dfb8de948937"
    },
    {
        "author": "劉克莊",
        "paragraphs": [
            "敕尾詞頭老不任，偶逢寸暇惜如金。",
            "進賡聖製董絃曲，退伴君聯石鼎吟。",
            "曉漏聞鐘猶共話，雪泥躡屐每相尋。",
            "而今不辨人顔色，坐久琅琅認語音。"
        ],
        "title": "喜大淵至二首  其二",
        "id": "cec355dd-9519-4819-af1e-be45ad7e36b5"
    },
    {
        "author": "劉克莊",
        "paragraphs": [
            "礮車雲怒激狂瀾，只作禪家露電觀。",
            "抽得元身閑處著，免他冷眼靜中看。",
            "買山深悔於城近，逃席何須待酒闌。",
            "昔美少年今皓白，懶從日者問支干。"
        ],
        "title": "和竹溪三詩 戊辰二月六日",
        "id": "d2d7cfd2-a7ec-4c26-b2e9-0778eb9ced67"
    },
    {
        "author": "劉克莊",
        "paragraphs": [
            "紛紛儒墨互攻排，此事吾嘗體認來。",
            "一向嵩山面空壁，一於驪岫撥殘灰。",
            "賢如顔閔今亡矣，古有彭聃安在哉。",
            "歲晚雪中逢族子，退之至此未忘骸。"
        ],
        "title": "和竹溪三詩 昌黎與孟簡尚書書",
        "id": "c5a8e0ea-1da3-4982-b393-8957ee319211"
    },
    {
        "author": "劉克莊",
        "paragraphs": [
            "晚慕玄真與季真，床頭金盡不憂貧。",
            "六如偈簡常持念，四勿箴佳最切身。",
            "古有德衰年亦暮，今誰齒宿意猶新。",
            "手遮西日過門客，來拜龐公者幾人。"
        ],
        "title": "和竹溪三詩 遣興",
        "id": "423a54fa-ccde-4924-8323-9ee8584a0e9f"
    },
    {
        "author": "劉克莊",
        "paragraphs": [
            "衰殘悔不早脩真，藍縷何須更逐貧。",
            "諸惡能通三世業，瓣香要做再來身。",
            "先民至死思存漢，諂子偷生作美新。",
            "俯仰兩間無愧怍，有辭可以白先人。"
        ],
        "title": "和竹溪三詩 效顰一首",
        "id": "e2b907bb-efa9-4f60-b403-c05675dd484c"
    },
    {
        "author": "劉克莊",
        "paragraphs": [
            "共極堂中聽雨樓，誰知華扁有源流。",
            "追攀應物并和仲，友愛全真與子由。",
            "老監情尤鍾冢嗣，放翁語亦本前修。",
            "文忠百世之標準，更向韋蘇以上求。"
        ],
        "title": "題真繼翁司令新居二首 聽雨樓",
        "id": "9775cb84-cbec-468f-acd9-5871c2159b05"
    },
    {
        "author": "劉克莊",
        "paragraphs": [
            "招鶴山空衿佩散，至今復以格名軒。",
            "禮詩學已先傳子，性理書猶密付孫。",
            "程氏必須通一件，申公云不在多言。",
            "侯芭老去頭如雪，曾受吾師罔極恩。"
        ],
        "title": "題真繼翁司令新居二首 格軒",
        "id": "e2075c3b-1531-4d9b-bb78-69b49d5e3a56"
    },
    {
        "author": "劉克莊",
        "paragraphs": [
            "面削瓜黄頭雪白，雀羅庭院久深蕪。",
            "勞煩上客迂童馬，慙愧貧家闕飯芻。",
            "絕喜緒言聞輔嗣，了無齋襯供文殊。",
            "定知別後尤精進，尋得軒皇所失珠。"
        ],
        "title": "別後寄大淵二首  其一",
        "id": "e8fbc74e-d5b3-4686-a96e-d15978ffad39"
    },
    {
        "author": "劉克莊",
        "paragraphs": [
            "苛留未忍聽驪駒，薄具酸寒不可孤。",
            "鄰巷沽來惟飲汁，田家客至具焚枯。",
            "吾衰異昔中年別，子去云誰半夜呼。",
            "敬問伯魚詩禮外，過庭亦有異聞乎。"
        ],
        "title": "別後寄大淵二首  其二",
        "id": "7afedda3-fca2-4476-a72a-4fe9f0959460"
    },
    {
        "author": "劉克莊",
        "paragraphs": [
            "章子捐書洒埽忙，華軒乃肯過草堂。",
            "知聞敢望回并賜，文獻難徵夏與商。",
            "會有神醫爲刮膜，豈無鄰女肯分光。",
            "聾盲常起於音色，三復聃書檢欲章。"
        ],
        "title": "竹溪和予喜大淵至二詩復疊前韵  其一",
        "id": "3288caf4-5ba7-4a05-998b-1d02607daf39"
    },
    {
        "author": "劉克莊",
        "paragraphs": [
            "力綿恩重老難任，篋有龍綃橐有金。",
            "猶記席前曾見問，安知澤畔自行吟。",
            "吾聞正始聲初吐，子有元和脚可尋。",
            "今大宗師惟閣老，蟬嘶未必不知音。"
        ],
        "title": "竹溪和予喜大淵至二詩復疊前韵  其二",
        "id": "46eb2c3f-c107-49f2-9ddd-f0e2c4b2d487"
    },
    {
        "author": "劉克莊",
        "paragraphs": [
            "抽還手板把隨如，甘向三家村卜居。",
            "晚有絕詩題白下，早爲選禮倡黄初。",
            "難從楊子通奇字，却羨祁公學草書。",
            "國語一編可傳世，何妨左氏失明餘。"
        ],
        "title": "答方俊甫投贈二首  其一",
        "id": "92d4e542-1b64-4ec5-b5f7-5f01ed6a1f95"
    },
    {
        "author": "劉克莊",
        "paragraphs": [
            "李杜壇高未易扳，鯨波浩渺鶴天寬。",
            "潮音堂上頻升座，日過寮中暫掛單。",
            "顔子向來曾父孔，李翶未可便兄韓。",
            "內丹僅足延齡爾，若要飛昇必大丹。"
        ],
        "title": "答方俊甫投贈二首  其二",
        "id": "61909f4f-e333-4825-8bac-c91faf614bf5"
    },
    {
        "author": "劉克莊",
        "paragraphs": [
            "苛留孤月伴長庚，無奈殘星欲啟明。",
            "曾子數商誠有罪，韓公云籍未嘗盲。",
            "病深不早迎秦緩，貲薄將何謝宋清。",
            "客問後村翁健否，呻吟中有句將行。"
        ],
        "title": "送玉融周醫",
        "id": "8f79d266-9be4-4c6d-9ed2-93fd4862adb7"
    },
    {
        "author": "劉克莊",
        "paragraphs": [
            "聞說三邊地，今爲百戰場。",
            "君書一二紙，妾淚萬千行。"
        ],
        "title": "征婦詞十首  其一",
        "id": "728b428f-109f-4066-bdef-d2887f57a098"
    },
    {
        "author": "劉克莊",
        "paragraphs": [
            "妾甘爲隠服，君喜冒先鋒。",
            "但祝玉關入，寧無石窌封。"
        ],
        "title": "征婦詞十首  其二",
        "id": "74d7fbfe-19f6-4185-8d0f-fcd657e793e9"
    },
    {
        "author": "劉克莊",
        "paragraphs": [
            "遠書徒攪思，歸信屢愆期。",
            "瓦卦偏無準，燈花未必知。"
        ],
        "title": "征婦詞十首  其三",
        "id": "bbfa72ac-8cc7-449d-9c11-c942834912c0"
    },
    {
        "author": "劉克莊",
        "paragraphs": [
            "寬作三年別，安知四序遷。",
            "可憐容鬢改，人有幾三年。"
        ],
        "title": "征婦詞十首  其四",
        "id": "dcd7ed1a-5c5d-4875-9c17-a1d4c2ec1bb0"
    },
    {
        "author": "劉克莊",
        "paragraphs": [
            "去時兒在腹，忽已語嚘啞。",
            "何日番休了，迎爺兩手叉。"
        ],
        "title": "征婦詞十首  其五",
        "id": "c1e1dec2-a0aa-4dcd-875e-134fe61ae3d6"
    },
    {
        "author": "劉克莊",
        "paragraphs": [
            "詩云王赫怒，吏說相宣威。",
            "假使從公旦，三年便衮歸。"
        ],
        "title": "征婦詞十首  其六",
        "id": "db398a12-43b6-4db8-bead-42e5ddd4791b"
    },
    {
        "author": "劉克莊",
        "paragraphs": [
            "燒操蒙衝艦，獲堅雲母車。",
            "賜君新節鉞，還妾舊荆綀。"
        ],
        "title": "征婦詞十首  其七",
        "id": "1a80831d-7c70-466a-90c9-e320f360d4ed"
    },
    {
        "author": "劉克莊",
        "paragraphs": [
            "野雉自雙飛，離鸞半隻棲。",
            "君非秋胡子，妾是杞梁妻。"
        ],
        "title": "征婦詞十首  其八",
        "id": "57063ed6-0474-4572-bbd0-8b5be0994348"
    },
    {
        "author": "劉克莊",
        "paragraphs": [
            "江南絲帛貴，塞北雪霜濃。",
            "莫恨鐵衣冷，全裝可禦冬。"
        ],
        "title": "征婦詞十首  其九",
        "id": "fe4d1e18-6859-4a99-a953-876763274354"
    },
    {
        "author": "劉克莊",
        "paragraphs": [
            "晨起推孤枕，昨夜留半衾。",
            "恐郎渾忘却，萬一夢相尋。"
        ],
        "title": "征婦詞十首  其一○",
        "id": "55e9130e-6ebe-449c-928b-51a88cb3d26c"
    },
    {
        "author": "劉克莊",
        "paragraphs": [
            "嫁作商人婦，牙籌學算商。",
            "元來有胎教，生子肖弘羊。"
        ],
        "title": "商婦詞十首  其一",
        "id": "dbd1e38d-21bd-4a85-a48b-bfedae390576"
    },
    {
        "author": "劉克莊",
        "paragraphs": [
            "今夕佳風月，身同影守房。",
            "藁砧定何處，皮裹鐵心腸。"
        ],
        "title": "商婦詞十首  其二",
        "id": "abfea082-3352-4b33-b510-74a3f782bad3"
    },
    {
        "author": "劉克莊",
        "paragraphs": [
            "圖南倭舶透，敗北榷場開。",
            "妾貌不長好，君行何日回。"
        ],
        "title": "商婦詞十首  其三",
        "id": "1271a16f-2bb3-4ee4-b96c-2b451a7926f9"
    },
    {
        "author": "劉克莊",
        "paragraphs": [
            "蜮含沙射影，鰐以尾勾人。",
            "不是妾饒舌，願言君愛身。"
        ],
        "title": "商婦詞十首  其四",
        "id": "13f9d409-2018-4156-9dbf-c1929cadcc29"
    },
    {
        "author": "劉克莊",
        "paragraphs": [
            "客夢嫌雞早，歸心恨馬遲。",
            "感君留半鏡，教妾畫新眉。"
        ],
        "title": "商婦詞十首  其五",
        "id": "ac281b31-11bf-4466-b6ad-db086283e61c"
    },
    {
        "author": "劉克莊",
        "paragraphs": [
            "月夕孤單女，天涯放逐臣。",
            "偶逢顧曲客，忘却買茶人。"
        ],
        "title": "商婦詞十首  其六",
        "id": "62db6c38-4ba1-4f15-9cce-662a79e2261d"
    },
    {
        "author": "劉克莊",
        "paragraphs": [
            "粉堞五七里，青帘三四家。",
            "客沽北府酒，女唱後庭花。"
        ],
        "title": "商婦詞十首  其七",
        "id": "a4feafd5-1229-4c67-bd7c-1e2f81eb5078"
    },
    {
        "author": "劉克莊",
        "paragraphs": [
            "道遠書筒少，時難旅橐垂。",
            "花飛春事過，柳暗曉粧遲。"
        ],
        "title": "商婦詞十首  其八",
        "id": "a3d6e6a3-c22b-4564-9fa5-d1c39faf7d79"
    },
    {
        "author": "劉克莊",
        "paragraphs": [
            "昔夢隨君去，猶疑在我傍。",
            "素慙傾國色，旋學入時妝。"
        ],
        "title": "商婦詞十首  其九",
        "id": "04c00ba5-0dce-460f-a1dc-203c45d61379"
    },
    {
        "author": "劉克莊",
        "paragraphs": [
            "自說居奇貨，人知有販心。",
            "相如小商爾，賣賦得千金。"
        ],
        "title": "商婦詞十首  其一○",
        "id": "2593f857-a375-441b-9d00-57b8cf1bf667"
    },
    {
        "author": "劉克莊",
        "paragraphs": [
            "妾意憨如昔，君心苦不常。",
            "未聞求故劍，別有獻明璫。"
        ],
        "title": "古宮詞十首  其一",
        "id": "d842d46f-3db8-4403-8726-98c07b0b1572"
    },
    {
        "author": "劉克莊",
        "paragraphs": [
            "妬亦常情爾，長門譴太深。",
            "猶將金買賦，萬一帝回心。"
        ],
        "title": "古宮詞十首  其二",
        "id": "cff44761-7e4d-497a-80d0-fdf4382b36f5"
    },
    {
        "author": "劉克莊",
        "paragraphs": [
            "溝水通宮苑，泠泠去復回。",
            "無人漏言語，紅葉是良媒。"
        ],
        "title": "古宮詞十首  其三",
        "id": "153e9104-2c53-40c6-95ba-ade5dbd157ca"
    },
    {
        "author": "劉克莊",
        "paragraphs": [
            "年年花鳥使，選色進深宮。",
            "不論妾心赤，惟看妾臂紅。"
        ],
        "title": "古宮詞十首  其四",
        "id": "9dd1191b-831b-4421-ba2f-f6e2cb40d918"
    },
    {
        "author": "劉克莊",
        "paragraphs": [
            "繐帳渾如舊，何曾奏伎來。",
            "君王不終惠，留妾在空臺。"
        ],
        "title": "古宮詞十首  其五",
        "id": "60ea269b-2015-45f7-8248-399b3022ccd8"
    },
    {
        "author": "劉克莊",
        "paragraphs": [
            "玉輦臨前殿，方陳角觝嬉。",
            "如何熊犯蹕，僅有一昭儀。"
        ],
        "title": "古宮詞十首  其六",
        "id": "bde3fb36-db2a-4d02-b114-83d1ac7062c8"
    },
    {
        "author": "劉克莊",
        "paragraphs": [
            "何必關山遠，凉風在殿西。",
            "簫聲猶裊裊，舞袖忽凄凄。"
        ],
        "title": "古宮詞十首  其七",
        "id": "daecd1a2-d93b-4013-85b1-82a3230be31e"
    },
    {
        "author": "劉克莊",
        "paragraphs": [
            "君恩如紈扇，惟恐值秋風。",
            "方喜入懷裏，安知棄篋中。"
        ],
        "title": "古宮詞十首  其八",
        "id": "c898f7e1-87ce-41e8-9bb9-3ddba88af3e9"
    },
    {
        "author": "劉克莊",
        "paragraphs": [
            "八代更相禪，休文北面蕭。",
            "不如文惠妾，垂淚記前朝。"
        ],
        "title": "古宮詞十首  其九",
        "id": "1fad1658-5ed2-4bfd-be9c-ae17f83bf7eb"
    },
    {
        "author": "劉克莊",
        "paragraphs": [
            "妾性尤柔順，相看滿面春。",
            "安知時態薄，偏妬入宮人。"
        ],
        "title": "古宮詞十首  其一○",
        "id": "0d2aa98a-500c-46e7-a726-2af68823106e"
    },
    {
        "author": "劉克莊",
        "paragraphs": [
            "死無衾覆首，貧乃士之常。",
            "婦謚爲康子，何須問太常。"
        ],
        "title": "處士妻十首  其一",
        "id": "0511608b-c307-4738-8400-e0656779686f"
    },
    {
        "author": "劉克莊",
        "paragraphs": [
            "王遣金駟聘，先生已許王。",
            "徙家變名姓，非獨接輿狂。"
        ],
        "title": "處士妻十首  其二",
        "id": "3583fb45-85c9-42cc-a01b-e3f0ac4df65b"
    },
    {
        "author": "劉克莊",
        "paragraphs": [
            "何必如郎伯，區區祿萬鍾。",
            "辟纑并織屨，足了一生中。"
        ],
        "title": "處士妻十首  其三",
        "id": "cd40a959-cfe6-4eef-a407-2f6d003f6b29"
    },
    {
        "author": "劉克莊",
        "paragraphs": [
            "王將托一國，自駕請先生。",
            "門外車迹衆，萊妻投畚行。"
        ],
        "title": "處士妻十首  其四",
        "id": "e577ee0a-c7b7-4e5a-a768-5ad7b400dace"
    },
    {
        "author": "劉克莊",
        "paragraphs": [
            "嫁與張京兆，新眉掃黛濃。",
            "不如伯鸞婦，長伴藁砧舂。"
        ],
        "title": "處士妻十首  其五",
        "id": "9f4a3092-93dd-4ef5-8495-15183ffe17a1"
    },
    {
        "author": "劉克莊",
        "paragraphs": [
            "愛子死於汲，常情鮮不悲。",
            "賢哉孝廉婦，哭恐阿姑知。"
        ],
        "title": "處士妻十首  其六",
        "id": "1b7d5cfc-17d5-4a77-a223-3c00d21088d8"
    },
    {
        "author": "劉克莊",
        "paragraphs": [
            "遺金不知主，視若盜泉然。",
            "相與棄之野，婦賢夫亦賢。"
        ],
        "title": "處士妻十首  其七",
        "id": "0e1ed949-10a9-4724-890e-7171867b0fef"
    },
    {
        "author": "劉克莊",
        "paragraphs": [
            "當日獻皇后，逃生屋壁間。",
            "何如伴龐老，同入鹿門山。"
        ],
        "title": "處士妻十首  其八",
        "id": "8eecc082-26af-4c8b-878e-276373e99efe"
    },
    {
        "author": "劉克莊",
        "paragraphs": [
            "自從冀缺後，饁婦有誰歟。",
            "翟氏差清苦，肯同夫荷鋤。"
        ],
        "title": "處士妻十首  其九",
        "id": "d283cfae-1682-466d-bce2-6fa347ae1fab"
    },
    {
        "author": "劉克莊",
        "paragraphs": [
            "夫出隨羔鴈，妻憂往不還。",
            "別詩真善謔，帝笑放歸山。"
        ],
        "title": "處士妻十首  其一○",
        "id": "b5571f3c-d201-4631-90ac-a0f747d7c539"
    },
    {
        "author": "劉克莊",
        "paragraphs": [
            "少日才高戶大，暮年酒聖詩豪。",
            "且教兒童精選，誰能奴僕命騷。"
        ],
        "title": "縱筆六言七首  其一",
        "id": "4bdf5420-4912-4e15-8602-5abc636d290a"
    },
    {
        "author": "劉克莊",
        "paragraphs": [
            "古調不同俗調，後儒多異先儒。",
            "美蔡中郎幼婦，呵鄭司農老奴。"
        ],
        "title": "縱筆六言七首  其二",
        "id": "fd037cee-9da1-4316-8020-e2105aee160a"
    },
    {
        "author": "劉克莊",
        "paragraphs": [
            "學射必百發中，觀棋爭三著高。",
            "畫工一洗萬馬，巨人一釣六鼇。"
        ],
        "title": "縱筆六言七首  其三",
        "id": "9ccb7d85-83c1-4483-8304-87dda4770efc"
    },
    {
        "author": "劉克莊",
        "paragraphs": [
            "讀過書皆遺忘，老來詩愈顛狂。",
            "不獻貴人夾袋，盡入奚奴錦囊。"
        ],
        "title": "縱筆六言七首  其四",
        "id": "a0c02022-2266-417f-943e-37e157146d2b"
    },
    {
        "author": "劉克莊",
        "paragraphs": [
            "佛經六千餘卷，聃書八十一篇。",
            "今爲二氏學者，我則兩端竭焉。"
        ],
        "title": "縱筆六言七首  其五",
        "id": "56841e82-05f9-48c8-b995-7100e5024e9e"
    },
    {
        "author": "劉克莊",
        "paragraphs": [
            "精衛銜石填海，醯雞以甕爲天。",
            "拊石鳳翔千仞，□□龍沕九淵。"
        ],
        "title": "縱筆六言七首  其六",
        "id": "2a315242-79f5-4a3d-a47a-959387840fe2"
    },
    {
        "author": "劉克莊",
        "paragraphs": [
            "從我轍環衰世，有誰鼓瑟暮春。",
            "高弟勇浮海者，聖師與浴沂人。"
        ],
        "title": "縱筆六言七首  其七",
        "id": "ba4b1563-1a3b-465c-b3b7-9f3eef8f7cf1"
    },
    {
        "author": "劉克莊",
        "paragraphs": [
            "方喜鳳簫吹協律，忽驚鸞鏡黯無光。",
            "入君懷袖初蒙幸，著主衣裳外不忘。",
            "陌上野遊多薄倖，閨中婉孌有剛腸。",
            "落花滿地無人掃，自是春來懶下堂。"
        ],
        "title": "有嘆",
        "id": "066df2fb-3245-4dda-a73b-8d39dd87e727"
    },
    {
        "author": "劉克莊",
        "paragraphs": [
            "昨日十分春，今朝幾聚塵。",
            "可憐傍輦者，有愧墜樓人。"
        ],
        "title": "落花怨十首  其一",
        "id": "65f6d44e-5c23-45cb-805f-c82bdf3e4a53"
    },
    {
        "author": "劉克莊",
        "paragraphs": [
            "輕薄防歌扇，回旋戀舞衣。",
            "不愁無地葬，猶擬上天飛。"
        ],
        "title": "落花怨十首  其二",
        "id": "21f58923-54a9-4ea5-9916-67c5cedf6b08"
    },
    {
        "author": "劉克莊",
        "paragraphs": [
            "越公多美妓，衛尉足名姝。",
            "無計留紅拂，傷心墜綠珠。"
        ],
        "title": "落花怨十首  其三",
        "id": "4d7f065d-2b8e-4a15-990a-5c6439c0d160"
    },
    {
        "author": "劉克莊",
        "paragraphs": [
            "滕叔死千載，猶存蛺蝶圖。",
            "狂風一夕起，盡化作青蕪。"
        ],
        "title": "落花怨十首  其四",
        "id": "1c5faac3-0004-4acc-b434-c34fc05f8f0d"
    },
    {
        "author": "劉克莊",
        "paragraphs": [
            "春去花開謝，君王豈復知。",
            "不如劉項際，猶有葬虞姬。"
        ],
        "title": "落花怨十首  其五",
        "id": "561d99db-70d1-469a-ae3f-16e44fe1041a"
    },
    {
        "author": "劉克莊",
        "paragraphs": [
            "開遍千紅紫，東皇力最多。",
            "朱明笑青卉，無奈百花何。"
        ],
        "title": "落花怨十首  其六",
        "id": "e24cc709-6998-4ba3-ab68-f4b8bd1e7fba"
    },
    {
        "author": "劉克莊",
        "paragraphs": [
            "天女殷勤散，風姨僝僽空。",
            "兒童掃落葉，蜂蝶抱枯叢。"
        ],
        "title": "落花怨十首  其七",
        "id": "e33eb37e-61e8-4a84-99e8-885191bcb150"
    },
    {
        "author": "劉克莊",
        "paragraphs": [
            "徐庾空浮艷，何曾有一篇。",
            "我朝惟二宋，絕唱兩三聯。"
        ],
        "title": "落花怨十首  其八",
        "id": "61f357c2-75a6-4c2a-b4bf-329f24c6a084"
    },
    {
        "author": "劉克莊",
        "paragraphs": [
            "已費栽培力，又爲膏沐容。",
            "花神渾忘却，將謂屬東風。"
        ],
        "title": "落花怨十首  其九",
        "id": "5ef3db31-3be4-42e1-a7e0-b0ad143f285e"
    },
    {
        "author": "劉克莊",
        "paragraphs": [
            "謝女吟邊絮，英臺去日衣。",
            "不應零落盡，惟見蝶兒飛。"
        ],
        "title": "落花怨十首  其一○",
        "id": "138a24ca-7697-4aed-b8b8-72638d01d6e0"
    },
    {
        "author": "劉克莊",
        "paragraphs": [
            "惠能鐵葉漆布，瞿曇金棺茶毗。",
            "若道老君不死，未知秦失吊誰。"
        ],
        "title": "釋老六言十首  其一",
        "id": "e7772c03-9f80-4272-8d7d-4c8ce649b87b"
    },
    {
        "author": "劉克莊",
        "paragraphs": [
            "應真渡揭厲水，箇箇皆以杖扶。",
            "長江千里天塹，詎能踏一枝蘆。"
        ],
        "tags": [
            "长江"
        ],
        "title": "釋老六言十首  其二",
        "id": "ab46ef4f-0969-41b3-9ef4-f47fae950396"
    },
    {
        "author": "劉克莊",
        "paragraphs": [
            "道家事頗恍惚，稗官書多詼諧。",
            "帝居非若溷也，天上豈有厠哉。"
        ],
        "title": "釋老六言十首  其三",
        "id": "0588009a-31be-4fb2-9afe-eb6ca09daf3e"
    },
    {
        "author": "劉克莊",
        "paragraphs": [
            "一筆受楞嚴義，三書贈大顛衣。",
            "取經煩猴行者，吟詩輸鶴阿師。"
        ],
        "title": "釋老六言十首  其四",
        "id": "ab877700-acd8-4661-9b5c-7a5564b0308b"
    },
    {
        "author": "劉克莊",
        "paragraphs": [
            "九萬里摶而上，三千秋鳴相酬。",
            "未免爲二蠱笑，誰能作雙鳥囚。"
        ],
        "title": "釋老六言十首  其五",
        "id": "bb0bd0e6-5a6b-43a1-b0a6-6b14b3883aba"
    },
    {
        "author": "劉克莊",
        "paragraphs": [
            "或說自竺乾至，或云先混沌生。",
            "貌似金毛獅子，心疑白蝙蝠精。"
        ],
        "title": "釋老六言十首  其六",
        "id": "eb2fe26f-b140-42ea-9fcc-7d97a3505975"
    },
    {
        "author": "劉克莊",
        "paragraphs": [
            "今無尋師重趼，古有求人宿舂。",
            "道在青牛關外，經來白馬寺中。"
        ],
        "title": "釋老六言十首  其七",
        "id": "3ab5129c-f609-46d3-bb9a-8ef9e31d3b69"
    },
    {
        "author": "劉克莊",
        "paragraphs": [
            "吾嘗評石鼎詩，蓋出一手所爲。",
            "若使彌明能道，唐朝有兩退之。"
        ],
        "title": "釋老六言十首  其八",
        "id": "2a0ef2ea-c5d5-46e9-ab0c-58e1504a37c8"
    },
    {
        "author": "劉克莊",
        "paragraphs": [
            "慧燈回照覺性，靈丹難活肉身。",
            "世無伶俐衲子，天有愚懵仙人。"
        ],
        "title": "釋老六言十首  其九",
        "id": "8d0008d9-3b77-449f-9fa2-7717fffc096c"
    },
    {
        "author": "劉克莊",
        "paragraphs": [
            "參請燒丹方士，瞻相多寶如來。",
            "聞丹竈有聲裂，入寶山空手回。"
        ],
        "title": "釋老六言十首  其一○",
        "id": "d0d8bfc9-57c2-4d67-9ddf-3bc81cfc9e7f"
    },
    {
        "author": "劉克莊",
        "paragraphs": [
            "不能測海更窺天，頗廢開荒與糞田。",
            "碧眼睛中疑有祟，白蕉肘後惜無傳。",
            "佛云泡影應如是，儒說心思既竭焉。",
            "老子冥搜難屬和，公詩美似彈丸圓。"
        ],
        "title": "次徐戶部韻",
        "id": "1b4fcaa6-005a-4315-92fb-71477942c85c"
    },
    {
        "author": "劉克莊",
        "paragraphs": [
            "溺天子殿衙，嘔丞相車茵。",
            "古有禮揖客，今無劾弄臣。"
        ],
        "title": "記漢事二首  其一",
        "id": "0911398e-e4f3-439a-b90c-157925b3c703"
    },
    {
        "author": "劉克莊",
        "paragraphs": [
            "秦尊君卑臣，漢敬賢如賓。",
            "解衣南鄭將，前席洛陽人。"
        ],
        "title": "記漢事二首  其二",
        "id": "11fd00c2-0871-48f0-a98b-80451123e895"
    },
    {
        "author": "劉克莊",
        "paragraphs": [
            "羣雄走野逐鹿，一士入海騎鯨。",
            "不聽安期畫策，便知子羽無成。"
        ],
        "title": "又六言二首  其一",
        "id": "8c60df38-034b-45d0-afd2-41d4e41bc5dc"
    },
    {
        "author": "劉克莊",
        "paragraphs": [
            "貴欒大佩六印，賦侏儒俸一囊。",
            "曼倩面有饑色，蟠桃三度偷嘗。"
        ],
        "title": "又六言二首  其二",
        "id": "cc5de33a-a4aa-4e3a-8f03-905dca926e10"
    },
    {
        "author": "劉克莊",
        "paragraphs": [
            "移了太行王屋，飛上鈞天帝居。",
            "黠子盡淪鬼籙，敢兒方讀仙書。"
        ],
        "title": "雜記六言五首  其一",
        "id": "b67bb1c3-fb65-4ac9-89c3-1d1f369c282b"
    },
    {
        "author": "劉克莊",
        "paragraphs": [
            "五更三點待漏，一目十行讀書。",
            "圖南先生仙者，偶然睡覺月餘。"
        ],
        "title": "雜記六言五首  其二",
        "id": "453ac07c-8ea3-4421-b8ef-5754e0931ee3"
    },
    {
        "author": "劉克莊",
        "paragraphs": [
            "十月在胞胎裏，一朝出顖門外。",
            "不干靈丹九轉，且看純陽二字。"
        ],
        "title": "雜記六言五首  其三",
        "id": "6ced94eb-4caf-44c7-9a6b-0bea57c28823"
    },
    {
        "author": "劉克莊",
        "paragraphs": [
            "上界尤多官府，丹成不必飛沖。",
            "回仙一歲一度，來聽蓬萊松風。"
        ],
        "title": "雜記六言五首  其四",
        "id": "b11594f8-eba7-434a-a712-21cc9b5728f4"
    },
    {
        "author": "劉克莊",
        "paragraphs": [
            "曾何薰兮琴調，亦聞鏗爾瑟聲。",
            "愛清廟音倡歎，嫌玉臺體浮輕。"
        ],
        "title": "雜記六言五首  其五",
        "id": "b1d5d37f-09bc-479d-b9ef-9db8218a6916"
    },
    {
        "author": "劉克莊",
        "paragraphs": [
            "夢裏依稀若在傍，安知覺後忽他鄉。",
            "裁成出戍衣封去，挑就迴紋錦寄將。",
            "多謝舊官留破鏡，半爲蕩子守空房。",
            "偶逢女伴悲酸嘆，不似披緇意味長。"
        ],
        "title": "寓言",
        "id": "870709a9-47fa-4c7c-a052-b3e1ab332163"
    },
    {
        "author": "劉克莊",
        "paragraphs": [
            "誰云子建卷波瀾，詩到黄初最可觀。",
            "無奈中衰變風起，不應例作晚唐看。",
            "煎膠粘莫教春去，秉燭遊誰管夜闌。",
            "縱有閒愁天樣大，此翁爛醉不相干。"
        ],
        "title": "再次竹溪韻三首  其一",
        "id": "9bb69544-3a6f-4116-a782-9222b92fb70b"
    },
    {
        "author": "劉克莊",
        "paragraphs": [
            "健筆當年奡可排，豈知老挾病俱來。",
            "芋梨煨熟曾分啖，榾柮燒殘共畫灰。",
            "伏壁尚堪傳學者，虞廷猶記和康哉。",
            "向時同輦諸君子，輸與村翁早乞骸。"
        ],
        "title": "再次竹溪韻三首  其二",
        "id": "69b3496c-4f42-4a3e-9992-ca0da38b1a70"
    },
    {
        "author": "劉克莊",
        "paragraphs": [
            "小詞落拓逼希真，未典春衣未是貧。",
            "窮肯磷緇久幽操，老猶熏沐不貲身。",
            "營巢燕熟飛來舊，脫袴禽癡喚著新。",
            "蜀口塵清江浪白，息頭重作太平人。"
        ],
        "title": "再次竹溪韻三首  其三",
        "id": "b3ec600f-7a29-4ba7-bfc3-b8c8b59f7854"
    },
    {
        "author": "劉克莊",
        "paragraphs": [
            "未愛京師傳子真，園池冷落戶庭貧。",
            "神仙疑是丹丘子，年紀高於絳縣人。",
            "春去似催花送老，歲荒聊喜麥嘗新。",
            "晚知嵇阮非酣暢，名與盃中物孰親。"
        ],
        "title": "自和效顰一首",
        "id": "c347a850-2b38-4d67-9f6a-0c7f0be5614a"
    },
    {
        "author": "劉克莊",
        "paragraphs": [
            "幼共從師長五年，暮齡彼此各華顛。",
            "我辭台斗先還笏，君望蓬萊忽引船。",
            "差勝於朝於市者，相携某水某丘邊。",
            "老儒未至忘情地，便是瞿聃亦泫然。"
        ],
        "title": "挽陳常卿二首  其一",
        "id": "6f94d958-524f-434c-b4d5-20cc55c0a973"
    },
    {
        "author": "劉克莊",
        "paragraphs": [
            "族甲莆鄞鮮擬倫，兒班玉筍壻朱輪。",
            "析財遍及棣華子，艎粟均沾菜色民。",
            "鄉飲酒希先酌者，洛英會失戴花人。",
            "與君世世聯牆住，晚築新阡亦卜隣。"
        ],
        "title": "挽陳常卿二首  其二",
        "id": "af3492e6-b75d-45c5-b64a-452c1bf837e7"
    },
    {
        "author": "劉克莊",
        "paragraphs": [
            "和扁過門千百輩，鄧先神妙七閩推。",
            "非關玉枕方猶閟，自是金篦刮已遲。",
            "天下豈無書未見，世間唯有老難醫。",
            "綺裘寶馬相酬贈，未抵樗翁七字詩。"
        ],
        "title": "送延平鄧醫",
        "id": "77048cfb-665a-477c-a14d-7b75e1f28651"
    },
    {
        "author": "劉克莊",
        "paragraphs": [
            "藥囊價重百車渠，肯受村翁折簡呼。",
            "失喜迎君瞻紫氣，必能爲我索玄珠。",
            "晨興舐鼎嘗殘藥，夕暝吹燈據槁梧。",
            "乞取刀圭補精髓，天公豈忍瞎癯儒。"
        ],
        "title": "再贈一首",
        "id": "a4ab4869-4fdf-4286-8754-5f3da104c139"
    },
    {
        "author": "劉克莊",
        "paragraphs": [
            "薄有田園興，閑挑草木情。",
            "殷勤美年少，存問老書生。",
            "晚覺論心少，誰堪歃血盟。",
            "吾衰得吟友，不憚攬衣迎。"
        ],
        "title": "次韵建安章南舉投贈",
        "id": "4c506cd2-ea50-4795-a5b7-8ccf6f19048c"
    },
    {
        "author": "劉克莊",
        "paragraphs": [
            "德遠先生學者師，此郎超詣可傳衣。",
            "凌雲才子聲名早，煮海麤官氣力微。",
            "二尺檠商今與古，三家村有是和非。",
            "直須滿了葵丘戍，策杖溪邊待璧歸。"
        ],
        "title": "送山甫赴嶺口倉與黄兄來復同載",
        "id": "8878cee1-8566-4ab0-a80c-7fe0c88e1f72"
    },
    {
        "author": "劉克莊",
        "paragraphs": [
            "跬步難相捨，今爲薄宦驅。",
            "長年幹父蠱，晚節頼家駒。",
            "鄉近多安訊，時清少急符。",
            "故人問郎罷，卧起一筇扶。"
        ],
        "title": "送山甫赴嶺口倉五言二首  其一",
        "id": "f4d4f5ee-d852-488c-ba9d-ec2843a21122"
    },
    {
        "author": "劉克莊",
        "paragraphs": [
            "三子俱匏繫，將如此老何。",
            "吾方期跨竈，汝勿厭熬波。",
            "食檗心尤苦，鹽梅味主和。",
            "先民羞詭遇，不在獲禽多。"
        ],
        "title": "送山甫赴嶺口倉五言二首  其二",
        "id": "781f617f-74cb-49a7-a89a-d923e8807ee0"
    },
    {
        "author": "劉克莊",
        "paragraphs": [
            "老子從來寵利輕，於棋待詔昧平生。",
            "內中稱賞秦郎帖，御筆批依不必更。"
        ],
        "title": "記辛酉端午舊事二首  其一",
        "id": "eb82240e-39aa-4a94-8462-cd5472fb96d1"
    },
    {
        "author": "劉克莊",
        "paragraphs": [
            "最怕摛詞與草麻，明朝傳布競攻瑕。",
            "而今失韵乖平仄，撻市哄堂一任他。"
        ],
        "title": "記辛酉端午舊事二首  其二",
        "id": "3533e229-34ab-4748-93d1-bf84d3bd4648"
    },
    {
        "author": "劉克莊",
        "paragraphs": [
            "何待頡羹方引退，暫忘設醴可覘終。",
            "申公見事差傷晚，直待髠鉗八十翁。"
        ],
        "title": "雜興四首  其一",
        "id": "063749d3-d22a-41cb-bf39-904caa405c57"
    },
    {
        "author": "劉克莊",
        "paragraphs": [
            "滿城士女鬭鮮粧，無藥能醫一國狂。",
            "猶有當年舊旗鼓，溪頭讓與少年郎。"
        ],
        "title": "雜興四首  其二",
        "id": "56df3b6c-7643-4cc6-80e1-adb1194f0e80"
    },
    {
        "author": "劉克莊",
        "paragraphs": [
            "落月導螢穿絳幔，殘膏呼鼠覆青燈。",
            "心知黠鬼慵窺屋，戶上聊施艾道陵。"
        ],
        "title": "雜興四首  其三",
        "id": "39edd9dd-a6ca-4462-a84d-296d07f03c04"
    },
    {
        "author": "劉克莊",
        "paragraphs": [
            "九節菖蒲採極難，慇勤來自武夷山。",
            "去年苞寄分同好，今日栽成忍獨餐。"
        ],
        "title": "雜興四首  其四",
        "id": "dd29bb45-4a8e-4cc4-ba63-faf8c1790c27"
    },
    {
        "author": "劉克莊",
        "paragraphs": [
            "珍重吾兒記瞽言，獻之玉帳及輶軒。",
            "漢鉗者衆商多犯，秦稅民深吏少恩。",
            "監竹忍饞毋食筍，割葵輕手勿傷根。",
            "烏衣子弟多佳者，莫遣諸賢笑後村。"
        ],
        "title": "山甫既別三日復得此詩追餞",
        "id": "d34ad733-7ed7-4f7b-91c9-8e4e35d3bd24"
    },
    {
        "author": "劉克莊",
        "paragraphs": [
            "鴉啼曙色尚朦朧，驚起山房夢蝶翁。",
            "始悟區區大槐裏，不如栩栩亂花中。"
        ],
        "title": "曉意",
        "id": "d020f499-3cf5-4326-80c0-799c726b5caf"
    },
    {
        "author": "劉克莊",
        "paragraphs": [
            "鯨海外多仙境界，蟻窠中有小乾坤。",
            "不愁北谷愚公老，自覺南柯太守尊。"
        ],
        "title": "無題",
        "id": "b1bdb516-cb74-4776-be88-cc239920f98e"
    },
    {
        "author": "劉克莊",
        "paragraphs": [
            "非竇太皇崇老子，呵公孫子詫周公。",
            "漢廷可是無驍勇，刺彘須煩九十翁。"
        ],
        "title": "轅固",
        "id": "430b4418-c7a0-4130-b9ff-9452fc223990"
    },
    {
        "author": "劉克莊",
        "paragraphs": [
            "戒飭長鬚赤脚，客來洒掃送迎。",
            "莫言老子晏起，但道先生宿酲。"
        ],
        "title": "醉鄉六言二首  其一",
        "id": "094b4228-4808-4772-9003-7948231772ca"
    },
    {
        "author": "劉克莊",
        "paragraphs": [
            "古帝神遊其所，飲仙死葬是中。",
            "晉人竊往者衆，唐朝始絕不通。"
        ],
        "title": "醉鄉六言二首  其二",
        "id": "37ee2091-dedd-45c6-a64b-6c57d597405a"
    },
    {
        "author": "劉克莊",
        "paragraphs": [
            "夏雨轟轟斷霉，新蟬已噪庭槐。",
            "不曉阿香何意，故將車子頻推。"
        ],
        "title": "久雨六言四首  其一",
        "id": "5f66fe73-4d90-456b-bd91-66535575a3bb"
    },
    {
        "author": "劉克莊",
        "paragraphs": [
            "汗體方遥團扇，粟膚俄索裌衣。",
            "束縕盡驅蚊去，捲簾莫礙燕歸。"
        ],
        "title": "久雨六言四首  其二",
        "id": "998e2e28-9bdc-460b-9fc7-9418ff62f67e"
    },
    {
        "author": "劉克莊",
        "paragraphs": [
            "初疑瓠子隄决，又恐媧皇石穿。",
            "已是吹翻茅屋，那堪流了葑田。"
        ],
        "title": "久雨六言四首  其三",
        "id": "e7274937-0ff4-440b-b541-e7e983cf3c9a"
    },
    {
        "author": "劉克莊",
        "paragraphs": [
            "平陸莽爲巨浸，晴空變作漏天。",
            "明朝是小暑節，重霉必大有年。"
        ],
        "title": "久雨六言四首  其四",
        "id": "2a1530ac-efa5-44a4-9108-b3654e65dad8"
    },
    {
        "author": "劉克莊",
        "paragraphs": [
            "微官便有簡書畏，貧舍非無水菽歡。",
            "插架籤存先世舊，堆床笏美一時觀。",
            "遠書且問平安好，前哲曾嗟嗣守難。",
            "了却臺參早懷檄，暫歸亦可小團欒。"
        ],
        "title": "小暑日寄山甫二首  其一",
        "id": "c5fab1dc-c08f-4b47-bc9f-61aa97fe97c2"
    },
    {
        "author": "劉克莊",
        "paragraphs": [
            "七年侍膝極融怡，半月分襟費夢思。",
            "比鹿門翁吾齒耄，作魚梁吏汝官卑。",
            "擊鮮何忍爲兒溷，反鮓無煩寄土宜。",
            "若見省郎問村叟，不能書札尚能詩。"
        ],
        "title": "小暑日寄山甫二首  其二",
        "id": "7225a8fc-8708-4fd3-b11e-9988e4919618"
    },
    {
        "author": "劉克莊",
        "paragraphs": [
            "飛錫應來從鷲嶺，卓茅渾未有蜂窠。",
            "輸他靈運先成佛，笑殺僧伽改姓何。",
            "一半芋甘堪共飽，六如語妙不須多。",
            "珍公棒喝方行用，肯著詩仙掛搭麽。"
        ],
        "title": "用舊韻贈瑩上人",
        "id": "ffc45a05-6ba4-4b02-9fb0-511cefc0a97c"
    },
    {
        "author": "劉克莊",
        "paragraphs": [
            "元祐相君纔六世，端平朝士不多人。",
            "冰翁仙去傳佳壻，鐵漢亡來有後身。",
            "誰向淹中起綿蕝，何曾閣下掌絲綸。",
            "未知造物何年代，昴復儲精嶽降神。"
        ],
        "title": "挽禮侍中舍朔齋劉公三首  其一",
        "id": "f01ccb19-c228-41f9-ab24-0fb457794e6d"
    },
    {
        "author": "劉克莊",
        "paragraphs": [
            "紛紛健吏奉新書，一點侁星絕世無。",
            "鉗鐵冶人心不忍，秉牢盆筆涕先濡。",
            "近臣遠作輶軒使，法從臞於陋巷儒。",
            "懊惱西風情太薄，不吹老淚到蘇湖。"
        ],
        "title": "挽禮侍中舍朔齋劉公三首  其二",
        "id": "e27234af-095c-4bbc-8477-a67532ea96f1"
    },
    {
        "author": "劉克莊",
        "paragraphs": [
            "玄都觀裏曾聯句，鐵壁堂中許附名。",
            "客舍炊粱成蝶夢，僧廬煨芋忽雞鳴。",
            "君賢惜不登台輔，吾耄何堪拜老更。",
            "直待無身始無恨，有身死到恨難平。"
        ],
        "title": "挽禮侍中舍朔齋劉公三首  其三",
        "id": "40ff7cd8-b514-44a4-88bc-6e25e78b4b22"
    },
    {
        "author": "劉克莊",
        "paragraphs": [
            "有文殊佛來禪室，無後將軍顧草廬。",
            "肉眼錯看病居士，玉音猶記老尚書。"
        ],
        "title": "聞五月八日宸翰口號十首  其一",
        "id": "728700bd-27fd-4224-a4de-02667fc4d37a"
    },
    {
        "author": "劉克莊",
        "paragraphs": [
            "叩墀還笏今三閏，誓墓垂車又五春。",
            "頼有兩輪大圓鏡，當空照見戴盆人。"
        ],
        "title": "聞五月八日宸翰口號十首  其二",
        "id": "6296061f-bc2e-442c-bb1a-26abae3534dd"
    },
    {
        "author": "劉克莊",
        "paragraphs": [
            "飲瓢未必臞顔氏，裹飯誰曾訪子來。",
            "天上人間唯玉帝，肯分雨露到枯荄。"
        ],
        "title": "聞五月八日宸翰口號十首  其三",
        "id": "e93e696f-567f-4f9b-9803-a177de7a820c"
    },
    {
        "author": "劉克莊",
        "paragraphs": [
            "樹精猶識呂翁仙，輿尉安知絳老賢。",
            "黄吻小兒吾語汝，古來天子禮高年。"
        ],
        "title": "聞五月八日宸翰口號十首  其四",
        "id": "08442cdc-edcc-42b8-a6a3-c9531fe416ce"
    },
    {
        "author": "劉克莊",
        "paragraphs": [
            "喜孝肅才令次對，携明逸手與同登。",
            "臣於二老非儔匹，慚愧虛加學士稱。"
        ],
        "title": "聞五月八日宸翰口號十首  其五",
        "id": "c7dd0afa-e02f-43f7-83ff-8ab497e59b6e"
    },
    {
        "author": "劉克莊",
        "paragraphs": [
            "三重茅喜無乾雨，一瓣香祈大有年。",
            "却笑癡人即山鑄，不如老子仰天田。"
        ],
        "title": "聞五月八日宸翰口號十首  其六",
        "id": "b38fc43c-d2b4-470a-bbed-32b9bb3a34d6"
    },
    {
        "author": "劉克莊",
        "paragraphs": [
            "物色桐江垂釣客，招延商嶺茹芝翁。",
            "永歌帝閣薰絃裏，密啟詞垣夾袋中。"
        ],
        "title": "聞五月八日宸翰口號十首  其七",
        "id": "d7b3953e-667b-440f-8237-b033c0a989e8"
    },
    {
        "author": "劉克莊",
        "paragraphs": [
            "曾爲元禮登龍客，亦上昭王市駿臺。",
            "相與席間珠履說，此翁雖瞽有詩來。"
        ],
        "title": "聞五月八日宸翰口號十首  其八",
        "id": "e16e3474-1fbc-44b6-9eae-e78ed3315036"
    },
    {
        "author": "劉克莊",
        "paragraphs": [
            "翁參老龍華皓首，兒非逸驥附青雲。",
            "瓣香先祝堯天子，次祝汾陽郭令君。"
        ],
        "title": "聞五月八日宸翰口號十首  其九",
        "id": "c0fc29b7-9769-4a03-a34c-fbac458c4033"
    },
    {
        "author": "劉克莊",
        "paragraphs": [
            "古人一飯必思償，恩大如天未易忘。",
            "囝罷白頭相告語，三生不可負容堂。"
        ],
        "title": "聞五月八日宸翰口號十首  其一○",
        "id": "baa15e9c-b283-40b2-801d-929ffd80a9ac"
    },
    {
        "author": "劉克莊",
        "paragraphs": [
            "尚記青燈同講貫，安知白首始遭逢。",
            "向來衆論稱雛鳳，歲晚同時拜老龍。"
        ],
        "title": "雜興四首  其一",
        "id": "d489f362-2b54-4cc1-abfc-aafc75276b4a"
    },
    {
        "author": "劉克莊",
        "paragraphs": [
            "梁松帝壻拜堂下，伏波將軍坐受之。",
            "汝雖自詫樊川姪，吾未嘗聞蔡克兒。"
        ],
        "title": "雜興四首  其二",
        "id": "adffb8ed-0247-4230-a37d-bc86738e271e"
    },
    {
        "author": "劉克莊",
        "paragraphs": [
            "醉尉怒呵故侯獵，亭長豪奪徵君牛。",
            "射虎將軍餘怒在，賣藥先生一笑休。"
        ],
        "title": "雜興四首  其三",
        "id": "4ca15495-bf3b-4387-98da-df2e996ed67e"
    },
    {
        "author": "劉克莊",
        "paragraphs": [
            "簀中尸忽爲秦相，跨下人俄拜楚王。",
            "老退已成大父笑，行嘲一任少年郎。"
        ],
        "title": "雜興四首  其四",
        "id": "c96ce5ef-6ba5-483d-b3fb-32823cc57a1a"
    },
    {
        "author": "劉克莊",
        "paragraphs": [
            "蓬戶無人來問疾，薇垣道汝妙通仙。",
            "此翁書眼真盲矣，之子心眸愈瞭然。",
            "預算粉郎將死日，能推絳老始生年。",
            "清漳守相方懸榻，應助君平賣卜錢。"
        ],
        "title": "贈許登仕",
        "id": "bcc9b623-4fa1-4264-af4e-6361495a32cb"
    },
    {
        "author": "劉克莊",
        "paragraphs": [
            "昔年尚友先君子，晚見賢郎自策名。",
            "芹泮佩衿尊鄭老，桐江譜牒派玄英。",
            "譽髦孰不觀朝彩，耄齒吾難主夏盟。",
            "若見監州煩問訊，必分風月照寒檠。"
        ],
        "title": "送方汝楫客授嚴陵",
        "id": "e4cba41e-afff-49d5-8232-8774193682ae"
    },
    {
        "author": "劉克莊",
        "paragraphs": [
            "夢入華胥國土來，咍㘆不省夜何其。",
            "青燈明滅窺昏眩，絳幘殷勤警惰嬉。",
            "窗外百禽更唱和，褌中羣虱尚貪癡。",
            "病翁未得全無事，不作新詩改舊詩。"
        ],
        "title": "曉意",
        "id": "4006c2cc-ec90-4155-87de-b6ba1c1ea411"
    },
    {
        "author": "劉克莊",
        "paragraphs": [
            "不知捷徑在終南，應是癯儒骨相凡。",
            "馬負遥瞻隔河洛，牛車蚤已出殽函。",
            "自憐鬢雪今垂領，豈料條冰晚入銜。",
            "望見蓬萊吾足矣，逆風不慮更吹帆。"
        ],
        "title": "方具免牘走筆次竹溪中書韻",
        "id": "94ee60c5-f19f-4699-b7ec-c3dd9491c1ea"
    },
    {
        "author": "劉克莊",
        "paragraphs": [
            "陌上傳宣學士聲，旋施席帽拂華纓。",
            "催謄制草依時進，多點宮蓮徹夜明。",
            "五相一翁真薄命，三君八俊總虛名。",
            "世間妙物無過酒，澆得胸中磊塊平。"
        ],
        "title": "懷舊二首  其一",
        "id": "fb1d488d-6499-4e39-bdd5-0109342ccc3d"
    },
    {
        "author": "劉克莊",
        "paragraphs": [
            "昔掌綸言提史筆，心思目力兩徒勞。",
            "藏山書可禿千兔，釣海力能連六鼇。",
            "空有風號陵上柏，更無春到觀中桃。",
            "蒼梧雲暗重華遠，淚落當年舊錦袍。"
        ],
        "title": "懷舊二首  其二",
        "id": "1fb5f918-e584-4e4f-b60f-c0c20f77aa95"
    },
    {
        "author": "劉克莊",
        "paragraphs": [
            "源裏人家太古時，爭爲雞黍款漁師。",
            "下山莫向城中說，第一休教太守知。"
        ],
        "title": "田舍二首  其一",
        "id": "93a3847f-4c21-485d-bfed-646e71fabeb9"
    },
    {
        "author": "劉克莊",
        "paragraphs": [
            "桀溺長沮振古豪，不能歷聘遂深逃。",
            "貛郎一肚皮周禮，浪說求田意最高。"
        ],
        "title": "田舍二首  其二",
        "id": "7c788392-9c2a-4089-b1e4-9e0ac437899c"
    },
    {
        "author": "劉克莊",
        "paragraphs": [
            "生有縫舂諷，死無封禪書。",
            "不須求大手，吾自表幽墟。"
        ],
        "title": "寓言",
        "id": "739604bd-62fa-4b43-8096-36f5e8736d2a"
    },
    {
        "author": "劉克莊",
        "paragraphs": [
            "圓眼珠單顆，方穿玉一漥。",
            "寶如雙白璧，草了十黄麻。"
        ],
        "title": "硯",
        "id": "c5b869d2-f4a8-4c85-af04-888c9bc2004e"
    },
    {
        "author": "劉克莊",
        "paragraphs": [
            "富貴浮榮何足道，綱常大義詎容差。",
            "皆云養子將防老，豈若嬌嬰未識爺。",
            "上欲奪情俾歸衮，臣寧斷腕不操麻。",
            "向非十日留黄力，輦路幾於誤築沙。"
        ],
        "title": "耄志十首  其一",
        "id": "bad968ae-b4dd-4bb0-9fde-d28581611782"
    },
    {
        "author": "劉克莊",
        "paragraphs": [
            "擁萬貔貅佩玉麟，內防天塹外邊塵。",
            "昔嘗以處范韓老，今奈何可許史親。",
            "孤士但知怒螳臂，先皇不罪批龍鱗。",
            "此身只合山陰住，長作陵邊洒掃人。"
        ],
        "title": "耄志十首  其二",
        "id": "cc5624ec-f360-46a9-a893-a91d7468381f"
    },
    {
        "author": "劉克莊",
        "paragraphs": [
            "甫入烏臺賓客賀，舉朝側耳聽抨彈。",
            "臣方抗奏嬰龍頷，上已批依免豸冠。",
            "皦日方中寧有蔽，佞山一拔了無難。",
            "追攀老艾吾安敢，聊喜詞臣不辱官。"
        ],
        "title": "耄志十首  其三",
        "id": "8009f194-4f60-49c2-9173-e1edaf56c5b4"
    },
    {
        "author": "劉克莊",
        "paragraphs": [
            "端平忝綴鵷行末，曾抗綱常疏一通。",
            "諸老不能回橫議，孤臣猶記寤清衷。",
            "鶴林莫掣傲象肘，烏府甘彎射羿弓。",
            "西澗相君知我者，篋中尚書記遺忠。"
        ],
        "title": "耄志十首  其四",
        "id": "1ebd17d3-5712-4f0f-8cca-bd4d43e092a6"
    },
    {
        "author": "劉克莊",
        "paragraphs": [
            "憶昔叨陪冊府仙，曾陳大計璪琉前。",
            "探符癡妄空勞矣，當璧休祥已灼然。",
            "奉璽相真曾浴日，倚楹女豈敢貪天。",
            "分明狐趙俱釀賞，不似之推隠去賢。"
        ],
        "title": "耄志十首  其五",
        "id": "e7d51f96-ef9f-469d-80f2-5ef36bbe38a0"
    },
    {
        "author": "劉克莊",
        "paragraphs": [
            "京華汩沒易忘歸，欲去還如鳥著𥻿。",
            "但見朝臣均佚詔，未聞御製送行詩。",
            "執殳昔慕前驅伯，棄扇今如失寵姬。",
            "白首漁翁空感慨，當時餞客半臯夔。"
        ],
        "title": "耄志十首  其六",
        "id": "d6799f94-326b-49ec-8197-45fb6be54fc3"
    },
    {
        "author": "劉克莊",
        "paragraphs": [
            "善和坊裏早多病，翰墨場中竟策勳。",
            "徑以文辭擢臣向，俄而科第與劉蕡。",
            "上方好問經疑義，予不能通史闕文。",
            "拈起祈招猶未識，安知五典與三墳。"
        ],
        "title": "耄志十首  其七",
        "id": "e7909ca1-39db-4104-af48-a5069413df79"
    },
    {
        "author": "劉克莊",
        "paragraphs": [
            "堯言播告幾絲綸，服漢衣冠易介鱗。",
            "羞戰黑山爲虜將，俾王青社備藩臣。",
            "招懷河北來降者，響附山東聽詔人。",
            "可惜蹉跎隳晚節，聖恩尚許廟爲神。"
        ],
        "title": "耄志十首  其八",
        "id": "260e53c1-0542-4a3a-886d-af969c019528"
    },
    {
        "author": "劉克莊",
        "paragraphs": [
            "衛王自謂過伊周，奕葉珥貂何足酬。",
            "四世五公禁太盛，六卿三家僣有由。",
            "地寒曾爲國遠慮，天高未察臣志謀。",
            "京檜令終真幸矣，何須接踵貴弔攸。"
        ],
        "title": "耄志十首  其九",
        "id": "0681704b-2414-4e4f-a468-5fe2795f6f35"
    },
    {
        "author": "劉克莊",
        "paragraphs": [
            "此篇不是臣當筆，清曉貂璫忽踵門。",
            "朕欲散文安用偶，卿多古意勿傷繁。",
            "院收同列殘篇去，家有先朝聖筆存。",
            "臣億何嘗無氣性，芻言安得及王言。"
        ],
        "title": "耄志十首  其一○",
        "id": "0d9ff4a0-6f3c-41fc-99fd-618c4338eaea"
    },
    {
        "author": "劉克莊",
        "paragraphs": [
            "身似著冠狂賀監，面如留髮老盧能。",
            "無丹竈地燒鉛汞，有海潮音話葛藤。",
            "龍象聾觀俱讚嘆，犬鷄癡望共飛昇。",
            "門前驀有侵晨客，向道先生寢未興。"
        ],
        "title": "漫興二首  其一",
        "id": "3da5c261-653a-4d86-a97a-33282dd54c1c"
    },
    {
        "author": "劉克莊",
        "paragraphs": [
            "送老虛無寂寞濱，聖朝乃復記遺民。",
            "□摛溫洛滎河筆，藻飾寒灰槁木身。",
            "雖拜老龍呼學士，肯教夜鶴怨山人。",
            "它時題向征西墓，道是先皇獻納臣。"
        ],
        "title": "漫興二首  其二",
        "id": "8bf97c26-5fd2-46e7-aa44-df2e421223b2"
    },
    {
        "author": "劉克莊",
        "paragraphs": [
            "艾翁孝廟老詞臣，曾許樗翁接後塵。",
            "想見柳邊飛蓋客，不忘花外小車人。",
            "無斜封出公嚴憚，有賜金揮僕未貧。",
            "聞上三房歸大手，周洪以後欠新綸。"
        ],
        "title": "寄盧威仲中書",
        "id": "44090647-c6de-477e-b622-0ec7e82c6624"
    },
    {
        "author": "劉克莊",
        "paragraphs": [
            "因交明允知坡潁，喜少公文更雅醇。",
            "方幸儒林得吾子，奈何宰相失斯人。",
            "未揮潞國告廷制，久作河陽入幕賓。",
            "自古塤箎宜送奏，開元張垍與張均。"
        ],
        "title": "懷王制參",
        "id": "237c9bb9-9ed6-44d8-8dab-11c750571f5d"
    },
    {
        "author": "劉克莊",
        "paragraphs": [
            "三入承明倦論思，都門祖帳憶當時。",
            "琴彈古調將歸操，篋寶初心送別詩。",
            "經歲空函無一字，侵朝明鏡有千絲。",
            "遥知手內封還筆，山尚堪移此不移。"
        ],
        "title": "寄馮初心給事",
        "id": "64b479ef-6e05-4a53-91ad-c4cb17c3bf5f"
    },
    {
        "author": "劉克莊",
        "paragraphs": [
            "幾年病卧禪床上，一旦名標御札中。",
            "收召東都無處士，記憐北谷有愚公。",
            "依然晚景垂衰白，勝似天街踏軟紅。",
            "多謝臯夔與周召，十分結裹後村翁。"
        ],
        "title": "寄吳恕齋侍郎",
        "id": "042b359a-9b2e-467a-a86b-f587efdc9d15"
    },
    {
        "author": "劉克莊",
        "paragraphs": [
            "狂胡昔犯高安郡，井邑皆經蹀血餘。",
            "兒童猶記馴治化，盜賊能全白鶴居。",
            "子政子駿皆博學，公是公非各著書。",
            "侍郎鼎貴殿諸老，劉氏愈蕃而大歟。"
        ],
        "title": "寄劉實齋侍郎",
        "id": "45cf43ca-32e0-4870-8274-0296dce6eff0"
    },
    {
        "author": "劉克莊",
        "paragraphs": [
            "閲盡諸公上要津，丹山除目一番新。",
            "六卿尤重大宗伯，九制須還老舍人。",
            "太史將封乃留滯，紀瞻雖召尚逡巡。",
            "應憐公幹今衰病，頻寄書來寂寞濱。"
        ],
        "title": "寄翁丹山侍郎",
        "id": "59d44cb9-2c2e-4feb-b23d-bfe60f86b865"
    },
    {
        "author": "劉克莊",
        "paragraphs": [
            "再尹神臯逾兩載，市無羣鬭獄無冤。",
            "至尊猶遣使傳詔，細故何煩士舉幡。",
            "昨日千牙兵遶帳，今朝幾箇客過門。",
            "懸知一念尤忠愛，報大臣知聖主恩。"
        ],
        "title": "寄洪雲巖尚書",
        "id": "9b8e5a61-1baf-4659-a2ba-0c0e4a057065"
    },
    {
        "author": "劉克莊",
        "paragraphs": [
            "去國親朋風雨散，惟君從步至徐州。",
            "時清相有客雲意，力薄吾無荐禰恩。",
            "遠遯猶疑在空谷，大招安肯入脩門。",
            "忽聞社友傳新訃，枯目滂然有泪痕。"
        ],
        "title": "悼吳校勘",
        "id": "acf560f0-5ed7-46b6-a51d-95e0e641e0db"
    },
    {
        "author": "劉克莊",
        "paragraphs": [
            "□趁朝參多失曉，不堪舞蹈始休官。",
            "臨危昔以頭全□，懲忿今無髮指冠。",
            "醉語唐嗔狂李白，病忘漢免老師丹。",
            "暮年感泣龍銷扇，直到來生淚未乾。"
        ],
        "title": "感遇二首",
        "id": "9e4a5b48-22a1-4c79-b901-090cc13db97c"
    },
    {
        "author": "劉克莊",
        "paragraphs": [
            "□□□□最可哀，絕交兔穎與松煤。",
            "揖賓兒引陪禪□，□□孫扶下阼階。",
            "鏡裏雙瞳無復朗，頂門一隻有□□。",
            "□□此偈誰言說，親見龕中大士來。"
        ],
        "title": "得舊藏大士小像",
        "id": "cf589504-a8f6-4c4a-8834-a52a690e519e"
    },
    {
        "author": "劉克莊",
        "paragraphs": [
            "□□七月熱，如焚復似烹。",
            "煉成女媧石，烈甚祖龍坑。",
            "月窟難梯上，天河莫挽傾。",
            "黄昏一陣雨，高枕聽韶聲。"
        ],
        "title": "秋暑",
        "id": "cb080d62-f932-4918-9d83-fb9fb00d0a32"
    }
]