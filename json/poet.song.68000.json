[
    {
        "author": "晁說之",
        "paragraphs": [
            "竊獨悲秋霖，江湖難爲客。",
            "短髮思歸時，奈此西行色。",
            "念君諸王孫，風骨秀而整。",
            "衣冠舊諸生，不羞見狹領。",
            "邂逅託末契，君室獻可孫。",
            "豈但姻婭舊，有感風義敦。",
            "君知前輩好，寧用文墨期。",
            "潁麟陳留言，爲君愛吾詩。"
        ],
        "title": "送公望",
        "id": "265f5069-c5d5-4591-bf48-ae12319e1e56"
    },
    {
        "author": "晁說之",
        "paragraphs": [
            "齋壁值墨竹，文蘇兩先生。",
            "移根今何殊，初度風雨聲。",
            "妙識前日意，歡見此時情。",
            "家山幾千里，客恨倐似傾。",
            "歸期恨今晚，像此葺茅楹。",
            "故知江海夢，常共月華清。"
        ],
        "title": "新作竹軒",
        "id": "5990e9c7-48ec-4760-b5d3-c7844df13745"
    },
    {
        "author": "晁說之",
        "paragraphs": [
            "甬東爲客久，心期日自昧。",
            "秋風滄海潮，尚餘桂江泪。",
            "形影悵已老，頗識前人意。",
            "柳子與沈侯，超邁萬人外。",
            "終日常戚戚，不知果何是。",
            "我亦負罪臣，視彼才藻愧。"
        ],
        "title": "感懷",
        "id": "bfe3034f-2539-4d38-9ce2-014cfcb2c697"
    },
    {
        "author": "晁說之",
        "paragraphs": [
            "越山無黄葉，客子自悲秋。",
            "朝來風雨惡，白浪翻山頭。",
            "歸鴈不敢度，何事此淹留。",
            "少時笑古人，耻爲關外侯。",
            "老識古人意，首山復首丘。"
        ],
        "title": "感興",
        "id": "2f154d44-90d9-4f55-b589-e923cb82de8d"
    },
    {
        "author": "晁說之",
        "paragraphs": [
            "居恨日不過，復此秋云暮。",
            "一歲餘幾何，挽之安得住。",
            "老矣且勉學，高談非所與。",
            "貧賤苟不慚，勢力則不懼。",
            "涼飇幸已多，寧煩賦不遇。"
        ],
        "title": "秋晚",
        "id": "55593475-2f32-40c5-a618-6e75d086190e"
    },
    {
        "author": "晁說之",
        "paragraphs": [
            "山川固高深，不掩珠玉光。",
            "道人覺物者，明明豈自藏。",
            "奈何一世中，暝醉不我臧。",
            "收斂萬古志，風雨一茅堂。",
            "問之默不語，詩成蘭蕙香。",
            "山中多卉木，有待而芬芳。",
            "自憐年少時，徹今晝公行。",
            "虛空流水遠，天外有鸞凰。",
            "白髮此種種，紅塵誰茫茫。",
            "嵩少今卜築，因之歸興長。"
        ],
        "title": "題琦公讚光堂",
        "id": "82e86ea2-a9a5-478e-85cb-8c1170ef2bd3"
    },
    {
        "author": "晁說之",
        "paragraphs": [
            "一雨一月强，天地同翳如。",
            "大風半夜起，上下痛掃除。",
            "彼蒼不自壓，人力端奈渠。",
            "不然何特異，搖蕩此寰區。",
            "癡兒怖懼起，無衣凍不蘇。",
            "尚恐山岳仆，寧暇小物謀。",
            "人生所托微，造化仁有餘。",
            "明朝木杪静，晏晏看天衢。"
        ],
        "title": "風",
        "id": "267711fd-8ab7-44c5-9ea5-f3335fd57409"
    },
    {
        "author": "晁說之",
        "paragraphs": [
            "夜雨聽沉寂，頗似嵩少時。",
            "但怪越江上，非此嚴冬宜。",
            "重岡迷積霰，故山今付誰。",
            "潮頭斯更健，魚尾適自嬉。",
            "獨如客子何，耿耿問心期。"
        ],
        "title": "夜雨",
        "id": "07caa0a9-61c4-4797-a29f-c2a19c2c07b0"
    },
    {
        "author": "晁說之",
        "paragraphs": [
            "寒江不可望，怖爾船中客。",
            "波濤已無時，風雨又幾日。",
            "人多冒險艱，我獨幸沉寂。",
            "蛟鼉得意豪，鴻雁歸期急。",
            "吾孫解蠻語，政可一戲劇。"
        ],
        "title": "寒江",
        "id": "d9854e9d-f479-420a-ad06-6971c8505dd4"
    },
    {
        "author": "晁說之",
        "paragraphs": [
            "夜半江頭清客耳，彷彿鐘聲風雨裏。",
            "雨收風冷獨嚴威，鼉號龍戰江聲徙。",
            "政是夫差破吳時，鼙鼓百萬當者靡。",
            "白頭嵩客奈此何，他年慣聽山之阿。",
            "惟彼天地之中央，岫塤篪谷寧厭多。",
            "吾土信美小人哉，何不處處作好懷。"
        ],
        "title": "夜大風",
        "id": "10faca0a-0a45-40cd-b13e-f102d04d1273"
    },
    {
        "author": "晁說之",
        "paragraphs": [
            "峭直漢大夫，伊余忝末胄。",
            "出不遇良媒，生本值惡宿。",
            "高曾耀圖牒，罪戾辱堂構。",
            "十饑付羣兒，萬恨閣孤咮。",
            "耻爭市井日，雅願農田壽。",
            "感慨觸目新，忠憤平生舊。",
            "欲論國中樞，誰識不下輳。",
            "偶爲江湖遊，喜見園林茂。",
            "但恨老子迂，難復處士秀。",
            "懷我故時人，識彼往歲綬。",
            "故人多零落，高義或邂逅。",
            "有美中庸胡，願息金蘭臭。",
            "家住灊岳雲，賦此小山狖。",
            "纔顯便官豸，暫處得僧鷲。",
            "大篇既錦舒，小章亦玉鏤。",
            "本期古人知，豈急今朝售。",
            "又如五色丹，必待九轉就。",
            "不近戀洛陽，何遠憚句漏。",
            "神智此既澄，世網不待透。",
            "明珠雀能銜，黄金鳥解潄。",
            "遺骨一國珍，死鬢百草鬬。",
            "果誰真美惡，亦曷定先後。",
            "食柏莫分甘，種漆要自守。",
            "無思粱肉肥，忽厭藜藿痩。",
            "德義難沃懷，情欲爲穿溜。",
            "小人窘咫尺，君子狹宇宙。",
            "清音可相羊，畏途肯宿留。",
            "原憲不知貧，季氏徒誇富。",
            "既皆白髮侵，宜各素心究。",
            "內不識織紝，外嗜飽飣餖。",
            "一言可酣醉，八月非醇酎。",
            "苟適年少場，或落春花囿。",
            "武思揮日功，文欲淩雲奏。",
            "懶出櫪馬嘶，惜笑閨女侑。",
            "巧意難幸得，枯脛或遭叩。",
            "君如此攘臂，我此甘縮袖。",
            "歸見魯衛士，未覺風宜陋。",
            "每增輸心僞，矧非見面驟。",
            "猿笑識巖穴，雞鳴知旦晝。",
            "吾語雖不媚，厥意或可厚。"
        ],
        "title": "和胡少汲遊山",
        "id": "f3394673-98e1-430b-8c11-f81fc9fa0060"
    },
    {
        "author": "晁說之",
        "paragraphs": [
            "周郎既老曲不顧，自作吳音歌白苧。",
            "二三名勝能知音，傖翁得之嗟已暮。",
            "玩之在手一載讀，愈見佳處心愈妒。",
            "君乎瘖休無復鳴，我宜如許他宜慮。",
            "鄉曲豫章皆奇才，直上千尺已摧去。"
        ],
        "title": "謝周同年通叟詩卷",
        "id": "4d9041a8-95ae-40f1-94f8-ffdd1636c13b"
    },
    {
        "author": "晁說之",
        "paragraphs": [
            "孤山教體外，賦詩湯休上。",
            "後來數參寥，接手得宗匠。",
            "東遊四明山，懷人增惻愴。",
            "何言遇老琦，二公論輩行。",
            "但欠主盟人，汲古自清唱。",
            "明年已七十，句法何蕩漾。",
            "兹山近蓬萊，展卷到絕曠。",
            "島子敢賡酬，我正恨難傍。"
        ],
        "title": "送琦公詩卷",
        "id": "bdb5efdc-71d0-4215-946d-6a4ca838ba31"
    },
    {
        "author": "晁說之",
        "paragraphs": [
            "野寺木魚午不響，老僧乞米樵松根。",
            "志幽思苦作詩戲，處身不忌如窪罇。",
            "大軸視我正其欲，尚恨近體意虚辱。",
            "報以五字陶謝家，要看素絲難純束。",
            "江頭梅雨滅槐火，我正思公慚飯顆。",
            "復我苦淡來惱予，歎息有能無不可。",
            "枉是晝公出前溪，猥效蘇州失故棲。",
            "蘇州風流今不見，公乎老矣誰提攜。"
        ],
        "title": "次韻和法琦",
        "id": "4bd3e8fc-ec04-4301-96f2-95d3614f485e"
    },
    {
        "author": "晁說之",
        "paragraphs": [
            "越天梅雨短長思，嵩陽客子問歸期。",
            "幽夢遠近徒猶夷，細字老眼厭紛披。",
            "身將隱矣又何爲，且舒縈滯爲客時，故自平平欲語誰。"
        ],
        "title": "書事",
        "id": "56f85577-b281-46d1-b3da-5aa27dba04a8"
    },
    {
        "author": "晁說之",
        "paragraphs": [
            "寒暑平分，東南之徼，何多暍哉。",
            "遠望炎洲，近觀火井，相與朝燼而夕灰。",
            "名曰冰紈霜練，服之一縷如十襲，而信衣冠之不能。",
            "敢疑夏祖之居會稽，短髪文身自蔽以草萊。",
            "浪婆兒，身世世，共道常年不如是。",
            "誰復憐北客，此日真憔悴。",
            "深山乳虎想騰倚，清風不來空嘯死。",
            "安得人如葛稚川，脱身直下坐井底。",
            "奈何滄海濁沸，日不敢浴，金波自爛玉兔熟。",
            "四方上下濁氛滿，何許層冰映雕玉。",
            "苦熟何不可，濁氛端惱我。"
        ],
        "title": "連日酷暑異常攄悶而作",
        "id": "52b4bbe4-5934-4688-8f04-c8e2e86e6a96"
    },
    {
        "author": "晁說之",
        "paragraphs": [
            "仕板三十年，罪籍乃十歲。",
            "妻兒歎朝夕，欲免饑寒累。",
            "爾來官南陬，長夏苦炎熾。",
            "自疑吾其魚，釡鬵方盡沸。",
            "金石方流爍，況此病而悴。",
            "却顧妻兒笑，聊取一嬉戲。",
            "饑腸雖自鳴，寒凍非吾事。"
        ],
        "title": "大熱戲作",
        "id": "034284ce-d96b-4a51-ae0a-ca838fd69490"
    },
    {
        "author": "晁說之",
        "paragraphs": [
            "天子不嘗陽羨茶，二百年餘吾儂咨嗟。",
            "可是吾儂咨嗟休，濤江春色遠含羞。",
            "趙卿老矣刺史半，緘題寄我甬水頭。",
            "故副委員長不敢西爭去貴嗜，最宜東來同羈愁。",
            "人生趣尚有窮達，草木還亦如人不。",
            "誰家棄婦泪未乾，忍對孤鴻暮影寒。",
            "趙卿蝦菜且良食，莫教歸夢到長安。"
        ],
        "title": "謝仲長通判朝議兄惠顧渚茶",
        "id": "1876e2d9-8b6b-404a-9b81-cb8e67124ff8"
    },
    {
        "author": "晁說之",
        "paragraphs": [
            "秋江未澄瀾，秋聲已先到。",
            "頗謝涼風吹客愁，何須落葉驚人老。",
            "古來此興定何如，自愁不愁自傾倒。",
            "直爾相羊好遠遊，何不命駕歸嵩丘。",
            "君乎不上三十六峰頂，只恐君家未是秋。"
        ],
        "title": "初秋思舊山",
        "id": "473fb19a-cd16-4d04-af89-525cc69a25fc"
    },
    {
        "author": "晁說之",
        "paragraphs": [
            "江頭楓樹秋，東吳王孫愁。",
            "誰復憐北客，夢不到中州。",
            "子能中州去，獨我不自聊。",
            "心事豈如期，來歲同歸舟。",
            "子今未二十，志氣長者流。",
            "勤讀未勤問，有待再見不。"
        ],
        "title": "送范八西上",
        "id": "2f6124ad-0499-4db5-bc82-f2c20d22455b"
    },
    {
        "author": "晁說之",
        "paragraphs": [
            "秋色千里來，潮波八月壯。",
            "起帆增江勢，勁風滋頡頏。",
            "海道當如何，燕羽去雲上。",
            "人生自窘束，有情宜騁望。",
            "兩眼幸未盲，莫謾讀易象。"
        ],
        "title": "秋日江上作",
        "id": "ca1f929f-3ebf-4d5c-a65c-9d20d7c7dc6e"
    },
    {
        "author": "晁說之",
        "paragraphs": [
            "扁舟雪夜興，千載風流存。",
            "詩畫能幽絕，不似諸王孫。",
            "興多却易盡，一世復何待。",
            "傖父莫罵予，猶且不見戴。"
        ],
        "title": "題明發所畫訪戴圖渠自有詩",
        "id": "c9c79ddb-3018-4dd0-a70c-20e877ecdbfd"
    },
    {
        "author": "晁說之",
        "paragraphs": [
            "越山八月時，颺颺嵐露雨。",
            "却疑梅再黄，奈何燕已去。",
            "平生始知名，要來愁羈旅。",
            "前愁豈不多，紛紛新代故。",
            "誰爲司愁者，特於予不負。",
            "寄言宦遊子，行李莫匆遽。"
        ],
        "title": "嵐露雨",
        "id": "17121875-f31d-4857-a5ea-3c4d50c0eb42"
    },
    {
        "author": "晁說之",
        "paragraphs": [
            "秋風來偏戰，萬葉倐奔亡。",
            "客子江海間，是時多慨慷。",
            "何事新來鴈，矯翼過吾鄉。",
            "吾鄉多霜雪，豈不坂路長。",
            "思覽萬物表，試登千仞岡。",
            "徜徉未終樂，急景歎扶光。"
        ],
        "title": "寓興",
        "id": "2ed44c1e-d169-48bf-8cfb-f5eb58266960"
    },
    {
        "author": "晁說之",
        "paragraphs": [
            "古人愁已極，今我不用愁。",
            "去日已忽忽，來日諒悠悠。",
            "便能如此志，終恐慚白頭。",
            "經月不讀書，閉目得自求。",
            "不如懸車好，更復外言不。"
        ],
        "title": "古人",
        "id": "b6ed9b88-102b-4a21-9b19-0547b6666a4c"
    },
    {
        "author": "晁說之",
        "paragraphs": [
            "風雨縱横至，此非淵明廬。",
            "勉哉風雨操，人品有賢愚。",
            "彼方適雲旗，我切畏泥塗。",
            "淒淒向深夜，何處識斗樞。"
        ],
        "title": "風雨縱横至",
        "id": "40ddcccd-ff46-4b34-bc71-2190e4efd3cc"
    },
    {
        "author": "晁說之",
        "paragraphs": [
            "知章騎馬似乘船，我今乘船若騎馬。",
            "舳鳴艫噴索莫馭，左磬右控手不把。",
            "稍稍風恬可騁望，忽忽波駭難遊冶。",
            "既信河流怒頰豪，不疑瞿唐不可下。",
            "婆兒未用傖兒怪，赤馬能戰馳馬敗。",
            "傖兒自哂亦以屢，愧爾會稽夏仲御。"
        ],
        "title": "乘小艇戲作",
        "id": "0b7df9ae-a2e6-4b36-8543-86a7e9f12cdf"
    },
    {
        "author": "晁說之",
        "paragraphs": [
            "北客而南征，蹇産非所志。",
            "問津人尚絕，後來狂避世。",
            "流離竄斥者，其數非一二。",
            "風流稱南朝，文物始佳麗。",
            "要途在荆揚，僻左處吳會。",
            "吳會興國來，乃以丹漆貴。",
            "若其大才豪，終是江南最。",
            "君家住江南，豫章生次第。",
            "非但吾言逼，正爾百憂似。",
            "易見巖下電，難識斗間氣。",
            "結綬三十年，膽策未一試。",
            "譬如瑚與璉，詎落日中市。",
            "飄然渡浙江，式慰此憔悴。",
            "我屋梁園久，近卜嵩峰邃。",
            "海蟲難下筯，粟漿有賤嗜。",
            "不讀非聖書，忍更增疣贅。",
            "又不求甚解，未肯爭破碎。",
            "排悶亦吟哦，清潦誰滋味。",
            "自從住囚籍，一語不敢謂。",
            "豈惟要絕言，自憎生此喙。",
            "因君發吾狂，明當保嚴誓。"
        ],
        "title": "憶江南贈通叟年兄",
        "id": "e79108e5-0de8-40a8-b621-ff58fa904dea"
    },
    {
        "author": "晁說之",
        "paragraphs": [
            "江南桃葉齊，江北桃根低。",
            "各自擅風流，人情千載迷。",
            "桃花竟誰比，風雨日淒淒。"
        ],
        "title": "桃",
        "id": "510dbc28-64e1-46ab-a00a-65dc98fe2316"
    },
    {
        "author": "晁說之",
        "paragraphs": [
            "人間春色不須臾，芳草妬華不縈紆，楊花不分上空虚。",
            "宓妃一去百代無，不如雲外萬樂俱。",
            "南斗鼓瑟北斗竽，與酬酢者非君徒。"
        ],
        "title": "園中戲作白紵",
        "id": "f9ab333b-ffde-421e-9751-ea9c5eac0391"
    },
    {
        "author": "晁說之",
        "paragraphs": [
            "阿沖五字來，江山千里餘。",
            "能爾麗金碧，定是勤詩書。",
            "文章與神明，動作本自俱。",
            "古人既云已，令公有規模。",
            "五世以文稱，故家誰復如。"
        ],
        "title": "題沖弟詩卷",
        "id": "6001b14d-83b4-4ec1-ada0-63bc567dd6f1"
    },
    {
        "author": "晁說之",
        "paragraphs": [
            "昨日之日夢可追，今日之日愁能遲。",
            "日之授謝亦何有，但莫令吾忠信虧。",
            "但莫令吾忠信虧，家山北斗身海湄。",
            "膾鯨斮蛟既不得，蝦虫腥鹹安用之。",
            "難將短髮留長恨，山中好在雞黍期。",
            "有船載書復歸去，高誼解釋幽林思。"
        ],
        "title": "昨日之日",
        "id": "e576d651-26b7-4709-989e-a357103b1cc5"
    },
    {
        "author": "晁說之",
        "paragraphs": [
            "西方石爲簡，東山人可與。",
            "不用量三江，聊以壓四虎。"
        ],
        "title": "贈然公界方",
        "id": "557561af-cca9-4387-9d7d-7cb95fd763e2"
    },
    {
        "author": "晁說之",
        "paragraphs": [
            "四明唐中葉，處士有陳深。",
            "書既殫萬象，詩想瑤華音。",
            "惜哉不並傳，裔孫自苦吟。",
            "豈易識此孫，海底珊瑚沉。",
            "邂逅我見之，昔恨阻沖襟。",
            "念我理歸棹，旅夢斷遙岑。",
            "願乞十九首，降盡河外心。"
        ],
        "title": "偶見陳誠之一詩不勝欽歎輒紀贈求其巨篇深愧蕪累",
        "id": "7ae6acc0-1819-4330-93ea-9a56d7f6cf86"
    },
    {
        "author": "晁說之",
        "paragraphs": [
            "會稽城畔不見海，會稽城裏海有聲。",
            "此海之聲三尺桐，渺如渤澥含太清。",
            "惜哉寂寥三十載，月出愁空不肯明。",
            "邂逅彼孫曰沖照，燕坐之餘秋色横。",
            "搖手照乎休可已，悲風河水客心驚。",
            "我少學此今白髪，念昔知音冢草生。",
            "亦復何人能子知，空問世身不得輕。",
            "庭鶴待此朝入饌，子食有禁寧無情。"
        ],
        "title": "贈琴照",
        "id": "08ec6bbd-8756-4852-9fa6-da868eb92cbd"
    },
    {
        "author": "晁說之",
        "paragraphs": [
            "生民本羈旅，何以娛今朝。",
            "風雨崤澠道，離别秋冬交。",
            "忽復有好懷，故人道旁招。",
            "如狂語錯亂，疑夢情飄飄。",
            "君鬚何盡白，我志則全消。",
            "憂患君恐可，圖書興尚豪。",
            "玷珪宜委土，良驥乃繫匏。",
            "但願不再辱，敢慕無久勞。",
            "馬蹄分異縣，朔吹結同袍。",
            "三年以爲期，嵩少理居巢。"
        ],
        "title": "缺門遇王三兄師文",
        "id": "feff7b6c-b0dd-4c6a-af56-1d39806a6f36"
    },
    {
        "author": "晁說之",
        "paragraphs": [
            "肘腋患難禦，垣墻傾莫制。",
            "茲者論戰國，破秦必在魏。",
            "初疑此語謾，身到識真是。",
            "河山既設險，信食以自治。",
            "秦雖百虎狼，得進不得退。",
            "襄王昧遠圖，蘇秦嗜近利。",
            "惜哉計畫疏，爲此山河愧。",
            "我懷誰與語，劉子長論議。",
            "方爲十二史，吾言不可廢。",
            "眺聽常思君，夢魂先朔吹。"
        ],
        "title": "河中府古興寄劉杜輿",
        "id": "8838b26a-e8a2-43fa-9133-dfb9220c93ee"
    },
    {
        "author": "晁說之",
        "paragraphs": [
            "坎坎分明拔河戲，盛在北朝唐尚爾。",
            "畫手何人鄭子虔，妙不戲人惟戲鬼。",
            "更無獰厲可嚴怖，既曰依人人是擬。",
            "家家賈勇負勝餘，見之心寧不知耻。",
            "最是隋宮窈窕春，汗粧蓬髮羞相比。",
            "故宜落筆在蒲州，門外河來三萬里。",
            "鄰幾舍人有搨本，詩翁賦詩名更起。",
            "詠詩想畫二十年，客舍此邦心自喜。",
            "攬真永絕僞物欺，顧影豈盡形儀美。",
            "嗟予斷絕百事心，癡處留情獨在此。",
            "魑魅魍魎好奔迸，文彩風流終棄圯。",
            "出門訪之無處所，惜哉史君陸子履。",
            "但欲便坐易瞻玩，不知壁古難移徙。",
            "豈無剥落一寸餘，我願寶之若瓊蘂。",
            "不然當學補亡詩，收拾粉本細綱紀。",
            "或謂前年九鼎成，時無雜糅清如水。",
            "雖有高室誰瞰之，亦莫揶揄毛手指。",
            "帖壁不祥宜遁逃，綵門抛捘方靡靡。"
        ],
        "title": "至河中首訪鬼拔河圖有畫人云因陸學士移其壁乃毁寸盡令人感慨終日有作",
        "id": "a4a19474-817a-4f81-a887-6079e118c906"
    },
    {
        "author": "晁說之",
        "paragraphs": [
            "罪斥云一紀，常亦守官箴。",
            "置身江海畔，放言麋鹿岑。",
            "大吏不呵譴，小吏自堪任。",
            "蝦菜日異饌，著書敵南金。",
            "豈無二三子，善叩響不沈。",
            "更逢四高士，語妙何愔愔。",
            "俯攬塵土影，仰攄冰玉心。",
            "苦辛雖在昔，菑穫實於今。",
            "歸榜不忍速，故廬尚可尋。",
            "金閨朝轇轕，荃壁夢蕭森。",
            "領闊貽爾誚，新貴使我瘖。",
            "饑寒一丈室，奔走九秋砧。",
            "長坂馬難健，敗絮虱易侵。",
            "池西别故舊，税駕雕山陰。",
            "白翟無曩迹，赫連有脱鐔。",
            "幸哉廊廟術，勇不誇縱擒。",
            "誓表前日來，父子恩更深。",
            "戰士老腐粟，癯儒適懦襟。",
            "羊肥卧沙種，酒美西涼斟。",
            "農武自先烈，五律勤窺臨。",
            "禮樂被遠俗，三嘆斥哇淫。",
            "勉旃不再辱，聊爾容華簪。",
            "斂迹有餘愧，難聞弦誦音。",
            "尚喜屋山阿，雙泉如鳴琴。",
            "遠明桑苧翁，品茶疑未諶。",
            "洞中有仙者，得度人駸駸。",
            "長生非敢望，却粒實所欽。",
            "腸空不貯愁，慮絕發奇祲。",
            "何勞東臯計，即日返幽林。",
            "難忘平昔興，一爲梁甫吟。"
        ],
        "title": "初至鄜州感事",
        "id": "ec8cc984-7f2d-4dda-b2af-06f55f75c117"
    },
    {
        "author": "晁說之",
        "paragraphs": [
            "塹峭十月寒，一步不得整。",
            "如何騎鯨客，來度野猪嶺。",
            "遙語謝康樂，爾輩易清省。"
        ],
        "title": "趨延安過野猪嶺",
        "id": "71e75017-07a2-41ba-a091-bc1bf17f8c18"
    },
    {
        "author": "晁說之",
        "paragraphs": [
            "山鈎樹白何年歲，流瀑可聽下無地。",
            "行人愁絕却無愁，始信宜歌蜀道易。"
        ],
        "title": "題楊如晦二畫 蜀道圖",
        "id": "526e76b0-f44f-4b60-9538-ce930a9629ac"
    },
    {
        "author": "晁說之",
        "paragraphs": [
            "駭雉丹青人姓邊，無花無石自瞿然。",
            "已能倚壁音聲絕，何用蹲飛欲上天。"
        ],
        "title": "題楊如晦二畫 邊鸞雉",
        "id": "50bc16b2-1efd-4afa-9bf8-6344eb1ca5ea"
    },
    {
        "author": "晁說之",
        "paragraphs": [
            "君不見少陵有客字子美，三賦獻罷胡塵起。",
            "招魂收涙謁行在，寧論家室三川裏。",
            "雲寒日淡劍閣深，翠華望斷塵埃底。",
            "狼虎食人大道傍，回首妻孥須怖此。",
            "亦嘗寄書問訊之，鯉魚何在滄溟徙。",
            "晚年雖卜浣花居，心折秦雲恨有餘。",
            "茯苓不御丹砂就，仙去還來縱目初。",
            "乾坤宿醉參横醒，且策東家舊蹇驢。",
            "鄰里一人安可得，亦無墳冢可蓁蕪。",
            "人間偪仄何偪仄，却自騎驢追李白。"
        ],
        "title": "三川言十數年前嘗有一短帽騎驢之士半醉徘徊原上久之曰三川非昔時比矣恍惚失其人所在有收杜老醉遊圖者物色之知爲杜之再來也予獨鄙之作詩二首  其一",
        "id": "8e0632f2-9e5e-4b0b-8721-055d092e2237"
    },
    {
        "author": "晁說之",
        "paragraphs": [
            "君不見杜老死去傲九天，肯顧帑臭下山川。",
            "問予何事知其然，此世此老無姻緣。",
            "平生志願得酒眠，暫時去作酒中仙。",
            "況今仙侣瓊琚連，瑤池醉倒阿母前。",
            "一瞬人間億萬年，泰山爲塵海作田。",
            "何處更復有山川，鳳凰五色歌雲烟。",
            "三川何人莫浪傳，汝曹虱腦真可憐。",
            "華清有夢亦狂顛，夜闌秉燭仍悁悁。",
            "君不見狄郎志尚冰玉堅，獨聞此老近作佳城篇。"
        ],
        "tags": [
            "泰山"
        ],
        "title": "三川言十數年前嘗有一短帽騎驢之士半醉徘徊原上久之曰三川非昔時比矣恍惚失其人所在有收杜老醉遊圖者物色之知爲杜之再來也予獨鄙之作詩二首  其二",
        "id": "557a9729-076a-41ee-9289-23132b59405e"
    },
    {
        "author": "晁說之",
        "paragraphs": [
            "山中萱草三赤長，山中高人萬事忘。",
            "欲借忘憂汝輩力，世間兒女徒顛狂。",
            "汝亦忘憂非世憂，臨風恐汝亦分將。",
            "願爾忘憂忘終始，莫教老大空悲涼。"
        ],
        "title": "萱草",
        "id": "66f385bc-864d-4820-89e4-d6ba1a060730"
    },
    {
        "author": "晁說之",
        "paragraphs": [
            "庾郎幾尺大腰圍，江北江南有好詩。",
            "今日王孫渾得似，仍知漁父醉醒時。",
            "爲我高歌掩明鏡，上方涼簟鬼神悲。",
            "我曹早有江湖興，風雨輕鷗細細隨。",
            "君朝明光我圁洛，愁腸只有醉爲期。",
            "海外騎鯨消息斷，無窮飛絮解相思。",
            "孤舟本要載西子，欲付此聲知有誰。",
            "安西將軍元好事，紙背題來十襲之。"
        ],
        "title": "鄜州張路鈐處見東坡所書漁父四首感歎之餘因思諸王孫伯言善歌此辭每以爲樂作寄伯言視張",
        "id": "c4735786-856d-45cd-9df4-9dc0c2f7e96b"
    },
    {
        "author": "晁說之",
        "paragraphs": [
            "昔爲扁舟客，益覺此生浮。",
            "逮今郵亭役，重膇仍百憂。",
            "嗟予何所可，歸去無田疇。",
            "慚愧庭下槐，百年霜霰秋。",
            "上苑誰移根，兔目自山丘。",
            "曾見李長官，矯矯增風流。",
            "欲登退省堂，秀句吟白頭。",
            "天上問風月，還似當年不。"
        ],
        "title": "宿洛川嘉槐驛其槐真可愛因思李承之待制嘗爲此縣令有所建退省堂存焉",
        "id": "d57af986-68ea-4b36-a192-0d5d9fd47eae"
    },
    {
        "author": "晁說之",
        "paragraphs": [
            "平生少陵詩，佳處豈盡識。",
            "何敢窺意韻，尚且昧形迹。",
            "身到三川來，瞀瞀迷咫尺。",
            "連天穹谷句，忘饑三歎息。",
            "高高方若懸，下下仍如績。",
            "扶上而削下，乃在吾行役。",
            "突然念此老，鎔寫不可極。",
            "意中無遺境，象外有餘力。",
            "後來羣偷兒，蠧魚恣口食。",
            "安知九鼎珍，宜爾終身瘠。",
            "此行敢告勞，顧影若有得。",
            "不見水漲時，兩眼猶歷歷。"
        ],
        "title": "三川誦杜老觀水漲詩",
        "id": "897f60ba-a4ba-424d-b0b6-6023f439c1f3"
    },
    {
        "author": "晁說之",
        "paragraphs": [
            "十年三冬時，櫃火簾小室。",
            "讀書似少疲，坐睡塵兩膝。",
            "飛雪封我窗，號風過我壁。",
            "時有可語人，對之亦默默。",
            "當時不知樂，興言在今夕。",
            "今夕何爲者，荒山事行役。",
            "僕馭同饑寒，惝恍若有失。",
            "旅舍既淒涼，臺牒更狼藉。",
            "始信柳柳州，幸此南夷謫。",
            "歸去亦何難，清時惟所適。"
        ],
        "title": "感事",
        "id": "559c2bf0-07cd-449c-b2b1-a794ce4adab4"
    },
    {
        "author": "晁說之",
        "paragraphs": [
            "山頭百尺井，有徑看如失。",
            "唯有參横時，山人起自汲。"
        ],
        "title": "平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 井汲纔通徑",
        "id": "88c4a022-7b64-4b16-9536-b5f78d65a51c"
    },
    {
        "author": "晁說之",
        "paragraphs": [
            "藜牀坐來久，前年曾到門。",
            "聞道蓬蒿滿，秋風著舊根。"
        ],
        "title": "平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 蓬蒿自杜門",
        "id": "b08ba7c6-9885-4477-9af3-a123649f8432"
    },
    {
        "author": "晁說之",
        "paragraphs": [
            "何許人到來，得葯尋歸徑。",
            "吾廬月不落，象外獨常静。"
        ],
        "title": "平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 人還虚室静",
        "id": "9b1550b8-67f7-4a10-9062-18c18073037d"
    },
    {
        "author": "晁說之",
        "paragraphs": [
            "朱晚鳥歸宿，倦飛憎世樊。",
            "綸巾久接狎，訴語不嫌喧。"
        ],
        "title": "平昔於王褒贈同處士八絕中喜誦其龍尾禪室一首今連日行荒山中頗增幽居之興以其句爲一詩寄楊中立謝顯道劉壯輿陳叔易同趣歸期也有好事者亦不予鄙 鳥宿暮林喧",
        "id": "5fe6cb75-a0c2-4e57-8c1f-2c2951661d26"
    },
    {
        "author": "晁說之",
        "paragraphs": [
            "貧賤不可惡，白首不敢辭。",
            "聖人爲我戒，敢不周旋之。",
            "山王亦何事，五君詎見遺。",
            "奈彼後世何，論評相瑕疵。",
            "雖有解謿人，正自漫爾爲。",
            "寄言宦達子，努力向金閨。"
        ],
        "title": "貧賤",
        "id": "ba708ca9-a97b-4a07-a2d2-216d79d3e982"
    },
    {
        "author": "晁說之",
        "paragraphs": [
            "櫜戈未肯下靈州，白馬将軍今白頭。",
            "将軍父子重儒術，坐有綠衣人則休。",
            "六年謡頌流圁洛，卧使雕山添岞崿。",
            "看山飲水無一事，日俸歲饑欣自若。",
            "匹馬飄飄朝九天，晚交送别亦潸然。",
            "煩君去路望嵩少，猿鶴相思端可憐。"
        ],
        "title": "送知府張路鈐還闕",
        "id": "c18705af-9382-44b9-854a-b9a55e28eed7"
    },
    {
        "author": "晁說之",
        "paragraphs": [
            "今朝旅恨到何處，軒窗直對桃花渡。",
            "桃花渡上風吹雨，道人芒屩誰來去。"
        ],
        "title": "思四明所居與桃紅渡相對",
        "id": "d58fe45d-fb89-4477-a3c3-30c5c38aae99"
    },
    {
        "author": "晁說之",
        "paragraphs": [
            "涼州女，紫塞春，輕黄濃黛君莫謳，漢宮曾此選才人。",
            "鹿角角，魚鱗鱗，有山有水無此珍，我强寛愁亦怒嗔。",
            "逢著澄江悔不詠，功曹豈自誇詩聖。"
        ],
        "title": "涼州女",
        "id": "b6a9d299-51e5-4e72-8b48-846142a01bea"
    },
    {
        "author": "晁說之",
        "paragraphs": [
            "平生笑殺詛楚文，今朝鄜峙祭湫神。",
            "嗟爾湫神何爲者，上公衮冕皇恩新。",
            "日出輝輝收霰雪，彷彿拜命若可親。",
            "湫神傳云是楊班，墳墓突兀自姚秦。",
            "當時功閥今不著，崔蕭之史討無因。",
            "将軍得名宜勇哉，里俗所頌疑未真。",
            "黄蜂往媒康氏女，親迎波間不敢嚬。",
            "至今七夕後二日，康家送女紛紅巾。",
            "神視可已胡不已，清明之德先諸身。",
            "湫初來徙雷霆夜，鬼借百車載淵奫。",
            "宜囚厲鬼縛惡虎，螟螣何足煩怒嗔。",
            "邦人不困亦不饑，山可夜入耕陽春。",
            "初無粳稻勞灌溉，黄𢇲黑黍易與仁。",
            "敢言此水淺於舊，霶沱雨起雲輪囷。",
            "千人一日酌不竭，神物所寓誰敢塵。",
            "豈但簫鼓十州遠，祭秩已入四瀆倫。",
            "異時香火故允會，品極勢重力益振。",
            "位浮於人神所殛，神忝厥職亦愧人。",
            "我勞再拜不私禱，上佐邦國下斯民。",
            "敢學韓子炭谷湫，嘲慳悔怪徒踆踆。"
        ],
        "title": "楊班湫神恩加廣應公以其誥祭之",
        "id": "72a6a99a-3de4-4321-b356-553bd38d6aa2"
    },
    {
        "author": "晁說之",
        "paragraphs": [
            "窮塞歲暮懷，琦公實真侣。",
            "恨此長城風，不送小溪雨。",
            "夢斷七十强，心留五字苦。",
            "斯世何寂寥，無人稱支許。"
        ],
        "title": "寄琦公住小溪",
        "id": "bd9de3dc-4594-4fed-a170-1baa7a8c7958"
    },
    {
        "author": "晁說之",
        "paragraphs": [
            "湖上石楠花出屋，待久老僧來默默。",
            "徐言經歲不出門，偶向今朝移苦竹。",
            "有琴掛壁積塵埃，强之使彈響山谷。",
            "至今兩耳猶泠泠，邊風日夜相思曲。"
        ],
        "title": "寄光公",
        "id": "87efd125-d3a1-477c-af75-5faff7ff26d6"
    },
    {
        "author": "晁說之",
        "paragraphs": [
            "西征豈不樂，夢中詩佳哉。",
            "南山絡條華，四顧吃所哀。",
            "山川今可夢，小謝恨能裁。",
            "無令辜此夕，羸馬空徘徊。"
        ],
        "title": "洛川驛中夢與一故人作詩十餘韻既覺惟記其兩句南山絡條華四顧吃所哀因識之",
        "id": "85a38bab-305f-4d70-9e6d-adb47233fc86"
    },
    {
        "author": "晁說之",
        "paragraphs": [
            "君子有所恨，擊指血不躁。",
            "相望已千古，欲語安得到。",
            "荆卿無劍術，商君棄霸道。",
            "二子苟不然，功烈迴穹昊。",
            "嗟哉淺丈夫，不自極懷抱。"
        ],
        "title": "君子有所恨",
        "id": "42e9eaad-2a56-45cb-a1ab-49be2f4ca621"
    },
    {
        "author": "晁說之",
        "paragraphs": [
            "公事豈不猥，吾性自有適。",
            "驩言春風物，洗山出怪石。",
            "何幸此土壤，頑驁壓空碧。",
            "嶄巖有天姿，畚鍤不待力。",
            "横如劍出泥，縱若月退蝕。",
            "乃知凶讒輩，暫爲忠良賊。",
            "后皇德清明，萬類各有職。",
            "吾悲兹世人，因之聊嘆息。",
            "嘗聞道人語，無垢法第一。",
            "多謝讀易者，洗心如玉璧。"
        ],
        "title": "洗山",
        "id": "2ab84610-4c37-429b-96dc-59b20e6d07bc"
    },
    {
        "author": "晁說之",
        "paragraphs": [
            "與春相别云一歲，遼鶴有恨不足加。",
            "意韻寂寥莫我適，起逐春風山逕斜。",
            "春風自與時窈窕，豈爲來開桃李花。",
            "不然春來已幾日，何處桃李不枯槎。",
            "乃知桃李善卑陬，遠交深託待紛葩。",
            "政如世間嫵媚子，巡牆倚戶漸齒牙。",
            "公卿初豈以爾故，腰金佩玉牢聲華。",
            "區區更憐蜂蝶輩，草根花底爲生涯。",
            "此理前人未見之，我今獨得頻咨嗟。",
            "生無京國名園分，況此邊城萬里沙。"
        ],
        "title": "二月初山上作",
        "id": "c9aa7265-f2ac-4725-b3b9-576e010ae898"
    },
    {
        "author": "晁說之",
        "paragraphs": [
            "夜雨豈不好，欠竹與芭蕉。",
            "可想春意足，不聞聲蕭蕭。",
            "清夢江之南，雲霓正逍遙。",
            "舊遊二三子，爲我吹笙簫。",
            "覺來耳餘清，明日是何朝。"
        ],
        "title": "夜雨",
        "id": "374d9a95-a0b5-4537-949f-60b4180b4dc0"
    },
    {
        "author": "晁說之",
        "paragraphs": [
            "亂山急雨佐吾愁，春去已遠人淹留。",
            "誰能一飲一車酒，縱談醉膽下涼州。",
            "元戎高韻撫鸞凰，舊有沙堤幾步長。",
            "眼底不堪論往事，且誇羯鼓似邠娘。",
            "應憐逋客羞澀餘，思歸欲自駕柴車。",
            "月邊風冷不得住，凡骨從來有曼都。"
        ],
        "title": "久留帳下日夕思歸輒作長言一首告别經略安撫侍郎",
        "id": "0f2b7045-8879-4b90-add3-8958a89c058e"
    },
    {
        "author": "晁說之",
        "paragraphs": [
            "秦郎不知我，我豈知秦郎。",
            "相逢每戲劇，此狷而彼狂。",
            "坐有今輔弼，正色屢低昂。",
            "逮今白髮垂，悔昔少年場。",
            "一聞溪路雨，淚與雨争行。",
            "黄鸝千百在，斯人今則亡。",
            "如其並老去，娛樂豈遽央。",
            "況復有諸生，遺頌滿汝陽。",
            "瘴霧殺君時，龍門曾慟傷。",
            "今雖苟生活，蒼蠅待我傍。",
            "誰家有歌喉，此曲宜斷腸。",
            "攄我一夕恨，與世同悲涼。"
        ],
        "title": "聽唱秦少游溪路雨添花詞感舊作",
        "id": "8cf74ac1-185d-4591-9e87-714236a98d31"
    },
    {
        "author": "晁說之",
        "paragraphs": [
            "南北夐綿絡，同名圁與鄞。",
            "歲月老羈旅，何事勤所勤。",
            "情勝古今契，身以邪正分。",
            "清音幸先後，曠懷得朝曛。",
            "山腰轉嘉樹，風袖落閒雲。",
            "盤磴去來迷，飛泉高下聞。",
            "龍柏肯予媾，上苑侍吾君。",
            "三花論繾綣，丹丘舊絪緼。",
            "中抱既兀兀，外騖徒紛紛。",
            "映窗有翰墨，滿架亦典墳。",
            "攄虹宮棟宇，流汗程斧斤。",
            "少時喜詭俗，老境思迨羣。",
            "不復夢江湖，詩成心自欣。"
        ],
        "title": "書事學謝康樂",
        "id": "f8c98e71-bfca-4209-8e39-000b2e6f357c"
    },
    {
        "author": "晁說之",
        "paragraphs": [
            "山以石得名，土惟山之賊。",
            "如何云此山，土石相充斥。",
            "土上而石下，無良躋有德。",
            "土實最下底，位高忝厥職。",
            "或云三千年，此土化爲石。",
            "頑陰不堅陽，如寄暫容迹。",
            "因知造化功，不出纖毫力。",
            "君子自苦辛，小人多羽翼。",
            "念從開闢來，久矣莫變革。",
            "吾其奈此何，唧唧復唧唧。"
        ],
        "title": "書觸目",
        "id": "c287b4e3-80f6-40fe-8737-bba7ae6ef9d0"
    },
    {
        "author": "晁說之",
        "paragraphs": [
            "牡丹憎我真惡客，不解飲酒不吟詩。",
            "欣持一尊勸花飲，那知不醉但淋漓。",
            "爾花既醉應似我，耿耿一世幾傷悲。",
            "綠珠樓下香猶在，西子舟中意尚遲。",
            "三尺晏嬰頻欲殺，爾何夭矯尋常爲。",
            "沅湘草木共憔悴，幽蘭何足九畹滋。",
            "昔人妙語不爾發，顧我安得有好辭。",
            "晚來亦解意自足，秀色直可餐待肥。"
        ],
        "title": "題鄜州牡丹",
        "id": "31636046-7679-4481-b91b-b148b48fddcd"
    },
    {
        "author": "晁說之",
        "paragraphs": [
            "江家宅在嚴家瀨，亦有商聲歌半夜。",
            "不煩死魚遠吐墨，誰識天馬早流赭。",
            "嗟予久已烏角巾，愧爾當年白蓮社。",
            "唯昔灊山見老禪，枉嘆門人才下下。"
        ],
        "title": "寄陳留江子我",
        "id": "6c192402-a3e6-438f-8208-8465b9f23e1a"
    },
    {
        "author": "晁說之",
        "paragraphs": [
            "雨來夜早晚，夢斷驚所向。",
            "鼓鼙聲後先，龍蛇勢下上。",
            "奈此老屋何，詩書果何當。",
            "幸矣托皇州，高枕得無恙。",
            "瑞物日紛紜，豈我獨飄蕩。",
            "興言反山楹，羸思輒以張。",
            "疏泉到雲根，松竹青益放。",
            "胡不返柴車，於焉事鬱怏。",
            "平生知顧行，短髮增惆悵。",
            "明朝入初伏，金火兩無恙。"
        ],
        "title": "庚子初伏前一夕大雨",
        "id": "73d7022f-56b4-49c5-9449-45efe733233a"
    },
    {
        "author": "晁說之",
        "paragraphs": [
            "棄婦不言貧，孤兒不知病。",
            "美疹亦何有，衰蓮披綠浄。",
            "大昜疾無妄，要且觀情性。",
            "我來自山中，非征亦非聘。",
            "但恨清風薄，安識皇都盛。",
            "況聞藥艾攻，之子駭觀聽。",
            "策羸七里灣，憂醉豈易醒。",
            "今兹早嘗饌，高人能自勝。",
            "不廢五字吟，久與金石稱。",
            "我老言亦衰，同鳴不相應。"
        ],
        "title": "次韻和江子我卧病謝予相過之作",
        "id": "e0cd4032-a516-48de-a984-5ecfa39dac09"
    },
    {
        "author": "晁說之",
        "paragraphs": [
            "嘉陵江聲不到耳，嘉州清音得之子。",
            "豪英磅礴狎鷗鷺，金錢棄擲等泥滓。",
            "青樓不使白髮生，萬恨都歸一杯裏。",
            "三蘇死後三川愁，君輩人才誰所喜。"
        ],
        "title": "數蒙楊澤民秀才惠佳篇謝以長句",
        "id": "b7a0edbc-074c-4d51-b608-df2efbf7c788"
    },
    {
        "author": "晁說之",
        "paragraphs": [
            "紅塵歲月晚，白社煙霞交。",
            "相思得相見，作底不逍遙。"
        ],
        "title": "以李約交遊晚歲重爲韻作五絕句别韓二十七  其一",
        "id": "49eb9a04-c522-46c5-b204-2680c797df73"
    },
    {
        "author": "晁說之",
        "paragraphs": [
            "幾歲不出門，一朝事遠遊。",
            "長安初豈遠，孤客難淹留。"
        ],
        "title": "以李約交遊晚歲重爲韻作五絕句别韓二十七  其二",
        "id": "e8766a3d-458a-4b29-b6af-bd8ceac9fdff"
    },
    {
        "author": "晁說之",
        "paragraphs": [
            "菡蓞露不遲，蒹葭霜豈晚。",
            "我生寜免愁，别離無近遠。"
        ],
        "title": "以李約交遊晚歲重爲韻作五絕句别韓二十七  其三",
        "id": "4be9be08-a79b-4e89-8e20-e1d2a70cdec5"
    },
    {
        "author": "晁說之",
        "paragraphs": [
            "敝廬無良辰，荒田多荒歲。",
            "貧賤重離别，君乎休富貴。"
        ],
        "title": "以李約交遊晚歲重爲韻作五絕句别韓二十七  其四",
        "id": "eb2f90cb-71f6-43c3-99f4-6f73ffff2656"
    },
    {
        "author": "晁說之",
        "paragraphs": [
            "少貴别離輕，老賤别離重。",
            "後日君亦老，我髪亦種種。"
        ],
        "title": "以李約交遊晚歲重爲韻作五絕句别韓二十七  其五",
        "id": "aa3bafa6-71c9-45a4-8249-e8db5ec93a86"
    },
    {
        "author": "晁說之",
        "paragraphs": [
            "京居少蟋蟀，失我田園秋。",
            "何用外物感，不勝中心愁。",
            "少多王霸略，老窘衣食謀。",
            "神臯既絕分，蠻徼亦願遊。",
            "鵲飛徒繞樹，坎止信乘流。",
            "顧惟爾青簡，能令人白頭。",
            "當年魏公子，今日無遺丘。",
            "出門何所從，垂淚且復收。"
        ],
        "title": "京居秋歎",
        "id": "850bacbd-587f-442d-b18c-1e88c11d00da"
    },
    {
        "author": "晁說之",
        "paragraphs": [
            "尊公文律自瑰奇，雖持使節未相宜。",
            "子敝青袍哦五字，州家不喜縣家嗤。",
            "十年主簿今遷陟，縣衙簿尉來趨揖。",
            "越絕山川舒嘯時，莫歎鑑湖今幾尺。",
            "鑑湖幾尺吾其那，聞道新昌佛仍大。",
            "昔賢墨妙誰識之，一日清風千嶂破。",
            "人間月色過中秋，天際風光稱遠遊。",
            "陽關本是西州曲，鷺舞蘭橈不解愁。"
        ],
        "title": "送周秀實知新昌",
        "id": "c3cf22b0-1a4f-4e48-8c36-c76fb6600dca"
    },
    {
        "author": "晁說之",
        "paragraphs": [
            "我有瀟湘淚，還供閶闔愁。",
            "故人過我窗燈下，謂言客子宜悲秋。",
            "往體格律乍相視，久矣揉練幾百過。",
            "不然何以解能云，是中不放客愁破。",
            "文字能自達，何處有富貴。",
            "莫愛離騷亡國音，學乎大雅則知未。"
        ],
        "title": "謝高四十子昂詩卷",
        "id": "d05a1d59-6065-4a4f-a25b-37cdba59c3f6"
    },
    {
        "author": "晁說之",
        "paragraphs": [
            "先生之子徵聘日，自當黌舍稱先生。",
            "即今白頭青眼絕，空持短策長安城。",
            "漢宮雨露一朝到，劍閣山川五馬行。",
            "既成詩書鄒魯俗，難忘家世伊洛情。",
            "穰橙鄧橘饒渠勝，魏紫姚黄如我盟。",
            "約束南充謝家女，飛空倦矣復齊氓。",
            "鴈遠難羣聲不斷，□□□□□□□。",
            "顧我寧無意遠遊，羸病不得俱徂征。",
            "長亭無酒酌君别，獨将此恨西南傾。"
        ],
        "title": "送邵大兄知果州",
        "id": "3e902961-a2d3-4730-94dc-4272dfbee55b"
    },
    {
        "author": "晁說之",
        "paragraphs": [
            "錢塘宰是會稽客，一身見盡元與白。",
            "元白風流且置之，是家尊翁勇金石。",
            "早受申公國士知，誰任東坡邦人責。",
            "之子敢嗟官不達，惟慚家世無踵迹。",
            "大才小試亦丹青，衆前獨却自朝夕。",
            "童稚欣欣新有謡，湖山藹藹舊相識。",
            "定知不用酒遣閒，流行舉要百代曆。"
        ],
        "title": "送顧彌邵朝奉知錢塘",
        "id": "21ceef78-4b14-48f0-a5d1-321ee110a446"
    },
    {
        "author": "晁說之",
        "paragraphs": [
            "秋風雖云高，不到建章宮。",
            "巨麗發妙思，翰墨争豪雄。",
            "移子范舟興，入此潘廬中。",
            "詩成到誰手，蠒面絲髮翁。",
            "豈不憐此老，氣薾志亦窮。",
            "聊以壮觀之，行潦落長虹。",
            "低頭謾漠北，攘臂徒遼東。",
            "自娛蓬蒿興，敢傍珪璧叢。",
            "清時難但已，有感如霜鐘。",
            "慎莫視蘇子，是更得家風。"
        ],
        "title": "謝程致道監丞以秋夜直舍二詩相視并簡蘇在廷少監",
        "id": "54643fb3-f673-4556-ae9e-0b5c4e7e195a"
    },
    {
        "author": "晁說之",
        "paragraphs": [
            "我嘗爲曆學，上元要極遠。",
            "上元有遠邇，疏密出早晚。",
            "顧惟爾大父，皇極探其本。",
            "唐堯上百代，日月來滚滚。",
            "因之知百索，孰可妄憎噂。",
            "子前視我詩，與子論詩壺。",
            "子詩既煥爛，我言得安穩。",
            "爲子極源流，無難如瓴建。",
            "風雅闢大田，騷些助鋤墾。",
            "曹劉鮑謝輩，風雨得藨蓘。",
            "閒居既識陶，詠懷宜知阮。",
            "不有鮑與謝，白也胡婉娩。",
            "苟無阮與陶，蘇州曷息偃。",
            "上下曹劉來，少陵自益損。",
            "豈易少陵學，浪走徒多踠。",
            "況復爾來人，不竈而市飯。",
            "大兒誇蘇豪，小兒争黄謇。",
            "詎知韓柳先，學大忘赫烜。",
            "餘事五七言，朝鸞參暮鶠。",
            "又如萬仞姿，松巖絕蘭畹。",
            "念彼形似徒，澀舌吞枯菌。",
            "何人分詩文，兩隊有魴鱒。",
            "子早知此病，我語出復返。",
            "何以謝子勤，王道不可緩。",
            "凛凛易春秋，南面儼龍衮。",
            "禮書朝萬邦，寶輅粲朱幰。",
            "顔曾侍珪璋，荀孟陳干盾。",
            "老漫憐驥櫪，壮當勇虎圏。",
            "明朝役高興，蜀道横碧巘。",
            "我實愛子才，語長情繾綣。"
        ],
        "title": "謝邵三十五郎博詩卷",
        "id": "77170bae-d8fe-4f28-b60f-a6f3506b2177"
    },
    {
        "author": "晁說之",
        "paragraphs": [
            "至日爲客昔人歎，況乃客次在齋宮。",
            "齋宮所寓有火禁，冰食霜寝多淒風。",
            "豐屋高懸日不到，未信一陽生是中。",
            "嘗聞鼎以大祭祀，未聞祭鼎陳笙鏞。",
            "兹焉祭鼎戒羣吏，古也拜竈勞皇躬。",
            "森森鼎閣祚厥西，矗矗明堂配自東。",
            "天子萬歲調元象，歲歲年年爲祝工。"
        ],
        "title": "庚子冬至祭鼎閣差充太祝致齋於內西廊待漏院以近法物庫有火禁甚嚴不勝晝夜寒苦輒成長言",
        "id": "a349607f-6d69-4215-943f-58fadceab62c"
    },
    {
        "author": "晁說之",
        "paragraphs": [
            "曾子三省予未能，夫君六觀何自入。",
            "天台敖我三觀妙，君又三之彌有得。",
            "露下聚散俱已空，電出有無仍不實。",
            "一世假夢暫踟蹰，萬緣托幻聊戲劇。",
            "澄淵泡起不離中，端形影見無差忒。",
            "兹惟一心之所發，邈乎此心近不識。",
            "更須止之艮爲山，隨其觀處離非日。",
            "與君相遇紫陌邊，不謂我言無不急。",
            "君方度嶺駕朱輅，我言之外何所識。"
        ],
        "title": "高藤州六觀堂",
        "id": "2cc95e33-4880-4e50-ac62-10a67c8605b8"
    },
    {
        "author": "晁說之",
        "paragraphs": [
            "腳踏浮雲身已老，訪道修行恨不早。",
            "曾見商周全盛時，不及唐虞古風好。"
        ],
        "title": "詠老",
        "id": "752a4f2e-a7a2-43b9-92b1-53a94b7d302a"
    },
    {
        "author": "晁說之",
        "paragraphs": [
            "百態范氏石，千尋种氏木。",
            "灌以邠李水，禽鳥識故國。",
            "使我從今去，魂夢常不足。"
        ],
        "title": "同表甥趙康游种范李園",
        "id": "58696b4d-014e-4fad-a16f-cfb7fb295d82"
    },
    {
        "author": "晁說之",
        "paragraphs": [
            "我是蓬萊山上客，暫到人間管春色。",
            "謝家池館縱吟魂，卓氏酒爐迷醉魄。",
            "人間春色将奈何，瀲瀲灧灧濃如波。",
            "歸來說與秦王女，麻姑偷去唱爲歌。"
        ],
        "title": "蓬萊仙",
        "id": "4b4d3637-7dd8-4687-b761-8c5a0401547a"
    },
    {
        "author": "晁說之",
        "paragraphs": [
            "先生窮著書，寧比近術赦。",
            "天故使之貧，赤手唯書籍。",
            "或者窺殘篇，律呂起韶夏。",
            "微意有子傳，光燭不鄰借。",
            "大臣薦曰才，留守勸征駕。",
            "講席出正塗，肯以眇跛訝。",
            "生平畎畝心，願被草木化。",
            "卧龍終佐漢，捫虱聊倚華。",
            "二君獨何居，耿耿心中夜。",
            "不悟伊呂間，安容管葛亞。",
            "璞玉詎連城，祇堪雙則價。",
            "何事揶揄鬼，疾病尋舋鏬。",
            "井臼每苦煩，藥食則不暇。",
            "不藥得中醫，默符覆器□。",
            "哦詩便無恙，乞酒宴茅舍。",
            "彌荷天地恩，性命永其貰。",
            "饑鷹侍中輩，死矣一飽乍。",
            "顧我與君侯，更愧東山謝。"
        ],
        "title": "十二弟寄所和邵子文病中感懷之作復次韻寄子文",
        "id": "3b8b2e90-b85a-4a28-8f2d-92fbde6db6a2"
    },
    {
        "author": "晁說之",
        "paragraphs": [
            "燈頭異花垂永夜，占云明日當有赦。",
            "咄哉無煩汝報我，三年郊恩遍天下。",
            "知人所知豈神聖，偷歡送喜真便佞。",
            "羲卦箕疇汝詎知，冰凍火炎子不問。",
            "曈曨日出迎赦來，沸渭頌聲何休哉。",
            "陛下萬歲御九垓，王母獻壽滄海杯，更看正仗單于陪。"
        ],
        "title": "迎赦一首",
        "id": "21bf4330-3af2-4bc2-9f3e-4288b424403b"
    },
    {
        "author": "晁說之",
        "paragraphs": [
            "真茶竊所貪，薄酒亦云嗜。",
            "況此兩乘壺，旨哉出廳事。",
            "歌美秦州半，樽罍更幾倍。",
            "元戎眷非一，於焉則有二。",
            "癃老欲扶持，牢愁使破碎。",
            "風雪客歲殫，無隕故園淚。",
            "我實不能飲，自有愁常醉。",
            "顧彼昔之人，何必陶阮類。",
            "槌劍劇孟俠，文武衛公貴。",
            "宜飲不飲者，我言尚何費。",
            "顧分玉帳春，遠以金壺致。",
            "舊都新奏功，如花方高會。"
        ],
        "title": "申謝經略安撫待制送酒之什",
        "id": "cac2990f-6ff6-402b-97ee-bf19ec6f1017"
    },
    {
        "author": "晁說之",
        "paragraphs": [
            "陰山女漢服，初裁淚如雨。",
            "自看顔色宜漢裝，琵琶豈復傳胡譜。",
            "赤車使者傳琵琶，翩然雌鳳隨凰去。",
            "豈不憐此女兒心，父母生身遠有祖。",
            "平生父母九原恨，得幸一朝收拾取。",
            "使者高義重咨嗟，衣裳盟會其敢許。",
            "漢装漢曲陰山墳，七十年來愁暮雲。",
            "即今山川還漢家，泉下女兒聞不聞。",
            "誰将一樽內庫酒，招此芳魂亦何有。",
            "崔盧舊族自豪英，顧此女兒慚色否。",
            "巍巍之功惟陛下，萬歲百男固宗社。",
            "赫赫雷電暫出車，陶陶韶濩詠歸馬。",
            "墨荘侍讀如尚在，應有好辭獻壽斝。"
        ],
        "title": "陰山女歌",
        "id": "696786eb-e4bb-459a-9536-4d6c9c23539a"
    },
    {
        "author": "晁說之",
        "paragraphs": [
            "今夜隴頭月，往歲沃洲山。",
            "短髮添盡白，遐觀彌多閒。",
            "遙憐大定僧，注彩衲畦間。",
            "塵冠何可久，曳杖吾當還。",
            "胡不忘言休，自箴兹厚顔。"
        ],
        "title": "月下作",
        "id": "ae4ef0d9-d662-4fcc-b66b-6af42a36a3ff"
    },
    {
        "author": "晁說之",
        "paragraphs": [
            "坎壈愚無計，慟哭老無淚。",
            "居處近何適，隱遁遠何暨。",
            "爰來未嘗恨，始恨金石契。",
            "何朝鎔而泥，亦暮泐以滓。",
            "有美者伊人，平昔嘗自謂。",
            "此身敢自輕，實與劉向類。",
            "孰如同姓憂，斧扆況忠對。",
            "與我盛蘇門，何人忍棄背。",
            "顧彼蒼蠅姿，須臾來附驥。",
            "附驥只須臾，沒身有臭嗜。",
            "國中起四顧，誰門復擅勢。",
            "前日既居貨，今日宜入市。",
            "市王誠何知，多賤而少貴。",
            "懦劣既先奔，强梁亦晚至。",
            "俄然欣解榻，倐爾勇投袂。",
            "烈烈參貔貅，堂堂得英衛。",
            "雲朔土即復，悝于頸當繫。",
            "如或騎豬歸，鐵甲遮羞愧。",
            "功成麒麟閣，丹青更何視。",
            "莫能爲爾言，擊指血迸潰。",
            "況我本小人，西京仍已亟。",
            "所得果幾何，作詩深自勵。"
        ],
        "title": "恨契詩",
        "id": "b40516ff-b262-4ecf-aab4-56a5b4c8f526"
    },
    {
        "author": "晁說之",
        "paragraphs": [
            "山上多曲木，澗底有勁草。",
            "乃知窮達性，多隨勢所到。",
            "此語自夢中，景物殊浩浩。",
            "頗逢平生人，歎息老非少。",
            "獨不偶貴勝，昔見非吾好。",
            "語類紫芝歌，敢不勉蹈道。",
            "孰能憔悴予，著之視同袍。"
        ],
        "title": "記夢",
        "id": "6f72dd05-a183-4025-9309-f56446f91ba3"
    },
    {
        "author": "晁說之",
        "paragraphs": [
            "着身到雍隙，故人在陽翟。",
            "白髮何冉冉，清夢徒歷歷。",
            "有美李将軍，詩是萬人敵。",
            "家封異姓王，身老二千石。",
            "呂侯幾世來，蟬冕必踵跡。",
            "如何此孫賢，早饑而晏食。",
            "門前潁水流，屋上嵩山色。",
            "天以延二老，世人何用識。",
            "祇應爾日來，爲我長歎息。",
            "我嘗從之遊，何難此投幘。",
            "籬下菊黄時，鴈背俯可即。",
            "嶽寺講時鐘，婆娑且連屐。"
        ],
        "title": "謀歸寄陽翟李九呂十四兄",
        "id": "2cd1632c-8ae2-40ab-9b4b-fdd34054b5fe"
    },
    {
        "author": "晁說之",
        "paragraphs": [
            "善人有怒而無嗔，美酒何曾病着人。",
            "夫君自是愁鬼着，愁鬼一勺百氣振。",
            "夫君何以致愁鬼，十年一官冷於水。",
            "況令復似未第時，酩酊長編痛料理。",
            "君言不覺身無聊，西家醪勝東家醪。",
            "是中有米亦可飽，枉費東坡歌小槽。"
        ],
        "title": "聞圓機累日病酒戲作存問之",
        "id": "19659596-5e0e-41b0-b05d-3c4b3615ed82"
    },
    {
        "author": "晁說之",
        "paragraphs": [
            "門掩自閒閒，樽空寧薄薄。",
            "妙語知杜美，剛腸識雷惡。",
            "饒花人豈貧，多竹地不薄。",
            "最道長官難，只愁里胥惡。"
        ],
        "title": "屈原石板上見圓機題詩因和之",
        "id": "f0644315-f2d8-41b1-be1e-f030e594075c"
    },
    {
        "author": "晁說之",
        "paragraphs": [
            "先生有道無寸田，長歌擊壤醉伊川。",
            "今式玄冢高嵩巒，嗣子詩禮老益端。",
            "少從父友學其難，一書百讀口角涎。",
            "父友寸步簡策邊，聲名九州四海寛。",
            "時有狂瀾匯怒湍，百媸安肯一着妍。",
            "獨樂園中往復還，蝴蝶沼上青草煙。",
            "書成硯穴氣桓桓，蒼生屬望十九年。",
            "聖時未肯誤儒冠，倐見佩玉朝珊珊。",
            "汴洛迎送路接連，急急政如渴赴泉。",
            "跛者釋杖瘠肥羶，兵偃不用盧重環。",
            "貨利去若風中幡，抉蔀一發天下言。",
            "白髮舊德殿中間，經行求士趨傳餐。",
            "先生之子難鬱盤，綠衣春色行度關。",
            "羣賢並進讓後先，山摧棟折何茫然。",
            "人間此夢白日前，況乃枕簞夜穩眠。",
            "仙山塵絕遠囂煎，雲樓煙閣白鶴閒。",
            "若嚬若笑玉女顔，我欲並之無因緣。",
            "傍意若謂堪憫憐，是間有汝世之賢。",
            "此公不死神常全，王僑偓佺不及肩。",
            "汝曹蟻輩徒攻堅，欲子見之駭衆仙。",
            "子色不平羞青山，我爲子往問彼天。",
            "誰敢少弄天公權，蘧蘧夢斷目鰥鰥。",
            "但覺毛骨輕且便，賦詩不怕衆險艱。"
        ],
        "title": "次韻邵子文書夢",
        "id": "b97e1682-f376-4167-bcf1-48b0cd976d8c"
    },
    {
        "author": "晁說之",
        "paragraphs": [
            "真月夜夜滿，妄見有盈虧。",
            "譬如匣中鏡，一成豈合離。",
            "腥蟆與狡兔，謬及丹桂枝。",
            "我今盡掃蕩，庶識真月爲。"
        ],
        "title": "月",
        "id": "b5aa368c-f374-419c-9770-fd4f4e7b880d"
    },
    {
        "author": "晁說之",
        "paragraphs": [
            "韓王孫子何楚楚，不用根源論魏武。",
            "讀書射獵固自如，劇談大笑能爾汝。",
            "爲君相遇在東州，與我中分萬斛愁。",
            "我歸未得君歸去，風流應復屬曹劉。"
        ],
        "title": "送曹資深受代還京兼簡劉養正",
        "id": "dae458fa-dca5-4efc-bd67-b00ee531f96d"
    },
    {
        "author": "晁說之",
        "paragraphs": [
            "秋雲欲遘雨，惱此山河涼。",
            "柴門試一出，矯目歎林光。",
            "孔鸞勢自遠，鴻雁意亦長。",
            "先後日雲間，俗眼安得常。"
        ],
        "title": "和二十二弟不相遇之作",
        "id": "91c0dd2f-2a64-444f-85eb-0132f7598715"
    },
    {
        "author": "晁說之",
        "paragraphs": [
            "友生吾所畏，言貌凛秋威。",
            "崔子稻畦晚，楊公玉田饑。",
            "階除昨夜霜，鐘鳴尚依稀。",
            "吾友豈憔悴，西山空崔巍。"
        ],
        "title": "秋吟",
        "id": "ea6b6ff3-d62b-4a9c-9dc8-44c9bc57d12c"
    },
    {
        "author": "晁說之",
        "paragraphs": [
            "布種無多寡，收穫幾豐凶。",
            "老農知歲異，遠賈務日同。",
            "孰是勉無德，莫非矜有功。",
            "君何謝事早，兩世有四公。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其一",
        "id": "18689a34-a621-4ecb-b48b-d03d53332a62"
    },
    {
        "author": "晁說之",
        "paragraphs": [
            "念公多疾病，使我頻驚愕。",
            "可恃膽氣大，何憂腠理薄。",
            "九丹詎淩空，八石聊扶弱。",
            "無煩問安否，冘冘亦自若。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其二",
        "id": "7bbbe8ea-d23a-4695-92a7-ab2881d6ac87"
    },
    {
        "author": "晁說之",
        "paragraphs": [
            "潁川美鳯凰，淮陽盛股肱。",
            "皇恩既布濩，清羸亦作興。",
            "自知同涇渭，孰覺異鷃鵬。",
            "巍巍君子堂，而我得先登。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其三",
        "id": "ecaeca2e-2538-4bbc-ab54-137ee4fb67da"
    },
    {
        "author": "晁說之",
        "paragraphs": [
            "人間陳五鼎，天上應三台。",
            "顧我幽居人，卒歲事田萊。",
            "首種既已薄，時雨又復乖。",
            "身事尚如此，與世宜不諧。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其四",
        "id": "788251d0-1a25-419c-ad5d-cfac5849cb5a"
    },
    {
        "author": "晁說之",
        "paragraphs": [
            "衮冕有人妖，鐘鼓成國蠧。",
            "可憐淩霜幹，不作濟川具。",
            "三易朝吾車，六詩暮吾輔。",
            "豈亦不自娛，菊徑而蘭畝。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其五",
        "id": "6363c57b-ad1a-460e-8110-b39f9947bcde"
    },
    {
        "author": "晁說之",
        "paragraphs": [
            "末宦從遠投，沈痾得此心。",
            "願言麯神降，何用官鬼臨。",
            "幽興落醴浦，清夢繞崧岑。",
            "使我既慚昔，奈何復愧今。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其六",
        "id": "faa8c4d9-b1f4-4693-b6d4-963a572b729d"
    },
    {
        "author": "晁說之",
        "paragraphs": [
            "迷行常坎壈，守道自熙怡。",
            "伐蛟不恃力，刺虎寜用機。",
            "華屋非所尚，茅楹豈不宜。",
            "未覺覆盂安，詎知累卵危。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其七",
        "id": "e02d7057-a921-41ad-b393-a9018a6e4de6"
    },
    {
        "author": "晁說之",
        "paragraphs": [
            "渡江慎且無，登樓戒亦莫。",
            "有如鶴乘軒，便類燕巢幕。",
            "此君如寶玉，百火不一爍。",
            "又復如衢樽，醉不謝所酌。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其八",
        "id": "9e1dc1ff-b356-4841-8dee-1653e506d569"
    },
    {
        "author": "晁說之",
        "paragraphs": [
            "君少我十歲，憐我空老大。",
            "期君到雲霄，遺我餘謦欬。",
            "忽先辭漢禄，孰從仰周賚。",
            "顧惟神所勞，何論心乎愛。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其九",
        "id": "40c7b371-ffc5-40f1-a642-867656d6d9db"
    },
    {
        "author": "晁說之",
        "paragraphs": [
            "能老彼形骸，孰疲此精神。",
            "繄其抱病客，只是苦吟身。",
            "少出便十首，高興感五辰。",
            "嗟予强屬和，汲思如井輪。"
        ],
        "title": "說之方憂韓公表大夫疾遽致仕乃蒙傳視送陳州王樞密詩十首意典辭麗忻喜輒次韻和呈以公若登台輔臨危莫愛身爲韻  其一○",
        "id": "8c448c17-c3a0-4ab3-88fa-08b2ee1ceb15"
    },
    {
        "author": "晁說之",
        "paragraphs": [
            "今上元年九月初，正南門鏁澀關樞。",
            "城上日出三丈餘，城下戢戢人嗟吁。",
            "最憐縱横荷菜夫，欲殺青蒨成蔫菸。",
            "驢駝嚙膝聚不驅，羣雞孤鵝鳴相呼。",
            "邈然不數半與豬，客子四散别門趨。",
            "逐臣過焉問何如，知者不告色不舒。",
            "或言上皇帝有符，北門不開留翠輿。",
            "金人忽屯城北隅，方今明日達聰俱。",
            "司門郎官上奏無，未幾金人來坦塗。",
            "城南鐵騎柴奚車，焚蕩輔郡陵别都。",
            "衣冠南下滿江湖，白頭辭臣思獻書。",
            "洪範災異信豈誣。"
        ],
        "title": "南門",
        "id": "40ddf4b1-ac4a-4aa9-92bd-fc1b64862998"
    },
    {
        "author": "晁說之",
        "paragraphs": [
            "四明白髮船司空，喘息使君如不容。",
            "自爾怕道四明守，問今何人休嚇儂。",
            "丹陽丞相蘇公子，氣和體正如家公。",
            "坐令山水生清思，雲南雲北揮毫中。",
            "江瑤海扇不入筯，肯以腥醎水驛供。",
            "百家之産歸一器，詔下掃除勤耕農。",
            "皇威海外讋蛟蜃，麗人大舶安得通。",
            "元年新政見此守，丞相蘇公真有後。",
            "過家上冢問阿兄，四海澄清眼明否。"
        ],
        "title": "送蘇季升出守明州",
        "id": "8254fd1c-c52d-4168-a6d6-d3facf6ac298"
    },
    {
        "author": "晁說之",
        "paragraphs": [
            "二十年來關內客，眼明太華高太白。",
            "今日前驅使者旌，雞舌香餘新日月。",
            "春初敵騎逼王城，公在城頭佐天策。",
            "将兹膽略撫西戎，蕭關遠爾無堅敵。",
            "便使秦人不告饑，軺車與爾同休戚。",
            "惟應拂拭舊題名，幾人身在空相憶。",
            "爲我寄謝錢都統，鬢間不許霜雪積。"
        ],
        "title": "送陜西運使陸郎中",
        "id": "4bf8833f-2e2f-4d09-801f-776bd510f1c8"
    },
    {
        "author": "晁說之",
        "paragraphs": [
            "庚暑既云初，甲運将復浹。",
            "正當相火行，如持溽土□。",
            "炎熾及雲霄，煩燠況僕妾。",
            "皇天不勝毒，一日思自愜。",
            "箕畢靡遑舍，巢穴徒更讋。",
            "兩脚壓嶙峋，風威振巀嶫。",
            "滂沲驅鬼神，庭除覓舟楫。",
            "扶搖百年木，斬馘一瞬捷。",
            "豈容壺蟻蠧，諒搜芥龍厭。",
            "我屋茅何支，彼田禾已躐。",
            "簡編恨枯槁，縱横恣涾浥。",
            "泉酌便無情，湯餅誰爲饁。",
            "亟欲撝絺綌，從此正經蹀。",
            "矯首凌鶴翔，奮身脱鳶跕。",
            "寧知不亹亹，俄覺復燁燁。",
            "强陰難節制，衰陽易威脅。",
            "藴隆增幾倍，怫鬱起重疊。",
            "蝗陣暫侜張，穀根自安貼。",
            "蜩狂噪百尺，鳩慚勞兩頰。",
            "我亦悶賦詩，欲語而膽怯。"
        ],
        "title": "今年暑氣甚劇六月二十八日初伏之末風雨甚横既而便晴有感作",
        "id": "6f08dfc9-85ea-4f80-99c4-20eacfeaedc2"
    },
    {
        "author": "晁說之",
        "paragraphs": [
            "我讀柳侯詩，不見蝦蟆篇。",
            "所亡諒非一，撫卷爲慨然。",
            "不應流落人，吟咏亦不前。",
            "問爾胸中奇，何以能棄捐。",
            "湯湯柳之水，漁無魴與鱣。",
            "背脊得蝦蟆，樽俎薦春鮮。",
            "莫言形貌惡，素蛾與嬋娟。",
            "柳侯比豢豹，賴以韓詩傳。",
            "如聞大呂方，乃無黄鐘圓。",
            "問之州鳩氏，政令恐不宣。",
            "我嘗求元唱，其深在九淵。",
            "侯詩蝦蟆美，人人垂饞涎。",
            "蝦蟆竊自懼，子孫将不延。",
            "奈此文字何，偷攘付蜿蜒。",
            "蜿蜒與蝦蟆，腥介每相憐。",
            "遂令連璧孤，不知今幾年。",
            "念我少年日，未識侯詩妍。",
            "晚見海上老，口誦盡殘編。",
            "因之得揚搉，今古共周旋。",
            "此老可補亡，已矣淚潺湲。"
        ],
        "title": "柳集亡食蝦蟆詩因有作",
        "id": "86eca322-854e-4e00-b22c-2dfdcc397812"
    },
    {
        "author": "晁說之",
        "paragraphs": [
            "晁子被放逐，四方何所止。",
            "隨衆到淮口，脱身亂兵裏。",
            "長淮歲暮風，舟楫不得艤。",
            "因之狂雨來，青山白浪底。",
            "風雨與波浪，三者酷鬬靡。",
            "北客怖未嘗，波神得自喜。",
            "舟子言勿怖，此是衝風爾。",
            "前風衝後風，縱神雜横鬼。",
            "吼怒夜潮落，倐忽熟風起。",
            "衝風如小人，熟風若君子。",
            "明日復衝風，又非前之比。",
            "舟子言可賀，此風即當死。",
            "盛大不死者，從何睹神理。",
            "京貫黼攸輩，萬貨他手委。",
            "官知其然歟，幾年干天紀。",
            "神降與人言，化酒幻桃李。",
            "上真怒中華，實錫羯胡祉。",
            "破我諸州鎮，胡陣風從指。",
            "漢兵遂喜北，不走即降矣。",
            "風伯不祐我，豈獨在兹水。",
            "舟子語可書，聊以視知已。"
        ],
        "title": "舟子語",
        "id": "1f7f4812-4f3b-47b0-aafc-193b8b6e7f94"
    },
    {
        "author": "晁說之",
        "paragraphs": [
            "今年立春常年殊，要乘生氣克胡雛。",
            "鐵騎一歲再渡河，青帝寧不行天誅。",
            "相公廟略託諸天，亞輔割地甘丘墟。",
            "天窮地蹙否極泰，王城門開陽光舒。",
            "天子當陽朝萬國，不擊土牛擊群狐。",
            "青青原野無横斂，四民安樂祖宗初。"
        ],
        "title": "十二月十六日立春",
        "id": "11f58647-5c6c-4b31-97f0-a34c0ff29131"
    },
    {
        "author": "晁說之",
        "paragraphs": [
            "臘尾春頭難作客，借書數帙共徘徊。",
            "洛陽東風遠尋我，水波參折馮陵來。",
            "可憐難問洛陽事，念我邑墓有餘哀。",
            "漢兒辮髪益胡軍，望望都門何日開。",
            "勤王之師未肯發，怒飈激起無摧頹。",
            "黄河高浪大岯山，金賊欲遁不得回。",
            "吳檣楚柁日千里，大府有粟寧待催。",
            "朝廷號令必偃物，我得歸到孝王臺。"
        ],
        "title": "旅次大風",
        "id": "14e129d9-decc-4795-b383-9fbfdbc951d0"
    },
    {
        "author": "晁說之",
        "paragraphs": [
            "夫子在川上，悠然嘆所逝。",
            "見逝不見水，身與水不二。",
            "天維及地軸，去矣不可制。",
            "日月徒勞勞，出入丈赤地。",
            "莫言此身微，久圍待經濟。",
            "或指波濤觀，姑在蹄涔內。",
            "後人不及門，有口安足議。",
            "劣得蒙荘周，動與呂梁會。",
            "肇公識前波，不共後波繫。",
            "龐公橋柱流，奔湍是誰事。",
            "熟誇觀濤者，八月吳儂戲。",
            "瞪目不敢瞬，睫軟蛟鼉噬。",
            "多謝曹仁熙，筆端落妙意。",
            "欲採甓社珠，於此觀粲翠。"
        ],
        "title": "曹仁熙畫水壁",
        "id": "67f65b2c-0948-400b-ac1e-6a590bf75cc3"
    },
    {
        "author": "晁說之",
        "paragraphs": [
            "君家絲糕何處絲，三月晴天蕩漾時。",
            "繭頭越女繰不得，却煩素手與晨炊。",
            "客子千頭萬緒苦，方寸五紽誰得知。"
        ],
        "title": "張平叔家絲糕",
        "id": "1ebdde59-38a1-42b6-a8d7-0a011915bd7f"
    },
    {
        "author": "晁說之",
        "paragraphs": [
            "東郊久不開，春風宜斷絕。",
            "梅信豈得芳，何處香芬烈。",
            "徒令湖海士，借論古人傑。",
            "奈我貧病何，蕭寺多積雪。",
            "終天不出門，圖史欣羅列。",
            "欲上皇帝書，廟堂誰稷契。",
            "遊魚清且直，飛鷺遠更潔。",
            "顧彼四輪車，禦侮難結轍。",
            "一朝叩旅舍，問我來何說。",
            "再拜謝之子，我正如子拙。"
        ],
        "title": "次韻謝人惠詩",
        "id": "e650a896-47cb-45b0-b3e4-e3e977d3f6b0"
    },
    {
        "author": "晁說之",
        "paragraphs": [
            "吳楚江淮接海濤，百龍有職驅黿鼇。",
            "空中甍桷森然見，天上雲霓不得高。",
            "穆穆冕旒嚴帝制，紛紛牲幣自神臯。",
            "不知嶽帝從何帝，要是天曹各有曹。",
            "南極祝融炎劍戟，東方太皥却旌旄。",
            "若容羲仲篡羲叔，亦許帝舜囚帝堯。",
            "牛斗吾鄉如失位，奎婁魯野豈専朝。",
            "人間職分已顛倒，願正天紀尊嶤嶤。"
        ],
        "title": "謁嶽廟",
        "id": "2b81fc7a-00ba-41e9-a990-77b55f9623d6"
    },
    {
        "author": "晁說之",
        "paragraphs": [
            "淮南王，解燒金，胡爲黄葉落故林。",
            "神仙鼎氣覆千里，草木姿媚鐘磬音。",
            "誇誕之語恐難信，儻然安得我登臨。",
            "即今巨盜處處起，天子不貪淮南地。"
        ],
        "title": "淮南王",
        "id": "8ace62f1-1970-4af2-8b69-d3ac573310cc"
    },
    {
        "author": "晁說之",
        "paragraphs": [
            "顧陸筆墨森威儀，身後猶爲道子師。",
            "欲觀道子觀顧陸，陸孫定自有天資。",
            "或言苦學龍眠者，不頌世德誇義兒。",
            "肯爲俗人落吾筆，王許支公實我知。",
            "倘非從容接笑語，安得生氣今如兹。",
            "湖光萬丈明珠滿，對此佳客申愁眉。"
        ],
        "title": "贈陸遠大夫",
        "id": "be649a6b-050a-42a8-809d-51b16e594c25"
    },
    {
        "author": "晁說之",
        "paragraphs": [
            "會稽內史勤筆墨，遠遊中坐無一物。",
            "何事支公愛神駿，團揭鼻齒映頂足。",
            "拄杖圓笠如意負，蓬髪著巾俱肅肅。",
            "相向忘言在何許，望斷高山空翠麓。"
        ],
        "title": "又題陸大夫畫逸少遠遊道林",
        "id": "55773966-3e46-4def-894a-716cba8b00bc"
    },
    {
        "author": "晁說之",
        "paragraphs": [
            "海嶽登臨許遠遊，上乘雲氣下扁舟。",
            "可憐畢竟不聞道，妙翰神騅却得留。",
            "右軍憤世猶懷古，何事一朝得支許。",
            "馬足不動羣奴癡，感深絕俗俱無語。"
        ],
        "title": "再題王許支圖",
        "id": "125b33b5-7502-48f8-81b2-e23b3d0e6589"
    },
    {
        "author": "晁說之",
        "paragraphs": [
            "我家得姓自衛史，文王之昭鍾厥美。",
            "西京御史府大夫，父慈子忠不惜死。",
            "至今墓上無曲棘，潁川歲時虔廟祀。",
            "中原喪亂厭風塵，南渡不及渡遼水。",
            "晚惟道武攬英雄，遼東之晁同興起。",
            "世封潁川刺濟州，子孫嬋媛冠劍偉。",
            "唐有賢良如漢初，名動集賢爲學士。",
            "是時海內圖書家，一晁未議張與李。",
            "忠實文華入本朝，三祖百孫同一體。",
            "中祖潁川襲遠封，東祖西祖復於濟。",
            "自從決策罷兵來，平進不厭百寮底。",
            "即今門戶益衰微，攬古懷今情曷已。",
            "上恩坱圠播無垠，宿莽心存春藿靡。",
            "漳州有母行百齡，疏封鈿服明光裏。",
            "夫人眼力尚針縷，拜恩不易從稚齒。",
            "初惟夫人有子賢，曰此布濩敢不俾。",
            "何勞夢帝血面論，直以微誠動旒扆。",
            "華堂白髮喜更新，即看青袍子高第。",
            "壽斝千場日未央，膝下曾玄扶且倚。",
            "中眷有孫不能鳴，東眷孫文刊燁煒。"
        ],
        "title": "積善堂",
        "id": "a2659980-da31-4614-ac7b-a2b4931e6768"
    },
    {
        "author": "晁說之",
        "paragraphs": [
            "先生身幹若浮查，舌響霜鐘激水車。",
            "平生樂逐胡鴈起，倐遊吳會忽京華。",
            "公卿到門問窮達，未易可置吾齒牙。",
            "今我何事亦青衫，掉頭棄擲如泥沙。",
            "數術因之爲道術，浄居與世不交加。",
            "一醉十日醒五日，雙環粧罷覓新花。",
            "沙塵滿眼獨不怕，此非浄居之勝耶。"
        ],
        "title": "送懶散先生東歸",
        "id": "aca1a3a2-1a82-49a3-adf8-c5bc0253fcf6"
    },
    {
        "author": "晁說之",
        "paragraphs": [
            "前馬去駸駸，年少意有餘。",
            "後馬追馳驟，喘殺肥髯奴。"
        ],
        "title": "題兩馬圖",
        "id": "67a1c8fe-c0da-46ee-a62a-b22948859b6c"
    },
    {
        "author": "晁說之",
        "paragraphs": [
            "弟書毗陵來，有同股分刃之刀，綠管白毫之筆。",
            "刀是寶公錫上之所懸，筆亦江淹夢中之所得。",
            "江南刀筆有如此，不比豐沛吏蕭曹而興鋒鏑。",
            "顧惟二物大有恨，不蒙獨孤府君一言之飾。",
            "使君惠山延陸羽，文章不落翰墨迹。",
            "及今有用正勞勞，破賊露布征兵檄。",
            "小楷帖黄奏北闕，念弟未歸空歎息。"
        ],
        "title": "二十二弟自常州寄翦刀及筆來作長句",
        "id": "64268c00-f557-426f-b112-b7f2c4cbe18d"
    },
    {
        "author": "晁說之",
        "paragraphs": [
            "清江長官空書來，朱玠妙筆空悠哉。",
            "恐是怕上萬言書，惡嫌並命憎不才。"
        ],
        "title": "錢德載以臨江朱玠筆見贈以詩謝之德載與李先之亦相善",
        "id": "d4fdc7e1-918f-47f9-a08a-804c08af582c"
    },
    {
        "author": "晁說之",
        "paragraphs": [
            "雙廟之前扁舟艤，太原失守胡塵起。",
            "鐵馬渡河京城閉，堤上奔亡如磨螘。",
            "不是清河早腹兵，千艫萬舳去何已。",
            "百家相逢不相識，同聲嘆言有如此。",
            "閹貫梟顱一日間，地下未應有餒鬼。",
            "董卓燈臍照傕氾，禄山腸流盛安使。",
            "京不及刑家自全，黼弗顯誅恩尚委。",
            "楊炎終報元載讎，微之實同宗閔恥。",
            "政刑既棄胡虜盛，中國不尊招訕毁。",
            "尊名重器假狗彘，公卿何人是知理。",
            "嗟予老病豈樂生，實抱忠謀難須死。",
            "亦嘗奏對明光殿，寒饑徒步荆棘裏。",
            "面風背日若有待，前有戎車後妻子。",
            "戎車不斷頓都城，元戎一言左右以。",
            "遙有人家投宿無，骨肉夜飯無鈍齒。",
            "不嗟五日不頮面，但憐一夜燈花喜。",
            "庶幾明發脱盜手，復見皇威振遐邇。",
            "廟堂再見謝太傅，奕棋未罷風塵弭。",
            "前夜客投佛寺晚，全家凍泣木魚底。",
            "我今朝夕幸已多，聞見紛紛聊實紀。"
        ],
        "title": "實紀二十韻",
        "id": "64c0e103-30ab-48ea-8fb1-8bc8ef186494"
    },
    {
        "author": "晁說之",
        "paragraphs": [
            "鳳凰山石與石殊，敕使督貢傾舳艫。",
            "擎空不數碧菡萏，媚日寧顧女珊瑚。",
            "但識天囿簫韶底，豈期汴岸沙礫餘。",
            "煬帝錦帆幾來往，曾不得汝恨何如。"
        ],
        "title": "靈璧石有未上供者狼藉兩岸",
        "id": "196e8e79-2c94-45e2-8ec0-66ff46cba079"
    },
    {
        "author": "晁說之",
        "paragraphs": [
            "促織復促織，爾實借我職。",
            "語我以詩書，覺我以道德。",
            "胡然久不鳴，似知不如默。",
            "默而如見容，實惟已失則。",
            "不見容而疑，豈不云大惑。",
            "智或神於蓍，夢有不待卜。",
            "秋風日已高，太白光如植。",
            "予豈默默時，殺身徇吾國。"
        ],
        "title": "枕上聞蛩忽久不鳴",
        "id": "cf0d7c9a-2a74-4a22-bee2-6c7e6c4a0523"
    },
    {
        "author": "晁說之",
        "paragraphs": [
            "許州秀才周若蒙，星官占罷淚無從。",
            "歐陽公死不過夏，天上文星已告凶。",
            "常秩王回暨姚闢，排斥先儒不少容。",
            "回第曰向竊笑之，問學文章衆所同。",
            "識此二事王氏孫，酸棗先生稱祖翁。",
            "先生易老凈肇樂，晚奏象繫明光中。",
            "清淨之化浹百年，寡欲愛民自祖宗。",
            "潛仁蓄德流必遠，譬如喬嶽生寒松。",
            "天之生材弗浪與，不世其美安得雄。",
            "君之積學萬石簴，筆力仍關千石鐘。",
            "遑遑欲談誰聽此，秋江好渡多柔風。"
        ],
        "title": "連日與性之王君談遽來告别因作",
        "id": "8574fffa-e901-4ed8-90f8-6fa1fd91ec88"
    },
    {
        "author": "晁說之",
        "paragraphs": [
            "櫓聲出入如謳發，晝長夜短睡蛇絕。",
            "紅窗跼蹐天地隘，出向船頭望寒月。",
            "月寒不照孤征人，自與紅鑪得意親。",
            "何日有田吾意得，躬耕壠首待陽春。"
        ],
        "title": "舟中倦甚",
        "id": "02d88f31-fee2-4f92-9160-81e522a8c7ad"
    },
    {
        "author": "晁說之",
        "paragraphs": [
            "沈痾春夜客，風雨送愁來。",
            "曉雲收風雨，一瞬静九垓。",
            "東皇太一人，盜賊何有哉。",
            "上使四門闢，豈但桃李開。",
            "下使小人退，即日大輅回。",
            "昭昭負帝德，汲汲掞天才。",
            "白頭見太平，酒醒豁所懷。"
        ],
        "title": "曉霽",
        "id": "2a74e725-8e5b-4d0d-bf11-ef8ca5ffbdb0"
    },
    {
        "author": "晁說之",
        "paragraphs": [
            "黄瓜忌三摘，吾臂醫九折。",
            "有如老商胡，何言問折閲。",
            "兒藏廷珪墨，賊火出烈烈。",
            "是時干戈起，髑髏積不血。",
            "寧復有此物，硯北伴白髮。",
            "叔父曰賜汝，可憂百如結。",
            "矧此微物者，戲劇論巧拙。",
            "拜吾叔父賜，理亂聞一轍。",
            "再拜叔父賢，世珍視不屑。",
            "百拜叔父意，兒學安得輟。"
        ],
        "title": "說之有庭珪真墨一爲儀真賊所焚伏蒙二十二叔特以真墨見惠因喜出意表輒賦詩申謝",
        "id": "5672678f-69c7-4209-a0b8-2f50c66881da"
    },
    {
        "author": "晁說之",
        "paragraphs": [
            "飄零塵俗客，再見水仙花。",
            "清芬二十載，饒殺蘭杜家。"
        ],
        "title": "謝藴文水仙花",
        "id": "a77e8583-fb94-48c4-aa7a-793c2939ee21"
    },
    {
        "author": "晁說之",
        "paragraphs": [
            "九死性命存，乃到海陵倉。",
            "海陵何所有，麋鹿晝成行。",
            "多倉多麋鹿，今也恨難忘。",
            "爰從本朝來，人物上國光。",
            "容我迹其間，性之因翺翔。",
            "性之篤忠信，又復能文章。",
            "一世所趨附，在眼獨不忙。",
            "困於州縣吏，斂翼弗許張。",
            "蹉跎誰識之，心膽空堂堂。",
            "我不自揆者，薦之三府傍。",
            "相公意似順，衆口極雌黄。",
            "我斥不得容，爲子增慨慷。",
            "子行羣賊中，妻孥道路長。",
            "掛帆揚州灣，聞我病在床。",
            "不尋枉渚來，或謂子不剛。",
            "活我以簡策，飽我非稻粱。",
            "告别閩嶺去，波浪春風狂。",
            "既欲殺風母，又欲射天狼。",
            "四海俱已震，何處一身藏。",
            "揮淚與之子，關雎哀不傷。",
            "禄山傾社稷，朱泚侮君王。",
            "於今無此孽，但可正皇綱。",
            "文章出號令，忠信被農桑。",
            "之子抱此器，用之斯民康。",
            "吳酸宜勉强，無煩憶粟漿。"
        ],
        "title": "王性之自揚州遷路相訪於海陵荷其意厚非平日比贈詩以别",
        "id": "0589d721-8ad8-44e2-b2e6-c00022f9363f"
    },
    {
        "author": "晁說之",
        "paragraphs": [
            "春風到來久，今日令得行。",
            "蛙聲曲池滿，柳色深巷明。",
            "負痾老客子，徜徉難爲情。",
            "豈不懷故隱，盜賊間徂征。",
            "近得望行在，氣祲夜峥嶸。",
            "諒待賢者出，一偃天下兵。",
            "四夷堡障静，三農田野耕。",
            "雞豚飽故老，廉恥責後生。",
            "我雖素餐者，自謂能頌聲。",
            "此情誰與同，有公仍有卿。"
        ],
        "title": "陳情",
        "id": "c40a5507-d898-4b04-9e18-4996d53cf8e5"
    },
    {
        "author": "晁說之",
        "paragraphs": [
            "與君中山時，心樂得樂土。",
            "未始厭耳聞，寧或刺眼睹。",
            "風雨喜分散，樂事亡難補。",
            "看君青雲編，翅墮不得舉。",
            "榮滯正相半，田園餘幾許。",
            "前年白馬亂，不保使君詛。",
            "去從竟陵謫，竟陵人何慕。",
            "妻兒思北歸，耕桑失寒暑。",
            "邂逅怪我存，魂招來奚數。",
            "强欲布露之，愧君健能賦。"
        ],
        "title": "次韻和馬子虚學士感事見贈",
        "id": "c2bfbd88-2a9b-481c-97ca-b22f53f32ffb"
    },
    {
        "author": "晁說之",
        "paragraphs": [
            "海陵士子江東客，我到海陵無主人。",
            "蒼波知君到何處，直待書來消息真。",
            "與君相去歲月久，世事茫茫誰出手。",
            "桑田欲變仙人去，鶴駕雲軒安得取。",
            "愁腸出淚付滄波，江上秋風奈我何。",
            "何處雲山君待我，更煩先寄綵雲歌。"
        ],
        "title": "流寓海陵半年忽得周元仲分寧書欣慰與常日不同輒有作代書",
        "id": "8ccfb47e-d152-4b3e-9701-556d65f2ced5"
    },
    {
        "author": "晁說之",
        "paragraphs": [
            "鄰雞鳴已過，吾雞一何懶。",
            "要穩土人眠，高視清秋晏。",
            "惜哉清秋時，留客久異縣。",
            "莫謂兹荒陬，千令洿畿甸。",
            "黄屋在揚州，江山被恩幸。",
            "肥羜翻吳羮，宮粧驚楚練。",
            "雖云胡馬陣，敢敵水龍鑑。",
            "有事郊三年，神降樂六變。",
            "萬國走玉帛，兩京鎖宮殿。",
            "明發迎歸路，兹夕淚如霰。",
            "孤旅愁思絕，一身幾憂患。"
        ],
        "title": "秋感",
        "id": "4ff0fa53-ce64-4173-8097-e4a5f087ab22"
    },
    {
        "author": "晁說之",
        "paragraphs": [
            "今日秋光遠，吾意亦以閒。",
            "置此清羸身，茄菼薏苡間。",
            "一别嵩陽縣，二紀不得還。",
            "幾處逢新秋，幽夢著舊山。",
            "木落淮南舊，水流日柴關。"
        ],
        "title": "秋適",
        "id": "230d77b0-82da-41f6-8869-a8e37c944ffe"
    },
    {
        "author": "晁說之",
        "paragraphs": [
            "閒極忘羈旅，秋色爲我深。",
            "牛卧樹外影，雞鳴堂中心。",
            "自言身已隱，人道尚官箴。",
            "明趨傍海郡，適我梁甫吟。"
        ],
        "title": "閒極",
        "id": "cd091a7f-b78e-43f4-b553-d4857cd2ae4d"
    },
    {
        "author": "晁說之",
        "paragraphs": [
            "韓揚州，蕭劍州，相忘終日夢悠悠。",
            "何如微季掾三府，國譽鄉評坐以收。",
            "不忘筆墨高人興，爲道明珠無昧不。"
        ],
        "title": "謝季左司筆墨",
        "id": "2b732521-e72f-440f-9db2-851773ad3f9d"
    },
    {
        "author": "晁說之",
        "paragraphs": [
            "前身嵩陽老道士，今日京東蔡秀才。",
            "杜門藏書萬餘卷，不知何身得之哉。"
        ],
        "title": "且遽告行求題其父所作夢記之後",
        "id": "eefbfa45-3256-49fe-b1e6-5cc35bf80195"
    },
    {
        "author": "晁說之",
        "paragraphs": [
            "六出花頭萬疊波，水雲館前不肯過。",
            "玉鸞素面如相語，人間清興今如何。"
        ],
        "title": "雪中懷水雲館",
        "id": "5be64705-7d6a-4028-b45d-b58abb5aeea8"
    },
    {
        "author": "晁說之",
        "paragraphs": [
            "嗟予少好客，今老客棄予。",
            "忽忽飄流來，不知歲又除。",
            "良愧彼黄鵠，千里無修塗。",
            "江東賊强臣，淮南盜名都。",
            "鍾阜被朔雪，暫與我何娛。",
            "明當雲夢去，已發又何如。"
        ],
        "title": "無客",
        "id": "e82ec8ad-635b-497a-88db-e73c07627dd7"
    },
    {
        "author": "晁說之",
        "paragraphs": [
            "北斗垂几尺，東京路幾千。",
            "大江復幾深，臘尾難放船。",
            "豈無彫胡飯，疾病相後先。",
            "波濤日夜起，高枕相與眠。",
            "春風明日來，爲我添華顛。",
            "沅湘盛春風，蘭茝爲人妍。",
            "沅湘無故人，耕釣異雲煙。",
            "沅湘有故人，避地于我前。",
            "彼美媚學子，共講中庸篇。"
        ],
        "title": "将爲枝江之行",
        "id": "d5c0db5a-822f-478e-9fa3-05b353732602"
    },
    {
        "author": "晁說之",
        "paragraphs": [
            "華藏有主人，百界轉纖埃。",
            "主人順喚客，低頭不敢來。"
        ],
        "title": "呈華藏密印",
        "id": "d1cdda35-718d-4d72-b564-ffd8d5d8ef67"
    },
    {
        "author": "晁說之",
        "paragraphs": [
            "漠漠秋陰好，遙空見故鄉。",
            "可堪高葉病，無賴晚花香。",
            "枕靜泉聲細，簾疏風影長。",
            "肯教容易雨，吟興動何郎。"
        ],
        "title": "秋陰",
        "id": "0208dbcb-c44c-4ae1-9363-54c27d33db32"
    },
    {
        "author": "晁說之",
        "paragraphs": [
            "校藝來從魯，聞韶昔在齊。",
            "幸容葭倚樹，驩會食甘藜。",
            "禮數延文士，雄豪動武奎。",
            "嚴凝池上雪，燦爛谷中霓。",
            "喜見雙頭錦，爭求獨角犀。",
            "化金思點竈，畫酒願分篦。",
            "氣壯如觀海，言危擬去梯。",
            "且思竭馬力，焉敢效牛蹊。",
            "蕭統聞香臭，劉郎善品題。",
            "鉛黄方晏集，風雨惜分攜。",
            "永遣愁城破，休教眉宇低。",
            "故鄉吾自樂，歸去逐羣鷄。"
        ],
        "title": "和斯立夜校試卷呈同舍十二韻",
        "id": "6413e189-5a14-4207-a68e-1e9d5363ea32"
    },
    {
        "author": "晁說之",
        "paragraphs": [
            "佳山陪四絕，名士出三齊。",
            "芬馥生蘭茞，荒蕪去菉藜。",
            "光華深北斗，氣象到西奎。",
            "靜思如含露，揮毫若吐霓。",
            "美求鮮鯉鱠，珍訪辟塵犀。",
            "出衆青錢士，翻經白玉篦。",
            "高張射鵰手，穩步上天梯。",
            "吾友由斯道，狂生不識蹊。",
            "淮南書有作，商隱賦無題。",
            "慷慨簪頻擊，吟哦手屢攜。",
            "寒廳簾帟淺，深夜笑言低。",
            "慎莫嘲雕虎，從來學木雞。"
        ],
        "title": "再和資道",
        "id": "938659ee-6cea-44eb-8f50-f93861215482"
    },
    {
        "author": "晁說之",
        "paragraphs": [
            "何事謝玄暉，臨巒且悵齊。",
            "想非逢錦繡，應祗見蒿藜。",
            "今日三千牘，昭天十六奎。",
            "煌煌鳴佩璐，燦燦動旌霓。",
            "服衆稱擒虎，超羣許拔犀。",
            "品輕龍尾硯，時様鳳頭篦。",
            "棄若文公席，危如墨子梯。",
            "只宜馳大路，爭可訪幽蹊。",
            "我亦慚强韻，君能出巨題。",
            "笑言容委曲，良宴幸招攜。",
            "黄菊開應滿，清霜壓莫低。",
            "誰人傾魯酒，更復噉韓雞。"
        ],
        "title": "再和",
        "id": "8d968936-de49-4ded-a36d-f7ee98d96950"
    },
    {
        "author": "晁說之",
        "paragraphs": [
            "是非真未定，楚客莫咻齊。",
            "侈美珍炰鼈，粗疏鄙飯藜。",
            "評文歸藻鑒，得寶應参奎。",
            "蕭洒裛塵雨，清明避日霓。",
            "露華鳴老鶴，月魄射靈犀。",
            "儒雅元簪筆，風流且带篦。",
            "辛勤無黑突，騰躍有丹梯。",
            "自顧迷轅駕，焉能識路蹊。",
            "從容金谷集，酬唱漢江題。",
            "好是頻徴策，相看便解攜。",
            "塵埃隨日起，窮悴使人低。",
            "桀犬驚堯犬，家鷄笑野鷄。"
        ],
        "title": "和斯立重賦",
        "id": "e38ee3c7-22b1-4f98-96b0-59bb0777f3f5"
    },
    {
        "author": "晁說之",
        "paragraphs": [
            "藹藹天孫作曉嵐，爲嫌俗骨遣教還。",
            "仙兒墮處真堪惜，只在含眸一笑間。"
        ],
        "title": "和資道登岱頂回",
        "id": "5051babe-1ab3-42ec-bdee-b6e90290631a"
    },
    {
        "author": "晁說之",
        "paragraphs": [
            "無波枉渚若堪凭，白露青蘋更可陵。",
            "過盡秋風獨不見，此時腸斷柳吳興。"
        ],
        "title": "近作小池頗有野意日晚臨流吟柳渾獨不見慨然有作",
        "id": "cd911ac6-66bc-405f-9d38-85fb27096647"
    },
    {
        "author": "晁說之",
        "paragraphs": [
            "棄臣悠悠朱墨筆，凋年忽忽道塗衣。",
            "博崔趙李久寂寞，乙馬甲班誰是非。"
        ],
        "title": "十月初七日入郡塗中作",
        "id": "851410f5-7bb9-452b-a7e5-8d72782a3807"
    },
    {
        "author": "晁說之",
        "paragraphs": [
            "長夏清江倚碧岑，人間塵土莫相侵。",
            "榴花不得春工力，顔色何如桃杏深。"
        ],
        "title": "覽冀亭榴花",
        "id": "a40fe9f9-1671-4a16-9725-ae8709b18e7f"
    },
    {
        "author": "晁說之",
        "paragraphs": [
            "悠悠客子京華遠，只把清秋淚濯纓。",
            "黄葉風前身亦老，白雲影外世還輕。",
            "書來舊德知無恙，夢斷疏鐘恨有情。",
            "昔日諸生今在不，丈人因爲話平生。"
        ],
        "title": "寄侍講呂原明七丈",
        "id": "ebba110c-1da1-42c4-8c1e-6bb28179bf76"
    },
    {
        "author": "晁說之",
        "paragraphs": [
            "萬樹殘英委泥滓，柳花成絮獨高飛。",
            "自憐纖質無人賞，宛轉還從洛浦歸。"
        ],
        "title": "讀韓退之詩有作",
        "id": "269cf606-fa55-4661-9e92-1d42db1cdb5f"
    },
    {
        "author": "晁說之",
        "paragraphs": [
            "驅馳疲朔馬，邂逅見吳僧。",
            "便覺秋容凈，彌憐客恨澄。",
            "青山尋舊賞，白社語新燈。",
            "他日扁舟去，儂家一笑能。"
        ],
        "title": "贈吳僧",
        "id": "421139ee-f7a4-4d06-944e-e1c11bd01028"
    },
    {
        "author": "晁說之",
        "paragraphs": [
            "十日狂風不偶然，未教桃李鬬嬋娟。",
            "關西將士曾如此，直入齊宮斬小憐。"
        ],
        "title": "狂風",
        "id": "8e6d378d-ac4e-421a-a7db-e2c924d455a7"
    },
    {
        "author": "晁說之",
        "paragraphs": [
            "丈人一别今何闊，菊雨蘭風自歲年。",
            "茅屋歸來思叙舊，繩床老去不談禪。",
            "世無孔子徒爲爾，今媿孫登重惘然。",
            "幸有陽城山水在，更留佳處待夤緣。"
        ],
        "title": "次韻答澗上丈人見寄",
        "id": "b9366cf4-e44a-4da0-95c6-1e5f874bfa6e"
    },
    {
        "author": "晁說之",
        "paragraphs": [
            "終日焚香卻袢暑，只此於君媿典刑。",
            "莫怪慇懃問元朗，此心要自渴滄溟。"
        ],
        "title": "和陳叔易見寄",
        "id": "bd772866-31fc-4623-bbc7-35ac053a3f0b"
    },
    {
        "author": "晁說之",
        "paragraphs": [
            "有懷南澗老，月冷夢魂賒。",
            "煙閉金丹竈，雲迷玉斧家。",
            "高雲嗟縹緲，醉墨喜傾斜。",
            "明日秋風起，愁看菊蘂花。"
        ],
        "title": "次韻澗上丈人見寄",
        "id": "71f7b81c-6e0d-4ed3-88d6-72484b274f5e"
    },
    {
        "author": "晁說之",
        "paragraphs": [
            "丈人在何許，箕外潁中間。",
            "明映波心月，清餘雨面山。",
            "短衣非舊甯，陋巷是今顔。",
            "不解湟州去，平超十八班。"
        ],
        "title": "再和班字三首  其一",
        "id": "c7c0f828-9be8-4375-bd7f-b8727a8d7c9e"
    },
    {
        "author": "晁說之",
        "paragraphs": [
            "公來前有約，更望少微閒。",
            "爛醉新醅酒，能忘舊隱山。",
            "瓊瑤雖並質，塵土會凋顔。",
            "永夜陶陶語，令人愧尹班。"
        ],
        "title": "再和班字三首  其二",
        "id": "dff935dc-fb06-4486-a01d-f1b932b5b30f"
    },
    {
        "author": "晁說之",
        "paragraphs": [
            "高躅人難解，當求古哲閒。",
            "韓康多在市，陶令懶游山。",
            "念我可憎面，無兄得解顔。",
            "公乎來早晚，荆坐要須班。"
        ],
        "title": "再和班字三首  其三",
        "id": "d027ed68-d7fb-4320-8c5e-107c03b2afdb"
    },
    {
        "author": "晁說之",
        "paragraphs": [
            "愁霖開霽忽今朝，摩撫爲魚鱗甲消。",
            "竈下黽蛙歸枉渚，簷邊雲霧起叢霄。",
            "已驚病眼能明朗，更喜新詩慰寂寥。",
            "莫把陰晴論甲子，請從根本問黎苖。"
        ],
        "title": "次韻久雨甲子日喜晴之作",
        "id": "2da38428-f231-48df-a4d7-d3cc9059b71f"
    },
    {
        "author": "晁說之",
        "paragraphs": [
            "處士何人爲作牙，盡攜猿鶴到京華。",
            "故山巖壑應惆悵，六六峰前只一家。"
        ],
        "title": "聞叔易隱居被召二首",
        "id": "11cf0126-890e-4bd4-bc2c-57c9d24eeca0"
    },
    {
        "author": "晁說之",
        "paragraphs": [
            "山前霖雨霽，流水興何長。",
            "曲澗通蘭若，餘音到草堂。",
            "龍鱗應已備，魚尾得令狂。",
            "奏凱入關陣，尋仙泛海航。",
            "月添波蕩漾，風共影瀰茫。",
            "不作羈臣淚，明朝涸復常。"
        ],
        "title": "雨霽聞溪流作",
        "id": "1a5cc217-2cff-4726-b77a-4eb3412ff5c9"
    },
    {
        "author": "晁說之",
        "paragraphs": [
            "山下青青春已歸，百花山上正芳菲。",
            "人間顔色易零落，百萬千年雲錦衣。"
        ],
        "title": "峻極上院",
        "id": "07c4ecea-308e-421b-bca7-a82d492a5a51"
    },
    {
        "author": "晁說之",
        "paragraphs": [
            "莫怪先生身上貧，眼看外物似浮雲。",
            "房中除却琴棋後，更有門前鶴一羣。"
        ],
        "title": "節孝處士徐先生",
        "id": "4f2f802c-25f2-474b-8c64-2d4b14a19950"
    },
    {
        "author": "晁說之",
        "paragraphs": [
            "元年元日日甲子，從自漢曆來有三。",
            "總把皇恩調玉燭，今朝獨更覺春酣。"
        ],
        "title": "政和元年正月一日作",
        "id": "3d3c4340-9f54-447e-ac79-13d7d602a640"
    },
    {
        "author": "晁說之",
        "paragraphs": [
            "伊昔中山勝事賒，初當三五便開花。",
            "君能選色沉醉倒，我自傷心深感嗟。",
            "聚散十年逢節序，窮通百態各天涯。",
            "使君綺席誰同樂，莫遣燈花照鬢華。"
        ],
        "title": "癸未歲余與開封解安行同知定州外縣赴二帥上元之集今辛卯明州燈夕公會上見邸報解以大夫知嘉州感舊作寄",
        "id": "095daf23-6898-4778-8c58-1f3b94b9d7bd"
    },
    {
        "author": "晁說之",
        "paragraphs": [
            "日日江頭騁望頻，東風去歲舊相親。",
            "庾郎欲作披香賦，未有花開未是春。"
        ],
        "title": "早春",
        "id": "f32e4304-d80b-4aa6-b5d8-e5898ce8f869"
    },
    {
        "author": "晁說之",
        "paragraphs": [
            "思歸未得恨深年，時節清明最可憐。",
            "越女腰支勝趙女，平生不敢賽鞦韆。"
        ],
        "title": "聞四明人不喜鞦韆因作",
        "id": "b8b75063-ec62-4586-adb1-4e30becfb770"
    },
    {
        "author": "晁說之",
        "paragraphs": [
            "雲暗花寒春在否，煙波漠漠不禁愁。",
            "此愁肯逐楊花散，常與幽人種白頭。"
        ],
        "title": "愁  其一",
        "id": "78d53172-69c8-41de-b6de-af9e45e4592c"
    },
    {
        "author": "晁說之",
        "paragraphs": [
            "無奈愁來欲解攜，春光何事亦如迷。",
            "只應自有人行樂，枉是多情王會稽。"
        ],
        "title": "愁  其二",
        "id": "20dc0aa2-9764-4cfe-a184-0a1ace76ea5b"
    },
    {
        "author": "晁說之",
        "paragraphs": [
            "冷官不易逢寒食，海角風霜剩作寒。",
            "杏粥榆羮渾不見，蓬池春色夢中看。"
        ],
        "title": "寒食書事",
        "id": "e8892eec-0766-4dd3-aedb-e8c202d5cd6f"
    },
    {
        "author": "晁說之",
        "paragraphs": [
            "終日一杯終日醉，看潮初上看潮回。",
            "自疑前世陶貞白，乘興閑遊鄮縣來。"
        ],
        "title": "戲作",
        "id": "faa14f5e-6fef-4fcf-b132-9e67f23fa3f7"
    },
    {
        "author": "晁說之",
        "paragraphs": [
            "昏昏非所志，忽忽是何時。",
            "客恨潮聲起，春愁柳色知。",
            "何煩連日雨，要劇故鄉思。",
            "自顧囊中術，黄金未可爲。"
        ],
        "title": "昏昏",
        "id": "6ad6902d-7ce7-4907-b1ff-be76e95333da"
    },
    {
        "author": "晁說之",
        "paragraphs": [
            "日日蒼黄出畏塗，自憐何事得虚除。",
            "天教豺虎露齒爪，好是哥奴不讀書。"
        ],
        "title": "有感",
        "id": "619d42bc-e8fd-4ee5-b6d5-20e0a181557d"
    },
    {
        "author": "晁說之",
        "paragraphs": [
            "西渡幾回送客，春風今日思家。",
            "我亦歸期可數，休言此是天涯。"
        ],
        "title": "西渡",
        "id": "b13ee980-cb4b-4b02-b45c-4c7b58d9c74b"
    },
    {
        "author": "晁說之",
        "paragraphs": [
            "蝴蝶催花一夜開，却愁春盡重徘徊。",
            "我身亦使滕王恨，日日隨渠春裏來。"
        ],
        "title": "予今春多入城戲作村裏來絕句村裏來是蛺蝶名滕王所畫者",
        "id": "de13c3e9-750f-4d68-b3ce-1be199e015bb"
    },
    {
        "author": "晁說之",
        "paragraphs": [
            "行盡三江失所誇，便教信美豈吾家。",
            "却回揚子江頭去，看種瓜洲子母瓜。"
        ],
        "title": "依韻和蔡天啟任四明絕句三首時暫來四明便還丹陽頗不樂此後篇爲四明解嘲  其一",
        "id": "5c139461-edbf-4e17-9531-0dc09ecbb30b"
    },
    {
        "author": "晁說之",
        "paragraphs": [
            "真隱閒從鄮縣來，三山仙蘂眼中開。",
            "此身自有華陽洞，肯學秉陽歎老槐。"
        ],
        "title": "依韻和蔡天啟任四明絕句三首時暫來四明便還丹陽頗不樂此後篇爲四明解嘲  其二",
        "id": "54ff7c3d-f8c8-403d-8f08-9ab06c90cfaf"
    },
    {
        "author": "晁說之",
        "paragraphs": [
            "未識凉風寶殿西，寧驚海角有遺黎。",
            "玉箏無日嘗瑤柱，金馬何人賞木犀。"
        ],
        "title": "依韻和蔡天啟任四明絕句三首時暫來四明便還丹陽頗不樂此後篇爲四明解嘲  其三",
        "id": "1b212c95-55fd-4d19-96b8-186f9aa45c7e"
    },
    {
        "author": "晁說之",
        "paragraphs": [
            "何處留春意，歌殘燭半紅。",
            "柳斜雙舞破，花落獨書空。",
            "欲作經年别，先驚昨夜風。",
            "烏衣多勝概，此際恨難窮。"
        ],
        "title": "見諸公唱和暮春詩軸次韻作九首  其一",
        "id": "2210d867-fc86-4a21-8d93-69fae3131213"
    },
    {
        "author": "晁說之",
        "paragraphs": [
            "那識春將暮，山頭躑躅紅。",
            "潮生芳草遠，鳥滅夕陽空。",
            "烏賊家家飯，槽船面面風。",
            "三吳窮海地，客恨極難窮。"
        ],
        "title": "見諸公唱和暮春詩軸次韻作九首  其二",
        "id": "ed417985-56e9-4034-9188-c314a81ab069"
    },
    {
        "author": "晁說之",
        "paragraphs": [
            "歎惜芳菲盡，香腮越女紅。",
            "簾垂啼鳥散，鏡掩舞鸞空。",
            "梅短嬌含雨，蓴絲懶倚風。",
            "高歌君輩在，老子奈途窮。"
        ],
        "title": "見諸公唱和暮春詩軸次韻作九首  其三",
        "id": "4209a93e-3773-4c87-946b-9a73b988d147"
    },
    {
        "author": "晁說之",
        "paragraphs": [
            "留春留不得，怯去舞衣紅。",
            "那昔河陽暮，唯驚洛浦空。",
            "丹成人奔月，金就鶴乘風。",
            "此恨何能已，盧郎百計窮。"
        ],
        "title": "見諸公唱和暮春詩軸次韻作九首  其四",
        "id": "7074551e-bca3-4195-be63-637445fb6a14"
    },
    {
        "author": "晁說之",
        "paragraphs": [
            "五字留春句，如開蜀錦紅。",
            "幽香知不滅，宿恨望來空。",
            "婉娩能揮日，綢繆擬割風。",
            "江淹方思苦，慎莫道才窮。"
        ],
        "title": "見諸公唱和暮春詩軸次韻作九首  其五",
        "id": "0c1b0e59-e520-4aa4-98ee-0dbee11d872b"
    },
    {
        "author": "晁說之",
        "paragraphs": [
            "春殘留幾日，越女笑蠶紅。",
            "江盡愁何盡，牀空夢不空。",
            "燕多知近海，蝶少爲饒風。",
            "底事吟詩健，吟詩正待窮。"
        ],
        "title": "見諸公唱和暮春詩軸次韻作九首  其六",
        "id": "5ecf44e6-05aa-41cf-b821-e7141314e2d7"
    },
    {
        "author": "晁說之",
        "paragraphs": [
            "芳草搖輕碧，薔薇著小紅。",
            "肯嫌桃葉薄，只恨柳枝空。",
            "夢斷三千里，愁生五兩風。",
            "四時顧家好，作底却言窮。"
        ],
        "title": "見諸公唱和暮春詩軸次韻作九首  其七",
        "id": "c24bdca4-8418-4194-8de0-147779153286"
    },
    {
        "author": "晁說之",
        "paragraphs": [
            "上苑羣芳外，娑羅二月紅。",
            "妖饒秦女妬，淡蕩越江空。",
            "敢夢鵷鸞侣，徒披草木風。",
            "傳家緗帙在，百巧愧千窮。"
        ],
        "title": "見諸公唱和暮春詩軸次韻作九首  其八",
        "id": "17535050-a857-4988-b01e-dba63a50bbb4"
    },
    {
        "author": "晁說之",
        "paragraphs": [
            "令公頭皓白，執拂妓殷紅。",
            "綺席千觴醉，芳塵一夕空。",
            "顛狂援北斗，飄蕩怨東風。",
            "得意傷春甚，癯儒况路窮。"
        ],
        "title": "見諸公唱和暮春詩軸次韻作九首  其九",
        "id": "17bc1ea0-7aeb-44fd-801d-ad85db9606b3"
    },
    {
        "author": "晁說之",
        "paragraphs": [
            "三吳山水喜秋風，白蟹青蝦甬水東。",
            "獨步晁丞孫子到，誰憐憔悴衆人中。"
        ],
        "title": "秋日有感因誦王元之送文元公詩云追思元白在江東不似晁丞今獨步之句戲作",
        "id": "73dfa351-875c-47c6-bdf9-0319141aedbc"
    },
    {
        "author": "晁說之",
        "paragraphs": [
            "白髪蕭條到海濵，秋風邂逅故園人。",
            "三千紅錦巧爲帳，百萬黄金肯買鄰。",
            "漢節陸離驚遠俗，商歌窈窕會相親。",
            "男兒躍馬横戈志，收入詩壇更絕塵。"
        ],
        "title": "引伴宣事惠詩六首過有褒稱且及其叔子文之舊輒次韻爲詩  其一",
        "id": "6042f23e-0dc9-449d-afeb-8c38755e0367"
    },
    {
        "author": "晁說之",
        "paragraphs": [
            "一世凄凉朋友恨，九原涕淚歲時深。",
            "逢君若自傳家法，顧我寧堪話此心。",
            "却喜雞鳴藏麗句，遙看鳳閣散層陰。",
            "幾多故舊問衰悴，說似羸師不足擒。"
        ],
        "title": "引伴宣事惠詩六首過有褒稱且及其叔子文之舊輒次韻爲詩  其二",
        "id": "2c698c19-ef62-4018-a156-b1c5c55208a9"
    },
    {
        "author": "晁說之",
        "paragraphs": [
            "無高可登無節序，無菊與泛無酒罇。",
            "歸計知時凌海岳，傷心成醉迷乾坤。",
            "冥冥烟雨翻愁思，急急風霜若苦言。",
            "安得北人來見我，會須暮出水東門。"
        ],
        "title": "九日戲作",
        "id": "9641e79b-1645-4bd2-925a-b8aaa335bff9"
    },
    {
        "author": "晁說之",
        "paragraphs": [
            "卓行高文司馬陳，當年簡牘拂埃塵。",
            "身名暫振久青冢，見在凄凉海畔身。"
        ],
        "title": "偶見司馬公休陳無己書簡感舊作絕句",
        "id": "bc845d72-0fc8-46c9-a360-e948df85745a"
    },
    {
        "author": "晁說之",
        "paragraphs": [
            "憶昔中華年少壯，相逢海角意何如。",
            "驚人老境便如此，還解同嘗橄欖無。"
        ],
        "title": "書事呈中令長老",
        "id": "2608bfed-698a-4c3d-8a94-25d367ed6155"
    },
    {
        "author": "晁說之",
        "paragraphs": [
            "年華又已暮，客恨更難裁。",
            "寒鴈背潮去，鐘聲隨雨來。",
            "離騷今我讀，時命昔人哀。",
            "但喜歸期近，寧論白髪催。"
        ],
        "title": "枕上作",
        "id": "f9bd3a8a-09e6-463e-8bfe-6e2223128797"
    },
    {
        "author": "晁說之",
        "paragraphs": [
            "天邊鴻鴈會高飛，白髪婆娑敢庶幾。",
            "哭子淚乾心尚折，還山計就事仍非。",
            "交遊幾處聞捐玦，巖阜何人自採薇。",
            "海角再逢殘歲雨，懶將梅葉洗征衣。"
        ],
        "title": "有感",
        "id": "b4257deb-a772-4d60-aae3-58a7ee250911"
    },
    {
        "author": "晁說之",
        "paragraphs": [
            "老境才來便輒留，龍門勝韻去悠悠。",
            "此懷京洛愁無限，更對滄江煙雨愁。"
        ],
        "title": "書懷二絕句  其一",
        "id": "c986e0d6-e769-4889-b588-db849ea53f0d"
    },
    {
        "author": "晁說之",
        "paragraphs": [
            "古木江亭懶不開，書空自笑興悠哉。",
            "蒼苔一徑淺深遍，知道無人向此來。"
        ],
        "title": "書懷二絕句  其二",
        "id": "7c21f717-e78b-4fd1-8384-a33fc18efbee"
    },
    {
        "author": "晁說之",
        "paragraphs": [
            "病眼終朝更懶開，難輸心曲語悠哉。",
            "從教苔徑無人到，日日潮聲自上來。"
        ],
        "title": "疊後",
        "id": "e2c8aa9f-ef2a-4da4-877f-9af1acf1c382"
    },
    {
        "author": "晁說之",
        "paragraphs": [
            "年年至日常爲客，只此凄凉似古人。",
            "忍傍寒江望京國，難將旅鴈與心親。",
            "天涯誰解觀雲物，弟輩遙憐面玉宸。",
            "自料明年猶俗駕，南京不到到西秦。"
        ],
        "title": "年年至日常爲客",
        "id": "17dad130-a151-4475-89ed-7b1211a664ac"
    },
    {
        "author": "晁說之",
        "paragraphs": [
            "無那客愁翻作樂，尋常閉目暫時開。",
            "沉沉月向波心出，渺渺人從天際來。",
            "莫道一山無積雪，誰家千樹落寒梅。",
            "洛陽故舊吾憐汝，愁絕終朝泥酒杯。"
        ],
        "title": "無那",
        "id": "f20a8b69-996b-4243-b180-a13faa5cfef6"
    },
    {
        "author": "晁說之",
        "paragraphs": [
            "終日寒齋咏小招，故人軒檻俯谿橋。",
            "可憐不得宣城郡，白日消來恨未消。"
        ],
        "title": "次韻和周大書事絕句",
        "id": "dd22a087-1475-4e52-91e1-fbfe8cba3e2e"
    },
    {
        "author": "晁說之",
        "paragraphs": [
            "身世何如薦福碑，浮沉聊學弄潮兒。",
            "清風一日令心盡，黄卷三冬漫手披。",
            "夢寐無煩征錦段，笑談誰敢犯湯池。",
            "周侯鳳德寧减少，所謂春陽或减之。"
        ],
        "title": "無題",
        "id": "f93a9a9b-fbe5-459a-a394-41ede3825a1a"
    },
    {
        "author": "晁說之",
        "paragraphs": [
            "駘蕩殘春恨，霞餘散綺紅。",
            "遊絲能四塞，落葉劇三空。",
            "思苦欲留夜，愁多却喜風。",
            "參軍真俊逸，好是念文窮。"
        ],
        "title": "鄧掾知言再和暮春詩見視過形推奬有意論詩報作三首  其一",
        "id": "5a0048e8-57a9-4a2e-bc51-56c79f020fda"
    },
    {
        "author": "晁說之",
        "paragraphs": [
            "君侯哦苦淡，雅不愛深紅。",
            "冷眼看春盡，愁腸欲海空。",
            "近尋山谷體，遠到建安風。",
            "只恐妨高步，令君似我窮。"
        ],
        "title": "鄧掾知言再和暮春詩見視過形推奬有意論詩報作三首  其二",
        "id": "6d5943a0-2b6e-49c0-b39c-22c71bc98971"
    },
    {
        "author": "晁說之",
        "paragraphs": [
            "江左多才士，君詩醉玉紅。",
            "幾篇愁客恨，九畹任春空。",
            "便欲傾家釀，誰知出谷風。",
            "劉楊名一代，可惜義山窮。",
            "西崑體方盛時，梨園伶人作一窮士。",
            "云是李商隱，襤縷甚，云近日爲人偷盡。"
        ],
        "title": "鄧掾知言再和暮春詩見視過形推奬有意論詩報作三首  其三",
        "id": "7de65f50-8f29-4ba8-b9f2-2f0fb862d0b5"
    },
    {
        "author": "晁說之",
        "paragraphs": [
            "白頭破褐恂闍黎，硬白高談豈昜知。",
            "却喜粟漿如北客，從教薄相笑無奇。"
        ],
        "title": "答恂闍黎乞漿",
        "id": "cef37964-a07c-424b-9e29-4509f9b2b2e2"
    },
    {
        "author": "晁說之",
        "paragraphs": [
            "論思獻納方自代，海舶鮹人豈識渠。",
            "長嘯清風含雪語，憐儂不解讀新書。"
        ],
        "title": "謝錢掾",
        "id": "88221af1-00df-453b-a2ec-2d27d0aa23c3"
    },
    {
        "author": "晁說之",
        "paragraphs": [
            "何能浣客愁，長夏暮江頭。",
            "嵐遠疑無象，潮平似不流。",
            "須臾雲送雨，蕩颺鳥隨舟。",
            "明年北歸去，談話未應休。"
        ],
        "title": "江暮",
        "id": "e81c6571-4198-4cf5-8670-9256ac64035e"
    },
    {
        "author": "晁說之",
        "paragraphs": [
            "少時曾識京華樂，老得江山懷抱開。",
            "風月不談辜此夕，恨隨潮去與潮回。"
        ],
        "title": "江上獨坐",
        "id": "958836cc-ae59-40ca-8eac-d245ab271923"
    },
    {
        "author": "晁說之",
        "paragraphs": [
            "京華可望無高樓，聞道故人多白頭。",
            "此身却似城東柳，惜别傷離不自愁。"
        ],
        "title": "偶書",
        "id": "89e9cf91-c1f7-4a2f-91a4-d14289ea55ba"
    },
    {
        "author": "晁說之",
        "paragraphs": [
            "長年何事不悲秋，今日天涯愁復愁。",
            "故國老槐空寂寂，半天歸鴈自悠悠。",
            "故知庾信多清淚，何事陶潛亦白頭。",
            "前日家人带楸葉，求身强健更何求。"
        ],
        "title": "秋",
        "id": "63f63cab-590e-45ba-a413-227c1dcae8f6"
    },
    {
        "author": "晁說之",
        "paragraphs": [
            "秋風幾日過秋關，直訪畸孤海上山。",
            "爲報故山都是舊，可憐留滯不知還。"
        ],
        "title": "西風",
        "id": "9593f570-d8db-4d0d-9c5f-6fbfb3dbe428"
    },
    {
        "author": "晁說之",
        "paragraphs": [
            "寂寞江邊舍，欹斜架上書。",
            "焚香一童子，尋竹衆雞雛。",
            "更甚昔人懶，寧論今世疏。",
            "但慚爲吏在，不得跨鯨魚。"
        ],
        "title": "因誦張司業無事焚香坐有時尋竹行之句擬其體作",
        "id": "8f818eef-b326-4796-ae86-72f0cee3250f"
    },
    {
        "author": "晁說之",
        "paragraphs": [
            "椶籬蕉落貯秋陰，睡足蕭然學越吟。",
            "懶似嵇康初不鍛，閒於陶令更無琴。",
            "兒童亦習南朝事，風月應憐北客心。",
            "五世圖書幸相逐，鬢毛未許雪霜侵。"
        ],
        "title": "自詠",
        "id": "d5a397f6-f12b-41fc-983f-238bd96cf1c1"
    },
    {
        "author": "晁說之",
        "paragraphs": [
            "秋色日駸駸，江亭敞宿陰。",
            "殘霞沉浦口，新月出波心。",
            "客恨此時薄，歸懷晚歲深。",
            "鄰僧數來往，未肯愧南金。"
        ],
        "title": "江亭晚望",
        "id": "7cfc5861-1dff-45ec-a14c-b1dccb3239ca"
    },
    {
        "author": "晁說之",
        "paragraphs": [
            "興盡未歸增寂寞，却嗟初興到江城。",
            "春愁不逐楊花散，秋恨還同桂影生。",
            "孤學敢期人晤語，危檣何事日崢嶸。",
            "弟兄遊宦俱還舍，朝馬驂驔禁漏聲。"
        ],
        "title": "興盡",
        "id": "96cae71c-404a-4847-a282-c5124d5e9528"
    },
    {
        "author": "晁說之",
        "paragraphs": [
            "病目書滛歇，江干絕往來。",
            "不才寧嫁樹，有意尚移山。",
            "玉府書名久，南山種豆閒。",
            "只應終夜氣，不共鬢毛班。"
        ],
        "title": "偶作二首  其一",
        "id": "ff63b611-b6ef-4c82-9e71-92d5ed7cb103"
    },
    {
        "author": "晁說之",
        "paragraphs": [
            "聞道花都發，狂風故作讎。",
            "春心先自薄，客恨更難收。",
            "不免饑寒甚，永同埋璸休。",
            "何須問詹尹，雅意在丹丘。"
        ],
        "title": "偶作二首  其二",
        "id": "bd209861-2b21-495f-ada7-2a7df3eb2c1c"
    },
    {
        "author": "晁說之",
        "paragraphs": [
            "吏隱兩非空百感，塗窮浪跡亦何哉。",
            "波濤遠引月華去，風雨常將月色來。",
            "孤學有誰同慷慨，獨愁無地重徘徊。",
            "漫談景德祥符際，幾許辭源賦八哀。"
        ],
        "title": "有感",
        "id": "460c924e-f642-4818-b2fd-7577f771d0f4"
    },
    {
        "author": "晁說之",
        "paragraphs": [
            "歸期若可數，何事此時情。",
            "春色雨中盡，客愁天際生。",
            "離騷煩爾傳，月旦莫余評。",
            "早韭周妻厭，因因不肯鳴。"
        ],
        "title": "戲呈通叟年兄索其近詩",
        "id": "e7922956-08de-4264-9b8b-6a7da23204f6"
    },
    {
        "author": "晁說之",
        "paragraphs": [
            "春來脉脉去輪囷，滿地飛英委玉塵。",
            "荀令香殘端有意，石家錦碎更堪珍。",
            "目成霄漢星前石，腸斷驪駒掌上人。",
            "我久飄零本憔悴，爲君今日恨輪巾。"
        ],
        "title": "落花學義山",
        "id": "66ce44fc-dca2-4dd7-aae0-1b0976f1e13f"
    },
    {
        "author": "晁說之",
        "paragraphs": [
            "天涯花信誤心期，狼藉殘紅只往時。",
            "怪底小憐渾不睡，夜深惆悵夢周師。"
        ],
        "title": "花開未幾忽已落盡戲作",
        "id": "ecfae903-7616-4f0c-9285-522eeaad1137"
    },
    {
        "author": "晁說之",
        "paragraphs": [
            "平昔柳侯廟，拾君詩興餘。",
            "帝閽誰掌制，天步此貞符。",
            "敢恨初沈佩，惟慚再索車。",
            "羅池聊自戲，况復已榛蕪。"
        ],
        "title": "通叟年兄視以柳侯廟詩三首輒亦有作所謂增來章之美也  其一",
        "id": "0e85c59d-5ee2-4dd9-b09b-95e902f0c076"
    },
    {
        "author": "晁說之",
        "paragraphs": [
            "何處乘駒去，空庭荔子垂。",
            "韓詞方走奠，柳廟久徂饑。",
            "既恨謀身誤，仍嗟報國隳。",
            "羅池便如此，不復問愚池。"
        ],
        "title": "通叟年兄視以柳侯廟詩三首輒亦有作所謂增來章之美也  其二",
        "id": "25150824-fa3f-481d-ab90-03724b88bcf0"
    },
    {
        "author": "晁說之",
        "paragraphs": [
            "當世容讒賊，他年奈我何。",
            "文編興舊學，詩價重東坡。",
            "木檞開能幾，子規啼漫多。",
            "羅池碑字滅，猶解徹庭莎。"
        ],
        "title": "通叟年兄視以柳侯廟詩三首輒亦有作所謂增來章之美也  其三",
        "id": "dd5df56a-f06d-448b-a9ef-69cd9a05e6ca"
    },
    {
        "author": "晁說之",
        "paragraphs": [
            "莫道垂楊管别離，與春離别自依依。",
            "若教兼有征人恨，只恐鴉兒不肯歸。"
        ],
        "title": "贈柳三解  其一",
        "id": "86f2098f-6b77-4c58-b781-43be524bfc1b"
    },
    {
        "author": "晁說之",
        "paragraphs": [
            "海角那知有宮柳，故園春思尚依依。",
            "可憐風韻去人遠，一日花開天際飛。"
        ],
        "title": "贈柳三解  其二",
        "id": "e26492a4-6e7d-4c1c-8098-15d1da382da7"
    },
    {
        "author": "晁說之",
        "paragraphs": [
            "桃李那知楊柳恨，故時風雨不依依。",
            "自從彭澤無人後，青眼雖開心事非。"
        ],
        "title": "贈柳三解  其三",
        "id": "16c04dc4-a25d-4ea8-9eb3-9cf153400f5d"
    },
    {
        "author": "晁說之",
        "paragraphs": [
            "悠悠知作吏，泯泯送年華。",
            "勉强對殘客，慇懃惜落花。",
            "敦行慚不聖，潮汐恨空賒。",
            "却怕梁園去，家人問海涯。"
        ],
        "title": "悠悠",
        "id": "bd9a367c-eea7-434e-84a2-34a33f8279ce"
    },
    {
        "author": "晁說之",
        "paragraphs": [
            "閶闔千門萬戶開，三郎沈醉打毬回。",
            "九齡已去韓休死，無復明朝諫疏來。"
        ],
        "title": "題明王打毬圖",
        "id": "1d289546-a001-409f-b0aa-9035dc222d3d"
    },
    {
        "author": "晁說之",
        "paragraphs": [
            "從教病着探葵减，未放愁攻白髪添。",
            "欲看落花時入戶，風高盡日不垂簾。"
        ],
        "title": "從教",
        "id": "a2c3bea0-da53-4a19-be74-02be80985f2a"
    },
    {
        "author": "晁說之",
        "paragraphs": [
            "何事千憂自惘然，且看節物異鄉邊。",
            "鶯來昨日猶多吃，柳到今朝第幾眠。",
            "上巳清明徒頡頏，流觴蹴踘豈周旋。",
            "故知白髪因渠得，忍更貪愁憶往年。"
        ],
        "title": "何事",
        "id": "e1db39fc-4962-483f-9f60-38622bbca19f"
    },
    {
        "author": "晁說之",
        "paragraphs": [
            "蕭散人間阮始平，輕盈雲外董雙成。",
            "飛英試比休爭麗，連璧驩言與共明。",
            "黄竹異時徒思苦，幽蘭同調得心傾。",
            "何須灞岸蹇驢夜，更學幽人老婢聲。"
        ],
        "title": "還諸唱和雪詩次韻作二首  其一",
        "id": "8065c9e1-5fc7-4949-bf20-6373c314578d"
    },
    {
        "author": "晁說之",
        "paragraphs": [
            "胸中塊磊若爲平，今日相如雪賦成。",
            "廣野喜逢三得白，高山真遇四邊明。",
            "瑤音顧我何能和，玉色煩君幾見傾。",
            "形穢由來慚獨目，自憐猶識佩環聲。"
        ],
        "title": "還諸唱和雪詩次韻作二首  其二",
        "id": "d79a178a-46d8-491f-8df0-deaabe85ccae"
    },
    {
        "author": "晁說之",
        "paragraphs": [
            "咋舌何堪妾一鳴，三年如夢寄江城。",
            "春江細雨添清思，漸近歸期更有情。"
        ],
        "title": "咋舌",
        "id": "a24bdea0-f436-40d8-a4cf-7ec004bc8405"
    },
    {
        "author": "晁說之",
        "paragraphs": [
            "南潮勝韻此間無，醉本蘭亭强學書。",
            "人物本朝還可恨，誰傳燕老暮江圖。"
        ],
        "title": "暮江",
        "id": "42db4e11-163a-41a5-9465-e53956e5fe81"
    },
    {
        "author": "晁說之",
        "paragraphs": [
            "燕公未肯祖虛無，悍俗歸仁舉國書。",
            "莫道邦人都背德，壁間猶有海潮圖。"
        ],
        "title": "自和因思國史燕穆之傳稱其知明州革輕悍鬬爭之俗及今海潮圖作",
        "id": "09847e06-2b8b-4472-a8ba-637119411496"
    },
    {
        "author": "晁說之",
        "paragraphs": [
            "欲談無應莫吾容，悔不居身可否中。",
            "盡日小齋何所樂，芭蕉宜雨竹宜風。"
        ],
        "title": "欲談",
        "id": "05242410-c243-42a7-adb3-a75e0f908908"
    },
    {
        "author": "晁說之",
        "paragraphs": [
            "賓客能談少傅兒，海中仙果得生遲。",
            "自今一落人間後，即見新枝壓舊枝。"
        ],
        "title": "王順之得子寄二絕次韻報之  其一",
        "id": "34710e29-70c9-4c5a-99d4-da87cf0e7879"
    },
    {
        "author": "晁說之",
        "paragraphs": [
            "茂弘不用長年悲，淮水東流本與期。",
            "一日名駒驚俗眼，奔雲老驥敢言衰。"
        ],
        "title": "王順之得子寄二絕次韻報之  其二",
        "id": "54e1e49a-b18e-433c-a94b-38a38215c9fb"
    },
    {
        "author": "晁說之",
        "paragraphs": [
            "水仙踰月駐芳馨，人物誰堪眼共青。",
            "白傅有詩皆入律，腥鹹聲裏亦須聽。"
        ],
        "title": "水仙",
        "id": "509682cf-06db-4192-811d-012780b94aec"
    },
    {
        "author": "晁說之",
        "paragraphs": [
            "春初未有象，幽興一何深。",
            "細雨能輸酒，輕風不隔琴。",
            "無煩問北信，且强學南音。",
            "白髪寧欺客，愁來處處侵。"
        ],
        "title": "春初",
        "id": "c95beea2-42f0-4731-8674-7010ae6a58ef"
    },
    {
        "author": "晁說之",
        "paragraphs": [
            "風雪三冬北，江潮二月時。",
            "怪今阿那事，不得作春詩。"
        ],
        "title": "風雪",
        "id": "a4b3e02a-29cb-442d-bd1b-f8ceacdb84fd"
    },
    {
        "author": "晁說之",
        "paragraphs": [
            "病目經旬作夢中，只應天意欲教傭。",
            "詩成願作瞎太祝，位極耻爲盲老公。",
            "不用千憂徒畫足，何妨一笑漫書空。",
            "頗不如喜見人志，好在春來六六峰。"
        ],
        "title": "病目作近體詩五首  其一",
        "id": "fae5d9de-8aab-4c01-944b-94931fe5623f"
    },
    {
        "author": "晁說之",
        "paragraphs": [
            "何事蘭成酷愛愁，借愁爲樂總宜休。",
            "天涯二月無新曆，京國三年誤舊遊。",
            "忽接家書迷遠近，欲爲客難却沉浮。",
            "道人猶喜頻相遇，話盡丹丘更虎丘。"
        ],
        "title": "病目作近體詩五首  其二",
        "id": "88994a47-86e9-4dfc-b47b-a784690ee4b4"
    },
    {
        "author": "晁說之",
        "paragraphs": [
            "江頭未省逢春事，風雨朝朝夜夜深。",
            "皎潔一生餘白髪，辛勤百計只丹心。",
            "不疑鄭默世能怨，敢恨虞翻論所侵。",
            "明日逢人添俛首，會催歸興到山林。"
        ],
        "title": "病目作近體詩五首  其三",
        "id": "70bdd571-4a56-4712-a4cd-8481032c5bdb"
    },
    {
        "author": "晁說之",
        "paragraphs": [
            "沉沉何處有春柔，目極無垠風雨秋。",
            "底事須登七尺劍，要當自掖千金裘。",
            "圖書雖滿愧黄絹，桃李縱開嘲白頭。",
            "事與願違宜泯泯，願違於事更悠悠。"
        ],
        "title": "病目作近體詩五首  其四",
        "id": "3f2dedd0-228d-4a31-a1a7-67bf5f9033ac"
    },
    {
        "author": "晁說之",
        "paragraphs": [
            "愁極猶知吾道尊，尚煩幾許北堂萱。",
            "善人在疚鄉評减，老物可憎天意存。",
            "漫使楚囚臨澧浦，難教漢使識河源。",
            "著書昔日年猶少，老意今朝欲絕言。"
        ],
        "title": "病目作近體詩五首  其五",
        "id": "7953c233-09fe-4cf2-abaa-98f402b2af64"
    },
    {
        "author": "晁說之",
        "paragraphs": [
            "待得鶯來花已落，斷難料理漫咿嚘。",
            "便如前哲亦非敵，八斗才當萬斛愁。"
        ],
        "title": "惜春",
        "id": "bf16a766-dccb-4e14-8609-dc489b1f6405"
    },
    {
        "author": "晁說之",
        "paragraphs": [
            "春色真無賴，羈人自慨慷。",
            "鶯能嘲客語，花解笑人忙。",
            "腰衱休含睇，欄干枉斷腸。",
            "明當元幾日，何處有流觴。"
        ],
        "title": "春色",
        "id": "11444a6e-902e-44cf-8487-63a21f988836"
    },
    {
        "author": "晁說之",
        "paragraphs": [
            "老僧講罷結茅廬，憶昔鳴琴着意餘。",
            "一曲風前三百遍，十年不作作如初。"
        ],
        "title": "贈道光",
        "id": "acb7e718-b881-43ff-be7b-37f5336e268b"
    },
    {
        "author": "晁說之",
        "paragraphs": [
            "自言愚似醉，休道醉如愚。",
            "不耻小盤食，寧慚掘筆書。",
            "九原懷往淚，萬里夢同途。",
            "政恐能知我，何妨更罵予。"
        ],
        "title": "即事",
        "id": "40dbdbe1-a9a4-4d21-a001-0659cc532d72"
    },
    {
        "author": "晁說之",
        "paragraphs": [
            "於越茫茫羈旅久，函秦落落笑談中。",
            "曲江煙月新春夢，寒食人家故國風。",
            "此際一罇曾邂逅，他時相見更從容。",
            "丈人筆力知强健，何事書來不吐虹。"
        ],
        "title": "感舊寄上芸叟侍郎",
        "id": "fd1459e8-bbd9-453c-a696-578e93951797"
    },
    {
        "author": "晁說之",
        "paragraphs": [
            "别離何用愁天涯，塵世來由百感賒。",
            "白雪恨難逢柳絮，東風悔不識梅花。",
            "詩書異戶余何有，將相同時君莫誇。",
            "聞道近還思卜築，好來嵩少共煙霞。"
        ],
        "title": "寄韓君表",
        "id": "161842af-1cc3-44cd-9153-e37e83127056"
    },
    {
        "author": "晁說之",
        "paragraphs": [
            "林梢接手百花浮，昔與王孫倚小樓。",
            "風物無情常自若，男兒何處不堪愁。",
            "蘭成只憶江南老，丞相難忘洛下游。",
            "今日天涯送春淚，不堪更爲種瓜侯。"
        ],
        "title": "感舊",
        "id": "381a9322-6be4-49d2-922f-c687f1401881"
    },
    {
        "author": "晁說之",
        "paragraphs": [
            "軒軒衆藝張天貺，翰墨悲凉二絕餘。",
            "今日無人知姓字，史官他日若爲書。"
        ],
        "title": "偶見張天貺奉議書策後題跋感舊作絕句",
        "id": "73b0ab7d-f96c-487f-b0df-d372177c973b"
    },
    {
        "author": "晁說之",
        "paragraphs": [
            "春盡天涯恨最長，啼鶯不識紫遊韁。",
            "空驚綠葉成尖髪，何處殘英伴落妝。"
        ],
        "title": "春盡  其一",
        "id": "139d6665-e6e1-48ab-8ddf-b68f95be9a32"
    },
    {
        "author": "晁說之",
        "paragraphs": [
            "何曾有夢到瑤池，但見狂風落海陂。",
            "簾外飄英紛不識，誰人尚復憶辛夷。"
        ],
        "title": "春盡  其二",
        "id": "e98f864f-e48d-4666-b27b-94605095b3b5"
    },
    {
        "author": "晁說之",
        "paragraphs": [
            "恨同枉渚頻潮汐，情與游絲鬬短長。",
            "垂釣蠻童緣底泣，難將心事問何郎。"
        ],
        "title": "恨同",
        "id": "79f426ab-e12e-4d4e-8678-5973f7885368"
    },
    {
        "author": "晁說之",
        "paragraphs": [
            "莫愁嫵媚主人盧，纖質交竿巧得模。",
            "綠粉敢爭紅粉麗，魚軒休比鶴軒疏。",
            "女英漫對湘君泣，子政徒青天禄書。",
            "夾膝得名何不韻，秋來卧病竟何如。"
        ],
        "title": "二十六弟寄和江子我竹夫人詩一首愛其巧思戲作二首  其一",
        "id": "67ed8580-4fca-4cfb-8802-44394b226f30"
    },
    {
        "author": "晁說之",
        "paragraphs": [
            "寥寥故國漫玄盧，內子可憐殊不模。",
            "擬比封君寧有實，欲爲節婦亦何疏。",
            "且休深妬斫桃樹，枉是多愁織錦書。",
            "貧士一妻常不飽，更煩譏謫幾人如。"
        ],
        "title": "二十六弟寄和江子我竹夫人詩一首愛其巧思戲作二首  其二",
        "id": "ce1cf003-847d-458e-a315-2197298c6709"
    },
    {
        "author": "晁說之",
        "paragraphs": [
            "柴門僅付一寒盧，不內不妻深有模。",
            "每與篔簹同繾綣，好來箕箒共蕭疏。",
            "謝娘莫道能聯句，鄭婢無煩亦讀書。",
            "前日㛹娟今不見，頭槌眼臼却能如。"
        ],
        "title": "復次韻寄子我四首  其一",
        "id": "e46e171f-1154-4e64-a880-a43cd15ac161"
    },
    {
        "author": "晁說之",
        "paragraphs": [
            "何須晚嫁獨傷盧，雲母無媒自納模。",
            "虹斷美人情不競，雨回神女分還疏。",
            "敢同孫壽巧爲態，頗稱江淹懶著書。",
            "歎息火籠俱麗質，當年風韻本何如。"
        ],
        "title": "復次韻寄子我四首  其二",
        "id": "5eeb7a58-eaea-49b4-8533-84ade7a6f25c"
    },
    {
        "author": "晁說之",
        "paragraphs": [
            "當年配馬莫嘲盧，今日化龍還寑模。",
            "麈尾雖長君不妬，搔頭漫短我能疏。",
            "夜寒青女難攜手，海闊麻姑肯寄書。",
            "五色筆歸空婉娩，幽篁殘夢自常如。"
        ],
        "title": "復次韻寄子我四首  其三",
        "id": "74f3be8c-4e40-4784-8f41-94ff731ed512"
    },
    {
        "author": "晁說之",
        "paragraphs": [
            "汾陽勳業重彤盧，凉霍同封不世模。",
            "貧士豈知燕玉暖，幽眠莫共膩香疏。",
            "從容恥與石爲弟，寤寐欣逢仙降書。",
            "若是雙流參六貴，錦圍繡被又焉如。"
        ],
        "title": "復次韻寄子我四首  其四",
        "id": "5d06497b-a978-4fbc-abd9-2ec133abe9c4"
    },
    {
        "author": "晁說之",
        "paragraphs": [
            "旅夢何爲喜别嵩，移雲當日自栽松。",
            "公孫勳業忽垂意，逋客煙霞豈不容。",
            "笑語若同遊下澤，雞豚亦共卧高舂。",
            "莫誇有力先歸去，恐愧朝蟬與暮虹。"
        ],
        "title": "次韻和韓君表懷歸見寄",
        "id": "716cf92f-faed-453a-a63b-b7b8d0dc59f7"
    },
    {
        "author": "晁說之",
        "paragraphs": [
            "傍海嗟爲客，傾心欣所知。",
            "煙霞威鳳老，岐路斷猿悲。",
            "夢亦西方近，談休南本遲。",
            "行行招隱意，嵩岫解相思。"
        ],
        "title": "留别延慶明智",
        "id": "461b720b-4738-4408-8e63-63e4c7b9574b"
    },
    {
        "author": "晁說之",
        "paragraphs": [
            "風流何處有崔盧，委曲此君爲我模。",
            "草夢枕仙幽意在，燭奴燈婢故情疏。",
            "偶人飄蕩泥何恨，居士神通木漫書。",
            "葉可作冠聊復爾，恨爲如意亦何如。"
        ],
        "title": "余寄和冲弟竹夫人詩并寄子我六首後征其類自貺",
        "id": "1cfa6e2d-d8e3-4954-8e4e-0e73c57d1885"
    },
    {
        "author": "晁說之",
        "paragraphs": [
            "白頭從事未抛詩，無奈才何復苦饑。",
            "我易吟愁歸樂土，因君腸斷鄴中詩。"
        ],
        "title": "還通叟年兄詩卷",
        "id": "132be9f9-12a5-49b9-afcd-0dbf448843b1"
    },
    {
        "author": "晁說之",
        "paragraphs": [
            "洞庭春色何年賦，越國王孫幾種愁。",
            "今日忽親鸚鵡杓，當家餘韻落芳洲。"
        ],
        "tags": [
            "洞庭湖"
        ],
        "title": "謝景修惠洞庭春色",
        "id": "761076c4-105d-405c-8eca-40581641b05a"
    },
    {
        "author": "晁說之",
        "paragraphs": [
            "拂拭方山帽，安排一複巾。",
            "春秋書滿架，整整莫因循。"
        ],
        "title": "贈童子蚍蜉",
        "id": "e542d56d-05a0-46d5-8cbf-db7bf3d373cc"
    },
    {
        "author": "晁說之",
        "paragraphs": [
            "何敢愛筋力，無勞戒勵重。",
            "但當知諱字，聞說是雅中。"
        ],
        "title": "答童",
        "id": "b9136365-7450-4776-b842-fb7a7bdc9e42"
    },
    {
        "author": "晁說之",
        "paragraphs": [
            "秦秦何處樂，獨自託孤枝。",
            "玉粒知無分，清風也自戲。"
        ],
        "title": "題畫扇",
        "id": "c94ab68b-9366-4119-a8a3-0996fceed393"
    },
    {
        "author": "晁說之",
        "paragraphs": [
            "莫言無合亦何傷，旅雁卑飛怯稻粱。",
            "南畝荒蕪嵩少遠，却來檝口祭勾芒。"
        ],
        "title": "寄昭德兄弟  其一",
        "id": "461b577f-a953-4b36-8eb6-bd5e68420c36"
    },
    {
        "author": "晁說之",
        "paragraphs": [
            "甬東羈旅情何託，江北蒼芒恨不收。",
            "靜夜櫓聲來枕上，猶疑身在木蘭舟。"
        ],
        "title": "寄昭德兄弟  其二",
        "id": "f75ed8d2-9e1b-4a7f-8a02-1d9c0ec4d140"
    },
    {
        "author": "晁說之",
        "paragraphs": [
            "程子音書歲月賒，幾年泉下始咨嗟。",
            "孤忠曾奏三千牘，絕藝寧論十四家。",
            "白髪父號無淚絕，青箱兒恨有塵遮。",
            "人生到此成何事，第二碑成亦漫誇。"
        ],
        "title": "哭程伯威",
        "id": "6d236dbd-bc9d-4119-aa67-d5f05ca48681"
    },
    {
        "author": "晁說之",
        "paragraphs": [
            "歎息天工暫醉時，重陽物色艶陽姿。",
            "便生春思兼秋緒，當日董生宜一窺。"
        ],
        "title": "觀明道先生桃花菊詩作",
        "id": "57d39eac-afec-4a00-90a8-554ef1428405"
    },
    {
        "author": "晁說之",
        "paragraphs": [
            "董生今日窺園圃，幾許傷心涕淚垂。",
            "金令不行呈木怪，無端災異樂哀爲。"
        ],
        "title": "疊前",
        "id": "b288bfc6-703e-4e83-b3bd-f1ca9d65658d"
    },
    {
        "author": "晁說之",
        "paragraphs": [
            "關深羈思滿，風斷綠陰單。",
            "一遇空門侣，那知行路難。"
        ],
        "title": "題大年閣路逢僧圖",
        "id": "6fc667dc-c3c8-434f-8526-f955a173fd77"
    },
    {
        "author": "晁說之",
        "paragraphs": [
            "幾重墨守豈難攻，歎息儒珍亦易窮。",
            "轇轕八紘騷遠邇，凄凉一代賦幽通。",
            "喜君再戴長安日，顧我頻驚沙朔風。",
            "莫恨官曹太清冷，宮花時醉上林中。"
        ],
        "title": "次韻任伯再領宗學長句",
        "id": "d6ef61fb-61b3-477d-8895-f53e482e0ce6"
    },
    {
        "author": "晁說之",
        "paragraphs": [
            "西州五帥議多攻，决策曾聞利不窮。",
            "今日一乘能必取，異時重譯要皆通。",
            "明光喜霽甲兵雨，沙磧恩搖草木風。",
            "自顧腐儒何所補，騎豬難在虎狼中。"
        ],
        "title": "又和西捷",
        "id": "c39042fc-ee3b-4478-ab59-1474c687043f"
    },
    {
        "author": "晁說之",
        "paragraphs": [
            "園林葉落丹丘遠，坂路霜寒白髪侵。",
            "不是關西將家子，也無詩思著秦音。"
        ],
        "title": "赴鄜州京鄭間途中作",
        "id": "6fb376fd-f2d5-4b9f-8755-1f83309f9868"
    },
    {
        "author": "晁說之",
        "paragraphs": [
            "坂路十年塵坱身，不知何事往來頻。",
            "敢言上國非吾土，自許中條是故人。",
            "志在韋編徒寡與，人亡陸海漫多珍。",
            "龍門有客暫相值，頗話年來亦苦辛。"
        ],
        "title": "頃客解梁有詩云中條山下讀周易定是前身關子明是時頻與張芸叟侍郎通書亦嘗寄此詩呈視今再過此郡遇芸叟之客王六東起感懷而作",
        "id": "4d4009ec-c30f-4eba-81e0-e64484eb985b"
    },
    {
        "author": "晁說之",
        "paragraphs": [
            "表裏山河季布州，我家兄弟憶同遊。",
            "芸香寂寞空青冢，絳帳飄零欲白頭。",
            "羈旅即今無好語，登臨自古有高樓。",
            "頗聞酬唱西巖在，闕里諸孫添我愁。"
        ],
        "title": "河中府追懷亡二兄及思永興十二弟",
        "id": "d03abaad-1c03-4bb8-a052-40a2133d7673"
    },
    {
        "author": "晁說之",
        "paragraphs": [
            "人物英雄異姓王，山河生氣尚光芒。",
            "可憐只解誇佳麗，花落春空更斷腸。"
        ],
        "title": "河中戲作絕句",
        "id": "167df719-301e-450a-92f1-3fbff531d7c2"
    },
    {
        "author": "晁說之",
        "paragraphs": [
            "十年未就歸山計，一日歸爲保障翁。",
            "無奈征衣中散虱，可堪行道庶人風。",
            "悠悠秦晉山河在，漠漠金張冢墓空。",
            "回首江湖二三子，長亭寒夢亦匆匆。"
        ],
        "title": "途中",
        "id": "e65848cd-dfaa-4233-b181-e6e6f2bab3f9"
    },
    {
        "author": "晁說之",
        "paragraphs": [
            "飄零誰惜别，不賦送行詩。",
            "獨有悲秋客，難忘上壠時。",
            "素心慚錦段，清淚濕瓊枝。",
            "塞馬寒來健，夫君莫我思。"
        ],
        "title": "途中寄高仲詔",
        "id": "caf232a9-9172-4b47-b990-be0fa3b6fc6c"
    },
    {
        "author": "晁說之",
        "paragraphs": [
            "過華踰河勢北傾，何人來此葬荆卿。",
            "千金匕首安知在，易水寒來尚有情。"
        ],
        "title": "過荆軻冢四絕句  其一",
        "id": "fe8d0976-a2e5-45f7-9b8d-5b412b14a894"
    },
    {
        "author": "晁說之",
        "paragraphs": [
            "太子當年計不疏，虎狼有劍斷頭顱。",
            "逡巡不血荆軻手，自要輼輬費鮑魚。"
        ],
        "title": "過荆軻冢四絕句  其二",
        "id": "7e9b3e27-1c71-4537-910d-bb1d9cb61970"
    },
    {
        "author": "晁說之",
        "paragraphs": [
            "刺客傳中軻絕倫，後來尫怯寂無人。",
            "秦人更甚燕人恨，不葬燕臺留葬秦。"
        ],
        "title": "過荆軻冢四絕句  其三",
        "id": "938879a8-2cfb-4e27-982e-a2b0778bbabc"
    },
    {
        "author": "晁說之",
        "paragraphs": [
            "貫日白虹可奈何，書生容易笑荆軻。",
            "美新伾黨臨遺冢，慚愧絕無狐兔過。"
        ],
        "title": "過荆軻冢四絕句  其四",
        "id": "ca7b09d6-e54b-433a-bde6-e9398a9169d8"
    },
    {
        "author": "晁說之",
        "paragraphs": [
            "平生心迹笑元龍，今日城邊比蔡邕。",
            "豈是白頭著書地，聊當涕泣自從容。"
        ],
        "title": "將至鄜州",
        "id": "87207faa-6354-488a-923a-83ec8104aad2"
    },
    {
        "author": "晁說之",
        "paragraphs": [
            "此是鄜州月，人間應更無。",
            "欲垂清夜淚，桂影莫扶疏。"
        ],
        "title": "初至鄜州見月",
        "id": "ca5d3c14-5bf7-4fce-94d5-a4e891d15d3a"
    },
    {
        "author": "晁說之",
        "paragraphs": [
            "煌煌斗柄垂南北，浩浩斯人江漢堂。",
            "横吹三川秋月遠，雅歌九姓暮天長。",
            "頗間病後精神好，最是秋來飰食强。",
            "誰識得名因伯氏，飛鴻送盡更茫茫。"
        ],
        "title": "延安江漢堂上懷范五丈龍圖堂是五丈所建",
        "id": "1d176ab8-c815-470f-abe1-231d691ccbd8"
    },
    {
        "author": "晁說之",
        "paragraphs": [
            "羈旅無歸不自任，重重白髪巧相尋。",
            "扁舟前歲江湖客，匹馬今朝關塞心。",
            "攬古豈無王霸略，窮途只有短長吟。",
            "故人憔悴多如此，誰解多情送好音。"
        ],
        "title": "自延還鄜懷京師親舊",
        "id": "121ac0da-4157-42d1-b0db-77740d5be706"
    },
    {
        "author": "晁說之",
        "paragraphs": [
            "征衣窮塞暮冬時，讀盡龍城太守詩。",
            "若使生平詩盡在，濯纓無淚爲君垂。"
        ],
        "title": "行縣途中讀柳子厚詩",
        "id": "169f6af1-d707-4dd7-a2f0-f22e1f09549f"
    },
    {
        "author": "晁說之",
        "paragraphs": [
            "縈回頡頏亂山河，目眩心搖到直羅。",
            "待得羅川平直處，晚來荀令恨如何。"
        ],
        "title": "直羅縣三絕句  其一",
        "id": "b75cd768-3920-4095-a9e8-17e7537816ec"
    },
    {
        "author": "晁說之",
        "paragraphs": [
            "人生不合出都城，百坂千坡異縣情。",
            "勃勃當年聖人道，如今狐兔不勝行。"
        ],
        "title": "直羅縣三絕句  其二",
        "id": "516ca816-5275-498c-ad3e-0d5238a2363b"
    },
    {
        "author": "晁說之",
        "paragraphs": [
            "羌管戎歌亦鬭新，長官家勢洛陽人。",
            "相逢且覓山花好，莫話銅駝金谷春。"
        ],
        "title": "直羅縣三絕句  其三",
        "id": "5f1f717d-516b-46bb-bd0a-da12be811dad"
    },
    {
        "author": "晁說之",
        "paragraphs": [
            "雨裏花開過，愁中燕到遲。",
            "一春都寂寞，不作送春詩。"
        ],
        "title": "送春",
        "id": "6ee6e10f-24fc-4168-8f65-5b5e6bcf2e16"
    },
    {
        "author": "晁說之",
        "paragraphs": [
            "夫君舊遊地，圁洛我盤桓。",
            "旅夢朱絃斷，荒山白髮寒。",
            "文高驚小阮，達晚在長安。",
            "得慰相思處，瓊瑤落手看。"
        ],
        "title": "葉善養寺簿嘗爲鄜州從事有詩送予至鄜作寄",
        "id": "f87f2dc9-20ea-4fbd-9308-a8cbd76c03b9"
    },
    {
        "author": "晁說之",
        "paragraphs": [
            "龍門不見鬢垂絲，莫唱平山楊柳辭。",
            "縱使前聲君忍聽，後聲惱殺木腸兒。"
        ],
        "title": "席上有唱歐公送劉原甫辭者次日又有唱東坡三過平山堂辭者今聯續唱之感懷作絕句",
        "id": "70dd23ca-e6c0-4c73-a7a2-4f03a24fb0bd"
    },
    {
        "author": "晁說之",
        "paragraphs": [
            "笙簫婉孌落人間，目極靈芝宮不還。",
            "猶喜遺音吾獨識，且教明月住空山。"
        ],
        "title": "山城聞笙簫思□□靈芝宮事作",
        "id": "65758f7b-3946-4653-a21a-c6b582050f9e"
    },
    {
        "author": "晁說之",
        "paragraphs": [
            "南走京洛道，羸驂到却回。",
            "只應如幕燕，自有社相催。"
        ],
        "title": "復入鄜城南門",
        "id": "10ef5983-9775-4848-9d26-23e760df696c"
    },
    {
        "author": "晁說之",
        "paragraphs": [
            "海外求仙事渺茫，却煩鶴駕訪劉郎。",
            "修門自有偷桃客，好試低眉問帝鄉。"
        ],
        "title": "過漢武望仙宮在鄜寺之西三絕句  其一",
        "id": "5f3166e0-696f-44de-8626-b7199920e13e"
    },
    {
        "author": "晁說之",
        "paragraphs": [
            "山下時時聞鳳簫，山中處處得蟠桃。",
            "劉郎仙去何難事，不用飛樓百尺高。"
        ],
        "title": "過漢武望仙宮在鄜寺之西三絕句  其二",
        "id": "a3d77175-e87a-462b-ae4e-b686ad36b82e"
    },
    {
        "author": "晁說之",
        "paragraphs": [
            "黄金無限不須成，欲塞河流要負薪。",
            "誰識望仙宮裏事，只因蕩漾阿嬌春。"
        ],
        "title": "過漢武望仙宮在鄜寺之西三絕句  其三",
        "id": "676ba422-9735-4fe2-8879-a7a6fc5c2820"
    },
    {
        "author": "晁說之",
        "paragraphs": [
            "香霧漫空玉作塵，五龍雙鳳細扶輪。",
            "君王不得須臾語，只有輪臺哀痛身。"
        ],
        "title": "用仙宮鋪壁上諸人韻作",
        "id": "f73f3edd-de1a-4f4f-8cd6-0e67cd564dfc"
    },
    {
        "author": "晁說之",
        "paragraphs": [
            "孤宿孤江嗟婉娩，窮冬殘夜認璿璣。",
            "乘槎邂逅關心切，舒錦綢繆到眼稀。",
            "豈有梧桐留鳳食，端愁霰雪犯狐衣。",
            "秦樓老去應多可，好聽吳儂緩緩歸。"
        ],
        "title": "塗中依韻和高主簿完翁見贈長句",
        "id": "9ecc0c1a-958e-4b50-9c21-bea46ce88805"
    },
    {
        "author": "晁說之",
        "paragraphs": [
            "人生行樂留連耳，何用千鍾貯寶璣。",
            "主簿休官如習早，使君下榻似陳稀。",
            "已看燕寢玉如意，更聽雕梁金縷衣。",
            "莫道塞垣風景惡，開花何處侍郎歸。"
        ],
        "title": "再和",
        "id": "94f2bc96-afa6-4ee9-9cad-d4b640739719"
    },
    {
        "author": "晁說之",
        "paragraphs": [
            "客子吟哦聊遣悶，敢將魚目報珠璣。",
            "寒來何事水流急，愁裏更堪人住稀。",
            "使我難忘麋鹿性，多君已棄芰荷衣。",
            "山齋永夜宜清話，莫只山公倒載歸。"
        ],
        "title": "又和",
        "id": "4470e550-3f8c-4723-8ad5-22c5cbd56a0c"
    },
    {
        "author": "晁說之",
        "paragraphs": [
            "三川窈窕山隈隩，宜着狂歌老杜家。",
            "辛苦寄書消息斷，想渠涕淚問京華。"
        ],
        "title": "三川",
        "id": "2d998dff-8b7c-4871-98a3-fe56e61e1342"
    },
    {
        "author": "晁說之",
        "paragraphs": [
            "疏墮何堪行役勞，窮陰急景晚風高。",
            "京華前歲此時雪，獨卧先廬亦寂寥。"
        ],
        "title": "疏墮",
        "id": "d8a28b81-4967-4f14-b770-651d0e3feb17"
    },
    {
        "author": "晁說之",
        "paragraphs": [
            "歲暮疲行役，荒郊絕見聞。",
            "林寒無鳥宿，山燥不歸雲。",
            "得失爲生計，浮沉預世紛。",
            "好懷思軟語，終待潁陽君。"
        ],
        "title": "疲行",
        "id": "5f4608a3-4397-44fc-88ee-c4190c9c668b"
    },
    {
        "author": "晁說之",
        "paragraphs": [
            "百叠荒山人迹絕，饑腸寒色自徘徊。",
            "多情只有謝康樂，美酒樂歌寧再來。"
        ],
        "title": "再至直羅",
        "id": "d3c42f18-b8fd-482b-a4d9-a1f5cdda48fc"
    },
    {
        "author": "晁說之",
        "paragraphs": [
            "異時遊子不須還，舍瑟含情醉醒間。",
            "今日煩君臺上望，急揮苦淚濕千山。"
        ],
        "title": "拾康樂之意再作",
        "id": "02040059-9ad8-484a-b61c-11a248d3823b"
    },
    {
        "author": "晁說之",
        "paragraphs": [
            "約結無奇恨眼開，偷閒藜杖亦悠哉。",
            "曉風不讓青山遠，暮靄難禁明月來。",
            "關外關中渾浪漫，雲南雲北舊徘徊。",
            "自憐不注愍征賦，一世征衣愧不才。"
        ],
        "title": "約結",
        "id": "2df9f3da-403a-4fee-ad35-efddbbe58600"
    },
    {
        "author": "晁說之",
        "paragraphs": [
            "隰州太守詩來好，何事新詩不寄來。",
            "歲暮異鄉思里社，山寒宿雪啟罇罍。",
            "數莖白髪何堪照，一寸丹心未肯灰。",
            "唯有早歸箕潁計，暮酬朝唱不論才。"
        ],
        "title": "寄隰州李九使君",
        "id": "5c33066e-761a-4370-9d07-e4db9fdc6673"
    },
    {
        "author": "晁說之",
        "paragraphs": [
            "邂逅宮花春寂寂，相思塞草暮離離。",
            "休信李廣未封印，喜得青香賦小詩。"
        ],
        "title": "次韻和隰州李九使君見寄絕句",
        "id": "6082aed7-849d-41f0-8f13-183f26eec1c1"
    },
    {
        "author": "晁說之",
        "paragraphs": [
            "窈窕吾山好，欄杆我屋宜。",
            "胡然名未著，不得謝公詩。"
        ],
        "title": "我屋",
        "id": "28695f10-b280-4586-9117-fd246a915a8d"
    },
    {
        "author": "晁說之",
        "paragraphs": [
            "蝶笑蜂鬚飛有聲，梅嫌柳眼衆人青。",
            "今朝消息君知否，荒塞寒燈讀武經。"
        ],
        "title": "累夜讀武經總要慨然思陳叔易寄予嵩陽讀水經之句因用其韻作寄叔易此公相與倡和最多於此詩則毎誦之  其一",
        "id": "c3dfbbb5-405b-41d2-8482-fcef4c8bc7f9"
    },
    {
        "author": "晁說之",
        "paragraphs": [
            "風送黄河冰底聲，三川半死誤丹青。",
            "何人告與君消息，枉是磨鉛勘水經。"
        ],
        "title": "累夜讀武經總要慨然思陳叔易寄予嵩陽讀水經之句因用其韻作寄叔易此公相與倡和最多於此詩則毎誦之  其二",
        "id": "09e29232-5c8f-4f80-9ac7-b22e682d4aa3"
    },
    {
        "author": "晁說之",
        "paragraphs": [
            "蓬萊學士有家聲，易退難忘舊殺青。",
            "萬卷饒君相似處，此生不讀膳夫經。"
        ],
        "title": "累夜讀武經總要慨然思陳叔易寄予嵩陽讀水經之句因用其韻作寄叔易此公相與倡和最多於此詩則毎誦之  其三",
        "id": "e2580cbb-e457-4e90-a5ac-c40f997d19f9"
    },
    {
        "author": "晁說之",
        "paragraphs": [
            "迢迢使我旅懷悲，促促思君歲暮時。",
            "江上梅花今在落，鄜州月魄屡圓虧。",
            "著書有底心過苦，行路無端山更危。",
            "誰解合離南北史，吾曹白髪恐難期。"
        ],
        "title": "歲暮思劉壮輿近在京師因壮輿言温公勸劉丈合魏宋等志有意合正史之志而離析李延壽之紀傳顧老罷不能聊見於篇末",
        "id": "1469fec8-61e0-4405-9c1a-1b61fa7c1191"
    },
    {
        "author": "晁說之",
        "paragraphs": [
            "前年海角今天涯，有恨無愁閒嘆嗟。",
            "枉是凉州女端正，一生不識水仙花。"
        ],
        "title": "四明歲晚水仙花盛開今在鄜州輒思之此花清香異常婦人戴之可留之日爲多",
        "id": "52d1bcea-ba87-4f75-83fd-b7f9002f7546"
    },
    {
        "author": "晁說之",
        "paragraphs": [
            "征裘不是謝莊衣，何事輕霙故故飛。",
            "應是多情要新句，敢酬瓊藻觸寒威。"
        ],
        "title": "途中遇雪二絕句  其一",
        "id": "1df2cc09-81e6-458f-863f-6b3b5837475c"
    },
    {
        "author": "晁說之",
        "paragraphs": [
            "慘淡修途問若何，璇蕤瓊藻未須多。",
            "使君此夕應難醉，紅玉看人子夜歌。"
        ],
        "title": "途中遇雪二絕句  其二",
        "id": "2d328bf5-b114-4395-abe4-69ccd518a121"
    },
    {
        "author": "晁說之",
        "paragraphs": [
            "殘歲初霙慰所思，征衣坂路固無奇。",
            "漫知謝女能聯句，安得顔兒與接詩。",
            "嵩嶽夢中宜寂寂，雕山眼底尚遲遲。",
            "明年花發應如許，坐看遊蜂憶此時。"
        ],
        "title": "途中對雪",
        "id": "66b0d9c7-8b55-4808-b937-926deabdd480"
    },
    {
        "author": "晁說之",
        "paragraphs": [
            "白頭關塞走匆匆，曾玷山公啟事中。",
            "妙論微言思落日，荒山窮谷夢悲風。",
            "八哀欲賦嗟無語，三徑宜歸恨未容。",
            "却願掃除西域去，預羞麟閣畫邉功。"
        ],
        "title": "鄧聖求作端明時嘗贈予詩云妙論出六合微言破九流其言雖過矣要是前輩中有相知者逮今將三十年奔走鄜州諸邑察視保甲感舊作長句",
        "id": "65158d40-72f1-410c-becf-63f05fab12c8"
    },
    {
        "author": "晁說之",
        "paragraphs": [
            "將此愁來同彼恨，肯饒庾信讓江淹。",
            "雪翻愁緒風牽怨，月戀山空人倚簾。",
            "昨夜夢垂今日淚，一機素勝十端縑。",
            "無煩言話誰能聽，小叔狂來阿母嚴。"
        ],
        "title": "村館寒夜忽忽不樂學古樂府當句對",
        "id": "363d3a9a-119f-4440-b005-aa9edecb22b9"
    },
    {
        "author": "晁說之",
        "paragraphs": [
            "南屏不可見，歲晚得恂公。",
            "辯笑潮難久，閒嫌雲住空。",
            "誰家紉落月，獨起汲寒鐘。",
            "八十歲除夜，寧知塞漠風。"
        ],
        "title": "寄恂公",
        "id": "072de335-2668-4143-844b-7c55e67ba805"
    },
    {
        "author": "晁說之",
        "paragraphs": [
            "果公消息太茫然，六尺堂堂只眼前。",
            "斗極新春年八十，烟霄故國路三千。",
            "毎慚鍳薄朝多語，待學情亡夜不眠。",
            "此世難期再相見，試容抒思序真詮。"
        ],
        "title": "寄果公",
        "id": "1d56d023-85aa-485d-9041-a5bd0618c3c4"
    },
    {
        "author": "晁說之",
        "paragraphs": [
            "南宮妙極天下選，雞舌喜君重得香。",
            "既自能詩似前輩，何爲不作水曹郎。"
        ],
        "title": "聞胡少汲再入省",
        "id": "ce43a329-b024-4e43-8a77-0356c53c5592"
    },
    {
        "author": "晁說之",
        "paragraphs": [
            "一世危腸賦愍征，江城夢斷到邉城。",
            "晚風不送採蓮曲，落日唯聞喝馬聲。",
            "長似竹枝愁遠客，重於隴水惱無情。",
            "爰求樂錄十三解，賀老當今最得名。"
        ],
        "title": "聞喝馬惻然感歎且恨其辭鄙惡特甚作此詩從賀方回求數解",
        "id": "d820462c-dfba-4e23-8851-4bc2ab02684c"
    },
    {
        "author": "晁說之",
        "paragraphs": [
            "眼病身持四分律，流芳巧笑兩如何。",
            "從教酩酊非吾事，免得醒來恨更多。"
        ],
        "title": "予告客不能飲酒嘗使賓主俱勞客言有二事便可痛飲謂對花對佳人予病眼難看花從照律師授四分律遠婦人作絕句謝客",
        "id": "82eb5817-790d-404b-99e9-10864ca5690b"
    },
    {
        "author": "晁說之",
        "paragraphs": [
            "拂拭塵埃藝靡它，象中繫外得婆娑。",
            "何人爲我易弟子，淚落一朝翻九河。"
        ],
        "title": "談易寄壯輿",
        "id": "2c1fbd26-57c5-4967-84b1-54fafedc1341"
    },
    {
        "author": "晁說之",
        "paragraphs": [
            "饒鬚羌鼻似羌渾，人在山頭羊在門。",
            "欲把流霞來飲汝，未甘便唤作曾孫。"
        ],
        "title": "三川直羅之間作",
        "id": "46562215-652d-4b76-8cdf-b00e52001e8c"
    },
    {
        "author": "晁說之",
        "paragraphs": [
            "鄜畤來爲吏，多愁尚喜論。",
            "山川分漢郡，人物客羌村。",
            "宮廢人仙在，天清貳負昏。",
            "莫言無妙麗，土稚動金門。"
        ],
        "title": "排悶",
        "id": "d59f6c18-5945-4c54-9e31-b5568c2493c8"
    },
    {
        "author": "晁說之",
        "paragraphs": [
            "蓬頭冰齒獨徘徊，五百年前人姓雷。",
            "爲問羅川何處好，笑言京洛總看來。"
        ],
        "title": "贈雷僧  其一",
        "id": "dc1fd775-0b74-4d9f-b208-4e1f940f305b"
    },
    {
        "author": "晁說之",
        "paragraphs": [
            "東奔西走肯徘徊，言語相殘聽鼻雷。",
            "未料此生終作底，可知不爲學詩來。"
        ],
        "title": "贈雷僧  其二",
        "id": "6246b3a7-0679-40b9-bcd7-39dedf733ac7"
    },
    {
        "author": "晁說之",
        "paragraphs": [
            "留官莫去且徘徊，官有白茶十二雷。",
            "便覺羅川風景好，爲渠明日更重來。"
        ],
        "title": "贈雷僧  其三",
        "id": "8507c052-74c9-4295-b1f9-0d85103fee3e"
    },
    {
        "author": "晁說之",
        "paragraphs": [
            "魏郡歸秦秦遂玉，音猶故魏恨難忘。",
            "誰知我本魏郡士，比汝獨思田子方。"
        ],
        "title": "鄜州人語間有似河朔人處予獨知其然蓋此本魏之上郡魏人以歸秦之三年秦遂稱王而不樂爲秦民之故其音猶魏也作絕句",
        "id": "8b6217c6-6950-4e4a-b00d-7cd46eb1345c"
    },
    {
        "author": "晁說之",
        "paragraphs": [
            "木末僕危不可呼，水濵詩客昔何如。",
            "若非此老曾行處，淚漲三川恨有餘。"
        ],
        "title": "木末",
        "id": "b7422e7d-70a4-45d2-b92b-48a77c6aaeca"
    },
    {
        "author": "晁說之",
        "paragraphs": [
            "三十年來夢，王郎歌有情。",
            "桂亭看躍馬，蒿里望銘旌。",
            "廢相存亡託，孤兒內外並。",
            "休論書數萬，色色負平生。"
        ],
        "title": "承議郎王東起挽辭二首  其一",
        "id": "3a507f47-a8fe-4b23-b810-69b133b463b5"
    },
    {
        "author": "晁說之",
        "paragraphs": [
            "洛下書生譽，秦川公子豪。",
            "飄零諸老恨，骯髒此生勞。",
            "病卧分丹劑，魂遊問室臯。",
            "當時蠻紙在，絮酒共蕭騷。"
        ],
        "title": "承議郎王東起挽辭二首  其二",
        "id": "220a8244-6d0f-4f13-8d16-29ed27456ba1"
    },
    {
        "author": "晁說之",
        "paragraphs": [
            "人物昭陵一代傾，墨莊夫子著書成。",
            "我生既晚復何恨，解叩青霜鐘大鳴。"
        ],
        "title": "題弟子問",
        "id": "a2c916d7-7ebb-423f-9ccd-975c0c1f2960"
    },
    {
        "author": "晁說之",
        "paragraphs": [
            "翡翠隨潮月，琉璃共佛燈。",
            "沉香聞遠遠，珠樹間層層。"
        ],
        "title": "憶四明上元",
        "id": "b2941874-8fa4-4d7d-b9b2-dcd9296e54c2"
    },
    {
        "author": "晁說之",
        "paragraphs": [
            "艷艷燈欺月，英英人勝燈。",
            "紅綿開四照，金鳯起千層。"
        ],
        "title": "憶京師上元",
        "id": "0ce88f6b-c3c4-4aa9-ba0b-ac8912afb86d"
    },
    {
        "author": "晁說之",
        "paragraphs": [
            "酷愛鄜州月，真分紫府燈。",
            "月收烟蕩漾，燈比石稜層。"
        ],
        "title": "鄜州上元",
        "id": "0c29ea8c-ffb1-4206-8a1e-dc8a69effef2"
    },
    {
        "author": "晁說之",
        "paragraphs": [
            "莫問西臨統萬城，書籤月色落南榮。",
            "遠天雁去驚幽夢，近體詩來慰老情。",
            "籌筆陣寒徒許國，題鞭句險政傷生。",
            "敢尋五世蓬萊路，異姓王孫尚避名。"
        ],
        "title": "次韻十二弟所寄",
        "id": "eac2d637-b513-4d0a-afbc-96dd776c7d4f"
    },
    {
        "author": "晁說之",
        "paragraphs": [
            "舍北洗山如有待，舍南泉發本無期。",
            "羈愁盡落清音裏，不用騫公讀楚辭。"
        ],
        "title": "題新泉",
        "id": "c6139e30-814f-408e-94da-a8ecd818dbec"
    },
    {
        "author": "晁說之",
        "paragraphs": [
            "忽忽尋春恨已遲，山城渾未有花枝。",
            "東風馬上哦新句，却似盧巖緱嶺時。"
        ],
        "title": "東溪歸作",
        "id": "fde7628d-cd4c-4cc7-8bad-6f5e8d347762"
    },
    {
        "author": "晁說之",
        "paragraphs": [
            "竹萌何處在，石笋眼中青。",
            "乞取分幽徑，難忘玉笋廷。"
        ],
        "title": "從高守乞石笋",
        "id": "cbd231bc-4658-4c80-9181-1e69a38cc801"
    },
    {
        "author": "晁說之",
        "paragraphs": [
            "志苦言危凛雪霜，何人敢唤作劉郎。",
            "休論瑞應誇圖牒，羞死當年顧野王。"
        ],
        "title": "書劉仲更春秋灾異後",
        "id": "8f387ea2-e0a7-4b14-8578-cd7927cb3665"
    },
    {
        "author": "晁說之",
        "paragraphs": [
            "欲脫羈愁暫媾春，花先木末傲難親。",
            "無才與作山居賦，遮莫山花處處新。"
        ],
        "title": "山頭對花  其一",
        "id": "44be07b5-21c4-4d0d-84c7-6770e1cb73dd"
    },
    {
        "author": "晁說之",
        "paragraphs": [
            "老欲留春不用忙，却愁花發送春光。",
            "山頭紅綻難爲媾，年少才高憶謝莊。"
        ],
        "title": "山頭對花  其二",
        "id": "0deb9dc2-d415-4cd4-b510-0f066b12edd9"
    },
    {
        "author": "晁說之",
        "paragraphs": [
            "人間百感未能休，欲語無情謾九州。",
            "樓上角聲山上月，共人割據一端愁。"
        ],
        "title": "枕上",
        "id": "1fcd218b-7ce3-4f20-877e-106a3a413920"
    },
    {
        "author": "晁說之",
        "paragraphs": [
            "只將三日爲元巳，準擬流觴不誤期。",
            "慚愧魏人風味好，無窮花蝶漫相思。"
        ],
        "title": "三日",
        "id": "28233c27-4406-40b6-b2f6-4ff797d1e20b"
    },
    {
        "author": "晁說之",
        "paragraphs": [
            "季詩來灞岸，秀色藹雕山。",
            "獨笑寒暄外，相逢翰墨間。",
            "花飛能擁路，月入不開關。",
            "巧解供新句，吾才愧晉慳。"
        ],
        "title": "十二弟寄詩一編來用其山字韻作",
        "id": "6b2f07c5-c9e6-4d27-bf47-0b82c27fdfd3"
    },
    {
        "author": "晁說之",
        "paragraphs": [
            "儒服未曾看樂戰，鐡衣且自戲清時。",
            "春風莫道晚無力，解直天王百尺旗。"
        ],
        "title": "三月十一日大閲偶作三絕句  其一",
        "id": "26f72a75-e5ec-4398-bc82-806a5bd38e9d"
    },
    {
        "author": "晁說之",
        "paragraphs": [
            "風旗且好岡頭看，漢馬休論塞外期。",
            "前日將軍劉越石，功名不及一篇詩。"
        ],
        "title": "三月十一日大閲偶作三絕句  其二",
        "id": "655df1e9-8279-49fd-9315-7d19b158815c"
    },
    {
        "author": "晁說之",
        "paragraphs": [
            "縣官未肯斬西戎，誰信鄜州第一功。",
            "馬似雲頽青壁上，人如猿放曉林中。"
        ],
        "title": "三月十一日大閲偶作三絕句  其三",
        "id": "bbaa845a-44ba-40bb-a4ab-58925ed51443"
    },
    {
        "author": "晁說之",
        "paragraphs": [
            "春到梨花意更長，好將素質殿紅芳。",
            "若爲寄與江南客，枉是楊梅憶庾郎。"
        ],
        "title": "梨花",
        "id": "bfe0be54-9f20-4fe3-9ab3-3e913a140fc3"
    },
    {
        "author": "晁說之",
        "paragraphs": [
            "春光可攪去如驚，樂事能追不得行。",
            "禊事已觴王內史，披香只賦庾蘭成。",
            "敢嫌塞柳渾無意，尚喜山花自有名。",
            "嵩少未歸無著處，此身曾是亦諸生。"
        ],
        "title": "暮春",
        "id": "b842eeab-c1cd-4272-8095-18f964519bbd"
    },
    {
        "author": "晁說之",
        "paragraphs": [
            "春來誰挽去難援，中有悲驩萬古痕。",
            "飛絮無家凌紫極，落英不聘恨黄昏。",
            "半塗未肯擊鳴缶，百感何因招些魂。",
            "海內一經連海外，欲搜怪物且重繙。"
        ],
        "title": "春晚感懷",
        "id": "eca8b6be-3120-43d5-b121-8efbcb2aef13"
    },
    {
        "author": "晁說之",
        "paragraphs": [
            "花開爲客向金城，待得無花羸馬行。",
            "柳蔭高巖開祖帳，月搖洛水話離情。",
            "將軍精悍千山聳，賓客風流一笛横。",
            "更愧新昌孫子在，詩成白眼得清明。"
        ],
        "title": "總管劉觀察相餞於高巖經句楊朝奉出所和詩即席再賦",
        "id": "d8daef47-6a95-4347-b3af-5103303ab7b6"
    },
    {
        "author": "晁說之",
        "paragraphs": [
            "西城别袂望東城，勇發征車却怯行。",
            "朋肯聲前金闕恨，胡盧歌裏玉關情。",
            "鶯啼有意因風斷，山影無垠爲月横。",
            "人世分攜吾可那，千鍾不醉在天明。"
        ],
        "title": "席上别諸公",
        "id": "999d134f-2a4a-4348-9183-6a3b28afa586"
    },
    {
        "author": "晁說之",
        "paragraphs": [
            "孤飛弱羽真難可，作底徘徊去住間。",
            "柳影生風歸曲渚，雷聲送雨過前山。",
            "庾郎有待復何待，白傅求閒而得閒。",
            "回首玳筵醒醉伴，曾將幽憤唱陽關。"
        ],
        "title": "途中寄城中諸公",
        "id": "317ca5b3-6d5a-4b3c-9e44-1b3ec1d22f8e"
    },
    {
        "author": "晁說之",
        "paragraphs": [
            "未駕羸驂返故鄉，且尋掘筆傍書窗。",
            "莫嘲流汗野猪嶺，絕勝傷心朱雀航。"
        ],
        "title": "自延安回道中作  其一",
        "id": "1a98b681-b305-4b99-b941-bb4cc0cb872a"
    },
    {
        "author": "晁說之",
        "paragraphs": [
            "多謝芳罇與獻酬，只將萬斛醉吾愁。",
            "春花來作人間夢，夢到鴉啼不得留。"
        ],
        "title": "自延安回道中作  其二",
        "id": "3732b8ed-9312-488c-94a5-5394b3ff611c"
    },
    {
        "author": "晁說之",
        "paragraphs": [
            "延州紅勝洛州花，打剥工夫阿那家。",
            "我亦勞心添病骨，悔將黄卷負年華。"
        ],
        "title": "自延安回道中作  其三",
        "id": "c1aca6f6-99d4-4ba6-bcf2-00d5aad0457b"
    },
    {
        "author": "晁說之",
        "paragraphs": [
            "春來玉帳閒無事，自料穿松壓酒糟。",
            "即恐金罇未相稱，山房乞取伴離騷。"
        ],
        "title": "從經略安撫侍郎叔乞松醪",
        "id": "8f5649cb-8e2b-4417-8660-34d95a503126"
    },
    {
        "author": "晁說之",
        "paragraphs": [
            "牡丹千葉千枝並，不似荒凉在塞垣。",
            "宜聖殿前知幾許，感時腸斷侍臣孫。"
        ],
        "title": "牡丹",
        "id": "990ea56a-df74-45c7-aea7-a978a8674048"
    },
    {
        "author": "晁說之",
        "paragraphs": [
            "此身飄蕩久，静夜得幽情。",
            "月色隨窓盡，泉聲到枕輕。",
            "老夫方讀易，稚子莫談兵。",
            "似說歸期近，嵩陽學自耕。"
        ],
        "title": "静夜",
        "id": "2b91d06f-d397-4d89-9938-7600d56413d5"
    },
    {
        "author": "晁說之",
        "paragraphs": [
            "浮甘亭上拂征衣，欲起羈愁却自非。",
            "鶯去青陰猶轉響，月來碧嶂有餘輝。",
            "三英何處同行樂，百醜無堪獨息機。",
            "好濯纓塵惜蘋藻，從教塵土半天飛。"
        ],
        "title": "浮甘亭上",
        "id": "a4ebac8f-6889-4b63-a213-0ae5669445fb"
    },
    {
        "author": "晁說之",
        "paragraphs": [
            "敢期芍藥邉城見，本是人間第一流。",
            "我有無窮羈旅恨，爲君今日到揚州。"
        ],
        "title": "謝魏宰惠芍藥",
        "id": "9dc524d9-78cc-4487-a851-9bc2acf39490"
    },
    {
        "author": "晁說之",
        "paragraphs": [
            "在邉有底適予懷，舒慘無時亦異哉。",
            "醉到月前如失去，愁從騷裏却招來。",
            "素心偶向三花盡，孤憤難教貳負催。",
            "好覓羌村殘夜燭，待將何語與徘徊。"
        ],
        "title": "在邉",
        "id": "44d402e7-61c7-40dd-a619-82979380a208"
    },
    {
        "author": "晁說之",
        "paragraphs": [
            "池水澄輝散曉烟，定無墨色使名傳。",
            "幾螺付與能詩客，免更書空重惘然。"
        ],
        "title": "次韻和完翁謝墨二絕句  其一",
        "id": "f29778f9-4c43-4ddc-bdc4-b4315d7563ed"
    },
    {
        "author": "晁說之",
        "paragraphs": [
            "寸寸曉松計已迂，更憐百步扇垂珠。",
            "幾年費盡坐曹手，千卷書生又却無。"
        ],
        "title": "次韻和完翁謝墨二絕句  其二",
        "id": "2b2c351b-6080-4194-a063-7eac63d367c4"
    },
    {
        "author": "晁說之",
        "paragraphs": [
            "邉城百感漫興嗟，客底令人警歲華。",
            "多謝何郎有新句，誰聞夜夜小梅花。"
        ],
        "title": "聞角",
        "id": "2a32d01d-8d85-444f-9aef-6ea3eec9273a"
    },
    {
        "author": "晁說之",
        "paragraphs": [
            "匆匆中夜轡，候館若爲容。",
            "山轉時藏月，河分不割風。",
            "憑誰能警夢，總自解書空。",
            "省內吾難倚，詩書更使慵。"
        ],
        "title": "迎客道中",
        "id": "0fae73b0-6cb3-4485-9842-120e45e6faec"
    },
    {
        "author": "晁說之",
        "paragraphs": [
            "日日無堪只嘆嗟，誰教九日事豪華。",
            "寂寥難落方山帽，爛熳先開野菊花。",
            "聞道鵷鸞趨鎬燕，忍將鴻雁聽邊笳。",
            "古來感慨今朝甚，苦雨凄風助我賒。"
        ],
        "title": "九日",
        "id": "69735c4e-cfbe-47b1-9617-95e239c6883f"
    },
    {
        "author": "晁說之",
        "paragraphs": [
            "前世能歌田順郎，今身追悔太昌昌。",
            "戲泥巧盡羣兒態，休憶小姑初倚床。"
        ],
        "title": "贈鄜州田玘",
        "id": "544ed475-adae-4db6-b96a-8488aadcc0bc"
    },
    {
        "author": "晁說之",
        "paragraphs": [
            "命駕關東千里餘，拂衣前去未勤渠。",
            "自憐病客料秦虎，共學騷人憶郢閭。",
            "賦就句奇輕惡道，詩成意遠欲閒居。",
            "此生辛苦君能識，不向他人道看書。"
        ],
        "title": "次韻任伯途中見寄  其一",
        "id": "780d8cab-f869-4f8f-8bc2-23e64250b87a"
    },
    {
        "author": "晁說之",
        "paragraphs": [
            "白頭青簡負三餘，得喪窮通不問渠。",
            "但恐風霜侵爾稼，敢期盗賊避吾閭。",
            "秋蟬冬蝶空離恨，渭水秦山政索居。",
            "何日離合南北史，倩君成就一家書。"
        ],
        "title": "次韻任伯途中見寄  其二",
        "id": "c7684365-3a17-499d-b9f2-6da64526caee"
    },
    {
        "author": "晁說之",
        "paragraphs": [
            "去年過却京塵裏，今日無煩嘆白頭。",
            "且喜歸來收客夢，何妨無酒破春愁。",
            "閒鳴庭樹鳥聲樂，遠使疏泉山影浮。",
            "晚得花開逢歲閏，可容結侣到丹丘。"
        ],
        "title": "感事詩寄韓侍郎",
        "id": "1da58a13-90e2-4c10-9444-d71000bd9f0e"
    },
    {
        "author": "晁說之",
        "paragraphs": [
            "僕射陂頭鷺宿秋，使君行色曉雲浮。",
            "幾章乞得閒歸去，平日將何事絆留。",
            "久幸沃心舒讜議，暫堪俯首貶忠謀。",
            "黄金帯念多人有，烏角巾憐獨自休。",
            "談笑弟兄從此樂，杯盤賓客莫言愁。",
            "慚予本是山中士，可復魂勞隴上舟。"
        ],
        "title": "贈韓侍郎",
        "id": "bf936dea-030c-4582-ab10-996effd1d0aa"
    },
    {
        "author": "晁說之",
        "paragraphs": [
            "一室蕭然懶傍書，角巾孤嘯問何如。",
            "夕陽能使山遠近，秋色巧隨人慘舒。",
            "苔漬碧花行不到，香殘篆字睡應餘。",
            "自憐得計歸雲晚，前日人間漫畏途。"
        ],
        "title": "偶題",
        "id": "c6118cfc-39aa-4d74-99be-33a8d528b797"
    },
    {
        "author": "晁說之",
        "paragraphs": [
            "五世衣冠盛本朝，寧論妻織與兒樵。",
            "顧予始就山居樂，未放詩書便泬寥。"
        ],
        "title": "和季弟秋日即事",
        "id": "23160b4c-7257-40ce-a424-b39a176d3265"
    },
    {
        "author": "晁說之",
        "paragraphs": [
            "終日小園何所爲，忘言不讀國風詩。",
            "閒來却覺呻吟好，老去仍知疾病宜。",
            "月在鄜州能到此，人遊梁苑誤行期。",
            "徒憐宋玉無秋思，既識清高又可悲。"
        ],
        "title": "寄謝任伯察院",
        "id": "d1ae093c-5041-49e5-b722-90445cf4081f"
    },
    {
        "author": "晁說之",
        "paragraphs": [
            "七年去園今還歸，僅有身存心事微。",
            "下客但能存故事，高門誰許著褒衣。",
            "難將白髪語年少，忍使紅塵負釣磯。",
            "不解征驂却歸去，策雖非是亦非非。"
        ],
        "title": "初至京作",
        "id": "e90d2f17-9caa-4d91-9ea2-37684a63259a"
    },
    {
        "author": "晁說之",
        "paragraphs": [
            "高人能畫山中趣，凉吹曉從天際來。",
            "移畫此情紈扇上，人間何處有塵埃。"
        ],
        "title": "以扇求馮元禮覲畫山水",
        "id": "9d1a5f71-b958-4304-b681-c68c103a7900"
    },
    {
        "author": "晁說之",
        "paragraphs": [
            "契闊王孫魂夢勞，京華一日重遊遨。",
            "圖書不惜黄金費，歌舞何妨籙佩高。",
            "月到南樓卧吹笛，花殘曲几醉揮毫。",
            "如何愛著須臾懶，不使蘇門對楚騷。"
        ],
        "title": "趣景升太尉畫孫登像",
        "id": "69b2185b-e68b-4b6a-a5d3-c385d14c0b78"
    },
    {
        "author": "晁說之",
        "paragraphs": [
            "南樓吹笛何人怨，北窗垂楊永日閒。",
            "何用綠楊高百尺，詩情筆趣總相關。"
        ],
        "title": "留題景升北窗",
        "id": "6f6cbf46-4561-4cfc-a75d-68af88269149"
    },
    {
        "author": "晁說之",
        "paragraphs": [
            "盛典千年出寶圖，佩環方澤影縈紆。",
            "中天月護黄琮色，出海雲騰赤帝符。",
            "已慣龜鼉呈上瑞，不驚風雨解前驅。",
            "侍臣自有揚雄賦，擊壤何妨此鄙夫。"
        ],
        "title": "夏祭日感事",
        "id": "6392bf37-b190-45dc-a291-05b260b85435"
    },
    {
        "author": "晁說之",
        "paragraphs": [
            "松皮冠贈松山客，慚愧紅塵赤日中。",
            "好向浮雲傍歸路，定應賸聽入琴風。"
        ],
        "title": "謝曾廸功松皮冠",
        "id": "67876413-85d6-447d-b46c-1d1c8cff9ebc"
    },
    {
        "author": "晁說之",
        "paragraphs": [
            "儒冠何事貴松皮，一歲寒來特自奇。",
            "髪盡著霜相稱得，歌酬白雪即非宜。"
        ],
        "title": "次韻和張次應龍圖松皮冠子",
        "id": "f5e06432-e334-4906-b6d0-13a9b44bb243"
    },
    {
        "author": "晁說之",
        "paragraphs": [
            "女鸞寶扇漫稱工，誰識嵐漪縹香蹤。",
            "何事晚來慵落筆，爲嗔不說妙高峰。"
        ],
        "title": "代馮元禮次韻辭張次應畫山水扇",
        "id": "cf6861b8-d494-4ea9-a346-f09555cf98ca"
    },
    {
        "author": "晁說之",
        "paragraphs": [
            "五日十日豈爲工，萬壑千巖自絕蹤。",
            "在握已能霄漢上，更須羣玉占前峰。"
        ],
        "title": "代馮元禮次韻送畫山水扇與張次應",
        "id": "1bc66b71-e3df-4bac-9ed4-ec08f7115bb8"
    },
    {
        "author": "晁說之",
        "paragraphs": [
            "之子婆娑幾許年，衆人遷後獨稀遷。",
            "即今便上青雲上，巳愧開爐白日仙。"
        ],
        "title": "次韻和大理吳子偉寺丞久留滯絕句",
        "id": "2cdb386e-cb52-4466-aad8-25dae4ddae65"
    },
    {
        "author": "晁說之",
        "paragraphs": [
            "官共狐裘三十年，紛紛南北笑鶯遷。",
            "未施雲外射鵰手，且作山中騎虎仙。"
        ],
        "title": "再和",
        "id": "e74c38a7-7e87-498b-8bf0-ad79878fdda4"
    },
    {
        "author": "晁說之",
        "paragraphs": [
            "慣聽山頭五夜鐘，忽驚孤枕景陽風。",
            "明朝樂事知何限，定自無人拜德公。"
        ],
        "title": "京居五更聞鐘",
        "id": "99475a7d-f318-425d-a346-bc0f6c2a91ad"
    },
    {
        "author": "晁說之",
        "paragraphs": [
            "故廬歸客不勝愁，可是人間晚立秋。",
            "收潦水清如可待，無窮蛭螾看沈浮。"
        ],
        "title": "七月五日立秋",
        "id": "0dd8f81a-eeb8-409e-9b97-9d5254d5c485"
    },
    {
        "author": "晁說之",
        "paragraphs": [
            "綠陰飛雨作秋容，衰病呻吟高枕中。",
            "何事公孫健騎馬，黄金帯客好相從。"
        ],
        "title": "病卧聞韓公表雨中出謁",
        "id": "6d119e7b-d945-47c9-be3e-763e1f34b282"
    },
    {
        "author": "晁說之",
        "paragraphs": [
            "此身重滯愧征鴻，况對庭前郢樹風。",
            "暫至京師便歸去，敢期今日有黄公。"
        ],
        "title": "韓二十七詩來云已束歸鞍逐去鴻令人欣喜愧嘆輒次韻和",
        "id": "fd0b5a7d-a4c5-413d-8439-09bac57e5358"
    },
    {
        "author": "晁說之",
        "paragraphs": [
            "碧嵩青潁肯相從，萬事茅堂醉夢中。",
            "出到人前羞欲死，歸輪不必問何從。"
        ],
        "title": "即事謝公表二絕句  其一",
        "id": "4eb9cc42-b8ee-491d-ac85-d403de8dfd24"
    },
    {
        "author": "晁說之",
        "paragraphs": [
            "留君談笑且從容，白髮紅塵阿那中。",
            "踉蹌行藏莫相笑，枯魚垂淚恨無從。"
        ],
        "title": "即事謝公表二絕句  其二",
        "id": "d30424e6-1b5d-43ca-b512-4e16f25c7dab"
    },
    {
        "author": "晁說之",
        "paragraphs": [
            "何妨少日不能容，詎玷山公啟事中。",
            "庭下秋風收不得，欲彫瓊樹未聽從。"
        ],
        "title": "即事謝子之二絕句  其一",
        "id": "c549d04c-b23e-4ce9-81f7-af1532f3266e"
    },
    {
        "author": "晁說之",
        "paragraphs": [
            "悅己曾增巧笑容，舞鸞歸歇鑑花中。",
            "人間遇樂便作樂，何用行軍問所從。"
        ],
        "title": "即事謝子之二絕句  其二",
        "id": "c72b507e-9654-4b1b-be9a-85737b3c0109"
    },
    {
        "author": "晁說之",
        "paragraphs": [
            "不樂予何甚，非關未策勳。",
            "秋燈逢積雨，客淚送離羣。",
            "身事千年鶴，心期萬里雲。",
            "煩君經廢廟，嗚咽當家文。"
        ],
        "title": "送韓七十赴澶淵舊任所爲士掾",
        "id": "d32fa0da-36cc-4670-bab9-ba2eb373fd7f"
    },
    {
        "author": "晁說之",
        "paragraphs": [
            "白髪來遊宦，山公不我聞。",
            "邪猶在中等，政不占微分。",
            "孤淚滄溟感，微言上帝勳。",
            "何妨貧且賤，嵩嶺有高雲。"
        ],
        "title": "選部中作",
        "id": "ef2a1dd0-1463-45ee-86c1-2a1faade226f"
    },
    {
        "author": "晁說之",
        "paragraphs": [
            "秋日在長安，多悲對極歡。",
            "栗疏肥木落，芡觜瘠池寒。",
            "居室清樽健，羈人白石殫。",
            "慚君過繾綣，扶病强盤桓。"
        ],
        "title": "明仲約七月晦集屬抱病先以此見意猶并以申謝",
        "id": "dca0b330-f762-4872-9876-57f9b592fbb0"
    },
    {
        "author": "晁說之",
        "paragraphs": [
            "行樂洛城爲第一，暫勞使節持還家。",
            "橋頭鋪遍中秋月，樓上吹殘九日花。",
            "誰聽高談擒虎豹，且容濁酒傲烟霞。",
            "從君一笑知無分，短髪長途倍嘆嗟。"
        ],
        "title": "送邢子强還洛",
        "id": "0bc17c5f-fe42-4ee2-afd8-c3c19840b0f0"
    },
    {
        "author": "晁說之",
        "paragraphs": [
            "夫子聲名大，凄凉三十年。",
            "晚交彌好易，夙志自覃玄。",
            "泰華冰霜潔，江湖鴻雁邉。",
            "别期不相假，吾道信茫然。"
        ],
        "title": "送李先之歸南",
        "id": "0d362a0a-63bb-4dd3-8ca8-e19bbab2ac2c"
    },
    {
        "author": "晁說之",
        "paragraphs": [
            "君家父子真國器，棄逐那知上苑春。",
            "嵐障城中尤自樂，浦珍市裏本來貧。",
            "曾憐濁俗排閶闔，慚屈清江縱羽鱗。",
            "我老相逢便相别，劇談易象亦何因。"
        ],
        "title": "再送先之",
        "id": "d1bc1c75-8edb-49d5-816f-fad1da5062b5"
    },
    {
        "author": "晁說之",
        "paragraphs": [
            "相逢無酒恨如酣，九市三玄俱不談。",
            "秋雨迢迢催客别，别情雨色已江南。"
        ],
        "title": "三送先之",
        "id": "6defb874-d314-46d6-abd2-d66d3513767a"
    },
    {
        "author": "晁說之",
        "paragraphs": [
            "快雨薄寒一夕間，胡爲百役自間關。",
            "秋懷更讀甘陵賦，始信人人庾子山。"
        ],
        "title": "京居秋感五絕句  其一",
        "id": "1601ca3c-4751-433b-9592-5609960054e0"
    },
    {
        "author": "晁說之",
        "paragraphs": [
            "雨助風聲燕欲歸，誰教我尚著征衣。",
            "自憐未讀愍征賦，霜雪鬢間猶庶幾。"
        ],
        "title": "京居秋感五絕句  其二",
        "id": "46491da7-406a-4bc3-b6d0-e17b3e2be14c"
    },
    {
        "author": "晁說之",
        "paragraphs": [
            "隨蝶求官秋緒多，自甘老罷樂婆娑。",
            "枕邉風雨五更夢，聲在長衢朝馬過。"
        ],
        "title": "京居秋感五絕句  其三",
        "id": "806d9f5f-7055-4c1c-8eff-de4b93472754"
    },
    {
        "author": "晁說之",
        "paragraphs": [
            "江上高人未肯來，京華秋鬢獨徘徊。",
            "饒渠看取潮頭月，莫戀林香待放梅。"
        ],
        "title": "京居秋感五絕句  其四",
        "id": "44f4d0bf-8a0b-4072-843b-cf9b10fa6a7f"
    },
    {
        "author": "晁說之",
        "paragraphs": [
            "河滣依棹得風期，秦樹湘雲枉夢思。",
            "也好歸來君富貴，未容言語我悲傷。"
        ],
        "title": "京居秋感五絕句  其五",
        "id": "cda106b4-df50-4891-8890-4f2b6bb6d890"
    },
    {
        "author": "晁說之",
        "paragraphs": [
            "幾歲田園得隱淪，忍將秋淚濕紅塵。",
            "一麾不得廬山去，何用他州寄此身。"
        ],
        "tags": [
            "庐山"
        ],
        "title": "即事",
        "id": "fa269ecd-e166-464b-b31e-e445cfbe18b1"
    },
    {
        "author": "晁說之",
        "paragraphs": [
            "歸到故廬同逆旅，人生本自怕牢愁。",
            "雨聲豈有京華態，羈思仍多澧浦秋。",
            "久禁令人類疾病，新聞向汝重咿喔。",
            "顧無道義論輕重，何處王公門可遊。"
        ],
        "title": "歸到",
        "id": "50ff39fa-cd5f-4649-99eb-953d97172e72"
    },
    {
        "author": "晁說之",
        "paragraphs": [
            "積雨深秋與恨翻，悠悠何力勝朝昏。",
            "久同下里饒詩句，乍學高人傍酒樽。",
            "徑醉便知能傲世，狂吟更覺解招魂。",
            "頗憐陶令徒全美，只肯丁寧乞食言。"
        ],
        "title": "乞酒",
        "id": "35ccb8fc-fa66-4cd7-b635-47d520831742"
    },
    {
        "author": "晁說之",
        "paragraphs": [
            "辟穀終無術，求田早自慵。",
            "病能添旅思，雨善起秋容。",
            "本色官猶阻，非時好孰從。",
            "封侯如可覓，要自愧長公。"
        ],
        "title": "辟穀",
        "id": "43f4bc07-2619-443a-b42e-1316d7c444f0"
    },
    {
        "author": "晁說之",
        "paragraphs": [
            "東皇受籙增嘉運，曉坐明堂夜拜章。",
            "玉燭千年承瑞露，金龍萬國鎮青霜。",
            "風來紫極簫聲静，人在丹臺珮影凉。",
            "與子飄零逢盛旦，獨無藻思頌瑤光。"
        ],
        "title": "依韻和卲太子文兄八月總章朝歸長句",
        "id": "27d8c2b1-7fcb-4b0f-b789-3756f1508896"
    },
    {
        "author": "晁說之",
        "paragraphs": [
            "稱意中秋月滿樓，只嫌歌扇遏雲浮。",
            "不如風雨連天起，要得伊人也解愁。"
        ],
        "title": "八月十五戲作",
        "id": "f58a662f-3976-4533-81bd-674fcbfc824e"
    },
    {
        "author": "晁說之",
        "paragraphs": [
            "門地何人論甲乙，碧梧丹鳯重徘徊。",
            "前時五相繼三相，此日西臺望北臺。",
            "器業雲霄能我有，功名鍾鼎待時來。",
            "重言四海宮師德，季子白頭誰識哉。"
        ],
        "title": "聞三十六丈乞西京留臺輒成長句時先之七兄已拜北京留臺",
        "id": "10043d82-456c-43fe-bc9a-c1f6e5fe6078"
    },
    {
        "author": "晁說之",
        "paragraphs": [
            "千仞愁城託寸陰，可堪疾病更頻侵。",
            "烟霞舊友能相遇，鷗鷺前盟不待尋。",
            "羮飯東西慚白髮，功勳遠邇負丹心。",
            "明朝重九登高處，約訪高人支道林。"
        ],
        "title": "伏蒙三十六丈大夫寵視長句輒次韻和",
        "id": "11ae4d82-6165-4df3-90bb-7659318dc6ad"
    },
    {
        "author": "晁說之",
        "paragraphs": [
            "安穩王孫一葉舟，朅來京國淡無求。",
            "任生白髪曾料虎，分絕紅塵自狎鷗。",
            "桓笛不堪留往恨，膺門誰復憶同遊。",
            "重陽無酒仍分袂，雨作黄花淚未休。"
        ],
        "title": "德麟留詩相别輒次韻賀送",
        "id": "fed40aa5-5023-4a1e-a13a-df97bc26c4f4"
    },
    {
        "author": "晁說之",
        "paragraphs": [
            "王孫未放木蘭舟，憶别親知與訪求。",
            "軟語斗牛迷後雁，傷心波浪没浮鷗。",
            "燈前有喜新佳句，泉下無慚舊俊遊。",
            "潁尾可居鄰可卜，白蘋紅蓼共君休。"
        ],
        "title": "德麟夜相過用前韻作",
        "id": "7fb09b70-d43d-49a6-bae4-f2e0130b35d1"
    },
    {
        "author": "晁說之",
        "paragraphs": [
            "重陽風雨每凄凄，物色今年得所期。",
            "賜第好賢多驥子，三山酌酒過鵝兒。",
            "紅樓尚想吹簫夕，碧樹今誇出日枝。",
            "我與韓公殊輩行，門闌感舊淚俱垂。"
        ],
        "title": "九日宴李德充中大家次韓三十六丈韻作",
        "id": "e0a22715-0b36-47e7-be5b-2a2451f0b147"
    },
    {
        "author": "晁說之",
        "paragraphs": [
            "丈人邂逅共悲凄，九日芳樽敢有期。",
            "感慨既能追壯士，懽欣復自學羣兒。",
            "菊憎紫蘂侵黄蘂，萸憤南枝勝北枝。",
            "蕭史高樓幸登眺，但慚清唱手空垂。"
        ],
        "title": "九日陪韓三十六丈大夫集李德充家再蒙賦詩相似謹次韻攀和",
        "id": "1ca185cb-9dfc-4ea5-b8ae-60484f0da3b3"
    },
    {
        "author": "晁說之",
        "paragraphs": [
            "多才公子莫凄凄，九日不嘲風雨期。",
            "清酒玉腴浮盞底，黄花金蘂粲鈴兒。",
            "百年歌吹驂鸞地，萬里旌幢鳴鳯枝。",
            "前後楊劉是賓客，聲名孰敢與争垂。"
        ],
        "title": "李德充再賦九日期字韻詩輒亦復作",
        "id": "044d4006-62d2-4aa1-a70f-2bad3f70464b"
    },
    {
        "author": "晁說之",
        "paragraphs": [
            "平陽樓上重陽日，周覧悲歡孰與期。",
            "盛德不應無隱者，大豪寧復有屠兒。",
            "未舒鸑鷟青天翼，難識珊瑚碧海枝。",
            "莫擬吹花多繼筆，羸兵易衂槖仍垂。"
        ],
        "title": "重蒙三十六丈大夫德充中大賦九日詩期字韻詩輒復以致謝遂及閣筆之域",
        "id": "25c4a239-1905-4034-aae7-27a9071c2265"
    },
    {
        "author": "晁說之",
        "paragraphs": [
            "學得浮雲往復還，里中不出孰追攀。",
            "九秋自與物情樂，一日須教我輩閒。",
            "敢料都城有詩句，故應魂夢在山間。",
            "今朝車上瓶無分，更可憐哉我阻艱。"
        ],
        "title": "即事呈德麟",
        "id": "a220ed95-dfa1-4d8b-b75a-fe076577f5a4"
    },
    {
        "author": "晁說之",
        "paragraphs": [
            "笠澤人閒書已叢，分甘寂寞與誰同。",
            "故人相遇白頭日，往事獨悲黄葉風。",
            "去國貴遊驚灞岸，浮家公子樂湘中。",
            "此情繾綣思朝夕，百仞寒巖飲水虹。"
        ],
        "title": "次韻和德麟過希道作",
        "id": "51dec710-b4d3-46f2-a5da-d1002bc50256"
    },
    {
        "author": "晁說之",
        "paragraphs": [
            "忽有故園夢，秋冬恨不勝。",
            "菊難月掩映，梅耐雪馮陵。",
            "客鬭南唐墨，僧禪後夜燈。",
            "如何不歸去，京國腳騰騰。"
        ],
        "title": "思歸",
        "id": "2baba834-c76a-4095-9924-730ee8e31def"
    },
    {
        "author": "晁說之",
        "paragraphs": [
            "人物今朝何寂寞，我思前輩太峥嶸。",
            "仙才難測趙周翰，俗眼聊窺石曼卿。",
            "鸞鳯騰輝何處在，珪璋振德是人斯。",
            "怪來高論空無騐，可是岐公作宰衡。"
        ],
        "title": "感事",
        "id": "c4dad6f2-8ea3-4a03-9913-58c858b06d7c"
    },
    {
        "author": "晁說之",
        "paragraphs": [
            "天街未見瞳矓日，御馬來朝馺騀宮。",
            "不許暫時超倒暴，欲將何事騐真龍。"
        ],
        "title": "早於城北逢御馬",
        "id": "fcd82dd5-b313-4d4b-8f7a-b88e658dfc98"
    },
    {
        "author": "晁說之",
        "paragraphs": [
            "冬來羈旅更迢迢，撫枕燈殘百感饒。",
            "饑鼠翻空疑有鬼，驚烏誤曉尚中宵。",
            "詩成與夢俱零落，劍出低眉亦寂寥。",
            "無分京華居老境，江湖高隱幸相招。"
        ],
        "title": "十月七日夜夢中作兩長句覺而忘之别成長句視李師民",
        "id": "6a96be53-5fed-4e57-ba1d-41c5b55ddad7"
    },
    {
        "author": "晁說之",
        "paragraphs": [
            "神邑凡才日抗塵，早年聞道晚因循。",
            "腦能充溢無華髪，心得休閒不老身。",
            "種種已慚爲客子，悠悠更愧作官人。",
            "吾言可復終歸去，何處桃源可問津。"
        ],
        "title": "慚愧",
        "id": "8e122b2d-9bb6-4c81-a4f4-6a302d19931a"
    },
    {
        "author": "晁說之",
        "paragraphs": [
            "前輩終身知學植，今人得意諱師門。",
            "如新幾帖英公字，可但吾家禮數尊。"
        ],
        "title": "偶見夏英公與文莊公書云秋序始凉師門尚遠又一書云念其出自師門賜一善地輒成絕句",
        "id": "f7d0455e-c522-4e27-8a07-ec164da80ae9"
    },
    {
        "author": "晁說之",
        "paragraphs": [
            "誕彌陽月播陽春，萬壽杯餘燕豆申。",
            "殿角垂虹天意喜，壁緹交鳯日華新。",
            "星迴畢雨金沙浄，書發狄封玉甑陳。",
            "何事昇平樓寂寞，要將銀嶽共璘珣。"
        ],
        "title": "天寧節後二日集英殿賜燕輒成長句",
        "id": "59691622-0359-40f4-bde9-31b678c3a274"
    },
    {
        "author": "晁說之",
        "paragraphs": [
            "嫁樹裁花待上元，一燈明熖照山樊。",
            "香爐下烟霞客，此夜皇州亦掩門。"
        ],
        "title": "寄李輔之  其一",
        "id": "a1827601-480b-4c3d-bce4-73fcdd4c9051"
    },
    {
        "author": "晁說之",
        "paragraphs": [
            "布裘菜飯久忘言，糲食粗衣過上元。",
            "怪底狂風迷四野，榮光自滿濯龍門。"
        ],
        "title": "寄李輔之  其二",
        "id": "0dca1f03-0a34-4c21-b7ff-de459357b836"
    },
    {
        "author": "晁說之",
        "paragraphs": [
            "先後客無約，寒窗注夕陽。",
            "縱談香柏子，孤興飲松黄。",
            "不道仇池遠，唯迎至日長。",
            "於焉豈易得，回首即他鄉。"
        ],
        "title": "庚子至前二日韓德全李師民相繼而至聊書一時之事",
        "id": "68c6daf3-18e6-428a-a0a2-c55643c346ff"
    },
    {
        "author": "晁說之",
        "paragraphs": [
            "念昔幽居久，幽懷劇歲殘。",
            "茅亭因雪過，沙渚與鷗寒。",
            "暫喜凉塵息，將愁秦樹單。",
            "六花如結子，孤客鬢邉看。"
        ],
        "title": "對雪",
        "id": "48f38bfc-4562-4e2d-a464-883b217e7012"
    },
    {
        "author": "晁說之",
        "paragraphs": [
            "江家宅在多文史，兄弟論文詎我遺。",
            "長逝不來荒馬鬛，後生亦老倦車帷。",
            "契成自賣寧無恨，詩到相嘲雅見知。",
            "山水尚憐天付與，暮年漂薄向仇池。"
        ],
        "title": "次韻江子我見戲長句",
        "id": "f2147bfb-3a87-4d8a-9dad-85a1a46fb876"
    },
    {
        "author": "晁說之",
        "paragraphs": [
            "六出花開郊野興，王居不數沈休文。",
            "洞房窈窕玉簫遠，綺席徘徊瓊糈醺。",
            "大藥定應須火候，佳人可復悮行雲。",
            "自憐收拾征衣客，白眼寒空送雁羣。"
        ],
        "title": "對雪懷淮安郡王郊居",
        "id": "89e3a36d-6795-43b7-8de1-2723a8883f6a"
    },
    {
        "author": "晁說之",
        "paragraphs": [
            "歲暮征裘返故園，愀然去國亦難論。",
            "獨尋碧草日三徑，誰在紅蓮夜五門。",
            "久分雲霄能割席，乍驚繿縷有離尊。",
            "即看短髪邉城去，風雨仇池役夢魂。"
        ],
        "title": "别親舊",
        "id": "82d12cad-ac79-46e1-8508-b9a714249f47"
    },
    {
        "author": "晁說之",
        "paragraphs": [
            "晚歲長途俱寂寞，傷今懷古總飄零。",
            "韓彭豈是無三窟，管葛元非守一經。",
            "白髪任渠從此出，朱絃於世許誰聽。",
            "猶憐去國恨能釋，已見燈龍出北溟。"
        ],
        "title": "出京感事",
        "id": "b9d6b88f-5674-4dfb-8831-06f2366b3ee2"
    },
    {
        "author": "晁說之",
        "paragraphs": [
            "飄零羈客尚驚魂，乍見王居白玉城。",
            "三市盡迷南北嚮，八騶争禁短長行。",
            "花移陸海春常在，樓接神山月不傾。",
            "安得白頭居此樂，關河垂淚復孤征。"
        ],
        "title": "出見京華之盛而作",
        "id": "17c5278b-3f9b-489f-b3ff-b2e3a38d4bec"
    },
    {
        "author": "晁說之",
        "paragraphs": [
            "古來無奈洛陽塵，興屬今朝誰與親。",
            "河岳新秋初過雁，園林曉月遠行人。",
            "波聲有喜咸通汴，雲影相隨直到秦。",
            "白笋紫薑勤故舊，公孫出仕獨堪嗔。"
        ],
        "title": "過洛陽贈親舊",
        "id": "e357dff9-7f47-460d-85ec-1c033a8a549b"
    },
    {
        "author": "晁說之",
        "paragraphs": [
            "老去情懷誰與謀，壞壁無蛩更益愁。",
            "收覧雨聲來枕上，飛揚馬鬛在岡頭。",
            "欒城孫子何來此，華國文章肯漫休。",
            "邂逅關山論家世，更期信息在西州。"
        ],
        "title": "過陜州贈蘇儀掾仲滋  其一",
        "id": "101ce2b5-4416-4d5a-8fe9-c214d1b150d6"
    },
    {
        "author": "晁說之",
        "paragraphs": [
            "河擁秋聲客恨新，誰能出語共輪囷。",
            "信知五采生丹穴，不許文章屬外人。"
        ],
        "title": "過陜州贈蘇儀掾仲滋  其二",
        "id": "b8748742-1858-45e0-9905-bbad7f134914"
    },
    {
        "author": "晁說之",
        "paragraphs": [
            "長安池館欝峥嶸，此地偏多客子情。",
            "秋晚寒藤侵石痩，夜深熟果落池驚。",
            "後生解識南山趣，先德元高戎夏聲。",
            "感時暫來添白髪，南山曾見漢公卿。"
        ],
        "title": "題長安趙氏園",
        "id": "3eb45b29-8cb3-452a-9a8a-b5433ed492d9"
    },
    {
        "author": "晁說之",
        "paragraphs": [
            "周室賓興綺席陳，漢家勸駕禮還申。",
            "鸚遷同谷烟霞喜，鯉化瓊林雨露新。",
            "日御駸駸須六轡，奎文燁燁自三秦。",
            "先應沉醉換春色，病守狂吟已覺春。"
        ],
        "title": "鹿鳴席上送諸先輩詩",
        "id": "9f31b2d2-f606-4fe6-922b-4d60ca336a55"
    },
    {
        "author": "晁說之",
        "paragraphs": [
            "何處寂寥好，山城太守家。",
            "輕觜木竹筍，大裹白朱砂。",
            "君與旱蓮比，實非火候賒。",
            "一官還此是，百務莫淫哇。"
        ],
        "title": "即事戲作五言  其一",
        "id": "50456366-2a7c-4cd8-8b61-434592a3d503"
    },
    {
        "author": "晁說之",
        "paragraphs": [
            "何處寂寥好，山城太守官。",
            "龍鍾五品服，豹變一還丹。",
            "舊恐三杯竭，新添兩角寒。",
            "只應歸去是，無責有餘驩。"
        ],
        "title": "即事戲作五言  其二",
        "id": "79048e27-6a8d-4b86-b84e-6d8e7cdaad84"
    },
    {
        "author": "晁說之",
        "paragraphs": [
            "制勝奇兵不下堂，鉛刀何敢齒干將。",
            "肯誇舞暖嬌回雪，只念琴寒乞履霜。",
            "此日秦郊黄髪老，當年漢殿綠衣郎。",
            "徘徊四十年來事，險阻艱難間偹嘗。"
        ],
        "title": "謹次知府經略待制韻",
        "id": "dbf75fd6-81f5-4467-adb2-c3c7bd3bdd5b"
    },
    {
        "author": "晁說之",
        "paragraphs": [
            "烏髭四皓應無術，沉醉三閭豈有方。",
            "將此衰殘齋戒裏，郡人應笑使君狂。"
        ],
        "title": "郡齋戲句  其一",
        "id": "7f87fd67-bbd3-4866-94e8-d6d8ce5f14e0"
    },
    {
        "author": "晁說之",
        "paragraphs": [
            "一夫肆力能排闥，萬旅無謀漫仰關。",
            "成敗是非今有底，忍將鞭扑作威顔。"
        ],
        "title": "郡齋戲句  其二",
        "id": "c1edd550-ffe5-487c-9062-01c1d6dca842"
    },
    {
        "author": "晁說之",
        "paragraphs": [
            "雪中獵戶來呈虎，月下田夫走献麛。",
            "諱道山成應不得，關東誰肯有書題。"
        ],
        "title": "郡齋戲句  其三",
        "id": "364ded2b-b494-48e8-b348-40014da7c5aa"
    },
    {
        "author": "晁說之",
        "paragraphs": [
            "斗升白米能供酒，暝目紅裠難聽歌。",
            "爲謝黄州王內翰，莫言官職也蹉跎。"
        ],
        "title": "郡齋戲句  其四",
        "id": "c1fddd3c-b17a-4bee-97ee-5004371961c9"
    },
    {
        "author": "晁說之",
        "paragraphs": [
            "蕭條吏散如堪適，蕭灑詩成亦可娱。",
            "王謝異時同惠我，只慚筆力不能俱。"
        ],
        "title": "郡齋戲句  其五",
        "id": "40afec93-e6ac-46f8-bbb3-35a8f38697f2"
    },
    {
        "author": "晁說之",
        "paragraphs": [
            "雜號將軍人所薄，東宮贊善自曾嘲。",
            "如何今日余爲守，黄獨白𢇲誇大庖。"
        ],
        "title": "郡齋戲句  其六",
        "id": "4bcaa156-688c-492f-ac72-bcee20fdebc5"
    },
    {
        "author": "晁說之",
        "paragraphs": [
            "朝困十催何敢飽，暮虞百罰更生寒。",
            "雞山小石鳯山柳，移植庭前少自寛。"
        ],
        "title": "郡齋戲句  其七",
        "id": "14e2b9d1-abbf-4c8d-9b7a-7cf024b1ed22"
    },
    {
        "author": "晁說之",
        "paragraphs": [
            "笑樂真情豈可無，樂而不笑是何拘。",
            "日中無事逢棋局，春後有花兼酒壺。",
            "輕俠兒前撫手掌，滑稽傳後撫髭鬚。",
            "江南陸后還安否，乞與笻枝使自扶。"
        ],
        "title": "笑",
        "id": "22456a96-265d-42fd-8d86-9f1a68267bc3"
    },
    {
        "author": "晁說之",
        "paragraphs": [
            "溪莊吟興浩如神，不似逄時富貴身。",
            "雲外黄羊眠竹影，月中赤鯉戲河濵。",
            "揚雄奇字情宜密，張令清談分自親。",
            "顧我婆娑徒悵望，柴車霜雪未堪巾。"
        ],
        "title": "次韻郭帥和楊使者張茶馬溪莊詩  其一",
        "id": "7d85bc70-ba8b-4a06-80c5-e8a370c17d1c"
    },
    {
        "author": "晁說之",
        "paragraphs": [
            "才氣雄豪夙會神，暫勞旌斾遠勞身。",
            "使華燦爛高秦嶺，筆陣縱横落渭濵。",
            "音出瓊瑤疲諷誦，韜輕虎豹貴和親。",
            "何妨戲作蜂腰句，要看時宜折上巾。"
        ],
        "title": "次韻郭帥和楊使者張茶馬溪莊詩  其二",
        "id": "27761116-c7b5-4997-8871-b7c40f84c617"
    },
    {
        "author": "晁說之",
        "paragraphs": [
            "博物張公適聖神，經營佐國不謀身。",
            "一槍採擷朝林下，八駿遨遊暮海濵。",
            "詩就秦州寧獨樂，政成周道要相親。",
            "敗軍汙衊誰哀念，敢謂勤渠問解巾。"
        ],
        "title": "奉楊公近蒙答四六狀極爲精麗",
        "id": "871de460-f40b-4363-93e1-a676acc9147a"
    },
    {
        "author": "晁說之",
        "paragraphs": [
            "二年七日古人嘆，一雨三時此際心。",
            "辛苦禜宗誅大厲，歡欣畢宿散羣陰。",
            "無煩鐘鼓禽魚樂，便覺來牟波浪深。",
            "敢恨泥功山下路，且增秀色遍遙岑。"
        ],
        "title": "喜雨一首呈司錄諸公及諸先輩",
        "id": "baac2e3e-2f06-414e-8f67-c7a38ed71b8b"
    },
    {
        "author": "晁說之",
        "paragraphs": [
            "獨步當年賢士關，青衫初試□官閒。",
            "好憐歸去龍鍾者，五世題名在道山。"
        ],
        "title": "和蒲君刑曹佳作  其一",
        "id": "8646ffe6-888a-4601-b32a-1e5e87198bff"
    },
    {
        "author": "晁說之",
        "paragraphs": [
            "志士何曾恥把關，忠臣本自不言閒。",
            "策勳他日陣間陣，莫忘今朝山上山。"
        ],
        "title": "和蒲君刑曹佳作  其二",
        "id": "cf88fe29-af9e-49b2-a1d2-09de7b670d6a"
    },
    {
        "author": "晁說之",
        "paragraphs": [
            "不肯將身入八關，判司雖屈勝如閒。",
            "漢庭富貴人何限，畢竟文章屬小山。"
        ],
        "title": "刑曹再賦二絕句彌佳不得不報  其一",
        "id": "89b31568-16d6-4f0a-8cc2-3b90434accbd"
    },
    {
        "author": "晁說之",
        "paragraphs": [
            "上帝白雲居九關，列仙亭館號蕭閒。",
            "念君未作驂鸞侣，愁殺江南庾子山。"
        ],
        "title": "刑曹再賦二絕句彌佳不得不報  其二",
        "id": "d2e667bb-c7a7-4be8-835d-d3fde1d5d4aa"
    },
    {
        "author": "晁說之",
        "paragraphs": [
            "仙山能夢我，書帙正思君。",
            "一德誰榮滯，羣兒謾戚欣。",
            "過秦何必論，喻蜀却須文。",
            "未落豐碑筆，唯貪辨惑勤。"
        ],
        "title": "南充大兄嘗夢見予作詩見寄次韻和呈",
        "id": "c851b798-9242-4eb5-a49a-ee33745cf7ba"
    },
    {
        "author": "晁說之",
        "paragraphs": [
            "南充有狂女，何以號仙君。",
            "不食喧愚嗜，忘言聳世欣。",
            "我常饑亦健，公更默能文。",
            "鶴駕如相招，應須即日勤。"
        ],
        "title": "復用前韻即事奉寄",
        "id": "9a68fbba-e239-4ddb-9eb9-0916a24585a2"
    },
    {
        "author": "晁說之",
        "paragraphs": [
            "曲肖歐文詩隱秀，山頭仙馭勢爭飛。",
            "須知柑脯勝麟脯，更使荷衣笑錦衣。"
        ],
        "title": "絕句謝小邵寄柑脯",
        "id": "a1819e13-831c-46c6-8e53-0bdbb14dfdba"
    },
    {
        "author": "晁說之",
        "paragraphs": [
            "功名富貴搃愁予，南北東西盡畏途。",
            "悔不讀書徒語爾，老來悔讀少年書。"
        ],
        "title": "感事",
        "id": "8346b8a5-e5ac-438c-bfa4-d42e3bd8ce1b"
    },
    {
        "author": "晁說之",
        "paragraphs": [
            "吟興隨花發，高簾對雨疏。",
            "人家南郭外，雲出北窗虛。",
            "笋蕨何時歇，詩書幾世居。",
            "我來懷舊隱，便擬返柴車。"
        ],
        "title": "書何貢士居",
        "id": "adba1e91-0931-4cdc-b255-a554abc6966c"
    },
    {
        "author": "晁說之",
        "paragraphs": [
            "明時不可干，多慮自多艱。",
            "頗謝散班格，徒憐本色官。",
            "高門寧倚伏，下客强悲懽。",
            "鄭駟應相念，秦川歲律殫。"
        ],
        "title": "乞宮觀報罷作",
        "id": "55908417-0946-45ee-a154-1226327d9ea6"
    },
    {
        "author": "晁說之",
        "paragraphs": [
            "擬駕柴車反故園，却料甲士倚和門。",
            "桐孫竹祖俱相笑，欲肖秦音長子孫。"
        ],
        "title": "宮觀請不遂揀兵戍河朔",
        "id": "27be9689-2455-4c4f-914a-3c946b842a2d"
    },
    {
        "author": "晁說之",
        "paragraphs": [
            "短髮猶思沐，修途頗夢歸。",
            "不慚爲吏拙，但恨讀書非。",
            "隴上健兒戍，漁陽突騎圍。",
            "誰能圖戰陣，枉是著朝衣。"
        ],
        "title": "感事",
        "id": "415d096a-048f-488f-9543-b2ba7a0c1929"
    },
    {
        "author": "晁說之",
        "paragraphs": [
            "久雨宜新霽，秋光更可憐。",
            "尚嫌鴻鴈近，肯使鹿麑前。",
            "興矚唯高隱，名談盡昔賢。",
            "那知忙事在，曳杖行荒田。"
        ],
        "title": "訪郭圓機不遇",
        "id": "56b201a2-95d9-47d6-90aa-8f3e0f477da7"
    },
    {
        "author": "晁說之",
        "paragraphs": [
            "秋霜先著白髯翁，始信讀書未有功。",
            "幽恨不隨流水去，壯懷每共暮雲空。",
            "敢嗟落葉留無術，但惜巢危死孰從。",
            "賴有高才能作賦，筆端除祟是英雄。"
        ],
        "title": "秋思堙鬰忽蒙圓機寵示祟賦欣然開豁爲惠大矣率草謝之",
        "id": "0df4ac9c-139e-4449-8e48-1c161f8a2596"
    },
    {
        "author": "晁說之",
        "paragraphs": [
            "祟鬼當年曾暫解，賦成今日永嘉祥。",
            "無煩鑄鼎圖羣象，可笑時儺逐畢方。",
            "蕩滌辭源能澎濞，誅鋤筆陣更光芒。",
            "此身强健餘何事，枉是靈均嘆國殤。"
        ],
        "title": "謝圓機除祟賦",
        "id": "17fd88ba-92e1-4691-8b0d-e8d60142f32b"
    },
    {
        "author": "晁說之",
        "paragraphs": [
            "禍根妃子嘗珍嗜，今日何須有荔枝。",
            "玉樹後庭那結實，也能亡國更堪悲。"
        ],
        "title": "荔枝送郭玄機戲作  其一",
        "id": "8cdd4090-e9a8-4504-9c5d-7eb923a5d2af"
    },
    {
        "author": "晁說之",
        "paragraphs": [
            "荔枝一騎紅塵後，便有漁陽萬騎來。",
            "郭令諸孫今得味，却同羯鼓逞詩才。"
        ],
        "title": "荔枝送郭玄機戲作  其二",
        "id": "a2eeb78b-e194-44d1-852c-b20a68d8150c"
    },
    {
        "author": "晁說之",
        "paragraphs": [
            "華州石縫無端芋，同谷齋中有恨翁。",
            "卯酒調來家法在，暫時不哭此途窮。"
        ],
        "title": "趙妹自咸陽寄華州石縫山芋來作絕句二首  其一",
        "id": "1e1dca21-95fb-4220-a2f2-8e5dfbab165c"
    },
    {
        "author": "晁說之",
        "paragraphs": [
            "秦中驩喜迎吾祖，知道官家不用兵。",
            "今日曾孫何所負，華山芋蕷自多情。"
        ],
        "title": "趙妹自咸陽寄華州石縫山芋來作絕句二首  其二",
        "id": "f961820a-7f6e-41b2-b25b-096395d9bc94"
    },
    {
        "author": "晁說之",
        "paragraphs": [
            "風流自古稱張緒，詩句孰如孟景陽。",
            "今日讀書輕富貴，當家好處得兼將。"
        ],
        "title": "昨日小詩同致上讀張元善中散丈詩愛其讀書輕富貴之句作絕句一首",
        "id": "7de5f6ca-77d1-420f-99bc-0b1181fa5ed9"
    },
    {
        "author": "晁說之",
        "paragraphs": [
            "丹萼瑤英閬苑開，人間何處有瓊臺。",
            "妬嫌弄玉秦王女，諱說南山說楚梅。"
        ],
        "title": "依韻謝圓機送梅絕句二首  其一",
        "id": "49e5dbb7-8423-4e83-955d-b46c015a081c"
    },
    {
        "author": "晁說之",
        "paragraphs": [
            "揚州梅發莫依依，曾得何郎一首詩。",
            "漫有渡江來小庾，始從今日得佳辭。"
        ],
        "title": "依韻謝圓機送梅絕句二首  其二",
        "id": "5b0857b8-12c7-45e5-930f-4d1091f50a1a"
    },
    {
        "author": "晁說之",
        "paragraphs": [
            "一年春色已平開，始見芳香傍硯臺。",
            "慚愧梁園飛雪裏，幾番玉斝醉新梅。"
        ],
        "title": "再和圓機梅絕句  其一",
        "id": "c6ca55c0-522c-4158-9de7-d83d3336b564"
    },
    {
        "author": "晁說之",
        "paragraphs": [
            "思王二匝恨無依，枉費西園清夜詩。",
            "不得梅花發幽興，甘輸北□有英辭。"
        ],
        "title": "再和圓機梅絕句  其二",
        "id": "f681a048-a211-4993-819c-6b28e046356c"
    },
    {
        "author": "晁說之",
        "paragraphs": [
            "庾信終南眼忽開，横岑萬仞接天臺。",
            "縱横筆陣知强弱，留與遊仙客詠梅。"
        ],
        "title": "申前意和圓機絕句梅花  其一",
        "id": "3b7f7953-09f0-4c26-aedd-9c516fc6f77d"
    },
    {
        "author": "晁說之",
        "paragraphs": [
            "梅如玉磬百花依，傷似文章先說詩。",
            "詩到玉妃謫墮後，只君能抗我公辭。"
        ],
        "title": "申前意和圓機絕句梅花  其二",
        "id": "c7491b52-45a4-428b-8d85-e88d70cf96b1"
    },
    {
        "author": "晁說之",
        "paragraphs": [
            "據渭浮涇雪浪開，一君五后醉高臺。",
            "侍臣不解供吟筆，落盡南山萬樹梅。"
        ],
        "title": "枕上和圓機絕句梅花十有四首  其一",
        "id": "e63c4862-ec7d-4eb1-9edd-1ab85d2001a2"
    },
    {
        "author": "晁說之",
        "paragraphs": [
            "梨園弟子强因依，羯鼓聲中學御詩。",
            "十月北兵來喚仗，新梅誰復增新詞。"
        ],
        "title": "枕上和圓機絕句梅花十有四首  其二",
        "id": "72d65728-7bdb-4dbf-9269-dc1055bad37c"
    },
    {
        "author": "晁說之",
        "paragraphs": [
            "豈是梅花最早開，六霙先已發陽臺。",
            "涇南渭北花如錦，太白山頭只有梅。"
        ],
        "title": "枕上和圓機絕句梅花十有四首  其三",
        "id": "19f953d9-a77c-4f52-a7c0-3b8e43240ad1"
    },
    {
        "author": "晁說之",
        "paragraphs": [
            "孤芳寒豔絕難依，鄴下關中不賦詩。",
            "未必江南有才子，也應先是七三辭。"
        ],
        "title": "枕上和圓機絕句梅花十有四首  其四",
        "id": "4c548353-cdc5-4b5b-8891-cd65a1deafa2"
    },
    {
        "author": "晁說之",
        "paragraphs": [
            "莫道梅花取次開，馨香須待百層臺。",
            "不同碧玉小家女，寶策皇妃元姓梅。"
        ],
        "title": "枕上和圓機絕句梅花十有四首  其五",
        "id": "c5eb3636-12e6-4a7f-b116-3406dd8685a2"
    },
    {
        "author": "晁說之",
        "paragraphs": [
            "負雪披霜不得依，梅寒恨不出幽詩。",
            "身梁根治荒江介，情調猶輸第一辭。"
        ],
        "title": "枕上和圓機絕句梅花十有四首  其六",
        "id": "ca3cc3d9-8125-46c4-b87d-439707494e48"
    },
    {
        "author": "晁說之",
        "paragraphs": [
            "霜女月娥愁不開，萼君西母宴瑤臺。",
            "總將芳意傳英彩，下降人間得有梅。"
        ],
        "title": "枕上和圓機絕句梅花十有四首  其七",
        "id": "babffa9f-1558-4b02-8822-8fb8ef2e8b2a"
    },
    {
        "author": "晁說之",
        "paragraphs": [
            "織女機寒自失依，雲霞扎扎似吟詩。",
            "女兒謝席雪無句，父子庾家梅有辭。"
        ],
        "title": "枕上和圓機絕句梅花十有四首  其八",
        "id": "e887a930-d194-4d39-91c8-fef35a025f23"
    },
    {
        "author": "晁說之",
        "paragraphs": [
            "天馬錦輕誰得開，月兒羅薄掛香臺。",
            "屈平宋玉渾無語，後輩何人敢詠梅。"
        ],
        "title": "枕上和圓機絕句梅花十有四首  其九",
        "id": "941be56a-9e6c-45d6-8062-429e61cbbfaf"
    },
    {
        "author": "晁說之",
        "paragraphs": [
            "東皇太一下無依，桂酒椒漿細奠詩。",
            "却問人間梅幾種，郭仙爾有古人辭。"
        ],
        "title": "枕上和圓機絕句梅花十有四首  其一○",
        "id": "4aa5f73f-de19-43d8-95ef-2121303d625a"
    },
    {
        "author": "晁說之",
        "paragraphs": [
            "漢騎蜀兵下辯開，今朝惟有鳳凰臺。",
            "瑤凰瓊鳳方爲瑞，此地宜多白玉梅。"
        ],
        "title": "枕上和圓機絕句梅花十有四首  其一一",
        "id": "9ceef6c7-d5d2-4508-8294-5eabd51674e3"
    },
    {
        "author": "晁說之",
        "paragraphs": [
            "東郭先生誰與依，雪中意氣后夔詩。",
            "香添皎潔成梅咏，好視江邊黄絹辭。"
        ],
        "title": "枕上和圓機絕句梅花十有四首  其一二",
        "id": "3eac9c63-199e-4b9a-b95c-177ee4ccd1ef"
    },
    {
        "author": "晁說之",
        "paragraphs": [
            "未須白眼便嫌開，早晚高低雪作臺。",
            "春盡子山梅感嘆，義山未臘已驚梅。"
        ],
        "title": "枕上和圓機絕句梅花十有四首  其一三",
        "id": "93426e30-b684-4c4d-b5a8-69e2c3ee6215"
    },
    {
        "author": "晁說之",
        "paragraphs": [
            "雲母屏風只暫依，金鄉公主嫁遲詩。",
            "寧論鮑照梅花恨，不及從來不惜辭。"
        ],
        "title": "枕上和圓機絕句梅花十有四首  其一四",
        "id": "6e30b9ca-d7ef-4142-b0f3-6c33dad9a038"
    },
    {
        "author": "晁說之",
        "paragraphs": [
            "根冷花難也自開，何須獻納在雲臺。",
            "幾多得意人潛恨，江令傷心幽澗梅。"
        ],
        "title": "圓機再以梅絕句爲謝復作二絕  其一",
        "id": "aa6cf135-acf9-477f-84ec-449a1e413965"
    },
    {
        "author": "晁說之",
        "paragraphs": [
            "此日梅花剩足依，明年歸只詠公詩。",
            "不堪霸水匆匆别，待寄越膏重覓辭。"
        ],
        "title": "圓機再以梅絕句爲謝復作二絕  其二",
        "id": "cdbfb161-d94f-4c58-84e6-4adefc966620"
    },
    {
        "author": "晁說之",
        "paragraphs": [
            "地下修文幾歲郎，尚憐有子已爭行。",
            "青絲盤到特揮淚，紅錦詩餘合斷腸。",
            "安得見予今議論，果誰識子古文章。",
            "從兹花發知多少，試訪彭門舊講堂。"
        ],
        "title": "亡友陳無己有立春詩云朱門誰送青絲菜下里難酬白雪歌頗爲都下詩人所稱今日立春誦之而作",
        "id": "c13f0369-d254-4d88-a854-b846af059cb3"
    },
    {
        "author": "晁說之",
        "paragraphs": [
            "庭前枯樹庾郎老，馬首垂花太祝愁。",
            "槐葉冷淘來急喫，君家醪甕却須休。"
        ],
        "title": "招圓機喫槐葉冷淘",
        "id": "3be15b71-3dca-4f1f-aece-ac8c8d99b29a"
    },
    {
        "author": "晁說之",
        "paragraphs": [
            "野狐泉畔昔人集，朱亥墓南今日豪。",
            "慚愧曾槐誰細摘，暫抛湯餅屬吾曹。"
        ],
        "title": "招圓機喫槐葉冷淘有狐泉之句輒復爲謝",
        "id": "485207d9-d16a-4c61-816d-c656a477bf11"
    },
    {
        "author": "晁說之",
        "paragraphs": [
            "怒劍無煩起逐蝇，從教小物此馮陵。",
            "禮加蛙臂何時用，書到蠶頭幾日能。",
            "半是苔邊徒有感，全收芋處肯生憎。",
            "如椽大筆么麽落，憤懣今人終拂膺。"
        ],
        "title": "和圓機題草蟲",
        "id": "99390944-e0e4-49c3-9b17-ac962be23b02"
    },
    {
        "author": "晁說之",
        "paragraphs": [
            "須臾變物止樊蝇，宛轉迷人下馬陵。",
            "何處周公勤小物，幾時孔子又多能。",
            "堇荼自採還堪喜，菅蒯誰從便可憎。",
            "一到高堂榮采目，絕勝長道困鈎膺。"
        ],
        "title": "再和",
        "id": "1b34b8eb-6c26-42b8-abc1-ba760151d30b"
    },
    {
        "author": "晁說之",
        "paragraphs": [
            "靈山芍藥誰銷得，我是靈山授記人。",
            "貪蝶惏蜂莫來到，更須作供老夫身。"
        ],
        "title": "謝圓機靈山芍藥",
        "id": "0fc445ac-fcf9-4651-96d0-4f90f9cd85bf"
    },
    {
        "author": "晁說之",
        "paragraphs": [
            "風雨關心一夢難，欲於何地見征鸞。",
            "街亭應念貶三等，壠坻須憐持兩端。",
            "休聽鼓鼙參將幕，已驚鉛槧誤儒冠。",
            "瑤音有底能相寄，不作龍鍾俗吏看。"
        ],
        "title": "圓機遊秦州有詩相寄輒次韻作",
        "id": "a4c3fcca-0d0f-467d-8bdf-1bd196d64e22"
    },
    {
        "author": "晁說之",
        "paragraphs": [
            "似隱還如吏，山亭何所宜。",
            "遙心回鴈陣，倦意結蕉旗。",
            "使檄征錢急，鄉書問卜遲。",
            "近郊有高士，慎莫道三癡。"
        ],
        "title": "因借書作呈圓機",
        "id": "37c4f000-a25a-43e6-97fd-33f8ee19f815"
    },
    {
        "author": "晁說之",
        "paragraphs": [
            "積雨晦滄溟，歸期燕不靈。",
            "何能陪社飰，應爲厭侯鯖。"
        ],
        "title": "約玄機來喫社飰以雨不果",
        "id": "039b171d-9de4-4e06-a85d-3d8f089b9e06"
    },
    {
        "author": "晁說之",
        "paragraphs": [
            "故人風雪知何處，旅夢時時得舊游。",
            "温麥周禾不我飽，秦雲隴水使君愁。",
            "劉琨數刻歡安在，何遜一筵笑則休。",
            "賦就思玄塵易絕，詩成述祖淚難收。",
            "曾窺漢簡和戎策，尚憶津梁禮佛裘。",
            "大軸丹青猶凛冽，小官孫子太卑陬。",
            "故園多謝凌霄木，直到丹霄上上頭。"
        ],
        "title": "寄富季申",
        "id": "23734916-8844-4a6d-8b4e-8b4acfdf7a7a"
    },
    {
        "author": "晁說之",
        "paragraphs": [
            "紛紛既晚宜無恨，尚憶當年獻策人。",
            "小子何能初躍馬，大臣不肯舊垂紳。",
            "叔孫處處偏知毁，景監人人總作因。",
            "格律攄情如夢得，難禁孤淚濕新春。"
        ],
        "title": "圓機寵示覽先人元祐末廷試初考倡和詩編長句不勝感佩降嘆如紳字韻直似劉夢得何幸得之輒復作增來詩之美",
        "id": "794d1232-563c-4300-9d90-43faddfb7d97"
    },
    {
        "author": "晁說之",
        "paragraphs": [
            "波臣好蕩箕風急，浮世誰爲自必人。",
            "顧我高飛摧短翮，念君闊步躓長紳。",
            "一枝青桂憎兄好，三府丹書重友因。",
            "近接語言遙夢寐，共將白髪傲芳春。"
        ],
        "title": "說之復兼二公而作圓機既同邪籍之契顯夫又與僕元豐五年登科事相類時曾子固坐失考罰銅三十斤後爲先人語之甚詳",
        "id": "2d0e415a-2270-498a-93e9-5adaeebedceb"
    },
    {
        "author": "晁說之",
        "paragraphs": [
            "魚龍起伏初無度，下品曾爲第一人。",
            "鴻藻自甘戎幕掾，青雲誰委玉階紳。",
            "命微夫子徒哀劇，天遠靈均枉問因。",
            "觸事思君成苦調，遙憐爛醉剩陽春。"
        ],
        "title": "予既和圓機紳字長句復作寄孫顯夫是初考之最高等也",
        "id": "9389a6e7-922c-4230-b7fb-85ef1b2c0567"
    },
    {
        "author": "晁說之",
        "paragraphs": [
            "軔車邂逅便相親，同是山公啟事人。",
            "短髮何堪臨石鏡，長懷漫自落泉紳。",
            "談窮漢士三千牘，問盡胡僧十二因。",
            "茅屋亂山誰復識，當年曾醉上林春。"
        ],
        "title": "圓機再賦紳字韻詩深得凄切之格降嘆之餘叙事爲謝",
        "id": "70322577-655c-4176-90b9-6b2ae1383168"
    },
    {
        "author": "晁說之",
        "paragraphs": [
            "去秋今復號新秋，要使新愁入舊愁。",
            "四海元龍霖雨望，一生仲舉國家謀。",
            "囚冠不脱凋蓬鬢，旅殯何堪敗蒻舟。",
            "誰與此懷同涕泗，南山朝靄暮烟浮。"
        ],
        "title": "七月一日作",
        "id": "d4ab38e0-d18b-4da2-bcb3-2c302d6e2cc0"
    },
    {
        "author": "晁說之",
        "paragraphs": [
            "二唐今日操，真視二龔多。",
            "不道荆州遠，其如梁苑何。",
            "魂收蒼壁夢，淚斷綠珠歌。",
            "顧我非夫甚，嵩山空薜蘿。"
        ],
        "title": "因楊刑曹往荆南代書寄二唐高士",
        "id": "ce016cdf-b9aa-486a-8d4e-098abee8a6b6"
    },
    {
        "author": "晁說之",
        "paragraphs": [
            "官憎詩過好，人亦忌才多。",
            "君子自如此，伊人其奈何。",
            "單裘千日醉，短髮百年歌。",
            "漫納新愁淚，終慚带女蘿。"
        ],
        "title": "和圓機佳作",
        "id": "9a686799-32b1-4649-b6de-9cc04f7eebdf"
    },
    {
        "author": "晁說之",
        "paragraphs": [
            "淡墨書名二十年，從軍未許勒燕然。",
            "只疑淡墨爲君累，故遣陳玄去草玄。"
        ],
        "title": "圓機用墨淡甚輒以上色三丸爲好",
        "id": "d4d2a6e1-8aeb-47cf-a037-36fae85504b2"
    },
    {
        "author": "晁說之",
        "paragraphs": [
            "客中至日百懷忘，欣喜遙瞻上帝鄉。",
            "雪覆紫壇天意得，風生絳節頌聲長。",
            "舊遊鵷鷺渾如夢，寂對山河忽若狂。",
            "罪籍半除猶望赦，漁陽遺種被恩光。"
        ],
        "title": "至日早雪時郊祀畢  其一",
        "id": "5d0b2e9f-2592-4c7d-9ad9-a5934a965c97"
    },
    {
        "author": "晁說之",
        "paragraphs": [
            "冬來無雪待佳辰，至日飛霙喜更新。",
            "風偃南郊雲獻瑞，龍騰北陸日潛春。",
            "壁門仗下千官佩，瑤席歌前萬國珍。",
            "負亹曾臣符竹冷，屬車目斷不飛塵。"
        ],
        "title": "至日早雪時郊祀畢  其二",
        "id": "de9c08d4-4908-456a-aed3-55dee54a6b51"
    },
    {
        "author": "晁說之",
        "paragraphs": [
            "默默專城歲月馳，忽來郊外得心期。",
            "龍蛇起伏知何處，天地圓方在此時。",
            "更喜風光似江介，可憐飽餉便忘疲。",
            "即從此路東歸去，他日何能得夢思。"
        ],
        "title": "東城外作呈圓機",
        "id": "ff239d38-e49d-46b1-a9d5-00c76f6228b3"
    },
    {
        "author": "晁說之",
        "paragraphs": [
            "雲隨枉渚月，依嵐末宦低。",
            "頭幾不堪顧，我傖翁宜塞。",
            "北因君梅子，憶江南君乎。",
            "學問二劉比，南北該通酸。"
        ],
        "title": "謝圓機梅子",
        "id": "fb6fb2f9-f707-4380-b753-c4569ccc705d"
    },
    {
        "author": "晁說之",
        "paragraphs": [
            "晚來李杜擅文章，無奈情何憶沈郎。",
            "未掩西施朝薤淚，可堪弄玉暮魂香。"
        ],
        "title": "自甘讀沈下賢集絕句二呈圓機  其一",
        "id": "a8bf99d5-b4e8-4c5a-80a5-a1e8e2b50dc9"
    },
    {
        "author": "晁說之",
        "paragraphs": [
            "荷葉拳拳恨未舒，伊人歸興問何如。",
            "空看蝇鼻燈花喜，不得平安一紙書。"
        ],
        "title": "自甘讀沈下賢集絕句二呈圓機  其二",
        "id": "c7883d0c-a6f8-440b-9b19-435fb422fd28"
    },
    {
        "author": "晁說之",
        "paragraphs": [
            "葆真宮是何年有，游子相將便得真。",
            "聞道流霞醒不醉，只應人世恨還新。"
        ],
        "title": "聞八弟朝議二十一弟朝奉二十弟廸功與安郎倉部謝郎比部諸人集于葆真宮戲作絕句",
        "id": "e71d77a6-fba6-4e6d-ac98-d2cf775e17ae"
    },
    {
        "author": "晁說之",
        "paragraphs": [
            "衛霍功名無素譽，韓彭富貴晚堪悲。",
            "梅花引角邊情劇，况復人間歲暮時。"
        ],
        "title": "歲暮絕句四首  其一",
        "id": "604fbd5d-355f-4727-a2a7-17071fdcbe9d"
    },
    {
        "author": "晁說之",
        "paragraphs": [
            "下惠一時行已志，首陽萬古振人倫。",
            "終南不得西山號，歲暮白頭空斷魂。"
        ],
        "title": "歲暮絕句四首  其二",
        "id": "f3fb9e9d-f29e-4dab-950a-755ffde73e56"
    },
    {
        "author": "晁說之",
        "paragraphs": [
            "沉沉欲雪岫雲平，月尾年頭此有情。",
            "童稚歡欣學秦語，不知家世本東京。"
        ],
        "title": "歲暮絕句四首  其三",
        "id": "6796cc47-9efe-4334-8a87-c957538e357f"
    },
    {
        "author": "晁說之",
        "paragraphs": [
            "遲遲來日去何疾，六十五見此日除。",
            "明發束修能有幾，太平田舍讀殘書。"
        ],
        "title": "歲暮絕句四首  其四",
        "id": "aab7c400-97cd-4ed7-845d-24d147be6c17"
    },
    {
        "author": "晁說之",
        "paragraphs": [
            "乃公不識賈公閭，之子饑寒夜讀書。",
            "前年避賊逐江鷺，今歲垾田鞭海魚。"
        ],
        "title": "聞鄒德久自常來州圩垾得良田數十頃遂可活輒作絕句",
        "id": "8599245d-bd51-4a44-9382-7d266d99fe0e"
    },
    {
        "author": "晁說之",
        "paragraphs": [
            "何事新梅度玉溪，應憐泯默與詩題。",
            "少年曾賦宋開府，老大無如羯鼓迷。"
        ],
        "title": "謝圓機送梅",
        "id": "e154f1f4-abb6-42ce-90ed-03c46806ead6"
    },
    {
        "author": "晁說之",
        "paragraphs": [
            "神州鍾鼓浹年豐，燈熖紅綿照景龍。",
            "况有玉楚榮廣內，不勞金甲老邊封。",
            "同雲出洞如人意，孤宦臨岐斂病容。",
            "何事儒先詩思苦，欲抛萬卷作三農。"
        ],
        "title": "圓機寵以長句賀禱雪龍池輒次韻述謝",
        "id": "e06fdca2-be2a-43ec-93ef-d4a0e1da5443"
    },
    {
        "author": "晁說之",
        "paragraphs": [
            "十遇荒饑一遇豐，人間不見壁間龍。",
            "既慳雨澤空倉厄，仍廣車輿小子封。",
            "俗吏教條徒自愧，滮池雲物幸相容。",
            "怪來不與秦湫詛，應許多藏漢大農。"
        ],
        "title": "再和圓機喜雪之作",
        "id": "9ff5d82c-606e-44f8-a23f-9dc8a993c570"
    },
    {
        "author": "晁說之",
        "paragraphs": [
            "人人講德自元豐，何處荀家有八龍。",
            "白羽不施寧洗甲，赤雲常見預乾封。",
            "無煩禾黍如茨稼，自足鵷鸞琢玉容。",
            "稽首寶香通列畢，傾心御糴走良農。"
        ],
        "title": "又再和",
        "id": "7186c269-3883-40c8-bc94-a6042763c6e6"
    },
    {
        "author": "晁說之",
        "paragraphs": [
            "何人醉酒在新豐，暮雪瓊飛驂玉龍。",
            "雲借威稜如直指，風排傾倚似斜封。",
            "堂堂不及侏儒飽，烈烈徒多憔悴容。",
            "久負梁園能賦客，且遵漢詔善勤農。"
        ],
        "title": "對雪再用豐字呈圓機",
        "id": "579c2e5f-ad39-48d9-81ce-eca5f4eab176"
    },
    {
        "author": "晁說之",
        "paragraphs": [
            "樂只康州得婁豐，鼓簫欣喜有池龍。",
            "魚由米穴多爭出，泥在函關廣費封。",
            "鎮玉無時非北渚，磨圭在處是南容。",
            "胡然最愛田疇事，即日歸休學老農。"
        ],
        "title": "再用豐字韻對雪呈圓機",
        "id": "f8798d5c-4b2c-49c4-a20a-2245347966e6"
    },
    {
        "author": "晁說之",
        "paragraphs": [
            "天上何曾有謫仙，一來下土便頑然。",
            "偶遭愁鬼棲遲厄，永結羈人寂寞緣。",
            "不得閒身從靜志，徒思樂食與安眠。",
            "兒曹詩句來存問，盡賀朱家爲發編。"
        ],
        "title": "朱郎元章以予不得宮觀與諸侄有唱和見寄攬之欣喜五更枕上賦四首  其一",
        "id": "4381e637-879c-4211-9860-fe3b64338c08"
    },
    {
        "author": "晁說之",
        "paragraphs": [
            "璈音在昔是文仙，近世仙才殊不然。",
            "每見傳言多俗態，定知所事亦塵緣。",
            "况爲末吏惟貪佞，何處高人得醉眠。",
            "此際朱郎真有道，樂吾羣從有殘編。"
        ],
        "title": "朱郎元章以予不得宮觀與諸侄有唱和見寄攬之欣喜五更枕上賦四首  其二",
        "id": "c35663c8-8e00-4fa3-adf8-24e6730fd59c"
    },
    {
        "author": "晁說之",
        "paragraphs": [
            "狂醉何爲號八仙，三郎宮裏亦頹然。",
            "呼山絳節方無數，犯闕紅旗自有緣。",
            "便醉攜家船上去，已輸傍舍甕頭眠。",
            "箕南潁北逍遙客，好笑仇池戀簡編。"
        ],
        "title": "朱郎元章以予不得宮觀與諸侄有唱和見寄攬之欣喜五更枕上賦四首  其三",
        "id": "0ef4d5b0-ed58-4c18-9ba0-813952a2a473"
    },
    {
        "author": "晁說之",
        "paragraphs": [
            "莫笑吹笙便得仙，絕勝祭竈事茫然。",
            "白頭吏役徒多犯，黄帽閒居政寡緣。",
            "仰愧高僧能五鬛，俯慚垂柳解三眠。",
            "詩成自贈仍堪寄，聞道衰蒲尚可編。"
        ],
        "title": "朱郎元章以予不得宮觀與諸侄有唱和見寄攬之欣喜五更枕上賦四首  其四",
        "id": "7fe8d3df-4e25-4478-88d9-4bf9a3c2cd43"
    },
    {
        "author": "晁說之",
        "paragraphs": [
            "棄捐蹤跡盡悠悠，山水之恩亦太優。",
            "成熟此生無再辱，發揚何事敢他求。",
            "乘閒今日聯高足，就隱明年獨遠遊。",
            "潭面可量才萬丈，總於春恨作浮漚。"
        ],
        "title": "過萬丈潭觀山呈圓機",
        "id": "846474a7-b029-4d5f-a69b-ad899dfb2438"
    },
    {
        "author": "晁說之",
        "paragraphs": [
            "歸閏於春得社遲，酒應過熟老農嬉。",
            "故巢候燕賓朋禁，驟雨前年唱和詩。",
            "要使歌喉扶嫵媚，肯教鼠目鬬狐疑。",
            "雲南薊北休驚怕，今日寛仁不戮師。"
        ],
        "title": "社日偶集恨去歲社與圓機有約阻雨",
        "id": "cd58a4ce-1fad-476d-a8c4-048036756491"
    },
    {
        "author": "晁說之",
        "paragraphs": [
            "振錫千峰下，觀空萬象前。",
            "水深猿臂直，雪厚虎蹄圓。",
            "工部淚徒感，贊公燈不眠。",
            "當年郭有道，今日更談襌。"
        ],
        "title": "才上人處見圓機五字輒用其韻作",
        "id": "ee1c3a88-51d4-4f26-b883-1e1be9472ae0"
    },
    {
        "author": "晁說之",
        "paragraphs": [
            "今日山行花畔語，故人佳句雨添花。",
            "瘴來首秃成纍鬼，夢裏懷鉛稱史家。",
            "輕薄揚州真可笑，賢良漢殿更堪嗟。",
            "寧知用短難鳴者，只得身存下澤車。"
        ],
        "title": "山行微雨對花覺秦少游山路雨添花之語爲佳因有感於斯人",
        "id": "1c2f986d-0f2b-40a1-a46c-b96eeb66602f"
    },
    {
        "author": "晁說之",
        "paragraphs": [
            "東來車騎豈君歸，我欲懸車歸則時。",
            "仙女丹砂能不老，腐儒青簡亦難衰。",
            "寧乖洛水田園計，且及燕山餽餉期。",
            "最課直當中祕閣，白頭相望更遲遲。"
        ],
        "title": "書事酬新興元使君邵大兄邵與圓機有舊因以奉呈",
        "id": "650001a1-9db5-4c70-9881-586b4b427abd"
    },
    {
        "author": "晁說之",
        "paragraphs": [
            "看去朱轓今已歸，問余山郡幾多時。",
            "盤絛綾様知能盛，带葉甘香定不衰。",
            "惜别荔枝紅髪𩭝，恨看山嶺碧參差。",
            "自憐藉手有何物，學把鋤頭不用嗤。"
        ],
        "title": "又依韻一首",
        "id": "81487597-bab7-4b74-9559-58aebfc9e872"
    },
    {
        "author": "晁說之",
        "paragraphs": [
            "去歲巢乾燕子歸，生涯辛苦問何時。",
            "門前似覺酒徒散，坐上何嘗筆力衰。",
            "郡印故人能若若，田廬晚友亦差差。",
            "莫嫌相望函關外，且是不爲陶令嗤。"
        ],
        "title": "圓機和邵大及予二詩可謂壓倒五更枕上誦嘆不已復作謝之足見來章之美能發人情思也  其一",
        "id": "91fbbb83-c39f-4e7c-8802-fd8f8421cf0b"
    },
    {
        "author": "晁說之",
        "paragraphs": [
            "借問高吟何所歸，元和格律定同時。",
            "折除官職知多少，兼領才名孰盛衰。",
            "奏疏不爲黄閣計，結廬且共白雲期。",
            "君家博士歸依佛，可笑夫君得計遲。"
        ],
        "title": "圓機和邵大及予二詩可謂壓倒五更枕上誦嘆不已復作謝之足見來章之美能發人情思也  其二",
        "id": "75bab3ee-9ef0-4270-8eb6-ccaafc4acbd9"
    },
    {
        "author": "晁說之",
        "paragraphs": [
            "君何忘我不交關，爲我勝君便不閒。",
            "豹霧人須歸豹谷，雞棲車且遊雞山。"
        ],
        "title": "約圓機不至將出遊雞頭山作二絕句  其一",
        "id": "59a2daa5-eaf5-474e-a745-0b616f6a77d3"
    },
    {
        "author": "晁說之",
        "paragraphs": [
            "君知我亦有柴關，我豈輸君獨自閒。",
            "把筆何人鳳尾諾，杖藜望我雞頭山。"
        ],
        "title": "約圓機不至將出遊雞頭山作二絕句  其二",
        "id": "88d13cd3-29db-40e8-abd2-dacdedcafe44"
    },
    {
        "author": "晁說之",
        "paragraphs": [
            "羊頭山笑雞頭山，我粲文章爾漫頑。",
            "遊子白頭顔不少，任人譏侮亢高顔。"
        ],
        "title": "復作山字絕句呈圓機",
        "id": "60b9ab93-ff2b-46e7-aeda-0f7d491ccbd3"
    },
    {
        "author": "晁說之",
        "paragraphs": [
            "把酒相忘笑語違，新詩應已勒巖扉。",
            "何人龍尾道前出，獨自雞頭山裏歸。"
        ],
        "title": "聞圓機遊山歸作",
        "id": "68230b90-1b64-40e7-8871-f4bb326bde51"
    },
    {
        "author": "晁說之",
        "paragraphs": [
            "蹙縮饑腸與世違，崚嶒折屐到雲扉。",
            "丹砂不逐飛仙去，白叠甘從佞佛歸。"
        ],
        "title": "聞圓機遊山政爲梵供復用前韻作",
        "id": "a1312d4c-0493-4e86-a804-66ae1e234f42"
    },
    {
        "author": "晁說之",
        "paragraphs": [
            "折軸迷邦漫問津，行藏不斷只因循。",
            "那知老作邊城守，好去閒爲負郭人。",
            "細向舊圖逢景色，偶因掘筆得精神。",
            "舉軍追恨成何事，可笑將軍走解巾。"
        ],
        "title": "請休致後閒書",
        "id": "8fc70a49-2605-425c-9b7e-a1d3d6d64886"
    },
    {
        "author": "晁說之",
        "paragraphs": [
            "不煩鐘鼓强吹蕭，自有詩書共欝陶。",
            "暖玉何年來比德，冷金即日得抽毫。"
        ],
        "title": "試邁侄所寄冷金牋",
        "id": "26ece287-d6c3-4501-916b-580570bc610f"
    },
    {
        "author": "晁說之",
        "paragraphs": [
            "岐汴無煩和恊使，秦雲送我入梁園。",
            "殘燈半夜夢回雨，心事誰來慟哭論。"
        ],
        "title": "夜聽雨",
        "id": "be643c16-c87d-44bf-aeb3-9db11e8caee7"
    },
    {
        "author": "晁說之",
        "paragraphs": [
            "板令懸車欠四年，散關如砥去欣然。",
            "鄭州門首人爭入，誰伴山翁老洧淵。"
        ],
        "title": "致仕歸東里",
        "id": "0ae27c71-81f3-447f-9f12-3ad988c83789"
    },
    {
        "author": "晁說之",
        "paragraphs": [
            "僧衣換却朝衣盡，知悔知非恐不任。",
            "磬韻應憐持課罷，香銷當識坐禪深。",
            "芭蕉庭下三身正，蟋蟀床頭百慮侵。",
            "憶我白蓮菴裏士，幾年消息亦沉沉。"
        ],
        "title": "致仕後寄白蓮然公",
        "id": "248538a6-8f38-4a7b-85b1-5b7847e9cea6"
    },
    {
        "author": "晁說之",
        "paragraphs": [
            "石橋不得往，烏藥不寄來。",
            "空令圖畫裏，指點說天台。"
        ],
        "title": "然公發人自天台來不以烏藥見寄",
        "id": "010721dd-1753-4788-9dc0-6caaf3ec2e48"
    },
    {
        "author": "晁說之",
        "paragraphs": [
            "厚矣皇恩得謝休，蕭然白髮更何求。",
            "雨聲中夜生高興，不似官人身外愁。"
        ],
        "title": "致仕後間夜雨",
        "id": "f038a2c2-4a10-4242-896b-315bacaa4738"
    },
    {
        "author": "晁說之",
        "paragraphs": [
            "晚靄沈山月隱林，終朝好學仲長瘖。",
            "忍將老易供書畫，更與何人得斷金。"
        ],
        "title": "即事二首  其一",
        "id": "bd160052-b30c-4303-95b5-daeabc50e747"
    },
    {
        "author": "晁說之",
        "paragraphs": [
            "藥苗晚種已青青，應念尫羸與養形。",
            "肯爲嵇生徒著論，便同玄晏剩翻經。"
        ],
        "title": "即事二首  其二",
        "id": "c642991a-86aa-41a3-9b88-7e49c881877b"
    },
    {
        "author": "晁說之",
        "paragraphs": [
            "少師名德振鵷鸞，孫子何爲短羽翰。",
            "不使功名藏竹簡，宜留文字後人看。",
            "六丁取去嗟韓第，七子亡來恨建安。",
            "賴有上公曾塔葬，多情無用涕汍瀾。"
        ],
        "title": "哀韓君表無文編",
        "id": "4406e1e2-27d6-43fd-bdbc-787a0a86eb29"
    },
    {
        "author": "晁說之",
        "paragraphs": [
            "山醖今朝熟，黄花老不香。",
            "沉陰千萬里，何處有重陽。"
        ],
        "title": "山中酒熟",
        "id": "927cbd08-a832-4c43-bef7-ba30d5c0659d"
    },
    {
        "author": "晁說之",
        "paragraphs": [
            "雨中新種竹，波上舊來鷗。",
            "客子何時樂，幽人未肯愁。"
        ],
        "title": "雨中",
        "id": "61637df3-8cf5-44ad-8293-acf6c7947b69"
    },
    {
        "author": "晁說之",
        "paragraphs": [
            "白楊夾道起秋聲，要使征人恨不平。",
            "自笑一生成底事，元常筆秃却談兵。"
        ],
        "title": "悲秋",
        "id": "46df587f-9076-49ec-8b1c-917d4085909d"
    },
    {
        "author": "晁說之",
        "paragraphs": [
            "離别蹉跎歲月深，故人带未九環金。",
            "狂兒易悦笙歌費，志士徒勞涕淚侵。",
            "金紫早年唯樂夢，令公老去亦傷心。",
            "永嘉康樂風流在，别乘猶能翦綠林。"
        ],
        "title": "寄温倅江十四",
        "id": "788a2388-3bf2-456a-925d-eb71a7f9049e"
    },
    {
        "author": "晁說之",
        "paragraphs": [
            "然公嗟契闊，海岳阻招攜。",
            "白法歸龍樹，清談落虎溪。",
            "著書非草具，傳業漫私題。",
            "歲暮茅楹客，臨文處處迷。"
        ],
        "title": "憶天台東掖然老",
        "id": "0e217510-ac07-4bb1-a516-bb9f6d6de544"
    },
    {
        "author": "晁說之",
        "paragraphs": [
            "不植風琴二十年，僧來爲我置齋前。",
            "欲教羈思殘春夢，吟落浮雲共灑然。"
        ],
        "title": "風琴",
        "id": "53a02e99-29cd-4982-9adb-d1a92e10a12e"
    },
    {
        "author": "晁說之",
        "paragraphs": [
            "喜就三冬學，仍開橘秫韲。",
            "星霜吳地客，風雨鄭人鷄。",
            "逸興逢蓬霤，高懷絕石梯。",
            "五言何富麗，種玉不論畦。"
        ],
        "title": "次朱少章韻",
        "id": "3422e66d-78a2-4983-8198-43a1bd98674c"
    },
    {
        "author": "晁說之",
        "paragraphs": [
            "季也獲金印，籀文秦不如。",
            "情知非鬼篆，恨不識天書。",
            "池靜龜游罷，庭閒鵲鬬餘。",
            "春風還舊物，疏俊獨憐渠。"
        ],
        "title": "二十二弟獲金印",
        "id": "abc7eb48-39af-4327-becd-d8463e67b934"
    },
    {
        "author": "晁說之",
        "paragraphs": [
            "兼該夫子耻專門，却笑何人哮吼村。",
            "悶己賦疑唯獨語，惱卿詩似得同論。",
            "夜來雨足寛貧病，秋到凉生破睡昏。",
            "幾欲抛書閒過日，只慚無可謝嫣蓀。"
        ],
        "title": "和朱少章見寄",
        "id": "12570c94-91b1-42d9-8ef0-977a379d46c5"
    },
    {
        "author": "晁說之",
        "paragraphs": [
            "山醖今朝熟，溪氛起正炎。",
            "醉予難酩酊，泣汝淚闌干。"
        ],
        "title": "贈弟送山醖",
        "id": "e939d45e-aabc-4941-87dd-979401913793"
    },
    {
        "author": "晁說之",
        "paragraphs": [
            "漢室賢良逝，萊妻節操長。",
            "生涯兩丱角，心事一縑緗。",
            "膝下黄金带，齋中紫玉章。",
            "人間足悲樂，壠柏起清商。"
        ],
        "title": "宋太夫人挽詞  其一",
        "id": "9ebd44c8-0c07-42d7-bc13-39be3eb81541"
    },
    {
        "author": "晁說之",
        "paragraphs": [
            "白髮餘欣喜，清時忽嘆嗟。",
            "棧危思杜宇，淮漲夢僧伽。",
            "鸑鷟能儀國，驊騮善保家。",
            "傳聞專却粒，歸去五雲車。"
        ],
        "title": "宋太夫人挽詞  其二",
        "id": "0603c691-ded5-4ccd-a7ab-f8a460811e7a"
    },
    {
        "author": "晁說之",
        "paragraphs": [
            "解組邊亭畿甸來，且將白髪共徘徊。",
            "去年亭下花何在，日夜風塵不得開。"
        ],
        "title": "悼亂",
        "id": "5b862b0e-75db-4e43-b4e6-47d0fc9f606c"
    },
    {
        "author": "晁說之",
        "paragraphs": [
            "城下之師莫問天，只將性命託忠賢。",
            "效官三黜未爲恨，閉戶七奔方可憐。",
            "虎變不宜懷猶預，龍韜豈憚費迍邅。",
            "前村父老來相問，本望今年是好年。"
        ],
        "title": "題縣南莊壁",
        "id": "279270e7-f877-4f58-b59e-60a5a2292821"
    },
    {
        "author": "晁說之",
        "paragraphs": [
            "蒼皇徒步子孫隨，倒邑空城失所之。",
            "十日不通京國信，一燈誰憶上元時。",
            "大河難阻金人過，遠道休論鐵馬期。",
            "弭難九州宜祭鼎，慶雲翔鶴誤聲詩。"
        ],
        "title": "上元前再題南莊壁二首  其一",
        "id": "67a4e1d4-41c3-4a82-9afa-faf696d52346"
    },
    {
        "author": "晁說之",
        "paragraphs": [
            "古今之禍此云奇，倏忽犬戎城下師。",
            "犯闕過於侯景速，劫君更比祿山危。",
            "萬方瑞物問何在，五世誓書知謾爲。",
            "禍難羣凶誰首尾，京如狼虎黼狐狸。"
        ],
        "title": "上元前再題南莊壁二首  其二",
        "id": "4f4c2932-2969-438f-a9de-2796f7a2570c"
    },
    {
        "author": "晁說之",
        "paragraphs": [
            "我昔柴門宜樂只，田園遠近亦康哉。",
            "花摇笠頂唱歌去，草塞瓶頭沽酒來。",
            "白叟披衣論甲子，青禽哺乳占莓苔。",
            "豈期一日風塵起，南北東山俱可哀。"
        ],
        "title": "我昔題南莊壁",
        "id": "8ccdd7e3-6fd1-4f25-b462-eeb8eabcb971"
    },
    {
        "author": "晁說之",
        "paragraphs": [
            "花石倡優樂未央，四維忽絕失皇綱。",
            "敵人便欲吞鄰國，鶴駕知誰從上皇。",
            "雲外安妃情已斷，塵中仙伯恨空長。",
            "豈無撥亂濟時策，久棄蒿萊不得將。"
        ],
        "title": "花石題南莊壁",
        "id": "fc21c786-02c9-4e12-b112-68de227a50ee"
    },
    {
        "author": "晁說之",
        "paragraphs": [
            "我生初世本堯年，大厲羣哇不謂然。",
            "方喜神光射天下，忽驚烽火到甘泉。",
            "寺人衮服參巖廟，宮女素衣遊市廛。",
            "一道德來千道會，試開言路問羣賢。"
        ],
        "title": "我生",
        "id": "c4cf6e48-10f0-4b7d-b8e9-34c630a13e64"
    },
    {
        "author": "晁說之",
        "paragraphs": [
            "春晚何爲尚絮袍，强尋樂事慰無寥。",
            "鍛聲不讓雨聲急，花影争隨幡影高。",
            "莫問糇粮難卒歲，且無甲馬在今朝。",
            "書成泥首懶{扌舁}櫬，定是蒼生不我遭。"
        ],
        "title": "春晚",
        "id": "9bcaaa92-106b-4326-a03a-f70069c229fb"
    },
    {
        "author": "晁說之",
        "paragraphs": [
            "華燈不試管絃新，八字歌聲滿市塵。",
            "今日景龍門寂寞，唯將明德照新春。"
        ],
        "title": "聞景龍不試燈",
        "id": "9b459cf9-b0b5-4e86-bc74-c0f4e23475a3"
    },
    {
        "author": "晁說之",
        "paragraphs": [
            "殽函爲客樂，巴蜀故鄉榮。",
            "風雪擔書夢，旌旂從使行。",
            "黷兵烽燧息，積粟犬羊平。",
            "同谷曾談話，知君筆陣横。"
        ],
        "title": "送蒲君赴陜西漕屬",
        "id": "8e8feca9-1234-443b-97be-2458bff763dc"
    },
    {
        "author": "晁說之",
        "paragraphs": [
            "趙甥詩與雅音合，韋舅宜高進德冠。",
            "我到古人良已遠，汝承宗姓莫教難。",
            "傳家自喜春秋在，居職應憐翰墨殘。",
            "門戶人身難相稱，衣裳儀觀不須嘆。"
        ],
        "title": "外甥三郎删定和予冠字韻詩極可喜再用其韻作二首韋蘇州有外甥趙伉獻詩合雅音  其一",
        "id": "b5e36c54-d848-4f34-a23e-0d5d11fb3be9"
    },
    {
        "author": "晁說之",
        "paragraphs": [
            "趙妹生兒身七尺，倚天劍稱切雲冠。",
            "長人自惜聲名達，志士寧令扞格難。",
            "墨翟商瞿心總厚，司空城旦術何殘。",
            "還將格律成吟詠，作者應須爲爾歎。"
        ],
        "title": "外甥三郎删定和予冠字韻詩極可喜再用其韻作二首韋蘇州有外甥趙伉獻詩合雅音  其二",
        "id": "d7d31380-30bc-4806-b846-d7f67328a7fb"
    },
    {
        "author": "晁說之",
        "paragraphs": [
            "蒼皇逐客投蘭若，傍曉衾寒喜且驚。",
            "隱隱似聞開静版，沈沈欲歇讀經聲。",
            "好將遲暮此間過，强欲論思何處行。",
            "城裏有誰能念我，勞渠努力致升平。"
        ],
        "title": "寄城中親舊",
        "id": "63e46590-fd06-42bc-9e23-843a8fa5454c"
    },
    {
        "author": "晁說之",
        "paragraphs": [
            "王畿胡騎滿，何地可逃生。",
            "盡室半徒步，有舟無水行。",
            "長淮能見阻，久雨自難晴。",
            "雜立官稱在，低頭媿國榮。"
        ],
        "title": "淮口作",
        "id": "b6bd05b7-c5df-4e91-85c3-724e58b6f97a"
    },
    {
        "author": "晁說之",
        "paragraphs": [
            "小舟洪澤歎嗟餘，欲說人間孰得如。",
            "蝙蝠倒懸徒頡頑，獼猴徐步漫趑趄。",
            "歲窮雲際行求鴈，日暮溪頭坐羡魚。",
            "何處長風萬里浪，龍盤鼇抃蜃樓居。"
        ],
        "title": "洪澤守閘和二十二弟韻",
        "id": "4bb0857e-765e-49db-b6ef-5d64a50c543e"
    },
    {
        "author": "晁說之",
        "paragraphs": [
            "江邊龜步亦平平，淮上龜山聳五兵。",
            "何但八公山草木，解令王國列金城。"
        ],
        "title": "和二十二弟龜山寺三絕  其一",
        "id": "379ee90a-4cb5-4a5d-8797-07e1b3456697"
    },
    {
        "author": "晁說之",
        "paragraphs": [
            "龜山之操恨時危，語樂徒勞魯太師。",
            "今日龜山無可恨，祥符年上御題詩。"
        ],
        "title": "和二十二弟龜山寺三絕  其二",
        "id": "2ab006bb-f718-4d3c-be32-b282e9cbf07e"
    },
    {
        "author": "晁說之",
        "paragraphs": [
            "海岸石龜恨未平，時時入海自馮陵。",
            "此山盤礴清淮上，寶塔分功更就曾。"
        ],
        "title": "和二十二弟龜山寺三絕  其三",
        "id": "82533979-6062-40d5-90e6-26989c2bc1b0"
    },
    {
        "author": "晁說之",
        "paragraphs": [
            "我避邊塵淮海遠，悠然問鴈爾何來。",
            "中原消息須聞取，南岳峰頭莫漫回。"
        ],
        "title": "過鴈和二十二弟韻  其一",
        "id": "0e429bcf-1bdc-4478-b73f-277576f9370f"
    },
    {
        "author": "晁說之",
        "paragraphs": [
            "莊周口舌過平生，擇鴈何爲貴不鳴。",
            "默默高飛寧有樂，人間生死本來輕。"
        ],
        "title": "過鴈和二十二弟韻  其二",
        "id": "63dac9fe-9c68-4538-b1eb-4db95f81ee91"
    },
    {
        "author": "晁說之",
        "paragraphs": [
            "窮途無達士，今日信途窮。",
            "處處兵如市，行行馬似龍。",
            "魂迷公主館，夢斷翠微宮。",
            "欲向江東去，風波更幾重。"
        ],
        "title": "窮途",
        "id": "b79d512e-96ac-420e-b54f-19f954fe29fb"
    },
    {
        "author": "晁說之",
        "paragraphs": [
            "兩月中原消息斷，不應京國亦無聞。",
            "廟堂如未棄黎庶，日日詔書清垢氛。"
        ],
        "title": "消息",
        "id": "4f999806-726c-4a5a-9540-134ed3eae6fd"
    },
    {
        "author": "晁說之",
        "paragraphs": [
            "避難蒼黄處處過，扁舟不復怯風波。",
            "禹功淮海施偏少，漢業東南得最多。",
            "幾日兵强令敵退，今年米賤奈予何。",
            "孫公鄉里仍堪住，愁訪山齋空薜蘿。"
        ],
        "title": "初到高郵",
        "id": "317ba1bb-1caf-469e-acc7-bed1c6d1b660"
    },
    {
        "author": "晁說之",
        "paragraphs": [
            "客散平山堂上後，孰如子駿在揚州。",
            "解傳鮑照舊辭賦，輸盡蕪城千古愁。"
        ],
        "title": "揚州三絕句  其一",
        "id": "22efadd1-3fa9-4f46-b8ea-1e67fe52973d"
    },
    {
        "author": "晁說之",
        "paragraphs": [
            "風常歡喜月常愁，愁有盈虧喜自由。",
            "客到揚州已迷路，不須特地上迷樓。"
        ],
        "title": "揚州三絕句  其二",
        "id": "ab8bacb0-badf-4648-8e10-02a94a5e7cae"
    },
    {
        "author": "晁說之",
        "paragraphs": [
            "便風五兩更悠悠，回望鄉閭烟霧浮。",
            "若問無情唯潁水，不來隨我到揚州。"
        ],
        "title": "揚州三絕句  其三",
        "id": "fc2e3593-6def-4f22-95a7-41eb43cdf33f"
    },
    {
        "author": "晁說之",
        "paragraphs": [
            "藥有一君元長厚，病教五鬼逞狂陽。",
            "公詩可但能除瘧，萬痾都如律令忙。"
        ],
        "title": "病中謝張簿陽字韻詩",
        "id": "18feb5ec-2979-4635-86ae-c01b6c4f66db"
    },
    {
        "author": "晁說之",
        "paragraphs": [
            "柏子香清誰喜聞，五言句法更清芬。",
            "病仍春困在難久，遣向吟窗起暮雲。"
        ],
        "title": "新合柏子香因誦皮日休坐久重焚柏子香輒以其香贈張簿",
        "id": "fa9b25d3-ff48-4616-a828-4e2fc1eda651"
    },
    {
        "author": "晁說之",
        "paragraphs": [
            "即今時節總堪悲，寒食仍多雨意垂。",
            "幾處壠頭飄斷紙，誰家碑額仆盤螭。",
            "江湖魚糝聊爲客，兒女來團難療饑。",
            "即見邊塵都掃盡，張公詩思更温其。"
        ],
        "title": "依韻和張姑夫主簿",
        "id": "ee6b4a2c-5408-4199-a2f5-5e572163339e"
    },
    {
        "author": "晁說之",
        "paragraphs": [
            "用舊爲邦不務新，舜琴何事有埃塵。",
            "焚香祕殿期王母，躍馬荒郊訪異人。",
            "爾保丘園爲爾土，吾憐盗賊本吾民。",
            "四愁不及一枝賦，誰許張衡社稷臣。"
        ],
        "title": "次韻張姑丈感舊  其一",
        "id": "42542f4e-184d-422b-8400-1ee1adc9fdbe"
    },
    {
        "author": "晁說之",
        "paragraphs": [
            "聞道江頭柳色新，可憐不識洛陽塵。",
            "景龍門外千鍾酒，葆籙宮前萬國人。",
            "此日凄凉徒費淚，即時興復愧遺民。",
            "浮家逃死知何處，羣寇頻招未肯臣。"
        ],
        "title": "次韻張姑丈感舊  其二",
        "id": "16b4c342-77b5-4b2b-b880-aaeddab8e403"
    },
    {
        "author": "晁說之",
        "paragraphs": [
            "怯見詩千首，慳持紙百番。",
            "紙多詩剩到，費殺啞兒言。"
        ],
        "title": "奉紙百番於姑夫主簿并以謝四詩之寵",
        "id": "360db0b0-b6a5-4c2d-81fd-61251b0c67e8"
    },
    {
        "author": "晁說之",
        "paragraphs": [
            "萬斛無多寧貯愁，不如留著寸心憂。",
            "怕聞天假漁陽騎，莫話春迷煬帝樓。",
            "出去暫能欣綠野，歸來還是夢滄洲。",
            "何人解賞鷦鷯賦，豈但工夫在句頭。"
        ],
        "title": "和出郭",
        "id": "0c9760fd-cfaa-49ad-8764-823ce9825344"
    },
    {
        "author": "晁說之",
        "paragraphs": [
            "昔人何事愛吾廬，燕雀鸞凰不並居。",
            "鄉社鳴琴欣日永，宦遊退鶂恨風初。",
            "迷樓賦罷夢何處，雙扇詩成淚不疏。",
            "莫問今朝多白髪，年時曾奏萬言書。"
        ],
        "title": "蒙用諸人韻賦詩見貽復用韻謝之  其一",
        "id": "2a47dada-2eaa-4c2b-be83-454e202c290c"
    },
    {
        "author": "晁說之",
        "paragraphs": [
            "一年幾相作新沙，鼙皷難開上苑花。",
            "顧我何堪鳴玉佩，如君不得侍金華。",
            "隱身思傍懸壺樹，仙馭須求蒙頂茶。",
            "辜負麒麟功業志，只教人喚作詩家。"
        ],
        "title": "蒙用諸人韻賦詩見貽復用韻謝之  其二",
        "id": "e76831f0-3306-4d73-ad27-d132b650f554"
    },
    {
        "author": "晁說之",
        "paragraphs": [
            "冰霜歲暮時，澤國更何爲。",
            "菰米經寒澀，蘆門避亂宜。",
            "小人誇敵騎，志士憶京師。",
            "欲語殘僧笑，君歸未可期。"
        ],
        "title": "寓高郵禪居寺",
        "id": "fcfe2d35-221f-464d-9de7-f61bcade5cec"
    },
    {
        "author": "晁說之",
        "paragraphs": [
            "世亂還家未有期，汝於何處望京師。",
            "韋郎舊恨今新恨，細學南音寄我詩。"
        ],
        "title": "送二十二弟入浙",
        "id": "f989858e-16f5-4d77-b853-3a6574e58b38"
    },
    {
        "author": "晁說之",
        "paragraphs": [
            "幾歲廟堂生物怪，一朝敵騎應天烖。",
            "頗聞北斗光芒見，未見東京消息來。",
            "志士此時憂國淚，將軍他日望鄉臺。",
            "世間如有嚴夫子，時命應須更可哀。"
        ],
        "title": "災怪",
        "id": "13d35c34-a879-41ba-a9c6-d53dcf63c29e"
    },
    {
        "author": "晁說之",
        "paragraphs": [
            "春色今朝見，羈人有好懷。",
            "暄風催酒熟，細雨送花門。",
            "魂夢迷梁苑，文章愧楚才。",
            "重湖烟艇去，月下採珠迴。"
        ],
        "title": "春書",
        "id": "1dac7a96-4047-4108-91fe-025d34fcd209"
    },
    {
        "author": "晁說之",
        "paragraphs": [
            "客游會稽去，惜哉無鏡湖。",
            "雲迷神禹廟，鴉護季真居。",
            "五字君詩費，千秋我恨除。",
            "寄來休草草，涕淚憶皇都。"
        ],
        "title": "送鍾離秀才往越州",
        "id": "91cdb2ed-e6f2-4299-8357-e30bb79e7b7b"
    },
    {
        "author": "晁說之",
        "paragraphs": [
            "不脱征裘已到春，縱風横雨又經旬。",
            "期君獨步入京國，與我相逢在水濵。",
            "憤世何言詩濺淚，愁心自醉酒生塵。",
            "胡然乘興稽山去，爲問流觴曲水人。"
        ],
        "title": "依韻和鍾離秀才留别之作",
        "id": "9c27261b-8a3d-44bc-91b3-13a914e0aa81"
    },
    {
        "author": "晁說之",
        "paragraphs": [
            "一舍終朝得自容，强如平昔慰途窮。",
            "爐心捜火分香燼，硯首融冰護筆鋒。",
            "愁極偶逢醽醁酒，夢回猶待景陽鍾。",
            "廟堂未肯圖興復，四海九州思會同。"
        ],
        "title": "一舍",
        "id": "6476006c-357b-4169-8fae-8df0546235d2"
    },
    {
        "author": "晁說之",
        "paragraphs": [
            "自言無悶於兹久，何事今朝嘆息頻。",
            "同病願逢閒話客，異鄉難得借書人。",
            "獨尋剡縣溪山去，厭見揚州花木新。",
            "茶寄卧龍何日到，貳車東宋世相親。"
        ],
        "title": "寄中遠越州旅舍兼簡宋倅",
        "id": "dce2c305-aa48-4485-a59c-8fe15234ec08"
    },
    {
        "author": "晁說之",
        "paragraphs": [
            "白鴈陂前淮海思，今朝淮海鴈相隨。",
            "固知憐我飄零甚，忘却青嵩碧潁時。"
        ],
        "title": "白鴈陂",
        "id": "4bc92868-fb87-4d7f-acfa-875b8abfdbf5"
    },
    {
        "author": "晁說之",
        "paragraphs": [
            "風驅雲卷一身微，慕侣高高急急飛。",
            "未許高人能遠遁，梁王池館故同歸。"
        ],
        "title": "孤鴈",
        "id": "e8e38b77-1c0a-43e6-9e08-11878dc64846"
    },
    {
        "author": "晁說之",
        "paragraphs": [
            "抛盡圖書避俗塵，楞伽讀罷與誰親。",
            "波濤遠嶼羈遊夢，風雨幽齋默坐身。",
            "盞底不堪留酒客，句頭何敢惱詩人。",
            "和詩送酒俱休問，只恐歸期誤此春。"
        ],
        "title": "即事",
        "id": "d2619069-d5a8-46c0-96cb-72330339e4e8"
    },
    {
        "author": "晁說之",
        "paragraphs": [
            "久息人間車馬塵，香殘紅晻自相親。",
            "嘗看海散千波月，亦睹蓮開百葉身。",
            "清世豈無逃俗客，白頭不是插花人。",
            "明朝若便西歸去，嶽寺花遲留得春。"
        ],
        "title": "自賦親字韻",
        "id": "b56479cf-0b8e-4d59-bee7-89f6e0322416"
    },
    {
        "author": "晁說之",
        "paragraphs": [
            "樂難得似新篇樂，親莫親如同祖親。",
            "熟身典刑平世事，恭聞詩禮少年身。",
            "五言自發曹劉興，七澤誰知魯衛人。",
            "李白酒樓今在否，不堪回首小園春。"
        ],
        "title": "伏蒙二十二叔俯和親字韻詩不勝欽歎輒復用韻上呈",
        "id": "25982de0-9846-4958-bfbd-50e590166f09"
    },
    {
        "author": "晁說之",
        "paragraphs": [
            "同時先後避風塵，異縣相看意更親。",
            "不武可知難陷陣，片文安得易容身。",
            "游兵去喜添新恨，燕子來驚問故人。",
            "何處有詩能自勝，賴君揖客賞陽春。"
        ],
        "title": "子强賦詩還張簿與予唱和詩卷復用韻謝之",
        "id": "e2bae2b7-7668-44bd-bf50-6aa4be0c38a0"
    },
    {
        "author": "晁說之",
        "paragraphs": [
            "我憶故人頭更白，故人夢我眼猶青。",
            "重湖疊浪君知否，正似當年翻水經。"
        ],
        "title": "高郵忽見叔易嵩山下所寄絕句次韻和之舊所作不次韻也",
        "id": "3c024668-24f0-4832-a90c-0ea3bdc9df88"
    },
    {
        "author": "晁說之",
        "paragraphs": [
            "爲問誰今有好懷，園林春色不須來。",
            "王孫草向荒城短，驛使梅因戰陣回。",
            "但道邊塵迷上苑，不聞漢詔出中臺。",
            "痛心一日復一日，何日皇威遍九垓。"
        ],
        "title": "痛心",
        "id": "c9ff4dc7-e667-4c9d-9e5a-7e53699b9b46"
    },
    {
        "author": "晁說之",
        "paragraphs": [
            "千里逋亡蒲柳身，淚痕長短送殘春。",
            "望惟書問平安到，樂在兒童讀誦聲。",
            "桑海恩深變未得，龍虵躁甚起何因。",
            "即看廊廟申威令，爲問勤王有幾人。"
        ],
        "title": "感時",
        "id": "da666325-2b3a-42e8-92bc-e1a1228cdcf5"
    },
    {
        "author": "晁說之",
        "paragraphs": [
            "草木衰殘意，關河離别情。",
            "秋風已如此，况復更論兵。"
        ],
        "title": "秋懷",
        "id": "5505f416-f1f8-494c-aa98-16d31b2f3f7d"
    },
    {
        "author": "晁說之",
        "paragraphs": [
            "秋爲棗多暑，天因禾未霜。",
            "吁嗟爾勍敵，宜亦畏皇綱。"
        ],
        "title": "秋書",
        "id": "9f3bcf61-d579-47e7-99e2-443623996588"
    },
    {
        "author": "晁說之",
        "paragraphs": [
            "翡翠鈎寒陪曉月，珊瑚枕浄揖高丘。",
            "人間聚散何須問，夢斷西陵更送秋。"
        ],
        "title": "有客喜予爲江東之役者輒效齊梁體",
        "id": "a08621c6-299a-4108-856b-dff748553672"
    },
    {
        "author": "晁說之",
        "paragraphs": [
            "久欲爲僧避世喧，況當寰海正飛翻。",
            "五臺自有天台院，處處流通玄妙門。"
        ],
        "title": "避地",
        "id": "eff63b04-67d7-4899-ba17-7e2fd71132cc"
    },
    {
        "author": "晁說之",
        "paragraphs": [
            "寥寥兹夏晚，秋韻已蕭然。",
            "風雨疏籬外，詩書曲几前。",
            "道心勤自厲，愁緒每相牽。",
            "秦樹連烽火，吳鞵落海壖。",
            "不能先到縣，豈待晚歸田。",
            "丹劑誰能遘，金爐試得烟。",
            "去天真一百，奏牘舊三千。",
            "藁草紛盈架，誰令宿瘤研。"
        ],
        "title": "雨中即事",
        "id": "3a8c67a9-7b13-4223-9721-e67da670cbef"
    },
    {
        "author": "晁說之",
        "paragraphs": [
            "長鯨江海尚翻波，欲濟無航可奈何。",
            "物象蕭條秋序薄，人生感慨腐儒多。",
            "翠輿不見邊塵起，旅鴈能隨漢月過。",
            "七日之誅今幾日，猶煩樂職在中和。"
        ],
        "title": "感事",
        "id": "2655e32e-d6e6-403a-885f-5109a5e1f979"
    },
    {
        "author": "晁說之",
        "paragraphs": [
            "志士相逢屬暮年，淚如有盡恨無邊。",
            "空城鬼火隨胡騎，滿驛蓴絲倚楚天。",
            "愁外誰知餐玉術，醉來自詠釣竿篇。",
            "夫君心事有如此，何日騎鯨出九淵。"
        ],
        "title": "依韻和袁秀才見贈之作",
        "id": "d0d9427d-f496-4c0d-afde-bb3f0a5dbefd"
    },
    {
        "author": "晁說之",
        "paragraphs": [
            "不知今歲是何年，鐵馬胡兒遶日邊。",
            "雖有廟堂能格帝，更求巖穴與談天。",
            "廢興誰識詩千首，消長難忘易二篇。",
            "卧雪諸孫心事苦，重湖頗愧汨羅淵。"
        ],
        "title": "再和",
        "id": "c1551cbd-2e7f-4274-b894-649b225a5f6a"
    },
    {
        "author": "晁說之",
        "paragraphs": [
            "春來歸計尚茫然，往事知非莫問天。",
            "九牧勤王誰誤國，千門受箭悔開邊。",
            "立朝不得當言路，在野無從自行田。",
            "誰念龍鍾湖海畔，苦遭風雨日留連。"
        ],
        "title": "旅懷",
        "id": "fc687d5c-fb51-4acc-8c07-0f7fd534273a"
    },
    {
        "author": "晁說之",
        "paragraphs": [
            "既無武略擒渠帥，又乏文章騁國才。",
            "甓社湖中有明月，可憐不肯入君懷。"
        ],
        "title": "因客談湖中大珠作",
        "id": "99ef7c11-3a93-4adb-85bf-c8a16aef5a6a"
    },
    {
        "author": "晁說之",
        "paragraphs": [
            "飄然去國到他鄉，晝晷難移夜漏長。",
            "自恨旅懷多偪仄，誰教春夢遠顛狂。",
            "舒虹蕩月明珠過，積雪迷雲小稻香。",
            "雙絕兹焉甘作客，只慚不得去勤王。"
        ],
        "title": "高郵書事",
        "id": "393e89dc-d0d7-498b-ad32-8d3e9a206b05"
    },
    {
        "author": "晁說之",
        "paragraphs": [
            "桃花源上避秦人，豈料漁舟見此身。",
            "胡虜殺人掊玉帛，簡編破櫝委泥塵。",
            "誰施骨肉死生惠，只有皇天后土仁。",
            "可保斯文猶未墮，廟堂宜亦用儒臣。"
        ],
        "title": "三月五日南京梢工來報船經金人殘毁之後尚有書籍存者且以二詩爲信忽睹高仲夷唱和詩不勝感嘆輒用其韻識其事率同賦",
        "id": "f337d219-3ffb-494a-aa73-c43dceec5f14"
    },
    {
        "author": "晁說之",
        "paragraphs": [
            "流落歸來少故人，婆娑白髮强容身。",
            "雷霆能斷王敦首，宇宙猶多庾亮塵。",
            "以國與盟非所志，在邊不戰豈其仁。",
            "兼資文武唯高子，誰識中原有虎臣。"
        ],
        "title": "和高二偶作長句",
        "id": "0d366d2e-a1c4-4c7d-8ddd-2cc548cac8b2"
    },
    {
        "author": "晁說之",
        "paragraphs": [
            "舒懷來遊地，悲歡付與君。",
            "深慚偏愛酒，有客總能文。",
            "春去欣搜粟，秋來漫護軍。",
            "何如東里老，憨腹醉醺醺。"
        ],
        "title": "次韻飲酒",
        "id": "f0d97100-b860-4682-a97e-dcdac132678e"
    },
    {
        "author": "晁說之",
        "paragraphs": [
            "卜錢簇簇怯單單，小婦揚州橋上看。",
            "拜鬼求神春更恨，不堪風雨作花寒。"
        ],
        "title": "淮海二絕  其一",
        "id": "ef284c77-e073-41f7-ac04-ffc34dc24d2d"
    },
    {
        "author": "晁說之",
        "paragraphs": [
            "莫問揚州桃葉生，渡江今日得風晴。",
            "長沙子弟更相笑，上到隋堤便住營。"
        ],
        "title": "淮海二絕  其二",
        "id": "f0ef69b2-713e-4575-ad68-7e53ebc3c37a"
    },
    {
        "author": "晁說之",
        "paragraphs": [
            "與君厭苦洛陽塵，望斷今朝那得親。",
            "爲問紅旗白馬客，何如左蔗右螯人。",
            "醉來無意誅讒鬼，醒後傾身事麴神。",
            "辜負景鐘勳業志，杜康廟裏作功臣。"
        ],
        "title": "飲酒",
        "id": "113eaa5f-bef0-4069-a0d0-99d94b2a2c90"
    },
    {
        "author": "晁說之",
        "paragraphs": [
            "世事獨知誰謂然，衣冠直待見戈鋋。",
            "是非在彼從三刖，忠孝於身必兩全。",
            "問饍綵衣還仆地，感時諫疏欲干天。",
            "羶胡猖獗須臾爾，仁澤昭陵億萬年。"
        ],
        "title": "有喜",
        "id": "650c1597-a723-4cc9-8645-56894782b710"
    },
    {
        "author": "晁說之",
        "paragraphs": [
            "建康庾令豈多愁，未識皇恩覆九州。",
            "初訝單于陵大漢，重驚玁狁犯宗周。",
            "今朝不見安邊策，前日空多定遠侯。",
            "江海張公漂泊久，即看讜議動前旒。"
        ],
        "title": "尚憂",
        "id": "a412347f-c21d-4b34-aecd-ef2ffc242f07"
    },
    {
        "author": "晁說之",
        "paragraphs": [
            "蓼花散畔輕盈意，炒米團邊笑語親。",
            "多謝稻畦磨衲老，十方撮聚戲閒人。"
        ],
        "title": "謝乾明滋老送炒團",
        "id": "ad48641e-c901-4e6d-86c1-cad2c0e9cc1b"
    },
    {
        "author": "晁說之",
        "paragraphs": [
            "他鄉卧病白頭翁，孤憤猶存涕淚中。",
            "竹葉有陰唯待月，蓮花自殞不須風。",
            "明朝白帝行商令，何日黄麾入漢宮。",
            "一死等閒無足惜，道人第一莫談空。"
        ],
        "title": "寄焦山成老高郵滋老",
        "id": "79045132-be64-4145-a457-5f2dffb0516b"
    },
    {
        "author": "晁說之",
        "paragraphs": [
            "胡塵未動朔雲浮，行在多懽見小侯。",
            "願保三冬資我樂，更無一事使人愁。"
        ],
        "title": "私願",
        "id": "0bd03823-1347-430a-ac8c-79e240afdc3d"
    },
    {
        "author": "晁說之",
        "paragraphs": [
            "前日徒嗟與世違，從今絕世心事微。",
            "彌陀印裏一身重，梵網經中萬古非。",
            "元亮胡然兹漫浪，遺民有侣便因依。",
            "欣予不負遂初賦，寄愧於顔得所歸。"
        ],
        "title": "新志",
        "id": "1306ffd3-fe1f-47a9-81e7-374acda07a2b"
    },
    {
        "author": "晁說之",
        "paragraphs": [
            "新政勤勞儉素中，建溪千焙一毫供。",
            "人知廉恥苞苴減，運屬危原丘壑空。",
            "慣以槍旗論勝負，果勞甲胄歷危凶。",
            "不登王會篇中物，便好從今永絕蹤。"
        ],
        "title": "病中思建茶不可得因作呈胡季和",
        "id": "34dffb1a-c957-4f66-b506-d66568b3bf33"
    },
    {
        "author": "晁說之",
        "paragraphs": [
            "侍無童子懶焚香，君送花來恨便忘。",
            "盡日清芬與風競，熏爐漫使令君狂。"
        ],
        "title": "謝季和朝議牡丹",
        "id": "4bc06117-b913-47ae-bb48-375c7e676f69"
    },
    {
        "author": "晁說之",
        "paragraphs": [
            "蕭然一室静，樂只復何如。",
            "子晉吹笙罷，孫登長嘯餘。",
            "兒童奔入學，賓客遠回車。",
            "更願干戈息，殘年老敝廬。"
        ],
        "title": "静",
        "id": "1a343db7-d4ac-4950-9ec4-00e8f4829618"
    },
    {
        "author": "晁說之",
        "paragraphs": [
            "醉公認得揚州路，堂上平山列酒罇。",
            "後日公榮來酩酊，賦詩可但屬姚孫。"
        ],
        "title": "因觀劉侍讀姚祕丞孫處士平山堂詩寄歐陽公唱和作絕句",
        "id": "57db6825-0e25-4477-870b-8dbbaefa5937"
    },
    {
        "author": "晁說之",
        "paragraphs": [
            "馬解馱經度碧空，便令王許伴支公。",
            "山童野僕立如石，忘却儂曾在會中。"
        ],
        "title": "予以四韻記陸大夫三高圖自謂能省句矣後作絕句增畫筆之妙",
        "id": "d662c3ec-f28d-4685-b0e7-8fd02268c4cf"
    },
    {
        "author": "晁說之",
        "paragraphs": [
            "險阻空千里，都城整六師。",
            "憂心常忽忽，春日獨遲遲。",
            "未見忠良出，休言昏亂爲。",
            "白頭難作客，日日問歸期。"
        ],
        "title": "感嘆二首  其一",
        "id": "d1583ea9-9537-4dec-b681-76f25f8df1c3"
    },
    {
        "author": "晁說之",
        "paragraphs": [
            "龜筮總茫茫，風塵慘大荒。",
            "丹心能許國，旅力愧勤王。",
            "若使官兵衛，猶能干戚揚。",
            "叩閽陳膽策，折翅亦難将。"
        ],
        "title": "感嘆二首  其二",
        "id": "53680b8e-17e6-41cb-998b-cb4096699aa0"
    },
    {
        "author": "晁說之",
        "paragraphs": [
            "玉仙鴻福最先春，今日枝頭壓戰塵。",
            "千里無非逃難客，二年誰是看花人。",
            "偶來水國充饑易，況有儒冠請益頻。",
            "天地雖窮吾道在，圖書焚盡更重新。"
        ],
        "title": "感事  其一",
        "id": "e783e44a-8e0c-4f8a-b6b2-335d0e2e72fb"
    },
    {
        "author": "晁說之",
        "paragraphs": [
            "青春住莫過，伴我恨無窮。",
            "家在風塵裏，客來兵刃中。",
            "小人真樂禍，大吏競興戎。",
            "暫適义魚市，長慚斬将功。"
        ],
        "title": "感事  其二",
        "id": "a0666ca9-7fb8-4671-8bc1-a7c4619b808d"
    },
    {
        "author": "晁說之",
        "paragraphs": [
            "斬將斬誰將，今多樊愛能。",
            "庶幾威國俗，聊可讋邊僧。",
            "縛虎何堪責，騎猪尚不勝。",
            "将軍如自治，盪宼有先登。"
        ],
        "title": "斬将",
        "id": "07123166-e2db-4a71-9679-4acfcd94a9da"
    },
    {
        "author": "晁說之",
        "paragraphs": [
            "消息沈沈當下國，風塵漠漠望中都。",
            "平生鉛槧胡塵裏，不免從今讀誤書。"
        ],
        "title": "感嘆",
        "id": "2deadc27-3c26-4e35-a1bf-a4a6dc75e49f"
    },
    {
        "author": "晁說之",
        "paragraphs": [
            "寂寥仍抱病，風雨尚征師。",
            "幾許野花發，無窮客淚垂。"
        ],
        "title": "偶見新花呈季和",
        "id": "b195f5c2-241e-4273-88a0-287f6de09cb3"
    },
    {
        "author": "晁說之",
        "paragraphs": [
            "山茶有色笑江梅，無色江梅謝不才。",
            "莫言無色無才思，幾許才從色上來。",
            "天際素娥能綽約，人間紅袖恨徘徊。",
            "誰将玉質酡顔醉，絳雪朱絲解不開。"
        ],
        "title": "胡季和送江梅山茶來",
        "id": "b8fbdcb4-672e-4363-8511-33c15c792991"
    },
    {
        "author": "晁說之",
        "paragraphs": [
            "客子思歸悔遠遊，曾波新綠戀汀洲。",
            "庾郎得暇爲春賦，定是春來未肯愁。"
        ],
        "title": "晚日臨水得此句呈季和先爲公家池上明日之遊也",
        "id": "1d2c2639-8da4-4f8c-b1a0-0713324a0488"
    },
    {
        "author": "晁說之",
        "paragraphs": [
            "高郵崔監富詩書，筆力雄豪與世疏。",
            "不是魏公公道在，定垂白髪老菰蒲。"
        ],
        "title": "高郵人物絕句二首  其一",
        "id": "1432e719-9808-4b23-81e0-1f74745f50e0"
    },
    {
        "author": "晁說之",
        "paragraphs": [
            "高郵少年有王令，豪氣雄才海內無。",
            "當日談兵今可用，只愁遺像是癯儒。"
        ],
        "title": "高郵人物絕句二首  其二",
        "id": "e6b6b57f-7f90-4190-9062-49211cf6d893"
    },
    {
        "author": "晁說之",
        "paragraphs": [
            "十日饑膓吳越客，空将苦淚濕寒烟。",
            "喫虚兄弟嗟同病，任死圖書愧滿船。",
            "飲露求肥真漫與，耕雲卒歲更堪憐。",
            "胡家清德今猶爾，顧我窮途一惘然。"
        ],
        "title": "次韻二十二弟謝胡以純餉米",
        "id": "a72ac55f-1135-4000-8698-9d0ef61b333e"
    },
    {
        "author": "晁說之",
        "paragraphs": [
            "腸斷之雞不解鳴，要須煩汝報升平。",
            "故知二虜非劉石，只是中原無祖生。"
        ],
        "title": "因雞鳴不響厲而作",
        "id": "a6698c30-d52c-494a-9056-910109d80423"
    },
    {
        "author": "晁說之",
        "paragraphs": [
            "同遊不二境，却有别離情。",
            "爲日添香火，中原正用兵。"
        ],
        "title": "别一上人",
        "id": "804c9dbe-ae9d-4ad4-9fca-e3ba0e02df5f"
    },
    {
        "author": "晁說之",
        "paragraphs": [
            "宋都爲客喜還驚，無數霜天歸鴈横。",
            "夜半鐘聲何太啞，由來石霣五無聲。"
        ],
        "title": "夜聞鐘惜其不響",
        "id": "a66581ca-d875-49bc-b434-541ebac8093e"
    },
    {
        "author": "晁說之",
        "paragraphs": [
            "盜賊羌胡逐隊行，幾家避難到荒城。",
            "也知明日當長至，便望今年可太平。",
            "京國笙歌無寂寞，将軍旗皷耐縱横。",
            "鈍菴居士全非鈍，先我驅車百感生。"
        ],
        "title": "冬至前一日至穀熟遇趙子和大夫",
        "id": "88049dd0-c75d-4dba-9f5b-a89b1cde8cf4"
    },
    {
        "author": "晁說之",
        "paragraphs": [
            "海角沙塲過冬至，未如今日最傷情。",
            "孝王池畔憂戎壘，煬帝河邊嘆楚兵。",
            "萬壽獻觴身不與，百城和議淚空横。",
            "明年高會知何處，擊磬焚香畢此生。"
        ],
        "title": "冬至日塗中",
        "id": "2f1a4675-b6cb-481d-b4e9-13159ec38a2e"
    },
    {
        "author": "晁說之",
        "paragraphs": [
            "早歲無知到柳橋，黄流澎湃客雄豪。",
            "自從道路無形勢，今日睢陽益漫勞。"
        ],
        "title": "後十一月十一日夜宿柳子鎮",
        "id": "138c9237-d95f-49da-8d9c-73b9e84c3f20"
    },
    {
        "author": "晁說之",
        "paragraphs": [
            "帝室中興運更賒，如聞廟議尚堪嗟。",
            "和親費盡三公力，兵革傷殘百姓家。",
            "解使亞夫營細柳，却教賈誼傅長沙。",
            "顧予豈是奔亡者，獨抱寒枝愧暝鴉。"
        ],
        "title": "有感",
        "id": "f8f75518-cbf6-45ca-9430-6f9fcf759da1"
    },
    {
        "author": "晁說之",
        "paragraphs": [
            "遠戎深入震中原，爲問何人守薊門。",
            "功業論天初已繆，和親割地竟難存。",
            "将軍不戰喜三北，逐客何堪厭七奔。",
            "尚有微誠思獻策，千行血淚叩天閽。"
        ],
        "title": "遠戎",
        "id": "0140894e-a4e2-4107-af7f-bf7612249ea9"
    },
    {
        "author": "晁說之",
        "paragraphs": [
            "滄海枯來失夜光，泰山走去誤朝陽。",
            "可憐憔悴蒼顔客，曾是呻吟黄卷郎。"
        ],
        "tags": [
            "泰山"
        ],
        "title": "予三十年前爲宿州教授今塗次見諸生一二人",
        "id": "c95c7ad2-ba80-40c1-bc44-2e71e693597d"
    },
    {
        "author": "晁說之",
        "paragraphs": [
            "王師真不戰，天險易摧殘。",
            "盡室少徒步，朝饑夜更寒。",
            "胡塵無甸服，漢月照長安。",
            "凶悍仍無禮，嗔予不守官。"
        ],
        "title": "感事",
        "id": "382bcd99-5b35-47d2-8331-ddfeb570fae2"
    },
    {
        "author": "晁說之",
        "paragraphs": [
            "避地半徒步，身存亦幸哉。",
            "有詩慚寡和，無酒愧空杯。",
            "重鎮求須與，親王去未回。",
            "吾生本多樂，今日但餘哀。"
        ],
        "title": "避地",
        "id": "048e4cc4-0224-4037-bafc-610f1ee93a8a"
    },
    {
        "author": "晁說之",
        "paragraphs": [
            "自喜白髯翁，深居看歲窮。",
            "雪迷石嶺上，月在草堂中。",
            "樵客曉來市，田家夜半舂。",
            "豈期胡騎到，無地得相容。"
        ],
        "title": "途次憶故居",
        "id": "84844da1-5bdb-4be8-8574-7539596ad82b"
    },
    {
        "author": "晁說之",
        "paragraphs": [
            "獨抱微誠人不知，山公啟事定何施。",
            "鳴雞本候海潮信，不爲金門上馬時。"
        ],
        "title": "旅舍朝雞",
        "id": "d32ec2ed-172c-4835-aa25-a8dd0f4ee6ed"
    },
    {
        "author": "晁說之",
        "paragraphs": [
            "野寺鐘聲報曉寒，征人方夢到長安。",
            "茫然塗路知難易，兩避胡塵一歲殘。"
        ],
        "title": "聞鐘五更起行",
        "id": "f688d7c0-d668-49b1-823e-057d4864168a"
    },
    {
        "author": "晁說之",
        "paragraphs": [
            "丞相開邊靡有它，中原要復識干戈。",
            "百年身事今如此，萬里胡塵可奈何。",
            "隴上健兒嗟不見，洛陽女子恨偏多。",
            "朝朝上食陵頭否，腸斷東巡白帝歌。"
        ],
        "title": "痛恨",
        "id": "8cd22ef1-0788-4694-9128-134dd17a4ee9"
    },
    {
        "author": "晁說之",
        "paragraphs": [
            "逋亡今五月，百感若爲情。",
            "馬借從軍沒，舟疑破浪輕。",
            "奏書無路達，故里有誰耕。",
            "戴笠蓑衣雨，猶憐李少卿。"
        ],
        "title": "書事",
        "id": "230c38e3-ac0f-4560-a6d2-8b692b6f42b1"
    },
    {
        "author": "晁說之",
        "paragraphs": [
            "潁水箕山已卜休，忽逢新政悞恩收。",
            "白頭不識爲郎嘆，黄帽難供作客愁。",
            "何事京師書信斷，漫從澤國稻粱謀。",
            "和親莫恃河爲界，百騎東來破一州。"
        ],
        "title": "追感",
        "id": "cb177707-d880-47e3-b6ae-1fa288e75724"
    },
    {
        "author": "晁說之",
        "paragraphs": [
            "敗堤留沮洳，苦雨劇泥塗。",
            "婢子求芒屫，童兒競地爐。",
            "能甘逐客分，但恥潰兵俱。",
            "何必滔天水，兹爲縱壑魚。"
        ],
        "title": "冒雨西行",
        "id": "dfd95885-2aac-4253-b4c6-bcdcc3f6dd72"
    },
    {
        "author": "晁說之",
        "paragraphs": [
            "此雪問誰偏最喜，羯胡得意逞天驕。",
            "黄河穩渡魚龍静，白馬增光劍甲豪。",
            "我有玉鈐今震疊，爾看瑤璧莫呼號。",
            "何妨特勅近臣燕，腸斷金罇費獨謡。"
        ],
        "title": "問雪",
        "id": "db2f8e4c-9ed1-4780-91e3-b5d954fb97af"
    },
    {
        "author": "晁說之",
        "paragraphs": [
            "胡兒直犯洛陽宮，藹藹園陵指點中。",
            "殄滅四夷心不遂，裕陵蕭瑟獨悲風。"
        ],
        "title": "痛恨",
        "id": "6f446bc0-0c08-41e4-99c9-5577248b9a3e"
    },
    {
        "author": "晁說之",
        "paragraphs": [
            "不待功成逐赤松，腐儒畢竟若爲功。",
            "田園破碎風塵裏，腸斷當年夜雨舂。"
        ],
        "title": "夜來枕上得四絕句因視王性之謝其相訪也末専爲渠作  其一",
        "id": "ea095704-17fd-4f1e-b900-38b1518aeac1"
    },
    {
        "author": "晁說之",
        "paragraphs": [
            "皇祚中興徹九垓，不煩猶道宋王臺。",
            "歸鴻特比常年少，應戀黄麾不忍來。"
        ],
        "title": "夜來枕上得四絕句因視王性之謝其相訪也末専爲渠作  其二",
        "id": "554f9ed2-1128-4023-b427-b2f3d68996be"
    },
    {
        "author": "晁說之",
        "paragraphs": [
            "三川皆震大災異，汴水絕流上帝仁。",
            "不使六龍遠巡幸，興王蒨地福重新。"
        ],
        "title": "夜來枕上得四絕句因視王性之謝其相訪也末専爲渠作  其三",
        "id": "47948c7f-360c-40f9-ae43-a305fb12d7ae"
    },
    {
        "author": "晁說之",
        "paragraphs": [
            "井臼無供戢羽貧，未知何地老容身。",
            "更無一卷文書在，七錄家藏許卜鄰。"
        ],
        "title": "夜來枕上得四絕句因視王性之謝其相訪也末専爲渠作  其四",
        "id": "d3fc163b-c6b5-4c1b-a56d-663a1af809a1"
    },
    {
        "author": "晁說之",
        "paragraphs": [
            "拭目中興宜碌碌，褊心觸事獨遲遲。",
            "劉琨祖逖無由見，鄴下關中何所之。",
            "萬里耕桑仁德在，九天雨露廟堂滋。",
            "龍鍾只合歸田去，猶解重吟采芑詩。"
        ],
        "title": "拭目",
        "id": "cd4c0bb5-cd82-4c17-8a4a-d35354cca546"
    },
    {
        "author": "晁說之",
        "paragraphs": [
            "無奈愁何强自寛，細将心事樂江干。",
            "新詩時向夢中得，明月多從枕上看。",
            "吾道若存生有益，君恩可報死何難。",
            "五陵祥瑞煙何在，何日端門朝百官。"
        ],
        "title": "自寛",
        "id": "5702c73d-9762-4b9f-8552-0e4d861d912d"
    },
    {
        "author": "晁說之",
        "paragraphs": [
            "若說真州水，時人不道甘。",
            "天寧老誰識，板齒毛鬖鬖。"
        ],
        "title": "贈儀真天寧訥老",
        "id": "5d97fee2-9932-41c6-9367-af9ed817170b"
    },
    {
        "author": "晁說之",
        "paragraphs": [
            "屠希祖是屠牛坦，今日却屠秋兔毫。",
            "自識有心三副健，可憐無副一心勞。"
        ],
        "title": "贈筆處士屠希",
        "id": "5bf09d0f-aab3-4dea-b78f-a19411cac002"
    },
    {
        "author": "晁說之",
        "paragraphs": [
            "葦管予何愛，輕圓稱白毫。",
            "固知今獨妙，舊數浙西曹。"
        ],
        "title": "贈筆處士曹忠",
        "id": "4d46b526-ffb2-4afb-980f-46fcbec8ff1c"
    },
    {
        "author": "晁說之",
        "paragraphs": [
            "江北江南疊鼓催，清香清淚各徘徊。",
            "知君清德用無盡，棹欲移時留蠟梅。"
        ],
        "title": "知宗節使臨渡江至金陵送蠟梅來",
        "id": "34005dc1-1599-49ba-9f19-9198f9e94dcd"
    },
    {
        "author": "晁說之",
        "paragraphs": [
            "火德孝嚴嗟掠虚，祝融江面怒心餘。",
            "千尋赤尾干堯曆，百仞紅鱗滅禹書。",
            "丙穴烘天誰得及，丁翁奔日更難如。",
            "文昌右轄知幾早，無妄之災不我居。",
            "平生易象論孤虚，富貴功名不願餘。",
            "政府頻垂憂國淚，梵宮獨看竺乾書。",
            "衆驚赤壁復焚爾，自擅三禪早晏如。",
            "回首焚軀并溺骨，何爲不早傍禪居。"
        ],
        "title": "和許嵩老江上舟災",
        "id": "c0e512f6-5a3a-4b32-862e-51d3e42bc2f7"
    },
    {
        "author": "晁說之",
        "paragraphs": [
            "不肯喧喧奏子虚，何心江上惜三餘。",
            "陸渾火但無家計，宣榭灾宜費圖書。",
            "每恨血鱗能雨若，何堪脱角去焚如。",
            "知公輔弼關心處，不比他人樂退居。"
        ],
        "title": "再和  其一",
        "id": "54ad3d4b-2a16-4179-8d98-ebccc50e849e"
    },
    {
        "author": "晁說之",
        "paragraphs": [
            "頃歲官嘗傍紫虚，嵩雲緱月笑談餘。",
            "惟知猿鶴乞骸疏，不錄熊羆諫獵書。",
            "遊寺但知能自與，焚舟不復問何如。",
            "巖廊德量誰能比，大令山陰難並居。"
        ],
        "title": "再和  其二",
        "id": "46007c7a-83bd-41e7-8b05-64aa3cb120f5"
    },
    {
        "author": "晁說之",
        "paragraphs": [
            "幾年飄泊敢何求，甘作傖公對楚囚。",
            "風轉榮光新輦道，雨無時節舊揚州。",
            "陸公奏議同誰恨，屈子離騷亦獨愁。",
            "歲暮長江癃病客，飄飄荆渚覓同游。"
        ],
        "tags": [
            "长江"
        ],
        "title": "夜雨不少住枕上作",
        "id": "faca68bb-d66a-418b-9cfe-67baa8e7a01a"
    },
    {
        "author": "晁說之",
        "paragraphs": [
            "莫道飄零天一涯，安時自勝孰興嗟。",
            "已春庭宇不留雪，逢閏園林無早花。",
            "素履欵遊禪老室，白頭慣見富人家。",
            "胡然齊趙兵戈起，自是司戎好盜誇。"
        ],
        "title": "莫道",
        "id": "7ba306c7-b4fc-43c4-b09b-0e7b60c0d970"
    },
    {
        "author": "晁說之",
        "paragraphs": [
            "昔人辛苦處難追，慵懶多閒自有奇。",
            "睡著不知春晝永，壁間圖像傲希夷。"
        ],
        "title": "晝寢看壁上陳希夷",
        "id": "0dbc4fe3-b382-4940-9d29-01a9336f2f6d"
    },
    {
        "author": "晁說之",
        "paragraphs": [
            "何事重新作此年，身無疾病意欣然。",
            "春風莫但開桃李，吹落妖星静九天。"
        ],
        "title": "新年",
        "id": "04190fef-d1ec-4988-a356-72f671a47a4e"
    },
    {
        "author": "晁說之",
        "paragraphs": [
            "長江無月令，氛祲日胚胎。",
            "北闕望不見，東風呼弗來。",
            "后皇本圖治，上帝肯遺才。",
            "爲問縉紳士，何容賦七哀。"
        ],
        "tags": [
            "长江"
        ],
        "title": "感事",
        "id": "aa690675-db3c-4b35-b8c7-1e54a62de1a7"
    },
    {
        "author": "晁說之",
        "paragraphs": [
            "先生不飲而常醉，醉倒四海支狂流。",
            "不煩高士傾佳釀，要使魚龍同我愁。"
        ],
        "title": "書事  其一",
        "id": "b0adeff5-b681-4cc6-b9a4-664a5170e60e"
    },
    {
        "author": "晁說之",
        "paragraphs": [
            "狂寇舳艫星斗落，列炬燒江猶未覺。",
            "太平斥候固不嚴，樽俎之謀在河朔。"
        ],
        "title": "書事  其二",
        "id": "f898a521-648c-4a43-9bb7-32f50e41d1ea"
    },
    {
        "author": "晁說之",
        "paragraphs": [
            "一江如鼎魚龍沸，我欲逃生何所之。",
            "今古興亡有同恨，乾陵火照奉天時。"
        ],
        "title": "書事  其三",
        "id": "bfad9cc8-39b6-4e43-9329-150c676f4b29"
    },
    {
        "author": "晁說之",
        "paragraphs": [
            "絮被蒙頭曉日高，厭聞處處殺官曹。",
            "古人言盡致禦術，今日興言盜是招。"
        ],
        "title": "絮被",
        "id": "bd5c17c9-9979-40b9-8e72-3093dec5a83a"
    },
    {
        "author": "晁說之",
        "paragraphs": [
            "百困身猶在，尫羸怯鏡看。",
            "干戈朝食拙，風雨夜眠難。",
            "天際旄頭遠，淮南春首寒。",
            "病夫藥裹外，兄弟爲謀安。"
        ],
        "title": "正月二十八日避難至海陵從先流寓兄弟之招仍邂逅馮元禮故人  其一",
        "id": "fc097eab-fd23-4aab-9f5f-e1628464689a"
    },
    {
        "author": "晁說之",
        "paragraphs": [
            "脱身兵火欲何之，不料兹焉過所期。",
            "軒檻如僧縈橘柚，鄉關似夢識蒿藜。",
            "弟兄朋友談平昔，盜賊羌胡問幾時。",
            "共約更明王道正，或能一語到天墀。"
        ],
        "title": "正月二十八日避難至海陵從先流寓兄弟之招仍邂逅馮元禮故人  其二",
        "id": "f2b1774b-2573-481a-bae7-ea1184d25d76"
    },
    {
        "author": "晁說之",
        "paragraphs": [
            "柳花多情不肯新，可憐失盡漢家春。",
            "二年不識挑生菜，萬國誰知有殺身。",
            "羣盜猶多南渡客，征鴻難問北歸人。",
            "始知前日一樽酒，上帝升平與爾親。"
        ],
        "title": "二月二日",
        "id": "d5456947-6cc4-4654-b4a1-10cce8bd3984"
    },
    {
        "author": "晁說之",
        "paragraphs": [
            "古人愁在吾愁裏，庾信江淹可共論。",
            "孰似少陵能嘆息，一身牢落識乾坤。"
        ],
        "title": "杜詩",
        "id": "6e6c3fad-c67d-41cf-a6f7-d3514e6d0aa5"
    },
    {
        "author": "晁說之",
        "paragraphs": [
            "春光能負我，爲客更添愁。",
            "梅蘂一何晚，鶯聲便欲休。",
            "新庖驚異味，舊侣夢同遊。",
            "道術知何用，江山空白頭。"
        ],
        "title": "春光",
        "id": "0c324bef-d378-4af0-b0d9-f720969dac30"
    },
    {
        "author": "晁說之",
        "paragraphs": [
            "邂逅故人逃難處，王孫氣象獨升平。",
            "詩吟摩詰如無味，畫到陽關别有情。"
        ],
        "title": "謝藴文承議陽關圖",
        "id": "3bfa2d5d-2236-439f-99a2-f29a51ee6211"
    },
    {
        "author": "晁說之",
        "paragraphs": [
            "孤客危冠不得眠，清燈古像共安禪。",
            "鬼神未用來聽法，我自觀心絕世緣。"
        ],
        "title": "不眠",
        "id": "98bf32e6-f880-48ca-99a6-abe149259661"
    },
    {
        "author": "晁說之",
        "paragraphs": [
            "二月春風著意來，氈裘北客尚低回。",
            "只應是日無何遜，江上梅花未肯開。"
        ],
        "title": "寒甚",
        "id": "4991622e-cc62-488f-9032-16213ef3d0af"
    },
    {
        "author": "晁說之",
        "paragraphs": [
            "歲暮窮途惱白頭，況加一歲更荒州。",
            "家禽聚處無居屋，野水分時便斷流。",
            "何物不堪供佛淚，誰人可與共咨謀。",
            "一生本藉詩書樂，今日詩書翻百憂。"
        ],
        "title": "翻憂",
        "id": "2d6e8366-e870-4748-976d-f87b6aae455c"
    },
    {
        "author": "晁說之",
        "paragraphs": [
            "避地悠悠處處居，何妨涕淚作歡娛。",
            "碾茶勢軟春心静，搗藥香多病意除。",
            "夢寐未嘗忘仗衛，兒童猶不戀江湖。",
            "心期歸計嵩箕近，只恐風塵尚畏途。"
        ],
        "title": "自樂  其一",
        "id": "89db57d4-4d2e-421e-9371-b00290798e37"
    },
    {
        "author": "晁說之",
        "paragraphs": [
            "自愁還自樂，於道得吾真。",
            "花以瓶爲圃，人将飽作春。",
            "詩書惟務舊，老大豈知新。",
            "明日還如此，太平先此身。"
        ],
        "title": "自樂  其二",
        "id": "3d68038d-1e56-495e-a8c8-80b1cc722e4c"
    },
    {
        "author": "晁說之",
        "paragraphs": [
            "我有清時略，白頭病在床。",
            "必須誅國賊，先要射天狼。",
            "割據江山舊，艱難日月長。",
            "百花寒未發，朱帝恨茫茫。"
        ],
        "title": "感事  其一",
        "id": "e1784db9-69e1-460b-a131-c2dca5decdde"
    },
    {
        "author": "晁說之",
        "paragraphs": [
            "人心端可見，戎馬幾時休。",
            "往哲真能恨，來賢更用愁。",
            "只應當日淚，常共大江流。",
            "漢縣寥寥甚，今爲輔帝州。"
        ],
        "title": "感事  其二",
        "id": "7126a5fc-abc2-4f2a-bcf5-f8295965eea7"
    },
    {
        "author": "晁說之",
        "paragraphs": [
            "夢斷咨嗟故國寒，江湖風物共彫殘。",
            "麻姑嫁時浪未息，織女支機石豈安。",
            "不許忠臣施一語，徒令志士起三嘆。",
            "不患盜賊不撲滅，要使盜賊耕桑難。"
        ],
        "title": "夢斷",
        "id": "4d793ca0-8f71-4c5a-a352-73b6b82a1eb2"
    },
    {
        "author": "晁說之",
        "paragraphs": [
            "疾病非吾有，吾身與世輕。",
            "看棋得静意，說藥肯傷生。",
            "不道江湖遠，惟多鷗鷺情。",
            "況聞登俊傑，即日是升平。"
        ],
        "title": "疾病",
        "id": "0a824c85-45da-454e-975b-77752b8c6412"
    },
    {
        "author": "晁說之",
        "paragraphs": [
            "本是懸車却掃人，猥貪雨露政惟新。",
            "干戈難作牆東客，疾病猶存硯北身。",
            "敢覓圖書灰燼裏，誰分盜賊甲兵屯。",
            "紛紛四海人知否，猶屬炎年第一春。"
        ],
        "title": "感事二首  其一",
        "id": "e671fcdc-fa51-4287-9752-7ed921eade70"
    },
    {
        "author": "晁說之",
        "paragraphs": [
            "流寓無家浪漫行，全家處處話升平。",
            "溪山色外京關色，風雨聲中讀誦聲。",
            "周粟本難供口腹，漢庭未易議公卿。",
            "海涯更比天涯遠，泛泛天波一葉輕。"
        ],
        "title": "感事二首  其二",
        "id": "0dcd6c6b-2ee9-49ee-9c76-e9d9b44c1e48"
    },
    {
        "author": "晁說之",
        "paragraphs": [
            "攬古茫茫涕淚頻，誰教末路尚沈淪。",
            "青山會有爲塵日，紫陌曾無不死人。",
            "王莽曆期餘數在，董賢恩幸幾番新。",
            "只應不武空憔悴，自有長歌薇蕨春。"
        ],
        "title": "攬古",
        "id": "feb775e6-7c3b-4605-adad-cd2212d8f462"
    },
    {
        "author": "晁說之",
        "paragraphs": [
            "座右銘何有，丹青得若人。",
            "東坡禪客衲，六一醉人巾。",
            "先後文章伯，安危社稷臣。",
            "廟堂思潁日，海嶠夢鈞辰。",
            "□□□□□，□□歎會神。",
            "何當均雨露，劍佩畫麒麟。"
        ],
        "title": "題六一東坡像  其一",
        "id": "7a3a32f4-6ab9-4e38-ba01-2d919d625695"
    },
    {
        "author": "晁說之",
        "paragraphs": [
            "眉山凝間氣，渤海識茲人。",
            "一代執鞭士，千秋折角巾。",
            "高趨周室輔，平處漢廷臣。",
            "白首齊明易，鴻鈞異撫辰。",
            "參差非所嘆，契闊自如神。",
            "不念乞靈者，翩然駕白麟。"
        ],
        "title": "題六一東坡像  其二",
        "id": "ef590fca-7172-46db-97b1-ac8baedb9668"
    },
    {
        "author": "晁說之",
        "paragraphs": [
            "有恨将何遣，軒車盡俊髦。",
            "官非十女壻，政鄙小兒曹。",
            "歲暮客悰急，塗窮馬力勞。",
            "故山真可戀，築室更增高。"
        ],
        "title": "有恨",
        "id": "6bc58e57-7307-4e54-923f-2aab9fcceaa9"
    },
    {
        "author": "晁說之",
        "paragraphs": [
            "無悶吾無欲，浮沈誰使然。",
            "命通公道日，自是艷陽年。",
            "鸞鳯能寥廓，魴鱒幸棄捐。",
            "由來食肉士，久亦忘腥羶。"
        ],
        "title": "無悶",
        "id": "55d72cc6-4bdc-487d-993b-4e199534e9ae"
    },
    {
        "author": "晁說之",
        "paragraphs": [
            "風雨連宵疾病增，幽憂到此果何勝。",
            "弟兄分散兩三處，圖史尋求萬一能。",
            "魯酒齊歌元不惡，吳酸楚酪乍須稱。",
            "東皇太一仁恩大，終使白頭見中興。"
        ],
        "title": "因事",
        "id": "bfdade8d-3863-47d8-92e8-d2ff116fae89"
    },
    {
        "author": "晁說之",
        "paragraphs": [
            "信美非真美，徒勞本自勞。",
            "異鄉今日社，寂寞食無糕。"
        ],
        "title": "海陵社日",
        "id": "5c305c66-e8fd-49ad-8a15-e3cd86499b8a"
    },
    {
        "author": "晁說之",
        "paragraphs": [
            "無奈國風怨，薺荼論苦甘。",
            "王孫舊肥羜，湯餅亦多慚。"
        ],
        "title": "謝藴文薺菜餛飩",
        "id": "eff419bf-989e-4cbb-a9ee-ab5000d0d083"
    },
    {
        "author": "晁說之",
        "paragraphs": [
            "撫古論今百感生，興亡異世實同情。",
            "鬼神能告廣陵散，才智無如大廈傾。",
            "天御日躔歸故國，江潮淮浦漫新城。",
            "論都不及百世事，誰爲君王致太平。"
        ],
        "title": "撫古",
        "id": "49849566-a545-4571-93d2-2163d6abbc97"
    },
    {
        "author": "晁說之",
        "paragraphs": [
            "挂帆到何處，明月古揚州。",
            "百計隨愁盡，一生爲客休。",
            "干戈臨暮境，風雨困春柔。",
            "爲問荀文若，能慚諸葛不。"
        ],
        "title": "書恨",
        "id": "215f95fa-d6eb-48ba-80fa-d531a1716e40"
    },
    {
        "author": "晁說之",
        "paragraphs": [
            "不眠無恨自悽悽，真聽人間烏夜啼。",
            "明月未教塵鏡掩，華堂歌舞乍高低。"
        ],
        "title": "夜聞烏啼  其一",
        "id": "309e94fb-0677-4471-9690-f57b9123bc79"
    },
    {
        "author": "晁說之",
        "paragraphs": [
            "義烏此夜一何啼，明日歡欣事不迷。",
            "定是軍回薊南北，寧論賊退關東西。"
        ],
        "title": "夜聞烏啼  其二",
        "id": "88ff21fa-7bd7-4c2a-828c-54c4bd33e1e2"
    },
    {
        "author": "晁說之",
        "paragraphs": [
            "置身唯所安，世累莫相干。",
            "蓬鬢江湖適，披衣天地寛。",
            "尚須煩束带，忍復更危冠。",
            "居安歎匪易，淚垂行路難。"
        ],
        "title": "置身",
        "id": "9d800b19-c115-4c22-a7f5-b8318a519a2b"
    },
    {
        "author": "晁說之",
        "paragraphs": [
            "上元燈火胡塵裏，寒食田園野草生。",
            "文武墜來唯不寐，精神耗後更多情。",
            "片雲忽作幾日雨，衆恨添號半夜聲。",
            "從此無煩問春色，市無過客漫荒城。"
        ],
        "title": "夜風雨聲甚惡",
        "id": "6ad34f32-bbba-4c10-aabe-7603ca25f717"
    },
    {
        "author": "晁說之",
        "paragraphs": [
            "忽逢羣盜到江津，驚若奔魚跳此身。",
            "烟焰幾爲新節鬼，風塵敢憶故鄉人。",
            "幾家有物蒸嘗在，到處無時哭泣頻。",
            "日日凄風兼苦雨，要知寒食客愁真。"
        ],
        "title": "海陵寒食",
        "id": "e316cf4e-0252-4b4e-b6bc-8881aff69cc3"
    },
    {
        "author": "晁說之",
        "paragraphs": [
            "暮雲朝翼與心飛，白首何堪客子衣。",
            "潮去潮來無遠邇，江南江北有從違。",
            "廟堂慎用太平策，畎畝先知禍亂機。",
            "一唱式微腸九斷，微乎微乎我同歸。"
        ],
        "title": "式微",
        "id": "8115c23a-9f46-4043-8256-5cacce5f6cd8"
    },
    {
        "author": "晁說之",
        "paragraphs": [
            "太乙池中艦，洞庭湖上篷。",
            "問誰今得樂，宇宙釣絲中。"
        ],
        "tags": [
            "洞庭湖"
        ],
        "title": "高二承宣與蘇二左司唱和春雨詩遠蒙見寄依韻和之  其一",
        "id": "f58afa77-6aae-4959-b25e-f8b9dfb84857"
    },
    {
        "author": "晁說之",
        "paragraphs": [
            "公子與王孫，何須更問耕。",
            "春心爲花雨，梅杏尚難平。"
        ],
        "title": "高二承宣與蘇二左司唱和春雨詩遠蒙見寄依韻和之  其二",
        "id": "418e5c8a-a1c3-4e69-8868-c9fc0bf71d2d"
    },
    {
        "author": "晁說之",
        "paragraphs": [
            "春色海邊雖到晚，幽居亦且得徘徊。",
            "風輕花影閒閒去，人静棋聲揭揭來。",
            "莫話艱難催白髮，從教顛倒長青苔。",
            "明朝此興如能在，夢到梁王舊吹臺。"
        ],
        "title": "海陵閒居",
        "id": "d24aacb6-c648-409e-9475-2299da641a5d"
    },
    {
        "author": "晁說之",
        "paragraphs": [
            "沉沉方文與蓬萊，桃李聞從海上開。",
            "愁外烟波徒縹緲，夢中鄉俗獨徘徊。",
            "不同下俚暫時醉，自約高真定命盃。",
            "可笑神仙今古異，今言先分古先材。"
        ],
        "title": "泰州人自徐神翁後多以奉道爲事即今有周高唐三先生皆足以動衆得名因作長句",
        "id": "1f9b28f8-f8d2-42da-ae1f-44216f805ed7"
    },
    {
        "author": "晁說之",
        "paragraphs": [
            "數日寒暄不得常，一朝風伯擅乾綱。",
            "浪飄石去魚龍鬭，屋落瓦來雞犬藏。",
            "誰敢揚舲窺北渚，便當弭節奉東皇。",
            "穆如聲振中興業，萬國弦歌走未央。"
        ],
        "title": "三月二日大風",
        "id": "d699589d-ac75-4973-a702-bc8826daaa8d"
    },
    {
        "author": "晁說之",
        "paragraphs": [
            "何事東風日又狂，後庭花要鬭新粧。",
            "中興功業在清浄，王謝清談未易忘。"
        ],
        "title": "大風絕句二首  其一",
        "id": "51766a70-be32-4e4f-93f2-7abcd50ba9a7"
    },
    {
        "author": "晁說之",
        "paragraphs": [
            "揚州桃葉能留客，任是東風江上狂。",
            "南北人情亦相似，六軍不肯過咸陽。"
        ],
        "title": "大風絕句二首  其二",
        "id": "ba8d2f4b-1a44-425d-bcfb-1dc2cdaef26b"
    },
    {
        "author": "晁說之",
        "paragraphs": [
            "白髮飄零遠可嗟，百年居屋在京華。",
            "海涯更比天涯遠，星斗沈沈入海涯。"
        ],
        "title": "遠歎",
        "id": "8883e52e-17bc-47fe-b321-bbc7b1d1e7dc"
    },
    {
        "author": "晁說之",
        "paragraphs": [
            "奈我所安何，無煩問所過。",
            "潮聲雲外散，花色醉中多。",
            "京國昨宵夢，邊城幾日歌。",
            "功名悞男子，必使愧雲蘿。"
        ],
        "title": "奈我",
        "id": "5a79ebc8-1b09-4b06-8a14-9257046bf148"
    },
    {
        "author": "晁說之",
        "paragraphs": [
            "萬古興亡歸白鷺，一時舒慘在青山。",
            "與君都下太平日，豈料思君鼙鼓間。"
        ],
        "title": "題公震小景",
        "id": "c3f60a43-0709-4ec2-bbff-c1bac029a3c8"
    },
    {
        "author": "晁說之",
        "paragraphs": [
            "四顧荒荒孰我容，百爲深省亦何從。",
            "江山風雨愁皆滿，天地波濤恨未窮。",
            "寧使衰容添白髮，難将世態入青嵩。",
            "飄然已作東游計，康樂繙經待厥終。"
        ],
        "title": "四顧",
        "id": "07c776ad-f24d-49b0-9b8e-813ca9d21c0f"
    },
    {
        "author": "晁說之",
        "paragraphs": [
            "伊昔升平事，中州見最先。",
            "洛花凝曉月，鞏樹靄寒烟。",
            "相業歸貂寵，胡塵溺漢天。",
            "幾多垂白叟，涕淚日潸然。"
        ],
        "title": "懷舊",
        "id": "88bd682e-640e-4919-bdf3-66ba6345915f"
    },
    {
        "author": "晁說之",
        "paragraphs": [
            "夷門子弟逞豪華，不忿西京穀雨花。",
            "走馬城東玉仙醉，着身海角敢咨嗟。"
        ],
        "title": "贈京師少年在海陵者",
        "id": "6d8beb76-288f-4125-9787-7c8b46126de7"
    },
    {
        "author": "晁說之",
        "paragraphs": [
            "今古悠悠嘉上同，徒令客子恨無窮。",
            "竹椽泥壓清虚節，葦爨香殊忠厚風。",
            "騰倚百年麋鹿外，波瀾一日鳯皇中。",
            "可憐仙馭頻來往，從此相傳第幾翁。"
        ],
        "title": "海陵書事",
        "id": "369fb5fa-d496-4f73-a857-d44166e9cc62"
    },
    {
        "author": "晁說之",
        "paragraphs": [
            "揚州枉矢何時弭，涿野蚩尤尚未俘。",
            "底處愁城能著我，風爲愁騎雨愁車。"
        ],
        "title": "愁",
        "id": "5f53cc1d-cbf7-455c-9902-a95ad3766556"
    },
    {
        "author": "晁說之",
        "paragraphs": [
            "春風伴我到僧家，嘆息無名供佛花。",
            "劉子枕糟非枕酒，陸生論水不論茶。",
            "少多何必求玄鵠，一二唯當較白沙。",
            "更恨老年難得睡，因君茗粥恨無涯。"
        ],
        "title": "高二承宣以長句餉新茶輒次韻爲謝  其一",
        "id": "5773ced4-37c4-4d4f-92c8-8033827479c0"
    },
    {
        "author": "晁說之",
        "paragraphs": [
            "信美江山非我家，興亡忍問後庭花。",
            "明時不見來求女，儉德唯聞罷貢茶。",
            "鷁首千重能破浪，馬蹄萬里正便沙。",
            "煩君識取人才盡，白首飄零漫海涯。"
        ],
        "title": "高二承宣以長句餉新茶輒次韻爲謝  其二",
        "id": "259c8afa-5d42-4732-8227-35e3cab2d63b"
    },
    {
        "author": "晁說之",
        "paragraphs": [
            "爲客淮南望上京，祥烟不遠恨峥嶸。",
            "居人避濕開門晚，宿鳥眠寒擇木驚。",
            "波浪無時潮失信，關河有盜夢非情。",
            "不知歸計何從得，碧潁青嵩畫未成。"
        ],
        "title": "爲客",
        "id": "9919481c-6949-4752-a41b-f670aa1b6cc4"
    },
    {
        "author": "晁說之",
        "paragraphs": [
            "田園幾畝豆苗新，卒歲閒居百慮真。",
            "不日頻逢中酒客，何時曾禁折花人。",
            "誰誇玉帛奔侯服，自喜樵蘇入帝闉。",
            "回首龍蛇紛起陸，却垂涕淚問胡塵。"
        ],
        "title": "感舊",
        "id": "a817cee3-8103-44d8-979c-0a0f68e01a44"
    },
    {
        "author": "晁說之",
        "paragraphs": [
            "舉世卑陬鬭小車，若人何處逞豪華。",
            "夢魂恨着後庭樹，詩句清餘雙井茶。",
            "默默嘲雄舒錦綉，申申罵屈雜龍虵。",
            "不煩更籍韋弦力，望出河東性不奢。"
        ],
        "title": "謝徐師川寄江茶四小瓶",
        "id": "9e1e50b7-627e-42c6-a636-919be38dc0de"
    },
    {
        "author": "晁說之",
        "paragraphs": [
            "妙句之來墨妙同，信知吾道未全窮。",
            "豈容短棹千年恨，不貯長江五月風。",
            "眷戀孔鸞嗟嘆外，磨研膠漆笑歌中。",
            "爲予留取滄浪道，使挈兒童學釣翁。"
        ],
        "tags": [
            "长江"
        ],
        "title": "依韻和高二承宣歙墨長句",
        "id": "e5d8a9f6-e6b5-4d9a-abc1-9208dcc8946d"
    },
    {
        "author": "晁說之",
        "paragraphs": [
            "長夏悠悠百計非，可憐北客製南衣。",
            "池頭風晚萍根合，何處楊花不得歸。"
        ],
        "title": "池頭",
        "id": "342e2faf-3ef2-4ceb-81fb-813fccf91952"
    },
    {
        "author": "晁說之",
        "paragraphs": [
            "飄零海角悟平生，豈料王孫肯遠行。",
            "遲日待君游化國，淒風要我到愁城。",
            "詩書灰燼寧無夢，翰墨馨香尚有情。",
            "聞道東京已返蹕，箕雲緱月得秋耕。"
        ],
        "title": "視藴文",
        "id": "858cf8a5-3a7c-410b-b33d-b11a082d6f79"
    },
    {
        "author": "晁說之",
        "paragraphs": [
            "萬國歸隨盡細侯，阿𡡉只解愛揚州。",
            "錦帆明日知何處，不得龍門洛水游。"
        ],
        "title": "觀逋翁執花曲作",
        "id": "926656c7-064c-4ce0-82ce-ba3afe9c65cf"
    },
    {
        "author": "晁說之",
        "paragraphs": [
            "人人垂首相公前，獨子低眉古簡編。",
            "江上新吟何慷慨，世間舊恨細窮研。",
            "故知小子能封國，亦信長人解說天。",
            "寄墨虞卿著書喜，不教茶到恐妨眠。"
        ],
        "title": "次韻師川郎中寄墨長句",
        "id": "c311c536-0ad8-435b-be96-53c6bce43139"
    },
    {
        "author": "晁說之",
        "paragraphs": [
            "氛濁暑伏嘆，夜久神宇清。",
            "魚躍遠池響，螢飛深竹明。",
            "揚州妙歌舞，駐蹕盛公卿。",
            "植杖看牛斗，今年當太平。"
        ],
        "title": "夜坐",
        "id": "c815972a-9411-411c-b200-6c5287671fc5"
    },
    {
        "author": "晁說之",
        "paragraphs": [
            "客子難爲夏，池塘眼暫開。",
            "蓮房隨月倚，萍陣信風來。",
            "自喜親茶杓，無煩問酒杯。",
            "故人行在樂，獻納有雲臺。"
        ],
        "title": "日暮池上",
        "id": "46869059-6742-4008-84d5-1432720d13f5"
    },
    {
        "author": "晁說之",
        "paragraphs": [
            "爲起秋風有所懷，江頭秋色信多哉。",
            "孔明何歲荆州去，樂毅即時燕國來。",
            "今古悠悠共涕淚，江山寂寂盡塵埃。",
            "麒麟閣上功名士，聞道其中有不才。"
        ],
        "title": "秋嘆",
        "id": "4f42fb59-b200-4ba1-a67f-215560a504ae"
    },
    {
        "author": "晁說之",
        "paragraphs": [
            "閒居豈無事，一動百艱難。",
            "水爲齋僧惜，花因供佛殘。",
            "喜聞多死士，厭話小長安。",
            "香火同緣客，饑腸先永嘆。"
        ],
        "title": "閒居",
        "id": "05d8fe4e-1df8-4db9-9a51-c04b0b108152"
    },
    {
        "author": "晁說之",
        "paragraphs": [
            "何意此閒居，逋亡且漫如。",
            "日高雞在樹，風静鴈抛蘆。",
            "雨露傳新令，兒童說故都。",
            "秋光金甲上，幾日正王誅。"
        ],
        "title": "何意",
        "id": "9206abf7-96fa-42c2-a5ba-1a1d70762060"
    },
    {
        "author": "晁說之",
        "paragraphs": [
            "今日自須欣喜，明朝池上秋風。",
            "聽雨如聽古樂，得書似得良朋。"
        ],
        "title": "立秋前六言",
        "id": "e0672ef3-e1fc-451d-9c01-18b997311ff5"
    },
    {
        "author": "晁說之",
        "paragraphs": [
            "衣冠迷魯衛，食飲歎荆揚。",
            "夜雨思鄉近，秋風客夢長。",
            "莫言遊帝所，要且狩河陽。",
            "丞相如求士，當求張子房。"
        ],
        "title": "感時二首  其一",
        "id": "f7b3560d-af45-416b-b9c1-367b9cecb32d"
    },
    {
        "author": "晁說之",
        "paragraphs": [
            "黄埃迷馬市，白帝問魚梁。",
            "松竹秋聲早，江湖客夢長。",
            "易衣欺賊眼，辟穀信仙方。",
            "尚有叩閽志，其如病在床。"
        ],
        "title": "感時二首  其二",
        "id": "515e5106-ceed-4988-94cd-b086deb95539"
    },
    {
        "author": "晁說之",
        "paragraphs": [
            "羈離已三歲，幾處幸容身。",
            "有夢延秋雨，無言問戰塵。",
            "傷今多難日，憶我太平人。",
            "雨露隨行在，公卿幾番新。"
        ],
        "title": "三歲",
        "id": "1b582cd3-96b3-4f14-82b6-4d285fa6a735"
    },
    {
        "author": "晁說之",
        "paragraphs": [
            "竹匳葦管可幽居，前日曾藏萬卷書。",
            "烽火不知南北渡，祝兹微物莫愁予。"
        ],
        "title": "予筆多葦管近又得竹筆匣因作絕句",
        "id": "ca809abd-1616-467f-9317-50654883c2fe"
    },
    {
        "author": "晁說之",
        "paragraphs": [
            "舊有山川舊夕陽，新秋新淚兩茫茫。",
            "金陵王氣知何在，玉樹後庭聞已芳。",
            "情到義山能發問，事經小杜亦多傷。",
            "未須便作揚舲計，即見元戎浄八荒。"
        ],
        "title": "欲爲金陵之行而未果",
        "id": "fa27e9c3-b8e2-4ac4-a499-47f254e2c978"
    },
    {
        "author": "晁說之",
        "paragraphs": [
            "又作此秋飄泊客，茫茫誰是北歸人。",
            "庭前雨過鵝羣浴，池上風來螢火新。",
            "戰馬不肥淮甸草，屬車思輾洛陽塵。",
            "如聞胡虜渡河去，緱月箕雲待老身。"
        ],
        "title": "秋感",
        "id": "a7917665-7970-404b-b6cb-c4a1b3ae953e"
    },
    {
        "author": "晁說之",
        "paragraphs": [
            "秋風入角蹙山城，更覺淮南秋思清。",
            "慣聽邊威雷鼓裏，梅花争發斗峥嶸。"
        ],
        "title": "海陵聞角",
        "id": "f856dbb7-7b47-40ee-91fa-0fadab5f89c7"
    },
    {
        "author": "晁說之",
        "paragraphs": [
            "坎離交養日需沙，君向沙頭好泊家。",
            "鷗鷺若來尋舊隱，爲言直上有烟霞。"
        ],
        "title": "簡沙頭李山伯",
        "id": "eb2af945-6354-4108-ab6b-0b86a092b12e"
    },
    {
        "author": "晁說之",
        "paragraphs": [
            "行藏本自迷，秋興更淒淒。",
            "風急蛩饒響，雨來雞誤啼。",
            "魚溪青靄散，蓮蕩白雲齊。",
            "却惜安閒地，逋亡志願暌。"
        ],
        "title": "行藏",
        "id": "cb4b15b3-da34-4de8-a7dc-d7b7f56cc546"
    },
    {
        "author": "晁說之",
        "paragraphs": [
            "小富秋來慰所望，青衫敘進校書郎。",
            "相公勳業久彌著，孫子門闌漸有光。",
            "莫話詩過已埋沒，且非椀脱得分張。",
            "白蓮逋客獨惆悵，涙盡西風歸政堂。"
        ],
        "title": "聞富季申遷校書郎",
        "id": "5827a2e0-ee36-4678-ab06-f7caa09ba4b7"
    },
    {
        "author": "晁說之",
        "paragraphs": [
            "一世高梧丹葉翻，男昏女嫁失前村。",
            "但聞狼虎厭人肉，不見酒漿招鬼魂。",
            "久分彼天難叩問，未甘此道漫追原。",
            "江心火雜魚龍血，我脱身來君莫論。"
        ],
        "title": "次韻和中遠以予真州江上遭巨寇脱身感事作",
        "id": "d5684013-cc78-4f72-b9fb-0c80ed3a3271"
    },
    {
        "author": "晁說之",
        "paragraphs": [
            "常潤特令賜吳楚，從兹錢氏政相宜。",
            "江山閲世無今古，金石何年有合離。",
            "小諫縱歌文史外，侍郎決策甲兵期。",
            "只尋舊墨題新榜，念爾邦人肯擾之。"
        ],
        "title": "寄題鎮江寶墨堂",
        "id": "62aec36a-7842-400f-ab89-7a7b26b89aaa"
    },
    {
        "author": "晁說之",
        "paragraphs": [
            "宿恨故難遣，新愁豈易安。",
            "囷空鼠號擲，庭静鳥喑寒。",
            "月盛中秋色，人虧上國歡。",
            "灣頭十二衛，泣涕乞回鑾。"
        ],
        "title": "新愁",
        "id": "fb3d2ed4-318b-4cdb-a398-4e071c8cc076"
    },
    {
        "author": "晁說之",
        "paragraphs": [
            "病夫不睡情須怨，老子難眠思却清。",
            "況復斗横催角引，梅花爛漫散秋聲。"
        ],
        "title": "眠睡",
        "id": "e3c31a0b-c4fc-406c-a94a-df7db6abe190"
    },
    {
        "author": "晁說之",
        "paragraphs": [
            "避難三年百感生，衆雖溷濁自澄清。",
            "閒窺鳥雀往來勢，静聽兒童讀誦聲。",
            "但道孤生元廢棄，莫言頻數論平生。",
            "大河今歲如爲用，即看千官赴上京。"
        ],
        "title": "自適",
        "id": "3c300814-8b35-4319-a8ee-0bba449dfe93"
    },
    {
        "author": "晁說之",
        "paragraphs": [
            "選吏時無最，論兵世有書。",
            "風神相門舊，膽氣将壇初。",
            "地軸塵埃轉，天航津漢虚。",
            "忠規子孫在，太史筆何如。"
        ],
        "title": "故資政殿學士特贈光禄大夫曾公挽辭二首  其一",
        "id": "416824b2-eeff-49bf-9f89-e977e8e78df1"
    },
    {
        "author": "晁說之",
        "paragraphs": [
            "馬援枕前嘆，張飛帳下怨。",
            "古人有餘淚，今日不堪言。",
            "犬豕方逃格，璵璠忽自焚。",
            "共嗟當宁恨，寧復問乾坤。"
        ],
        "title": "故資政殿學士特贈光禄大夫曾公挽辭二首  其二",
        "id": "d6145627-386f-42e9-a250-7b25e124a803"
    },
    {
        "author": "晁說之",
        "paragraphs": [
            "客子能久慣，将何號有生。",
            "墨池能入用，紙被喜無聲。",
            "新月生緱嶺，淒風過渭城。",
            "忽如無所嘆，却似太忘情。"
        ],
        "title": "久客",
        "id": "65bd355f-6990-4f80-89b6-8e48e78cb970"
    },
    {
        "author": "晁說之",
        "paragraphs": [
            "幽齋無客自焚香，古像誰知静放光。",
            "秋色深來人寂寞，鴈聲斷處月荒涼。",
            "病軀如似小損可，賊勢流傳大獗張。",
            "可笑韓公憂有分，人言憂責屬巖廊。"
        ],
        "title": "幽齋",
        "id": "26a3e77c-118d-444a-a87d-aaa1535c3315"
    },
    {
        "author": "晁說之",
        "paragraphs": [
            "淮南初客初嘗起，久客淮南愁亦闌。",
            "秋夜無聞喜風雨，柴門自掩醉江山。",
            "詩書不讀談常到，香火如勞意更閒。",
            "北望歸期殊未可，却思南渡滄浪間。"
        ],
        "title": "愁闌",
        "id": "a50586a0-da6a-4bf0-9464-22aff8babba6"
    },
    {
        "author": "晁說之",
        "paragraphs": [
            "日月争流淚亦流，幾年不見夕陽樓。",
            "太平時節古來少，却上迷樓一望休。"
        ],
        "title": "鄭州古有夕陽樓自唐末兵火後遂廢況今圃田殘破客中望揚州作絕句",
        "id": "b2b895e3-3aa4-4e17-bfad-a681ef828701"
    },
    {
        "author": "晁說之",
        "paragraphs": [
            "脩門縹緲夢悠悠，歲暮長江斗柄浮。",
            "奮翼鳴雞急自和，白頭鼓枻爲誰愁。"
        ],
        "tags": [
            "长江"
        ],
        "title": "将出江絕句",
        "id": "3a6bf751-dcd4-491b-ab0f-4f639f26e5ec"
    },
    {
        "author": "晁說之",
        "paragraphs": [
            "白眼波濤争反覆，波心孤棹更誰看。",
            "夫君念此客蓬鬢，不共青松共歲寒。"
        ],
        "title": "司戶朱君邂逅真州獨爲予幹舳艫之具甚勤偶得絕句謝之",
        "id": "50557dfc-42a2-49ef-b851-834eb296743c"
    },
    {
        "author": "晁說之",
        "paragraphs": [
            "江頭再遇筆屠生，共聽去年江水聲。",
            "三副少多予自窘，一毫去取子能輕。"
        ],
        "title": "再遇筆屠處士",
        "id": "39dc1c89-7973-4619-acb6-1f6e40c110d8"
    },
    {
        "author": "晁說之",
        "paragraphs": [
            "藥裹白頭翁，孜孜離亂中。",
            "道從前日證，愁與昔年空。",
            "食足思同飽，時危恥自容。",
            "願将經濟策，上疏大明宮。"
        ],
        "title": "藥裹",
        "id": "260de4a7-b20e-4604-b644-17fc17eb32e6"
    },
    {
        "author": "晁說之",
        "paragraphs": [
            "玉樹開花媚綺窗，龍幡如植冕旒降。",
            "只今江月交光夜，情似月明愁似江。"
        ],
        "title": "月下渡金陵江",
        "id": "45021673-6dd6-4df0-acbb-f400b8020534"
    },
    {
        "author": "晁說之",
        "paragraphs": [
            "飄流北客江之左，自問行藏語亦難。",
            "江上即今無盜賊，浪中何日不風寒。",
            "曹潘鼙鼓於茲見，王謝風流何處看。",
            "歸客不知朱雀好，但誇明月洛南灣。"
        ],
        "title": "飄流",
        "id": "8234b471-ce84-4c36-9192-f2c4f024122b"
    },
    {
        "author": "晁說之",
        "paragraphs": [
            "臘尾豈堪北去，年頭又怯東奔。",
            "萍梗往來覆載，燕雀俯仰乾坤。"
        ],
        "title": "歲暮六言",
        "id": "3215bd4f-a66a-434a-8d0b-406dfcc8bfaa"
    },
    {
        "author": "晁說之",
        "paragraphs": [
            "金陵形勢眼中見，一弔興亡夢寐間。",
            "侯景長驅走龍虎，王敦內叛壓江山。",
            "中原有主申明命，下國何人敢肆姦。",
            "白首自傷歸未得，此身何處得清閒。"
        ],
        "title": "金陵二首  其一",
        "id": "1179b903-0a97-4d47-b866-08204e68675b"
    },
    {
        "author": "晁說之",
        "paragraphs": [
            "上帝於人靡有常，江流何處任興亡。",
            "干戈揖遜一錫杖，社稷山川半面粧。",
            "故自無人比叔子，尚憐有意保襄陽。",
            "白頭難待太平策，萬國明朝建治康。"
        ],
        "title": "金陵二首  其二",
        "id": "7e5a9d05-cf03-4396-ac48-99433b7c6dac"
    },
    {
        "author": "晁說之",
        "paragraphs": [
            "一家天下莫分三，天極明星萬象含。",
            "此水北江歸海處，誰将此地號江南。"
        ],
        "title": "江南",
        "id": "cae6d3cb-9478-4914-ad1d-92efa8924454"
    },
    {
        "author": "晁說之",
        "paragraphs": [
            "歲暮江頭鳬鴈身，悠悠心事竟誰親。",
            "久能收拾內朝僕，始作生疏外道人。",
            "欲問江吳借風色，恐於河伯廢精神。",
            "王孫旌節歸來好，莫使王孫恨更新。"
        ],
        "title": "歲暮聞武泰節使将歸金陵",
        "id": "3045986f-b5e3-4364-8615-2ef45783d509"
    },
    {
        "author": "晁說之",
        "paragraphs": [
            "戟影搖寒波影稀，王孫心事與人違。",
            "燈邊赤軸得居士，窗下清談見布衣。",
            "執玉詔從天上去，揮金船向歲前歸。",
            "尫羸不解少行樂，卧待公來起採薇。"
        ],
        "title": "武泰節使歸金陵",
        "id": "f3f88f18-bd90-471e-b705-1d907a36bf4b"
    },
    {
        "author": "晁說之",
        "paragraphs": [
            "客舍光陰白髮催，高援北斗夢徘徊。",
            "多愁須用枕雙疊，無問何須酒一杯。",
            "風去六朝迷遠樹，雲來一日忍新梅。",
            "即今盜賊須擒馘，牧守不逃言壮哉。"
        ],
        "title": "歲暮",
        "id": "39bdbb69-bdfa-48e0-a8f5-e04f5aad79c3"
    },
    {
        "author": "晁說之",
        "paragraphs": [
            "遙岑不娛人，蒼莽頗愁絕。",
            "東南有斷梁，水寒不可涉。",
            "西闉不欲往，旦暮畏喋褻。",
            "歸來坐北堂，悠然理書策。",
            "之人阿堵中，雖死情不隔。",
            "周公徂東山，仲尼陳蔡厄。",
            "大儒且不遇，小子何足責。",
            "時命姑置之，何爲常促迫。"
        ],
        "title": "覧古",
        "id": "f258630a-2894-4d17-a275-285bd74a9648"
    },
    {
        "author": "晁說之",
        "paragraphs": [
            "沈侯筆力鼎可扛，左手截取吳淞江。",
            "折流來此一尺枕，指麾巨鰐回濤瀧。",
            "平生性不好長物，舉以遺我嗟無雙。",
            "呼兒快取蘄笛簟，掃除塵榻移當窗。",
            "隨眠置我丘壑裏，始信孫郎真枕水。",
            "我生不出長安城，四十二年塵況耳。",
            "領君此枕何瀟然，睡起醒心如一洗。"
        ],
        "title": "謝沈次律水枕",
        "id": "ebcc98f8-6db6-4074-8a9c-f46a7a8cbbb1"
    },
    {
        "author": "晁說之",
        "paragraphs": [
            "渚蒲淅淅風猶急，岸柳纖纖雨尚餘。",
            "棲鷺宿鷗渾去盡，泝溪還有兩三魚。"
        ],
        "title": "和新鄉二十一弟華嚴水亭二首  其一",
        "id": "4a84eb4d-c46a-497b-b41f-05d72420b93d"
    },
    {
        "author": "晁說之",
        "paragraphs": [
            "荷蓋點溪三數葉，藤稍遶樹幾千層。",
            "投閒更與高人約，重抱琴來聽廣陵。"
        ],
        "title": "和新鄉二十一弟華嚴水亭二首  其二",
        "id": "1e85f017-6b08-47ca-84bf-94bcd1030a1a"
    },
    {
        "author": "晁說之",
        "paragraphs": [
            "同雲慘慘驅朝暄，龍沙一雪人相憐。",
            "寒猿哀嘯失山木，饑鶴仰唳空無天。",
            "當年補天真戲爾，不知修月何時已。",
            "坐煩耆舊說辛卯，至遣兒童憂甲子。",
            "城中米價貴如玉，舉家倒廪無斗粟。",
            "千金狐裘豈易得，百結鶉衣不堪鬻。",
            "我生但識茅與菅，何曾過眼逢瑤璠。",
            "展君新詩問所似，欲辯不敢非忘言。",
            "開壺酌酒澆我胸，酒酣起舞顔爲紅。",
            "會見東風掃冰雪，江梅塞桞煩春工。"
        ],
        "title": "次韻王立之雪中以酒見餉",
        "id": "e3be1a16-a3ce-4dde-b468-b367276e4dd3"
    },
    {
        "author": "晁說之",
        "paragraphs": [
            "清秋九日至，晚菊兩三開。",
            "愁把他鄉酒，思登故國臺。",
            "賜懷朝士寵，詩想從臣才。",
            "向晚能無淚，飄飄鴈影來。"
        ],
        "title": "次二十一兄九日韻",
        "id": "9f1d3ad3-ab95-4525-b8b8-ecaec5b08506"
    },
    {
        "author": "晁說之",
        "paragraphs": [
            "久客思吾子，生涯滯故鄉。",
            "獨攜高士傳，翻憶紫香囊。",
            "合榻言猶在，同堂樂未央。",
            "翩翩春草夢，隨意遶池塘。"
        ],
        "title": "懷濟北弟姪",
        "id": "f5a47ea6-2836-4aa3-9f1d-ecd328faaa96"
    },
    {
        "author": "晁說之",
        "paragraphs": [
            "兩松鬰蒼蒼，夭矯出奇峭。",
            "翛然龍蛇姿，勢欲排巖嶠。",
            "老禪獨會心，默坐觀萬竅。",
            "我亦發深省，倚檻一長嘯。",
            "此興含千古，孰謂韋偃少。"
        ],
        "title": "題韋偃雙松老僧圖",
        "id": "81db3f0d-3a3c-4b82-8df1-c79b816a7df3"
    },
    {
        "author": "晁說之",
        "paragraphs": [
            "渭濱人老釣綸中，晚達那知有早窮。",
            "顧我巖栖終作底，謾將病目送飛鴻。"
        ],
        "title": "和呂希哲",
        "id": "3401707f-741c-4906-b9a1-612a78147f5d"
    },
    {
        "author": "晁說之",
        "paragraphs": [
            "鳳老不行食，子復將衆雛。",
            "一門三世行，名數文章俱。",
            "自可不富貴，天德公已餘。",
            "公乎默終日，誰言得親疏。",
            "人間亦何事，前賢重作書。",
            "公豈不窮愁，聊爲筆墨娛。",
            "掩卷長嘆息，曷不巖廊與。",
            "卻慚小人計，不當君子君。",
            "可恨空江水，潮生明月初。",
            "捩柁讋北客，別去敢踟躕。",
            "回首望丹穴，涕泫日漣如。"
        ],
        "title": "別後寄東萊公",
        "id": "8494f799-27ef-406d-b396-852609dbb9ed"
    },
    {
        "author": "晁說之",
        "paragraphs": [
            "東海一生垂釣客，石渠萬卷校書郎。",
            "丈人風味今如此，鶴到揚州興更長。"
        ],
        "title": "聞叔易隱居被詔",
        "id": "41ce0de5-f97a-4f34-aa94-5b4c9127f617"
    },
    {
        "author": "晁說之",
        "paragraphs": [
            "泗濱浮石豈不好，怊悵上方承眷時。",
            "今日道傍誰著眼，女牆猶得擲胡兒。"
        ],
        "title": "詩一首",
        "id": "e13ecbfe-6389-4969-887f-88a50ae0ebbd"
    },
    {
        "author": "晁說之",
        "paragraphs": [
            "璧水衣冠明玉雪，市樓風月話江湖。",
            "莫學羣兒敗家法，入門無不曳長裾。"
        ],
        "title": "贈張彧",
        "id": "67587899-19d8-481e-ba49-e64904574c58"
    },
    {
        "author": "晁說之",
        "paragraphs": [
            "清霜下牛斗，凜然北固秋。"
        ],
        "title": "句  其一",
        "id": "6bc1acdd-a368-4273-b55a-d0a84e1b3443"
    },
    {
        "author": "晁說之",
        "paragraphs": [
            "煩君一日殷勤意，示我十年感遇詩。"
        ],
        "title": "句  其二",
        "id": "817d9512-0bed-4aa7-b238-f98ed21c60c4"
    },
    {
        "author": "晁說之",
        "paragraphs": [
            "怪底君王慚漢武，不誅方士守輪臺。"
        ],
        "title": "句  其三",
        "id": "06b5c847-05aa-4578-a3ea-ef74bba0e6dc"
    },
    {
        "author": "晁說之",
        "paragraphs": [
            "荆州持大橘，亦名作黄柑。"
        ],
        "title": "句  其四",
        "id": "242856d8-cdb4-4b78-9e2f-2a0fc71573f9"
    },
    {
        "author": "晁說之",
        "paragraphs": [
            "撫掌笑木奴，爾豈當封侯。"
        ],
        "title": "句  其五",
        "id": "a7b3d234-e024-4d4f-933a-4463b3ae956d"
    },
    {
        "author": "李沖元",
        "paragraphs": [
            "琉璃萬頃碧如堆，畫棟連雲戶牖開。",
            "晴嶂勢吞三楚盡，暮潮聲带九江來。",
            "六朝寂寞惟流水，孤壘荒涼只舊臺。",
            "惆悵騎鯨人已老，夜船空棹月明迴。"
        ],
        "title": "過姑孰作",
        "id": "d4dd1743-5cad-4cb0-bfbc-04a4bf4ab9f0"
    },
    {
        "author": "李沖元",
        "paragraphs": [
            "孤雲欲作人間雨，流水空傳物外聲。",
            "老柏倚巖高轉瘦，寒花著雨墜還生。"
        ],
        "title": "仰山",
        "id": "16830801-6b6d-4a9f-83b6-767ac7bbdb60"
    },
    {
        "author": "李沖元",
        "paragraphs": [
            "窄逕隨溪轉，懸崖带蘚斑。"
        ],
        "title": "句",
        "id": "cb0efdf1-08c9-4b5d-afb7-7e436900ce03"
    },
    {
        "author": "蔣白",
        "paragraphs": [
            "大禹歸天後，南惟此廟存。",
            "屋腥龍掛影，巖墨電燒痕。",
            "夜祭雲間火，春鼙浪裏門。",
            "到今疏鑿水，敢不向東奔。"
        ],
        "title": "題禹廟",
        "id": "91feef37-7eef-40a7-8a69-5759f96ec786"
    },
    {
        "author": "史聲",
        "paragraphs": [
            "寺名定慧知何代，橋古碑橫不記年。",
            "古樹亂鴉啼晚照，故園新蝶舞春煙。",
            "十層寶塔化塵路，五色雲衢散上天。",
            "惟有玉蓮池內水，滄浪深處老龍眠。"
        ],
        "title": "題定慧院",
        "id": "9ba38a6b-9727-41d4-bd57-c72b997f9f33"
    },
    {
        "author": "史聲",
        "paragraphs": [
            "歲暮送行舟，寒煙古渡頭。",
            "渚禽衝客起，野水带冰流。",
            "經史探深趣，江山屬壯遊。",
            "莫將和氏璧，輕向暗中投。"
        ],
        "title": "送別嚴希孟",
        "id": "69703b67-cb1d-4726-9f83-5542d276cb2b"
    },
    {
        "author": "史聲",
        "paragraphs": [
            "施食池腥龍戲鉢，長明燈暗鼠偷油。"
        ],
        "title": "句",
        "id": "2faf047a-16c4-4486-bb28-511aed99df56"
    },
    {
        "author": "劉燾",
        "paragraphs": [
            "青秧出水細於鍼，嫩葉初齊綠未深。",
            "又是一年春欲盡，杖藜乘興足幽尋。"
        ],
        "title": "同友人泛舟至仁王",
        "id": "cedbc898-f76b-4e22-accc-cd033e61c43d"
    },
    {
        "author": "劉燾",
        "paragraphs": [
            "地勢如披掌，天形似覆盤。",
            "三星羅戶牖，北斗掛闌干。",
            "晚色芙蕖靜，秋香桂子寒。",
            "更無山礙眼，剩覺水雲寬。"
        ],
        "title": "題召伯埭斗野亭",
        "id": "a0f7c1ea-6542-4502-8cd3-bc2cb859b85f"
    },
    {
        "author": "劉燾",
        "paragraphs": [
            "古木森森覆墓亭，大農祠在古桐城。",
            "後來爲政應千輩，能使斯民獨有情。"
        ],
        "title": "題朱邑墓",
        "id": "bca2d5b1-cc02-4f86-93a7-8b5128fd9b21"
    },
    {
        "author": "劉燾",
        "paragraphs": [
            "聚作梨梢白，輕爭柳絮狂。",
            "夜來花裏宿，通體牡丹香。"
        ],
        "title": "蝶",
        "id": "bed67aba-d91e-45c7-b1cd-6059a42c19eb"
    },
    {
        "author": "劉燾",
        "paragraphs": [
            "竹林深處杜鵑啼，兩巖青青草色齊。",
            "欲識人間真罨畫，朱籐倒影入清溪。"
        ],
        "title": "罨畫溪",
        "id": "fb23434c-e7e6-4b1a-a2ac-506ace6db0ff"
    },
    {
        "author": "劉燾",
        "paragraphs": [
            "夜宿霧山霧，晨茹芝山芝。",
            "年來嗜好衰，但與青山宜。",
            "登臨意未愜，出戶車已脂。",
            "王事有期程，愛山豈余私。",
            "崎嶇田野間，食寢將安之。",
            "天寒未落日，稅駕忽在茲。",
            "二山已陳迹，茲處尤新奇。",
            "翠竹與黄花，一一對山扉。",
            "對景自忘言，若與予心期。",
            "眠雲飽山色，那得困與饑。",
            "山僧喜我來，迎我留新詩。",
            "我有愛山癡，山僧知不知。"
        ],
        "title": "宿華嚴院",
        "id": "04fe8855-f670-447d-99a2-fbdc1e8ed671"
    },
    {
        "author": "劉燾",
        "paragraphs": [
            "名藍占幽寂，花木深禪房。",
            "開軒俯芳流，竹風終日涼。",
            "謂此已勝絕，坐可雄諸方。",
            "誰知槿籬外，古木鬰蒼蒼。",
            "下有湍激澗，珠玉鳴瑯璫。",
            "何當開松門，兩岸安石牀。",
            "盡發溪山奇，枕流挈其芳。",
            "他年我重來，君子留徜徉。"
        ],
        "title": "題樂平寺",
        "id": "b1dc3898-dadd-4e11-a6b5-324bea1ef639"
    },
    {
        "author": "周燾",
        "paragraphs": [
            "拳石耆婆色兩青，竹龍驅水轉山鳴。",
            "夜深不見跳珠碎，疑是簷間滴雨聲。"
        ],
        "title": "遊天竺觀激水",
        "id": "73af5a6a-8b71-40bc-aa7b-f87cd94ae325"
    },
    {
        "author": "周燾",
        "paragraphs": [
            "東山蠟屐壞車輪，小草青知山外香。",
            "園柳鳴禽喚幽夢，惠連詩句更何人。"
        ],
        "title": "詩一首",
        "id": "55da2654-3efe-4a8f-9c69-b9c5ce0cdd3e"
    },
    {
        "author": "周燾",
        "paragraphs": [
            "匹馬招提晚憩鞍，前村簫鼓餞餘寒。",
            "誰知小閣欄干曲，卻得梅花正面看。"
        ],
        "title": "題羅漢院小閣",
        "id": "c9b6ba60-e7da-4be6-8996-15d92484b8bd"
    },
    {
        "author": "周燾",
        "paragraphs": [
            "重來端復解征鞍，清夜溪風六月寒。",
            "欲寫經行二年事，平林須入畫圖看。"
        ],
        "title": "再宿次前韻",
        "id": "e947938a-d022-4696-82ed-be5c09d4db4b"
    },
    {
        "author": "周燾",
        "paragraphs": [
            "崇臺窮石照，氣味樂偷閑。",
            "南陸朱明馭，西闌白雪山。",
            "茶甌回舌本，麈尾落談間。",
            "欲綴風煙句，彌高不可攀。"
        ],
        "title": "和吳拭暑雪軒",
        "id": "13f66ee6-9ab0-4212-9349-6f2c1603e0c2"
    },
    {
        "author": "周燾",
        "paragraphs": [
            "共思赤腳踏層冰，聊適江皋興自清。",
            "昨夜雨雲驅濁暑，曉來煙水快新晴。",
            "山疑九疊張雲勢，灘激千巖落布聲。",
            "巾履從來在丘壑，願陪閑日此間行。"
        ],
        "title": "合江亭  其一",
        "id": "45b71988-1dfa-40d4-8e54-1f7a42eff79b"
    },
    {
        "author": "周燾",
        "paragraphs": [
            "卻暑追隨水上亭，東郊乘曉戴殘星。",
            "餘歌咽筦來幽浦，薄霧疏煙入畫舲。",
            "興發江湖馳象魏，情鐘原隰詠飛令。",
            "故溪何日垂綸去，天末遙岑寸寸青。"
        ],
        "title": "合江亭  其二",
        "id": "e90d3d14-47f2-4e53-8684-d5d6e2f3fe8c"
    },
    {
        "author": "鄭常",
        "paragraphs": [
            "僧家無住著，早晚出東林。",
            "得道非真相，頭陀是苦心。",
            "持齋山果熟，倚錫野雲深。",
            "溪寺誰相待，香花與梵音。"
        ],
        "tags": [
            "庐山"
        ],
        "title": "送頭陀赴廬山寺",
        "id": "ec3d46ef-8cb7-4dd9-b4b5-632bb4ff55e5"
    },
    {
        "author": "彭天益",
        "paragraphs": [
            "江漢西南萬里來，雙流合處聳崔巍。",
            "神鰲載得蓬瀛去，金粟擎將世界回。"
        ],
        "title": "大別山",
        "id": "a2b58cf2-21ab-4e0e-8896-04ef5f8f01ca"
    },
    {
        "author": "彭天益",
        "paragraphs": [
            "此行疑是入天台，雲鎖巖扉次第開。",
            "未得路通遊紫府，且隨溪轉上丹臺。",
            "藤蘿映带皆天設，山水瀠洄總地裁。",
            "果是仙家遺舊跡，清奇端不讓蓬萊。"
        ],
        "title": "遊司空山",
        "id": "5ed68911-720b-4792-b986-b2afef17a117"
    },
    {
        "author": "彭天益",
        "paragraphs": [
            "鸞山配鳳嶺，金水對銀阬。"
        ],
        "title": "句",
        "id": "db6dfa48-aadd-441c-9389-fc9ee3d9357b"
    },
    {
        "author": "郟僑",
        "paragraphs": [
            "行客倦奔馳，尋日到翠微。",
            "相看無俗語，一笑任天機。",
            "曲沼淡寒玉，橫山鎖落暉。",
            "情根枯未得，愛此幾忘歸。"
        ],
        "title": "訪翠微邈上人",
        "id": "924de2e6-8ec4-411f-83c0-8d46a730815a"
    },
    {
        "author": "郟僑",
        "paragraphs": [
            "步入淩峰閣，尋師師未歸。",
            "憑欄寂無語，唯見白雲飛。"
        ],
        "title": "訪淩峰賢上人",
        "id": "8117cd39-e77f-4f73-8a08-b8418a65edac"
    },
    {
        "author": "郟僑",
        "paragraphs": [
            "素琴之堂虛且清，素琴之韻淪杳冥。",
            "神閑意定默自鳴，宮商不動誰與聽。",
            "堂中道人骨不俗，貌龐形端顔瑩玉。",
            "我嘗見之醒心目，寧必絲桐絃斷續。",
            "嗚乎靖節已死不復聞，成虧相半疑昭文。",
            "阮手鍾耳相吐吞，素琴之道詎可論。",
            "道人道人聽我語，紛紛世俗誰師古。",
            "金徽玉軫方步武，虛堂榜名無自苦。"
        ],
        "title": "爲簡公約賦素琴堂",
        "id": "20a5ca5c-69df-4d5d-8092-d15fcb9dcb1b"
    },
    {
        "author": "呂欽問",
        "paragraphs": [
            "彭澤有琴嘗無絃，大令舊物惟青氈。",
            "我亦四壁對默坐，中有一牀供晝眠。"
        ],
        "title": "無題",
        "id": "4c5ab512-ee66-4387-aceb-9bbc27210a7c"
    },
    {
        "author": "呂欽問",
        "paragraphs": [
            "西風吹木葉，庭戶乍涼時。",
            "夜有愁人嘆，寒先病骨知。"
        ],
        "title": "初涼",
        "id": "055c5a2a-9358-427f-b7e4-83faed630c20"
    },
    {
        "author": "王吉",
        "paragraphs": [
            "踏石披雲一逕通，翠微環合見禪宮。",
            "峰巒鬰密泉聲上，樓殿參差樹色中。",
            "午夜千溪分水月，清秋十里韻松風。",
            "平生久得名山約，吟賞今纔信宿同。"
        ],
        "title": "游瑯琊山呈銳公長老",
        "id": "baca192f-38dc-4015-aa27-aa5f5e0c0983"
    },
    {
        "author": "潘仲寶",
        "paragraphs": [
            "無正文。"
        ],
        "title": "龍興仁王佛舍納涼聯句十六韻",
        "id": "054cb8be-7b8e-42ac-a11e-70ea549d56f9"
    },
    {
        "author": "謝公定",
        "paragraphs": [
            "無正文。"
        ],
        "title": "龍興仁王佛舍納涼聯句十六韻",
        "id": "095d9829-6cf8-458b-9c29-cda1ecde3f08"
    },
    {
        "author": "謝公定",
        "paragraphs": [
            "一官如馬小，衆眼似衫青。"
        ],
        "title": "句",
        "id": "009619f9-bafd-45c1-946c-f179ab72ea95"
    },
    {
        "author": "江左士大夫",
        "paragraphs": [
            "扁舟載雙鶴，萬卷貯羣書。"
        ],
        "title": "句",
        "id": "535d00f9-a261-4b9f-bb01-95cc7600ad80"
    },
    {
        "author": "蔡載",
        "paragraphs": [
            "結廬傍林泉，偶與初心期。",
            "佳處時自領，未應魚鳥知。"
        ],
        "title": "遂初亭",
        "id": "4da11276-f210-46f8-ad0f-d34a83da93e1"
    },
    {
        "author": "蔡載",
        "paragraphs": [
            "白雲來何時，英英冠山椒。",
            "西風莫吹去，使我心搖搖。"
        ],
        "title": "望雲亭",
        "id": "d742b536-f660-4f9e-a2bf-1de2e62b965f"
    },
    {
        "author": "蔡載",
        "paragraphs": [
            "高人不惜地，自種無邊春。",
            "莫隨流水去，恐污世間塵。"
        ],
        "title": "芳美亭",
        "id": "365e4685-8491-4874-88e3-a3e3e6080c62"
    },
    {
        "author": "蔡載",
        "paragraphs": [
            "水行天地間，萬派同一指。",
            "胡爲穿石來，要洗巢由耳。"
        ],
        "title": "通惠亭",
        "id": "aa152b86-69ff-4e97-91ef-e2a9abde6fc7"
    },
    {
        "author": "蔡載",
        "paragraphs": [
            "妙相奪天真，針針巧入神。",
            "幾多瞻佛者，還想用心人。",
            "元陳世隆《宋詩拾遺》卷七。"
        ],
        "title": "題膠山寺繡佛",
        "id": "19081929-f4f1-4029-9500-accc4b33d63b"
    },
    {
        "author": "蔡載",
        "paragraphs": [
            "應有化人巢木末，枝間一國自行春。"
        ],
        "title": "句",
        "id": "8802a4a2-eac1-47c1-be22-94dc532fb04b"
    },
    {
        "author": "釋子淳",
        "paragraphs": [
            "驪珠未剖價難酬，灼爍寒光映碧流。",
            "罔象未能知去處，更憑子細說端由。"
        ],
        "title": "偈二十二首  其一",
        "id": "e079ddaf-8ae4-4402-8e21-79a64d7f4420"
    },
    {
        "author": "釋子淳",
        "paragraphs": [
            "蕭索茅菴草亂埋，柴扉日午尚慵開。",
            "冥然獨坐枯眼上，孰謂殊恩雲外來。"
        ],
        "title": "偈二十二首  其二",
        "id": "19f60732-91d8-4f46-965f-e0ac4afffb1f"
    },
    {
        "author": "釋子淳",
        "paragraphs": [
            "危巒蕭灑古禪宮，信步重歸趣無窮。",
            "風卷白雲天界凈，一輪紅日正當空。"
        ],
        "title": "偈二十二首  其三",
        "id": "384b060c-9984-4298-b7ec-9fa57cfb6396"
    },
    {
        "author": "釋子淳",
        "paragraphs": [
            "曉風吹散碧天雲，日上長空景象分。",
            "寂照含虛無內外，當明一句若爲論。"
        ],
        "title": "偈二十二首  其四",
        "id": "71aa9535-5512-4c24-b592-c548294b7c90"
    },
    {
        "author": "釋子淳",
        "paragraphs": [
            "山上今冬少陰雪，晴和天氣如春月。",
            "斯辰又喜一陽生，梅根占得先開發。"
        ],
        "title": "偈二十二首  其五",
        "id": "7b79f89c-e658-4ffc-971b-b180d4139bc2"
    },
    {
        "author": "釋子淳",
        "paragraphs": [
            "屈指忻逢臘月八，釋迦成道是斯辰。",
            "二千我後追先事，重把香湯浴凈身。"
        ],
        "title": "偈二十二首  其六",
        "id": "3d693fab-84dd-4c39-bf3d-2bd2dc3d7514"
    },
    {
        "author": "釋子淳",
        "paragraphs": [
            "三德齊敷結凈緣，十方僧寶世良田。",
            "願將此日無爲福，上祝皇圖億萬年。"
        ],
        "title": "偈二十二首  其七",
        "id": "b7708025-ccd9-4d9f-b5e9-3eeaa05d5ca6"
    },
    {
        "author": "釋子淳",
        "paragraphs": [
            "佛祖從來不奈伊，滿頭明月去還歸。",
            "雖然六戶無親識，今古何曾更間違。"
        ],
        "title": "偈二十二首  其八",
        "id": "f59cafce-dee2-4e3c-b129-2a63fd3485a2"
    },
    {
        "author": "釋子淳",
        "paragraphs": [
            "靜極光通本妙圓，嘶風玉馬過重關。",
            "迴途不落威音世，妙用全彰化外看。"
        ],
        "title": "偈二十二首  其九",
        "id": "d2d2af13-78b3-4818-bad7-21e254e54c88"
    },
    {
        "author": "釋子淳",
        "paragraphs": [
            "大洪有個無影杖，虎踞龍蟠孰敢向。",
            "有時橫按坐虛堂，臨濟德山還膽喪。"
        ],
        "title": "偈二十二首  其一○",
        "id": "5228429f-8d0b-48f0-a461-535e2842a221"
    },
    {
        "author": "釋子淳",
        "paragraphs": [
            "三月安居已半過，虛明心地又如何。",
            "有求宛然成機巧，無作方能不較多。",
            "爐裡寒灰香旖旎，巖前枯木葉婆娑。",
            "白頭人在千峰上，妙唱新豐一曲歌。"
        ],
        "title": "偈二十二首  其一一",
        "id": "fae85bff-d0d1-4c65-82d7-ebf60f23581b"
    },
    {
        "author": "釋子淳",
        "paragraphs": [
            "大洪拂子，非有名，非無名，七費前前本混成。",
            "非有相，非無相，淵而無下高無上。",
            "若論陰陽未兆時，卷舒俱在光明藏。"
        ],
        "title": "偈二十二首  其一二",
        "id": "4e5b69d7-3c5f-471a-a751-3cc37f8c2b68"
    },
    {
        "author": "釋子淳",
        "paragraphs": [
            "碧玉界中無變異，虛明地上有雖微。",
            "妙圓一句如何說，隱顯含融豈間違。"
        ],
        "title": "偈二十二首  其一三",
        "id": "0751222e-cdce-448e-9133-e97c5aa6f367"
    },
    {
        "author": "釋子淳",
        "paragraphs": [
            "少林九年垂一語，流布諸方多賺舉。",
            "大洪今日老婆心，未免分明細說與。"
        ],
        "title": "偈二十二首  其一四",
        "id": "b943a46b-cc18-4dc1-bbaa-6ee34a4c1863"
    },
    {
        "author": "釋子淳",
        "paragraphs": [
            "金佛不度爐，妙相圓明會也無。",
            "泥佛不度水，落落圓音美復美。",
            "木佛不度火，蕭蕭古殿無關鎖。",
            "是須撒手直歸家，莫向半途空懡㦬。"
        ],
        "title": "偈二十二首  其一五",
        "id": "9b510233-0333-475d-b6b4-5e262f98af6d"
    },
    {
        "author": "釋子淳",
        "paragraphs": [
            "七佛前前曠路賒，碧琉璃界鎖蟾華。",
            "披衣出戶更猶永，撒手還家日未斜。"
        ],
        "title": "偈二十二首  其一六",
        "id": "863bceb1-7fe7-4dd8-82e4-5e1661df71d1"
    },
    {
        "author": "釋子淳",
        "paragraphs": [
            "杓柄笊籬權在手，放行把住非窼臼。",
            "二時齋粥在精專，自利重他功不朽。"
        ],
        "title": "偈二十二首  其一七",
        "id": "8482f956-c46a-4152-8f29-3953c95559ff"
    },
    {
        "author": "釋子淳",
        "paragraphs": [
            "湛然無變異，虛徹有靈通。",
            "妙盡功忘處，咸歸寂照中。"
        ],
        "title": "偈二十二首  其一八",
        "id": "66d30c52-577d-4680-89ef-ab284677e32c"
    },
    {
        "author": "釋子淳",
        "paragraphs": [
            "殘冬凜冽寒，滴水便成團。",
            "翻憶少林祖，齊腰立雪難。",
            "或謂將心與汝安，覓心不見一毫端。",
            "廓然記得來時路，頓覺壺中景象寬。",
            "琉璃光裏一般般，午夜依依月正圓。",
            "最先三子得皮肉，末後一人得髓還。"
        ],
        "title": "偈二十二首  其一九",
        "id": "88a3fa4f-643f-4fc6-ba0c-1364a4592955"
    },
    {
        "author": "釋子淳",
        "paragraphs": [
            "遠觀同半月，近看卻如鈎。",
            "若是知音者，思惟暗點頭。"
        ],
        "title": "偈二十二首  其二○",
        "id": "fc61b67f-e99b-4e29-bd9f-3a5cfb061568"
    },
    {
        "author": "釋子淳",
        "paragraphs": [
            "大地雪漫漫，臨行一句難。",
            "泥牛沉巨浸，玉馬火中寒。"
        ],
        "title": "偈二十二首  其二一",
        "id": "4eb806cb-d196-477a-ab15-232ad321d920"
    },
    {
        "author": "釋子淳",
        "paragraphs": [
            "出家兒，無休暇，終日忙忙空搆架。",
            "臨行一著太區區，眼見耳聞爭不怕。",
            "百骸狼藉撒奚了，普請般柴用燒化。"
        ],
        "title": "偈二十二首  其二二",
        "id": "2c037edb-042f-4fd9-86e8-096ccfedd8b1"
    },
    {
        "author": "釋子淳",
        "paragraphs": [
            "丹山月冷，祖室穴清。",
            "瞻之仰之，千載揚名。",
            "古佛不存檀佛像，寒巖曾許鐵牛耕。"
        ],
        "title": "丹霞開山天然禪師",
        "id": "8cb856d7-264c-4c23-b1e2-a516d8ff47e9"
    },
    {
        "author": "釋子淳",
        "paragraphs": [
            "皎月流輝，景澄寒水。",
            "萬有齊彰，太虛廓爾。",
            "禪版曾酬上上機，當鋒未薦西來旨。"
        ],
        "title": "丹霞第二代無學禪師",
        "id": "e6f5527f-108d-4334-a4bb-aa9ceb703225"
    },
    {
        "author": "釋子淳",
        "paragraphs": [
            "龍準高不高，虎頤短不短。",
            "半夜崑崙兒，兩手扶銀椀。"
        ],
        "title": "丹霞第三代安禪師",
        "id": "0c02acfb-6299-4adc-925e-d2b23aef7762"
    },
    {
        "author": "釋子淳",
        "paragraphs": [
            "寒風凜凜，古貌堂堂。",
            "俱盧日午，瞻部夜央。",
            "聲前一句兮從爾商量。"
        ],
        "title": "丹霞第四代勳禪師",
        "id": "e9231de8-74a8-416d-a1d5-5a08ecd4b577"
    },
    {
        "author": "釋子淳",
        "paragraphs": [
            "即真非真，是假非假。",
            "語路未陳，言滿天下。",
            "驪龍海臥彩雲深，黑漆崑崙騎玉馬。"
        ],
        "title": "凈因和尚",
        "id": "943401db-a862-4ff2-848b-268c3b1de5a9"
    },
    {
        "author": "釋子淳",
        "paragraphs": [
            "昔年顔似玉，今日鬢如霜。",
            "不掛金襴服，還衣白㲲裳。",
            "彩鳳夜棲無影樹，曉天雲綻露斜陽。"
        ],
        "title": "般陽老人",
        "id": "74e90246-66ff-40dc-9776-78ad8216c1e0"
    },
    {
        "author": "釋子淳",
        "paragraphs": [
            "咄這枯槁形容，平生太煞揭斗。",
            "電光石火之機，兩舌一還無口。",
            "真截根源不肯談，愛引禪徒荒艸走。"
        ],
        "title": "禪人寫師真求贊  其一",
        "id": "48fa1469-8503-414c-b626-47817cbde0c9"
    },
    {
        "author": "釋子淳",
        "paragraphs": [
            "真非真，僞非僞，圓眼橫眉，醜脣平鼻，圖畫自難。",
            "同思量，何處是月籠松頂兮鶴夢初醒，雪覆蘆花兮鷺寒不睡。"
        ],
        "title": "禪人寫師真求贊  其二",
        "id": "1befd8ca-ed4d-430b-aef5-4cb9231c61a0"
    },
    {
        "author": "釋子淳",
        "paragraphs": [
            "寫出寄形，眉目分明。",
            "直饒全似，祇得八成。",
            "聞名兮不如見面，見面兮不如聞名。",
            "霜天月滿兮難尋老兔，海門潮落兮不覓長鯨。"
        ],
        "title": "禪人寫師真求贊  其三",
        "id": "5556c4e7-a7aa-479b-8a81-f27ba20a203b"
    },
    {
        "author": "釋子淳",
        "paragraphs": [
            "正中偏，寶殿煙籠月色前。",
            "井底燃燈天未曉，暗中誰辨往來源。"
        ],
        "title": "五位  其一",
        "id": "8a39d546-2500-484c-a6d4-8aacb9f804d2"
    },
    {
        "author": "釋子淳",
        "paragraphs": [
            "偏中正，嫫母臨妝羞照鏡。",
            "三更玉戶不挑燈，混融非露當年影。"
        ],
        "title": "五位  其二",
        "id": "8587372a-258e-45af-a39a-75f5c6e8f21f"
    },
    {
        "author": "釋子淳",
        "paragraphs": [
            "正中來，運步紅爐徧九垓。",
            "寶月夜光隨處靜，披雲終不露纖埃。"
        ],
        "title": "五位  其三",
        "id": "b959a4e8-193e-4a0f-b072-23b5ffb5b0be"
    },
    {
        "author": "釋子淳",
        "paragraphs": [
            "偏中至，大用無私何擬議。",
            "當鋒那肯落今時，他來自有超倫志。"
        ],
        "title": "五位  其四",
        "id": "428f34ac-99b6-4a7a-b796-c344f4891a7d"
    },
    {
        "author": "釋子淳",
        "paragraphs": [
            "兼中到，及盡有無真個妙。",
            "披毛戴角火中行，縱橫不落今時道。"
        ],
        "title": "五位  其五",
        "id": "dc746aba-ae62-4e5d-8e33-f635c1b84e5e"
    },
    {
        "author": "釋子淳",
        "paragraphs": [
            "正中偏，寶月光凝海底天。",
            "何事漁舟難滿載，流輝爭肯透波瀾。"
        ],
        "title": "又  其一",
        "id": "c44327b0-1677-4e6f-aa6c-b21f8ba659d9"
    },
    {
        "author": "釋子淳",
        "paragraphs": [
            "偏中正，水雲深鎖漁家境。",
            "一派長法極目清，日照筠竿那露影。"
        ],
        "title": "又  其二",
        "id": "e96f5c37-8646-4bd0-b640-87eb81dd28f4"
    },
    {
        "author": "釋子淳",
        "paragraphs": [
            "正中來，一葉輕舟泛遠灘。",
            "錦鱗不觸香鈎餌，何得絲綸更犯羶。"
        ],
        "title": "又  其三",
        "id": "b15a1e25-8bfb-44c5-ba51-5b9767765d20"
    },
    {
        "author": "釋子淳",
        "paragraphs": [
            "偏中至，收絲卻返蘆花裡。",
            "高欹龜枕恣情眠，長江信任波濤起。"
        ],
        "tags": [
            "长江"
        ],
        "title": "又  其四",
        "id": "ed512aa9-6341-4d2c-9991-d20d3712548f"
    },
    {
        "author": "釋子淳",
        "paragraphs": [
            "兼中到，更闌六宅無音耗。",
            "縱橫澤國路優游，樵人舉步應難造。"
        ],
        "title": "又  其五",
        "id": "b29a1c22-6399-4a4c-8228-ab8e87de3061"
    },
    {
        "author": "釋子淳",
        "paragraphs": [
            "迴途玉馬休相伴，背角泥牛莫下鞭。",
            "多謝乾坤垂覆載，閑雲芳艸姿情眠。"
        ],
        "title": "閑居",
        "id": "81e345c7-9c98-4ee8-b10b-27aa54921f85"
    },
    {
        "author": "釋子淳",
        "paragraphs": [
            "空劫自己無依守，佛祖從來難啟口。",
            "九年面壁太多端，那堪更強分妍醜。"
        ],
        "title": "自宗",
        "id": "4e736ca9-0366-43c5-923e-b976144fe02b"
    },
    {
        "author": "釋子淳",
        "paragraphs": [
            "海際煙收欲暮天，扁舟輕泛出蘆灣。",
            "絲綸夜擲清波裡，曉得金鱗不犯竿。"
        ],
        "title": "釣者",
        "id": "313a725a-546f-4576-a83b-223fe1313b2c"
    },
    {
        "author": "釋子淳",
        "paragraphs": [
            "飛花暖日輕相送，烈焰須憑作者通。",
            "覿面不勞伸語路，丹山千里事同風。"
        ],
        "title": "送昇上人馳法嗣書",
        "id": "0fec7e94-592b-4816-a1ee-5c3e1c3d8819"
    },
    {
        "author": "釋子淳",
        "paragraphs": [
            "落葉紛紛萬卉凋，雲衣輕卷下岧嶢。",
            "他年花萼動日，靈樹無根暗長苗。"
        ],
        "title": "送法弟應首座",
        "id": "0457c553-e1aa-420d-8109-bc3224d55f15"
    },
    {
        "author": "釋子淳",
        "paragraphs": [
            "本自圓成不在言，泥牛耕破劫初田。",
            "夜來風月霜威重，天曉崑崙戴雪還。"
        ],
        "title": "送靜上人",
        "id": "d8951720-ad93-4a52-adac-bf65b0750d06"
    },
    {
        "author": "釋子淳",
        "paragraphs": [
            "言前無句擬何伸，妙語玄談眼裡塵。",
            "一邑毗耶金粟衆，想應翻笑住山人。"
        ],
        "title": "酬寂道人",
        "id": "641c62a5-243a-4c95-834f-1dbb9f19dd5a"
    },
    {
        "author": "釋子淳",
        "paragraphs": [
            "月皎漁舟瑞氣旋，蘆花深處夜濤寒。",
            "可憐無限垂絲者，隨例忙忙失釣竿。"
        ],
        "title": "無縫塔",
        "id": "e1cbfeaa-91f5-4a2c-bd3c-694570a0a540"
    },
    {
        "author": "釋子淳",
        "paragraphs": [
            "木人嶺上歌，石女溪邊舞。",
            "明月共同途，無私照今古。"
        ],
        "title": "趙州婆子勘破話",
        "id": "42313f92-bff6-4935-a608-f65ad7cae862"
    },
    {
        "author": "釋子淳",
        "paragraphs": [
            "四海無家何拘礙，垂絲坐對煙雲靄。",
            "水急風和舟行快，嚴霜屆蓮裳，籜笠和煙戴。"
        ],
        "title": "和凈因老師漁父詞  其一",
        "id": "debf8657-02e9-443f-9480-51cd8b270270"
    },
    {
        "author": "釋子淳",
        "paragraphs": [
            "洪鱗每自藏深派，今朝釣得真奇怪。",
            "鼓棹驚波桑田改，三災壞，恁時方稱生涯在。"
        ],
        "title": "和凈因老師漁父詞  其二",
        "id": "113faa0c-ecc7-4697-b7b5-0b3e694b7290"
    },
    {
        "author": "釋子淳",
        "paragraphs": [
            "潦倒漁翁一無解，蒼蒼雪鬢知何載。",
            "短棹輕舟泛滄海，拋鈎在，碧波深處全無閡。"
        ],
        "title": "和凈因老師漁父詞  其三",
        "id": "47288c63-81ac-47d8-a027-7d530e16b0ef"
    },
    {
        "author": "釋子淳",
        "paragraphs": [
            "錦鱗吞餌浮絲擺，樵父兩岸皆憐愛。",
            "直透龍門頭角改，誰能怪，爲霖方顯靈通大。"
        ],
        "title": "和凈因老師漁父詞  其四",
        "id": "42b6c517-53ee-4513-a8ea-62c9e0eba26e"
    },
    {
        "author": "釋子淳",
        "paragraphs": [
            "皎月流輝千嶂冷，泥牛徐步出雲煙。",
            "玄徒若問西來意，直指胞胎未具前。"
        ],
        "title": "送昇長老住大乘",
        "id": "30b993a4-7359-4ded-81b6-02b55cc8d33d"
    },
    {
        "author": "釋子淳",
        "paragraphs": [
            "攜笻揮汗別文星，匝地清風聳百城。",
            "佛祖位中留不住，琉璃殿上綠苔生。"
        ],
        "title": "送蒲君錫赴湖南提刑",
        "id": "9f1c4f2d-8f4f-4b77-a5b1-a04f523e998d"
    },
    {
        "author": "釋子淳",
        "paragraphs": [
            "剎剎西來意，塵塵古佛心。",
            "眉毛爲道侶，鼻孔作知音。",
            "借問牛頭何處去，銜花幽鳥杳難尋。"
        ],
        "title": "送龐婆",
        "id": "d6e3471f-b5b9-4dbd-828a-53bc7fd43f61"
    },
    {
        "author": "釋子淳",
        "paragraphs": [
            "未到毗耶城，不識維摩病。",
            "有客兮良醫，妙術通神聖。",
            "金鍼鍼起髑髏吟，齜曲千年誰與並。"
        ],
        "title": "送汲助教醫博",
        "id": "461a0a4b-9a73-4349-81e2-192c51a52722"
    },
    {
        "author": "釋子淳",
        "paragraphs": [
            "生涯得力句，盡被維摩說。",
            "空劫一壺天，泥牛耕破月。"
        ],
        "title": "酬劉書記朝奉二首  其一",
        "id": "45430005-6adc-460a-8118-1ab2eb42d824"
    },
    {
        "author": "釋子淳",
        "paragraphs": [
            "應現宰官人不識，棲心祖域道情腴。",
            "不憐金印大如斗，自貴衣中無價珠。"
        ],
        "title": "酬劉書記朝奉二首  其二",
        "id": "f0a6a36b-e1ed-4bff-bda9-1a91f481a69a"
    },
    {
        "author": "釋子淳",
        "paragraphs": [
            "昔年百丈曾輕卷，今日重歸故國求。",
            "頓使雲堂三伏裡，哭天忽爾變清秋。"
        ],
        "title": "送俊化主回鄉丐簟",
        "id": "d781bcd6-2641-4f38-bc17-054cfc7d838f"
    },
    {
        "author": "釋子淳",
        "paragraphs": [
            "勿謂無言爲妙，面壁何嘗不道。",
            "翻思金色頭陀，卻把剎竿推倒。"
        ],
        "title": "酬滿上人",
        "id": "a3b8e28b-91d8-4bd8-8ced-e078a199fac4"
    },
    {
        "author": "釋子淳",
        "paragraphs": [
            "凜凜嚴風徹骨寒，扁舟輕泛碧波瀾。",
            "金線直，玉鈎端，錦鱗無限，踴躍上瑯玕。"
        ],
        "title": "漁父子送齊明二化士  其一",
        "id": "88c287aa-0301-445a-8b56-897ef9b15341"
    },
    {
        "author": "釋子淳",
        "paragraphs": [
            "漁父從來性本寬，滿船釣得未爲歡。",
            "收絲了，望層巒，舉頭方覺天際曉星殘。"
        ],
        "title": "漁父子送齊明二化士  其二",
        "id": "5517b3c3-bd6b-411e-a4fe-b644bf5d1bdd"
    },
    {
        "author": "釋子淳",
        "paragraphs": [
            "虛室更深冷不眠，翛翛孤坐幾經年。",
            "昨宵又覺還耽睡，元是新鋪白玉氈。"
        ],
        "title": "謝安撫張學士惠茸氈",
        "id": "0fd6d2eb-59f1-47a9-aec3-726eab802a10"
    },
    {
        "author": "釋子淳",
        "paragraphs": [
            "落葉積莓苔，柴扉半不開。",
            "幽林雲密覆，花鳥恨空來。"
        ],
        "title": "冬日寄住菴僧",
        "id": "79527a7d-24c6-4fa9-969d-cd889dcca65a"
    },
    {
        "author": "釋子淳",
        "paragraphs": [
            "平生活計都消盡，錐地殊無付子孫。",
            "撒手便辭青嶂去，翛然卻返白雲村。"
        ],
        "title": "送王汝弼宣教",
        "id": "12d1cbc1-a69e-4b38-981a-98d752abe851"
    },
    {
        "author": "釋子淳",
        "paragraphs": [
            "春雲不世情，滋澤興還普。",
            "從龍向海飛，散作人間雨。",
            "幽洞無門任卷舒，悠悠莫忘青山父。"
        ],
        "title": "送化工",
        "id": "937ccb6b-8f13-4cd6-8d56-5a2ec6d4c25c"
    },
    {
        "author": "釋子淳",
        "paragraphs": [
            "鶴髪漁翁歲莫論，桑田幾變爾常存。",
            "紅蓼岸，荻花村，水月虛明兩不痕。"
        ],
        "title": "漁父詞五首  其一",
        "id": "4b8b181b-8599-47b6-979a-c9d3252b40a5"
    },
    {
        "author": "釋子淳",
        "paragraphs": [
            "舉目誰親無可攀，翛然獨對水雲閑。",
            "山色裏，浪花間，妙體堂堂不露顔。"
        ],
        "title": "漁父詞五首  其二",
        "id": "d5dee9e8-aa5c-48ca-ac2e-090612b601f2"
    },
    {
        "author": "釋子淳",
        "paragraphs": [
            "青虛爲釣復爲鈎，斷索籃兒沒底舟。",
            "隨放蕩，任橫流，玉浪堆中得自由。"
        ],
        "title": "漁父詞五首  其三",
        "id": "2846e630-4160-42ab-a8ed-d0d5f69c6675"
    },
    {
        "author": "釋子淳",
        "paragraphs": [
            "輕泛蘭舟入海涯，拋鈎擲線莫遲疑。",
            "驪龍子，巨鼇兒，不犯清波釣得伊。"
        ],
        "title": "漁父詞五首  其四",
        "id": "d9d825b1-2861-4f61-9757-99f6e529961c"
    },
    {
        "author": "釋子淳",
        "paragraphs": [
            "釣盡江湖曉色分，數聲羌笛韻凌雲。",
            "波浩渺，霧氛氳，鼓棹回舟望海垠。"
        ],
        "title": "漁父詞五首  其五",
        "id": "1c02c4ab-c736-41b0-8a45-c6b1042813c4"
    },
    {
        "author": "釋子淳",
        "paragraphs": [
            "頭角崢嶸未兆前，亂雲深處任安眠。",
            "不隨芳艸遙山去，何用芒童更著鞭。"
        ],
        "title": "和無盡居士牧牛頌",
        "id": "5344143f-8998-4e1d-adcf-a25c0193db22"
    },
    {
        "author": "釋子淳",
        "paragraphs": [
            "水闊雲深古路賒，五湖禪侶共同家。",
            "夜來喜得真消息，無影林中杇木花。"
        ],
        "title": "因禪人發明以頌示之",
        "id": "19354776-745f-493a-8839-1e3077022d9b"
    },
    {
        "author": "釋子淳",
        "paragraphs": [
            "寂照含虛未兆身，翛然那與物爲鄰。",
            "任經風月霜威重，枯木花芳不犯春。"
        ],
        "title": "寄度兄道友",
        "id": "ab82b18f-e0be-4358-8054-06fe9463d425"
    },
    {
        "author": "釋子淳",
        "paragraphs": [
            "昔年摩竭令，今日孰知恩。",
            "句外潛心體，言前密意論。",
            "松風清宇宙，桂月曜乾坤。",
            "出戶雖無往，爭如靜掩門。"
        ],
        "title": "默曜堂訪預監寺不遇",
        "id": "60ca1d3d-8c45-414c-a55a-82b34f84d936"
    },
    {
        "author": "釋子淳",
        "paragraphs": [
            "火風地水合爲身，猶若晴空一點塵。",
            "借問病從可處起，祇應誰是病中人。"
        ],
        "title": "靜上人病以偈貽之",
        "id": "f2760e23-32dd-4d19-aa06-a8ece1f53ea8"
    },
    {
        "author": "釋子淳",
        "paragraphs": [
            "十年同此振網維，萬種誵訛悉共知。",
            "今日脫然無一事，坐觀明月照琉璃。"
        ],
        "title": "退居後以二偈示預環二禪者  其一",
        "id": "6a33e9b7-cb46-4dcb-b7d5-4d6b31c4a31a"
    },
    {
        "author": "釋子淳",
        "paragraphs": [
            "水最爲清月最圓，月光含水水涵天。",
            "混融不落威音世，到此如何語正偏。"
        ],
        "title": "退居後以二偈示預環二禪者  其二",
        "id": "c0222a88-120e-4c28-b7f3-fc01837bc5c8"
    },
    {
        "author": "釋子淳",
        "paragraphs": [
            "清風明月秋光半，環禪別我云南歸。",
            "當堂子母相逢日，妙圓孰敢分離微。",
            "咦，撥轉吾家向上機，回頭觸處生光輝。"
        ],
        "title": "送環知客歸省親",
        "id": "6527bddf-7e9f-4439-b0ec-3b754a2294fe"
    },
    {
        "author": "釋子淳",
        "paragraphs": [
            "異類潛行未兆前，昂藏頭角聳摩天。",
            "迴途莫守寒岸草，耕破威音那畔田。"
        ],
        "title": "送覺上人",
        "id": "5ee2dfc4-81d7-4b9d-99a0-4b9d3da0b4fd"
    },
    {
        "author": "釋子淳",
        "paragraphs": [
            "柴扉常對白雲開，玉鳳銜花去又回。",
            "不學東林遠沽酒，淵明多謝入山來。"
        ],
        "title": "謝王宣教見訪",
        "id": "dfdb73c9-d419-47c5-ad24-98f4e01aae45"
    },
    {
        "author": "釋子淳",
        "paragraphs": [
            "山路春風桃李香，延陵長者賁岸房。",
            "行行廓爾忘途轍，步步翛然合道場。",
            "妙凈宗乘松宿鶴，虛明田地月含霜。",
            "相逢相見有何事，共語毗盧頂後光。"
        ],
        "title": "喜吳雲叟公裕垂訪",
        "id": "805bf352-33e3-4c16-a6c8-84ab901df464"
    },
    {
        "author": "釋子淳",
        "paragraphs": [
            "常思止禪者，返本如嬰兒。",
            "一念萬年去，春秋都不知。",
            "斫倒寒巖無影樹，迴頭焰裡再抽枝。",
            "春老別吾入酈去，緣生會有歸山咦。",
            "凈榻相看坐，清風起四維。"
        ],
        "title": "送止維那作丐",
        "id": "01aded66-e038-40c9-91b7-e5dc9cb62e8d"
    },
    {
        "author": "釋子淳",
        "paragraphs": [
            "適軒新開非華飾，爲愛清涼消暑濕。",
            "景象千般何處來，塵埃一點應難入。",
            "蒲團禪版靜沉沉，松韻竹風常龔龔。",
            "香斷爐寒坐夜深，苔墀月滿無人立。"
        ],
        "title": "和正可知藏適軒",
        "id": "3601319f-c8d5-4ca5-bca1-1d76c28f181e"
    },
    {
        "author": "釋子淳",
        "paragraphs": [
            "客到蒙城有信歸，殷勤惠米助晨炊。",
            "老僧鉢滿慵相喚，長者恩深祇自知。",
            "粒粒圓成難著會，明明嚼碎更何疑。",
            "趙州遺語誠非謬，一飽元來忘百饑。"
        ],
        "title": "謝蒙城善友惠米",
        "id": "8f0e1748-fa4f-4b34-a842-bec2eff11824"
    },
    {
        "author": "釋子淳",
        "paragraphs": [
            "差別道難通，應須識自宗。",
            "無根枯樹子，月夜影重重。"
        ],
        "title": "任善友求頌",
        "id": "dbdc849b-cfbc-4633-9787-55a925379efb"
    },
    {
        "author": "釋子淳",
        "paragraphs": [
            "暖堂新構侵雲表，桂月松風常滿抱。",
            "玉燭光中靜應時，言前妙唱般陽道。"
        ],
        "title": "丹霞誧法弟新建暖堂以頌慶之",
        "id": "002b1f5b-1946-44be-8644-e93906c4ce4e"
    },
    {
        "author": "釋子淳",
        "paragraphs": [
            "林麓結茅廬，翛然稱所居。",
            "松風驚破夢，澗冰靜涵虛。",
            "春老花猶媚，秋殘葉未疏。",
            "良宵無限意，東嶺月生初。"
        ],
        "title": "山居五首  其一",
        "id": "326f25a4-d620-41d8-ad33-697cfbc5e5d5"
    },
    {
        "author": "釋子淳",
        "paragraphs": [
            "祇這一閑田，古今無變遷。",
            "泥牛耕不盡，寶月鎮長圓。",
            "巖桂和煙翠，溪花含露鮮。",
            "甘藏青嶂裡，懶更謁時賢。"
        ],
        "title": "山居五首  其二",
        "id": "41e2d12b-0d47-4cc9-b708-7664c3818841"
    },
    {
        "author": "釋子淳",
        "paragraphs": [
            "家近亂山根，日高懶啟門。",
            "樵歌雲外唱，胡曲句前論。",
            "路僻無人到，庭荒有蘚痕。",
            "蕭蕭巖石畔，祇麽老煙村。"
        ],
        "title": "山居五首  其三",
        "id": "4c59bb57-5d49-46bd-8fde-ab7c61d910cb"
    },
    {
        "author": "釋子淳",
        "paragraphs": [
            "兀坐鎮長行，孰人知此情。",
            "竹風輕有韻，巖溜細無聲。",
            "岌岌三山秀，依依片月明。",
            "門前枯樹子，孤鶴夢難成。"
        ],
        "title": "山居五首  其四",
        "id": "72b12eb2-1912-45a1-a109-d12a13a6ec2f"
    },
    {
        "author": "釋子淳",
        "paragraphs": [
            "不戀白雲關，家山撒手還。",
            "玉爐香旖旎，石磵水潺湲。",
            "庭樹煙籠合，窗軒雨灑斑。",
            "經行及坐臥，常在寂寥間。"
        ],
        "title": "山居五首  其五",
        "id": "a247c039-8fc2-446c-ad41-77d684e45c3f"
    },
    {
        "author": "釋子淳",
        "paragraphs": [
            "歲寒木欲老林坰，茲沐恩光入翠層。",
            "再整絲綸垂釣手，隨緣溳水且騰騰。"
        ],
        "title": "寄隨守向大夫三首  其一",
        "id": "0ecb6496-8cd3-4d46-9346-5c7d098be0c6"
    },
    {
        "author": "釋子淳",
        "paragraphs": [
            "道同曾未隔毫端，相別相逢會者難。",
            "偶此又蒙清照及，松風桂月襲人寒。"
        ],
        "title": "寄隨守向大夫三首  其二",
        "id": "5e700857-a9cf-4c57-ba28-2b8e47a95d36"
    },
    {
        "author": "釋子淳",
        "paragraphs": [
            "無絃琴上有希聲，此遇知音作證明。",
            "不犯指端彈一曲，碧琉璃界月三更。"
        ],
        "title": "寄隨守向大夫三首  其三",
        "id": "34223311-9926-4eed-837d-4d790d58f851"
    },
    {
        "author": "釋子淳",
        "paragraphs": [
            "天氣暄妍三月春，青山垂訪白頭人。",
            "威儀雍肅披儒雅，語論清泠洗渴塵。",
            "道合圓常無異路，心空及第自通津。",
            "相逢相別休懷念，千里同風德及鄰。"
        ],
        "title": "送吳公裕",
        "id": "834401e1-c21b-4a03-bad7-1eeb9bba0e1f"
    },
    {
        "author": "釋子淳",
        "paragraphs": [
            "一九逢春信，梅花破雪開。",
            "箇中如會得，千里不空來。"
        ],
        "title": "蠲上人求頌",
        "id": "dda04674-98fa-4de7-9156-f2d580a37a36"
    },
    {
        "author": "釋子淳",
        "paragraphs": [
            "默訥虛明履趣深，蟾蜍推月照天心。",
            "松風未作寒林靜，一弄無絃琴上音。"
        ],
        "title": "和張居士",
        "id": "6e1a97d9-513e-482f-bf8a-a383007daa69"
    }
]