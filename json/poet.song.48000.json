[
    {
        "author": "蘇轍",
        "paragraphs": [
            "風送江湖滿洞天，洞門可聽入無緣。",
            "土囊鬰怒聲初散，石齒聱牙勢未前。",
            "樂奏洞庭真跌宕，歌傳帝所亦清便。",
            "何人隠几觀遺韵，重使顔成問嗒然。"
        ],
        "tags": [
            "洞庭湖"
        ],
        "title": "和子瞻題風水洞",
        "id": "a17371d4-9fc7-487a-84ef-33a77dd52199"
    },
    {
        "author": "蘇轍",
        "paragraphs": [
            "春深溪路少人行，時聽田間耒耜聲。",
            "饑就野農分餉黍，迎嫌尉卒鬧金鉦。",
            "閑花開盡香仍在，白酒沽來壓未清。",
            "此味暫時猶覺勝，問兄何日便歸耕。"
        ],
        "title": "次韵子瞻新城道中",
        "id": "d07bd25f-f5da-49ae-8137-3395d346bfc0"
    },
    {
        "author": "蘇轍",
        "paragraphs": [
            "山行喜遇酒旗斜，無限桃花續杏花。",
            "與世浮沉真避世，將家漂蕩似無家。"
        ],
        "title": "次韵子瞻山村五絕  其一",
        "id": "27531512-9344-4327-af3c-9608b0841710"
    },
    {
        "author": "蘇轍",
        "paragraphs": [
            "塍間白水細無聲，日暖泥融草不生。",
            "似恐田家忘帝力，多差使者出催耕。"
        ],
        "title": "次韵子瞻山村五絕  其二",
        "id": "34d8bf19-26c7-453b-9bee-8f909fc9a0f7"
    },
    {
        "author": "蘇轍",
        "paragraphs": [
            "旋舂紅稻始經鎌，新煮黄鷄取次甜。",
            "無慕無營人自樂，莫將西子愧無鹽。"
        ],
        "title": "次韵子瞻山村五絕  其三",
        "id": "8d104b55-d445-4b04-a6e7-46d8a52b2dcc"
    },
    {
        "author": "蘇轍",
        "paragraphs": [
            "升平事業苦匆匆，未信浮名到底空。",
            "保用橐駝朝塞外，試聽碌軸語場中。"
        ],
        "title": "次韵子瞻山村五絕  其四",
        "id": "34dc97f2-965c-44db-88f7-80a9a1ebd963"
    },
    {
        "author": "蘇轍",
        "paragraphs": [
            "貧賤終身未要羞，山林難處便堪愁。",
            "近來南海波尤惡，未許乘桴自在遊。"
        ],
        "title": "次韵子瞻山村五絕  其五",
        "id": "ec1ba8a9-0294-4247-8a8a-c277f314b9bd"
    },
    {
        "author": "蘇轍",
        "paragraphs": [
            "塵埃日已遠，斗藪更無餘。",
            "寺到逢門入，詩成信手書。",
            "山深僧自樂，路遠客終疏。",
            "訪盡前朝景，它年一告予。"
        ],
        "title": "次韵子瞻遊富陽普照寺",
        "id": "6c7424a0-298a-4c41-b59d-3b18fe86f372"
    },
    {
        "author": "蘇轍",
        "paragraphs": [
            "披榛入山山路細，鐘聲出寺門將閉。",
            "石苔冉冉上芒鞋，草露漙漙著衣袂。",
            "野人茅茨苫竹屋，終身局促無生計。",
            "天公未省長困人，春田米盡秋田繼。",
            "老妻稚子亦自樂，野草山花還插髻。",
            "長笑人間醉未醒，終老辛勤漫欺世。"
        ],
        "title": "次韵子瞻自普照入山獨遊二庵",
        "id": "b19dda1e-f6ce-42ab-a565-1bc03bdf8a52"
    },
    {
        "author": "蘇轍",
        "paragraphs": [
            "晚歲事遊宦，相從未嘗足。",
            "羨君四海皆兄弟，棧中直木不容曲。",
            "臨安老令况同科，相逢豈厭樽中牀。",
            "潦倒誰憐澗底松，歲寒尚有霜前竹。",
            "聞道渠家八丈夫，它日歸耕免幽獨。"
        ],
        "title": "次韵子瞻與蘇世美同年夜飲",
        "id": "3163d2d2-dc3e-4187-a31b-bd3b792417b5"
    },
    {
        "author": "蘇轍",
        "paragraphs": [
            "掃地開門松檜香，僧家長夏亦清凉。",
            "公庭多事久來厭，凈處安眠計甚長。",
            "修竹填窗藤簟綠，白蓮當戶石盆方。",
            "香厨晚飯紅粳熟，忽憶烹鷄田舍嘗。"
        ],
        "title": "次韵子瞻病中遊虎跑泉僧舍二首  其一",
        "id": "3bef90b9-d0fa-4c11-9cf0-2d86483e24fb"
    },
    {
        "author": "蘇轍",
        "paragraphs": [
            "澗谷新晴草木香，野情蕭散自生凉。",
            "雨添山色翠將溜，日轉松陰晚更長。",
            "病客獨來唯有睡，遊僧相見亦它方。",
            "還家煩熱都消盡，不信醫王與藥嘗。"
        ],
        "title": "次韵子瞻病中遊虎跑泉僧舍二首  其二",
        "id": "2525afc5-34bd-4076-8bdc-9540f6d0853e"
    },
    {
        "author": "蘇轍",
        "paragraphs": [
            "君不見武安前堂立曲旃，官高利厚多憂患。",
            "又不見夏侯好妓貧無力，簾箔爲衣人莫識。",
            "兩人操行雖不同，辛苦經營實如一。",
            "不如君家激水石中流，聽之有聲百無憂。",
            "笙竽窈眇度溪谷，琴筑凄咽穿林丘。",
            "高人處世心淡泊，衆聲過耳皆爲樂。",
            "退食委蛇石上眠，幽音斷續床前作。",
            "正如古人樂易多歡娛，積土爲鼓塊爲桴。",
            "但能復作太古意，君家水樂真有餘。"
        ],
        "title": "和子瞻東陽水樂亭歌",
        "id": "ada45439-edc9-4d3b-acce-8950ef5c0642"
    },
    {
        "author": "蘇轍",
        "paragraphs": [
            "飲闌鐘虡欲移軒，香霧猶殘金博山。",
            "明月飛來松嶺外，遊人散落馬蹄間。",
            "城嚴畫鼓初傳角，路暗山花自落鬟。",
            "清境暫時都不見，夜深人盡始來還。"
        ],
        "title": "次韵子瞻有美堂夜歸",
        "id": "d3dc51fe-0ace-4c66-a3a3-23382fbc3835"
    },
    {
        "author": "蘇轍",
        "paragraphs": [
            "世故紛紛誰復閑，蛟龍不雨獨安眠。",
            "人間已厭三秋旱，澗底猶慳一掬泉。",
            "廟令酒肴時醉飽，田家糠粃久安便。",
            "憂心未已誰知卹，更把爐香試一燃。"
        ],
        "title": "次韵子瞻祈雨",
        "id": "f417b706-284a-479d-8304-ecf42cd4e70b"
    },
    {
        "author": "蘇轍",
        "paragraphs": [
            "我兄東南遊，我亦夢中去。",
            "徑山聞已熟，往意穿雲霧。",
            "夢經山前溪，足冷忽先渡。",
            "舉頭雲峰合，到寺霜日莫。",
            "香厨饌巖蔌，野徑踏藤屨。",
            "平生共遊處，騫足躡高步。",
            "崎嶇每生胝，眩晃屢回顧。",
            "何年棄微官，携手衆山路。"
        ],
        "title": "次韵子瞻再遊徑山",
        "id": "9c266592-5f3a-402e-9017-c627fb4f813a"
    },
    {
        "author": "蘇轍",
        "paragraphs": [
            "謝公德業久彌新，幼度英奇也絕倫。",
            "父子俱賢真不朽，功名自致豈相因。",
            "邊兵屢動思良將，廷論蕭條憶諍臣。",
            "青史世家它日事，新阡宿草倍沾巾。"
        ],
        "title": "王仲儀尚書挽詞",
        "id": "bcdd595c-7406-4ecb-bcca-1fb2f5df80ff"
    },
    {
        "author": "蘇轍",
        "paragraphs": [
            "雙檜生南戶，叢筠種北牆。",
            "交陰奉君子，爲伴老中堂。",
            "露洗秋階綠，風含夏簟凉。",
            "栽花知已誤，新上一番霜。"
        ],
        "title": "次韵范景仁侍郎移竹",
        "id": "32754729-b580-4cdf-b18e-567a7e029b40"
    },
    {
        "author": "蘇轍",
        "paragraphs": [
            "朱欄碧瓦照山隈，竹簡牙籤次第開。",
            "讀破文章隨意得，學成富貴逼身來。",
            "詩書教子真田宅，金玉傳家定糞灰。",
            "更把遺編觀得失，君家舊物豈須猜。"
        ],
        "title": "寄題蒲傳正學士閬中藏書閣",
        "id": "71db93b8-f007-4fd6-b6fd-433168854ad4"
    },
    {
        "author": "蘇轍",
        "paragraphs": [
            "庠齋三歲最無功，羞愧宣王祿萬鍾。",
            "猶欲談經誰復信，相招執籥更須從。",
            "陳風清凈眠真足，齊俗强梁懶不容。",
            "久爾安閑長自怪，此行磨折信天工。"
        ],
        "title": "自陳適齊戲題",
        "id": "f0e41a41-aa38-4e10-afe2-1bfea137c740"
    },
    {
        "author": "蘇轍",
        "paragraphs": [
            "奏課西南最，分符江海衝。",
            "往來觀惠術，蟠錯試餘鋒。",
            "文字從堆案，樽罍强解容。",
            "金山只隔水，時復聽晨鐘。"
        ],
        "title": "送董揚休比部知真州",
        "id": "1070642a-5686-4a58-b128-42b0c9219ded"
    },
    {
        "author": "蘇轍",
        "paragraphs": [
            "我生本西南，爲學慕齊魯。",
            "從事東諸侯，結綬濟南府。",
            "誰言到官舍，旱氣裂后土。",
            "饑饉費囷倉，剽奪驚桴鼓。",
            "緬焉禮義邦，憂作流亡聚。",
            "君來正此時，王事最勤苦。",
            "驅馳黄塵中，勸說野田父。",
            "穰穰百萬家，一一連什伍。",
            "政令當及期，田閭貴安堵。",
            "歸乘忽言西，劬勞共誰語。"
        ],
        "title": "送排保甲陳祐甫",
        "id": "4e394209-72a5-49ca-9df8-2071046f2b39"
    },
    {
        "author": "蘇轍",
        "paragraphs": [
            "宦遊東土暫相依，政役頻煩會合稀。",
            "每恃詳明容老病，不堪羈旅送將歸。",
            "思親道路寧論遠，入蜀山河漸覺非。",
            "我有舊廬江水上，因君聊復夢魂飛。"
        ],
        "title": "送韓祗嚴戶曹得替省親成都",
        "id": "7cce6cde-833a-445a-9aec-6e3b3fc6f401"
    },
    {
        "author": "蘇轍",
        "paragraphs": [
            "南山迤邐入南塘，北渚岧嶢枕北牆。",
            "過盡綠荷橋斷處，忽逢朱檻水中央。",
            "鳧鷖聚散湖光凈，魚鱉浮沉瓦影凉。",
            "清境不知三伏熱，病身唯要一藤床。"
        ],
        "title": "和孔教授武仲濟南四咏 環波亭",
        "id": "12ecf8e1-66ab-4af5-a8af-8bea73aaf5cb"
    },
    {
        "author": "蘇轍",
        "paragraphs": [
            "西湖已過百花汀，未厭相携上古城。",
            "雲放連山瞻嶽麓，雪消平野看春耕。",
            "臨風舉酒千鍾盡，步月吹笳十里聲。",
            "猶恨雨中人不到，風雲飄蕩恐神驚。"
        ],
        "tags": [
            "西湖"
        ],
        "title": "和孔教授武仲濟南四咏 北渚亭",
        "id": "d13af9b0-0751-4f0a-b670-f2c79c6f4bd6"
    },
    {
        "author": "蘇轍",
        "paragraphs": [
            "築臺臨水巧安排，萬象軒昂發瘞埋。",
            "南嶺崩騰來不盡，北山斷續意尤佳。",
            "平時戰伐皆荒草，永日登臨慰病懷。",
            "更欲留詩題素壁，坐中誰與少陵偕。"
        ],
        "title": "和孔教授武仲濟南四咏 鵲山亭",
        "id": "70c78aaa-30b0-497c-9c17-39bebf37accb"
    },
    {
        "author": "蘇轍",
        "paragraphs": [
            "連山带郭走平川，伏澗潛流發湧泉。",
            "洶洶秋聲明月夜，蓬蓬曉氣欲晴天。",
            "誰家鵝鴨橫波去，日暮牛羊飲道邊。",
            "滓穢未能妨潔凈，孤亭每到一依然。"
        ],
        "title": "和孔教授武仲濟南四咏 檻泉亭",
        "id": "1aa471f7-712e-4a0c-b308-ace1c09507e3"
    },
    {
        "author": "蘇轍",
        "paragraphs": [
            "春湖柳色黄，宿藕凍猶僵。",
            "翻沼龍蛇動，撐船牙角長。",
            "清泉浴泥滓，粲齒碎冰霜。",
            "莫使新梢盡，炎風翠蓋凉。"
        ],
        "title": "踏藕",
        "id": "1d8b7180-4daf-4461-831c-3a5c94d1e1a6"
    },
    {
        "author": "蘇轍",
        "paragraphs": [
            "東來亦何恃，夫子此分符。",
            "談笑萬事畢，樽罍衆客俱。",
            "高情生遠岫，清興發平湖。",
            "坐使羈遊士，能忘歲月徂。",
            "縱歡真樂易，恨別不須臾。",
            "廟幄新謀帥，河間最近胡。",
            "安邊本餘事，清賞信良圖。",
            "應念茲園好，流泉海內無。"
        ],
        "tags": [
            "西湖"
        ],
        "title": "和李誠之待制宴別西湖",
        "id": "b1ef88f5-a9e8-4dc3-a205-1af8c78fbc8d"
    },
    {
        "author": "蘇轍",
        "paragraphs": [
            "少年學詩書，晚歲探至道。",
            "豈伊封疆臣，乃是廊廟寶。",
            "苦恨富貴遲，聲名得空早。",
            "憶惟西羌桀，始建元戎纛。",
            "恩威炳朝日，號令靡秋草。",
            "功勳不容究，孤高易摧倒。",
            "歸來易三邦，但養胸中顥。",
            "寧知北邊將，還須用耆老。",
            "春風吹旌旆，先聲遍城堡。",
            "往事安足懲，遺黎待公保。"
        ],
        "title": "送李誠之知瀛州",
        "id": "5aedec4d-d429-4711-94dc-91b15d06a753"
    },
    {
        "author": "蘇轍",
        "paragraphs": [
            "西湖不放長竿入，羣魚空作淘河食。",
            "漁人攘臂下前汀，蕩漾清波浮兩腋。",
            "藕梢菱蔓不容網，箔作長圍徒手得。",
            "逡巡小舟十斛重，踊躍長魚一夫力。",
            "柳條穿頰洗黄金，鱠縷堆盤雪花積。",
            "燒薤香橙巧相與，白飯青蔬甘莫逆。",
            "食罷相携堤上步，將散重煎葉家白。",
            "人生此事最便身，金印垂腰定何益。"
        ],
        "tags": [
            "西湖"
        ],
        "title": "西湖二咏 觀捕魚",
        "id": "140394cb-804a-43e2-aaa8-db906a896231"
    },
    {
        "author": "蘇轍",
        "paragraphs": [
            "芡葉初生縐如縠，南風吹開輪脫轂。",
            "紫苞青刺攢蝟毛，水面放花波底熟。",
            "森然赤手初莫近，誰料明珠藏滿腹。",
            "剖開膏液尚模糊，大盎磨聲風雨速。",
            "清泉活火曾未久，滿堂坐客分升掬。",
            "紛然咀噍惟恐遲，勢若羣雛方脫粟。",
            "東都每憶會靈沼，南國陂塘種尤足。",
            "東遊塵土未應嫌，此物秋來日嘗食。"
        ],
        "tags": [
            "西湖"
        ],
        "title": "西湖二咏 食鷄頭",
        "id": "35cb3296-b155-4e02-8e35-329c23497bdc"
    },
    {
        "author": "蘇轍",
        "paragraphs": [
            "蒙慍未能憂悄悄，得閑時復醉昏昏。",
            "知君亦學無言語，豈悟維摩不二門。"
        ],
        "title": "次韵孫推官朴見寄二首  其一",
        "id": "2b0c35e8-d66c-4c80-bcec-d72a2a4135d4"
    },
    {
        "author": "蘇轍",
        "paragraphs": [
            "病懶近來全廢學，宦游唯是苦思鄉。",
            "粗知會計猶堪仕，貪就功名有底忙。",
            "懷舊暗聽秋雁過，夢歸偏愛曉更長。",
            "故人知我今何念，擬向東山賦首章。"
        ],
        "title": "次韵孫推官朴見寄二首  其二",
        "id": "3e0e2389-4e67-489d-923b-007b6e19a02a"
    },
    {
        "author": "蘇轍",
        "paragraphs": [
            "憶見君兄弟，相携謁侍郎。",
            "通經誇早歲，落筆盡成章。",
            "試劇何輕銳，當官便激昂。",
            "三年知力竭，大府覺才長。",
            "知已未如格，歸貲纔滿囊。",
            "舊書還讀否，師說近凄凉。"
        ],
        "title": "送張正彥法曹",
        "id": "1bd19699-452c-46e8-98fe-608395a101c3"
    },
    {
        "author": "蘇轍",
        "paragraphs": [
            "不作清時言事官，海邦那復久盤桓。",
            "早依蓮社塵緣少，新就草堂歸計安。",
            "富貴暫時朝露過，江山故國水精寒。",
            "宦游從此知多事，收取楞伽靜處看。"
        ],
        "title": "送青州簽判俞退翁致仕還湖州",
        "id": "69a52f56-21c6-42c6-a3ae-f13d8f3df86d"
    },
    {
        "author": "蘇轍",
        "paragraphs": [
            "歲月飄然風際煙，紫萸黄菊又霜天。",
            "莫思太室杉松外，且醉青州歌舞前。",
            "杯酒追歡真一夢，天涯回望正三年。",
            "近來又欲東觀海，聽說毛詩雅頌篇。"
        ],
        "title": "和青州教授頓起九日見寄",
        "id": "91e5941c-faed-4613-a78a-d24ebf5db2f1"
    },
    {
        "author": "蘇轍",
        "paragraphs": [
            "竹林分徑水通渠，真與幽人作隠居。",
            "溪上路窮惟畫舫，城中客至有罾魚。",
            "東來只爲林泉好，野外從教簿領疏。",
            "不識徂徠石夫子，兼因女婿覓遺書。"
        ],
        "title": "題徐正權秀才城西溪亭",
        "id": "935e8aa1-fca9-41ca-aaaf-965231cc7f14"
    },
    {
        "author": "蘇轍",
        "paragraphs": [
            "生男如狼猶恐尪，寅年生虎慰爺娘。",
            "汝家家世事文史，門戶豈有空剛强。",
            "試看猛虎在山谷，斧牙鈎爪旗尾揚。",
            "徐行當道擇牛羊，狐狸驚走熊豬忙。",
            "我今老病思退藏，生子安得尚激昂。",
            "不見伯父擅文章，逡巡議論前無當。"
        ],
        "title": "和子瞻喜虎兒生",
        "id": "eb5d486f-738e-4e24-b2ae-55654249e239"
    },
    {
        "author": "蘇轍",
        "paragraphs": [
            "京東分東西，中劃齊魯半。",
            "兄來本相從，路絕一長嘆。",
            "前朝使者還，手把新詩玩。",
            "憐我久別離，卷帙爲舒散。",
            "誰言窮陋邦，得此唱酬伴。",
            "相逢傾蓋間，晤語何旦旦。",
            "宦遊少娛樂，纏縛苦文案。",
            "能於王事餘，時作楚詞亂。",
            "譬如近膏油，未肯忘濯盥。",
            "賢豪真勉强，功業畏繚緩。",
            "伊余獨何爲，舊籍西南貫。",
            "竊祿未遑歸，自笑嗟已懦。",
            "方當四海寒，戀此一寸炭。",
            "主倦客欲留，逡巡要奪館。",
            "奈何獨見收，軟言强溫暖。",
            "此意定難酬，還予授子粲。"
        ],
        "title": "次韵子瞻病中贈提刑段繹",
        "id": "87c18148-d7d1-4b5b-b379-418daa52414a"
    },
    {
        "author": "蘇轍",
        "paragraphs": [
            "麥苗出土正纖纖，春早寒官令尚嚴。",
            "雲覆南山初半嶺，風乾東海盡成鹽。",
            "來時瞬息平吞野，積久欹危欲敗檐。",
            "强付酒樽判醉熟，更尋詩句鬥新尖。"
        ],
        "title": "次韵子瞻賦雪二首  其一",
        "id": "bf5f75d8-ad64-4c99-9238-d01e28ea1e63"
    },
    {
        "author": "蘇轍",
        "paragraphs": [
            "點綴偏工亂鵠鴉，淹留欲解惱船車。",
            "乘春已覺矜餘力，騁巧時能作細花。",
            "僵雁墮鴟誰得罪，敗牆破壁若爲家。",
            "天公愛物遥憐汝，應是門前守夜叉。"
        ],
        "title": "次韵子瞻賦雪二首  其二",
        "id": "d7d4dbc6-aeec-401e-be3e-4515afa1602c"
    },
    {
        "author": "蘇轍",
        "paragraphs": [
            "羨君官局最優遊，笑我區區學問囚。",
            "今日登臨成獨往，終年勤苦粗相酬。",
            "春深綠野初開繡，雲解青山半脫裘。",
            "回首紅塵讀書處，煮茶留客小亭幽。"
        ],
        "title": "次韵韓宗弼太祝送遊太山",
        "id": "752f2502-5f0a-46e4-9af4-c3ca8e6e1219"
    },
    {
        "author": "蘇轍",
        "paragraphs": [
            "春去堂堂不復追，空餘草木弄晴暉。",
            "交遊歸雁行將盡，蹤迹鳴鳩懶不飛。",
            "老大未須驚節物，醉狂兼得避危機。",
            "東風雖有經旬在，芳意從今日日非。"
        ],
        "title": "次韵劉敏殿丞送春",
        "id": "752238bb-efcf-4bd2-bc03-01dd9d5a671d"
    },
    {
        "author": "蘇轍",
        "paragraphs": [
            "首夏尋芳也未遲，繞園紅紫尚菲菲。",
            "無心與物真皆可，有酒逢人勸莫違。",
            "夢逐楊花無限思，身慚啼鳥不如歸。",
            "官居寂寞如僧舍，海燕憐貧故入扉。"
        ],
        "title": "次韵趙至節推首夏",
        "id": "7322e636-e0b6-4870-93bd-54573ec43778"
    },
    {
        "author": "蘇轍",
        "paragraphs": [
            "池亭雨過一番凉，雲髻羅裙客兩旁。",
            "不覺行人離恨遠，貪看積水照筵光。",
            "滿堂樽俎歡方劇，極目江湖意自長。",
            "歸去伊川瀟灑地，不須遺念屬清湘。"
        ],
        "title": "次韵李昭敘供備宴別湖亭",
        "id": "9bf4c396-ebc2-4713-920d-675f04c973e4"
    },
    {
        "author": "蘇轍",
        "paragraphs": [
            "與君非舊識，傾蓋便相親。",
            "共事林泉郡，忘歸南北人。",
            "煮茶流水曲，載酒後湖滣。",
            "未覺遊從厭，空驚別恨新。",
            "瀕河今重地，知己舊元臣。",
            "洛下聞鷄犬，家書不浹旬。",
            "西還倚門罷，北渡羽書頻。",
            "忠孝傳家事，風流待一振。"
        ],
        "title": "送李昭敘移黎陽都監歸洛省親",
        "id": "4e3cc22c-6588-4897-8974-8549df64428c"
    },
    {
        "author": "蘇轍",
        "paragraphs": [
            "自我來濟南，經年未嘗出。",
            "不知西城外，有路通石壁。",
            "初行澗谷淺，漸遠峰巒積。",
            "翠屏互舒卷，耕耨隨欹側。",
            "雲木散山阿，逆旅時百室。",
            "茲人謂川路，此意屬行客。",
            "久遊自多念，忽誤向所歷。",
            "嘉陵萬壑底，棧道百迴屈。",
            "崖巘遞崢嶸，征夫時出沒。",
            "行李雖云艱，幽邃亦已劇。",
            "坐緣斗升米，被此塵土厄。",
            "何年道褒斜，長嘯理輕策。"
        ],
        "title": "遊太山四首 初入南山",
        "id": "b0389cbe-166e-4446-856c-6bf585c842a0"
    },
    {
        "author": "蘇轍",
        "paragraphs": [
            "山蹊容車箱，深入遂有得。",
            "古寺依巖根，連峰轉相揖。",
            "樵蘇草木盡，佛事亦蕭瑟。",
            "居僧麋鹿人，對客但羞澀。",
            "雙碑立風雨，八分存法則。",
            "云昔義靖師，萬里窮西域。",
            "華嚴具多紙，歸來手親譯。",
            "蛻骨儼未移，至今存石室。",
            "遺文盡法界，廣大包萬億。",
            "變化浩難名，丹青畫京邑。",
            "粲然共一理，眩晃莫能識。",
            "末法漸衰微，徒使真人泣。"
        ],
        "title": "遊太山四首 四禪寺",
        "id": "6d35869f-18aa-4bde-842c-b1029babc205"
    },
    {
        "author": "蘇轍",
        "paragraphs": [
            "青山何重重，行盡土囊底。",
            "巖高日氣薄，秀色如新洗。",
            "入門塵慮息，盥漱得清泚。",
            "高堂見真人，不覺首自稽。",
            "祖師古禪伯，荆棘昔親啟。",
            "人迹尚蕭條，豺狼夜相觝。",
            "白鶴導清泉，甘芳勝醇醴。",
            "聲鳴青龍口，光照白石陛。",
            "尚可滿畦塍，豈惟濯蔬米。",
            "居僧三百人，飲食安四體。",
            "一念但清凉，四方盡兄弟。",
            "何言庇華屋，食苦當如薺。"
        ],
        "title": "遊太山四首 靈巖寺",
        "id": "75032a21-73ad-4e2c-a750-36333e1f4705"
    },
    {
        "author": "蘇轍",
        "paragraphs": [
            "東來亦何求，聊欲觀海岱。",
            "海西尚千里，將行勇還退。",
            "岱陰即齊疆，南往曾歷塊。",
            "春深草木長，山暖冰雪潰。",
            "中巷無居人，南畝釋耕耒。",
            "車徒八方至，塵坌百里內。",
            "牛馬汗淋漓，綺紈聲綷縩。",
            "喧闐六師合，洶湧衆流匯。",
            "無復問誰何，但自舍耽愛。",
            "龍鸞畫車服，貝玉飾冠佩。",
            "驊騮蹴騰騫，幡旆飛晻曖。",
            "腥羶及魚鼈，瑣細或蒲菜。",
            "遊墯愧無齎，技巧窮殊態。",
            "縱觀𥈭未已，精意殫一酹。",
            "出門青山屯，繞廊遺迹昧。",
            "登封尚壇壝，古觀寫旗隊。",
            "戈矛認毫末，舒卷分向背。",
            "雍容太平業，磊落豐碑在。",
            "往事半蓬蒿，遺氓但悲慨。",
            "回瞻最高峰，遠謝徂徠對。",
            "欲將有限力，一放目所迨。",
            "天門四十里，預恐雙足廢。",
            "三宿遂徘徊，歸來欲誰懟。",
            "前年道轘轅，直上嵩嶺背。",
            "中休强飲食，莫宿時盥頮。",
            "稍知天宇寬，不覺人寰穢。",
            "歲時未云久，筋骸老難再。",
            "山林無不容，疲薾坐自礙。",
            "自知俗緣深，畢老守闤闠。",
            "何當御清風，不用車馬載。"
        ],
        "title": "遊太山四首 嶽下",
        "id": "ca61b1dc-defe-4f98-952e-a24bda021ab2"
    },
    {
        "author": "蘇轍",
        "paragraphs": [
            "昔年旅南服，始識王荆州。",
            "威動千里肅，恩寬行客留。",
            "從容見少子，風采傾凡儔。",
            "溫然吐詞氣，已覺清且修。",
            "不見十五年，相逢話百憂。",
            "青衫走塵土，白髮各滿頭。",
            "新棄東海邑，願從北諸侯。",
            "北鄙事方夥，饑饉連戈矛。",
            "盟好未可輕，念當事懷柔。",
            "主將今老成，勉盡良計籌。"
        ],
        "title": "送王璋長官赴真定孫和甫辟書",
        "id": "3667700f-9b14-4c97-8b1b-93a41a50c85d"
    },
    {
        "author": "蘇轍",
        "paragraphs": [
            "憶昔補官太皞墟，泮宮蕭條人事疏。",
            "日高鼾睡聲噓噓，往還廢絕門無車。",
            "君爲戶曹畏簡書，放懷疏懶亦似余。",
            "相逢語笑夜躊躇，烹煮梨栗羞殽蔬。",
            "官居一去真蘧廬，東來失計悔厥初。",
            "夜聞桴鼓驚閻閭，事如牛毛費耘鉏。",
            "違失真性從吏胥，目視紾臂邀徐徐。",
            "羨君不出心自如，北潭秋水多芙蕖。",
            "青荷包飯蒲爲菹，翛然獨往深淵魚。",
            "人生如此樂有餘，胡爲自投檻中狙。"
        ],
        "title": "寄孫朴",
        "id": "1e0465e7-e06a-4440-beb1-89570e472a15"
    },
    {
        "author": "蘇轍",
        "paragraphs": [
            "執熱卧北窗，淋漓汗流注。",
            "蛟龍遁水府，誰起叩天戶。",
            "偶然終日風，振擾北山霧。",
            "崩騰轉相軋，變化不容睹。",
            "雷聲運車轂，雨點傾豆黍。",
            "逡巡溜河漢，指顧纔笑語。",
            "破屋少乾床，茅苫固難禦。",
            "出門泥沒足，此厄比鄰溥。",
            "苟令終歲熟，敢有今日怒。",
            "晚照上東軒，清風襲虛廡。",
            "微生免荷鉏，但喜脫煩暑。",
            "農父更事多，缺塘已增土。"
        ],
        "title": "和韓宗弼暴雨",
        "id": "78c6f091-44c5-400f-8248-2ceeaa323d2c"
    },
    {
        "author": "蘇轍",
        "paragraphs": [
            "奕奕清波舊繞城，旱來泉眼亦塵生。",
            "連宵暑雨源初接，發地春雷夜有聲。",
            "復理溝渠通屈曲，重開池沼放澄清。",
            "通衢細灑浮埃凈，車馬歸來似晚晴。"
        ],
        "title": "舜泉復發",
        "id": "9535fa86-490e-4f1f-a577-d6e0d5deacf7"
    },
    {
        "author": "蘇轍",
        "paragraphs": [
            "西溪秋思日盈箋，幕府拘愁學久騫。",
            "記廟終慚無好句，酹墳猶喜有前篇。",
            "屏除筆硯真良計，寫寄交遊畏妄傳。",
            "吳紙贈君君莫怪，耕耘廢罷有閑田。"
        ],
        "title": "次韵徐正權謝示閔子廟記及惠紙",
        "id": "31379967-a0e5-46eb-a550-f050fc5bf81a"
    },
    {
        "author": "蘇轍",
        "paragraphs": [
            "持節西南二十年，華堂遺像已蒼然。",
            "歸來侍從三朝舊，老去雍容平地仙。",
            "落筆縱橫題壁處，誦詩清壯舉杯前。",
            "東遊邂逅迎歸旐，淚落城南下馬阡。"
        ],
        "title": "張文裕侍郎挽詞",
        "id": "80919341-18f8-4cf2-9416-729683668e61"
    },
    {
        "author": "蘇轍",
        "paragraphs": [
            "東方書生多愚魯，閉門誦書口生土。",
            "窗中白首抱遺編，自信此書傳父祖。",
            "辟雍新說從上公，冊除僕射酬元功。",
            "太常弟子不知數，日夜吟諷如寒蟲。",
            "四方窺覘不能得，一卷百金猶復惜。",
            "康成穎達棄塵灰，老聃瞿曇更出入。",
            "舊書句句傳先師，中途欲棄還自疑。",
            "東鄰小兒識機會，半年外舍無不知。",
            "乘輕策肥正年少，齒疏脣腐真堪笑。",
            "是非得失付它年，眼前且買先騰踔。"
        ],
        "title": "東方書生行",
        "id": "74e83af5-9b77-4774-833a-23fb17d9215f"
    },
    {
        "author": "蘇轍",
        "paragraphs": [
            "大野將凍河水微，慨然臨流送將歸。",
            "登舟上帆手一揮，脫棄朋友如敝衣。",
            "我來三見芳草腓，來時同寮今已非。",
            "念昔相從未嘗違，西湖幽遠人事稀。",
            "青蓮紫芡傾珠璣，白魚掉尾黄鼈肥。",
            "客醉將起命闔扉，方橋月出風露霏。",
            "星河下照摇清輝，喧呼笑語相嘲譏。",
            "歲月一逝空長欷，交遊去盡將誰依。",
            "君家漢代平與韋，藹然令德傳餘徽。",
            "鳴鳩著地鴻高飛，安得久此同縶鞿。"
        ],
        "tags": [
            "西湖"
        ],
        "title": "送韓宗弼",
        "id": "059d9b53-8448-4b7c-ad32-23f951ba6822"
    },
    {
        "author": "蘇轍",
        "paragraphs": [
            "汝州太守卧病年，亹亹猶復能清言。",
            "平生雄辯嗟不見，風流尚有曹州存。",
            "歷下東遊少相識，歡喜聞君在西邑。",
            "舊知兄弟無凡儔，相逢一笑開顔色。",
            "三年政令如牛毛，思歸南畝皆蓬蒿。",
            "羨君飲酒動論斗，引觥向口收狂潮。",
            "醉後胸中百無有，偃然嘯傲傾朋曹。",
            "中朝卿士足官府，君歸何處狂歌謠。"
        ],
        "title": "送劉長清敏",
        "id": "991b90c1-2eb8-436b-b38e-c2fd4e137803"
    },
    {
        "author": "蘇轍",
        "paragraphs": [
            "天命無不全，人事每自傷。",
            "譬如摩尼珠，宛轉有餘光。",
            "藻飾不能加，塵垢豈有亡。",
            "世人未嘗識，姑射手自將。",
            "我公體自然，率性非勉强。",
            "馳驅四十年，不入憂患場。",
            "晚歲事蒙養，斂退就此堂。",
            "小儒豈知道，宿昔窺門牆。",
            "申屠師無人，無足亦自忘。",
            "如逢鄭執政，一笑先生傍。"
        ],
        "title": "題張安道樂全堂",
        "id": "85c87707-b49c-4be1-b321-faebba4f0a80"
    },
    {
        "author": "蘇轍",
        "paragraphs": [
            "桐身青琅玕，桐葉蒲葵扇。",
            "落落出軒墀，亭亭奉閒燕。",
            "夜聲疏雨滴，午影微風轉。",
            "秋飆一凌亂，淅瀝驚葱蒨。",
            "朝日失繁陰，青苔覆遺片。",
            "空使坐中人，慨然嗟物變。"
        ],
        "title": "和鮮于子駿益昌官舍八咏 桐軒",
        "id": "5d43cd5a-b7f2-4aa5-aab1-de8538b175f2"
    },
    {
        "author": "蘇轍",
        "paragraphs": [
            "幽軒離紛華，惟有一叢竹。",
            "纖梢起餘寒，紫筍散輕馥。",
            "擢幹春雨餘，挺節秋霜足。",
            "不知歲時改，守此娟娟綠。",
            "上有吟風蟬，空腹未嘗食。",
            "翦伐非所辭，不受塵土辱。"
        ],
        "title": "和鮮于子駿益昌官舍八咏 竹軒",
        "id": "03587afb-8722-48d6-9061-be1cd380f7e5"
    },
    {
        "author": "蘇轍",
        "paragraphs": [
            "築室城市間，移柏南澗底。",
            "山林夙所尚，封植聊自寄。",
            "崎嶇脫巖石，擁塞出棼翳。",
            "上承清露滋，下受寒泉惠。",
            "秋來采霜葉，咀嚼有餘味。",
            "苦澀未須嫌，愈久甘如薺。"
        ],
        "title": "和鮮于子駿益昌官舍八咏 柏軒",
        "id": "0c8621b2-1cfc-4c34-9f61-94c1fa37de91"
    },
    {
        "author": "蘇轍",
        "paragraphs": [
            "山前三秦道，車馬不遑息。",
            "日出紅塵生，不見青山色。",
            "峰巒未嘗改，往意自奔迫。",
            "誰言幽堂居，近在使者宅。",
            "俯聽辨江聲，却立睨石壁。",
            "藤蘿自太古，松竹列新植。",
            "暑簟卧清風，寒樽對佳客。",
            "試問東行人，誰能同此適。"
        ],
        "title": "和鮮于子駿益昌官舍八咏 巽堂",
        "id": "3ce4d8d1-3309-43d0-8e4a-d08f45587593"
    },
    {
        "author": "蘇轍",
        "paragraphs": [
            "平地厭喧囂，虛齋上山足。",
            "蕭條遠城市，坡陀富林麓。",
            "簡書日填委，杖屨每幽獨。",
            "豈無山中士，高卧白茅屋。",
            "逢人默無語，長嘯響巖谷。",
            "此室庶可招，夜月相從宿。"
        ],
        "title": "和鮮于子駿益昌官舍八咏 山齋",
        "id": "745619ff-851a-4501-af90-b51329fe34b8"
    },
    {
        "author": "蘇轍",
        "paragraphs": [
            "登山稍已高，曠望良亦遠。",
            "危亭在山腹，物景行自變。",
            "諸峰宿露收，草木朝陽絢。",
            "盎盎雲出山，溜溜泉垂坂。",
            "徐行得佳處，永日遂忘返。",
            "此樂只自知，傍人任嫌懶。"
        ],
        "title": "和鮮于子駿益昌官舍八咏 閑燕亭",
        "id": "b34ac800-c147-4d2f-b82c-fe581d4c66a6"
    },
    {
        "author": "蘇轍",
        "paragraphs": [
            "亭高衆山下，勝勢不自收。",
            "岡巒向眼盡，風籟與耳謀。",
            "鳶飛半嶺息，雲起當空遊。",
            "視身如乘風，超然忘百憂。",
            "暮歸室中居，唯見窗戶幽。",
            "視聽隨物變，恍誰識其由。"
        ],
        "title": "和鮮于子駿益昌官舍八咏 會景亭",
        "id": "118c54c4-81dd-4d9e-85be-f6f952d06324"
    },
    {
        "author": "蘇轍",
        "paragraphs": [
            "昔過益昌城，莫登君子堂。",
            "駕言念長道，未暇升崇岡。",
            "今聞寶峰上，縹緲陵朝陽。",
            "三休引蘿蔓，一覽窮蒼茫。",
            "微雲靄雙劍，落日明故鄉。",
            "奔馳迹未安，山藪意自長。",
            "漂摇萬里外，手把新詩章。",
            "宦遊不忘歸，何異鳥欲翔。",
            "塵土汙顔面，年華侵鬢霜。",
            "何時首歸路，所至聊徬徨。",
            "樽俎逢故人，亭榭凝清光。",
            "爲我具斗酒，宿恨猶可償。"
        ],
        "title": "和鮮于子駿益昌官舍八咏 寶峰亭",
        "id": "8d507a96-9710-49fb-b431-2ace4cdee68b"
    },
    {
        "author": "蘇轍",
        "paragraphs": [
            "世上升沉都夢裏，春來强健鬥樽前。",
            "公田種秫全拋却，坐客無氈誰與錢。"
        ],
        "title": "次韵分司南京李誠之待制求酒二首  其一",
        "id": "d2887d3c-98ba-4c6b-ac6e-c8a94b0c9f81"
    },
    {
        "author": "蘇轍",
        "paragraphs": [
            "春深風雨半相和，節物令人意緒多。",
            "中酒何須問賢聖，和詩今尚許羊何。"
        ],
        "title": "次韵分司南京李誠之待制求酒二首  其二",
        "id": "89296054-80d5-48b3-a401-509b6c5ce667"
    },
    {
        "author": "蘇轍",
        "paragraphs": [
            "高人不受塵土侵，三年浙江藏何深。",
            "久閑物理有相復，歷城官事森成林。",
            "乘時斂散逐十二，鞭撻逋負徒哀矜。",
            "一杯相屬未嘗得，百畝歸去將安能。",
            "潛逃雖出知者後，黽勉尚見仁人心。",
            "歸期忽告三月尾，强留不顧千黄金。",
            "河豚雖過鱸鱖在，粳稻正插風雨淫。",
            "酒肴勞苦罄鄰里，期會迫隘思僚朋。",
            "山川吳越我所愛，扁舟佗日要追尋。",
            "滯留未用便相詫，半年歲月行駸駸。"
        ],
        "title": "送施歷城辯歸常州",
        "id": "02f5ef52-9ede-41bc-bc46-a6c05f491fa2"
    },
    {
        "author": "蘇轍",
        "paragraphs": [
            "令尹西行去又迴，西湖重把舊樽罍。",
            "吏民再見雞棲乘，猶道吾公挽不來。"
        ],
        "tags": [
            "西湖"
        ],
        "title": "施君既去復以事還戲贈",
        "id": "8449959d-b396-4b58-ad56-eb5c73951a68"
    },
    {
        "author": "蘇轍",
        "paragraphs": [
            "湖南堂宇深，湖北林亭遠。",
            "不作過湖橋，兩處那相見。"
        ],
        "title": "和文與可洋州園亭三十咏 湖橋",
        "id": "d4311051-c9a4-4a62-830c-44015b9bb05d"
    },
    {
        "author": "蘇轍",
        "paragraphs": [
            "湖裏種荷花，湖邊種楊柳。",
            "何處渡橋人，問是人間否。"
        ],
        "title": "和文與可洋州園亭三十咏 橫湖",
        "id": "21c97486-b9c2-42e0-9e76-dc44a6c28c9b"
    },
    {
        "author": "蘇轍",
        "paragraphs": [
            "綠竹覆清渠，塵心日日疏。",
            "使君遺癖在，苦要讀文書。"
        ],
        "title": "和文與可洋州園亭三十咏 書軒",
        "id": "754bd0d8-3da7-4d04-80fc-d8ed1d53c901"
    },
    {
        "author": "蘇轍",
        "paragraphs": [
            "水深冰亦厚，滉蕩鋪寒玉。",
            "好在水中魚，何愁池上鶩。"
        ],
        "title": "和文與可洋州園亭三十咏 冰池",
        "id": "4a07d0a3-a44b-4536-baba-388c61835db9"
    },
    {
        "author": "蘇轍",
        "paragraphs": [
            "空陂放修竹，肅肅復冥冥。",
            "莫除塢外筍，從使入園生。"
        ],
        "title": "和文與可洋州園亭三十咏 竹塢",
        "id": "c304fb9c-d22e-4f37-bf25-18d987b3565b"
    },
    {
        "author": "蘇轍",
        "paragraphs": [
            "離披寒露下，蕭索微風觸。",
            "摧折有餘青，從橫未須束。"
        ],
        "title": "和文與可洋州園亭三十咏 荻浦",
        "id": "25031f85-1108-46ec-b528-5571a2a9c11f"
    },
    {
        "author": "蘇轍",
        "paragraphs": [
            "風高蓮欲衰，霜重蓼初發。",
            "會使此池中，秋芳未嘗歇。"
        ],
        "title": "和文與可洋州園亭三十咏 蓼嶼",
        "id": "2d5375f7-f302-40ff-8d21-31da55760226"
    },
    {
        "author": "蘇轍",
        "paragraphs": [
            "雲生如涌泉，雲散如翻水。",
            "百變一凭欄，悠悠定誰使。"
        ],
        "title": "和文與可洋州園亭三十咏 望雲樓",
        "id": "e5af3cd9-99e4-4232-9fa1-fe61f0bec7f7"
    },
    {
        "author": "蘇轍",
        "paragraphs": [
            "臺高天漢近，匹練掛林端。",
            "秋深霜露重，誰見落西山。"
        ],
        "title": "和文與可洋州園亭三十咏 天漢臺",
        "id": "4212cc8c-f553-4277-b65a-33d6e2eb04b8"
    },
    {
        "author": "蘇轍",
        "paragraphs": [
            "夜色何蒼蒼，月明久未上。",
            "不上倚城臺，無奈東南嶂。"
        ],
        "title": "和文與可洋州園亭三十咏 待月臺",
        "id": "794688aa-a3d6-41ed-b4ea-990d2520a7f2"
    },
    {
        "author": "蘇轍",
        "paragraphs": [
            "動靜惟所遇，仁智亦偶然。",
            "誰見二物外，猶有天地全。"
        ],
        "title": "和文與可洋州園亭三十咏 二樂榭",
        "id": "3b423c02-117a-42bd-8527-007d84305e95"
    },
    {
        "author": "蘇轍",
        "paragraphs": [
            "泉來草木滋，泉去池塘滿。",
            "委曲到庭除，清泠備晨盥。"
        ],
        "title": "和文與可洋州園亭三十咏 灙泉亭",
        "id": "ac96f038-50c6-444a-8216-b96e9b46092e"
    },
    {
        "author": "蘇轍",
        "paragraphs": [
            "隠居亦非難，欲少求易遂。",
            "有意未成歸，聊就茅檐試。"
        ],
        "title": "和文與可洋州園亭三十咏 吏隠亭",
        "id": "0e28b23c-e3c5-488f-ab8c-fe62ec8afc40"
    },
    {
        "author": "蘇轍",
        "paragraphs": [
            "林高日氣薄，竹色凈如水。",
            "寂歷斷人聲，時有鳴禽起。"
        ],
        "title": "和文與可洋州園亭三十咏 霜筠亭",
        "id": "b582d20a-8d8f-46e7-8c94-c1556ccbbbf1"
    },
    {
        "author": "蘇轍",
        "paragraphs": [
            "處世欲無言，事至或未可。",
            "唯有此亭空，宴坐聊從我。"
        ],
        "title": "和文與可洋州園亭三十咏 無言亭",
        "id": "c430b756-42fd-4640-b8e0-e3c75479ec9f"
    },
    {
        "author": "蘇轍",
        "paragraphs": [
            "重露覆千花，繁香凝畦圃。",
            "不忍日將晞，散逐微風去。"
        ],
        "title": "和文與可洋州園亭三十咏 露香亭",
        "id": "ef03b849-49b3-4a05-bcae-74ddf9c6d187"
    },
    {
        "author": "蘇轍",
        "paragraphs": [
            "虛亭面疏篁，窈窕衆景聚。",
            "更與坐中人，行尋望來處。"
        ],
        "title": "和文與可洋州園亭三十咏 涵虛亭",
        "id": "798ec8e7-0c40-4caf-a400-bb28161733ed"
    },
    {
        "author": "蘇轍",
        "paragraphs": [
            "溪亭新雨餘，秋色明滉漾。",
            "鳥渡夕陽中，魚行白石上。"
        ],
        "title": "和文與可洋州園亭三十咏 溪光亭",
        "id": "af222c30-ada8-4672-a5e5-8b6b98f557b0"
    },
    {
        "author": "蘇轍",
        "paragraphs": [
            "溪淺復通橋，過者猶恨懶。",
            "頼有沙上鷗，常爲獨遊伴。"
        ],
        "title": "和文與可洋州園亭三十咏 過溪亭",
        "id": "51e30f80-f80d-437d-b72f-fea439e5f065"
    },
    {
        "author": "蘇轍",
        "paragraphs": [
            "春晚百花齊，綿綿巧如織。",
            "細雨洗還明，輕風卷無迹。"
        ],
        "title": "和文與可洋州園亭三十咏 披錦亭",
        "id": "bf325818-94f6-4048-9cbc-2d9989bbae93"
    },
    {
        "author": "蘇轍",
        "paragraphs": [
            "觴流無定處，客醉醒還酌。",
            "毋令仲御歌，空使人驚愕。"
        ],
        "title": "和文與可洋州園亭三十咏 禊亭",
        "id": "94c5cd07-d713-4955-a6bb-e8f4549c4500"
    },
    {
        "author": "蘇轍",
        "paragraphs": [
            "開花濁水中，抱性一何潔。",
            "朱檻月明時，清香爲誰發。"
        ],
        "title": "和文與可洋州園亭三十咏 菡萏軒",
        "id": "0ac7aed8-79ef-4466-9961-58bfd28c5534"
    },
    {
        "author": "蘇轍",
        "paragraphs": [
            "猗猗翠蔓長，藹藹繁香足。",
            "綺席墮殘英，芳樽漬餘馥。"
        ],
        "title": "和文與可洋州園亭三十咏 荼䕷洞",
        "id": "7bc92175-5c06-4063-8ece-12a8369ed8f0"
    },
    {
        "author": "蘇轍",
        "paragraphs": [
            "誰言使君貧，已用谷量竹。",
            "盈谷萬萬竿，何曾一竿曲。"
        ],
        "title": "和文與可洋州園亭三十咏 篔簹谷",
        "id": "c17eab39-1bdc-4ae2-84cc-cb8676dc6109"
    },
    {
        "author": "蘇轍",
        "paragraphs": [
            "蘆深可藏人，下有扁舟泊。",
            "正似洞庭風，日莫孤帆落。"
        ],
        "tags": [
            "洞庭湖"
        ],
        "title": "和文與可洋州園亭三十咏 寒蘆港",
        "id": "24b3c085-b174-472a-a798-bf6f19c840ee"
    },
    {
        "author": "蘇轍",
        "paragraphs": [
            "野人三四家，桑麻足生意。",
            "試與叩柴荆，言辭應有味。"
        ],
        "title": "和文與可洋州園亭三十咏 野人廬",
        "id": "4ce847b5-7354-44f9-868a-ab1dfb58ad0c"
    },
    {
        "author": "蘇轍",
        "paragraphs": [
            "風梢繞檐匝，霜幹當窗凈。",
            "遥知素壁上，醉墨森相映。"
        ],
        "title": "和文與可洋州園亭三十咏 此君庵",
        "id": "49b0d274-4efb-458e-8ba5-d9bd0a1adeac"
    },
    {
        "author": "蘇轍",
        "paragraphs": [
            "葉如石楠堅，實比霜柑大。",
            "穿徑得新苞，令公憶鱸鱠。"
        ],
        "title": "和文與可洋州園亭三十咏 金橙徑",
        "id": "42d5f2f9-2835-492c-a88a-0c87deeaab25"
    },
    {
        "author": "蘇轍",
        "paragraphs": [
            "官是勸農官，種桑亦其所。",
            "安得陌上人，隔葉攀條語。"
        ],
        "title": "和文與可洋州園亭三十咏 南園",
        "id": "f65f133f-c9cc-4822-a126-0ca42c628bc7"
    },
    {
        "author": "蘇轍",
        "paragraphs": [
            "使君美且仁，遍地種桃李。",
            "豈獨放春花，行看食秋子。"
        ],
        "title": "和文與可洋州園亭三十咏 北園",
        "id": "db923e11-9df6-4907-893d-f29ff4070ff0"
    },
    {
        "author": "蘇轍",
        "paragraphs": [
            "才堪簿領更無餘，贏得十年閑讀書。",
            "寵辱何須身自試，窮愁不待酒驅除。",
            "故人歸去無消息，佳句新來屢卷舒。",
            "前日使君今在此，不妨時復置雙魚。"
        ],
        "title": "次韵吳興李行中秀才見寄并求醉眠亭詩二首 和見寄",
        "id": "b25b4d9a-52fa-4227-a50f-70cc07cc1c77"
    },
    {
        "author": "蘇轍",
        "paragraphs": [
            "是非一醉了無餘，唯有胸中萬卷書。",
            "已把人生比蘧傳，更將江浦作階除。",
            "欲眠賓客從教去，倒卧氍毹豈暇舒。",
            "京洛舊遊真夢裏，秋風無復憶鱸魚。"
        ],
        "title": "次韵吳興李行中秀才見寄并求醉眠亭詩二首 醉眠亭",
        "id": "43f31368-b748-452a-9c83-e4b4275b820a"
    },
    {
        "author": "蘇轍",
        "paragraphs": [
            "千葉團團一尺餘，揚州絕品舊應無。",
            "賞傳莒國遷鐘虡，移憶胡僧置鉢盂。",
            "叢底留連傾鑿落，瓶中捧擁照浮屠。",
            "强將絳蠟封紅萼，憔悴無言損玉膚。"
        ],
        "title": "和子瞻玉盤盂二首  其一",
        "id": "7ebf549c-c764-4d45-9512-eafb8880db43"
    },
    {
        "author": "蘇轍",
        "paragraphs": [
            "故相林亭父老知，出羣草木尚何疑。",
            "無多産業殘花藥，幾許功名舊鼎彝。",
            "豐艷不知人世別，佳名新換使君詩。",
            "明年會看花尤好，剝盡浮苞養一枝。"
        ],
        "title": "和子瞻玉盤盂二首  其二",
        "id": "3abdf8b0-41bc-4439-814a-e9cd4a39f6dc"
    },
    {
        "author": "蘇轍",
        "paragraphs": [
            "車騎崩騰送客來，奔河斷岸首頻回。",
            "鑿成戶牖功無幾，放出江湖眼一開。",
            "景物爲公爭自致，登臨約我共追陪。",
            "自矜新作超然賦，更擬蘭臺誦快哉。"
        ],
        "title": "寄題密州新作快哉亭二首  其一",
        "id": "7fe9c6ab-4c1c-4ab3-867a-c7f09b9d86a7"
    },
    {
        "author": "蘇轍",
        "paragraphs": [
            "檻前濰水去沄沄，洲渚蒼茫煙柳勻。",
            "萬里忽驚非故國，一樽聊復對行人。",
            "謝安未厭頻携妓，汲黯猶須卧理民。",
            "試問沙囊無處所，于今信怯定非真。"
        ],
        "title": "寄題密州新作快哉亭二首  其二",
        "id": "0f0f9f6f-a9fa-4218-bd88-3a19a802483b"
    },
    {
        "author": "蘇轍",
        "paragraphs": [
            "男兒生可憐，赤手空腹無一錢。",
            "死喪三世委平地，骨肉不得歸黄泉。",
            "徒行乞丐買墳墓，冠幘破敗衣履穿。",
            "矯然未肯妄求取，耻以不義藏其先。",
            "辛勤直使行路泣，六親不信相尤愆。",
            "問人何罪窮至此，人不敢尤其怨天。",
            "孝慈未省鬼神惡，兄弟寧有木石頑。",
            "善人自古有不遇，力行不廢良謂賢。"
        ],
        "title": "贈馬正卿秀才",
        "id": "2d65ea51-0782-4a56-baa4-86de615bf831"
    },
    {
        "author": "蘇轍",
        "paragraphs": [
            "遠遊既爲東魯，遷居又愛南山。",
            "齒髮自知將老，心懷且欲偷安。"
        ],
        "title": "答文與可以六言詩相示因道濟南事作十首  其一",
        "id": "7bc799b5-0a36-420c-bae3-b9242e3dd5ed"
    },
    {
        "author": "蘇轍",
        "paragraphs": [
            "舜井溢流陌上，歷山近在城頭。",
            "羈旅三年忘去，故園何日歸休。"
        ],
        "title": "答文與可以六言詩相示因道濟南事作十首  其二",
        "id": "5e951bcd-6c13-47dc-8630-2318dd0b6629"
    },
    {
        "author": "蘇轍",
        "paragraphs": [
            "野步西湖綠縟，晴登北渚烟綿。",
            "蒲蓮自可供腹，魚蟹何嘗要錢。"
        ],
        "tags": [
            "西湖"
        ],
        "title": "答文與可以六言詩相示因道濟南事作十首  其三",
        "id": "6c4f85c6-b80b-411b-8307-69da623db0b2"
    },
    {
        "author": "蘇轍",
        "paragraphs": [
            "飲酒方橋夜月，釣魚畫舫秋風。",
            "冉冉荷香不斷，悠悠水面無窮。"
        ],
        "title": "答文與可以六言詩相示因道濟南事作十首  其四",
        "id": "2618fa68-e930-4eb9-a891-c0bb32219312"
    },
    {
        "author": "蘇轍",
        "paragraphs": [
            "雨過山光欲溜，寒來水氣如烝。",
            "勝處何須吳越，隨方亦有遊朋。"
        ],
        "title": "答文與可以六言詩相示因道濟南事作十首  其五",
        "id": "7e46484b-c8e8-478a-b11a-73f5d1bea8fc"
    },
    {
        "author": "蘇轍",
        "paragraphs": [
            "揚雄執戟雖久，陶令歸田未能。",
            "眼看雲山無奈，神傷簿領相仍。"
        ],
        "title": "答文與可以六言詩相示因道濟南事作十首  其六",
        "id": "d55121b8-307d-406d-80a1-6b16da00513e"
    },
    {
        "author": "蘇轍",
        "paragraphs": [
            "終歲常親鞭扑，此生知負詩書。",
            "欲尋舊學無處，時有故人起予。"
        ],
        "title": "答文與可以六言詩相示因道濟南事作十首  其七",
        "id": "19b3638e-d02b-4d6c-b2f9-8a6e2cd989fa"
    },
    {
        "author": "蘇轍",
        "paragraphs": [
            "故人遠在江漢，萬里時寄聲音。",
            "聞道禪心寂寞，未廢詩人苦吟。"
        ],
        "title": "答文與可以六言詩相示因道濟南事作十首  其八",
        "id": "363a393c-5bbd-4aca-89b5-c3e5adb882d8"
    },
    {
        "author": "蘇轍",
        "paragraphs": [
            "佳句近參風雅，微詞間發離騷。",
            "竊欲比君庾信，莫年詩賦尤高。"
        ],
        "title": "答文與可以六言詩相示因道濟南事作十首  其九",
        "id": "e75cb2ee-9eda-4d16-b1af-de59889a70ce"
    },
    {
        "author": "蘇轍",
        "paragraphs": [
            "相思欲見無路，滿秩西歸有時。",
            "及君鈴閣少事，飲我松醪滿巵。"
        ],
        "title": "答文與可以六言詩相示因道濟南事作十首  其一○",
        "id": "5365f6e1-50ee-4ad0-ab1d-58d4f56f2c22"
    },
    {
        "author": "蘇轍",
        "paragraphs": [
            "青蒲一下復東來，擁扇西風滿面埃。",
            "擊柝自營何擇地，餔糟同醉未須回。",
            "孤高振鷺瞻初下，淡泊嬰兒及未孩。",
            "我亦漂流家萬里，年來羞上望鄉臺。"
        ],
        "title": "次韵李公擇寄子瞻",
        "id": "3257e1d5-96cd-40d0-8ca2-8c4ec1dedca0"
    },
    {
        "author": "蘇轍",
        "paragraphs": [
            "無錫銅瓶手自持，新芽顧渚近相思。",
            "故人贈答無千里，好事安排巧一時。",
            "蟹眼煎成聲未老，兔毛傾看色尤宜。",
            "槍旗携到齊西境，更試城南金線奇。"
        ],
        "title": "次韵李公擇以惠泉答章子厚新茶二首  其一",
        "id": "5c7abbc9-3a25-4a3b-8fd2-b3ce74c69daa"
    },
    {
        "author": "蘇轍",
        "paragraphs": [
            "新詩態度靄春雲，肯把篇章妄與人。",
            "性似好茶常自養，交如泉水久彌親。",
            "睡濃正想羅聲發，食飽尤便粥面勻。",
            "底處翰林長外補，明年誰送霅溪春。"
        ],
        "title": "次韵李公擇以惠泉答章子厚新茶二首  其二",
        "id": "748962b0-f70d-4e24-be8f-cc5dc0c61f86"
    },
    {
        "author": "蘇轍",
        "paragraphs": [
            "南北無多水，崎嶇未捨船。",
            "何時好霖雨，是處有通川。",
            "墳壠看書卷，興亡指道邊。",
            "蒼茫半秋草，猶復較愚賢。"
        ],
        "title": "和李公擇赴歷下道中雜咏十二首 泛清河",
        "id": "f002581e-41a4-4dc3-b0ee-2602ac23ab60"
    },
    {
        "author": "蘇轍",
        "paragraphs": [
            "卷帆倚棹淺河津，憶泛長江步步新。",
            "未免生涯寄風浪，不堪舟楫委埃塵。",
            "往來欲就沙囊堰，深淺時看舉策頻。",
            "一望雲霓百憂集，應思平地隠居人。"
        ],
        "tags": [
            "长江"
        ],
        "title": "和李公擇赴歷下道中雜咏十二首 將至桃園阻淺且風不得進",
        "id": "d6116505-eedf-4306-b006-e262fb09371d"
    },
    {
        "author": "蘇轍",
        "paragraphs": [
            "此生與物妄相仇，欲往長嫌苦見留。",
            "淺瀨何知向人惡，漲溪豈復爲公流。",
            "雨痕忽到工催客，風信初來轉打頭。",
            "舉目汀洲都未改，忽添清興滿行舟。"
        ],
        "title": "和李公擇赴歷下道中雜咏十二首 桃園阻淺將易小舟一夜水大至復乘便風頃刻百里",
        "id": "2edbfb82-5837-401c-bb3c-e0d25d196376"
    },
    {
        "author": "蘇轍",
        "paragraphs": [
            "圯下相逢南北人，三邀不倦識天真。",
            "十年却見穀城下，寂寞同收一夢身。"
        ],
        "title": "和李公擇赴歷下道中雜咏十二首 下邳黄石公廟",
        "id": "b1141574-bec3-47e4-9783-1b46d3dfc5e7"
    },
    {
        "author": "蘇轍",
        "paragraphs": [
            "尺箠西來壠畝中，驅馳力盡衆兵衝。",
            "舊封獨守君臣義，故國長修俎豆容。",
            "平日軍聲同破竹，少年心事喜摧鋒。",
            "錦衣眷戀多鄉思，肯顧田家社酒醲。"
        ],
        "title": "和李公擇赴歷下道中雜咏十二首 宿遷項羽廟",
        "id": "950f87e0-709b-48e9-92f6-6eab627bd0f5"
    },
    {
        "author": "蘇轍",
        "paragraphs": [
            "出沒懸流雖有道，憑陵險地本無心。",
            "未能與物都無礙，咫尺清泉亦自深。"
        ],
        "title": "和李公擇赴歷下道中雜咏十二首 呂梁",
        "id": "ade17996-57e1-44f4-81eb-c3013192880e"
    },
    {
        "author": "蘇轍",
        "paragraphs": [
            "近通沂泗麻鹽熟，遠控江淮粳稻秋。",
            "粗免塵泥汙車脚，莫嫌菱蔓繞船頭。",
            "謀夫欲就桑田變，客意終便畫舫遊。",
            "愁思錦江千萬里，漁簑空向夢中求。"
        ],
        "title": "和李公擇赴歷下道中雜咏十二首 梁山泊",
        "id": "456c7398-381a-4a33-ae3a-cfa4ea27aadd"
    },
    {
        "author": "蘇轍",
        "paragraphs": [
            "南國家家漾綵𦫊，芙蕖遠近日微明。",
            "梁山泊裏逢花發，忽憶吳興十里行。"
        ],
        "title": "和李公擇赴歷下道中雜咏十二首 梁山泊見荷花憶吳興五絕 其一",
        "id": "3f33de8c-0d74-4c93-8ca4-e2e111a68db9"
    },
    {
        "author": "蘇轍",
        "paragraphs": [
            "終日舟行花尚多，清香無奈着人何。",
            "更須月出波光凈，卧聽漁家蕩槳歌。"
        ],
        "title": "和李公擇赴歷下道中雜咏十二首 梁山泊見荷花憶吳興五絕 其二",
        "id": "1999818a-27ac-4a24-b9d9-479ef242a17a"
    },
    {
        "author": "蘇轍",
        "paragraphs": [
            "行到平湖意自寬，繁花仍得就船看。",
            "回頭却向吳儂說，從此遠遊心未闌。"
        ],
        "title": "和李公擇赴歷下道中雜咏十二首 梁山泊見荷花憶吳興五絕 其三",
        "id": "953b47eb-0d51-4130-bc56-a922abbfb85c"
    },
    {
        "author": "蘇轍",
        "paragraphs": [
            "花開南北一般紅，路過江淮萬里通。",
            "飛蓋靚粧迎客笑，鮮魚白酒醉船中。"
        ],
        "title": "和李公擇赴歷下道中雜咏十二首 梁山泊見荷花憶吳興五絕 其四",
        "id": "17e436a2-467d-4692-ab19-f83a26e179a6"
    },
    {
        "author": "蘇轍",
        "paragraphs": [
            "菰蒲出沒風波際，雁鴨飛鳴霧雨中。",
            "應爲高人愛吳越，故於齊魯作南風。"
        ],
        "title": "和李公擇赴歷下道中雜咏十二首 梁山泊見荷花憶吳興五絕 其五",
        "id": "60677578-3740-47dd-b677-618a7ba96545"
    },
    {
        "author": "蘇轍",
        "paragraphs": [
            "它年逢九日，杯酒逐英豪。",
            "漸老經秋病，獨醒何處高。",
            "床頭添藥裹，坐上減牛毛。",
            "寂寞知誰問，煩公置濁醪。"
        ],
        "title": "次韵李公擇九日見約以疾不赴",
        "id": "e281720a-5f8c-4ad7-b829-a7854491f4a7"
    },
    {
        "author": "蘇轍",
        "paragraphs": [
            "秋來旱已久，雪至亦不薄。",
            "沉沉夜未眠，蔌蔌聲初落。",
            "霏微入疏戶，眩晃先朱閣。",
            "披衣視羣動，照屋始驚愕。",
            "晨起犯清寒，繁陰看溟漠。",
            "喬林凍相倚，隙瓦乾猶爍。",
            "孤村掩圭竇，深徑沒芒屩。",
            "平野恣汗漫，四山增犖埆。",
            "晚色漏斜陽，林光粲相錯。",
            "氛埃一清蕩，疫癘解纏縛。",
            "寒蔬養春芽，宿麥布冬脚。",
            "官居亦何頼，歲事信所託。",
            "逋逃幸一飽，剽盜止羣惡。",
            "無事樂自多，有酒庶可酌。",
            "我行今不久，公到時方昨。",
            "豐穰識天意，暇豫可前約。",
            "齋厨雖無餘，賓客甚易諾。",
            "行須酒壺倒，莫待陰雲剝。"
        ],
        "title": "喜雪呈李公擇",
        "id": "5140373f-c996-4fdc-92ed-c3cef56513d9"
    },
    {
        "author": "蘇轍",
        "paragraphs": [
            "倉廩未應空，長天霰雪濛。",
            "瓊瑶布地凈，組練出師雄。",
            "雲闊諸峰遍，花繁百草同。",
            "農謠麥壠外，客興酒杯中。",
            "聚散占風力，消融驗藥功。",
            "遠遊聊自喜，三見歲時豐。"
        ],
        "title": "次韵范郎中仰之咏雪",
        "id": "c5aa9054-9e25-410d-bbf0-119f373009fd"
    },
    {
        "author": "蘇轍",
        "paragraphs": [
            "遠客徒爲爾，江邊有故丘。",
            "汀洲信廣大，鳬雁任漂浮。",
            "好事時携酒，歸心久倦遊。",
            "還鄉定衰老，朋友肯相收。"
        ],
        "title": "次韵李公朝著作見贈二首  其一",
        "id": "4de7592c-e842-4820-b9e2-ff8e7f28b214"
    },
    {
        "author": "蘇轍",
        "paragraphs": [
            "稽古終何力，扶衰謾有方。",
            "故人憐困躓，佳句贈輝光。",
            "未暇抽身去，安能插翅翔。",
            "空存疏懶性，高卧笑羲皇。"
        ],
        "title": "次韵李公朝著作見贈二首  其二",
        "id": "407bb15a-884a-4b88-bb0a-acd06b3d0065"
    },
    {
        "author": "蘇轍",
        "paragraphs": [
            "全齊開故國，清廟饗元功。",
            "德業真無忝，勳名但未充。",
            "邊防推信惠，社稷倚勤忠。",
            "不作司徒貴，何慚鄭武公。"
        ],
        "title": "惠穆呂公挽詞二首  其一",
        "id": "973634d7-8313-40d9-af0c-3d931983f409"
    },
    {
        "author": "蘇轍",
        "paragraphs": [
            "風俗非平昔，賢豪棄此時。",
            "新阡長宿草，行路拜豐碑。",
            "惠術遐方記，嘉猷信史知。",
            "悲凉哭墳客，不爲受恩私。"
        ],
        "title": "惠穆呂公挽詞二首  其二",
        "id": "d1fd6091-2c31-4da0-a0e6-46546713b7be"
    },
    {
        "author": "蘇轍",
        "paragraphs": [
            "都城廣大漫如天，旅人騷屑誰與歡。",
            "北風號怒屋無瓦，夜氣凝冽冰生棄。",
            "雪聲旋下白玉片，燈花暗結丹砂丸。",
            "叩門剝啄驚客至，吹火倉卒憐君寒。",
            "明時未省有遺棄，高論自笑終汗漫。",
            "識君太學嗟歲久，至今客舍猶泥蟠。",
            "正如憔悴入籠鶴，坐見摧落凌風翰。",
            "明朝尚肯過吾飲，有酒不盡行將酸。"
        ],
        "title": "次韵蔣夔寒夜見過",
        "id": "c253ae41-b041-47b8-8854-ca3cb0502e78"
    },
    {
        "author": "蘇轍",
        "paragraphs": [
            "病憶故鄉同越舄，性安田野似裨諶。",
            "都城歲晚不歸去，客舍夜寒猶獨吟。",
            "樽酒憐君偏好客，詩篇寄我謬知音。",
            "會須雪裏相從飲，履迹旋平無處尋。"
        ],
        "title": "次韵王鞏廷評招飲",
        "id": "c246e185-c5fe-41a6-b112-0bfb9e5a732e"
    },
    {
        "author": "蘇轍",
        "paragraphs": [
            "新歲逼人無一日，殘冬飛雪已三迴。",
            "百分琥珀從君勸，十里瓊瑶走馬來。"
        ],
        "title": "雪中會孫洙舍人飲王氏西堂戲成三絕  其一",
        "id": "c2274aa8-10ef-44a4-a032-b747b37bc727"
    },
    {
        "author": "蘇轍",
        "paragraphs": [
            "南國高人真巨源，華堂邂逅接清樽。",
            "十年一見都如夢，莫怪終宵語笑喧。"
        ],
        "title": "雪中會孫洙舍人飲王氏西堂戲成三絕  其二",
        "id": "16a1657c-4786-43d0-a8c0-dd433f5b9f74"
    },
    {
        "author": "蘇轍",
        "paragraphs": [
            "傾盡香醪雪亦晴，東齋醉卧已三更。",
            "佳人不慣生疏客，不盡清歌宛轉聲。"
        ],
        "title": "雪中會孫洙舍人飲王氏西堂戲成三絕  其三",
        "id": "766c846b-6784-41b5-8697-9e3ea5cf5640"
    },
    {
        "author": "蘇轍",
        "paragraphs": [
            "羈遊亦何樂，幸此賢主人。",
            "東齋暖且深，高眠不知晨。",
            "開門驚照曜，舞雪方繽紛。",
            "繁雲覆庭廡，落勢一何勻。",
            "霏微本無着，積疊巧相因。",
            "萬類忽同色，九衢浄無塵。",
            "園林開組練，觀闕堆瓊珉。",
            "蟲書散鳥足，縞带翻車輪。",
            "遠遊浩千里，欲出迷四鄰。",
            "誰言助春農，亦善欺客貧。",
            "頼我古君子，高談吐陽春。",
            "方當庇華屋，豈憂無束薪。"
        ],
        "title": "雪中呈范景仁侍郎",
        "id": "c506833f-ba8e-4124-8c21-ad49bb7336f8"
    },
    {
        "author": "蘇轍",
        "paragraphs": [
            "數舉除夜酒，稍消少年豪。",
            "浮光寄流水，妙理付濁醪。",
            "微陽未出土，大雪飛鵝毛。",
            "試問冰霜勁，春來能久牢。"
        ],
        "title": "次韵景仁丙辰除夜",
        "id": "2403b30c-15e6-477c-8ace-13918290c6c2"
    },
    {
        "author": "蘇轍",
        "paragraphs": [
            "高人兩無事，相見輒傾懷。",
            "時以酒相命，何妨心自齋。",
            "燈期飛雪亂，春候苦寒乖。",
            "不就頹然醉，難堪風且霾。"
        ],
        "title": "次韵景仁招宋溫之職方小飲",
        "id": "642ff866-ce0f-4f34-a6a5-49298e141435"
    },
    {
        "author": "蘇轍",
        "paragraphs": [
            "白髮迎新歲，皤然國老更。",
            "感時能細說，對酒任徐行。",
            "畫軸高分品，詩詞妙入評。",
            "疏狂先醉倒，應許恃鄉情。"
        ],
        "title": "次韵景仁飲宋溫之南軒二首  其一",
        "id": "d5c50dde-11be-4faa-a580-31977697b200"
    },
    {
        "author": "蘇轍",
        "paragraphs": [
            "飲闌瓶已罄，話久僕須更。",
            "高會良難得，危言豈易行。",
            "歸休便老計，得失任臺評。",
            "猶有青編在，它年不世情。"
        ],
        "title": "次韵景仁飲宋溫之南軒二首  其二",
        "id": "9715090c-fcea-466b-b367-feb6507484ac"
    },
    {
        "author": "蘇轍",
        "paragraphs": [
            "夜雪滿庭雞失晨，瓊田早出不驚塵。",
            "急須卷凍鋪黄道，欲看燈山萬萬人。"
        ],
        "title": "次韵景仁正月十二日訪吳縝寺丞二絕  其一",
        "id": "860cdb48-bd11-4e7e-91a8-8bb62598b2e1"
    },
    {
        "author": "蘇轍",
        "paragraphs": [
            "濁醪時飲十分杯，萬象溟濛曉氣皚。",
            "醉倒籃輿夜歸去，金吾寧復識誰哉。"
        ],
        "title": "次韵景仁正月十二日訪吳縝寺丞二絕  其二",
        "id": "80abf4b1-4e9f-4c92-8d4c-40a35e356ee8"
    },
    {
        "author": "蘇轍",
        "paragraphs": [
            "晚歲抽身塵土中，灊山仍乞古仙宮。",
            "羞將白髮隨馮叟，欲就丹砂繼葛洪。",
            "龍虎未能留物化，芭蕉久已悟身空。",
            "騷人欲作招魂賦，蟬蛻疑非世俗同。"
        ],
        "title": "柳子玉郎中挽詞二首  其一",
        "id": "3730d2e0-9d82-4a60-8fbe-394248b90a66"
    },
    {
        "author": "蘇轍",
        "paragraphs": [
            "新詩錦繡爛成編，醉墨龍蛇灑未乾。",
            "共首卜居空舊約，宛丘携手憶餘歡。",
            "風流可見身如在，鄉國全歸意所安。",
            "行到都門送君處，長河清淚兩汍瀾。"
        ],
        "title": "柳子玉郎中挽詞二首  其二",
        "id": "b8079c1d-e5db-4a73-9767-f1b5e2760eae"
    },
    {
        "author": "蘇轍",
        "paragraphs": [
            "十方老僧十年舊，燕坐繩床看奔走。",
            "遠遊新自濟南來，滿身自覺多塵垢。",
            "煖湯百斛勸我浴，驪山衮衮泉傾竇。",
            "明窗困卧百緣絕，此身瑩凈初何有。",
            "清泉自清身自潔，塵垢無生亦無滅。",
            "振衣却起就華堂，老僧相對無言說。",
            "南山采菌軟未乾，西園擷菜寒方茁。",
            "與君飽食更何求，一杯茗粥傾銅葉。"
        ],
        "title": "贈凈因臻長老",
        "id": "e9ab9e10-f415-419f-8a1a-5f9a221db442"
    },
    {
        "author": "蘇轍",
        "paragraphs": [
            "儒林談道亦云舊，遠自太史牛馬走。",
            "區區分別竟何爲，擾擾祇添心上垢。",
            "道大如天不可測，異出同歸各穿竇。",
            "浩然一水散千漚，却觀彼我曾無有。",
            "我丈中心冰玉潔，世上浮榮盡灰滅。",
            "終年行道自不知，笑指空門名異說。",
            "此心未信道不生，石上下種何由茁。",
            "道在起居飲食中，安問胡僧分五葉。"
        ],
        "title": "次前韵答景仁",
        "id": "d570c8e9-788d-4773-9a97-aa281e9ba70f"
    },
    {
        "author": "蘇轍",
        "paragraphs": [
            "送客城西客已遠，歸路北池接南苑。",
            "冰澌片斷水光浮，柳線和柔風力軟。",
            "繚牆朱戶誰家園，流水平畦春日淺。",
            "禁河分溜一池足，洛圃移花百金賤。",
            "飛甍斤斧聲未絕，翠柏栽培影初遍。",
            "傍人笑指高臺處，前年適見荒榛滿。",
            "金錢力奪天地功，歲月未多風物換。",
            "人生富貴無不成，都門坐置山林觀。",
            "暖風遲日時一到，早出莫歸應未晚。",
            "主人最貴稀出城，長使憧憧路人看。"
        ],
        "title": "遊城西集慶園",
        "id": "cbbdfc06-3485-4ad5-ab1b-e6a1d60dc7d5"
    },
    {
        "author": "蘇轍",
        "paragraphs": [
            "新春甫驚蟄，草木猶未知。",
            "高人靜無事，頗怪春來遲。",
            "肩輿出東郊，輕裘試朝曦。",
            "百草招生意，喬松解寒姿。",
            "尺書招友生，冠蓋溢通逵。",
            "人生瞬息間，幸此休暇時。",
            "濁酒瀹浮蟻，嘉蔬薦柔荑。",
            "春來莫嫌早，春去恐莫追。",
            "公卿多王事，田野遂我私。",
            "松筠自擁蔽，里巷得遊嬉。",
            "鄰家並侯伯，朱門掩芳菲。",
            "畦花被錦繡，庭檜森旌旗。",
            "華堂絢金碧，疊觀凝煙霏。",
            "彷彿象宮禁，蕭條遠喧卑。",
            "徐行日一至，何異己有之。",
            "都城閉門早，衆客紛將歸。",
            "垂楊返照下，歸騎紅塵飛。",
            "但卜永日歡，未與清夜期。",
            "人散衆囂絕，庭光星斗垂。",
            "安眠萬物外，高世良在茲。"
        ],
        "title": "遊景仁東園",
        "id": "9abf7372-5617-4260-9095-15811ab24760"
    },
    {
        "author": "蘇轍",
        "paragraphs": [
            "尋山非事役，行路不應難。",
            "洛浦花初滿，嵩高雪尚寒。",
            "平林抽凍筍，奇艷變山丹。",
            "節物朝朝好，肩輿步步安。",
            "酴醾釀臘酒，苜蓿薦朝盤。",
            "得意忘春晚，逢人語夜闌。",
            "歸休三黜柳，賦咏五噫鸞。",
            "鶴老身仍健，鴻飛世共看。",
            "雲移忽千里，世路脫重灘。",
            "西望應思蜀，東還定過韓。",
            "平川涉清潁，絕頂上封壇。",
            "出處看公意，令人欲棄官。"
        ],
        "title": "次韵子瞻送范景仁遊嵩洛",
        "id": "c1a6c2da-8347-4e4e-9c14-a5cc69e1dc99"
    },
    {
        "author": "蘇轍",
        "paragraphs": [
            "憶遊太學十年初，猶見胡公豈弟餘。",
            "遍閱諸生非有道，最憐能賦似相如。",
            "青衫共笑方持板，白髮相看各滿梳。",
            "暫免百憂趨長吏，勉調三寸事新書。"
        ],
        "title": "送蔣夔赴代州教授",
        "id": "db15c437-ed2e-43de-b9d7-b9509f36e233"
    },
    {
        "author": "蘇轍",
        "paragraphs": [
            "此身雖復類潛夫，衰老無心强著書。",
            "道路不知奔走賤，交遊空怪往還疏。",
            "弦歌更就三年學，簿領唯添一味愚。",
            "它日相逢定何處，莫將文采笑空疏。"
        ],
        "title": "次韵宿州教授劉涇見贈",
        "id": "4f422297-7efb-4942-9c3e-ea06b95b523f"
    },
    {
        "author": "蘇轍",
        "paragraphs": [
            "夜雨泗河深，曉日輕舟發。",
            "帆開送客遠，城轉高臺沒。",
            "居人永瞻望，歸意何倉卒。",
            "公來初無事，豐歲多牟麥。",
            "鈴閣渡清風，芳罇對佳客。",
            "登臨未云壓，談笑方自適。",
            "朝廷念黧老，府寺虛清劇。",
            "何以寄風流，江山繞官宅。"
        ],
        "title": "徐州送江少卿",
        "id": "cd42ec9c-5459-46f1-be9e-a3b8f5b30d75"
    },
    {
        "author": "蘇轍",
        "paragraphs": [
            "眼看狂瀾倒百川，孤根漂蕩水無邊。",
            "思家松菊荒三徑，回首謳歌沸二天。",
            "簿領沉迷催我老，春秋廢格累公賢。",
            "鄰居屈指今誰在，一念傷心十五年。"
        ],
        "title": "次韵子瞻寄眉守黎希聲",
        "id": "d000b25b-b3bd-4401-8445-b1d179bb3be9"
    },
    {
        "author": "蘇轍",
        "paragraphs": [
            "宿雪雖盈尺，不救春夏旱。",
            "吁嗟遍野天不聞，歌舞通宵龍一戰。",
            "旋開雲霧布旌旗，復遣雷霆助舒卷。",
            "雨聲一夜洗塵埃，流入溝河朝不見。",
            "但見青青黍與禾，老農起舞行人歌。",
            "汙邪滿車尚可許，供輸到骨期無它。",
            "水行天地有常數，歲歲出入均無頗。",
            "半年分已厭枯槁，及秋更恐憂滂沱。",
            "誰能且共蛟龍語，時布甘澤無庸多。"
        ],
        "title": "和李邦直學士沂山祈雨有應",
        "id": "d64c870a-eb08-458a-b475-7516a52d3bbd"
    },
    {
        "author": "蘇轍",
        "paragraphs": [
            "城東泗水平如席，城頭遠山涵落日。",
            "輕舟鳴艣自生風，渺渺江湖動顔色。",
            "中洲過盡石縱橫，南去清波頭盡白。",
            "岸邊怪石如牛馬，銜尾舳艫誰敢下。",
            "沒人出沒須臾間，却立沙頭手足乾。",
            "客舟一葉久未上，吳牛回首良間關。",
            "風波蕩潏未可觸，歸來何事嘗艱難。",
            "樓中吹角莫煙起，出城騎火催君還。"
        ],
        "title": "陪子瞻遊百步洪",
        "id": "9b0c07b9-7056-4846-9b5f-ad77c33fad38"
    },
    {
        "author": "蘇轍",
        "paragraphs": [
            "一徑坡陀草木間，孤亭勝絕俯川原。",
            "青天圖畫四山合，白晝雷霆百步喧。",
            "煙柳蕭條漁市遠，汀洲蒼莽白鷗翻。",
            "客舟何事來匆草，逆上波濤吐復吞。"
        ],
        "title": "李邦直見邀終日對卧南城亭上二首  其一",
        "id": "fc042fa9-66f6-436f-97a2-d721ca6a4d47"
    },
    {
        "author": "蘇轍",
        "paragraphs": [
            "東來無事得遨遊，奉使清閑亦自由。",
            "撥棄簿書成一飽，留連語笑失千憂。",
            "舊書半卷都如夢，清簟橫眠似欲秋。",
            "聞說歸朝今不久，塵埃還有此亭不。"
        ],
        "title": "李邦直見邀終日對卧南城亭上二首  其二",
        "id": "4520b53e-2cd9-44f3-9728-d89d30754125"
    },
    {
        "author": "蘇轍",
        "paragraphs": [
            "真能一醉逃煩暑，定勝三杯禦臘寒。",
            "自有詩書供永日，莫將絲竹亂風灘。",
            "舞雩何處歸春莫，叩角誰人怨夜漫。",
            "聞道丹砂近有術，錙銖稱火共君看。"
        ],
        "title": "次韵邦直見答二首  其一",
        "id": "ae2a56c3-a7e2-4a30-b11a-59c02cd70f21"
    },
    {
        "author": "蘇轍",
        "paragraphs": [
            "五斗塵勞尚足留，閉門聊欲治幽憂。",
            "羞爲毛遂囊中穎，未許朱雲地下遊。",
            "無事會須成好飲，思歸時亦賦登樓。",
            "羨君幕府如僧舍，日向城隅看浴鷗。"
        ],
        "title": "次韵邦直見答二首  其二",
        "id": "8a25decf-10f9-4ed1-b914-ee4aa6e63d77"
    },
    {
        "author": "蘇轍",
        "paragraphs": [
            "城頭棟宇恰三間，楚望凄凉弔屈原。",
            "雨洗山川百里凈，風吹語笑一城喧。",
            "鄉書莫問經時絕，歲事初驚片葉翻。",
            "南近清淮鱸鱖好，釣筒時問有潛吞。"
        ],
        "title": "再次前韵四首  其一",
        "id": "9dc6f158-ca72-4005-83f9-5efb2e2c10f3"
    },
    {
        "author": "蘇轍",
        "paragraphs": [
            "謬將疏野託交遊，平日論心亦有由。",
            "科第聯翩叨舊契，利名疏闊少新憂。",
            "清談已覺忘朱夏，濁酒先防虐素秋。",
            "多病無聊唯有睡，頻頻詩句未嫌不。"
        ],
        "title": "再次前韵四首  其二",
        "id": "9da72f90-71ca-45ae-b69d-6db18b404d78"
    },
    {
        "author": "蘇轍",
        "paragraphs": [
            "野鶴應疑鳬雁苦，夏蟲未慣雪霜寒。",
            "隠居顔氏終安巷，垂釣嚴生自有灘。",
            "破宅不歸塵可掃，下田初種水應漫。",
            "退耕尚作悠悠語，拙宦猶須步步看。"
        ],
        "title": "再次前韵四首  其三",
        "id": "c0369530-8862-44b3-acc3-772776316f8b"
    },
    {
        "author": "蘇轍",
        "paragraphs": [
            "欲作彭城數月留，溪山勸我暫忘憂。",
            "城頭準擬中秋望，臺上遷延九日遊。",
            "嵐氣雨餘侵近郭，江聲風送隠危樓。",
            "汀洲聚散知誰怪，且學漂浮水上鷗。"
        ],
        "title": "再次前韵四首  其四",
        "id": "8b5a657b-0fd8-4b79-8ab1-0882a37ae92c"
    },
    {
        "author": "蘇轍",
        "paragraphs": [
            "客從南方來，信宿北方去。",
            "手棹木蘭舟，不顧長江雨。",
            "江昏氣陰黑，雨落無朝暮。",
            "肅肅赴波濤，濛濛暗洲渚。",
            "微凉入窗闔，斜吹濕蕉苧。",
            "漂灑正紛紜，談笑方容與。",
            "不知江路長，但覺青山鶩。",
            "客去浩難追，落日平西浦。",
            "東遊本無事，愛此山河古。",
            "周旋樽俎歡，邂逅英豪聚。",
            "茲遊有遺趣，此樂恐宜屢。",
            "賤仕迫程期，遷延防譴怒。",
            "秋風日已至，輕舸行當具。",
            "陰森古城曲，蒼莽交流處。",
            "懸知別時念，將行重回顧。",
            "非緣一寸祿，應作三年住。"
        ],
        "tags": [
            "长江"
        ],
        "title": "雨中陪子瞻同顔復長官送梁燾學士舟行歸汶上",
        "id": "b8815c4b-6219-442e-835b-9569a0012970"
    },
    {
        "author": "蘇轍",
        "paragraphs": [
            "江湖性終在，平地難久居。",
            "淥水雨新漲，扁舟意自如。",
            "河身縈疋素，洪口轉千車。",
            "願言棄城市，長竿夜獨漁。"
        ],
        "title": "同子瞻泛汴泗得漁酒二咏  其一",
        "id": "6ae722f2-623c-45fc-98c6-6587c7763b3a"
    },
    {
        "author": "蘇轍",
        "paragraphs": [
            "懶思久廢詩，病腸不堪酒。",
            "强顔水石間，濫蹟賓主後。",
            "不知白浪翻，但怪青山走。",
            "莫隨使車塵，豈畏嚴城斗。"
        ],
        "title": "同子瞻泛汴泗得漁酒二咏  其二",
        "id": "9ffb490a-647e-44d6-92f3-719a16380ea5"
    },
    {
        "author": "蘇轍",
        "paragraphs": [
            "放舟城西南，却向東南泊。",
            "朝來雨新霽，白水浸城脚。",
            "古汴多流苴，清泗亦浮沫。",
            "平吞百澗暴，滅盡三洪惡。",
            "遊人不勝喜，水族知當樂。",
            "舟行野鳬亂，網盡修鱗躍。",
            "香醪溜白蟻，鱠縷填花萼。",
            "人生適意少，一醉皆應諾。",
            "同遊非偶然，後會未前約。",
            "簡書尚見寬，行日爲公却。"
        ],
        "title": "明日復賦",
        "id": "8598932b-020c-4cc6-a29e-7d4f97504c56"
    },
    {
        "author": "蘇轍",
        "paragraphs": [
            "食無酒肉腹亦飽，室無妻妾身自好。",
            "世間深重未肯回，達士清虛輒先了。",
            "眼看鴻鵠薄雲漢，長笑駑駘安棧皂。",
            "腹中夜氣何郁郁，海底朝陽常杲杲。",
            "一廛不顧舊山深，萬里來看故人老。",
            "空車獨載王陽橐，遠遊屢食安期棗。",
            "東州相逢真邂逅，南國思歸又驚矯。",
            "道成若見王方平，背癢莫念麻姑爪。"
        ],
        "title": "贈吳子野道人",
        "id": "19891dc1-05aa-4d9d-b0e5-056a3ccf954d"
    },
    {
        "author": "蘇轍",
        "paragraphs": [
            "東道初來託故人，南樓頻上泗河漘。",
            "江山尚有留人意，樽俎寧當厭客貧。",
            "顧我及秋行不久，問君觸熱去何因。",
            "西歸凉冷霜風後，濁酒清詩誰與親。"
        ],
        "title": "李邦直出巡青州余不久將赴南都比歸不及見矣作詩贈別",
        "id": "cfa6e3e5-da9d-4433-874b-fe6f8314dc22"
    },
    {
        "author": "蘇轍",
        "paragraphs": [
            "子嗟丘中親藝麻，邵平東陵親種瓜。",
            "公今歸去事農圃，亦種洛陽千本花。",
            "修篁繞屋韵寒玉，平泉入畦紆卧蛇。",
            "錦屏奇種斸巖竇，嵩高靈藥移萌芽。",
            "城中三月花事起，肩輿遍入公侯家。",
            "淺紅深紫相媚好，重樓多葉爭矜誇。",
            "一枝盈尺不論價，十千斗酒那容賒。",
            "歸來曳履苔徑滑，醉倒閉門春日斜。",
            "車輪班班走金轂，印綬若若趨朝衙。",
            "世人不顧病楊綰，弟子獨有窮侯芭。",
            "終年著書未曾厭，一身獨樂誰復加。",
            "宦遊嗟我久塵土，流轉海角如浮槎。",
            "歸心每欲自投劾，孺子漸長能扶車。",
            "過門有意奉談笑，幅巾懷刺無袍鞾。"
        ],
        "title": "司馬君實端明獨樂園",
        "id": "6b428958-e8e3-43c0-ad37-9652308b843f"
    },
    {
        "author": "蘇轍",
        "paragraphs": [
            "簞瓢未改安貧性，鳬繹猶傳直道餘。",
            "不見失官愁戚戚，但聞高卧起徐徐。",
            "居中舊厭軍容講，補外仍遭城旦書。",
            "此去將身置何許，秋風未免憶鱸魚。"
        ],
        "title": "送顔復赴闕",
        "id": "31900c80-fbc2-4408-a799-09b810d26905"
    },
    {
        "author": "蘇轍",
        "paragraphs": [
            "侯家玉食繡羅裳，彈絲吹竹喧洞房。",
            "哀歌妙舞奉清觴，白日一醉萬事忘。",
            "百年將種存慨慷，西取庸蜀踐戎羌。",
            "戰袍賜錦盤鵰章，寶刀玉玦餘風霜。",
            "天孫渡河夜未央，功臣子孫白且長。",
            "朱門甲第臨康莊，生長介胄羞膏粱。",
            "四方賓客坐華堂，何用爲樂非笙簧。",
            "錦囊犀軸堆象床，竿叉連幅翻雲光。",
            "手披橫素風飛揚，長林巨石插雕梁。",
            "清江白浪吹粉牆，異花沒骨朝露香。",
            "摯禽猛獸舌齶張，騰踏騕褭聯驌驦。",
            "噴振風雨馳平岡，前數顧陸後吳王。",
            "老成雖喪存典常，坐客不識視茫洋。",
            "騏驎飛烟郁芬芳，卷舒終日未用忙。",
            "遊意淡泊心清凉，屬目俊麗神激昂。",
            "君不見伯孫孟孫俱猖狂，干時與事神弗臧。"
        ],
        "title": "王詵都尉寶繪堂詞",
        "id": "bdd24aa2-2df9-4da4-9197-995b5511348e"
    },
    {
        "author": "蘇轍",
        "paragraphs": [
            "逍遥堂後千尋木，長送中宵風雨聲。",
            "誤喜對床尋舊約，不知漂泊在彭城。"
        ],
        "title": "逍遥堂會宿二首  其一",
        "id": "984b06ab-b4b5-4917-9c30-0cac89b6bfa2"
    },
    {
        "author": "蘇轍",
        "paragraphs": [
            "秋來東閣凉如水，客去山公醉似泥。",
            "困卧北窗呼不起，風吹松竹雨凄凄。"
        ],
        "title": "逍遥堂會宿二首  其二",
        "id": "f4d48289-c13f-47b4-ab3e-7aa5f4f78b15"
    },
    {
        "author": "蘇轍",
        "paragraphs": [
            "南山莫將歸，下訪張夫子。",
            "黍稷滿秋風，蓬麻翳鄰里。",
            "君年三十八，三十有歸意。",
            "躬耕奉慈親，未覺鉏耰鄙。",
            "讀書北窗竹，釀酒南園水。",
            "松菊半成陰，日有幽居喜。",
            "客來時借問，問子何年起。",
            "新求西溪石，更築茆堂址。",
            "但令三歲熟，此計行亦遂。",
            "堂成不出門，清名滿朝市。"
        ],
        "title": "過張天驥山人郊居",
        "id": "488f239c-b811-4cc2-abf3-7e1dd845bc89"
    },
    {
        "author": "蘇轍",
        "paragraphs": [
            "魏佛狸，飲泗水，黄金甲身鐵馬箠。",
            "睥睨山川俯畫地，畫作西方佛名字。",
            "卷舒三軍如使指，奔馳萬夫鑿山觜。",
            "雲中孤月妙無比，青蓮湛然俯下視。",
            "擊鉦卷旆抽行營，北徐府中軍吏喜。",
            "度僧築室依雲烟，俯窺城郭衆山底。",
            "興亡一瞬五百年，細草荒榛沒孤壘。"
        ],
        "title": "魏佛狸歌",
        "id": "1464c2fc-efd0-4d6a-a64a-86dd7172552b"
    },
    {
        "author": "蘇轍",
        "paragraphs": [
            "陋巷丈夫病且貧，懸鶉百結聊庇身。",
            "蠕蠕大蝨長孫子，敗繒敝絮開陽春。",
            "故襦寬博裹肩䏶，出沒逡巡初莫畏。",
            "一朝換酒入鄰家，顧視腰間猶犢鼻。",
            "入縫循腰還自足，肌膚轉近尤爲福。",
            "咋皮吮血無已時，應待渠家具湯沐。"
        ],
        "title": "雜興二首  其一",
        "id": "a1961a00-99d5-4c79-802e-f64fc99df3c6"
    },
    {
        "author": "蘇轍",
        "paragraphs": [
            "朱輪華蓋事遠遊，廐無良馬乘疲牛。",
            "青絲玉勒金絡頭，任重道遠旁人憂。",
            "奔馳往來歷山丘，騰坑投淖摧轅輈。",
            "已壓復起行未休，青芻黄粱爲君羞。",
            "長路漫漫經九州，場有白駒胡不收。",
            "饑食玉山飲河流，朝秣幽冀莫炎陬。",
            "奔雲掣電不少留，僕夫顧之心懷愁。",
            "王良不生誰與謀，哀哉駿骨千金酬。"
        ],
        "title": "雜興二首  其二",
        "id": "b246bc58-0911-4ff5-88e0-7730164e3a15"
    },
    {
        "author": "蘇轍",
        "paragraphs": [
            "灊山隠君七十四，紺瞳綠髮初謝事。",
            "腹中靈液變丹砂，江上幽居連福地。",
            "彭城爲我住三日，明月滿船同一醉。",
            "丹書細字口傳訣，顧我沉迷真棄耳。",
            "年來四十髮蒼蒼，始欲求方救憔悴。",
            "它年若訪灊山居，慎勿逃人改名字。"
        ],
        "title": "贈致仕王景純寺丞",
        "id": "1051b8ee-f5a2-4ea8-bbbe-4af795f707ba"
    },
    {
        "author": "蘇轍",
        "paragraphs": [
            "秋晴卷流潦，古汴日向乾。",
            "扁舟久不解，畏此行路難。",
            "此行亦不遠，世故方如山。",
            "我持一寸刃，巉絕何由刊。",
            "念昔各年少，松筠閟南軒。",
            "閉門書史叢，開口治亂根。",
            "文章風雲起，胸膽渤澥寬。",
            "不知身安危，俯仰道所存。",
            "橫流一傾潰，萬類爭崩奔。",
            "孔融漢儒者，本自輕曹瞞。",
            "誓將貧賤身，一悟世俗昏。",
            "豈意十年內，日夜增濤瀾。",
            "生民竟憔悴，遊宦豈復安。",
            "水深火益熱，人知蹈憂患。",
            "甄豐且自叛，劉歆苟盤桓。",
            "而况我與兄，飽食顧依然。",
            "上願天地仁，止此禍亂源。",
            "歲月一徂逝，尚能反丘園。"
        ],
        "title": "初發彭城有感寄子瞻",
        "id": "5e0f8bc6-1d5d-4364-8d1a-eea0bebb1507"
    },
    {
        "author": "蘇轍",
        "paragraphs": [
            "衮衮河渭濁，皎皎江漢清。",
            "源流既自異，美惡終未明。",
            "嗟我頑鈍質，乃與公並生。",
            "出處每自託，謳吟輒嘗賡。",
            "譬如病足馬，共此千里程。",
            "勝負坐已决，豈待終一枰。",
            "憶公年少時，濯濯吐新萌。",
            "堅姿映松柏，直節凌榛荆。",
            "學成志益厲，秋霜落春榮。",
            "澹然養浩氣，脫屣遺齊卿。",
            "百鍊竟不變，三年終未鳴。",
            "區區兩郡守，籍籍四海聲。",
            "年來效泝默，世事慵譏評。",
            "不見室家好，恍如揖重城。",
            "別離長塵垢，歲月何崢嶸。",
            "彭門偶會合，白髮互相驚。",
            "受教恐不足，吐論那復爭。",
            "疾雷發聾聵，清月照昏盲。",
            "篤愛未忍棄，浪云舊齊名。",
            "更請同郭許，題品要當精。"
        ],
        "title": "次韵子瞻見寄",
        "id": "732e54ac-d82d-408f-a4e5-13a650e00d3d"
    },
    {
        "author": "蘇轍",
        "paragraphs": [
            "河牽一線流不斷，雨散千絲卷却來。",
            "烟際橫橋村十里，船中倦客酒三杯。",
            "老年轉覺脾嫌濕，世路早令心似灰。",
            "頼有故人憐寂寞，繫舟待我久徘徊。"
        ],
        "title": "將至南京雨中寄王鞏",
        "id": "997c7bbb-2640-415e-a4f1-5a7dd9c8f684"
    },
    {
        "author": "蘇轍",
        "paragraphs": [
            "南都逢故人，共此一樽淥。",
            "初來柳吹絮，再見風脫木。",
            "我老歡意微，頭垂腰背曲。",
            "羨子方少年，健馬走平陸。",
            "狂歌手自拊，醉倒頭相觸。",
            "人生比一瞬，世網張萬目。",
            "但取食場鷄，豈掛雲飛鵠。",
            "彭城久相遲，官舍虛東屋。",
            "重陽試新釀，謂子當不速。",
            "胡爲聽婦言，婉孌自相逐。",
            "我舟得愁霖，牽挽脫坑谷。",
            "風霜作初寒，病體欲生粟。",
            "解子腰下龜，換酒不須贖。",
            "照碧凝清光，相將飲萸菊。"
        ],
        "title": "次韵王鞏見贈",
        "id": "802935d2-3bd2-4fba-bcd9-8b9f8d1c6fba"
    },
    {
        "author": "蘇轍",
        "paragraphs": [
            "建元一二間，多士四方至。",
            "翩翩下鴻鵠，一一抱經緯。",
            "功名更唯諾，爵祿相饋遺。",
            "縱橫聖賢業，磊落君臣意。",
            "慷慨魯諸生，雍容古君子。",
            "扶摇雲漢上，睥睨千萬里。",
            "入臺霜凜然，不肯下詞氣。",
            "失足青冥中，投命江湖裏。",
            "區區留都客，矯矯當世士。",
            "空使往來人，嘆息更相指。",
            "我生本羈孤，無食强爲吏。",
            "褰裳避塗泥，十載守憔悴。",
            "逝將老茅屋，何幸繼前軌。",
            "念君今尚然，顧我真當爾。",
            "百年同一夢，窮達浪憂喜。",
            "有酒慰離愁，貧賤非君耻。"
        ],
        "title": "送交代劉莘老",
        "id": "ff57feff-0a59-42f0-ba43-be8e1159f138"
    },
    {
        "author": "蘇轍",
        "paragraphs": [
            "頭上黄花記別時，樽中淥酒慰清悲。",
            "畫船牽挽故不發，紅粉留連未遽離。",
            "小雨無端添別淚，遥山有意助顰眉。",
            "十分酒盞從教勸，堆案文書自此辭。"
        ],
        "title": "次韵王鞏九日同送劉莘老",
        "id": "3fc3d132-7886-4f3f-9394-c3dd0ca50d5a"
    },
    {
        "author": "蘇轍",
        "paragraphs": [
            "河水南來繞郡城，銀刀空復衒衙兵。",
            "交情舊許鷄爲具，客信那知鵲妄鳴。",
            "爲婦遲留應未怪，還家倉卒定何營。",
            "不關秦女箏聲怨，自趁招賢浚上旌。"
        ],
        "title": "次韵王鞏欲往徐州見子瞻以事不成行",
        "id": "45e18790-0232-4b19-9cdb-47ead1de1cde"
    },
    {
        "author": "蘇轍",
        "paragraphs": [
            "從公淮陽今幾年，憶持壽斝當公前。",
            "祝公齒髮老復少，歲歲不改冰霜顔。",
            "掃除四海一清凈，整頓萬物俱安全。",
            "今年見公商丘側，奉祠太一真仙官。",
            "身安氣定色如玉，脫遺世俗心浩然。",
            "幽居屢過赤松子，長夜親種丹砂田。",
            "此中自有不變地，歲閱生日如等閑。",
            "門前賀客任填委，世上多故須陶甄。",
            "秋風坐見蒲柳盡，歲晏惟有松柏堅。",
            "斯人未安公未用，使公難老應由天。"
        ],
        "title": "宜徽使張安道生日",
        "id": "30193562-9b75-415f-b564-98341af17e11"
    },
    {
        "author": "蘇轍",
        "paragraphs": [
            "馮唐垂老郎潛後，李白風流罷直餘。",
            "解組同歸榮故國，剖符仍得奉安輿。",
            "家聲未替三公舊，葬客應傾數郡車。",
            "德映閨門人莫見，埋文子細列幽墟。"
        ],
        "title": "章氏郡君挽詞",
        "id": "01719010-a60d-4806-aca3-281eab293982"
    },
    {
        "author": "蘇轍",
        "paragraphs": [
            "聞君歸去便招呼，笑語不知清夜徂。",
            "結束佳人試銀甲，留連狂客惱金吾。",
            "燭花零落玉山倒，詩筆欹斜翠袖扶。",
            "暫醉何年依錦瑟，東齋還復卧氍毹。"
        ],
        "title": "聞王鞏還京會客劇飲戲贈",
        "id": "4ea48754-b696-4226-b062-e5378f7a4563"
    },
    {
        "author": "蘇轍",
        "paragraphs": [
            "蕭蕭黄葉下城頭，頓作野田風日秋。",
            "粗有樽罍隨處好，暫無敲扑便能幽。",
            "人稀野鳥應同樂，水涸遊鱼似欲愁。",
            "客去知君歡未已，繞城携手更遲留。"
        ],
        "title": "次韵王鞏遊北禪",
        "id": "8c9711fe-c115-4334-bf2a-6dd12ce1a923"
    },
    {
        "author": "蘇轍",
        "paragraphs": [
            "兩都來往太頻頻，真是人間自在人。",
            "十載讀書同白屋，千金爲客買朱唇。",
            "結交京邑傾心肺，寓思禪宗離垢塵。",
            "爲問西歸天祿客，何時同看洛川神。"
        ],
        "title": "次韵王鞏懷劉莘老",
        "id": "ff26e703-ff42-4550-ac6b-b3c9dd849583"
    },
    {
        "author": "蘇轍",
        "paragraphs": [
            "送君不辦沽斗酒，撥醅浮蟻知君有。",
            "問君取酒持勸君，未知客主定何人。",
            "府中杯棬强我富，案上苜蓿知吾真。",
            "空厨赤脚不敢出，大堤花艷聊相親。",
            "愛君年少心樂易，到處逢人便成醉。",
            "醉書大軸作歌詩，頃刻揮毫千萬字。",
            "老夫識君年最深，年來多病苦侵凌。",
            "賦詩飲酒皆非敵，危坐看君浮大白。"
        ],
        "title": "飲餞王鞏",
        "id": "d487a30f-b55c-4f96-af65-e64e04f891e4"
    },
    {
        "author": "蘇轍",
        "paragraphs": [
            "可憐杜老貧無食，杖藜曉入春泥濕。",
            "諸家厭客頻惱人，往往閉門不得入。",
            "我今貧與此老同，交遊冷落誰相容。",
            "幸君在此足遊衍，終日騎馬西復東。",
            "送君仍令君置酒，如此貧交世安有。",
            "君歸速語王武子，因君回船置十斗。"
        ],
        "title": "送王鞏兼簡都尉王詵",
        "id": "d10320bf-a867-4951-b1f6-b622a3fe86ca"
    },
    {
        "author": "蘇轍",
        "paragraphs": [
            "溪回山石間，蒼松立四五。",
            "水深不可涉，上有橫橋渡。",
            "溪外無居人，磐石平可住。",
            "縱橫遠山出，隠見雲日莫。",
            "下有四老人，對局不回顧。",
            "石泉雜風松，入耳如暴雨。",
            "不聞人世喧，自得山中趣。",
            "何人昔相遇，圖畫入紈素。",
            "塵埃依古壁，永日奉樽俎。",
            "隠居畏人知，好事竟相誤。",
            "我來再三嘆，空有飛鴻慕。",
            "逝將從之遊，不惜爛樵斧。"
        ],
        "title": "呂希道少卿松局圖",
        "id": "800e928d-0496-4337-ba8c-5cb53c6b8c26"
    },
    {
        "author": "蘇轍",
        "paragraphs": [
            "濟南舊遊中，好學惟君耳。",
            "君居面南麓，洶湧岡巒起。",
            "我來輒解带，檐下炙背睡。",
            "煎茶食梨栗，看君誦書史。",
            "君歸苦倉卒，窗戶日摧毀。",
            "遷居就清曠，改築富前址。",
            "開畦得遺植，繞壁見題字。",
            "雲山顧依然，簿領輒隨至。",
            "思君猶未忘，滿秩行自棄。",
            "爾來鉅野溢，流潦壓城壘。",
            "池塘漫不知，亭榭日傾弛。",
            "官吏困堤障，麻鞋汙泥滓。",
            "別來能幾何，陵谷既遷徙。",
            "它日重相逢，衰顔應不記。"
        ],
        "title": "寄孔武仲",
        "id": "8ed013ad-8782-4420-b49c-9317f66eb930"
    },
    {
        "author": "蘇轍",
        "paragraphs": [
            "宦情牢落苦思歸，君側無人留子思。",
            "手種松筠須灌溉，親修寢廟憶烝祠。",
            "定應此去添桃李，還似舊塋無棘茨。",
            "他日東遊訪遺烈，因公導我謁先師。"
        ],
        "title": "孔君亮郎中新葺闕里西園棄官而歸",
        "id": "9ae92264-a5f8-40f3-bdb1-7f62a8097b7c"
    },
    {
        "author": "蘇轍",
        "paragraphs": [
            "岱陰皆平田，濟南附山麓。",
            "山窮水泉見，發越遍溪谷。",
            "分流繞塗巷，暖氣烝草木。",
            "下田滿粳稻，秋成比禾菽。",
            "池塘浸餘潤，菱芡亦云足。",
            "辭家四千里，恃此慰窮獨。",
            "公從吳興來，苕霅猶在目。",
            "應恐齊魯間，長被塵土辱。",
            "不知西垣下，滉漾千畝淥。",
            "仰見鷗鷺翻，俯視龜魚浴。",
            "初來厭桴鼓，稍久捐鞭扑。",
            "清詩調嘉賓，夜話繼華燭。",
            "飛花暮雪深，浮蟻糟床熟。",
            "相對各忘歸，西來自嫌速。",
            "人生每多故，樂事難再卜。",
            "鉅野一汗漫，河濟相騰蹙。",
            "流沙翳桑土，蛟蜃處人屋。",
            "農畝分沉埋，城門遭板築。",
            "傷心念漂蕩，引手救顛覆。",
            "勞苦空自知，吁嗟欲誰告。",
            "遥知舊遊處，落落空遺躅。",
            "平生讀書史，物理粗能矚。",
            "歸耕久不遂，終作羝羊觸。",
            "賦詩心自驚，請公再三讀。"
        ],
        "title": "寄濟南守李公擇",
        "id": "0e099c95-f934-47ec-ad42-b69236e749cc"
    },
    {
        "author": "蘇轍",
        "paragraphs": [
            "衆客喧嘩發酒狂，逡巡密雪自飛揚。",
            "莫嫌作賦無枚叟，且喜延賓有孝王。"
        ],
        "title": "雪中會飲李倅鈞東軒三絕  其一",
        "id": "7830a4f2-8f2c-492c-8c41-e713d9beb6f7"
    },
    {
        "author": "蘇轍",
        "paragraphs": [
            "雪花如掌墮階除，劇飲時看卧酒壺。",
            "半夜瓊瑶深沒膝，欲歸迷路肯留無。"
        ],
        "title": "雪中會飲李倅鈞東軒三絕  其二",
        "id": "f102eb0b-7603-4b7e-bbac-bac22bbd26d5"
    },
    {
        "author": "蘇轍",
        "paragraphs": [
            "竹裏茅庵雪覆檐，爐香藹藹著蒲簾。",
            "欲求初祖安心法，笑我醺然已半酣。"
        ],
        "title": "雪中會飲李倅鈞東軒三絕  其三",
        "id": "0becde4c-1d91-43ec-9457-0d0c523de485"
    },
    {
        "author": "蘇轍",
        "paragraphs": [
            "人生不讀書，空洞一無有。",
            "羨君常齋居，散帙滿前後。",
            "開編試尋繹，閱歲行自富。",
            "從橫畫圖出，次第宮商奏。",
            "汪洋畜江河，眇莽包林藪。",
            "興亡數千歲，絡繹皆在口。",
            "顧念今所知，頗覺前日陋。",
            "我家亦多書，早歲嘗竊叩。",
            "晨耕掛牛角，夜燭借鄰牖。",
            "經年謝賓客，饑坐失昏晝。",
            "堆胸稍蟠屈，落筆逢左右。",
            "樂如聽鈞天，醉劇飲醇酎。",
            "自從厭蓬蓽，誤逐功名誘。",
            "初心一漂蕩，舊學皆榛莠。",
            "失足難遽回，撫卷長自詬。",
            "幸君無事年，謂可終身守。",
            "春耕不厭深，秋穫當自受。",
            "金玉或爲災，詩書豈相負。"
        ],
        "title": "張恕寺丞益齋",
        "id": "90585de6-fbe4-46c3-b44c-bff349a1179a"
    },
    {
        "author": "蘇轍",
        "paragraphs": [
            "歲晚城東故相家，夜聽簾外落瓊花。",
            "醉眠東閣銀釭暗，起視中庭風竹斜。",
            "魯酒近來無奈薄，秦箏別後苦聞誇。",
            "思君倦對空陂飲，歸去紛如日莫鴉。"
        ],
        "title": "除夜會飲南湖懷王鞏",
        "id": "95feed69-36e1-4135-9db6-7ec636f43687"
    },
    {
        "author": "蘇轍",
        "paragraphs": [
            "二君豪俊並侯家，歌舞爭妍不受誇。",
            "聞道肌膚如素練，更堪鬢髮似飛鴉。"
        ],
        "title": "次韵張恕戲王鞏",
        "id": "7a2721cc-33e1-46fe-89a8-b5fa5550a153"
    },
    {
        "author": "蘇轍",
        "paragraphs": [
            "我行未厭山東遠，昔遊歷下今梁宛。",
            "官如鷄肋浪奔馳，政似牛毛常黽勉。",
            "幸公四年持使節，按行千里長相見。",
            "鷹掣秋田伏兔驚，驥馳平野疲牛倦。",
            "似憐多病與時違，未怪兩州從事懶。",
            "除書奪去一何速，歸袖翩然不容挽。",
            "黄河東注竭崑崙，鉅野橫流入州縣。",
            "民事蕭條委濁流，扁舟出入隨奔電。",
            "回首應懷微禹憂，歸朝且喜寧親便。",
            "公知齊楚即爲魚，勸築宣防不宜緩。"
        ],
        "title": "送轉運判官李公恕還朝",
        "id": "3dbee318-c770-4ae1-8d25-e33e37404d23"
    },
    {
        "author": "蘇轍",
        "paragraphs": [
            "京城冠蓋如雲屯，日中奔走爭市門。",
            "敝裘瘦馬不知路，獨向城西尋隠君。",
            "隠君白髮養浩氣，高論驚世門無賓。",
            "欣然爲我解東閣，明窗凈几舒華茵。",
            "春天雪花大如手，九衢斷絕愁四鄰。",
            "平明熟睡呼不覺，清詩淥酒時相親。",
            "我兄東來自東武，走馬出見黄河濱。",
            "及門却遣不得入，回顧欲去行無人。",
            "東園桃李正欲發，開門借與停車輪。",
            "青天露坐列觴豆，落花飛絮飄衣巾。",
            "留連四月聽鶗鴂，扁舟一去浮奔渾。",
            "人生聚散未可料，世路險惡終勞神。",
            "交遊畏避恐坐累，言詞欲吐聊復吞。",
            "安得如公百無忌，百間廣厦安貧身。"
        ],
        "title": "寄范丈景仁",
        "id": "9b6db7c4-94e0-4bb2-ab49-0fe4472396a2"
    },
    {
        "author": "蘇轍",
        "paragraphs": [
            "棄擲良宵君謂何，清天流月鑑初磨。",
            "莫辭病眼羞紅燭，且試春衫剪薄羅。",
            "蓮艷參差明繡戶，舞腰輕瘦颭驚鼉。",
            "少年微服天街闊，何處相逢解佩珂。"
        ],
        "title": "次韵王鞏上元見寄三首  其一",
        "id": "a9de9840-fc4e-4049-a332-12831b6e33d8"
    },
    {
        "author": "蘇轍",
        "paragraphs": [
            "繁燈厭倦作閑遊，行到僧居院院留。",
            "月影隨人深有意，車音爭陌去如流。",
            "酒消鑿落寧論斗，魚照琉璃定幾頭。",
            "過眼繁華真一夢，終宵寂寞未應愁。"
        ],
        "title": "次韵王鞏上元見寄三首  其二",
        "id": "52735ab3-56e5-456f-ad5f-a534a3b4b38f"
    },
    {
        "author": "蘇轍",
        "paragraphs": [
            "燈火熏天處處同，暗遊應避柏臺驄。",
            "高情自放喧闐外，勝事偏多淡泊中。",
            "平日交遊徒夢想，留都歌吹憶年豐。",
            "知君未有南來意，歸去相從光與鴻。"
        ],
        "title": "次韵王鞏上元見寄三首  其三",
        "id": "33bda635-2ff7-4693-b212-03afad2a48f7"
    },
    {
        "author": "蘇轍",
        "paragraphs": [
            "從事年來鬢似蓬，破車倦僕衆人中。",
            "作詩僅比窮張籍，得馬還從老晉公。",
            "夜起趨朝非所事，曉騎行樂定誰同。",
            "慣乘款段遊田里，怯聽駸駸兩耳風。"
        ],
        "title": "謝張安道惠馬",
        "id": "7554903e-8e87-4112-bf2a-fe625515212d"
    },
    {
        "author": "蘇轍",
        "paragraphs": [
            "彭城欲往臺無檄，初喜東西合爲一。",
            "將軍走馬隨春風，精銳千人森尺籍。",
            "口占佳句驚衆坐，手練强兵試鳴鏑。",
            "酒酣起舞花滿地，醉倒不聽人扶出。",
            "歸來相對如夢寐，虎踞熊經苦岑寂。",
            "黄樓方就可同遊，飲盡官厨三百石。"
        ],
        "title": "次韵子瞻贈梁交左藏",
        "id": "d25ba355-5cd9-4c7e-8cae-d0aa31640bfc"
    },
    {
        "author": "蘇轍",
        "paragraphs": [
            "春睡午方覺，隔牆聞樂聲。",
            "肩輿試扶病，畫舫聽徐行。",
            "適性逢樽酒，開懷挹友生。",
            "遊人定相笑，白髮近縱橫。"
        ],
        "title": "寒食遊南湖三首  其一",
        "id": "dbe22c61-ec9c-47a0-9e0d-87ac72dbbdc3"
    },
    {
        "author": "蘇轍",
        "paragraphs": [
            "繞郭春水滿，被堤新柳黄。",
            "官池無禁約，野艇得飛揚。",
            "浪泛歌聲遠，花浮酒氣香。",
            "晚風歸棹急，細雨濕紅妝。"
        ],
        "title": "寒食遊南湖三首  其二",
        "id": "b6c1e189-e2db-4b1e-aae3-b5e8ab0759e5"
    },
    {
        "author": "蘇轍",
        "paragraphs": [
            "携手臨池路，時逢賣酒壚。",
            "柳斜低繫纜，草綠薦傾壺。",
            "波蕩春心起，風吹酒力無。",
            "冠裳强包裹，半醉遣誰扶。"
        ],
        "title": "寒食遊南湖三首  其三",
        "id": "e0183df4-bda8-437e-b8bc-f89c5414f874"
    },
    {
        "author": "蘇轍",
        "paragraphs": [
            "承平郡國減兵屯，唯有留都一萬人。",
            "票姚將軍思出塞，從橫幕府諱和親。",
            "旌旗不動風將轉，部曲無聲馬亦馴。",
            "八陣且留遺法在，未須親試革車塵。"
        ],
        "title": "觀大閱",
        "id": "4af65df5-2d71-4986-8c00-12d4b47f45b6"
    },
    {
        "author": "蘇轍",
        "paragraphs": [
            "東夷從古慕中華，萬里梯航今一家。",
            "夜靜雙星先渡海，風高八月自還槎。",
            "魚龍定亦知忠信，象譯何勞較齒牙。",
            "屈指歸來應自笑，手持玉帛賜天涯。"
        ],
        "title": "送林子中安厚卿二學士奉使高麗二首  其一",
        "id": "3086630a-fbe6-4285-a072-bf46a453e576"
    },
    {
        "author": "蘇轍",
        "paragraphs": [
            "官是蓬萊海上仙，此行聊復看桑田。",
            "鯤移鵬徙秋帆健，潮闊天低曉日鮮。",
            "平地誰言無嶮岨，仁人何處不安全。",
            "但將美酒盈船去，多作新詩異域傳。"
        ],
        "title": "送林子中安厚卿二學士奉使高麗二首  其二",
        "id": "119e32ae-e238-408d-810d-0b58693dff6a"
    },
    {
        "author": "蘇轍",
        "paragraphs": [
            "世人何局促，奔走鬢蒼蒼。",
            "聞道餘杭守，獨遊何有鄉。",
            "禪心朝吐月，元氣夜生光。",
            "清靜安罷瘵，寬仁服暴强。",
            "聲名高一世，風采見諸郎。",
            "謁帝朱爲紱，還家綵作裳。",
            "經過留畫舫，談笑接清觴。",
            "問訊顔依舊，崢嶸歲自長。",
            "人生真幾許，世味不堪嘗。",
            "歸去聞詩罷，求余却老方。"
        ],
        "title": "送趙㞦秘書還錢塘",
        "id": "f328705e-9588-4301-a221-894444f62498"
    },
    {
        "author": "蘇轍",
        "paragraphs": [
            "春風欲盡無尋處，盡向南園芍藥中。",
            "過盡此花真盡也，此生應與此花同。"
        ],
        "title": "馬上見賣芍藥戲贈張厚之二絕  其一",
        "id": "0450d03f-109d-4be8-a93e-2bf44964b3c8"
    },
    {
        "author": "蘇轍",
        "paragraphs": [
            "春來便有南園約，過盡春風約尚賒。",
            "綠葉成陰花結子，便須携客到君家。"
        ],
        "title": "馬上見賣芍藥戲贈張厚之二絕  其二",
        "id": "aba2dde4-fcc2-4cc3-b017-7fcd52442ce8"
    },
    {
        "author": "蘇轍",
        "paragraphs": [
            "花柳蕭條行已老，聖賢希闊未嘗中。",
            "眼看芍藥紛紛盡，頼有櫻桃顆顆同。"
        ],
        "title": "答見和  其一",
        "id": "bd800e98-40ad-4720-b744-ad334afb8229"
    },
    {
        "author": "蘇轍",
        "paragraphs": [
            "塵編何用朝朝看，新釀還須處處賒。",
            "好事若能頻載酒，不妨時復到楊家。"
        ],
        "title": "答見和  其二",
        "id": "4b6f9e96-726c-4934-9f40-fbff22dbb696"
    },
    {
        "author": "蘇轍",
        "paragraphs": [
            "長怪名卿亦坐曹，忽乘五馬列旌旄。",
            "才多莫厭官無事，郡小不妨名自高。",
            "庶子定應牽賦咏，醉翁聊復繼遊遨。",
            "試尋苦戰清流下，要識經綸帝業勞。"
        ],
        "title": "送呂希道少卿知滁州",
        "id": "1e774bca-98c1-4848-95b9-04499d77cf07"
    },
    {
        "author": "蘇轍",
        "paragraphs": [
            "祇言城市無佳處，亦有南湖幾度遊。",
            "好雨晴時三月盡，啼鶑到後百花休。",
            "老猿好飲常連臂，野馬依人自絡頭。",
            "不肯低回池上醉，試看生滅水中漚。"
        ],
        "title": "次韵張恕春莫",
        "id": "7aed2ee8-7cb9-4f69-957e-e3c421e834c7"
    },
    {
        "author": "蘇轍",
        "paragraphs": [
            "居近古城心自幽，簞瓢足用更何求。",
            "鶑飛旋趁春風出，龍卧終聞莫雨搜。",
            "科第聯翩收甲乙，鄉閭驚怪問因由。",
            "隠君淡泊無人識，長夏一衫冬一裘。"
        ],
        "title": "次韵傅宏推官義方亭",
        "id": "bdd552ef-2b6e-4aaa-b29c-a2b2c0b0fc65"
    },
    {
        "author": "蘇轍",
        "paragraphs": [
            "湖水清且深，新荷半猶卷。",
            "未見紅妝窈窕娘，先排翠羽參差扇。",
            "水面風生人未知，欹傾俯仰長先見。",
            "岸上遊人莫不歸，清香入袖凉吹面。",
            "投壺擊鞠綠楊陰，共盡清樽食白飯。",
            "坐中飛將忽先起，輕衫出試彭門遠。",
            "百步洪西白浪翻，戲馬臺南雲岫滿。",
            "江山雄麗信宜人，風流孰似梁王苑。"
        ],
        "title": "送梁交之徐州",
        "id": "9c8dc797-8cfb-464b-b941-321ad9fa1db4"
    },
    {
        "author": "蘇轍",
        "paragraphs": [
            "日永官閑自在慵，門前客到未曾通。",
            "憐君避世都門裏，勸我忘憂酒盞中。",
            "城下柳陰新過雨，湖邊荷葉自翻風。",
            "早須命駕追清賞，大字新詩事事工。"
        ],
        "title": "次韵王鞏見寄",
        "id": "95821284-d319-424c-9ba9-dcc7cee8b672"
    },
    {
        "author": "蘇轍",
        "paragraphs": [
            "太學羣遊經最明，青衫憔悴竟何成。",
            "虀鹽仍作當年味，名譽飛蠅過耳聲。"
        ],
        "title": "次韵李逵見贈",
        "id": "d6b6f5df-844e-4ba8-aab8-a6d412b73dcc"
    },
    {
        "author": "蘇轍",
        "paragraphs": [
            "濟南三歲吾何求，史君後到消人憂。",
            "君言有客輕公侯，扁舟相從古揚州。",
            "致之匹馬恨無力，千里相望同異域。",
            "誦詩空使四座驚，隠居未易凡人測。",
            "史君南歸無限情，鴻飛携書墮我庭。",
            "此書兼置昔年客，袖中秀句淮山青。",
            "老夫强顔依府縣，堆案文書本非願。",
            "清談亹亹解人頤，安得坐右長相見。",
            "狂客吾非賀季真，醉吟君似謫仙人。",
            "末契長遭少年笑，白髮應慚傾蓋新。",
            "都城酒貴誰當換，塵埃汙面非良算。",
            "歸來泗上苦思君，莫待黄花秋爛漫。"
        ],
        "title": "次韵秦觀秀才携李公擇書相訪",
        "id": "827e2ead-da08-4bee-aabd-d5dd1ae4a396"
    },
    {
        "author": "蘇轍",
        "paragraphs": [
            "稷下諸公今幾人，三爲祭酒髮如銀。",
            "梁王宮殿歸留鑰，尚父山河屬老臣。",
            "沂水弦歌重曾點，菑川故舊識平津。",
            "過家定有金錢費，千里爭看衣錦身。"
        ],
        "title": "送龔鼎臣諫議移守青州二首  其一",
        "id": "0840dd1f-eab2-424b-a559-471f12f1a408"
    },
    {
        "author": "蘇轍",
        "paragraphs": [
            "面山負海古諸侯，信美東方第一州。",
            "勝勢未容秦地險，奇花僅比雒城優。",
            "新絲出盎冬裘具，貢棗登場歲事休。",
            "鈴閣虛閑官釀熟，應容將佐得遨遊。"
        ],
        "title": "送龔鼎臣諫議移守青州二首  其二",
        "id": "a4af7771-cd87-494e-9326-2d9af973a6f2"
    },
    {
        "author": "蘇轍",
        "paragraphs": [
            "矯矯吳越士，遠爲并代行。",
            "寒暄雖云異，慷慨慰平生。",
            "我昔在濟南，君時事淄青。",
            "連年食羊炙，便欲忘蓴羹。",
            "問君棄鄉國，何似敝屣輕。",
            "丈夫事所志，歸去無田耕。",
            "閑官少愧耻，教子終餘齡。",
            "定心養浩氣，閉目收元精。",
            "此志我亦然，偶與長者并。",
            "會合不可期，未易夸者評。"
        ],
        "title": "送余京同年兄通判嵐州",
        "id": "49cd0d86-e7dd-43a7-907f-7c03a13fb903"
    },
    {
        "author": "蘇轍",
        "paragraphs": [
            "觸事如棋一一低，昏然一睡更何知。",
            "賈生流落南遷後，陶令衰遲歸去時。",
            "去住由人真水母，簞瓢粗足亦山雌。",
            "年來未省談堯舜，一吷粗疏豈足吹。"
        ],
        "title": "次韵王鞏見寄",
        "id": "734f467b-1f74-49ad-89d7-1dd04885e7b0"
    },
    {
        "author": "蘇轍",
        "paragraphs": [
            "西來白水滿南池，走馬池邊日落時。",
            "橋底荷花無限思，清香乞與路人知。"
        ],
        "title": "河上莫歸過南湖二絕  其一",
        "id": "d7153cb3-d6cd-4a9a-b26d-b98b695a2fa9"
    },
    {
        "author": "蘇轍",
        "paragraphs": [
            "淤田水淺客來遲，解舫都門問幾時。",
            "誰道兩京鷄犬接，差除屈指未曾知。"
        ],
        "title": "河上莫歸過南湖二絕  其二",
        "id": "0cac5cbc-9133-431a-9365-d9536aea7333"
    },
    {
        "author": "蘇轍",
        "paragraphs": [
            "持節憂邦刑，職業已自簡。",
            "下車攝留都，談笑事亦辦。",
            "開軒揖佳客，退食事書卷。",
            "爲政曾幾何，清風自無限。",
            "官居歲月迫，歸念湖湘遠。",
            "依依東軒竹，凜凜故人面。",
            "詔書遂公私，使節許新換。",
            "舊治行當經，家山企可見。",
            "宦遊得鄉國，勞苦顧猶願。",
            "歸旆正滂洋，行輈豈容緩。"
        ],
        "title": "送提刑孫頎少卿移湖北轉運",
        "id": "3369e200-6c5a-47e1-bf0a-57149e5b91af"
    },
    {
        "author": "蘇轍",
        "paragraphs": [
            "天之蒼蒼亦何有，亦有雲漢爲之章。",
            "人生混沌一氣耳，嘿嘿何用知肺腸。",
            "孔公孟子巧言語，剖瓢插竹吹笙簧。",
            "含宮吐角千萬變，坐令隠伏皆形相。",
            "我生稟賦本微薄，氤氳方寸不自藏。",
            "譬如蘭根在黄土，春風驅迫生繁香。",
            "口占手寫豈得已，此亦未免物所將。",
            "方將寂寞自收斂，不受世俗斗尺量。",
            "既知仍作未能止，紛紜竟亦類彼莊。",
            "煎烹心脾擢胃腎，自令鬢髮驚秋霜。",
            "嗟子獨未知此病，從橫自恃觜爪剛。",
            "少年一見非俗物，鏘然修竹鳴孤凰。",
            "近來直欲扛九鼎，令我畏見筆力强。",
            "提携童子從冠者，揣摩五帝論三皇。",
            "詩書近日貴新說，掃除舊學漫無光。",
            "竊攘瞿曇剽李耳，牽挽性命推陰陽。",
            "狂流滾滾去不返，長夜漫漫未遽央。",
            "詞鋒俊發魯連子，慚愧田巴稱老蒼。",
            "是非得失子自了，一醉早醒余所望。"
        ],
        "title": "次韵劉涇見寄",
        "id": "1b64d594-90bf-4d45-a624-dc3147d6072a"
    },
    {
        "author": "蘇轍",
        "paragraphs": [
            "事似棼絲撥不開，秋隨脫葉暗相催。",
            "城南綠野宜幽步，水北紅塵漫作堆。",
            "赤棗青瓜報豐熟，黄鷄白酒勸徘徊。",
            "此中真有醇風在，一畝何年斸草萊。"
        ],
        "title": "城南訪張恕",
        "id": "764ac52d-07e4-4ba4-b9c8-79adba06b702"
    },
    {
        "author": "蘇轍",
        "paragraphs": [
            "城南高樓出喬木，下有方塘秋水足。",
            "新霜未變草木鮮，晚日旋催梨棗熟。",
            "雨荒松菊半榛莽，風老菰蒲初瑟縮。",
            "門前大路多塵土，日中過客無留轂。",
            "開門却掃如有待，下馬升堂真不速。",
            "勸我一振衣上黄，臨風共倒樽中淥。",
            "肴蔬草草意不盡，絲竹泠泠暗相屬。",
            "琳宮仙伯自閒暇，幕府粗官苦煩促。",
            "晚衙簿領當及期，後堂車轄要須漉。",
            "令人更愧東宮師，眷戀溪山棄華屋。"
        ],
        "title": "同李倅鈞訪趙嗣恭留飲南園晚衙先歸",
        "id": "452d21c8-ab6b-40a3-a1a0-7d764594d0da"
    },
    {
        "author": "蘇轍",
        "paragraphs": [
            "長愛陶先生，閑居棄官後。",
            "床上卧看書，門前自栽柳。",
            "低徊顧微祿，畢竟誰挽袖。",
            "索莫秋後蜂，青熒曉天宿。",
            "惟將不繫舟，託此春江溜。",
            "尺書慰窮獨，秀句驚枯朽。",
            "遥知新堂夜，明月入杯酒。",
            "千里共清光，照我茅檐漏。"
        ],
        "title": "次韵轉運使鮮于侁新堂月夜",
        "id": "b8d6f5ca-db21-4167-bde3-0aabf6b64d66"
    },
    {
        "author": "蘇轍",
        "paragraphs": [
            "猛士當令守四方，中原諸將近相望。",
            "一樽度日空閒暇，千騎臨邊自激昂。",
            "談笑定先降虜使，詩書仍得靖戎行。",
            "君看宿將何承矩，安用摧鋒百戰場。"
        ],
        "title": "送梁交供知莫州",
        "id": "5ab69728-3694-416d-b8f2-046d319bf4be"
    },
    {
        "author": "蘇轍",
        "paragraphs": [
            "蕩蕩巍巍堯舜前，一丘惟見柏森然。",
            "後來秦漢何堪數，跋扈飛揚得幾年。"
        ],
        "title": "秋祀高禖二絕  其一",
        "id": "424b7fef-0f03-4f3b-8846-e982fbf17eeb"
    },
    {
        "author": "蘇轍",
        "paragraphs": [
            "乾德年中初一新，頹垣破瓦委荆榛。",
            "興亡舉墜干戈際，閒暇方知國有人。"
        ],
        "title": "秋祀高禖二絕  其二",
        "id": "985b2e87-d648-439a-a2ff-dc9e35ce606c"
    },
    {
        "author": "蘇轍",
        "paragraphs": [
            "四十年間此院留，臨河看盡往還舟。",
            "同來並是三年客，聽說行藏各自羞。"
        ],
        "title": "過興教贈釗上人",
        "id": "33715cef-3c52-4f99-ad2a-b82624c8ea55"
    },
    {
        "author": "蘇轍",
        "paragraphs": [
            "去年河上送君時，我醉看君倒接籬。",
            "一笑便成經歲隔，扁舟重到滿城知。",
            "舊傳北海偏憐客，新怪東方苦訴饑。",
            "應笑長安居不易，空吟原上草離離。"
        ],
        "title": "次韵王鞏代書",
        "id": "82787783-16b9-4601-aaea-9f8464048abe"
    },
    {
        "author": "蘇轍",
        "paragraphs": [
            "翠箔紅窗映大堤，遠來清飲嘆參差。",
            "盈盈積水東西隔，脈脈幽懷彼此知。",
            "淥酒謾傳工破悶，主人何敢怪顰眉。",
            "明朝看月雲開未，試與詹家一問龜。"
        ],
        "title": "次韵南湖清飲二首  其一",
        "id": "99f79d0a-8ee4-46bd-802b-8055bcea1071"
    },
    {
        "author": "蘇轍",
        "paragraphs": [
            "坐客經年半已非，喜君重到暫相依。",
            "不嫌愛酒樽頻倒，只怕題詩紙屢飛。",
            "耿耿幽懷誰與訴，徐徐細酌未應違。",
            "從今更肯相過否，幾誤風吹白版扉。"
        ],
        "title": "次韵南湖清飲二首  其二",
        "id": "9c231a41-2a37-40de-9ea4-061d6703b8a6"
    },
    {
        "author": "蘇轍",
        "paragraphs": [
            "交情淡泊久彌新，吏役縈纏日益紛。",
            "香火社中真避世，簿書叢裏强論文。",
            "樽罍正及明蟾夜，舟楫來隨早雁羣。",
            "世俗如君今有幾，真將富貴等浮雲。"
        ],
        "title": "次韵偶成",
        "id": "82e7eb3b-9192-4b28-9535-ad9fa72b3940"
    },
    {
        "author": "蘇轍",
        "paragraphs": [
            "西風吹暑天益高，明月耿耿分秋毫。",
            "彭城閉門青嶂合，卧聽百步鳴飛濤。",
            "使君携客登燕子，月色着人冷如水。",
            "筵前不設鼓與鐘，處處笛聲相應起。",
            "浮雲卷盡流金丸，戲馬臺西山鬰蟠。",
            "杯中淥酒一時盡，衣上白露三更寒。",
            "扁舟明日浮古汴，回首逡巡陵谷變。",
            "河吞巨野入長淮，城沒黄流只三版。",
            "明年築城城似山，伐木爲堤堤更堅。",
            "黄樓未成河已退，空有遺蹟令人看。",
            "城頭見月應更好，河流深處今生草。",
            "子孫幸免魚鱉食，歌舞聊寬使君老。",
            "南都從事老更貧，羞見青天月照人。",
            "飛鶴投籠不能出，曾是彭城坐中客。"
        ],
        "title": "中秋見月寄子瞻",
        "id": "f3f48742-b0ae-4022-abb4-66d7adda794b"
    },
    {
        "author": "蘇轍",
        "paragraphs": [
            "平生未省爲人忙，貧賤安閑氣味長。",
            "粗免趨時頭似葆，稍能忍事腹如囊。",
            "簡書見迫身今老，樽酒聞呼首一昂。",
            "欲挽天河聊自洗，塵埃滿面鬢眉黄。"
        ],
        "title": "次韵王鞏自咏",
        "id": "b8e3ba0c-f4b4-428e-9512-d5b7d737afb9"
    },
    {
        "author": "蘇轍",
        "paragraphs": [
            "白魚紫蟹早霜前，有酒何須問聖賢。",
            "上客遠來工緩頰，雙鬟爲出小垂肩。",
            "新傳大曲皆精絕，忽發狂言亦可憐。",
            "莫怪貧家少還往，自須先辦買花錢。"
        ],
        "title": "次韵王鞏同飲王廷老度支家戲咏",
        "id": "ce885cc7-94f1-4ae9-bb8b-0f2457f9fa50"
    },
    {
        "author": "蘇轍",
        "paragraphs": [
            "遨遊公卿間，結交非不足。",
            "高秋遠行邁，黄泥沒馬腹。",
            "問君胡爲爾，笑指籬間菊。",
            "故人彭城守，久作中朝逐。",
            "詩書自娛戲，樽俎當誰屬。",
            "相望鶴頸引，欲往龜頭縮。",
            "前期失不遂，浪語頻遭督。",
            "黄樓適已就，白酒行亦熟。",
            "登高暢遠情，戲馬有前躅。",
            "篇章雜笑語，行草爛盈幅。",
            "歸來貯篋笥，把玩比金玉。",
            "吾兄別我久，憂患欲誰告。",
            "孤高多風霆，彈射畏顛覆。",
            "白頭日益新，歲寒喜君獨。",
            "紛紛衆草中，冉冉凌霜竹。",
            "恨我閉籠樊，無由託君轂。"
        ],
        "title": "送王鞏之徐州",
        "id": "d6183fa2-e155-43a2-8e4b-4ca0a386fa92"
    },
    {
        "author": "蘇轍",
        "paragraphs": [
            "無限黄花簇短籬，濁醪霜蟹正堪持。",
            "坐曹漫爾誇勤瘁，割肉何妨誚詆欺。",
            "世外罇罍終自放，俗間簿領莫相縻。",
            "茱萸插遍知人少，談笑須公一解頤。"
        ],
        "title": "次韵張恕九日寄子瞻",
        "id": "da7d7220-14b5-486f-98ed-1b0f21b7875b"
    },
    {
        "author": "蘇轍",
        "paragraphs": [
            "白馬貂裘錦羃䍦，離觴瀲灧手親持。",
            "頭風欲待歌詞愈，肺病甘從酒力欺。",
            "不分歸心太匆草，更憐人事苦縈縻。",
            "相逢借問空長嘆，便捨靈龜看朵頤。"
        ],
        "title": "戲次前韵寄王鞏二首  其一",
        "id": "e8f7a357-1e1a-41f0-87da-4a39ffeb23f9"
    },
    {
        "author": "蘇轍",
        "paragraphs": [
            "細竹寒花出短䍦，故山耕耒手曾持。",
            "宦遊暫比鳧鷖集，歸計長遭句僂欺。",
            "歌舞夢回空歷記，友朋飛去自難縻。",
            "悠悠後會須經歲，冉冉霜髭漸滿頤。"
        ],
        "title": "戲次前韵寄王鞏二首  其二",
        "id": "97e51403-ba7d-4d7e-8a97-3c280b69d132"
    },
    {
        "author": "蘇轍",
        "paragraphs": [
            "月中依松鶴，露下抱葉蟬。",
            "賦形已孤潔，發響仍清圓。",
            "潛師本江海，浪迹遊市廛。",
            "髭長不能剪，衲壞聊復穿。",
            "瘦骨見圖畫，禪心離攀緣。",
            "出言可人意，一一皆自然。",
            "問師藏何深，不與世俗傳。",
            "舊識髯學士，復從璉耆年。",
            "塵埃既脫落，文彩自精鮮。",
            "落落社中人，如我亦有旃。",
            "奈何一相見，撫卷坐長嘆。",
            "歸去勿復言，山林信多賢。"
        ],
        "title": "贈杭僧道潛",
        "id": "f8edb3df-04bf-4f83-bb84-4edf24a0d43a"
    },
    {
        "author": "蘇轍",
        "paragraphs": [
            "椿年七十二迴新，蓬矢桑弧記此晨。",
            "養就丹砂無上藥，已超諸數自由身。",
            "中年道路趨真境，外物功名委世人。",
            "今夜空庭香火罷，定應星斗識天真。"
        ],
        "title": "張安道生日二首  其一",
        "id": "6486c05a-1f07-4fff-97c0-1f014c340cf6"
    },
    {
        "author": "蘇轍",
        "paragraphs": [
            "十載從公鬢似蓬，羨公英氣老猶充。",
            "生時別得星辰力，晚歲仍加鼎竈功。",
            "世事不堪開眼看，勞生漸恐轉頭空。",
            "問公試覓刀圭藥，歲歲稱觴此日中。"
        ],
        "title": "張安道生日二首  其二",
        "id": "8defa077-f8cf-49f3-a2fc-646c2425d884"
    },
    {
        "author": "蘇轍",
        "paragraphs": [
            "石上菖蒲十二節，仙人服之好顔色。",
            "根如蟠龍不可得，葉中開花誰復識。",
            "夫子自少讀道書，年未五十嗜欲除。",
            "河流通天非轆轤，下入金鼎融爲珠。",
            "一醉斗酒心自如，鬼物窺覘驚睢盱。",
            "菖蒲花開壽之符，白髮變黑顔如朱。",
            "它年三茆訪君廬，拍手笑我言不虛。"
        ],
        "title": "李鈞壽花堂",
        "id": "d40acc73-1e2c-464b-b239-371a9b5d15d0"
    },
    {
        "author": "蘇轍",
        "paragraphs": [
            "世俗甘枉尺，所願求直尋。",
            "不知一律訛，大樂無完音。",
            "見利心自摇，慮害安得深。",
            "至人不妄言，淡如朱絲琴。",
            "悲傷感舊俗，不類騷人淫。",
            "又非避世翁，閔嘿遽陽瘖。",
            "嘐嘐晨鷄鳴，豈問晴與陰。",
            "世人積寸木，坐使高樓岑。",
            "晚歲卧草廬，誰聽梁甫吟。",
            "它年楚倚相，儻能記愔愔。"
        ],
        "title": "次韵子瞻題張公詩卷後",
        "id": "cf2f5809-b7cc-48e1-80a4-1888b74476e5"
    },
    {
        "author": "蘇轍",
        "paragraphs": [
            "曾送飛龍白日翔，未應中路許還鄉。",
            "鶴歸仍有當年伴，松老知經幾度霜。",
            "城下寶坊聊寄榻，朝中振鷺舊成行。",
            "相逢出處何須問，五嶺清平十月凉。"
        ],
        "title": "次韵廣州陳繹諫議和陳薦宋敏求二龍圖二首 和彥升寓定力",
        "id": "6a2a051c-1d35-432f-8c90-48177d810024"
    },
    {
        "author": "蘇轍",
        "paragraphs": [
            "琳宮清凈思悠哉，頗似山林未肯迴。",
            "五日趨朝真自適，一樽無事得頻開。",
            "董狐執筆何時易，馬援征蠻未遽來。",
            "奔走安閑誰定是，都門携手一徘徊。"
        ],
        "title": "次韵廣州陳繹諫議和陳薦宋敏求二龍圖二首 和彥升赴上醴泉",
        "id": "34a719c4-4691-41d3-b3b9-40b88eb83681"
    },
    {
        "author": "蘇轍",
        "paragraphs": [
            "歌吹新成百尺臺，青山臨水巧崔嵬。",
            "佳人解作回文語，狂客能鳴摻鼓雷。",
            "擷菊傳杯醒復醉，採菱盪槳去仍回。",
            "新年聞欲相從飲，春酒還須剩作醅。"
        ],
        "title": "次韵王廷老寄子瞻",
        "id": "501a01b6-0c4b-43a8-9d9a-9d3ec7422d7d"
    },
    {
        "author": "蘇轍",
        "paragraphs": [
            "齊楚諸生儼鞸紳，人人願得出君門。",
            "銜枚勇銳驚初合，棄甲須臾訝許奔。",
            "細讀未辭燈損目，久留終厭棘爲藩。",
            "定應親刈翹中楚，把卷喧呼半夜言。"
        ],
        "title": "次韵頓起考試徐沂舉人見寄二首  其一",
        "id": "3cb4f306-a4c7-4a22-8c52-4351231ec7dc"
    },
    {
        "author": "蘇轍",
        "paragraphs": [
            "老年從事忝南京，海內交遊尚記名。",
            "怯見廣場心力破，厭看細字眼花生。",
            "新科未暇通三尺，舊曲惟知有六莖。",
            "空憶倚樓秋雨霽，與君看遍洛陽城。"
        ],
        "title": "次韵頓起考試徐沂舉人見寄二首  其二",
        "id": "cb70b380-4fe9-4082-ad83-b912e1369a50"
    },
    {
        "author": "蘇轍",
        "paragraphs": [
            "君家毗陵本江南，雖爲浙西終未甘。",
            "風流秀發自不減，氣質渾樸猶中含。",
            "敲榜滿前但長嘯，簿書堆案常清談。",
            "湖中往往載畫舫，竹下小小開茅庵。",
            "歌吟仿佛類騷雅，導引委曲師彭聃。",
            "新茶潑乳睡方覺，淥酒傾水醒復酣。",
            "一朝揮手去不顧，使我把袂心難堪。",
            "扁舟水涸費牽挽，瘦馬雪凍憂朝參。",
            "一官來往似秋燕，薄俸包裹如春蠶。",
            "東南乞麾尚可得，白首誰念家無甔。"
        ],
        "title": "送李鈞郎中",
        "id": "f663ce1e-4a67-497c-bc3f-0a3f332fb741"
    },
    {
        "author": "蘇轍",
        "paragraphs": [
            "連持梁洋印，久作溪山主。",
            "深知爲郡樂，但畏買茶苦。",
            "來歸天祿閣，坐守登聞鼓。",
            "九重未明入，百辟盈庭舞。",
            "城南獨歸卧，心事誰當語。",
            "舊聞吳興勝，試問天公取。",
            "家貧橐裝盡，歲莫輕帆舉。",
            "苕溪凈多石，弁嶺瘦無土。",
            "湖藕雪冰絲，山茶潑牛乳。",
            "香粳飯玉粒，鮮鯽鱠紅縷。",
            "宮開水精潔，人寄畫屏住。",
            "俗吏自難堪，詩翁正當與。",
            "從來思清絕，况乃病新愈。",
            "團團肘後丹，暠暠胸中素。",
            "高卧鎮夸俗，清談靜煩訴。",
            "應笑杜紫微，湖亭但狂顧。"
        ],
        "title": "送文與可知湖州",
        "id": "b525556b-aab9-4238-a882-3a959e13540a"
    },
    {
        "author": "蘇轍",
        "paragraphs": [
            "池上輕冰暖却開，迎春送臘仰銜杯。",
            "君家有酒能無事，客醉連宵遣不迴。",
            "詩就滴消盤上蠟，信來飄盡嶺頭梅。",
            "商丘冷坐君知否，瓶罄應須有耻罍。"
        ],
        "title": "次韵王鞏見寄",
        "id": "c5f0a4ca-28fe-4495-97f9-2bd5ef2f4944"
    },
    {
        "author": "蘇轍",
        "paragraphs": [
            "發函寬大一封書，卧閣雍容三日餘。",
            "旋見雪花投夜落，未應天意與人疏。",
            "瓦乾淅淅初鳴霰，畦潤漸漸想沒鉏。",
            "高會梁園遺勝在，早知詞賦似相如。"
        ],
        "title": "喜雪呈鮮于子駿三首  其一",
        "id": "e8effa2b-3efa-4102-bf23-7da4a6993445"
    },
    {
        "author": "蘇轍",
        "paragraphs": [
            "春秋無麥自當書，况復秋田水潦餘。",
            "一雪端來救焦槁，千箱乞與等親疏。",
            "消殘瘟癘曾非藥，蝕遍陳根不用鉏。",
            "猶恐遠村霑未足，試呼農圃問何如。"
        ],
        "title": "喜雪呈鮮于子駿三首  其二",
        "id": "d53e58fd-16fc-4a70-9a27-63c05cbe2c8f"
    },
    {
        "author": "蘇轍",
        "paragraphs": [
            "繭紙鋪庭幾誤書，楊花糝逕未春餘。",
            "積隨平野分高下，舞信微風作密疏。",
            "解使遊人似姑射，仍令飛鳥變舂鉏。",
            "共驚天巧無能學，造物無心本亦如。"
        ],
        "title": "喜雪呈鮮于子駿三首  其三",
        "id": "bd648479-094b-4669-89c1-9d0322cf7079"
    },
    {
        "author": "蘇轍",
        "paragraphs": [
            "料峭東風助臘寒，汀瀅白酒借衰顔。",
            "滿床書卷何曾讀，數步湖光自不閑。",
            "夢想綠楊垂後浦，眼看紅杏照前山。",
            "新春漸好君歸速，不見遊人暮不還。"
        ],
        "title": "次韵文務光秀才遊南湖",
        "id": "9413f579-13c6-4243-84eb-0b99316c7b17"
    },
    {
        "author": "蘇轍",
        "paragraphs": [
            "彭城一雙刀，黄金錯刀鐶。",
            "脊如雙引繩，色如青琅玕。",
            "開匣飛電落，入手清霜寒。",
            "引之置膝上，凜然愁肺肝。",
            "我衰氣力微，覽鏡毛髮斑。",
            "誓將斬鯨鯢，靜此滄海瀾。",
            "又欲戮犀兕，永息行路難。",
            "有志竟不從，撫刀但長嘆。",
            "投刀淚如霰，北斗空闌干。",
            "歸來刈蓬蒿，鉏田植芳蘭。",
            "惜刀不忍用，用亦非所便。",
            "棄置塵土中，坐使鋒刃刓。",
            "床頭夜生光，知有蛟龍蟠。",
            "慚君贈我意，時取一磨看。"
        ],
        "title": "子瞻惠雙刀",
        "id": "f40ce99c-a132-4915-9466-ab5ef7cdcbc5"
    },
    {
        "author": "蘇轍",
        "paragraphs": [
            "燈引雙旌萬點紅，傾城車馬在城東。",
            "使君行樂人人共，倦客安眠夜夜同。",
            "夢想笑談傾滿坐，卧聞歌筦逐春風。",
            "三更試上南樓看，無限繁星十里中。"
        ],
        "title": "留守與賓客會開元龍興寺觀燈余有故不預中夜登南城",
        "id": "fb8e9f56-e9a6-4e98-aba0-0e7129bc95cc"
    },
    {
        "author": "蘇轍",
        "paragraphs": [
            "陽氣先從土脈知，老農夜起飼牛饑。",
            "雨深一尺春耕利，日出三竿曉餉遲。",
            "婦子同來相嫵媚，烏鳶飛下巧追隨。",
            "紛紜政令曾何補，要取終年風雨時。"
        ],
        "title": "春日耕者",
        "id": "9fd444e4-09ce-4136-9f4d-d7330b5ee2a0"
    },
    {
        "author": "蘇轍",
        "paragraphs": [
            "春色無人見，茲行偶衆先。",
            "柳黄新過雨，麥綠稍鋪田。",
            "河潤兼冰散，禽聲向日圓。",
            "城池高受霧，濉渙暖生烟。",
            "送客情初惡，還家意稍便。",
            "旋聞夫事起，已過佛燈然。",
            "簿領何時畢，塵埃空自憐。",
            "南湖漸可到，早治木蘭船。"
        ],
        "title": "自柘城還府馬上",
        "id": "3f92f661-ecf7-4065-9712-0f284c30e852"
    },
    {
        "author": "蘇轍",
        "paragraphs": [
            "將賢士氣振，令肅軍聲悄。",
            "晨登戲馬臺，一試胡騕褭。",
            "城空巷無人，里社轉相曉。",
            "吾公庶無疾，但恐園囿小。",
            "荆榛一焚蕩，雉兔皆驚矯。",
            "翩翩白馬將，手把青絲挑。",
            "少小事邊徼，斬刈輕荼蓼。",
            "殿前賜鞍勒，珂月明皎皎。",
            "自言得所事，强暴無不了。",
            "廟算本詩書，下策禁焚燎。",
            "當令百鍊剛，甘就一指繞。",
            "低回未嘗試，坐被世人少。",
            "秋霜一朝下，凌厲見鷙鳥。",
            "爲君整驕惰，重立穰苴表。"
        ],
        "title": "次韵子瞻人日獵城西",
        "id": "ec67edaa-1e6b-4a86-8b26-437f0f7eeada"
    },
    {
        "author": "蘇轍",
        "paragraphs": [
            "蜀中耆舊今無幾，相逢握手堪流涕。",
            "倦遊潦倒不還家，舊俗陵遲真委地。",
            "錢荒粟帛賤如土，榷峻茶鹽不成市。",
            "詩書鄉校變古法，節行故人安近利。",
            "欲歸長恐歸不得，歸去相歡定誰是。",
            "低徊有似羊觸藩，眷戀僅同鷄擇米。",
            "中山先生昔所愛，南都攝尹私相喜。",
            "窮冬夜長一事無，燈火相從夜深睡。",
            "讀書萬卷老不廢，感遇百篇深有意。",
            "俗吏惟知畏簡書，窮途豈意逢君子。",
            "春風歸騎忽西顧，平日高談應且止。",
            "朝騎疋馬事朝謁，莫就一床尋夢寐。",
            "猶有城西范蜀公，買地城東種桃李。",
            "花絮飛揚酒滿壺，談笑從容詩百紙。",
            "紅塵暗天獨不知，白首相看兩無愧。",
            "古人避世金馬門，何必柴車返田里。"
        ],
        "title": "送鮮于子駿還朝兼簡范景仁",
        "id": "07a56fc2-dee1-4af5-9dad-d461bd395017"
    },
    {
        "author": "蘇轍",
        "paragraphs": [
            "東家有賢人，西家苦相忽。",
            "幽蘭委冰霜，掩靄特未發。",
            "春風限芳蕤，爛漫安可沒。",
            "東南信多士，人物世不闕。",
            "考槃溪山間，自獻耻干謁。",
            "誰憐幽閒女，艷色比南越。",
            "垂耳困鹽車，捐金空買骨。",
            "讀書謝世事，閉門動論月。",
            "予生亦羈旅，處世常卒卒。",
            "誰令釣竿手，强復此持笏。",
            "惟餘七尺軀，空洞中無物。",
            "時蒙好事過，解榻聊一拂。",
            "野情樂江海，夢想扁舟兀。",
            "隠居便醉睡，世路多顛蹶。",
            "榮華一朝事，毀譽百年歇。",
            "相勸沐咸池，陽阿晞汝髮。"
        ],
        "title": "次韵秦觀見寄",
        "id": "953106ef-71e6-4df9-91cf-e958198bbdc1"
    },
    {
        "author": "蘇轍",
        "paragraphs": [
            "蕭蕭華髮映衰容，慚愧高僧嘆不逢。",
            "遊宦終身空處處，塵埃何日退重重。",
            "已甘憔悴鷄羣鶴，猶勝劬勞旱歲龍。",
            "回首不堪膏火熱，試求甘露灑青松。"
        ],
        "title": "次韵道潛見寄",
        "id": "a00835c5-6be5-495c-bb11-2d020edaa171"
    },
    {
        "author": "蘇轍",
        "paragraphs": [
            "庭鵲營巢初一枝，餘寒未便夾羅衣。",
            "春風娜娜還吹霰，歲事駸駸已發機。",
            "上國遨遊誰信老，中年情味祇思歸。",
            "和詩應覺添新懶，過盡長空雁北飛。"
        ],
        "title": "次韵王鞏元日",
        "id": "39e7d4a2-1307-4493-9205-a68045f8e32a"
    },
    {
        "author": "蘇轍",
        "paragraphs": [
            "輕衫駿馬走春風，未識彭城氣象雄。",
            "青山只在白門外，明月盡屬黄樓中。",
            "五斗濁醪消永日，一雙鳴鏑戲晴空。",
            "歸來笑殺幕府客，閉戶看書滴滴窮。"
        ],
        "title": "送將官歐育之徐州",
        "id": "2f9c003d-2c76-4790-8761-56be5617568c"
    },
    {
        "author": "蘇轍",
        "paragraphs": [
            "君家當盛時，畫戟擁朱戶。",
            "中書十八年，清明日方午。",
            "形容畫雲閣，功業載盟府。",
            "中庭三槐在，遺迹百世睹。",
            "子孫盡豪俊，豈類世寒寠。",
            "胡爲久邅厄，黽俛受侵侮。",
            "往來兩都間，奔走未安土。",
            "願言解纓紱，歸去事農圃。",
            "嘉禾根未拔，且忍俟甘雨。",
            "拂衣走東皋，此語吾不取。",
            "聊復放襟懷，清談對僧麈。",
            "躬耕未可言，知田顧乃父。"
        ],
        "title": "次韵答王鞏",
        "id": "742b5379-39d4-4e9c-a98b-abb35f66c45a"
    },
    {
        "author": "蘇轍",
        "paragraphs": [
            "出處平生共，江淮恨不來。",
            "宦遊良誤我，老病賦懷哉。",
            "狥物終今世，量書盡幾堆。",
            "歸耕少憂患，惟有仰春雷。"
        ],
        "title": "次韵子瞻過淮見寄兼簡孫奕職方三首  其一",
        "id": "92e6f37b-5009-4d74-a241-5448c9d54127"
    },
    {
        "author": "蘇轍",
        "paragraphs": [
            "龜山昔同到，松竹故依然。",
            "紅印封鹹豉，黄罌分井泉。",
            "青天携杖處，晚日落帆偏。",
            "無限相思意，新詩句句傳。"
        ],
        "title": "次韵子瞻過淮見寄兼簡孫奕職方三首  其二",
        "id": "ec100e36-8e5d-437b-bc96-6f09f1011779"
    },
    {
        "author": "蘇轍",
        "paragraphs": [
            "行役饒新喜，臨川逢故人。",
            "相看對泉石，憐我在埃塵。",
            "會合終多故，分張類有神。",
            "南遊得如願，夢想霅溪春。"
        ],
        "title": "次韵子瞻過淮見寄兼簡孫奕職方三首  其三",
        "id": "cde7c421-25cc-4e1b-85cd-42dda33d354a"
    },
    {
        "author": "蘇轍",
        "paragraphs": [
            "决策歸田豈世情，網羅從此脫餘生。",
            "請君速治鷄黍具，待我同爲沮溺耕。",
            "秋社相從醵錢飲，日高時作叩門聲。",
            "茅廬但恐非君處，籍籍朝中望已傾。"
        ],
        "title": "次韵王鞏留別",
        "id": "6c9ff3cb-b0ba-47c3-8727-227839f23158"
    },
    {
        "author": "蘇轍",
        "paragraphs": [
            "白髮青衫不記年，相逢一笑暫欣然。",
            "誦詩亹亹鋸木屑，展卷駸駸下水船。",
            "未肯尺尋分枉直，日知鑿枘有方圓。",
            "閑官更似揚州學，猶得昏昏晝日眠。"
        ],
        "title": "次韵答孔武仲",
        "id": "d304131d-57e6-460c-afb5-ab25333ad517"
    },
    {
        "author": "蘇轍",
        "paragraphs": [
            "膠西前輩鄭康成，千載遺風及後生。",
            "舊學詩書儒術富，兼通法律吏能精。",
            "還家綵服頻爲壽，得邑河壖喜有兵。",
            "民事近來多迫促，弦歌聊試武城聲。"
        ],
        "title": "送傅宏著作歸覲待觀城闕",
        "id": "d668e417-b30f-41c0-a13e-522352017e88"
    },
    {
        "author": "蘇轍",
        "paragraphs": [
            "麥熟蠶繅熱似烝，雨傾三尺未爲淫。",
            "洗清溝澮蚊虻靜，沒盡蒲蓮沼沚深。",
            "遺秉滿田驚朽腐，移床避漏畏侵尋。",
            "高閑祇有張公子，卧聽蕭蕭打葉音。"
        ],
        "title": "連雨不出寄張恕",
        "id": "ccf711c7-1f4e-4cb9-8f2e-cf9f64e2832e"
    },
    {
        "author": "蘇轍",
        "paragraphs": [
            "東武厭塵土，彭門富溪山。",
            "從兄百日留，退食同躋攀。",
            "輕帆過百步，船底驚雷翻。",
            "肩輿上南麓，眼界涵川原。",
            "愛此忽忘歸，願兄且三年。",
            "我去已匆匆，兄來亦崩奔。",
            "永懷置酒地，繞郭多雲烟。"
        ],
        "title": "和子瞻自徐移湖將過宋都途中見寄五首  其一",
        "id": "5cd6c305-b7a3-4826-a214-198df3af0a1c"
    },
    {
        "author": "蘇轍",
        "paragraphs": [
            "我昔去彭城，明日河流至。",
            "不見五斗泥，但見三竿水。",
            "驚風鬰飆怒，跳沫高睥睨。",
            "瀲灧三月餘，浮沉一朝事。",
            "分將食魚鱉，何暇顧鄰里。",
            "悲傷念遺黎，指顧出完壘。",
            "繚堞對連山，黄樓麗清泗。",
            "功成始逾歲，脫去如一屣。",
            "空使西楚氓，欲語先垂涕。"
        ],
        "title": "和子瞻自徐移湖將過宋都途中見寄五首  其二",
        "id": "1c42b32f-1731-4565-811b-506bcaaccb34"
    },
    {
        "author": "蘇轍",
        "paragraphs": [
            "千金築黄樓，落成費百金。",
            "誰言史君侈，聊慰楚人心。",
            "高秋吐明月，白璧懸青岑。",
            "晃蕩河漢高，恍悢窗戶深。",
            "邀我三日飲，不去如籠禽。",
            "史君今吳越，雖往將誰尋。"
        ],
        "title": "和子瞻自徐移湖將過宋都途中見寄五首  其三",
        "id": "994154f1-41fa-4ec1-8e29-14ae0a51bd57"
    },
    {
        "author": "蘇轍",
        "paragraphs": [
            "欲買爾家田，歸種三頃稻。",
            "因營山前宅，遂作泗濱老。",
            "奇窮少成事，飽暖未應早。",
            "願輸橐中裝，田家近無報。",
            "平生百不遂，今夕一笑倒。",
            "它年數畝宮，懸知迫枯槁。"
        ],
        "title": "和子瞻自徐移湖將過宋都途中見寄五首  其四",
        "id": "6d2453f3-ee20-42b2-97e9-2a621a754967"
    },
    {
        "author": "蘇轍",
        "paragraphs": [
            "梁園久蕪沒，何以奉君遊。",
            "故城已耕稼，臺觀皆荒丘。",
            "池塘塵漠漠，雁鶩空遲留。",
            "俗衰賓客盡，不見枚與鄒。",
            "輕舟舍我南，吳越多清流。"
        ],
        "title": "和子瞻自徐移湖將過宋都途中見寄五首  其五",
        "id": "f89355ff-e58d-4409-a6a6-fed30b84692b"
    },
    {
        "author": "蘇轍",
        "paragraphs": [
            "青山開四面，白水繞三禺。",
            "野闊時聞籟，人閑舊據梧。",
            "畫船留上客，遺迹問田夫。",
            "事少日常飲，才疏世未須。",
            "决河初薦至，勝事偶相俱。",
            "燕子卑無取，滕王遠可橅。",
            "飛濤隠睥睨，落日麗浮圖。",
            "同舍新持節，專城敢遽呼。",
            "未迎行部駕，已放下淮艫。",
            "試問登消暑，如何楚與吳。"
        ],
        "title": "次韵劉貢父登黄樓懷子瞻二首  其一",
        "id": "4765fc14-69f7-4b87-a9c1-484febe47b65"
    },
    {
        "author": "蘇轍",
        "paragraphs": [
            "藹藹才名世，駸駸日轉禺。",
            "一時同接淅，平昔共棲梧。",
            "攬轡真壯士，擁旄良丈夫。",
            "塵埃脫緇綬，水石慰霜須。",
            "勝地來相失，清樽未暇俱。",
            "射餘空見帖，鑄罷祗觀橅。",
            "歸計何當决，徂年貴早圖。",
            "檻中終爲食，韝上耻聞呼。",
            "顧我千羊毳，平生一釣艫。",
            "微官不須滿，也復試遊吳。"
        ],
        "title": "次韵劉貢父登黄樓懷子瞻二首  其二",
        "id": "705af64a-6fea-4781-b984-59e6db9d9d33"
    },
    {
        "author": "蘇轍",
        "paragraphs": [
            "至後雨如瀉，晴來熱更多。",
            "簿書霑汗垢，巖石思藤蘿。",
            "頼有祠宮靜，時容俗客過。",
            "老郎無不可，公子亦能和。",
            "道勝還相接，禪迷屢見訶。",
            "清凉生絕念，煩暑散沉疴。",
            "古木便張幄，鳴禽巧當歌。",
            "桃香呈絳頰，瓜熟裹青羅。",
            "飯細經脣滑，茶新到腹薖。",
            "劇談時自笑，飽食更無它。",
            "適意未應厭，後遊真若何。",
            "官居鄰曲沼，田畎助清波。",
            "晚照明疏柳，微風響衆荷。",
            "輕舟尚可載，小雨試漁蓑。"
        ],
        "title": "陪杜充張恕鴻慶宮避暑",
        "id": "fc848ffc-b7fe-4193-b75f-69716c639c91"
    },
    {
        "author": "蘇轍",
        "paragraphs": [
            "君家日鑄山前住，冬後茶芽麥粒粗。",
            "磨轉春雷飛白雪，甌傾錫水散凝酥。",
            "溪山去眼塵生面，簿領埋頭汗匝膚。",
            "一啜更能分幕府，定應知我俗人無。"
        ],
        "title": "宋城宰韓秉文惠日鑄茶",
        "id": "e0fc7b3d-884f-40cc-af4f-41d420bf0235"
    },
    {
        "author": "蘇轍",
        "paragraphs": [
            "龍鸞僅比閩團釅，鹽酪應嫌北俗粗。",
            "採愧吳僧身似腊，點須越女手如酥。",
            "舌根遺味輕浮齒，腋下清風稍襲膚。",
            "七碗未容留客試，瓶中數問有餘無。"
        ],
        "title": "次前韵",
        "id": "6793f81f-f4b2-4b15-8358-9622b03c520b"
    },
    {
        "author": "蘇轍",
        "paragraphs": [
            "飛霜委中林，不廢長松綠。",
            "驚風振川野，未省勁草伏。",
            "我貧客去盡，君來常不速。",
            "愧君贈桃李，永願報瓊玉。",
            "我性本山林，苦學筆空禿。",
            "驊騮塞康莊，病足顧難逐。",
            "錦文衒華藻，敝褐非所續。",
            "家有五車書，恨不十年讀。",
            "濟南昔相遇，我齒三十六。",
            "談諧傾蓋間，還往白首熟。",
            "從君飲濁酒，過我飯脫粟。",
            "西湖多菼薍，白晝下鴻鵠。",
            "城西野人居，柴門擁修竹。",
            "後車載鴟夷，下馬瀉醽醁。",
            "醉眠卧荒草，空洞笑便腹。",
            "疏狂一如此，豈望世收錄。",
            "別來今幾何，歸期已屢卜。",
            "西南有薄田，茅舍清溪曲。",
            "耕耘三男子，伏臘當自足。",
            "君能遠相尋，布衣巾一幅。"
        ],
        "tags": [
            "西湖"
        ],
        "title": "答孔武仲",
        "id": "3e709325-afdc-450e-8d62-a0ead398d0b4"
    },
    {
        "author": "蘇轍",
        "paragraphs": [
            "一去吳興十五年，東歸父老幾人存。",
            "惠山唯有錢夫子，一寸閒田曉日暾。"
        ],
        "title": "送吳思道道人歸吳興二絕  其一",
        "id": "dfc34d3b-f688-40dc-bb6e-7a2288ef8b84"
    },
    {
        "author": "蘇轍",
        "paragraphs": [
            "遨遊海上冀逢人，宴坐山中長閉門。",
            "去住只今誰定是，相逢一笑各無言。"
        ],
        "title": "送吳思道道人歸吳興二絕  其二",
        "id": "ba1ef295-b99f-4280-aa54-1ec632060701"
    },
    {
        "author": "蘇轍",
        "paragraphs": [
            "南山李將軍，疋馬獨行獵。",
            "田中射虎豹，後騎不容躡。",
            "丈夫貴自遂，老大饒驚懾。",
            "飄摇天地間，自視如一葉。",
            "故人多東南，願作扁舟涉。",
            "忽蒙長篇贈，幸此傾蓋接。",
            "時世尚新奇，詩書存舊業。",
            "南風吹清汴，西去無停楫。",
            "恨不留君談，一使衆坐厭。",
            "新詩苦清壯，欲和再三怯。",
            "東都多名卿，投刺日盈笈。",
            "一言苟合意，富貴出旬浹。",
            "行看文石階，高談曳長衱。",
            "辱贈但茫然，知君念疲薾。"
        ],
        "title": "次韵答陳之方秘丞",
        "id": "6d2cc7f9-68ad-4bf3-8034-b28d407d099f"
    },
    {
        "author": "蘇轍",
        "paragraphs": [
            "幽憂隨秋至，秋去憂未已。",
            "城南試登望，百草枯且死。",
            "落葉投人懷，驚鴻四面起。",
            "所思不可見，欲往將安至。",
            "斯人定誰識，顧有二三子。",
            "清風皎冰玉，滄浪自湔洗。",
            "竊脂未嘗穀，南箕儻微似。",
            "網羅一張設，投足遂無寄。",
            "田深狡兔肥，霜降鱸魚美。",
            "造形悼前失，式微慚往士。",
            "憧憧畝丘道，歲晚嗟未止。",
            "西山有茅屋，鉏耰本吾事。"
        ],
        "title": "登南城有感示文務光王遹秀才",
        "id": "f5d586ba-58d1-4025-a31c-d5d6c9b9e49b"
    },
    {
        "author": "蘇轍",
        "paragraphs": [
            "少年談王霸，英氣干斗牛。",
            "中年事軒冕，徇世仍多憂。",
            "晚歲探至道，眷眷懷林丘。",
            "今年乞身歸，始與夙昔酬。",
            "高秋過生日，真氣茲一周。",
            "觀心比孤月，視世皆浮漚。",
            "表裏一融明，萬物不能留。",
            "顧謂憧憧人，斯樂頗曾不。",
            "嗟我本俗士，從公十年遊。",
            "謬聞出世語，俛作籠中囚。",
            "俯仰迫憂患，欲去安自由。",
            "問公昔年樂，孰與今日優。",
            "山中許道士，非復長史儔。",
            "腹中生梨棗，結實從今秋。"
        ],
        "title": "張公生日",
        "id": "5697f066-c9bb-43b6-959b-926d5cb94655"
    },
    {
        "author": "蘇轍",
        "paragraphs": [
            "客舟逝將西，日夜西北風。",
            "維舟罷行役，坐令鬢如蓬。",
            "偶從二三子，步上百尺臺。",
            "雲烟遍原隰，惝恍令人哀。",
            "山中難久居，浮沉在城郭。",
            "欲學揚子雲，避世天祿閣。",
            "浮木寄流水，行止非所期。",
            "何須自爲計，水當爲我移。",
            "外物不可必，惟此方寸心。",
            "心中有樂事，手付瑟與琴。",
            "夜吟感秋詩，惜此芳物零。",
            "幽人亦多思，起坐再三聽。",
            "白駒在空林，瓶罄有耻罍。",
            "盡我一杯酒，愁思如雲頹。"
        ],
        "title": "次韵答張耒",
        "id": "efcb9c79-77a1-4588-84eb-8eb936ee46ba"
    },
    {
        "author": "蘇轍",
        "paragraphs": [
            "綠髮驚秋半欲黄，官居無處覓林塘。",
            "浮生已是塵勞侶，病眼猶便錦繡章。",
            "羞見故人梁苑廢，夢尋歸路蜀山長。",
            "憐君顧我情依舊，竹性蕭疏未受霜。"
        ],
        "title": "次王適韵送張耒赴壽安尉二首  其一",
        "id": "375113ca-53c4-49c0-8659-0d9e81327ae6"
    },
    {
        "author": "蘇轍",
        "paragraphs": [
            "魏紅深淺配姚黄，洛水家家自作塘。",
            "遊客賈生多感概，閑官白傅足篇章。",
            "山分少室雲烟老，宮廢連昌草木長。",
            "路出蒿高應少駐，孱顔新過一番霜。"
        ],
        "title": "次王適韵送張耒赴壽安尉二首  其二",
        "id": "e79b0421-d3ae-449b-917b-7ec90b91c48f"
    },
    {
        "author": "蘇轍",
        "paragraphs": [
            "相逢十年驚我老，雙鬢蕭蕭似秋草。",
            "壺漿未洗兩脚泥，南轅已向淮陽道。",
            "我家初無負郭田，茅廬半破蜀江邊。",
            "生計長隨五斗米，飄摇不定風中烟。",
            "茹蔬飯糗不願餘，茫茫海內無安居。",
            "此身長似伏轅馬，何日還爲縱壑魚。",
            "憐君與我同一手，微官骯髒羞牛後。",
            "請看插版趨府門，何似曲肱眠甕牖。",
            "中流千金買一壺，櫝中美玉不須沽。",
            "洛陽榷酒味如水，百錢一角空滿盂。",
            "縣前女几翠欲滴，吏稀人少無晨集。",
            "到官惟有懶相宜，卧看南山春雨濕。"
        ],
        "title": "次韵張耒見寄",
        "id": "1a01cfac-a1a6-44b6-8fba-b8de828dbd6b"
    },
    {
        "author": "蘇轍",
        "paragraphs": [
            "三君皆親非復客，執手河梁我心惻。",
            "倚門耿耿夜不眠，挽袖匆匆有難色。",
            "君歸使我勞魂夢，落葉鳴階自相擁。",
            "君家西歸在新歲，此行未遠心先恐。",
            "故山萬里知何許，我欲因君亦歸去。",
            "清江彷彿釣魚船，修竹平生讀書處。",
            "青衫白髮我當歸，咀噍式微慚古詩。",
            "少年勿作老人調，被服榮名慰所思。"
        ],
        "title": "次韵王適兄弟送文務光還陳",
        "id": "725d88a4-6d1f-4a56-bf43-40df6180aaf3"
    },
    {
        "author": "蘇轍",
        "paragraphs": [
            "淮陽卧閣生清風，梁園坐嘯囹圄空。",
            "不知何術解髖髀，但覺羈客忘樊籠。",
            "樽罍灑落談笑地，塵埃脫去文書藂。",
            "清心漸欲無一事，少年空記揮千鍾。",
            "近傳移鎮股肱郡，復恐入覲明光宮。",
            "人生聚散不可料，一杯相屬時方冬。",
            "浮陽似欲作飛霰，想見觀闕瓊花中。",
            "孝王會集猶可繼，莫嫌作賦無枚翁。"
        ],
        "title": "次韵張芻諫議宴集",
        "id": "118f832f-16cc-40b2-a1b7-d867b07d38e5"
    },
    {
        "author": "蘇轍",
        "paragraphs": [
            "長恐冬無雪，今朝忽暗空。",
            "細聲聞䔩䔩，遠勢望濛濛。",
            "濕潤猶兼雨，傾斜半雜風。",
            "豐登解多事，歡喜助三農。"
        ],
        "title": "臘雪五首  其一",
        "id": "9c0de35d-a6aa-4c59-b732-479a62b34c16"
    },
    {
        "author": "蘇轍",
        "paragraphs": [
            "驕陽不能久，密雪自相催。",
            "急霰初鳴瓦，飛花旋集臺。",
            "着人消瘴疫，覆麥長根荄。",
            "欲試樽中物，門前問客來。"
        ],
        "title": "臘雪五首  其二",
        "id": "3af2b127-c9b2-4ff7-b69b-b2587e90ea96"
    },
    {
        "author": "蘇轍",
        "paragraphs": [
            "久有歸耕意，西山百畝田。",
            "雪來殊不惡，酒熟自相便。",
            "一被簪裳裹，長遭羅網牽。",
            "飛霙迫殘臘，愁思渡今年。"
        ],
        "title": "臘雪五首  其三",
        "id": "dfecca7a-d36b-4339-902b-15366a41d6cc"
    },
    {
        "author": "蘇轍",
        "paragraphs": [
            "憂愁不可緩，風雪故相撩。",
            "試問五斗米，能勝一束樵。",
            "耕耘終亦飽，哺啜定誰邀。",
            "寒暑不須避，傾危且自遥。"
        ],
        "title": "臘雪五首  其四",
        "id": "202e6b28-b7ba-4380-9b46-1660eb02f53c"
    },
    {
        "author": "蘇轍",
        "paragraphs": [
            "雪霜何與我，憂思自傷神。",
            "忠信亦何罪，才名空誤身。",
            "歸來聊且止，老去莫逢嗔。",
            "樽酒它年事，相看醉此晨。"
        ],
        "title": "臘雪五首  其五",
        "id": "96656b94-347c-483d-a52e-5d4307cdf649"
    },
    {
        "author": "蘇轍",
        "paragraphs": [
            "驕陽得一雪，逾尺應更好。",
            "晨興視窗隙，驚見晴霞杲。",
            "九衢無停迹，狼籍須一掃。",
            "空餘浩然氣，凜凜接清昊。",
            "餘寒薄虛室，一靜解羣燥。",
            "晨炊晚未供，客饋慚草草。",
            "試脫身上衣，行問酒家保。",
            "孤吟擊槁木，大笑稱有道。",
            "人生但如此，富貴何用禱。",
            "所思獨未見，耿耿屬懷抱。"
        ],
        "title": "次韵王適雪晴復雪二首  其一",
        "id": "0529d777-a2c2-4c87-ad65-39aca2b41331"
    },
    {
        "author": "蘇轍",
        "paragraphs": [
            "同雲自成幄，飛雪來無根。",
            "一爲清風卷，坐見東方暾。",
            "重陰偶復合，飛霰滿南軒。",
            "油然青春意，已見出土萱。",
            "老病一不堪，惟恃濁酒溫。",
            "開戶理松菊，掃蕩無遺痕。",
            "卷舒朝夕間，誰識造化元。",
            "乾坤本何施，中有神怪奔。",
            "萬物極毫末，顛倒何足掀。",
            "老農但知種，荷鉏理南園。"
        ],
        "title": "次韵王適雪晴復雪二首  其二",
        "id": "a10bfd8a-4787-4bca-8dcc-59106bafb2f6"
    },
    {
        "author": "蘇轍",
        "paragraphs": [
            "君家相國舊元勛，凜凜中丞繼後塵。",
            "談笑二年同幕府，風流一倍愈它人。",
            "南都去後少佳客，西洛歸來多老臣。",
            "我亦宦游無久意，它年松竹許相鄰。"
        ],
        "title": "送呂由庚推官得替還洛中二首  其一",
        "id": "593cf789-0a78-40b7-bc8b-1ce5a5dcaa34"
    },
    {
        "author": "蘇轍",
        "paragraphs": [
            "洛水留人一向乾，雪泥溢路十分寒。",
            "送行我豈無樽酒，多難君知久鮮歡。",
            "回首祇應憐老病，凌風爭看試輕翰。",
            "到家定見嵩陽老，問我衰遲未解官。"
        ],
        "title": "送呂由庚推官得替還洛中二首  其二",
        "id": "6eb58502-faa3-48af-a8c1-19313dcc56dd"
    },
    {
        "author": "蘇轍",
        "paragraphs": [
            "小兒不知老人意，賀我明年四十二。",
            "人生三十百事衰，四十已過良可知。",
            "少年讀書不曉事，坐談王霸了不疑。",
            "脂車秣馬試長道，一日百里先自期。",
            "不知中途有陷穽，山高日莫多棘茨。",
            "長裾大袖足泝挽，却行欲返筋力疲。",
            "蝮蛇當前猛虎後，脫身且免充朝饑。",
            "歸來掩卷淚如雨，平生讀書空自誤。",
            "山中故人一長笑，布衣脫粟何所苦。",
            "古人知非不嫌晚，朝來聞道行當返。",
            "四十一歲不可言，四十二歲聊自還。"
        ],
        "title": "四十一歲歲莫日歌",
        "id": "b5b6087d-5441-4db5-85db-15b580ff82ca"
    },
    {
        "author": "蘇轍",
        "paragraphs": [
            "秋風一何厲，吹盡山中綠。",
            "可憐凌雲條，化爲樵夫束。",
            "凜然造物意，豈復私一木。",
            "置身有得地，不問直與曲。",
            "青松未必貴，枯榆還自足。",
            "紛然落葉下，蕭條愧華屋。"
        ],
        "title": "次韵子瞻繫御史獄賦獄中榆槐竹柏 榆",
        "id": "32ec8b1f-cb4b-43b6-979f-d878db8ba667"
    },
    {
        "author": "蘇轍",
        "paragraphs": [
            "盛衰日相尋，循環何曾歇。",
            "攀條擥柔荑，回首驚脫葉。",
            "綠槐陰最厚，零落今存莢。",
            "千林一枯槁，平地三尺雪。",
            "草木何足道，盈虛視新月。",
            "微陽起泉下，生意未應絕。"
        ],
        "title": "次韵子瞻繫御史獄賦獄中榆槐竹柏 槐",
        "id": "6d083e43-dffa-47f7-8c3b-a2b80065b8da"
    },
    {
        "author": "蘇轍",
        "paragraphs": [
            "故園今何有，猶有百竿竹。",
            "春雷起新萌，不放牛羊觸。",
            "雖無朱欄擁，不見紅塵辱。",
            "清風時一過，交戛響鳴玉。",
            "淵明避紛亂，歸嗅東籬菊。",
            "嗟我獨何爲，棄此北窗綠。"
        ],
        "title": "次韵子瞻繫御史獄賦獄中榆槐竹柏 竹",
        "id": "b2f562dc-da34-4178-b2f5-ff006bd1f36e"
    },
    {
        "author": "蘇轍",
        "paragraphs": [
            "曲如山下藤，脆若溪上葦。",
            "春風一張王，秋霜死則已。",
            "胡爲南澗中，辛勤種柏子。",
            "上枝撓雲霓，下根絞石齒。",
            "伐之爲梁棟，歲月良晚矣。",
            "白首閱時人，君看柱下史。"
        ],
        "title": "次韵子瞻繫御史獄賦獄中榆槐竹柏 柏",
        "id": "8882f7fb-055e-4bb0-839c-6abf51d77d35"
    },
    {
        "author": "蘇轍",
        "paragraphs": [
            "得罪南來正坐言，道人閉口意深全。",
            "天遊本自有真樂，羿彀誰知定不賢。",
            "構火暾暾初吐日，飛流滾滾旋成川。",
            "此心此去如灰冷，肯更逢人問復然。"
        ],
        "title": "次韵子瞻贈張憨子",
        "id": "d4e036c3-ce11-44c1-90b6-1aaa221e179a"
    },
    {
        "author": "蘇轍",
        "paragraphs": [
            "再涉長淮水，驚呼十四年。",
            "龜山老僧在，相見一茫然。",
            "僧老不自知，我老私自憐。",
            "驅馳定何獲，少壯空已捐。",
            "掉頭不見答，笑指岸下船。",
            "人生何足云，陵谷自變遷。",
            "當年此山下，莫測千仞淵。",
            "淵中械神物，自昔堯禹傳。",
            "帆檣避石壁，風雨隨香烟。",
            "爾來放冬汴，冷沙漲成田。",
            "褰裳六月渡，中流一带牽。",
            "俯首見砂礫，羣漁捕魴鱣。",
            "父老但驚嘆，此理未易原。",
            "何况七尺軀，不爲物所旋。",
            "衆形要同盡，獨有無生全。",
            "百年爭奪中，擾擾誰相賢。"
        ],
        "title": "過龜山",
        "id": "dbc9d64c-f433-4be7-8b1b-b8d2f6fee555"
    },
    {
        "author": "蘇轍",
        "paragraphs": [
            "畫舫連檣住，清流泛閘平。",
            "忽看銀漢落，仍聽夏雷驚。",
            "正柂遲迴久，開頭取次輕。",
            "滯留初一快，奔駛忽如傾。",
            "不識風濤恐，聊同枕席行。",
            "行逢賤魚稻，飽食慰平生。"
        ],
        "title": "放閘二首  其一",
        "id": "c2812f67-3138-4cda-9954-8745495ed49c"
    },
    {
        "author": "蘇轍",
        "paragraphs": [
            "閘空非有礙，水靜爲誰興。",
            "開閉偶然異，喧豗自不勝。",
            "淵停初鏡凈，勢轉忽雲崩。",
            "脫隘尚容與，投深益沸騰。",
            "玉山紛破碎，陳馬急侵陵。",
            "挾版千鈞重，浮舟萬斛升。",
            "岸摇將落木，魚困或投罾。",
            "洶湧曾誰止，蕭條遠欲凝。",
            "力爭知必折，少待亦何能。",
            "一發臨流笑，微言早服膺。"
        ],
        "title": "放閘二首  其二",
        "id": "253d2e8d-97e3-49d4-a994-c0c0ac011c37"
    },
    {
        "author": "蘇轍",
        "paragraphs": [
            "羣魚一何微，僅比毛髮大。",
            "嬉遊極草草，鬢鬣自個個。",
            "造物賦羣形，偶然如一唾。",
            "吞舟雖云巨，其樂不相過。",
            "若言無性靈，還知避船柂。"
        ],
        "title": "次韵王適細魚",
        "id": "ba169f69-7daf-4b9e-8de9-cbc0335f07b2"
    },
    {
        "author": "蘇轍",
        "paragraphs": [
            "濛濛春雨濕邗溝，蓬底安眠晝擁裘。",
            "知有故人家在此，速將詩卷洗閑愁。"
        ],
        "title": "高郵別秦觀三首  其一",
        "id": "86d3f324-7a12-423e-8985-e46aa5a9e39d"
    },
    {
        "author": "蘇轍",
        "paragraphs": [
            "筆端大字鴉棲壁，袖裏清詩句琢冰。",
            "送我扁舟六十里，不嫌罪垢汙交朋。"
        ],
        "title": "高郵別秦觀三首  其二",
        "id": "ae8a574d-8b82-4cd3-87fc-8c71e9524501"
    },
    {
        "author": "蘇轍",
        "paragraphs": [
            "高安此去風濤惡，猶有廬山得縱遊。",
            "便欲携君解船去，念君無罪去何求。"
        ],
        "tags": [
            "庐山"
        ],
        "title": "高郵別秦觀三首  其三",
        "id": "5515964c-bf44-4ede-b141-1f8b7202b2a8"
    },
    {
        "author": "蘇轍",
        "paragraphs": [
            "細雨添春色，微風凈牐流。",
            "徂年半今世，生計一扁舟。",
            "飲食隨魚蟹，封疆入斗牛。",
            "江波方在眼，轉覺此生浮。"
        ],
        "title": "召伯埭上斗野亭",
        "id": "56f78ea7-3e1d-4bbc-9ff2-cca4e24a7f88"
    },
    {
        "author": "蘇轍",
        "paragraphs": [
            "天高山近海，春盡草生池。",
            "禾黍多新恨，川原自昔時。",
            "花存故苑麗，樵出舊城隳。",
            "莫望瓜洲渡，曾經駐佛狸。"
        ],
        "title": "次韵鮮于子駿遊九曲池",
        "id": "7f9c8e80-aaaa-455c-9725-878f60227354"
    },
    {
        "author": "蘇轍",
        "paragraphs": [
            "嵇老清彈怨廣陵，隋家水調繼哀音。",
            "可憐九曲遺聲盡，惟有一池春水深。",
            "鳳闕蕭條荒草外，龍舟想像綠楊陰。",
            "都人似有興亡恨，每到殘春一度尋。"
        ],
        "title": "揚州五咏 九曲池",
        "id": "bc26389b-424a-440d-b8c6-3c6fe2d08e68"
    },
    {
        "author": "蘇轍",
        "paragraphs": [
            "堂上平看江上山，晴光千里對憑欄。",
            "海門僅可一二數，雲夢猶吞八九寬。",
            "檐外小棠陰蔽芾，壁間遺墨涕汍瀾。",
            "人亡坐使風流盡，遺構仍須子細觀。"
        ],
        "title": "揚州五咏 平山堂",
        "id": "989922a1-54c0-41fd-8bf3-8a6c04126e5a"
    },
    {
        "author": "蘇轍",
        "paragraphs": [
            "信脚東遊十二年，甘泉香稻憶歸田。",
            "行逢蜀井恍如夢，試煮山茶意自便。",
            "短綆不收容盥濯，紅泥仍許置清鮮。",
            "早知鄉味勝爲客，遊宦何須更着鞭。"
        ],
        "title": "揚州五咏 蜀井",
        "id": "605cd88c-27f2-4b5f-ae90-b9ce7051cdd4"
    },
    {
        "author": "蘇轍",
        "paragraphs": [
            "闕角孤高特地迷，迷藏渾忘日東西。",
            "江流入海情無限，莫雨連山醉似泥。",
            "夢裏興亡應未覺，後來愁思獨難齊。",
            "只堪留作遊觀地，看遍峰巒處處低。"
        ],
        "title": "揚州五咏 摘星亭",
        "id": "782ea980-7061-4b8a-b1a4-ca55a818287b"
    },
    {
        "author": "蘇轍",
        "paragraphs": [
            "山頭孤塔閟真人，云是僧伽第二身。",
            "處處金錢追晚供，家家蠶麥保新春。",
            "欲求世外無心地，一掃胸中累劫塵。",
            "方丈近聞延老宿，清朝留客語逡巡。"
        ],
        "title": "揚州五咏 僧伽塔",
        "id": "d05afd2f-53d2-4376-bd12-9327cbee03bf"
    },
    {
        "author": "蘇轍",
        "paragraphs": [
            "門前籍籍草生徑，堂上熙熙氣吐春。",
            "遮眼圖書聊度日，放情絲竹最關身。",
            "年來馮脫烏皮几，客去時乾漉酒巾。",
            "卜築城中移榜就，休心便作廣陵人。"
        ],
        "title": "題杜介供奉熙熙堂",
        "id": "47d4155a-bc1c-4550-94e0-23363dc4a2f6"
    },
    {
        "author": "蘇轍",
        "paragraphs": [
            "揚州望金山，隠隠大如幞。",
            "朅來長江上，孤高二千尺。",
            "僧居厭山小，面面貼蒼石。",
            "虛樓三百間，正壓江潮白。",
            "清風斂霽霧，曉日曜金碧。",
            "直侵魚龍居，似得鬼神役。",
            "我行有程度，欲去空自惜。",
            "風吹渡江水，山僧午方食。",
            "波瀾洗我心，筍蕨飽我腹。",
            "平生足遊衍，壯觀此云極。",
            "鐵甕本誰安，海門復誰植。",
            "東南遞隠見，遥與此山匹。",
            "茲遊幾不遂，深愧幕府客。",
            "歸時日已莫，正值江月黑。",
            "顧視天水并，坐恐星斗濕。",
            "使君何時罷，登覽不可失。"
        ],
        "tags": [
            "长江"
        ],
        "title": "遊金山寄揚州鮮于子駿從事邵光",
        "id": "0e82f561-a6db-41ad-b3ac-f491ad91523a"
    },
    {
        "author": "蘇轍",
        "paragraphs": [
            "山川過雨曉光浮，初看江南第一州。",
            "路繞匡廬更南去，懸知是處可忘憂。"
        ],
        "tags": [
            "庐山"
        ],
        "title": "初至金陵",
        "id": "55579064-c2c1-49c8-b9ee-ef5eb7dd7250"
    },
    {
        "author": "蘇轍",
        "paragraphs": [
            "白鷺洲前水，奔騰亂馬牛。",
            "亭高疑欲動，船去似無憂。",
            "洶湧山方壞，澄清練不收。",
            "中秋誰在此，明月滿城頭。"
        ],
        "title": "和孔武仲金陵九咏 白鷺亭",
        "id": "f941a795-cbfe-4a1d-8527-4ad4db1317e4"
    },
    {
        "author": "蘇轍",
        "paragraphs": [
            "城裏最高處，坡陀見一城。",
            "山多來有緒，江遠靜無聲。",
            "歌吹風前度，樓臺雨後明。",
            "風光同楚蜀，聊此慰平生。"
        ],
        "title": "和孔武仲金陵九咏 覽輝亭",
        "id": "f4bf7737-2c7d-4f30-896b-d9c081164e6d"
    },
    {
        "author": "蘇轍",
        "paragraphs": [
            "鳳鳥久不至，斯臺空復高。",
            "何年種梧竹，特地翦蓬蒿。",
            "白水來無際，青山轉幾遭。",
            "南遊且未返，江海共滔滔。"
        ],
        "title": "和孔武仲金陵九咏 鳳凰臺",
        "id": "642bfe62-b1c8-4bdc-a46e-9b6c61e9935b"
    },
    {
        "author": "蘇轍",
        "paragraphs": [
            "興廢不可必，冶城今靜祠。",
            "松聲聞道路，竹色凈軒墀。",
            "江近風雲改，亭深草木滋。",
            "孤墳弔遺直，狂闇閔元規。"
        ],
        "title": "和孔武仲金陵九咏 天慶觀",
        "id": "90804c75-8773-4f9a-aa86-8cbc663ec583"
    },
    {
        "author": "蘇轍",
        "paragraphs": [
            "金陵佳處自無窮，使宅幽深即故宮。",
            "樓殿六朝遺燼後，江山百里舊城中。",
            "雨餘尚有金鈿落，月出長窺粉堞空。",
            "看盡一城懷古地，茲遊恨不與君同。"
        ],
        "title": "和孔武仲金陵九咏 高齋",
        "id": "8ac76f51-a368-4a21-95f5-9af947e7eb61"
    },
    {
        "author": "蘇轍",
        "paragraphs": [
            "綠竹不可數，孤亭一倍幽。",
            "色分巖石潤，梢出澗松修。",
            "雪節寒方見，春萌旱不抽。",
            "故山多此物，長恨未歸休。"
        ],
        "title": "和孔武仲金陵九咏 此君亭",
        "id": "0a1364b7-3800-48a9-8790-219e9a5682ea"
    },
    {
        "author": "蘇轍",
        "paragraphs": [
            "江水信浩渺，連山巧蔽虧。",
            "端能上嶮絕，故自識津涯。",
            "滅沒檣竿度，飄摇鷺羽遲。",
            "何人倚舟望，亦愛此峰危。"
        ],
        "title": "和孔武仲金陵九咏 見江亭",
        "id": "e5fb7b4a-3716-4125-8343-8696b44aaabc"
    },
    {
        "author": "蘇轍",
        "paragraphs": [
            "定林兩山間，崖木生欲合。",
            "茅屋倚巖隈，重重陰清樾。",
            "晨齋取旁寺，生事信幽絕。",
            "吾人定何爲，常欲依暖熱。"
        ],
        "title": "和孔武仲金陵九咏 定林院",
        "id": "04d12f65-dc0e-4968-aee6-10106af66f8a"
    },
    {
        "author": "蘇轍",
        "paragraphs": [
            "君言山上泉，定有何功德。",
            "熱盡自清凉，苦除即甘滑。",
            "頗遭遊人病，時取破匏挹。",
            "煩惱雖云消，凜然終在臆。"
        ],
        "title": "和孔武仲金陵九咏 八功德水",
        "id": "c1a6e3bc-a2dc-4a41-89a6-885dc4d0bc13"
    },
    {
        "author": "蘇轍",
        "paragraphs": [
            "江南四月如三伏，北望鍾山萬松碧。",
            "杖藜試上寶公龕，衆壑秋聲起相襲。",
            "青峰回抱石城小，白練前橫大江直。",
            "石梯南下府城闉，松徑東蟠轉山谷。",
            "喬林無風聲如雨，時見遊僧石上息。",
            "行窮碧澗一庵巖，坐弄清泉八功德。",
            "歸尋晚飯衆山底，困卧定林依石壁。",
            "朝遊不知澗谷遠，莫歸但覺穿雙屐。",
            "老僧一身泉上住，十年掃盡人間迹。",
            "客到惟燒柏子香，晨饑坐待山前粥。",
            "丈夫濟時誠妄語，白首居山本良策。",
            "茹蔬飯糗何足道，純灰洗心聊自滌。",
            "失身處世足愆尤，愧爾山僧少憂責。"
        ],
        "title": "遊鍾山",
        "id": "d08f73b9-73db-4e95-a9e6-409cf8bc788b"
    },
    {
        "author": "蘇轍",
        "paragraphs": [
            "姑熟溪頭醉吟客，歸作茅庵劣容席。",
            "團團鵠卵中自明，窗前月出夜更清。",
            "醉吟自作溪上語，不學擁鼻雒陽生。",
            "詩成付與坐中讀，知有清溪可終日。",
            "作詩飲酒聊復同，誰來共枕溪中石。",
            "圓天方地千萬里，中與此間大相似。",
            "囂然一息不自停，水火雷風相滅起。",
            "直須只作此庵看，歌罷曲肱還醉眠。",
            "不用騎鯨學李白，東入滄海觀桑田。"
        ],
        "title": "郭祥正國博醉吟庵",
        "id": "46d4c650-bda9-48c1-9480-52d6b1d4305f"
    },
    {
        "author": "蘇轍",
        "paragraphs": [
            "老虎穴中卧，獵夫不敢窺。",
            "驊騮服箱驂盜驪，巡城三匝漫不知。",
            "帳中晝夢日繞壁，驚起知是黄須兒。",
            "馬鞭七寶留道左，猛士徘徊不能過。",
            "遺矢如冰去已遥，明日神兵下赤霄。",
            "荒城至今人不住，狐兔驚走風蕭蕭。"
        ],
        "title": "湖陰曲",
        "id": "84f418b6-d902-421f-b43a-21f4e0296027"
    },
    {
        "author": "蘇轍",
        "paragraphs": [
            "一風失前期，十日不相見。",
            "君帆一何駛，去若乘風箭。",
            "我舟一何遲，出沒蔽葭薍。",
            "甕中有白糟，床上有黄卷。",
            "妻孥不足共，思子但長嘆。",
            "池陽重相遇，撫手成一粲。",
            "先行復草草，回首空眷眷。",
            "人生類如此，遲速亦何算。",
            "一見誠偶然，四海良獨遠。",
            "相期廬山陰，把臂上雲巘。"
        ],
        "tags": [
            "庐山"
        ],
        "title": "舟次大雲倉回寄孔武仲",
        "id": "d3356dbf-bb62-45bd-9bfd-c71cf9d42f3d"
    },
    {
        "author": "蘇轍",
        "paragraphs": [
            "繞郭青峰睥睨屯，入城流水縠文翻。",
            "樓成始覺江山勝，人去方知德業尊。",
            "坐久浮雲霾後嶺，酒醒飛雪變前村。",
            "我來邂逅公歸國，猶喜登臨共一樽。"
        ],
        "title": "池州蕭丞相樓二首  其一",
        "id": "702162bc-92ce-4b1e-be8f-95a10faf12a4"
    },
    {
        "author": "蘇轍",
        "paragraphs": [
            "丞相風流直至今，朱欄仍對舊山林。",
            "奔馳軒冕終何有，跌宕圖書意最深。",
            "松繞城頭風瑟縮，江浮山外氣陰森。",
            "三年不起南遷想，應有前人識此心。"
        ],
        "title": "池州蕭丞相樓二首  其二",
        "id": "651d465c-e41c-4927-a6b3-523d7a07521b"
    },
    {
        "author": "蘇轍",
        "paragraphs": [
            "南遷私自喜，看盡江南山。",
            "孤舟少僮僕，此志還復難。",
            "局促守破窗，聯翩過重巒。",
            "忽驚九華峰，高拱立我前。",
            "蕭然九仙人，縹緲淩雲烟。",
            "碧霞爲裳衣，首冠青琅玕。",
            "揮手謝世人，可望不可攀。",
            "我行竟草草，安能拍其肩。",
            "但聞有高士，卧聽松風眠。",
            "松根得茯苓，狀若千歲黿。",
            "煮食一朝盡，終身棄腥羶。",
            "腹背生綠毛，輕舉如翔鸞。",
            "相逢欲借問，已在長松端。",
            "何年脫罪罟，出處良自便。",
            "芒鞋拄藤杖，逢山即盤桓。",
            "斯人未可求，巖室儻復存。"
        ],
        "tags": [
            "九华山"
        ],
        "title": "過九華山",
        "id": "3d604018-937b-42ad-8b14-8906ec8d5d8a"
    },
    {
        "author": "蘇轍",
        "paragraphs": [
            "長江五月多風暴，欲行先看風日好。",
            "此風忽作東南來，陰雲如涌撥不開。",
            "驚雷往還轉車轂，狂波低昂起坑谷。",
            "中流一葉那復持，卷舒已副天公知。",
            "解帆轉柁不容語，佛池口中幸可住。",
            "須臾急雨變昏霾，柁師喜賀風已回。",
            "澄溪不動縈白練，老木蒼崖蔚葱蒨。",
            "繫舟茅屋得青蔬，試問釣船還有魚。",
            "開樽引滿向妻子，明日復行未須怖。",
            "陰陽開闔良等閑，扁舟誰令乘險艱。"
        ],
        "tags": [
            "长江"
        ],
        "title": "佛池口遇風雨",
        "id": "011ed2c9-be7d-4b72-8da0-faa5fdf2d56d"
    },
    {
        "author": "蘇轍",
        "paragraphs": [
            "慚愧江淮南北風，扁舟千里得相從。",
            "黄州不到六十里，白浪俄生百萬重。",
            "自笑一生渾類此，可憐萬事不由儂。",
            "夜深魂夢先飛去，風雨對床聞曉鐘。"
        ],
        "title": "舟次磁湖以風浪留二日不得進子瞻以詩見寄作二篇答之前篇自賦後篇次韵  其一",
        "id": "0603e822-02b8-4953-b8de-df2df5b0a1d2"
    },
    {
        "author": "蘇轍",
        "paragraphs": [
            "西歸猶未有菟裘，擬就南遷買一丘。",
            "舟楫自能通蜀道，林泉真欲老黄州。",
            "魚多釣戶應容貰，酒熟鄰翁便可留。",
            "從此莫言身外事，功名畢竟不如休。"
        ],
        "title": "舟次磁湖以風浪留二日不得進子瞻以詩見寄作二篇答之前篇自賦後篇次韵  其二",
        "id": "08adc945-0541-443c-b406-c5cb036debee"
    },
    {
        "author": "蘇轍",
        "paragraphs": [
            "千里到齊安，三夜語不足。",
            "勸我勿重陳，起遊西山麓。",
            "西山隔江水，輕舟亂鳬鶩。",
            "連峰多回溪，盛夏富草木。",
            "杖策看萬松，流汗升九曲。",
            "蒼茫大江涌，浩蕩衆山蹙。",
            "上方寄雲端，中寺倚巖腹。",
            "清泉類牛乳，煩熱須一掬。",
            "縣令知客來，行庖映修竹。",
            "黄鵝時新煮，白酒亦近熟。",
            "山行得一飽，看盡千山綠。",
            "幽懷苦不遂，滯念每煩促。",
            "歸舟浪花暝，落日金盤浴。",
            "妻孥寄九江，此會難再卜。",
            "君看孫討虜，百戰不摇目。",
            "猶憐江上臺，高會飲千斛。",
            "巾冠墮臺下，坐使張公哭。",
            "異時君再來，携被山中宿。"
        ],
        "title": "黄州陪子瞻遊武昌西山",
        "id": "771fed4f-1475-4aa3-8964-c7b251605c4c"
    },
    {
        "author": "蘇轍",
        "paragraphs": [
            "相從恨不多，送我三十里。",
            "車湖風雨交，松竹相披靡。",
            "繫舟枯木根，會面兩王子。",
            "嘉眉雖異郡，鷄犬固猶爾。",
            "相逢勿空過，一醉不須起。",
            "風濤未可涉，隔竹見奔駛。",
            "渡江買羔豚，收網得魴鯉。",
            "朝畦甘瓠熟，冬盎香醪美。",
            "烏菱不論價，白藕如泥耳。",
            "誰言百口活，仰給一湖水。",
            "奪官正無頼，生事應且爾。",
            "卜居請連屋，扣戶容屣履。",
            "人生定何爲，食足真已矣。",
            "愆尤未見雪，世俗多相鄙。",
            "買田信良計，蔬食期沒齒。",
            "手持一竿竹，分子長湖尾。"
        ],
        "title": "將還江州子瞻相送至劉郎家洑王生家飲別",
        "id": "e3823e38-a2cf-489e-a555-3beca6ab35fb"
    },
    {
        "author": "蘇轍",
        "paragraphs": [
            "新破荆州得水軍，鼓行夏口氣如雲。",
            "千艘已共長江嶮，百勝安知赤壁焚。",
            "觜距方强要一鬥，君臣已定勢三分。",
            "古來伐國須觀釁，意突成功所未聞。"
        ],
        "tags": [
            "长江"
        ],
        "title": "赤壁懷古",
        "id": "e7f55f8c-61ef-486b-9e72-c76202f7426b"
    },
    {
        "author": "蘇轍",
        "paragraphs": [
            "身浮一葉返湓城，凌犯風濤日夜行。",
            "把酒獨斟從睡重，還家漸近覺身輕。",
            "岸回樊口依稀見，日出廬山紫翠橫。",
            "家在庾公樓下泊，舟人遥指岸如頳。"
        ],
        "tags": [
            "庐山"
        ],
        "title": "自黄州還江州",
        "id": "3fe18afc-8aa1-40a1-8cc1-be882c6ba23b"
    },
    {
        "author": "蘇轍",
        "paragraphs": [
            "萬騎巡遊遍，千帆破浪輕。",
            "射蛟江水赤，教戰越人驚。",
            "山轉樓船影，岸摧連弩聲。",
            "祈招無爲賦，酣寢盡平生。"
        ],
        "title": "江州五咏 射蛟浦",
        "id": "58ca3557-cc94-4b0b-94fc-62ee9f38c15b"
    },
    {
        "author": "蘇轍",
        "paragraphs": [
            "江波浮陣雲，岸壁立青鐵。",
            "胡爲井中泉，涌浪時驚發。",
            "水性本無定，得止自澄澈。",
            "誰爲女媧手，補此天地裂。"
        ],
        "title": "江州五咏 浪井",
        "id": "8f206c93-e8ad-4e05-a2dd-dbc4b020943e"
    },
    {
        "author": "蘇轍",
        "paragraphs": [
            "元規情不薄，上客有殷生。",
            "夜半酒將罷，公來坐不驚。",
            "舞翻江月迥，談落麈毛輕。",
            "塵世風流盡，高樓空此名。"
        ],
        "title": "江州五咏 庾樓",
        "id": "4f1909f4-1451-4307-8e1a-898d5f76daf6"
    },
    {
        "author": "蘇轍",
        "paragraphs": [
            "讀書廬山中，作郡廬山下。",
            "平湖浸山脚，雲峰對虛榭。",
            "紅蕖紛欲落，白鳥時來下。",
            "猶思隠居勝，亂石驚湍瀉。"
        ],
        "tags": [
            "庐山"
        ],
        "title": "江州五咏 東湖",
        "id": "db61d921-276f-4bae-816a-b28920023090"
    },
    {
        "author": "蘇轍",
        "paragraphs": [
            "湓江莫雨晴，孤舟暝將發。",
            "夜聞胡琴語，展轉不成別。",
            "草堂寄東林，雅意存北闕。",
            "潸然涕泗下，安用無生說。"
        ],
        "title": "江州五咏 琵琶亭",
        "id": "0e94e0fe-d3f6-46d2-a0b6-839cd9017f48"
    },
    {
        "author": "蘇轍",
        "paragraphs": [
            "山北東西寺，高人永遠師。",
            "來遊亦前定，回首獨移時。",
            "社散白蓮盡，山空玄鶴悲。",
            "何年陶靖節，溪上送行遲。"
        ],
        "title": "不到東西二林",
        "id": "320e51d1-520d-4ced-877c-a7f3643192d6"
    },
    {
        "author": "蘇轍",
        "paragraphs": [
            "山上流泉自作溪，行逢石缺瀉虹霓。",
            "定知雲外波瀾闊，飛到峰前本末齊。",
            "入海明河驚照曜，倚天長劍失提携。",
            "誰來卧枕莓苔石，一洗塵心萬斛泥。"
        ],
        "tags": [
            "庐山"
        ],
        "title": "遊廬山山陽七咏 開先瀑布",
        "id": "ac1510a0-ec0f-4a55-91b4-b6ccd0681b3b"
    },
    {
        "author": "蘇轍",
        "paragraphs": [
            "山回不見落銀潢，餘溜喧豗響石塘。",
            "目亂珠璣濺空谷，足寒雷電繞飛梁。",
            "入瓶銅鼎春茶白，接竹齋厨午飯香。",
            "從此出山都不棄，滿田粳稻插新秧。"
        ],
        "tags": [
            "庐山"
        ],
        "title": "遊廬山山陽七咏 潄玉亭",
        "id": "5b82021a-a9b5-414a-b3c7-be56f837cc3b"
    },
    {
        "author": "蘇轍",
        "paragraphs": [
            "山行但覺鳥聲殊，漸近神仙簡寂居。",
            "門外長溪凈客足，山腰苦笋助盤蔬。",
            "喬松定有藏丹處，大石仍存拜斗餘。",
            "弟子蒼髯年八十，養生世世授遺書。"
        ],
        "tags": [
            "庐山"
        ],
        "title": "遊廬山山陽七咏 簡寂觀",
        "id": "b2c56a21-cc9a-4529-bac7-15d1c67453c5"
    },
    {
        "author": "蘇轍",
        "paragraphs": [
            "來聽歸宗早晚鐘，疲勞懶上紫霄峰。",
            "墨池漫疊溪中石，白塔微分嶺上松。",
            "佛宇爭推一山甲，僧厨坐待十方供。",
            "欲遊山北東西寺，巖谷相連更幾重。"
        ],
        "tags": [
            "庐山"
        ],
        "title": "遊廬山山陽七咏 歸宗寺",
        "id": "1bcf2f07-ce58-4ca0-b792-03e001a322c8"
    },
    {
        "author": "蘇轍",
        "paragraphs": [
            "萬木青杉一手栽，滿堂白佛九天來。",
            "涓涓石溜供厨足，矗矗山屏繞寺開。",
            "半榻松陰秋簟冷，一杯香飯午鐘催。",
            "安眠飽食平生事，不待山僧喚始迴。"
        ],
        "tags": [
            "庐山"
        ],
        "title": "遊廬山山陽七咏 萬杉寺",
        "id": "ee091c01-1a72-4614-969d-68501769de68"
    },
    {
        "author": "蘇轍",
        "paragraphs": [
            "三峽波濤飽泝沿，過橋雷電記當年。",
            "江聲仿佛瞿唐口，石角參差灧澦前。",
            "應有夜猿啼古木，已將秋葉作歸船。",
            "老僧未省遊巴蜀，松下相逢問信然。"
        ],
        "tags": [
            "庐山"
        ],
        "title": "遊廬山山陽七咏 三峽石橋",
        "id": "3e159750-62a2-4dc6-acf4-b4f4404c2292"
    },
    {
        "author": "蘇轍",
        "paragraphs": [
            "五老相携欲上天，玄猿白鶴盡疑仙。",
            "浮雲有意藏山頂，流水無聲入稻田。",
            "古木微風時起籟，諸峰落日盡生烟。",
            "歸鞍草草還城市，慚愧幽人正醉眠。"
        ],
        "tags": [
            "庐山"
        ],
        "title": "遊廬山山陽七咏 白鶴觀",
        "id": "9d1d0beb-3390-474e-9688-fd54013af87b"
    },
    {
        "author": "蘇轍",
        "paragraphs": [
            "欲涉彭蠡湖，南風未相許。",
            "扁舟厭摇蕩，古寺慰行旅。",
            "重湖面南軒，驚浪卷前浦。",
            "霏微雪陣散，顛倒玉山舞。",
            "一風輒九日，未悉土囊怒。",
            "百里斷行舟，仰看飛鴻度。",
            "故人念征役，一飯語平素。",
            "竹色凈飛濤，松聲亂秋雨。",
            "我生足憂患，十載不安處。",
            "南北已兼忘，遲速何須數。"
        ],
        "title": "南康阻風遊東寺",
        "id": "062beb9a-7b53-4688-b3e4-00ba6b062afe"
    },
    {
        "author": "蘇轍",
        "paragraphs": [
            "家有修篁綠滿軒，趨庭詩禮舊忘言。",
            "凌霜自得良朋友，過雨時添好子孫。",
            "試翦輕筠扶野步，旋收凉葉煮清樽。",
            "風流共道勝桑梓，鄰里何妨種百根。"
        ],
        "title": "寄題陳憲郎中竹軒",
        "id": "28e544bd-5d29-43ff-9284-b8cd8d0c3eea"
    },
    {
        "author": "蘇轍",
        "paragraphs": [
            "舉楫同千里，繫舟時一言。",
            "共嗟蓬作屋，願就席爲門。",
            "行役身先困，征商思益昏。",
            "僅同登壟斷，何止服車轅。"
        ],
        "title": "次韵孔武仲到官後見寄",
        "id": "1a20d410-0988-4923-bb26-1cdc4d7575f3"
    },
    {
        "author": "蘇轍",
        "paragraphs": [
            "北垣荆棘舊成堆，留待公來次第開。",
            "車馬已通城下路，榛蕪盡付冶家灰。",
            "異時碧瓦千門合，應記紅旌百度來。",
            "自笑裨諶便曠野，肩輿飛蓋許追陪。"
        ],
        "title": "次韵筠守毛維瞻司封觀修城三首  其一",
        "id": "1900849d-da2f-4d8a-9079-1c2c71aa8928"
    },
    {
        "author": "蘇轍",
        "paragraphs": [
            "撥棄案頭文字堆，曉晴山色四門開。",
            "究懷民事老雖壯，俯首山城心已灰。",
            "荆棘燒殘桑柘出，狐狸去盡犬鷄來。",
            "規模先遣通蹊隧，後乘應容衆客陪。"
        ],
        "title": "次韵筠守毛維瞻司封觀修城三首  其二",
        "id": "6a37418f-4a5c-4408-ac0e-2778ed94b9cd"
    },
    {
        "author": "蘇轍",
        "paragraphs": [
            "山脚侵城起阜堆，繞城徼道斬新開。",
            "闉闍半壞驚潮信，隍壑初深見劫灰。",
            "蟻聚千夫曾幾日，鱗差萬瓦看將來。",
            "史君才力輕山郡，朝論行聞急召陪。"
        ],
        "title": "次韵筠守毛維瞻司封觀修城三首  其三",
        "id": "b0c31ff9-7484-4a11-81cd-ed3d1f351341"
    },
    {
        "author": "蘇轍",
        "paragraphs": [
            "平明坐曹黄昏歸，終歲得閑惟有夜。",
            "已邀明月出牆東，更遣清風掃庭下。",
            "城上青鬟四山合，門前白練長江瀉。",
            "誰家高會吹參差，鄰婦悲歌舂罷亞。",
            "二年憂患今已過，一夜清光天所借。",
            "西京詩句出蘇李，南國風流數王謝。",
            "已隨孤棹去中原，肯顧新科求上舍。",
            "讀書本自比嵇鍛，學劍要須問曹蔗。",
            "清觴灧灧君莫違，佳句駸駸予已怕。",
            "狂夫猖狂終累人，不返行遭親黨駡。"
        ],
        "tags": [
            "长江"
        ],
        "title": "次子瞻夜字韵作中秋對月二篇一以贈王郎二以寄子瞻  其一",
        "id": "1b13f2c9-8742-4586-b346-c06e584c1164"
    },
    {
        "author": "蘇轍",
        "paragraphs": [
            "十年秋月照相思，相從祇有彭門夜。",
            "露侵笳鼓思城闕，寒迫魚龍舞潭下。",
            "厭厭夜飲歡自足，落落襟懷向人瀉。",
            "秋深河來巨野溢，水乾樓起滕王亞。",
            "北海孔公雖好客，河內寇尹那得借。",
            "是非朝野忽紛紜，得喪芳菲一開謝。",
            "明月多情還入門，流水何知空繞舍。",
            "晨餐江市富鱣魴，夜宿山村足梨蔗。",
            "坐隅鵩鳥不須問，牆外蝮蛇猶足怕。",
            "婁公見唾行自乾，馮老尚多誰定駡。"
        ],
        "title": "次子瞻夜字韵作中秋對月二篇一以贈王郎二以寄子瞻  其二",
        "id": "80ae4de9-5d38-47e8-ac20-b94d78a993b0"
    },
    {
        "author": "蘇轍",
        "paragraphs": [
            "相從萬里試南餐，對案長思苜蓿盤。",
            "山栗滿籃兼白黑，村醪入口半甜酸。",
            "久聞牛尾何曾試，竊比鷄頭意未安。",
            "故國霜蓬如碗大，夜來彈劍似馮驩。"
        ],
        "title": "次韵王適食茅栗",
        "id": "2813939a-b38d-45d8-b06a-3494bda26122"
    },
    {
        "author": "蘇轍",
        "paragraphs": [
            "風格照人華省郎，江山繞郭古仙鄉。",
            "漫傳鉛鼎八百歲，未比金釵十二行。",
            "不動歌聲人已醉，旋聞詩句夜初長。",
            "簿書撥盡知餘力，道院清虛頃未嘗。"
        ],
        "title": "過毛國鎮夜飲",
        "id": "4d719c39-7cc2-49a6-9a05-73b17164eb88"
    },
    {
        "author": "蘇轍",
        "paragraphs": [
            "治劇從容緩策銜，鈴軒無事日清談。",
            "隼旟畫戟明千里，紙帳繩床自一庵。",
            "金奏屢陳容客和，玉山不動看賓酣。",
            "我來邂逅逢寬政，忘却漂流身在南。"
        ],
        "title": "次韵毛國鎮趙景仁唱和三首一贈毛一贈趙一自咏  其一",
        "id": "b836c944-1c6e-4b7e-85de-ce45452aef55"
    },
    {
        "author": "蘇轍",
        "paragraphs": [
            "一紙新詩過雁銜，醒然何異接君談。",
            "奉親魚蟹兼臨海，退食琴書定有庵。",
            "一別經年真似夢，多憂不飲亦如酣。",
            "共君友契非今日，蔽芾棠陰自劍南。"
        ],
        "title": "次韵毛國鎮趙景仁唱和三首一贈毛一贈趙一自咏  其二",
        "id": "9b304f8c-85d7-462b-9aa9-eda985ace7f2"
    },
    {
        "author": "蘇轍",
        "paragraphs": [
            "遠謫江湖舳尾銜，到來辛苦向誰談。",
            "畏人野鶴長依嶺，厭事山僧祇住庵。",
            "黄雀頓來成一飽，白醪新熟喜初酣。",
            "疏頑近日尤堪笑，坐任飄風去自南。"
        ],
        "title": "次韵毛國鎮趙景仁唱和三首一贈毛一贈趙一自咏  其三",
        "id": "2e5f8d82-70b6-4978-bb64-f905f1bc8955"
    },
    {
        "author": "蘇轍",
        "paragraphs": [
            "穴鼠何須窶數銜，粗官不用苦高談。",
            "夜傾綠蟻風吹竹，晝擁黄紬雪覆庵。",
            "每作微詞還自笑，偶漸餘潤亦成酣。",
            "公詩精絕非倫擬，自古騷人盡在南。"
        ],
        "title": "再和三首  其一",
        "id": "d9ff1acd-4da6-45e4-9ba5-c644e072c262"
    },
    {
        "author": "蘇轍",
        "paragraphs": [
            "燕窠泥土一春銜，慚愧封侯止立談。",
            "舊隠尚聞存竹徑，歸休但要葺茅庵。",
            "釣船夢想沿溪泛，酒盞遥思向日酣。",
            "强欲遲留依幕府，吳公行恐召河南。"
        ],
        "title": "再和三首  其二",
        "id": "16e38c5b-0ac1-4afb-a78e-435685515354"
    },
    {
        "author": "蘇轍",
        "paragraphs": [
            "天教窮困欲誰銜，生事那須一一談。",
            "自笑豐年塵滿甑，不堪雨後菌生庵。",
            "士師憔悴經三黜，陶令幽憂付一酣。",
            "他日歸耕若相憶，尺書頻寄北山南。"
        ],
        "title": "再和三首  其三",
        "id": "fa159313-5d03-4775-987c-fc1ffb55d916"
    },
    {
        "author": "蘇轍",
        "paragraphs": [
            "黄鐘巨挺兩舂容，何幸幽居近學宮。",
            "坐對江山增浩氣，力追齊魯欲同風。",
            "頌詩聞道求何武，家法行看試左雄。",
            "欲伴少年遊矍相，奔軍慚愧恐詞窮。"
        ],
        "title": "次韵王適州學新修水閣",
        "id": "945ec161-2a80-4066-a2dd-a78fd715ba05"
    },
    {
        "author": "蘇轍",
        "paragraphs": [
            "山脚侵城盡是臺，登高處處喜崔嵬。",
            "手拈霜菊香無奈，面拂江風酒自開。",
            "幕府尊罍雲裏集，民家歌吹靜中來。",
            "定知勝却陶彭澤，悵望籬邊白日頹。"
        ],
        "title": "次韵毛君九日",
        "id": "df4b9f4e-d6a0-4f04-92a2-94e5fdef43c3"
    },
    {
        "author": "蘇轍",
        "paragraphs": [
            "種棠經歲便成科，秋雨調勻氣漸和。",
            "才力有餘嫌事少，風情無限覺詩多。",
            "長松更老仍添節，古井雖深自不波。",
            "宴坐山房人豈識，一尊聊且慰蹉跎。"
        ],
        "title": "次韵毛君感事書懷",
        "id": "7f932f8e-6fe3-4fd7-b450-25909766d13a"
    },
    {
        "author": "蘇轍",
        "paragraphs": [
            "新詩落紙一城傳，顧我疏蕪豈足編。",
            "他日杜陵詩集裏，韋迢略見兩三篇。"
        ],
        "title": "次韵毛君見督和詩",
        "id": "80a05148-e4d0-42bc-9ac9-d47949e4e4aa"
    },
    {
        "author": "蘇轍",
        "paragraphs": [
            "欲就陽崖暖，新開石磴斜。",
            "誰言太守宅，自是野人家。",
            "燕坐收心鑑，冥觀閱界沙。",
            "退公長寂寞，外物自喧嘩。",
            "缺徑移松補，斜陽種竹遮。",
            "白雲生後礎，孤鶩伴殘霞。",
            "破悶時尋鶴，呼眠亦任鴉。",
            "喜聞糟出甕，屢問菊開花。",
            "古井元依斗，丹砂舊養芽。",
            "蚍蜉頻上案，猿狖巧分樝。",
            "客到扁舟遠，年侵兩鬢華。",
            "心摇掛風旆，眼暗隔輕紗。",
            "强撥橫肱睡，來從插版衙。",
            "隠居慚棄擲，勝地每咨嗟。",
            "頑鈍終何取，彫磨豈復加。",
            "焦先夙所尚，圜舍恰如蝸。"
        ],
        "title": "次韵毛君山房遣興",
        "id": "e82180ed-1dcd-4fa8-b095-0d35e6e4993f"
    },
    {
        "author": "蘇轍",
        "paragraphs": [
            "著籍初同闕里多，采芹先致魯風和。",
            "欲將大策觀胸膽，盡召中堂列雁鵝。",
            "終日正言何忌諱，幾人餘力尚委蛇。",
            "豈惟太守知爲政，仍見先生善設科。"
        ],
        "title": "和胡教授蒙太守策試諸生",
        "id": "e5a06dc1-f190-44db-a1ce-f011c5b850c3"
    },
    {
        "author": "蘇轍",
        "paragraphs": [
            "山川蟠踞偶成形，威鳳低回久未行。",
            "更種梧桐真可致，高飛性似伯夷清。"
        ],
        "title": "和毛君州宅八咏 鳳凰山",
        "id": "11abb1a3-e404-416a-a17b-68c5cd0b34b2"
    },
    {
        "author": "蘇轍",
        "paragraphs": [
            "仙翁舊住蜀江邊，千歲歸來一鶴翩。",
            "城郭已非人事改，凄凉遺迹但披仙。"
        ],
        "title": "和毛君州宅八咏 披仙亭",
        "id": "b186ef44-324e-4139-a8f2-6584c00bdb07"
    },
    {
        "author": "蘇轍",
        "paragraphs": [
            "池上茅檐覆水低，早來秋雨尚虹霓。",
            "敗荷折葦飛鴻下，正憶漁舟泊故溪。"
        ],
        "title": "和毛君州宅八咏 方沼亭",
        "id": "4d013813-a573-4d22-b0da-acf03f61189b"
    },
    {
        "author": "蘇轍",
        "paragraphs": [
            "一夜飛霜點綠苔，曉庭黄葉掃成堆。",
            "檐間翠樾彫疏盡，却放牆東好月來。"
        ],
        "title": "和毛君州宅八咏 翠樾亭",
        "id": "27c45835-9f29-4e5f-8cdc-e1e7f9c88721"
    },
    {
        "author": "蘇轍",
        "paragraphs": [
            "洞府山川百里賒，洞門藤蔓鎖烟霞。",
            "神仙不與人間異，弟妹還應共一家。"
        ],
        "title": "和毛君州宅八咏 李八百洞",
        "id": "1ce869fe-6123-41da-b3f0-94f067f02464"
    },
    {
        "author": "蘇轍",
        "paragraphs": [
            "鑿井燒丹八百年，塵緣消盡果初圓。",
            "石床蘚甃人安在，綠水團團一片天。"
        ],
        "title": "和毛君州宅八咏 煉丹井",
        "id": "ab30845f-0f95-42ce-a98b-63b6fd19e7cc"
    },
    {
        "author": "蘇轍",
        "paragraphs": [
            "神仙鑄劍本無硎，岸石班班尚鐵鉎。",
            "天上少年仍狡獪，不須還爾對方平。"
        ],
        "title": "和毛君州宅八咏 磨劍池",
        "id": "205c447b-0cd7-4042-a81c-0f3f2672413c"
    },
    {
        "author": "蘇轍",
        "paragraphs": [
            "岸幘携筇夜夜來，蒲團紙帳竹香臺。",
            "直須覓取僧爲伴，更爲開庵斸草萊。"
        ],
        "title": "和毛君州宅八咏 山房",
        "id": "a8701a33-7420-4f72-9f42-b043ee9a3698"
    },
    {
        "author": "蘇轍",
        "paragraphs": [
            "病肺秋深霧雨傷，舊繒故絮喜清凉。",
            "菊花金粟未曾吐，桂酒鵝兒空自黄。",
            "草木亦知年有閏，風霜漸近月方陽。",
            "得詩聞道維摩病，欲到毗耶言已忘。"
        ],
        "title": "次韵毛君病中菊未開",
        "id": "924d73c2-b3a3-4e26-a742-3053a1fa8d45"
    },
    {
        "author": "蘇轍",
        "paragraphs": [
            "微官終日守糟缸，風雨凄凉夜渡江。",
            "早歲謬知儒術貴，安眠近喜壯心降。",
            "夜深唧唧醅鳴甕，睡起蕭蕭葉打窗。",
            "阮籍作官都爲酒，不須分別恨南邦。"
        ],
        "title": "雨中宿酒務",
        "id": "6299582d-5afb-4ffe-86a2-9bf7fcafaaa5"
    },
    {
        "author": "蘇轍",
        "paragraphs": [
            "共喜秋深酒未醇，官曹休假不須旬。",
            "政寬境內棠陰合，訟去庭中草色新。",
            "不惜牛刀時一割，已因鼷鼠發千鈞。",
            "歲終誰爲公書考，豈止江西第一人。"
        ],
        "title": "次韵毛君經旬不用鞭扑",
        "id": "69f733e7-0b99-4959-beae-c3762fa88e0a"
    },
    {
        "author": "蘇轍",
        "paragraphs": [
            "六月江濤壁壘頹，蒼崖翠甓就新臺。",
            "咄嗟雙闕還依舊，咫尺羣山信有材。",
            "畫戟風生兩衙退，飛橋日出萬人來。",
            "不因毀圮催興築，誰見雍容治劇才。"
        ],
        "title": "次韵李撫辰屯田修州門",
        "id": "2e6d62f9-6181-48d0-95fc-75c393281835"
    },
    {
        "author": "蘇轍",
        "paragraphs": [
            "朝蒙麴塵居，夜傍糟床卧。",
            "鼻香黍麥熟，眼亂瓶罌過。",
            "囊中衣已空，口角涎虛墮。",
            "啜嘗未云足，盜釂恐深坐。",
            "使君信寬仁，高會慰寒餓。",
            "西樓適新成，明月猶半破。",
            "擁檐青山橫，拂檻流水播。",
            "雕槃貯霜實，銀盎薦秋糯。",
            "共言文字歡，豈待紅裙佐。",
            "惟知醍醐滑，不悟頗羅大。",
            "夜歸肺增漲，晨起脾失磨。",
            "情懷忽牢落，藥餌費調和。",
            "衰年足奇窮，一醉仍坎坷。",
            "清尊自不惡，多病欲何奈。",
            "聞公話少年，舉白不論個。",
            "歌吟雜嘲謔，笑語爭掀簸。",
            "平明起相視，銳氣曾未挫。",
            "達人遺形骸，駑馬懷豆莝。",
            "不知逃世網，但解憂歲課。",
            "不見獨醒人，終費招魂些。"
        ],
        "title": "飲酒過量肺疾復作",
        "id": "baa574be-4f62-4670-87bf-f2466c30a2c4"
    },
    {
        "author": "蘇轍",
        "paragraphs": [
            "掛冠纓上已無塵，猶愛溪光碧照人。",
            "點檢舊遊黄石在，掃除諸念白鷗親。",
            "一尊父老囊金盡，三徑松筠生事貧。",
            "他日南公數人物，丹青添入縣圖新。"
        ],
        "title": "衢州趙閱道少師濯纓亭",
        "id": "a976b4da-63f0-4bdf-afe1-fdbc0676204b"
    },
    {
        "author": "蘇轍",
        "paragraphs": [
            "黄蘗春芽大麥粗，傾山倒谷採無餘。",
            "久疑殘枿陽和盡，尚有幽花霰雪初。",
            "耿耿清香崖菊淡，依依秀色嶺梅如。",
            "經冬結子猶堪種，一畝荒園試爲鉏。"
        ],
        "title": "茶花二首  其一",
        "id": "f7b7feb1-d3d5-49b6-8712-ded4d3d5955f"
    },
    {
        "author": "蘇轍",
        "paragraphs": [
            "細嚼花鬚味亦長，新芽一粟葉間藏。",
            "稍經臘雪侵肌瘦，旋得春雷發地狂。",
            "開落空山誰比數，烝烹來歲最先嘗。",
            "枝枯葉硬天真在，踏遍牛羊未改香。"
        ],
        "title": "茶花二首  其二",
        "id": "bedfce64-a1c9-4ec5-8199-7a30749ab001"
    },
    {
        "author": "蘇轍",
        "paragraphs": [
            "案牘稀疏意自開，夜闌幽夢曉方回。",
            "青苔紅葉騷人事，時見詩筒去又來。"
        ],
        "title": "次韵毛君山房即事十首  其一",
        "id": "d6c64750-2daa-4337-bc6c-c3e42947c994"
    },
    {
        "author": "蘇轍",
        "paragraphs": [
            "東晉仙人借舊山，定應天意許公閒。",
            "郡人欲問史君處，笑指峰巒紫翠間。"
        ],
        "title": "次韵毛君山房即事十首  其二",
        "id": "50faabd2-150a-4fa1-b681-492ab8e6905a"
    },
    {
        "author": "蘇轍",
        "paragraphs": [
            "蛩知秋候時鳴壁，香礙蒲簾不出門。",
            "隠几無言心有得，南窗晴日暖侵軒。"
        ],
        "title": "次韵毛君山房即事十首  其三",
        "id": "5be23cfc-28ed-4e84-b0f3-c7b67f8e72a3"
    },
    {
        "author": "蘇轍",
        "paragraphs": [
            "溪山付與醉中仙，美酒何曾斗十千。",
            "就得江邊賤魚稻，閑官未用苦相憐。"
        ],
        "title": "次韵毛君山房即事十首  其四",
        "id": "409ed7c5-bab7-407f-a1ab-c0083045d179"
    },
    {
        "author": "蘇轍",
        "paragraphs": [
            "忘身先要解忘名，分別須臾起不平。",
            "請看早朝霜入屨，何如卧聽打衙聲。"
        ],
        "title": "次韵毛君山房即事十首  其五",
        "id": "5cc72db3-bc3b-4e89-a4c1-a89f25d171ba"
    },
    {
        "author": "蘇轍",
        "paragraphs": [
            "禽哢秋來不復圓，桐陰霜後亦成穿。",
            "黄花强欲招酣飲，白髮偏工報老年。"
        ],
        "title": "次韵毛君山房即事十首  其六",
        "id": "33be6106-7168-402c-9ed5-8666c39aa8bc"
    },
    {
        "author": "蘇轍",
        "paragraphs": [
            "邂逅清歡屢不期，病來無奈羽觴飛。",
            "醉乘籃轝江邊去，長伴漁舟月下歸。"
        ],
        "title": "次韵毛君山房即事十首  其七",
        "id": "5043fd50-e658-4e4a-b25e-b25b6e1b081b"
    },
    {
        "author": "蘇轍",
        "paragraphs": [
            "醉裏題詩偏韵惡，秋來勸酒益杯深。",
            "不才多病俱非敵，綠綺緣何得報金。"
        ],
        "title": "次韵毛君山房即事十首  其八",
        "id": "c7b96b61-1f51-4f8f-aed8-91cab655a522"
    },
    {
        "author": "蘇轍",
        "paragraphs": [
            "庵中獨宿雨垂垂，永夜無人款竹扉。",
            "灰冷銅爐香欲滅，床頭一點葛燈微。"
        ],
        "title": "次韵毛君山房即事十首  其九",
        "id": "c6c6061e-c63b-4a7b-94fb-8a8083be48a5"
    },
    {
        "author": "蘇轍",
        "paragraphs": [
            "觸事隨緣不用多，華堂玉食奈憂何。",
            "美人未厭山阿陋，薜荔爲裳带女蘿。"
        ],
        "title": "次韵毛君山房即事十首  其一○",
        "id": "42cb3a2a-4883-40b1-a3ae-32a7c2a55899"
    },
    {
        "author": "蘇轍",
        "paragraphs": [
            "澗草巖花日日開，江南秋盡似春回。",
            "旋開還落無人顧，惟有山蜂暖尚來。"
        ],
        "title": "再和十首  其一",
        "id": "342838a3-5975-406b-a2fa-d77f03ce67f2"
    },
    {
        "author": "蘇轍",
        "paragraphs": [
            "江上孤城面面山，居人也自不曾閑。",
            "蜂遊蟻聚知何事，日夜長橋南北間。"
        ],
        "title": "再和十首  其二",
        "id": "f38401e9-7bc4-467b-bce6-b507365d9c32"
    },
    {
        "author": "蘇轍",
        "paragraphs": [
            "城郭村墟共水雲，槿籬竹屋映柴門。",
            "隠居亦有高人在，岸幘無言倚釣軒。"
        ],
        "title": "再和十首  其三",
        "id": "c564d477-a849-40e9-884b-21cbccfaabf1"
    },
    {
        "author": "蘇轍",
        "paragraphs": [
            "一官疏散自疑仙，三考應成醉日千。",
            "早病固須閑地著，多憂長被達人憐。"
        ],
        "title": "再和十首  其四",
        "id": "fac6d0a2-0160-4098-856e-c6e1f8e18703"
    },
    {
        "author": "蘇轍",
        "paragraphs": [
            "養生尤復要功圓，溜滴南溪石自穿。",
            "近見牢山陳道士，微言約我更三年。"
        ],
        "title": "再和十首  其五",
        "id": "c2b89962-0443-414b-add3-793844472841"
    },
    {
        "author": "蘇轍",
        "paragraphs": [
            "張公詩社見公名，白首山城嘆不平。",
            "坐客要聞新樂府，應須湓口琵琶聲。"
        ],
        "title": "再和十首  其六",
        "id": "a306f205-92fb-46ce-9291-23a0fcffa3b9"
    },
    {
        "author": "蘇轍",
        "paragraphs": [
            "高情日與故山期，鴻鵠誰言也倦飛。",
            "且聽漁人强哺啜，坐中羈客畏公歸。"
        ],
        "title": "再和十首  其七",
        "id": "759b65cc-2e05-492e-8877-2f6a5de99cea"
    },
    {
        "author": "蘇轍",
        "paragraphs": [
            "天爲多才故欲禁，府門摧落漲江深。",
            "鼎新翠壁排精鐵，涌出飛樓直百金。"
        ],
        "title": "再和十首  其八",
        "id": "fbe1d9e1-9fda-415e-94f5-3bf4848d6fac"
    },
    {
        "author": "蘇轍",
        "paragraphs": [
            "樓上青山繞四垂，畫橋百步引朱扉。",
            "落成當與公同上，一看長江白練微。"
        ],
        "tags": [
            "长江"
        ],
        "title": "再和十首  其九",
        "id": "105742e4-4f5f-4d5d-8022-26b2e452664d"
    },
    {
        "author": "蘇轍",
        "paragraphs": [
            "歌舞留賓意自多，華燈數問夜如何。",
            "白頭病客無才思，慣卧茅檐長薜蘿。"
        ],
        "title": "再和十首  其一○",
        "id": "4dea7111-e259-4342-abc2-d15ee6924ce0"
    },
    {
        "author": "蘇轍",
        "paragraphs": [
            "首如狸，尾如牛，攀條捷險如猱猴。",
            "橘柚爲漿栗爲餱，筋肉不足惟膏油。",
            "深居簡出善自謀，尋蹤發窟并執囚，蓄租分散身爲羞。",
            "松薪瓦甑烝浮浮，壓入糟盎肥欲流，熊肪羊酪真比儔。",
            "引筯將舉訊何尤，無功竊食人所仇。"
        ],
        "title": "筠州二咏 牛尾狸",
        "id": "fafcd6cc-d7b7-49aa-aa00-0a5a32f52ee4"
    },
    {
        "author": "蘇轍",
        "paragraphs": [
            "秋風下，黄雀飛。",
            "禾田熟，黄雀肥。",
            "羣飛蔽空日色薄，逡巡百頃禾爲稀，翾翻巧捷多且微。",
            "精丸妙繳舉輒違，乘時席勢不可揮。",
            "一朝風雨寒霏霏，肉多翅重天時非，農夫舉網驚合圍。",
            "懸頸繫足膚無衣，百個同缶仍相依，頭顱萬里行不歸。",
            "北方居人厭羔豨，咀噍聊發一笑欷。"
        ],
        "title": "筠州二咏 黄雀",
        "id": "8b40617d-b9b3-4d8d-8e46-7ef79b69ac1b"
    },
    {
        "author": "蘇轍",
        "paragraphs": [
            "厭居華屋住東庵，真味全勝食薺甘。",
            "多病維摩長隠几，無心彌勒便同龕。",
            "誤遊田舍空成笑，謬入僧房即欲參。",
            "風霽不知吹有萬，月明聊共影成三。",
            "齋如小舫才容住，室類空囷定不貪。",
            "擁褐放衙人寂寂，脫巾漉酒鬢鬖鬖。",
            "畫囊書帙堆窗案，藥裹瓢樽挂壁藍。",
            "檐竹風霜曾不到，盆花蜂蝶未全諳。",
            "公餘野鵲驚初睡，賓醉佳人笑劇談。",
            "勸客巨觥那得避，和詩難韵不容探。",
            "曉來霏霧連江氣，冬後溫風带嶺嵐。",
            "去國屢成還蜀夢，忘憂惟有對公酣。",
            "終身狥祿知何益，投檄歸耕貧未堪。",
            "借我此庵泥藥竈，古書鴻寶試淮南。"
        ],
        "title": "和毛君新葺囷庵船齋",
        "id": "da92b5e4-994e-49c6-9959-b67f2df08393"
    },
    {
        "author": "蘇轍",
        "paragraphs": [
            "江南殊氣候，冬雨作春寒。",
            "冰雪期方遠，蕉絺意始闌。",
            "未妨溪草綠，先恐嶺梅殘。",
            "忽發中原念，貂裘據錦鞍。"
        ],
        "title": "寒雨",
        "id": "7431f09c-fd76-4e9d-9fb7-67cc4dddba22"
    },
    {
        "author": "蘇轍",
        "paragraphs": [
            "山雨無時歇，江波上岸流。",
            "泥深未免出，橋斷更堪憂。",
            "房淺鄰糟甕，宵寒攬絮裘。",
            "朝來勢未已，歸路恐操舟。"
        ],
        "title": "積雨二首  其一",
        "id": "4155ec98-d8a2-4b98-858b-54333189e213"
    },
    {
        "author": "蘇轍",
        "paragraphs": [
            "微陽力尚淺，未解破重陰。",
            "雲氣山川滿，江流日夜深。",
            "凍牙生滯穗，餘潤及重衾。",
            "泥濘沉車轂，農輸絕苦心。"
        ],
        "title": "積雨二首  其二",
        "id": "79fa68a0-8544-4d18-8a64-0340f1bf42c5"
    },
    {
        "author": "蘇轍",
        "paragraphs": [
            "江霧霏霏作雪天，樽前醉倒不知寒。",
            "後堂桃李春猶晚，試覓酥花子細看。"
        ],
        "title": "戲贈李朝散",
        "id": "0f9aec13-1fd4-4a04-9667-2963a2f86642"
    },
    {
        "author": "蘇轍",
        "paragraphs": [
            "銀瓶瀉酒正霜天，玉麈生風夜更寒。",
            "下客不辭投轄飲，好花猶恐隔簾看。"
        ],
        "title": "戲答",
        "id": "3217f937-b1e8-4bec-be62-82a0f48defa4"
    },
    {
        "author": "蘇轍",
        "paragraphs": [
            "高人不解作生涯，唯有中堂書五車。",
            "竹簡多於孔氏壁，牙籤新似鄴侯家。",
            "田園豈是子孫計，青紫今爲里巷誇。",
            "富貴早知皆有命，君應未厭十年賒。"
        ],
        "title": "臨江蕭氏家寶堂",
        "id": "02b35646-4748-47fd-b990-b2653ec8bac0"
    },
    {
        "author": "蘇轍",
        "paragraphs": [
            "家聲籍籍大江西，臨老揮毫捧御題。",
            "得意何殊少年樂，還家不惜醉如泥。"
        ],
        "title": "和蕭刓察推賀族叔司理登科還鄉四首  其一",
        "id": "89d8ddb5-31e2-495c-bf90-4b34242fa9e5"
    },
    {
        "author": "蘇轍",
        "paragraphs": [
            "讀盡家藏萬卷書，蕭然華髮宦遊初。",
            "區區獄掾何須愧，聊把春秋試緒餘。"
        ],
        "title": "和蕭刓察推賀族叔司理登科還鄉四首  其二",
        "id": "b49c126b-fc70-43a0-b238-c2d7819c0f17"
    },
    {
        "author": "蘇轍",
        "paragraphs": [
            "作官未減讀書勤，簿領從今日日新。",
            "汗簡韋編誰付予，傳家應有下帷人。"
        ],
        "title": "和蕭刓察推賀族叔司理登科還鄉四首  其三",
        "id": "c7b75c63-6dee-4598-9806-6e23a2c9ba74"
    },
    {
        "author": "蘇轍",
        "paragraphs": [
            "巷南諸子足才賢，邂逅相逢秀句傳。",
            "强作短章同寄與，異時見我一依然。"
        ],
        "title": "和蕭刓察推賀族叔司理登科還鄉四首  其四",
        "id": "b2812c43-ba23-406f-8ba1-077d3f544aeb"
    },
    {
        "author": "蘇轍",
        "paragraphs": [
            "騷人思苦骨巖巖，百里携詩相就談。",
            "故作微詞挑遷客，不嫌春雨濕歸衫。",
            "少年舊喜登高賦，老病今成見敵慚。",
            "問我近來誰復可，對君聊擬誦周南。"
        ],
        "title": "次韵吳厚秀才見贈三首  其一",
        "id": "f7b2136a-7b33-4810-9f4a-c785adce55f3"
    },
    {
        "author": "蘇轍",
        "paragraphs": [
            "久欲歸田計未成，羨君負郭足爲生。",
            "躬耕不用千鍾祿，高卧誰知萬里征。",
            "已覺安閑真樂事，可憐辛苦盡浮名。",
            "隠居便作江南計，爲覓佳山早寄聲。"
        ],
        "title": "次韵吳厚秀才見贈三首  其二",
        "id": "ef76d261-1c61-4d46-bfb9-cc037a05fc75"
    },
    {
        "author": "蘇轍",
        "paragraphs": [
            "一卷新詩錦一端，掉頭吟諷識芳酸。",
            "哀歌永夜悲牛角，朗咏扁舟笑杏壇。",
            "間發笙簧猶可擬，棄捐斤斧定知難。",
            "繼君高韵君應笑，咀嚼歸途久據鞍。"
        ],
        "title": "次韵吳厚秀才見贈三首  其三",
        "id": "b689de2b-992f-484e-9f0d-4a8c98e12c9f"
    },
    {
        "author": "蘇轍",
        "paragraphs": [
            "茅庵紙帳學僧眠，爐爇松花取易然。",
            "唯有未能忘酒在，手傾金盞鬥垂蓮。"
        ],
        "title": "次韵毛君燒松花六絕  其一",
        "id": "351578c7-9aaa-4c62-a738-8f10901d4a5e"
    },
    {
        "author": "蘇轍",
        "paragraphs": [
            "餠雜松黄二月天，盤敲松子早霜寒。",
            "山家一物都無棄，狼籍乾花最後般。"
        ],
        "title": "次韵毛君燒松花六絕  其二",
        "id": "01cfc297-1b36-4127-91ae-9fe95b0b20af"
    },
    {
        "author": "蘇轍",
        "paragraphs": [
            "松老香多氣自嚴，餘烟勃鬰透疏簾。",
            "須臾過盡惟灰在，借問誰收一番炎。"
        ],
        "title": "次韵毛君燒松花六絕  其三",
        "id": "241cc2b1-806b-4543-b82e-11a3fcd0e1be"
    },
    {
        "author": "蘇轍",
        "paragraphs": [
            "美人寒甚懶開扉，金作松花插羃䍦。",
            "幾度低頭疑墮落，青烟已斷未消時。"
        ],
        "title": "次韵毛君燒松花六絕  其四",
        "id": "0adccfae-1441-400e-a0e6-75cbf782d1fe"
    },
    {
        "author": "蘇轍",
        "paragraphs": [
            "枯萼鱗皴不復堅，重重正似半開蓮。",
            "曾經樵舍磚爐見，未許邦君畫閤然。"
        ],
        "title": "次韵毛君燒松花六絕  其五",
        "id": "994328ba-0b1d-4f98-9d9b-f8680ae69f62"
    },
    {
        "author": "蘇轍",
        "paragraphs": [
            "黄蠟供炊自一家，錙銖貧富遞矜誇。",
            "都城爭買方薪貴，却顧松花已自奢。"
        ],
        "title": "次韵毛君燒松花六絕  其六",
        "id": "89a68fa3-f892-460e-b091-f9073238edc9"
    },
    {
        "author": "蘇轍",
        "paragraphs": [
            "李叟仙居仍近市，黄公道院亦依城。",
            "定應昔日山林地，未有今時鷄犬聲。",
            "白鶴翻飛終不返，黄冠憔悴只躬耕。",
            "試從車騎尋遺迹，恐有居人解養生。"
        ],
        "title": "陪毛君遊黄仙觀",
        "id": "95255486-6beb-4d35-87d6-bbbd3078a348"
    },
    {
        "author": "蘇轍",
        "paragraphs": [
            "江梅似欲競新年，照水窺林態愈妍。",
            "霜重清香渾欲滴，月明素質自生烟。",
            "未成細實酸猶薄，半落南枝意可憐。",
            "誰寫江西風物樣，徐家舊有數枝傳。"
        ],
        "title": "次韵王適梅花",
        "id": "299531cb-7f2a-496a-bc5b-4a05e977b689"
    },
    {
        "author": "蘇轍",
        "paragraphs": [
            "江南春候寒猶劇，細雨風吹作雪花。",
            "中夜窗扉初晃漾，平明草木半低斜。",
            "潤催江柳排金綠，光雜山茶點絳葩。",
            "老病不堪乘曉出，紛紛能使髮增華。"
        ],
        "title": "次韵王適春雪二首  其一",
        "id": "e68fab42-d688-4473-8db1-94fff099b7de"
    },
    {
        "author": "蘇轍",
        "paragraphs": [
            "春雪飄摇旋不成，依稀履迹散空庭。",
            "山藏複閣猶殘白，日照南峰已半青。"
        ],
        "title": "次韵王適春雪二首  其二",
        "id": "70f7cf27-1808-4b19-9ac9-fc7c1c0393e9"
    },
    {
        "author": "蘇轍",
        "paragraphs": [
            "楚山黄橘彈丸小，未識洞庭三寸柑。",
            "不有風流吳越客，誰令千里送江南。"
        ],
        "tags": [
            "洞庭湖"
        ],
        "title": "毛君惠溫柑荔支二絕  其一",
        "id": "d87ac9e8-a379-4149-ad43-aa4fcf5ed999"
    },
    {
        "author": "蘇轍",
        "paragraphs": [
            "荔子生紅無奈遠，陳家曬白到猶難。",
            "雖無驛騎紅塵起，尚得佳人一笑歡。"
        ],
        "title": "毛君惠溫柑荔支二絕  其二",
        "id": "703a6938-272d-4005-8784-4736b0ed655f"
    },
    {
        "author": "蘇轍",
        "paragraphs": [
            "江上春雨過，城中春草深。",
            "擾擾市井塵，悠悠溪谷心。",
            "東郊大愚山，自古薝蔔林。",
            "微言久不聞，墜緒誰當尋。",
            "道俗數百人，請聞海潮音。",
            "齋罷車馬散，萬籟俱消沉。",
            "新亭面南山，積霧開重陰。",
            "蕭然偶有得，懷抱方愔愔。",
            "我坐米鹽間，日被塵垢侵。",
            "不知山中趣，强作山中吟。"
        ],
        "title": "次韵王適遊真如寺",
        "id": "54c5c416-29d3-4343-8191-4cfdff8be811"
    },
    {
        "author": "蘇轍",
        "paragraphs": [
            "好雨纖纖潤客衣，新來雙燕力猶微。",
            "似嫌春早無人見，故待簾開掠地飛。",
            "南國花期知不遠，中原寒劇未應歸。",
            "養雛不怕巢成早，記取朝朝爲啟扉。"
        ],
        "title": "次韵王適新燕",
        "id": "fb999aea-0748-46e9-93ef-92160ce62fbe"
    },
    {
        "author": "蘇轍",
        "paragraphs": [
            "官局紛紜簿領迷，生緣瑣細老農齊。",
            "偷安旋種十年木，肉食還須五母鷄。",
            "對酒不嘗憐酤榷，釣魚無術漫臨溪。",
            "此身已分長貧賤，執爨縫裳愧老妻。"
        ],
        "title": "官居即事",
        "id": "09a94c06-ef43-411e-89c2-4849bc633085"
    },
    {
        "author": "蘇轍",
        "paragraphs": [
            "池塘草生春尚淺，桃李飛花初片片。",
            "一尊花下夜忘歸，燈火尋春畏春晚。",
            "春風暗度人不知，滿園紅白已離披。",
            "江南春雨少晴日，露坐青天能幾時。",
            "折花只恐傷花意，携客就花花定喜。",
            "落蕊飄香翠袖中，交柯接葉燈光裏。",
            "雨練風柔雪不如，精神炫轉影扶疏。",
            "夜看飛燕勝朝日，月暗還須明月珠。",
            "美人勸我殊非惡，明日雨來無此樂。",
            "醉歸不用怕山公，馬上接䍦先倒著。"
        ],
        "title": "陪毛君夜遊北園",
        "id": "b4bdfe13-a596-427a-9f39-5c163aefa35f"
    },
    {
        "author": "蘇轍",
        "paragraphs": [
            "故鄉寒食荼䕷發，百和香濃村巷深。",
            "漂泊江南春欲盡，山橙仿佛慰人心。"
        ],
        "title": "山橙花口號",
        "id": "172e08c6-2b95-46a4-9c8d-a688caec51b6"
    },
    {
        "author": "蘇轍",
        "paragraphs": [
            "細雨濛濛江霧昏，坐曹聊且免泥奔。",
            "賣鹽酤酒知同病，一笑何勞賦北門。"
        ],
        "title": "次韵馮弋同年",
        "id": "1e200ba1-43f5-467c-ad40-caedf6db05f6"
    },
    {
        "author": "蘇轍",
        "paragraphs": [
            "送別江南春雨淫，北方誰是子知音。",
            "性如白玉燒猶冷，文似朱弦叩愈深。",
            "萬里同舟寬老病，一杯分袂發悲吟。",
            "明年榜上看名姓，楊柳春風正似今。"
        ],
        "title": "送王適徐州赴舉",
        "id": "046ff703-785d-4e85-8e3c-9323e7914cbb"
    },
    {
        "author": "蘇轍",
        "paragraphs": [
            "細雨作寒晴便暖，好風吹袂意初佳。",
            "清池解洗春心熱，紅艷能添醉眼花。",
            "紫竹暗生岷岫笋，山丹强比洛人家。",
            "憐渠巧與閑官便，申退來遊未覺賒。"
        ],
        "title": "遊吳氏園",
        "id": "61807a8d-d48a-469c-b539-73cf44c4cc4c"
    },
    {
        "author": "蘇轍",
        "paragraphs": [
            "行過廬山不得上，湓江城邊一惆悵。",
            "羨君山下有夷亭，千巖萬壑長相向。",
            "山中李生好讀書，出山作郡山前居。",
            "手開平湖浸山脚，未肯即與廬山疏。",
            "道州一去應嫌遠，千里思山夢中見。",
            "青山長見恐君嫌，要須罷郡歸來看。"
        ],
        "tags": [
            "庐山"
        ],
        "title": "江州周寺丞泳夷亭",
        "id": "96869a26-67ca-47dd-bf59-32a911fdd62b"
    },
    {
        "author": "蘇轍",
        "paragraphs": [
            "增築園亭草木新，損花風雨怨頻頻。",
            "篔簹似欲迎初暑，芍藥猶堪送晚春。",
            "薄暮出城仍有伴，携壺藉草更無巡。",
            "歸軒有喜知誰見，道上從橫滿醉人。"
        ],
        "title": "次韵毛君遊陳氏園",
        "id": "f08f92bf-d433-406c-9a3a-ab6f8adfc0bb"
    },
    {
        "author": "蘇轍",
        "paragraphs": [
            "山中三日雨，江水一丈高。",
            "崩騰沒洲渚，淫溢浸蓬蒿。",
            "凌晨我有適，出門舟自操。",
            "中廛已易肆，下道先容舠。",
            "鷄犬萃墳冢，牛羊逾圈牢。",
            "厨薪散流枿，囷米爲浮糟。",
            "卧席不遑卷，剝繭仍未繅。",
            "老弱但坐視，閭里將安逃。",
            "徙居共擾擾，來勢方滔滔。",
            "嗟余偶同病，哀爾爲生勞。",
            "晴日慰人願，寒風送驚濤。",
            "藩籬出舊趾，蠃蚌遺平皋。",
            "流竄非擇地，艱難理宜遭。",
            "胡爲苦戚戚，一夕生二毛。"
        ],
        "title": "江漲",
        "id": "10b3d60b-1567-4720-88a8-7c50f445760b"
    },
    {
        "author": "蘇轍",
        "paragraphs": [
            "截竹爲杖瘦且輕，石堅竹破誤汝行。",
            "削木爲杖輕且好，道遠木折恐不到。",
            "閩君鐵杖七尺長，色如黑蛇氣如霜。",
            "提携但恐汝無力，撞堅過嶮安能傷。",
            "柳公雖老尚强健，閉門却掃不復將。",
            "知公足力無險阻，憐公未有登山侶。",
            "回生四海惟一身，袖中長劍爲兩人。",
            "洞庭漫天不覺過，半酣起舞驚鬼神。",
            "願公此杖亦如此，適意遨遊日千里。",
            "歸來倚壁示時人，海外蒼茫空自記。"
        ],
        "tags": [
            "洞庭湖"
        ],
        "title": "和子瞻鐵拄杖",
        "id": "be9b7168-e379-4116-b00f-df114cc8beba"
    },
    {
        "author": "蘇轍",
        "paragraphs": [
            "史君欲聽榜人謳，一夜江波拍岸流。",
            "父老不知招屈恨，少年爭作弄潮遊。",
            "長鯨破浪聊堪比，小旆逆風殊未收。",
            "角勝爭先非老事，凭欄寓目思悠悠。"
        ],
        "title": "競渡",
        "id": "e275ab34-db43-4b4b-b5d9-a7b5312880ef"
    },
    {
        "author": "蘇轍",
        "paragraphs": [
            "蒼然莫色映樓臺，江市遊人夜未迴。",
            "何處酒仙無一事，肩輿鼾睡過橋來。"
        ],
        "title": "登郡譙偶見姜應明司馬醉歸",
        "id": "ebe8ab08-134a-4e78-ab59-f691875b227d"
    },
    {
        "author": "蘇轍",
        "paragraphs": [
            "七歲立談明主前，江湖晚節弄漁船。",
            "鬥鷄誰識城東老，喪馬方知塞上賢。",
            "生計未成歸去咏，草書時發醉中顛。",
            "當年不解看齊物，氣踴如山誰見憐。"
        ],
        "title": "送姜司馬",
        "id": "a704f840-40d8-49d8-962e-339c110c8987"
    },
    {
        "author": "蘇轍",
        "paragraphs": [
            "春晚安輿遍浙東，永嘉別乘喜無窮。",
            "橐裝已笑分諸子，吏道何勞問薛公。",
            "堂上壽樽諸掾集，室中禪論衲僧通。",
            "興闌却返林泉去，幕府長留孝弟風。"
        ],
        "title": "寄題趙㞦承事戲綵堂",
        "id": "ed09d398-d15d-4831-9683-eb0543768f6f"
    },
    {
        "author": "蘇轍",
        "paragraphs": [
            "梁苑相從簿領中，清風相逐畫船東。",
            "婆娑江海凌雲鶴，飲啄籠樊失渚鴻。",
            "別後丹砂迷舊訣，愁來白髮變衰翁。",
            "此間詩老仍勍敵，正憶高吟酒盞空。"
        ],
        "title": "次韵溫守李鈞見寄兼簡毛大夫",
        "id": "bca33b7f-5894-46c2-adc8-d1ff48ca41fa"
    },
    {
        "author": "蘇轍",
        "paragraphs": [
            "無地容錐卓，年來轉覺貧。",
            "偶知珠在手，一任甑生塵。",
            "竄逐非關性，顛狂却甚真。",
            "此心誰復識，試語洞山人。"
        ],
        "title": "次韵洞山克文長老",
        "id": "394247e7-54a4-4bac-a59f-66c2b144f409"
    },
    {
        "author": "蘇轍",
        "paragraphs": [
            "新秋風月正凉天，空館相看學坐禪。",
            "滿榻詩書愁病眼，隔牆砧杵思高眠。",
            "霜飛一葉凋瓊玉，風繞雙松奏管絃。",
            "聞道熊羆歸夢數，侵天闈棘漫森然。"
        ],
        "title": "試院唱酬十一首 戲呈試官呂防",
        "id": "2abe3eff-810a-4688-a4bd-a8cc41c9348b"
    },
    {
        "author": "蘇轍",
        "paragraphs": [
            "紫氣飛空不自謀，誰憐黽勉匣中留。",
            "西山猛獸橫行甚，北海長鯨何日收。",
            "星斗不堪供醉舞，蛟龍會看反重湫。",
            "功成變化無蹤迹，望斷中原百尺樓。"
        ],
        "title": "試院唱酬十一首 次韵呂君豐城寶氣亭",
        "id": "cc991ecd-5ba0-4a7d-a4aa-fe9d206cd2db"
    },
    {
        "author": "蘇轍",
        "paragraphs": [
            "偶然傾蓋接清言，不覺門前晝漏傳。",
            "老病低摧方伏櫪，壯心堅銳正當年。",
            "莫嫌客舍一杯酒，試論灊山三祖禪。",
            "明日程文堆几案，只應衰懶得安眠。"
        ],
        "title": "試院唱酬十一首 次韵呂君見贈",
        "id": "7bedaaf1-f623-4303-b12a-174915ff4b68"
    },
    {
        "author": "蘇轍",
        "paragraphs": [
            "自恨尋山計苦遲，年過四十始知非。",
            "小軒迎客如招隠，野鳥窺人自識機。",
            "窗外竹深孤鶴下，階前菊秀晚蜂飛。",
            "老僧戰勝長幽寂，瘦骨緣何未肯肥。"
        ],
        "title": "試院唱酬十一首 次韵呂君興善寺靜軒",
        "id": "2cc1376b-8740-4564-9800-8f396719c3ad"
    },
    {
        "author": "蘇轍",
        "paragraphs": [
            "松庭散朝日，棘戶啟秋風。",
            "鵠鷺紛來下，旌旗儼未攻。",
            "馳詞看倚馬，餘力送征鴻。",
            "逸足誰先到，孤標想暗空。",
            "晶熒雙鏡並，高下片言公。",
            "老病方耽睡，飛沉一夢中。"
        ],
        "title": "試院唱酬十一首 觀試進士呈試官",
        "id": "91dc7e01-edb8-48df-a861-77485121dcc2"
    },
    {
        "author": "蘇轍",
        "paragraphs": [
            "南國號多士，幾人洙泗風。",
            "英材自入彀，壞陣不勞攻。",
            "文縟山藏豹，飛高弋慕鴻。",
            "蚩妍歸品藻，得失付虛空。",
            "考行先推本，登賢旋奏公。",
            "期君緩歸轡，一醉鹿鳴中。"
        ],
        "title": "試院唱酬十一首 次前韵",
        "id": "cbbc82a0-ff21-41d5-92f0-59f0616460b7"
    },
    {
        "author": "蘇轍",
        "paragraphs": [
            "只隔牆東便是家，悁悁還似在天涯。",
            "客心不耐聽松雨，歸信猶堪飲菊花。",
            "翦燭看書良寂寞，披沙見玉忽喧嘩。",
            "自慚空館難留客，試問姮娥稍駐車。"
        ],
        "title": "試院唱酬十一首 戲呈試官",
        "id": "9ade5bbf-af3f-43e0-8d74-ee4c058bca9b"
    },
    {
        "author": "蘇轍",
        "paragraphs": [
            "老去在家同出家，楞伽四卷即生涯。",
            "粗詩怪我心猶壯，細字憐君眼未花。",
            "霜落初驚衾簟冷，酒酣猶喜笑言嘩。",
            "歸心知有三秋恨，莫學匆匆下坂車。"
        ],
        "title": "試院唱酬十一首 次前韵三首 其一",
        "id": "25538888-7a10-47f5-9b76-c575890ade24"
    },
    {
        "author": "蘇轍",
        "paragraphs": [
            "門前溪水似漁家，流浪江湖歸未涯。",
            "邂逅高人來說法，支離枯木旋開花。",
            "諸生試罷書如積，劇縣歸時訟正嘩。",
            "安得騎鯨從李白，試看牛女轉雲車。"
        ],
        "title": "試院唱酬十一首 次前韵三首 其二",
        "id": "f9d4ba0e-5cb8-4e7e-9d6e-e24511b24e96"
    },
    {
        "author": "蘇轍",
        "paragraphs": [
            "濁醪能使客忘家，屈指歸期已有涯。",
            "魚化昨宵驚細雨，鹿鳴他日飲寒花。",
            "已諳江上肴蔬薄，莫笑衙前鼓笛嘩。",
            "太守况兼鄉曲舊，會須投轄止行車。"
        ],
        "title": "試院唱酬十一首 次前韵三首 其三",
        "id": "dcb980b5-cfe0-40a6-94b6-a069406ce444"
    },
    {
        "author": "蘇轍",
        "paragraphs": [
            "重門閉不開，烏鳥相呼樂。",
            "晨暉轉簾影，微風響松末。",
            "喧嘩適已定，寂歷方有覺。",
            "人生竟何事，外物巧相縛。",
            "當時不自悟，已過空成怍。",
            "耕耘亦何苦，遊宦殊自惡。",
            "棄彼既已誤，就此良應錯。",
            "誰能即兩忘，隨緣更無作。"
        ],
        "title": "試院唱酬十一首 試罷後偶作",
        "id": "644d7688-daa5-4c23-8aa5-0a2e777cd446"
    },
    {
        "author": "蘇轍",
        "paragraphs": [
            "飽食安眠愧不材，疏簾翠帟幸相陪。",
            "深居正厭銀袍亂，失喜初聞鐵鎖開。",
            "佳句徑蒙探古錦，小槽仍報滴新醅。",
            "諸人欲見風流伯，不用招呼亦自來。"
        ],
        "title": "放榜後次韵毛守見招",
        "id": "68b6e824-6707-4d94-8699-d64437fc75a1"
    },
    {
        "author": "蘇轍",
        "paragraphs": [
            "先志承顔善養親，束裝騎馬試爲臣。",
            "酒腸天予渾無敵，詩律家傳便出人。",
            "擁鼻高吟方自得，折腰奔走漸勞神。",
            "歸來一笑須勤取，花發陳吳二月春。"
        ],
        "title": "送毛滂齋郎",
        "id": "b0e6de9a-96ba-4966-b732-61efd1c59d08"
    },
    {
        "author": "蘇轍",
        "paragraphs": [
            "泮水生芹藻，干旄在浚城。",
            "桑鴞同變響，苹鹿共和鳴。",
            "秋晚槐先墮，霜多桂向榮。",
            "清尊助勸駕，急管發歡聲。",
            "勇銳青衿士，淹通白髮生。",
            "芬芳雜蘭菊，變化等鵾鯨。",
            "去日衣冠盛，歸時里巷驚。",
            "坐中詞賦客，愧爾一經明。"
        ],
        "title": "燕貢士",
        "id": "3fb38b5a-25fd-4214-92fc-49d66550aee1"
    },
    {
        "author": "蘇轍",
        "paragraphs": [
            "眼前黄葉畏秋霜，耳畔啼蛩怨夜長。",
            "佳節欣聞近萸菊，清商試爲奏伊凉。",
            "疏狂久笑謀生拙，貧病應憐爲口忙。",
            "今日共君拚一醉，從教人道亦高陽。"
        ],
        "title": "次韵毛君清居探菊",
        "id": "18d51eec-6432-49b9-8cac-c474dd474afe"
    },
    {
        "author": "蘇轍",
        "paragraphs": [
            "江國騷人不耐秋，夜吟清句曉相投。",
            "鋒藏豈願囊中脫，尾斷終非俎上羞。",
            "擇地何年真得意，餔糟是處可同遊。",
            "南遷尚有公知我，人事何須更預謀。"
        ],
        "title": "次韵毛君見贈",
        "id": "d7315d04-0898-4fc4-a070-3c5fe8b7aa39"
    },
    {
        "author": "蘇轍",
        "paragraphs": [
            "年來衰病正相兼，薄宦奔馳尚未厭。",
            "詩句空多渾漫興，俗緣已重不須添。",
            "聱牙向物知難合，疏懶憐公獨未嫌。",
            "時聽淵明咏歸去，猶應爲我故遲淹。"
        ],
        "title": "次韵毛君偶成",
        "id": "9cb8b3e8-b6a6-4cb7-808f-68aeb3b1bd21"
    },
    {
        "author": "蘇轍",
        "paragraphs": [
            "近山不作看山計，引水新成照水庵。",
            "閉口忘言中自飽，安心度日更誰參。",
            "簡編圍繞穿書蠹，窗戶低回作繭蠶。",
            "我亦一軒容膝住，敝裘粗飯有餘甘。"
        ],
        "title": "孔平仲著作江州官舍小庵",
        "id": "bdde4d09-7f64-418c-83bb-1f79e8da218a"
    },
    {
        "author": "蘇轍",
        "paragraphs": [
            "少年工作賦，中歲復窮經。",
            "驥老終知道，劍埋新發硎。",
            "束裝鄰里助，答策友朋聽。",
            "還似臨淄貢，隨風起北溟。"
        ],
        "title": "送饒州周沃秀才免解",
        "id": "db140975-aafb-4543-a1ca-60f387c12b86"
    },
    {
        "author": "蘇轍",
        "paragraphs": [
            "江南氣暖冬未回，北風吹雪真快哉。",
            "雪中訪我二大士，試問此雪從何來。",
            "君不見六月赤日起冰雹，又不見臘月幽谷寒花開。",
            "紛然變化一彈指，不妨明鏡無纖埃。"
        ],
        "title": "雪中洞山黄蘗二禪師相訪",
        "id": "108caaf6-9cec-4d7b-a7b9-4181f97f1423"
    },
    {
        "author": "蘇轍",
        "paragraphs": [
            "生日元同小趙公，里閭相接往還通。",
            "怪公日夜歸心切，欲寄此生丹竈中。"
        ],
        "title": "毛國鎮生日二絕  其一",
        "id": "22d683ad-e576-4117-bc0b-f0601dd18ffc"
    },
    {
        "author": "蘇轍",
        "paragraphs": [
            "聞公歸橐尚空虛，近送楞嚴十卷書。",
            "心地本無生滅處，定逢生日亦如如。"
        ],
        "title": "毛國鎮生日二絕  其二",
        "id": "a4afa6f0-c538-463f-8086-e639c2f78f28"
    },
    {
        "author": "蘇轍",
        "paragraphs": [
            "疏傅思歸不待時，孟軻出晝苦行遲。",
            "新詩尚許留章句，故事誰從問典彝。",
            "金馬尚應堪避世，石泉未信可忘饑。",
            "不才似我真當去，零落衡茅隔雍岐。"
        ],
        "title": "次韵毛君將歸",
        "id": "d0fd5bb7-f339-416d-9baf-f5d43cbd2a73"
    },
    {
        "author": "蘇轍",
        "paragraphs": [
            "胸中萬卷書，不如一囊錢。",
            "不見楊夫子，歲晚走道邊。",
            "夜歸空床卧，兩手摩涌泉。",
            "窗前雪花落，真火中自然。",
            "渙然發微潤，飛上崑崙顛。",
            "霏霏雨甘露，稍稍流丹田。",
            "閉目內自視，色如黄金妍。",
            "至陽不獨凝，當與純陰堅。",
            "一窮百不遂，此事終無緣。",
            "君看抱朴子，共推古神仙。",
            "無錢買丹砂，遺恨盈塵編。",
            "歸去守茅屋，道成要有年。"
        ],
        "title": "送楊騰山人",
        "id": "a1bb9e13-0dcc-42d6-a3fa-c02d2642f8f0"
    },
    {
        "author": "蘇轍",
        "paragraphs": [
            "前山積雪暮崢嶸，燕坐微聞落瓦聲。",
            "共對一尊通夜語，相看萬里故鄉情。",
            "信歸嶺上寒梅遠，恨極江南春草生。",
            "明日青銅添白髮，且須醉睡倒燈檠。"
        ],
        "title": "次韵子瞻與安節夜坐三首  其一",
        "id": "5d95f62e-6d6f-4776-8dff-7e595502b771"
    },
    {
        "author": "蘇轍",
        "paragraphs": [
            "少年高論苦崢嶸，老學寒蟬不復聲。",
            "目斷家山空記路，手披禪冊漸忘情。",
            "功名久已知前錯，婚嫁猶須畢此生。",
            "家世讀書難便廢，漫留案上鐵燈檠。"
        ],
        "title": "次韵子瞻與安節夜坐三首  其二",
        "id": "78f52119-0294-4936-b4a7-45f6c42e717c"
    },
    {
        "author": "蘇轍",
        "paragraphs": [
            "謫官似我無歸計，落第憐渠有屈聲。",
            "握手天涯同一笑，倚門歲晚不勝情。",
            "黄岡俯仰成陳迹，白首蹉跎畏後生。",
            "歸去且安南巷樂，莫看歌舞醉長檠。"
        ],
        "title": "次韵子瞻與安節夜坐三首  其三",
        "id": "4d0dcdad-2ddd-4d29-ba28-4eb8f83ad974"
    },
    {
        "author": "蘇轍",
        "paragraphs": [
            "白髮憂民带減圍，頻聞慷慨賦將歸。",
            "近傳道士連三咽，久悟禪門第一機。",
            "夜永庵中詩自得，日高門外客來稀。",
            "此心素定誰能勸，祗有丁寧詔莫違。"
        ],
        "title": "次韵毛君上書求歸未報",
        "id": "bf5fa367-ef03-46c9-a333-f5ab7b80449c"
    },
    {
        "author": "蘇轍",
        "paragraphs": [
            "中池有士閉重關，夜發天光走玉環。",
            "白日對人人不識，幅巾破褐任塵漫。"
        ],
        "title": "次韵毛君絕句",
        "id": "b81b69d1-6e15-4f9c-8791-9e3f247a5a7b"
    },
    {
        "author": "蘇轍",
        "paragraphs": [
            "問天乞得不訾身，屈指人間今幾人。",
            "魚縱江潭真窟宅，鶴飛松嶺倍精神。",
            "清風吹雨停歸騎，舊圃留花送晚春。",
            "自號白雲知有意，便從丹竈拂埃塵。"
        ],
        "title": "次韵毛君留別",
        "id": "c17fcc20-cff5-4d48-baa1-d762f3e64453"
    },
    {
        "author": "蘇轍",
        "paragraphs": [
            "古人避世事，豈問家有無。",
            "但言鴻鵠性，不受樊籠拘。",
            "公家昔盛時，阡陌連三衢。",
            "倉廩濟寒餓，婚嫁營羈孤。",
            "千金赴高義，脫手曾須臾。",
            "晚爲二千石，得不償所逋。",
            "撫掌不復言，但以文字娛。",
            "我恨見公遲，冉冉垂霜鬚。",
            "高吟看落筆，劇飲驚倒壺。",
            "負罪不自知，適意忘憂虞。",
            "忽聞叩天閽，言旋故山廬。",
            "朋友不及謀，親戚亦驚呼。",
            "人生各有意，何暇問俗徒。",
            "嗟我好奇節，嘆公真丈夫。",
            "天高片帆遠，目斷清風徂。",
            "惟應東宮保，迎笑相携扶。"
        ],
        "title": "送毛君致仕還鄉",
        "id": "afe1471e-06cb-446a-99b2-f5ebb8fdc9eb"
    },
    {
        "author": "蘇轍",
        "paragraphs": [
            "屈指江西老，多言劍外人。",
            "身心已無著，鄉黨漫相親。",
            "竄逐知何取，周旋意甚真。",
            "仍將大雷雨，一洗百生塵。"
        ],
        "title": "贈景福順長老二首  其一",
        "id": "4e4f713f-f27c-44dd-a2e0-6744b95acd7e"
    },
    {
        "author": "蘇轍",
        "paragraphs": [
            "念昔先君子，南遊四十年。",
            "相看順老在，想見訥師賢。",
            "歲曆風輪轉，禪心海月圓。",
            "常情計延促，無語對潸然。"
        ],
        "title": "贈景福順長老二首  其二",
        "id": "cbc135fe-a755-40c7-880c-981909176ae7"
    },
    {
        "author": "蘇轍",
        "paragraphs": [
            "昔在京城南，成均對茅屋。",
            "清晨屣履過，不顧車擊轂。",
            "時有江南生，能使多士服。",
            "同儕畏鋒銳，兄弟更馳逐。",
            "文成劇翻水，賦罷有餘燭。",
            "連收頷底髭，未耗髀中肉。",
            "飛騰困中路，黽勉啄場粟。",
            "歸來九江上，家有十畝竹。",
            "一官粗包裹，萬卷中自足。",
            "還如白司馬，日聽杜鵑哭。",
            "我來萬里外，命與江波觸。",
            "罪重慚故人，囊空仰微祿。",
            "已爲達士笑，尚謂愚者福。",
            "米鹽日草草，奔走常碌碌。",
            "尺書慰貧病，佳句爛珪玉。",
            "多難畏人知，胡爲强題目。",
            "徂年慕桑梓，歸念寄鴻鵠。",
            "但願洗餘愆，躬耕江一曲。"
        ],
        "title": "次韵孔平仲著作見寄四首  其一",
        "id": "dee47195-2414-41a0-9d31-79761230aa19"
    },
    {
        "author": "蘇轍",
        "paragraphs": [
            "共居天地間，大類一間屋。",
            "推排出高下，何異車轉轂。",
            "死生本晝夜，禍福固倚伏。",
            "誰令塵垢昏，浪與紛華逐。",
            "譬如薪中火，外照不自燭。",
            "感君探至道，勸我減粱肉。",
            "虛心有遺味，實腹不須粟。",
            "芬敷謝桃杏，清勁比松竹。",
            "息微知氣定，睡少驗神足。",
            "胡爲嗜一飽，坐使百神哭。",
            "要知丹砂異，不受腥腐觸。",
            "可憐山林姿，自縛斗升祿。",
            "君看出世士，肯屑世間福。",
            "寧從市井遊，與衆同碌碌。",
            "不願束冠裳，腰金佩鳴玉。",
            "斯人今何在，未易識凡目。",
            "恐在廬山中，飛翔逐黄鵠。",
            "試用物色尋，應歌紫芝曲。"
        ],
        "tags": [
            "庐山"
        ],
        "title": "次韵孔平仲著作見寄四首  其二",
        "id": "1fe4aa34-feed-4b57-9363-874b77ce1f51"
    },
    {
        "author": "蘇轍",
        "paragraphs": [
            "百病侵形骸，漸老同破屋。",
            "中有一寸空，能用輻與轂。",
            "忽如丹砂走，不受凡火伏。",
            "前瞻已不遠，後躡愈難逐。",
            "將炊甑中飯，未悟窗下燭。",
            "聰明役聲形，口腹嗜魚肉。",
            "塵泥翳泉井，荆棘敗禾粟。",
            "未知按妙指，漫欲理絲竹。",
            "廬山多名緇，過客禮白足。",
            "達觀等存亡，世俗强歌哭。",
            "確然金石心，不畏蚊蚋觸。",
            "順忍爲裳衣，供施謝榮祿。",
            "真人我自有，渡海笑徐福。",
            "衆皆指庸庸，自顧非碌碌。",
            "愧君詩意厚，桃李報瓊玉。",
            "舉網羅衆禽，有獲非一目。",
            "喧啾定無用，要自取黄鵠。",
            "君看大方家，慎勿留一曲。"
        ],
        "tags": [
            "庐山"
        ],
        "title": "次韵孔平仲著作見寄四首  其三",
        "id": "3745d6a3-dfbc-4ccb-a70f-3d3db3aaedd2"
    },
    {
        "author": "蘇轍",
        "paragraphs": [
            "治生非所長，兒女驚滿屋。",
            "作官又迂疏，不望載朱轂。",
            "因緣罣罪罟，未許即潛伏。",
            "空餘讀書病，日與古人逐。",
            "老妻憐眼昏，入夜屏燈燭。",
            "上官念貧寠，時節饋醪肉。",
            "衰年類蒲柳，世事劇麻粟。",
            "數日望歸田，寄語先栽竹。",
            "文章亦細事，勤苦定何足。",
            "君詩四相攻，欲看守陴哭。",
            "愧無即墨巧，不解火牛觸。",
            "自非太學生，彫琢事干祿。",
            "安心已近道，閉口豈非福。",
            "胡爲調狂詞，玉石相落碌。",
            "腹中抱丹砂，舌下潄白玉。",
            "作詩雖云好，未免亂心目。",
            "奕秋教二人，不取志鴻鵠。",
            "摩詰非不言，遺韵寄終曲。"
        ],
        "title": "次韵孔平仲著作見寄四首  其四",
        "id": "240cd81e-9e73-4c62-b9f4-7589b60acf6d"
    },
    {
        "author": "蘇轍",
        "paragraphs": [
            "積雨春連夏，新晴忽復陰。",
            "江痕漲猶在，梅氣潤相侵。",
            "蕉紵還須脫，圖書漸不禁。",
            "江南舊風俗，愁絕北來心。"
        ],
        "title": "陰晴不定簡唐覲祕校并敖吳二君五首  其一",
        "id": "b622a535-eb6e-4778-85ff-45c85dbc79bb"
    },
    {
        "author": "蘇轍",
        "paragraphs": [
            "蠶眠初上簇，麥熟正磨鎌。",
            "雲氣重重合，江流夜夜添。",
            "薦饑人甚困，多病我仍兼。",
            "欲就橋南宿，單衣莫雨霑。"
        ],
        "title": "陰晴不定簡唐覲祕校并敖吳二君五首  其二",
        "id": "bb2f223c-ec75-4c4f-a2a4-4bd8bbe439fc"
    },
    {
        "author": "蘇轍",
        "paragraphs": [
            "漲江方斷渡，小棹信輕生。",
            "貧賤誰憐汝，漂浮空自驚。",
            "一官終竊食，何計早歸耕。",
            "忽發騷人恨，凄凉久未平。"
        ],
        "title": "陰晴不定簡唐覲祕校并敖吳二君五首  其三",
        "id": "e7c0b731-e801-4c2d-be76-983cca1fc509"
    },
    {
        "author": "蘇轍",
        "paragraphs": [
            "西鄰豫章客，病骨瘦欒欒。",
            "清夜眠孤枕，終朝飽一簞。",
            "雨多愁不出，講罷未應餐。",
            "約我晴相過，門前泥欲乾。"
        ],
        "title": "陰晴不定簡唐覲祕校并敖吳二君五首  其四",
        "id": "b798e772-eab8-42f2-b220-ffa8f32db802"
    },
    {
        "author": "蘇轍",
        "paragraphs": [
            "二子薪中楚，相携泮上遊。",
            "虀鹽聊度日，爻象久忘憂。",
            "寂寞君何病，驅馳我自羞。",
            "何時采芹處，永日看鳬鷗。"
        ],
        "title": "陰晴不定簡唐覲祕校并敖吳二君五首  其五",
        "id": "718e4f2a-be7f-40d4-bb7f-7cde699d4010"
    },
    {
        "author": "蘇轍",
        "paragraphs": [
            "風光四月尚春餘，淫雨初乾積潦除。",
            "古寺蕭條仍負郭，閑官疏散亦肩輿。",
            "摘茶戶外烝黄葉，掘笋林中間綠蔬。",
            "一飽人生真易足，試營茅屋傍僧居。"
        ],
        "title": "雨後遊大愚",
        "id": "8c52bf61-4165-4d6f-b466-93835bbdf462"
    },
    {
        "author": "蘇轍",
        "paragraphs": [
            "一邑憂勞水旱中，牛刀閑暇似無功。",
            "政成仍喜新蠶熟，歸去還將舊橐空。",
            "清白久聞誇父老，沉埋誰爲訴諸公。",
            "謫居長恨交遊少，悵望肩輿又欲東。"
        ],
        "title": "送高安羅令審禮",
        "id": "8eb4c7a8-0132-4d7d-a082-a7c831ce9469"
    },
    {
        "author": "蘇轍",
        "paragraphs": [
            "溪上幽居少四鄰，西家幸有著書人。",
            "經年食菜誰憐瘦，終日題詩自不貧。",
            "身在江湖釣竿地，心馳蘭會戰車塵。",
            "此行便有飛騰處，笑殺年來老病身。"
        ],
        "title": "送唐覲",
        "id": "cfa0a3b8-b40f-439f-8e29-fbdc0b99692d"
    },
    {
        "author": "蘇轍",
        "paragraphs": [
            "夫子雖窮氣浩然，輕簑短笠傲江天。",
            "薄遊到處唯耽酒，歸去無心苦問田。",
            "泮上講官殊不俗，山中老簿亦疑仙。",
            "相從未足還辭去，欲向曹溪更問禪。"
        ],
        "title": "次韵唐覲送姜應明謁新昌杜簿",
        "id": "e3f6e000-0ac1-4cfa-b5d1-8a03557cae18"
    },
    {
        "author": "蘇轍",
        "paragraphs": [
            "芭蕉移種未多時，濯濯芳莖已數圍。",
            "畢竟空心何所有，欹傾大葉不勝肥。",
            "蕭騷莫雨鳴山樂，狼籍秋霜脫敝衣。",
            "堂上幽人觀幻久，逢人指示此身非。"
        ],
        "title": "新種芭蕉",
        "id": "fb7bba12-d6e1-4f89-a73e-496e8a61872a"
    },
    {
        "author": "蘇轍",
        "paragraphs": [
            "垂老閑居味更深，此身隨世任浮沉。",
            "北窗未厭曲肱卧，西洛能傳擁鼻吟。",
            "疋馬徬徨猶寄食，敝裘安樂信無心。",
            "我今漂泊還相似，同愧高僧支道林。"
        ],
        "title": "次韵姜應明黄蘗山中見寄",
        "id": "f7e7eb77-e55f-487b-b971-16e71b566e7c"
    },
    {
        "author": "蘇轍",
        "paragraphs": [
            "故人聚散霜前葉，往事眇茫風際烟。",
            "遊宦一生非有己，隠居萬事不由天。",
            "崎嶇檻穽方謀食，嘯傲山林肯計年。",
            "頼已將心問盧老，相逢他日笑風顛。"
        ],
        "title": "次韵黄大臨秀才見寄",
        "id": "a42a9e87-b40e-4247-93e2-a05c710c562e"
    },
    {
        "author": "蘇轍",
        "paragraphs": [
            "古寺依山占幾峰，精廬仿佛類天宮。",
            "三年欲到官爲礙，百里相望意自通。",
            "無事佛僧何處著，人羣鳥獸不妨同。",
            "眼前簿領何時脫，一笑相看丈室中。"
        ],
        "title": "次韵李朝散遊洞山二首  其一",
        "id": "502bdaeb-57f8-4a0f-b815-158b40588053"
    },
    {
        "author": "蘇轍",
        "paragraphs": [
            "僧老經時不出山，法堂延客未曾關。",
            "心開寶月嬋娟處，身寄浮雲出沒間。",
            "休夏巾瓶誰與共，迎秋水石不勝閑。",
            "近來寄我金剛頌，欲指胸中無所還。"
        ],
        "title": "次韵李朝散遊洞山二首  其二",
        "id": "36da72ee-209c-4f87-b4b8-8152d6a4995f"
    },
    {
        "author": "蘇轍",
        "paragraphs": [
            "泮水秋生藻荇凉，莫窗燈火亂螢光。",
            "圖書粗足惟須讀，菽粟才供且自强。",
            "羽籥暗催新節物，弦歌不廢近詩章。",
            "腐儒最喜南遷後，仍見西雝白鷺行。"
        ],
        "title": "簡學中諸生",
        "id": "135ec04d-d2cc-4354-b62a-54f16feb7b75"
    },
    {
        "author": "蘇轍",
        "paragraphs": [
            "床頭釀酒一年餘，氣味全非卓氏壚。",
            "送與幽人試嘗看，不應知是百花鬚。"
        ],
        "title": "以蜜酒送柳真公",
        "id": "cb22a32a-dfe7-4466-9047-c1058816d97d"
    },
    {
        "author": "蘇轍",
        "paragraphs": [
            "桂酒無人寄豫章，羈愁牢落遣誰當。",
            "烹煎崖蜜真牽强，慚愧山蜂久蓄藏。",
            "江上鱠鱸橙正熟，山頭吹帽菊初香。",
            "漂流異日俱陳迹，笑說過從想未忘。"
        ],
        "title": "次韵柳見答",
        "id": "75c8c839-6e3f-4ec4-b4da-8d37f4c16d83"
    },
    {
        "author": "蘇轍",
        "paragraphs": [
            "落日欲沒多雲烟，南山暝鴉歸北山。",
            "樓臺城上半明滅，燈火橋頭初往還。",
            "江西八月熱猶在，坐中遷客頭欲班。",
            "何時解網聽歸去，黄花白酒疏籬間。"
        ],
        "title": "披仙亭晚飲",
        "id": "ba366303-0b53-4974-8371-c51dbcd7333d"
    },
    {
        "author": "蘇轍",
        "paragraphs": [
            "朝來賣酒江南市，日莫歸爲江北人。",
            "禪老未嫌參請數，漁舟空怪往來頻。",
            "每慚菜飯分齋鉢，時乞香泉洗病身。",
            "世味漸消婚嫁了，幅巾絳褐許相親。"
        ],
        "title": "余居高安三年每晨入莫出輒過聖壽訪聰長老謁方子明浴頭笑語移刻而歸歲月既久作一詩記之",
        "id": "64030ac5-bc6a-4e30-aed3-84a60af8f4a6"
    },
    {
        "author": "蘇轍",
        "paragraphs": [
            "少年耽世味，徘徊不能去。",
            "老來悟前非，尚愧昔遊處。",
            "君才最高峙，鶴行鷄羣中。",
            "我雖非君對，顧以兄弟同。",
            "結髮皆讀書，明月入我牖。",
            "縱橫萬餘卷，臨紙但揮手。",
            "學成竟無用，掩卷空自疑。",
            "却尋故山友，重赴幽居期。",
            "秋風送餘熱，冉冉如人老。",
            "衣裘當及時，田廬亦須早。",
            "種竹竹生笋，種稻稻亦成。",
            "浩歌歸來曲，曲終有遺聲。"
        ],
        "title": "次韵子瞻感舊見寄",
        "id": "1f20e5be-feb3-444e-ba0a-13753276d31e"
    },
    {
        "author": "蘇轍",
        "paragraphs": [
            "風雨迎寒欲勞農，今年真不負元豐。",
            "蓋藏共荷官無擾，眠食安知帝有功。",
            "草笠黄冠將蜡祀，羔羊朋酒亦豳風。",
            "請君早具躋堂飲，退食委蛇正自公。"
        ],
        "title": "次韵和人豐歲",
        "id": "88cf1135-1333-4f25-87b9-3dcb1e7217ea"
    },
    {
        "author": "蘇轍",
        "paragraphs": [
            "女子勿言弱，男兒何必强。",
            "君看張夫人，身舉十五喪。",
            "頭上脫笄珥，篋中斥襦裳。",
            "築墳連丘山，松柏鬰蒼蒼。",
            "親戚不爲助，涕泣感道傍。",
            "昔有王氏老，身爲尚書郎。",
            "親死棄不葬，簪裾日翱翔。",
            "白骨委廬陵，宦遊在岐陽。",
            "一旦有丈夫，軒軒類佯狂。",
            "相面識心腹，開口言災祥。",
            "嗟汝平生事，不了令誰當。",
            "汝身暖絲綿，汝口甘稻粱。",
            "衣食未嘗廢，此事乃可忘。",
            "一言中肝心，投身拜其床。",
            "傍人漫不知，相視空茫茫。",
            "終言汝不悛，物理久必償。",
            "兒女病手足，相隨就淪亡。",
            "鄙夫本愚悍，過耳風吹牆。",
            "明年及前期，長子憂骭瘍。",
            "一麾守巴峽，雙柩還故鄉。",
            "弱息雖僅存，蹣跚亦非良。",
            "誰言天地寬，網目固自張。",
            "古事遠不信，近事世所詳。",
            "企張非求福，禍敗當懲王。"
        ],
        "title": "同孔常父作張夫人詩",
        "id": "820bb5e2-9be3-4d43-a61b-57e394d00c09"
    },
    {
        "author": "蘇轍",
        "paragraphs": [
            "病卧江干鬚带雪，老捻書卷眼生烟。",
            "貧如陶令仍耽酒，窮似湘纍不問天。",
            "令弟近應憐廢學，大兄昔許叩延年。",
            "比聞蔬茹隨僧供，相見能容醉後顛。"
        ],
        "title": "次烟字韵答黄庭堅",
        "id": "506acf08-9be5-490e-ac0f-26f1b5d56126"
    },
    {
        "author": "蘇轍",
        "paragraphs": [
            "東軒正似虛空樣，何處人家籠解盛。",
            "縱使盛來無處著，雪堂自有老師兄。"
        ],
        "title": "東軒長老二絕  其一",
        "id": "93fef965-2328-43fe-b43d-7cdde8e98924"
    },
    {
        "author": "蘇轍",
        "paragraphs": [
            "擔頭挑得黄州籠，行過圓通一笑開。",
            "却到山前人已寂，亦無一物可擔迴。"
        ],
        "title": "東軒長老二絕  其二",
        "id": "eaae7075-be91-4074-88a7-eebeeaeb1cd9"
    },
    {
        "author": "蘇轍",
        "paragraphs": [
            "紙窗雲葉浄，香篆細烟青。",
            "客到催茶磨，泉聲響石瓶。",
            "禪關敲每應，丹訣問無經。",
            "贈我刀圭藥，年來髮變星。"
        ],
        "title": "題方子明道人東窗",
        "id": "67d08937-8802-4bc3-ae6c-52b2465270f7"
    },
    {
        "author": "蘇轍",
        "paragraphs": [
            "閉門何所事，毛髮日青青。",
            "齒折登山屐，塵生貰酒瓶。",
            "調心開貝葉，救病讀難經。",
            "定起無人見，寒燈一點星。"
        ],
        "title": "次前韵",
        "id": "ac69ca5c-b792-4931-ba19-20a0a50d20d3"
    },
    {
        "author": "蘇轍",
        "paragraphs": [
            "投竄千山恨不深，扁舟夏涉氣如烝。",
            "重來疋馬君何事，歸去飛鴻我未能。",
            "養氣經年惟脫粟，讀書終夜有寒燈。",
            "安心且作衰慵伴，海底鯤魚會化鵬。"
        ],
        "title": "迎寄王適",
        "id": "10c1c5bc-f794-4155-8291-3804f86b2b56"
    },
    {
        "author": "蘇轍",
        "paragraphs": [
            "風蹟殊不昧，聲名豈偶然。",
            "長途催騄驥，爽氣激鷹鸇。",
            "薏苡成遺恨，松楸卜遠年。",
            "凄凉故吏盡，誰泣鬣封前。"
        ],
        "title": "王度支陶挽詞二首  其一",
        "id": "84ded648-7359-4d11-b585-abdcdfcc657d"
    },
    {
        "author": "蘇轍",
        "paragraphs": [
            "京塵昔傾蓋，江國見佳城。",
            "零落舊冠劍，艱難孝弟兄。",
            "存亡看世俗，意氣憶平生。",
            "曉鐸知人恨，幽音亦未平。"
        ],
        "title": "王度支陶挽詞二首  其二",
        "id": "79e19306-03de-4642-9029-ff0e588bf57a"
    },
    {
        "author": "蘇轍",
        "paragraphs": [
            "朽株難刻畫，枯葉任凋零。",
            "舊友頻相問，村酤獨未醒。",
            "山牙收細茗，江實得流萍。",
            "頗似申屠子，都忘足被刑。"
        ],
        "title": "次韵陳師仲主簿見寄",
        "id": "f447d78e-9c7b-4298-92af-362a0d24c487"
    },
    {
        "author": "蘇轍",
        "paragraphs": [
            "白髮辛勤困小邦，塵勞坐使壯心降。",
            "河陽罷後成南圃，彭澤歸來卧北窗。",
            "畦畔草生親荷鍤，床頭酒熟自傾缸。",
            "因君遣我添歸興，舊有茅茨濯錦江。"
        ],
        "title": "寄題江渙長官南園茅齋",
        "id": "fd58bffe-399b-4044-b2a1-2bf607bfcef7"
    },
    {
        "author": "蘇轍",
        "paragraphs": [
            "江南雪不到，霜露滿山村。",
            "紙被欺氈厚，茅檐笑瓦溫。",
            "何曾凝沼淥，有意隔朝暾。",
            "底日身無事，高眠不出門。"
        ],
        "title": "咏霜二首  其一",
        "id": "dd5c7b51-cbaa-4b9b-beb3-fd30127527e1"
    },
    {
        "author": "蘇轍",
        "paragraphs": [
            "清霜欺客病，乘夜逼窗扉。",
            "坐睡依爐暖，細聲聞葉飛。",
            "蕉絺空滿篋，砧杵旋催衣。",
            "起看庭前草，松筠未覺非。"
        ],
        "title": "咏霜二首  其二",
        "id": "06cb4de6-7980-41fd-9a9b-34adebde3147"
    },
    {
        "author": "蘇轍",
        "paragraphs": [
            "壯心摧折漸無餘，早歲爲文老不如。",
            "登木求魚知我拙，循窠覓兔笑君疏。",
            "清尊獨酌夜方半，白髮潛生歲欲除。",
            "久恐交親還往絕，床頭猶喜數行書。"
        ],
        "title": "次韵吳厚秀才見寄",
        "id": "a293d054-9faf-432c-9bcd-ab3ed5f59640"
    },
    {
        "author": "蘇轍",
        "paragraphs": [
            "含露迎風惜不嘗，故將赤日損容光。",
            "紅消白瘦香猶在，想見當年十八娘。"
        ],
        "title": "乾荔支",
        "id": "808ec09e-524d-49d7-824a-adf7ced423a3"
    },
    {
        "author": "蘇轍",
        "paragraphs": [
            "井底屠酥浸舊方，床頭冬釀壓瓊漿。",
            "舊來喜與門前客，終日同爲酒後狂。",
            "老大心情今已盡，塵埃鬢髮亦無光。",
            "江南留滯歸何日，萬里逢春思故鄉。"
        ],
        "title": "次韵王適元日并示曹煥二首  其一",
        "id": "88ee9cd3-735a-442b-a432-f6d29639ab4a"
    },
    {
        "author": "蘇轍",
        "paragraphs": [
            "放逐三年未遣回，復驚爆竹起春雷。",
            "祈年粗有樽中桂，寄遠仍持嶺上梅。",
            "莫笑牛狸抵羊酪，漫將崖蜜代官醅。",
            "二君未肯嫌貧病，猶得衰顔一笑開。"
        ],
        "title": "次韵王適元日并示曹煥二首  其二",
        "id": "eed27e66-86f5-4659-be8c-43e674fecac4"
    },
    {
        "author": "蘇轍",
        "paragraphs": [
            "道師近在真人峰，欲往見之路無從。",
            "去年許我入城市，塵埃暗天待不至。",
            "莫往莫來勞我心，道書寄我千黄金。",
            "繭衣肉食思慮短，文字滿前看不見。",
            "口傳指授要有時，脫去羅網當見之。",
            "梅翁漢朝南昌尉，手摩龍鱗言世事。",
            "一朝拂衣去不還，身騎白驎翳紅鸞。",
            "我今雖復墮塵土，道師何不與我語。",
            "他年策足投名山，相逢拍手一破顔。"
        ],
        "title": "寄梅仙觀楊智遠道士",
        "id": "eb930ad3-62c1-4d75-a2fa-675288cd45dc"
    },
    {
        "author": "蘇轍",
        "paragraphs": [
            "溫風吹破臘，留雪惱新春。",
            "信逐殘梅到，花從半夜勻。",
            "旋消微覆瓦，狂下亦欺人。",
            "壓竹時聞落，埋萱久未伸。",
            "山川濛不解，樓觀洗成新。",
            "擁褐僧方睡，開門客屢嚬。",
            "爨烟知歲稔，履迹笑吾貧。",
            "畦凍初生韭，泥融正賣薪。",
            "寒魚爭就汕，燭酒頗無巡。",
            "預喜田宜麥，槃餐餠餌頻。"
        ],
        "title": "春雪",
        "id": "c8d9f2d3-16fb-495e-85fc-6c6efed4c2f7"
    },
    {
        "author": "蘇轍",
        "paragraphs": [
            "法達曾經見老盧，半生勤苦一朝虛。",
            "心通口誦方無礙，笑把吳鸞細字書。"
        ],
        "title": "贈石臺問長老二絕  其一",
        "id": "23d7790d-d662-4af6-b5bb-e39f6caabfbc"
    },
    {
        "author": "蘇轍",
        "paragraphs": [
            "蒲團布衲一繩床，心地虛明睡自亡。",
            "長伴空中月天子，東方行道到西方。"
        ],
        "title": "贈石臺問長老二絕  其二",
        "id": "92214d19-ec3e-46c2-978b-9cced11a0900"
    },
    {
        "author": "蘇轍",
        "paragraphs": [
            "卜築高深已有山，起居清潤可無泉。",
            "穿牆白練秋聲細，照屋清銅曉色鮮。",
            "已放魚蝦嫌跳擲，更除蘋藻任漪漣。",
            "只應明月中霄下，長共禪心相向圓。"
        ],
        "title": "和毛國鎮白雲莊五咏 掬泉軒",
        "id": "95f8c308-1e62-43a7-8449-6b4e610cabf0"
    },
    {
        "author": "蘇轍",
        "paragraphs": [
            "清溪似與隠君謀，故入堂前漫不收。",
            "盥手從今休汲井，浮觴取意便臨流。",
            "花漂澗谷來應遠，石激琴箏久未休。",
            "莫把朱欄强圍繞，山家事事要清幽。"
        ],
        "title": "和毛國鎮白雲莊五咏 平溪堂",
        "id": "f898cbba-4244-4dc8-a1e6-e5c0d926d2a5"
    },
    {
        "author": "蘇轍",
        "paragraphs": [
            "山似高人長遠人，不登高處見無因。",
            "築臺土石無多子，照眼峰巒得許新。",
            "陣馬奔騰時絕遠，風濤舒卷忽無垠。",
            "白雲自是逃名處，猶恐此中藏隠淪。"
        ],
        "title": "和毛國鎮白雲莊五咏 眺遠臺",
        "id": "d6783966-8ff9-4bd1-bfb4-6a3620cbab7c"
    },
    {
        "author": "蘇轍",
        "paragraphs": [
            "臨池濯足惜泉清，纓上無塵且强名。",
            "橫木爲橋便獨往，結茅依島類天成。",
            "往還漸少人誰識，寢食無爲身轉輕。",
            "有似三吳朱處士，釣魚誰與話西征。"
        ],
        "title": "和毛國鎮白雲莊五咏 濯纓庵",
        "id": "de6fd278-bcbd-4a16-83e0-a37a3b4c42d1"
    },
    {
        "author": "蘇轍",
        "paragraphs": [
            "歸去携家住白雲，雲中猿鶴許同羣。",
            "陶公酒後詩偏好，疏傅金餘客屢醺。",
            "芒屩潛行逐漁釣，壺漿時出勞耕耘。",
            "却看人世應微笑，未熟黄粱晝夢紛。"
        ],
        "title": "和毛國鎮白雲莊五咏 白雲莊偶題",
        "id": "98eb0c64-1265-4379-b099-c8e419173849"
    },
    {
        "author": "蘇轍",
        "paragraphs": [
            "寒烟羃清江，漁唱扁舟上。",
            "江轉少人家，自此知安往。",
            "維舟倚叢薄，明月獨相向。",
            "欲曉醉應醒，還逐輕鷗揚。"
        ],
        "title": "次韵王適落日江上二首  其一",
        "id": "e64e4634-16e9-4ef2-97a0-717f0124b019"
    },
    {
        "author": "蘇轍",
        "paragraphs": [
            "稍息南市喧，初上東山月。",
            "潛魚忽驚踴，饑雁時斷絕。",
            "落葉誤投籤，繁霜疑積雪。",
            "苦寒良難久，愛此元氣潔。"
        ],
        "title": "次韵王適落日江上二首  其二",
        "id": "bb0dd047-63ad-428d-839a-3588962596a5"
    },
    {
        "author": "蘇轍",
        "paragraphs": [
            "潦倒形骸山上樗，每經風雨輒凋疏。",
            "勞君爲寫支離狀，異日長看老病初。",
            "落筆縱橫中自喜，賦形深穩妙無餘。",
            "偶然挂壁低頭笑，俱幻何妨彼亦如。"
        ],
        "title": "張秀才見寫陋容",
        "id": "2cecb398-3320-457f-8c06-0fdb9b8d347d"
    },
    {
        "author": "蘇轍",
        "paragraphs": [
            "身爲江城吏，心似野田叟。",
            "尋僧忽忘歸，飽食莫携手。",
            "畏人久成性，路繞古城後。",
            "茅茨遠相望，鷄犬亦時有。",
            "人還市井罷，日落狐兔走。",
            "迴風吹橫烟，燒火卷林藪。",
            "草深徑漸惡，荆棘時挂肘。",
            "褰裳涉沮洳，斜絕汙池口。",
            "投荒分岑寂，欹側吾自取。",
            "二君獨何爲，經歲坐相守。",
            "遊從乏車騎，飲食厭菘韭。",
            "周旋未忍棄，辛苦亦何負。",
            "歸來倚南窗，試挹樽中酒。",
            "笑問黄泥行，此味還同否。"
        ],
        "title": "同王適曹煥遊清居院步還所居",
        "id": "6a9e1698-c885-4277-bd01-9a4961d3a8fb"
    },
    {
        "author": "蘇轍",
        "paragraphs": [
            "久遭客禁往還稀，風雨蕭條只自知。",
            "春色有情猶入眼，客愁無頼巧侵眉。",
            "山僧寄語收茶日，野老留人供社時。",
            "久住不須嫌寂寞，此間偏與拙相宜。"
        ],
        "title": "次韵王適春雨",
        "id": "6b13edae-74ed-4300-a500-6f3cebc43ee3"
    },
    {
        "author": "蘇轍",
        "paragraphs": [
            "蜂王舉家千萬口，黄蠟爲糧蜜爲酒。",
            "口銜澗水拾花鬚，沮洳滿房何不有。",
            "山中醉飽誰得知，割脾分蜜曾無遺。",
            "調和知與酒同法，試投麴糵真相宜。",
            "城中禁酒如禁盜，三百青銅愁杜老。",
            "先生年來無俸錢，一斗徑須囊一倒。",
            "餔糟不聽漁父言，煉蜜深愧仙人傳。",
            "掉頭不問辟穀藥，忍饑不如長醉眠。"
        ],
        "title": "和子瞻蜜酒歌",
        "id": "d1670d91-4a30-46de-ada5-4b135b353c05"
    },
    {
        "author": "蘇轍",
        "paragraphs": [
            "强將羔雁聘黄晞，破褐疏巾倚夕暉。",
            "禮律縱橫開卷盡，虀鹽冷落待賢非。",
            "日高几案弦歌罷，夜永窗扉燈火微。",
            "猶喜江邊莫春近，舞雩風雨得同歸。"
        ],
        "title": "次韵講律李司理憲見贈",
        "id": "89522c57-cc49-434e-8655-ff563437f3e2"
    },
    {
        "author": "蘇轍",
        "paragraphs": [
            "宿雨晴來春已晚，衆花飄盡野猶香。",
            "舞雩便可同沂上，飲禊何妨似洛陽。",
            "新圃近聞穿沼闊，漲江初喜放舟長。",
            "年來簿領縈人甚，何計相隨入醉鄉。"
        ],
        "title": "次韵王適遊陳氏園",
        "id": "40897e86-1e35-4e69-9ad2-01ab583781a9"
    },
    {
        "author": "蘇轍",
        "paragraphs": [
            "熟睡將經作枕頭，君家事業太悠悠。",
            "要須睡著元非睡，未可昏昏便爾休。"
        ],
        "title": "答孔平仲二偈  其一",
        "id": "4921837b-39bb-47b0-9ece-94ef285b0b57"
    },
    {
        "author": "蘇轍",
        "paragraphs": [
            "龜毛兔角號空虛，既被無收豈是無。",
            "自有真無遍諸有，燈光何礙也嫌渠。"
        ],
        "title": "答孔平仲二偈  其二",
        "id": "57bbaa88-d703-4890-8c8f-efa3d75cecb4"
    },
    {
        "author": "蘇轍",
        "paragraphs": [
            "春寒漸欲減衣綿，雨勢冥冥水拍天。",
            "一局無言消日永，新詩得意許人傳。",
            "惜花田地應慵掃，護筍藩籬可細編。",
            "好事報君知我喜，同官欲到得閑眠。"
        ],
        "title": "次韵柳真公閑居春日",
        "id": "b3d4a62b-2772-4539-8acd-7d28a4842f76"
    },
    {
        "author": "蘇轍",
        "paragraphs": [
            "新竹依牆未出尋，牆東桃李却成林。",
            "池塘草長初饒夢，村落鶑啼恰稱心。",
            "江滿船頭朝欲轉，泥融屐齒莫尤深。",
            "閉門憐子成書癖，試買村醪相伴斟。"
        ],
        "title": "次韵王適東軒即事三首  其一",
        "id": "cabef3f4-6880-48c1-85ad-277330fac82f"
    },
    {
        "author": "蘇轍",
        "paragraphs": [
            "眼看東鄰五畝花，茅檐竹戶野人家。",
            "過牆每欲隨飛蝶，歸舍誰憐已莫鴉。",
            "幽客偶來成晚飯，野僧何日寄新茶。",
            "三年氣味長如此，歸計遲遲也自嘉。"
        ],
        "title": "次韵王適東軒即事三首  其二",
        "id": "22d677f2-c7a0-45d5-9f1c-f4617539f726"
    },
    {
        "author": "蘇轍",
        "paragraphs": [
            "北園春草徑微微，未用頻教剪棘茨。",
            "蜂陣紛紛初養蜜，鶑巢淺淺欲生兒。",
            "客情流水兼山遠，歸夢遊絲向日遲。",
            "懶病相將渾欲慣，頼君索我强裁詩。"
        ],
        "title": "次韵王適東軒即事三首  其三",
        "id": "33bcbee2-4987-440a-8c53-88e8adab802e"
    },
    {
        "author": "蘇轍",
        "paragraphs": [
            "采芹芹已老，浴沂沂尚寒。",
            "蒯緱長嘆息，苜蓿正闌干。",
            "黄卷忘憂易，青衫行路難。",
            "歸耕未有計，且復調閑官。"
        ],
        "title": "送李憲司理還新喻",
        "id": "18fdc203-101c-4a60-82ef-ab8050ede0a0"
    },
    {
        "author": "蘇轍",
        "paragraphs": [
            "四大俱非五藴空，身心河岳盡消鎔。",
            "病根何處容他住，日夜還將藥石攻。"
        ],
        "title": "問黄蘗長老疾",
        "id": "02f861ec-3919-43e0-a5eb-1b99787cbdf8"
    },
    {
        "author": "蘇轍",
        "paragraphs": [
            "水竹遮藏自一川，日高茅屋始炊烟。",
            "犬牙舂米新秋後，麥粒烝茶欲社天。",
            "冠蓋只今成棄物，杉松他日記栽年。",
            "定應笑我勞生在，卯睡聞呼衣爲顛。"
        ],
        "title": "復次烟字韵答黄大臨庭堅見寄二首  其一",
        "id": "837d3f2b-82c6-433a-9a37-07146c9b8b93"
    },
    {
        "author": "蘇轍",
        "paragraphs": [
            "十載勞思寤寐間，新詩態度比雲烟。",
            "清風吹我無千里，明月隨人共一天。",
            "歸去林泉應避暑，北征道路恐經年。",
            "與君共愧知時鶴，養子先依黑柏顛。"
        ],
        "title": "復次烟字韵答黄大臨庭堅見寄二首  其二",
        "id": "e43c97af-094e-45ef-b6e8-669d3b8fdf08"
    },
    {
        "author": "蘇轍",
        "paragraphs": [
            "江聲六月撼長堤，雪嶺千重過屋西。",
            "一葉軒昂方斷渡，南堂蕭散夢寒溪。"
        ],
        "title": "次韵子瞻臨皋新葺南堂五絕  其一",
        "id": "f0e62425-d019-469d-812c-8063612d5fc2"
    },
    {
        "author": "蘇轍",
        "paragraphs": [
            "旅食三年已是家，堂成非陋亦非華。",
            "何方道士知人意，授與爐中一粒砂。"
        ],
        "title": "次韵子瞻臨皋新葺南堂五絕  其二",
        "id": "884b9988-4f33-4c1a-b711-ae4dafdfc846"
    },
    {
        "author": "蘇轍",
        "paragraphs": [
            "北牖清風正滿床，東坡野菜漫充腸。",
            "華池自有醍醐味，丈室仍聞薝蔔香。"
        ],
        "title": "次韵子瞻臨皋新葺南堂五絕  其三",
        "id": "d46ad787-b006-44e9-91ea-5ef9a6a7d9d3"
    },
    {
        "author": "蘇轍",
        "paragraphs": [
            "鄰人漸熟容賒酒，故客親留爲種蔬。",
            "住穩不論歸有日，船通何患出無車。"
        ],
        "title": "次韵子瞻臨皋新葺南堂五絕  其四",
        "id": "8551f1d8-ad83-423f-ad9a-b742028c73e5"
    },
    {
        "author": "蘇轍",
        "paragraphs": [
            "客去知公醉欲眠，酒醒寒月墮江烟。",
            "床頭復有三升蜜，貧困相資恐是天。"
        ],
        "title": "次韵子瞻臨皋新葺南堂五絕  其五",
        "id": "21f103f3-9982-4fca-b297-007c07fc4a9d"
    },
    {
        "author": "蘇轍",
        "paragraphs": [
            "高安昔到歲方閏，大水初去城如墟。",
            "危譙墮地瓦破裂，長橋斷纜船逃逋。",
            "漂浮隙穴亂羣蟻，奔走沙礫摧嘉蔬。",
            "里閭破散兵火後，飲食敝陋魚蝦餘。",
            "投荒豈復有便地，遇災祗復傷羸軀。",
            "人言西有蛟蜃穴，閏年每與風雷俱。",
            "漫溝溢壑恣游蕩，傾崖拔木曾須臾。",
            "鷄豚浪走不復保，老稚裸泣空長吁。",
            "滯留再與茲水會，淪胥未哂斯民愚。",
            "人生所遇偶然耳，得失何用分錙銖。"
        ],
        "title": "次韵王適大水",
        "id": "4bfe5893-b9ed-43bd-8adf-83d59cf3c6e1"
    },
    {
        "author": "蘇轍",
        "paragraphs": [
            "得失從來似偶然，因師聊復問行年。",
            "此生竟墮陰陽數，方信修行力未全。"
        ],
        "title": "贈三局能師二絕  其一",
        "id": "69358637-7258-4a77-a766-21b2f08854bb"
    },
    {
        "author": "蘇轍",
        "paragraphs": [
            "旅食江干秋復春，歸耕未遂不勝貧。",
            "憑師細考何年月，可買山田養病身。"
        ],
        "title": "贈三局能師二絕  其二",
        "id": "c628dca7-4141-416d-b4da-6f2c652222d7"
    },
    {
        "author": "蘇轍",
        "paragraphs": [
            "一時冠蓋盛臨川，直亮推公益友先。",
            "淡泊朱絲初少味，蕭疏翠竹久彌鮮。",
            "崎嶇處世曾何病，奔走成功亦偶然。",
            "天理更疏終不失，雍雍今見子孫賢。"
        ],
        "title": "臨川陳憲大夫挽詞二首  其一",
        "id": "069c339a-6c6f-4f9c-8cfc-a541f67e3546"
    },
    {
        "author": "蘇轍",
        "paragraphs": [
            "五月扁舟憶過門，哀憐逐客爲招魂。",
            "開樽不惜清泉潔，揮汗相看白雨翻。",
            "病起清言驚苦瘦，歸休尺牘尚相存。",
            "秋風灑涕松楸外，談笑猶疑對竹軒。"
        ],
        "title": "臨川陳憲大夫挽詞二首  其二",
        "id": "27a40ec9-a567-4f86-bbdd-dfa9e319da47"
    },
    {
        "author": "蘇轍",
        "paragraphs": [
            "江城漂泊最多時，邂逅誰令長者期。",
            "得坎浮槎應有命，投林驚鵲且安枝。",
            "何年笑語還留客，終日勤勞數問兒。",
            "鈴閣清虛非此比，秋風歸興恐非宜。"
        ],
        "title": "次韵知郡賈蕃大夫思歸",
        "id": "e450c4ea-9000-47f6-b416-431c7c7506d0"
    },
    {
        "author": "蘇轍",
        "paragraphs": [
            "憐君多病仍經暑，笑我微官長坐曹。",
            "落日東軒談不足，秋風北棹意空勞。",
            "懶將詞賦占掛臆，頻夢江湖把蟹螯。",
            "筆硯生塵空度日，他年何用繼離騷。"
        ],
        "title": "久不作詩呈王適",
        "id": "59ab2e58-82af-4e4e-91eb-bfac254299ef"
    },
    {
        "author": "蘇轍",
        "paragraphs": [
            "同罪南遷驚最遠，乘流北下喜先歸。",
            "謂言一笑秋風後，却顧千山驛路非。",
            "嶺外雲烟隨夢遠，江邊魚蟹爲人肥。",
            "還家嫁女都無事，卧讀詩書盡掩扉。"
        ],
        "title": "喜王鞏承事北歸",
        "id": "f14626eb-9b24-45e2-a0e2-ce696b951cc3"
    },
    {
        "author": "蘇轍",
        "paragraphs": [
            "種竹成叢杉出檐，三年慰我病厭厭。",
            "剪除亂葉風初好，封植孤根笋自添。",
            "高節不知塵土辱，堅姿試待雪霜霑。",
            "屬君留取障斜日，仍記當年此滯淹。"
        ],
        "title": "予初到筠即於酒務庭中種竹四叢杉二本及今三年二物皆茂秋八月洗竹培杉偶賦短篇呈同官",
        "id": "b24012f3-a456-4763-879a-bd678f2c8a99"
    },
    {
        "author": "蘇轍",
        "paragraphs": [
            "南遷春及秋，江湖未云半。",
            "逮此歸路長，始悟行日遠。",
            "幽憂脫沉痼，清夢驚婉娩。",
            "行行逢故人，笑語雜悲泫。"
        ],
        "title": "和王鞏見寄三首  其一",
        "id": "dda4b588-d785-4c3f-8a15-b05164e8aa3c"
    },
    {
        "author": "蘇轍",
        "paragraphs": [
            "江秋北風多，歸帆未應駛。",
            "天寒雁南向，家書空滿紙。",
            "契闊幸安平，婚嫁須纓珥。",
            "交遊何爲者，空復念君至。"
        ],
        "title": "和王鞏見寄三首  其二",
        "id": "4cd80c96-62c2-4a91-9c66-10dce107dcc7"
    },
    {
        "author": "蘇轍",
        "paragraphs": [
            "折葉每安心，連環非所計。",
            "感君扁舟返，念我一廛廢。",
            "懷思樂全老，疇昔忘言契。",
            "丹砂儻已成，白首願終惠。"
        ],
        "title": "和王鞏見寄三首  其三",
        "id": "5ab7253f-d6af-4318-832f-8efe5fef54d0"
    },
    {
        "author": "蘇轍",
        "paragraphs": [
            "滕王閣在誰携手，徐孺湖寬可放情。",
            "楚客解書南國恨，秦箏助發上林鶑。",
            "繫匏獨負杯中物，擁鼻知逢洛下生。",
            "問得長鬚添夢想，蓬窗燈火達天明。"
        ],
        "tags": [
            "滕王阁"
        ],
        "title": "復次韵",
        "id": "ae50b66c-fd59-40c4-af46-c0439493d10a"
    },
    {
        "author": "蘇轍",
        "paragraphs": [
            "交契良人厚，家風季婦賢。",
            "詩書中有助，蘋藻歲無愆。",
            "象服期他日，恩封屬此年。",
            "神傷自不覺，弔客問潸然。"
        ],
        "title": "孔毅父封君挽詞二首  其一",
        "id": "a0bafd7e-5dbd-46ee-8ddd-deecf8427859"
    },
    {
        "author": "蘇轍",
        "paragraphs": [
            "別日笑言重，歸來藥餌憂。",
            "鍾歌掩不試，貝葉亂誰收。",
            "恨極囊封在，情多壟木稠。",
            "埋文應自作，一一記徽猷。"
        ],
        "title": "孔毅父封君挽詞二首  其二",
        "id": "b1810aa1-bdcc-4bb3-9bfa-0752a3804921"
    },
    {
        "author": "蘇轍",
        "paragraphs": [
            "山下清溪溪上市，溪光山色映人烟。",
            "幽亭正在人聲裏，長與溪山共寂然。"
        ],
        "title": "上高息軒起亭二絕  其一",
        "id": "483af2ce-59a9-45df-8343-f7ea002f7ff7"
    },
    {
        "author": "蘇轍",
        "paragraphs": [
            "溪父起收罾下鯉，山翁起賣焙中茶。",
            "長官亦與人俱起，笑擁黄紬放早衙。"
        ],
        "title": "上高息軒起亭二絕  其二",
        "id": "58849f2b-0007-4b98-b19f-9e38cbf33d85"
    },
    {
        "author": "蘇轍",
        "paragraphs": [
            "東牆瘦菊早開花，九日金鈿已自嘉。",
            "黍麥候遲初響罋，米鹽法細未還家。",
            "潑醅昨夜驚泉涌，洗盞今晨聽婦誇。",
            "歸採茱萸重一醉，不須怪問日時差。"
        ],
        "title": "九月十一日書事",
        "id": "179c75d4-30bf-43de-9dea-b41a198d03be"
    },
    {
        "author": "蘇轍",
        "paragraphs": [
            "久從市井役，百事廢不理。",
            "感君讀書篇，惜此寒夜晷。",
            "殷勤附燈燭，黽勉就圖史。",
            "逡巡揖虞夏，汗漫馳劉李。",
            "斯文家舊物，早歲夙從事。",
            "一從慕羶腥，中棄如敝屣。",
            "今夕亦何夕，忽如舊遊至。",
            "終篇再三嘆，推枕不成寐。",
            "人生無百年，所欲知有幾。",
            "懸知未必得，奔走若趨市。",
            "微言寄翰墨，開卷入心耳。",
            "胡爲棄不收，所逐在難覬。"
        ],
        "title": "和王適寒夜讀書",
        "id": "cfa7c3b2-b4a9-4a61-8d10-450818163a76"
    },
    {
        "author": "蘇轍",
        "paragraphs": [
            "向日堂東一室存，竹爲窗壁席爲門。",
            "心如白月光長照，氣結丹砂體自溫。",
            "飯軟莫嫌紅米賤，酒香故取潑醅渾。",
            "他年一笑同誰說，伴我三年江上村。"
        ],
        "title": "和王適新葺小室",
        "id": "5cf4d127-c944-40a9-a307-8c06d961e222"
    },
    {
        "author": "蘇轍",
        "paragraphs": [
            "江城寒氣入肌膚，得告歸來强自扶。",
            "五馬獨能尋杜老，一床深愧致文殊。",
            "體虛正覺身如幻，談劇能令病自無。",
            "明日出門還擾擾，年來真畏酒家壚。"
        ],
        "title": "病中賈大夫相訪因遊中宮僧舍二首  其一",
        "id": "fa7d32af-96c8-4f77-ba0b-8922ee1512e1"
    },
    {
        "author": "蘇轍",
        "paragraphs": [
            "東鄰修竹野僧家，亂柳枯桑一徑斜。",
            "逐客慣曾迂短策，使君何事駐高牙。",
            "蕭條已似連村塢，邂逅應容設晚茶。",
            "慚愧病夫無氣力，隔牆空聽吏兵嘩。"
        ],
        "title": "病中賈大夫相訪因遊中宮僧舍二首  其二",
        "id": "fb1a3741-a9ff-45b8-a97c-9a4b1b6555e2"
    },
    {
        "author": "蘇轍",
        "paragraphs": [
            "少年讀書處，寒夜冷無火。",
            "老來百事慵，炙背但空坐。",
            "眼昏愁細書，把卷惟恐卧。",
            "寒衣補故褐，家釀熟新糯。",
            "微微窗影斜，曖曖雲陰過。",
            "昏然偶成寐，鼻息已無奈。",
            "兒童更笑呼，書冊正前墮。",
            "衰懶今自由，不復問冬課。"
        ],
        "title": "和王適炙背讀書",
        "id": "e356c526-532a-4e1d-a470-ab4c389e086b"
    },
    {
        "author": "蘇轍",
        "paragraphs": [
            "北風吹雨雨不斷，遍滿虛空作飛霰。",
            "紙窗獨卧不成眠，茅屋無聲時一泫。",
            "鳥烏錯莫寒未起，庭戶空明夜驚旦。",
            "重樓複閣爛生光，絕澗連山漫不見。",
            "夾砌雙杉洗更碧，滿田碧草埋應爛。",
            "城中閉戶無履迹，市上孤烟數晨爨。",
            "細排玉箸短垂檐，暗結輕冰時入研。",
            "撥灰有客顧尊俎，迹兔何人試鷹犬。",
            "未容行役掃車轂，應有老農歌麥飯。",
            "一來江城若俄頃，四見白花飛面旋。",
            "坐看酒甕誰敢嘗，歸踏冰泥屢成濺。",
            "年來橋板斷不屬，莫出肩輿足憂患。",
            "到家昏黑空自笑，訴婦勤勞每長嘆。",
            "床頭有酒未用沽，囊裏無錢不勞算。",
            "更令雪片大如手，終勝溪瘴長熏眼。",
            "謁告猶能不出門，典衣共子成高宴。"
        ],
        "title": "同王適賦雪",
        "id": "5a07cf26-a9e3-4c76-9048-864b0e13a03e"
    },
    {
        "author": "蘇轍",
        "paragraphs": [
            "老去不自覺，歲除空一驚。",
            "深知無得喪，久已罷經營。",
            "黄卷譏前失，清樽借後生。",
            "何年遂疏懶，伏臘任躬耕。"
        ],
        "title": "除夜",
        "id": "3b55531d-b7b8-4ded-a986-5ffb6d7de96e"
    },
    {
        "author": "蘇轍",
        "paragraphs": [
            "蘭生幽谷無人識，客種東軒遺我香。",
            "知有清芬能解穢，更憐細葉巧凌霜。",
            "根便密石秋芳早，叢倚修筠午蔭凉。",
            "欲遣蘼蕪共堂下，眼前長見楚詞章。"
        ],
        "title": "種蘭",
        "id": "99ae057c-a5c3-4299-9d11-4e994121b4b6"
    },
    {
        "author": "蘇轍",
        "paragraphs": [
            "新春收積雨，明月澹微雲。",
            "照水疏燈出，因風遠樂聞。",
            "天涯仍有節，人事竟何分。",
            "賣酒真拘束，何時一醉醺。"
        ],
        "title": "上元夜",
        "id": "6190c654-e5f4-4584-9a6f-a69be32ff9bc"
    },
    {
        "author": "蘇轍",
        "paragraphs": [
            "燈光欲凝不驚風，月色初晴若發蒙。",
            "羈客不眠詩未就，遊人半醉夜方中。",
            "荒城熠耀相明滅，野水芙蓉亂白紅。",
            "知欲訪僧同寂寂，應憐病懶畏爞爞。"
        ],
        "title": "次韵王適上元夜二首  其一",
        "id": "a71327d1-bd09-48cd-b699-1be718bd7ad3"
    },
    {
        "author": "蘇轍",
        "paragraphs": [
            "宿雨初乾試火城，端居無計伴遊行。",
            "厭看門外繁星動，想見僧窗一點明。",
            "老罷逢春無樂事，夢回孤枕有鄉情。",
            "重因佳句思樊口，一紙家書百鎰輕。"
        ],
        "title": "次韵王適上元夜二首  其二",
        "id": "25d33755-c14f-4968-a607-0cc238287a63"
    },
    {
        "author": "蘇轍",
        "paragraphs": [
            "桃李城東近不遥，偶聞花發喜相邀。",
            "斷橋似欲妨佳思，好雨猶能借此朝。",
            "隨分開樽依綠草，偶然信馬及餘瓢。",
            "重來莫道無閑暇，紫燕黄鸝日漸嬌。"
        ],
        "title": "王子立與遲等遊陳家園橋敗幾不成行晚自酒務往見之明日雨作偶爾成咏",
        "id": "3edf0519-28a6-4ddf-8a97-cd93766f5d04"
    },
    {
        "author": "蘇轍",
        "paragraphs": [
            "李徑桃蹊次第開，穠香百和襲人來。",
            "春風欲擅秋風巧，催出幽蘭繼落梅。"
        ],
        "title": "幽蘭花  其一",
        "id": "ffbe8bde-49a6-409c-a91f-7bcf4ae4b4e4"
    },
    {
        "author": "蘇轍",
        "paragraphs": [
            "珍重幽蘭開一枝，清香耿耿聽猶疑。",
            "定應欲較香高下，故取羣芳競發時。"
        ],
        "title": "幽蘭花  其二",
        "id": "1a0912fe-8997-4747-9bc3-2978fe331ef1"
    },
    {
        "author": "蘇轍",
        "paragraphs": [
            "白首青衫仍隠居，晚拋環堵就安輿。",
            "生芻忽改烝嘗地，函丈空悲講解餘。",
            "弟子璵璠相照耀，兒孫松桂共扶疏。",
            "我來恨不瞻遺老，空怪鄉鄰盡讀書。"
        ],
        "title": "胡長史祠堂",
        "id": "2d128459-5741-4cf2-a876-cdbcffa6c46c"
    },
    {
        "author": "蘇轍",
        "paragraphs": [
            "萬里飄然不繫舟，酒壚一笑便相投。",
            "千金不換金丹訣，何事惟須一布裘。"
        ],
        "title": "孫賓叟道人",
        "id": "79c4f633-b51e-4aa0-be79-d8dc5c878c88"
    },
    {
        "author": "蘇轍",
        "paragraphs": [
            "六月長橋斷不收，朱欄初喜映春流。",
            "虹腰宛轉三百尺，鯨背參差十五舟。",
            "入市樵蘇看絡繹，歸家鹽酪免遲留。",
            "病夫最與民同喜，卯酉匆匆無復憂。"
        ],
        "title": "新橋",
        "id": "58348b77-91ae-416a-8d9e-605333b7d434"
    },
    {
        "author": "蘇轍",
        "paragraphs": [
            "族大徽音遠，年高福祚多。",
            "生兒盡龍虎，封國裂山河。",
            "象服驚初揜，埋文信不磨。",
            "送車江郭滿，咽絕聽哀歌。"
        ],
        "title": "曾子宣郡太挽詞二首  其一",
        "id": "9c0518e0-35a3-428d-b278-ff04036181de"
    },
    {
        "author": "蘇轍",
        "paragraphs": [
            "安輿遍西北，丹旐歷江湖。",
            "存沒終無憾，哀榮兩得俱。",
            "新封崇馬鬣，餘福薦浮圖。",
            "家法蘋蘩在，空堂始一虞。"
        ],
        "title": "曾子宣郡太挽詞二首  其二",
        "id": "1b27668b-f6ef-496c-8729-9dc93e955624"
    },
    {
        "author": "蘇轍",
        "paragraphs": [
            "少年漂泊馬光祿，末路騫騰朱會稽。",
            "儒術遠追齊稷下，文詞近比漢京西。",
            "平生碑版無容繼，此日銘詩誰爲題。",
            "試數廬陵門下士，十年零落曉星低。"
        ],
        "title": "曾子固舍人挽詞",
        "id": "67a7b8ea-daa6-4196-92ee-3deed1d0b7d0"
    },
    {
        "author": "蘇轍",
        "paragraphs": [
            "遍入僧房花照眼，細尋芳徑蝶隨行。",
            "歸時不怕江波晚，新有橋虹水上橫。"
        ],
        "title": "次韵王適一百五日太平寺看花二絕  其一",
        "id": "fdccd5a9-5d96-4488-821f-734d3436d91d"
    },
    {
        "author": "蘇轍",
        "paragraphs": [
            "小檻明窗曾不住，閑花芳草遣誰栽。",
            "但須匹馬尋幽勝，携取清樽到處開。"
        ],
        "title": "次韵王適一百五日太平寺看花二絕  其二",
        "id": "2c340026-0515-4d5f-ad73-cbf958ed47c0"
    },
    {
        "author": "蘇轍",
        "paragraphs": [
            "溪上浮花片片輕，泝流登岸得山行。",
            "僧房幽絕雲居小，春日陰晴野色明。",
            "永遠林棲真有道，溺沮耕養亦忘情。",
            "此身此意何年遂，空使常談笑老生。"
        ],
        "title": "又次韵遊小雲居",
        "id": "a752fba9-ca6e-4141-8887-7de4b68ddff1"
    },
    {
        "author": "蘇轍",
        "paragraphs": [
            "病夫毛骨日凋槁，愁見米鹽惟醉倒。",
            "忽傳騷客賦寒梅，感物傷春同懊惱。",
            "江邊不識朔風勁，牆頭亦有南枝早。",
            "未開素質夜先明，半落清香春更好。",
            "鄰家小婦學閑媚，靚妝惟有長眉掃。",
            "孤芳已與飛霰競，結子仍先百花老。",
            "苦遭橫笛亂飛英，不見遊人醉芳草。",
            "可憐物性空自知，羞作繁華助芒昊。"
        ],
        "title": "次韵秦觀梅花",
        "id": "eb07e416-b84e-493f-a092-7d634eafb4d2"
    },
    {
        "author": "蘇轍",
        "paragraphs": [
            "憐君古木依巖槁，西江飲盡須彌倒。",
            "野花幽草亦何爲，嶮韵高篇空自惱。",
            "萬點浮溪輒長嘆，一枝過嶺仍誇早。",
            "拾香不忍遊塵汙，嚼蕊更憐真味好。",
            "道人遇物心有得，瓦竹相敲緣自掃。",
            "誰知真妄了不妨，令我至今思璉老。",
            "妙明精覺昔未識，但向閑窗看詩草。",
            "浮雲時起鳥四飛，畢竟安能亂清昊。"
        ],
        "title": "復次前韵答潛師",
        "id": "5cb61c39-3fe8-4e6e-bb1b-1b07de17c419"
    },
    {
        "author": "蘇轍",
        "paragraphs": [
            "中年聞道覺前非，邂逅仍逢老順師。",
            "搐鼻徑參真面目，掉頭不受別鉗鎚。",
            "枯藤破衲公何事，白酒青鹽我是誰。",
            "慚愧東軒殘月上，一杯甘露滑如飴。"
        ],
        "title": "景福順老夜坐道古人搐鼻語",
        "id": "8a0ca1e6-5a39-4d83-b6dc-3c2148911ef7"
    },
    {
        "author": "蘇轍",
        "paragraphs": [
            "繩床竹簟曲屏風，野水遥山霧雨濛。",
            "長有灘頭釣魚叟，伴人閑卧寂寥中。"
        ],
        "title": "畫枕屏",
        "id": "984ff6c2-c902-44b4-98a9-8090d9184244"
    },
    {
        "author": "蘇轍",
        "paragraphs": [
            "遠謫勞君兩度行，復將文字試平衡。",
            "干時豈爲斗升祿，聞道應忘寵辱驚。",
            "未了新書誰與讀，重留佳句不勝情。",
            "决科事畢知君喜，俗學消磨意自清。"
        ],
        "title": "次韵王適留別",
        "id": "0b41fd97-35c9-4a8c-bd90-77b88364f1df"
    },
    {
        "author": "蘇轍",
        "paragraphs": [
            "老兄騎騾日百里，據鞍作詩若翻水。",
            "忽吟春草思惠連，因之亦夢添丁子。",
            "羣兒競長堪一笑，老馬卧餐何日起。",
            "聞兄盡室皆舊人，見面未曾惟遯耳。",
            "遲年最長二十六，已能幹父窮愁裏。",
            "豫兒揚眉稍剛勁，黨子溫純無慍喜。",
            "我兄憔悴我亦窮，門戶久長真待爾。",
            "但令戢戢見頭角，甑倒囊空定何耻。",
            "家藏萬卷須盡讀，此外一簪無所恃。",
            "船中未用廢詩書，閉窗莫看江山美。"
        ],
        "title": "次韵子瞻特來高安相別先寄遲适遠却寄邁迨過遯",
        "id": "b2db41e6-d9a9-4968-9845-7f151a24fdd2"
    },
    {
        "author": "蘇轍",
        "paragraphs": [
            "人生逾四十，朝日已過午。",
            "一違少壯樂，日迫老病苦。",
            "丹心變爲灰，白髮粲可數。",
            "惟當理鉏耰，教子蓺稷黍。",
            "誰令觸網羅，展轉在荆楚。",
            "平生手足親，但作十日語。",
            "朝遊隔提携，夜卧困烝煮。",
            "未歌棠棣詩，已治芻靈祖。",
            "士生際風雲，富貴若騎虎。",
            "奈何貧賤中，所欲空齟齬。"
        ],
        "title": "次韵子瞻端午日與遲适遠三子出遊",
        "id": "637fdbf2-56c4-46c3-b27b-0f147efd2853"
    },
    {
        "author": "蘇轍",
        "paragraphs": [
            "公來十日坐東軒，手自披雲出朝日。",
            "山川滿目竟何有，波浪翻天同一濕。",
            "諸門迭出驚異狀，間道懷歸終舊壁。",
            "此行千里隔江河，何人更問維摩疾。"
        ],
        "title": "次韵子瞻留別三首  其一",
        "id": "d730c963-012c-4c28-9faf-f7bd53aaf3c7"
    },
    {
        "author": "蘇轍",
        "paragraphs": [
            "野人性似修行僧，長願幽居近林麓。",
            "南遷無計脫簪組，西歸誰爲栽松竹。",
            "頭上白雲即飛蓋，耳畔清泉當鳴玉。",
            "洛川猶是冠蓋林，更願高飛逐黄鵠。"
        ],
        "title": "次韵子瞻留別三首  其二",
        "id": "3d470fdc-9ef4-44e0-a964-bbdae68b3488"
    },
    {
        "author": "蘇轍",
        "paragraphs": [
            "東西南北無住身，羯末封胡四男子。",
            "彫鎪不遣治章句，爛熳先令飽文字。",
            "疏慵嗟我厲之人，生子夜中惟恐似。",
            "傳家粗足不願餘，同駕柴車還我里。"
        ],
        "title": "次韵子瞻留別三首  其三",
        "id": "85624ad3-34a9-4ae5-b2e1-91a8179cd1e9"
    },
    {
        "author": "蘇轍",
        "paragraphs": [
            "四年候公書，長視飛鴻背。",
            "十日留公談，欲作白蓮會。",
            "匏瓜一遭繫，賣酒長不在。",
            "夜歸步江漘，明月照清瀨。",
            "心開忽自得，語異竟非背。",
            "一尊談笑間，萬事寂寥外。",
            "欲同千里行，奈此一官礙。",
            "何年真耦耕，舉世無此大。"
        ],
        "title": "次韵子瞻行至奉新見寄",
        "id": "7599f8b8-3ba1-410a-84b9-958913dbc666"
    },
    {
        "author": "蘇轍",
        "paragraphs": [
            "肘後醫方老更精，鬚眉白盡氣彌清。",
            "只應救病能無病，豈是平生學養生。"
        ],
        "title": "贈醫僧鑒清二絕  其一",
        "id": "43ecac27-cfa4-4789-bb3c-b726f089548e"
    },
    {
        "author": "蘇轍",
        "paragraphs": [
            "門人久作開堂老，庭檜看成合抱圍。",
            "他日浴堂歸洗背，回頭還解放光輝。"
        ],
        "title": "贈醫僧鑒清二絕  其二",
        "id": "33c3804d-a4b7-4a11-8fea-39acd5ea41ff"
    },
    {
        "author": "蘇轍",
        "paragraphs": [
            "老怯江邊瘴癘鄉，城東時喜到公房。",
            "歷言五藏如經眼，欲去三彭自有方。",
            "身厭遠遊安靜默，術因多病更深長。",
            "時時爲我談尊宿，曾入南公古道場。"
        ],
        "title": "贈醫僧善正",
        "id": "84b8603a-32b7-4de4-8142-273fd3b78d2f"
    },
    {
        "author": "蘇轍",
        "paragraphs": [
            "野沼漲清泉，烏菱不直錢。",
            "蟹肥螯正滿，石破髓初堅。",
            "節物秋風早，樽罍夜月偏。",
            "令人思淮上，小舫藕如椽。"
        ],
        "title": "食菱",
        "id": "97c7c6f5-4915-4318-9f3e-567b92ee3f4e"
    },
    {
        "author": "蘇轍",
        "paragraphs": [
            "數間茅屋久蹉跎，四見秋風入薜蘿。",
            "北棹偶然追雁羽，南公誰復伴漁蓑。",
            "三年賈傅驚吾老，九歲劉郎愧爾多。",
            "此去仍家江海上，不妨一葉弄清波。"
        ],
        "title": "留滯高安四年有餘忽得信聞當除官真揚間偶成小詩書于屋壁",
        "id": "4e6607c2-dc0a-4999-ac03-1f0fa1b94ee4"
    },
    {
        "author": "蘇轍",
        "paragraphs": [
            "早除郎將少年狂，祖塔結緣歸故鄉。",
            "習氣未消餘業在，逢人依舊琢詩章。"
        ],
        "title": "洪休上人少年讀書以多病出家居泐潭爲馬祖修塔以三絕句來謁答一首",
        "id": "28018a67-f89b-4ab8-86f3-515e7f3db4c2"
    },
    {
        "author": "蘇轍",
        "paragraphs": [
            "人生本無有，衆幻妄聚耳。",
            "手足非吾親，何况妻與子。",
            "偶來似可樂，强作室家喜。",
            "忽去未免悲，欣成要矜毀。",
            "君家兩歲兒，畢竟何自始。",
            "變化違初心，涕泗劇翻水。",
            "吾儕近始悟，造物聊復試。",
            "道力竟未完，聰明信難恃。"
        ],
        "title": "勉子瞻失幹子二首  其一",
        "id": "b35cf60c-8f22-4833-9594-4014eebf10da"
    },
    {
        "author": "蘇轍",
        "paragraphs": [
            "破甑不復顧，彼無愛甑心。",
            "棄璧負赤子，始驗愛子深。",
            "誠知均非我，胡爲有不能。",
            "一從三界遊，久被百物侵。",
            "朝與喜怒交，莫與寵辱臨。",
            "四物皆不勝，生死獨未曾。",
            "不經大火燒，孰爲真黄金。",
            "棄置父子恩，長住旃檀林。"
        ],
        "title": "勉子瞻失幹子二首  其二",
        "id": "e2dc353a-8653-4f11-8650-bec332d26306"
    },
    {
        "author": "蘇轍",
        "paragraphs": [
            "五年賣鹽酒，勝事不復知。",
            "城東古道場，蕭瑟寒松姿。",
            "出遊誠偶爾，相逢亦不期。",
            "西軒吳越僧，弛擔未多時。",
            "言住西湖中，巖谷涵清漪。",
            "却背閭井喧，曲盡水石奇。",
            "昔年蘇夫子，杖屨無不之。",
            "三百六十寺，處處題清詩。",
            "麋鹿盡相識，况乃比丘師。",
            "辯凈二老人，精明吐琉璃。",
            "笑言每忘去，蒲褐相依隨。",
            "門人几杖立，往往聞談詞。",
            "風雲一解散，變化何不爲。",
            "辯入三昧火，卯塔長松欹。",
            "凈老不復出，麈尾清風施。",
            "蘇公得罪去，布衣拂霜髭。",
            "空存壁間字，鬰屈蟠蛟螭。",
            "知我即兄弟，微官此棲遲。",
            "問何久自苦，五斗寧免饑。",
            "俯首笑不答，且爾聊敖嬉。",
            "我兄次公狂，我復長康癡。",
            "反復自爲計，定知山中宜。",
            "但欲畢婚娶，每爲故人疑。",
            "君歸漫灑掃，野鶴非長羈。"
        ],
        "tags": [
            "西湖"
        ],
        "title": "偶遊大愚見餘杭明雅照師舊識子瞻能言西湖舊遊將行賦詩送之",
        "id": "4ebb57d5-6399-47fc-9887-17b2dddce0d7"
    },
    {
        "author": "蘇轍",
        "paragraphs": [
            "坐看酒壚今五年，恩移巖邑稍西還。",
            "他年貧富隨天與，何日身心聽我閒。",
            "山栗似拳應自飽，蜂糖如土不須慳。",
            "仲卿意向桐鄉好，身後烝嘗亦此間。"
        ],
        "title": "將移績溪令",
        "id": "c80ab9a1-ba06-403f-b11f-894e9435bd97"
    },
    {
        "author": "蘇轍",
        "paragraphs": [
            "山中十月定多寒，纔過開爐便出山。",
            "堂衆久參緣自熟，郡人迎請怪忙還。",
            "問公勝法須時見，要我清談有夜闌。",
            "今夕客房應不睡，欲隨明月到林間。"
        ],
        "title": "約洞山文老夜話",
        "id": "09c4f8d8-b2e1-412e-bdc9-4be6a0bca4e2"
    },
    {
        "author": "蘇轍",
        "paragraphs": [
            "扁舟逢野岸，試出步崇岡。",
            "山轉得幽谷，人家餘夕陽。",
            "被畦多綠茹，堆屋剩黄粱。",
            "深羨安居樂，誰令志四方。"
        ],
        "title": "將之績溪夢中賦泊舟野步",
        "id": "2fb81535-edc4-44bc-b585-48c2181ac891"
    },
    {
        "author": "蘇轍",
        "paragraphs": [
            "竄逐深山無友朋，往還但有兩三僧。",
            "共遊渤澥無邊處，扶出須彌最上層。",
            "未盡俗緣終引去，稍諳真際自虛澄。",
            "坐令顛老時奔走，竊比韓公愧未能。"
        ],
        "title": "謝洞山石臺遠來訪別",
        "id": "5e03b951-9bfd-4cdb-b927-178f02395274"
    },
    {
        "author": "蘇轍",
        "paragraphs": [
            "水銀成銀利十倍，丹砂爲金世無對。",
            "此人靳術不肯傳，闔戶泥牆畏天戒。",
            "今子何爲與我言，人生貧富寧非天。",
            "鉗鎚橐籥枉心力，虀鹽布被隨因緣。",
            "我來江西晚聞道，一言契我心所好。",
            "廓然正若太虛空，平生伎倆都除掃。",
            "子言舊事凈慈師，未斷有爲非凈慈。",
            "此術要將救饑耳，人人有命何憂饑。"
        ],
        "title": "贈方子明道人",
        "id": "2dc24445-b038-4ab0-85bb-9d808ff47d26"
    },
    {
        "author": "蘇轍",
        "paragraphs": [
            "五年依止白蓮社，百度追尋丈室遊。",
            "睡待磨茶長展轉，病蒙煎藥久遲留。",
            "贊公夜宿詩仍作，巽老堂成記許求。",
            "回首萬緣俱一夢，故應此物未沉浮。"
        ],
        "title": "回寄聖壽聰老",
        "id": "de7936e4-b478-44c1-bd71-6a25b924ec8b"
    },
    {
        "author": "蘇轍",
        "paragraphs": [
            "短舫漂浮真似葉，小蓬低淺僅如巢。",
            "幽吟但覺山川走，困睡不知風雨交。",
            "紅飯白醪供醉飽，青簑黄篛可纏包。",
            "一竿鶴髮他年事，萬斛龍驤任見嘲。"
        ],
        "title": "乘小舟出筠江二首  其一",
        "id": "9f5cb093-5da6-4a15-a3df-7d6dd1c2084b"
    },
    {
        "author": "蘇轍",
        "paragraphs": [
            "宦遊欲學林間鵲，每到新年旋疊巢。",
            "蓬篛籠船聊似屋，漁樵把臂便成交。",
            "不妨袖裏携詩卷，尚可床頭置藥包。",
            "古史欲成身愈困，客來未免答譏嘲。"
        ],
        "title": "乘小舟出筠江二首  其二",
        "id": "235f4cc6-b378-4e4c-bc95-e1b90d8a71a4"
    },
    {
        "author": "蘇轍",
        "paragraphs": [
            "顔巷久已空，顔井固不遷。",
            "荆榛翳蔓草，中有百尺泉。",
            "誰復飲此水，裹飯耕廢田。",
            "有賢孔氏孫，芟夷發清源。",
            "廢床見綆刻，古甃昏苔痕。",
            "引缸注瓢樽，千歲忽復然。",
            "嗟哉古君子，至此良獨難。",
            "口腹不擇味，四體不擇安。",
            "遇物一皆可，孰爲我憂患。",
            "阮生未忘酒，嵇生未忘鍛。",
            "欲忘富貴樂，託物僅自完。",
            "無託中自得，嗟哉彼誠賢。"
        ],
        "title": "寄題孔氏顔樂亭",
        "id": "34ac87c9-d0cb-412c-a146-199157cc9008"
    },
    {
        "author": "蘇轍",
        "paragraphs": [
            "徐君鬰鬰澗底松，陳君落落堂上棟。",
            "澗深松茂不遭伐，堂毀棟折傷其躬。",
            "二人出處勢不合，譬如日月行西東。",
            "胡爲賓主兩相好，一榻挂壁吹清風。",
            "人生遇合何必同，一朝利盡更相攻。",
            "先號後笑不須怪，外物未可疑心胸。",
            "比干諫死微子去，自古不辨汙與隆。",
            "我來故國空嘆息，城東舊宅生茅蓬。",
            "平湖十頃照清廟，獨畫徐子遺陳公。",
            "二人皆合配社稷，胡不相對祠堂中。"
        ],
        "title": "徐孺亭",
        "id": "94792e38-e5f4-48b9-a23e-8a4e78554dab"
    },
    {
        "author": "蘇轍",
        "paragraphs": [
            "客從筠溪來，欹仄困一葉。",
            "忽逢章貢餘，滉蕩天水接。",
            "風霜出洲渚，草木見毫末。",
            "勢奔西山浮，聲動古城嶪。",
            "樓觀却相倚，山川互開闔。",
            "心驚魚龍會，目送鳬雁滅。",
            "遥瞻客帆久，更悟江流闊。",
            "史君東魯儒，府有徐孺榻。",
            "高談對賓旅，確論精到骨。",
            "餘思屬湖山，登臨寄遺堞。",
            "驕王應笑滕，狂客亦憐勃。",
            "萬錢罄一飯，千金賣豐碣。",
            "豪風相凌蕩，俳語終倉猝。",
            "事往空長江，人來逐飛楫。",
            "短篇竟蕪陋，絕景費彈壓。",
            "但當倒罌瓶，一醉付江月。"
        ],
        "tags": [
            "长江",
            "滕王阁"
        ],
        "title": "滕王閣",
        "id": "680613c2-faff-4d44-8fc5-99f7e660f240"
    },
    {
        "author": "蘇轍",
        "paragraphs": [
            "一葉追隨魚與龍，紅粳白酒幸年豐。",
            "也知山色遥相待，苦畏君詩欲見攻。",
            "乘興風帆終日去，尋幽蠟屐及春同。",
            "請君先入開先寺，待濯清溪看玉虹。"
        ],
        "title": "次韵道潛南康見寄",
        "id": "887dfbf3-a13b-40e5-a2be-c01cfd6c17c3"
    },
    {
        "author": "蘇轍",
        "paragraphs": [
            "寒魚得汕便爲家，兩兩方舟載小車。",
            "謀食旋遭芳餌誤，求安仍值積薪遮。",
            "情存未免人先得，欲盡要令物莫加。",
            "身似虛舟任千里，世間何處有罦罝。"
        ],
        "title": "車浮",
        "id": "3f9418f7-3969-4f06-84a0-ba7649ca5d1b"
    },
    {
        "author": "蘇轍",
        "paragraphs": [
            "北風江上落潮痕，恨不乘舟便到門。",
            "樓觀飛翔山斷際，松筠陰翳水來源。",
            "升堂猿鳥晨窺坐，乞食帆檣莫繞村。",
            "誰道溪巖許深處，一番行草認元昆。"
        ],
        "title": "題都昌清隠禪院",
        "id": "e767dbb0-0fc2-4f1a-bc40-5e2d0f448e5c"
    },
    {
        "author": "蘇轍",
        "paragraphs": [
            "江船不厭窄，船窄始宜行。",
            "風裏長先過，灘頭一倍輕。",
            "迎親無惡處，祿養勝躬耕。",
            "澧上春蘭早，猶堪弔屈生。"
        ],
        "title": "逢章戶掾赴澧州",
        "id": "88f6a1aa-69b3-4c4c-8e75-d233cd1d53e7"
    },
    {
        "author": "蘇轍",
        "paragraphs": [
            "莫發鄡陽市，曉榜彭蠡口。",
            "微風吹人衣，霧繞廬山首。",
            "舟人釋篙笑，此是風伯候。",
            "杙舟未及深，飛沙忽狂走。",
            "暗空轉車轂，淥水起岡阜。",
            "衆帆落高張，斷纜已不救。",
            "我舟舊如山，此日亦何有。",
            "老心畏波瀾，歸卧塞窗牖。",
            "土囊一已發，萬竅無不奏。",
            "初疑丘山裂，復恐蛟蜃鬥。",
            "鼓鍾相轟豗，戈甲互磨叩。",
            "雲霓黑旗展，林木萬弩彀。",
            "曳柴眩人心，振旅擁軍後。",
            "或爲羈雌吟，或作蒼兕吼。",
            "衆音雜呼吸，異出殊圈臼。",
            "中宵變凝冽，飛霰集粉糅。",
            "蕭騷蓬響乾，晃蕩窗光透。",
            "堅凝忽成積，澎湃殊未究。",
            "紵縞鋪前洲，瓊瑰琢遥岫。",
            "山川莽同色，高下齊一覆。",
            "淵深竄魚鼈，野曠絕鳴汙。",
            "孤舟四鄰斷，餘食數升糗。",
            "寒虀僅盈盎，腊肉不滿豆。",
            "敝裘擁衾眠，微火拾薪構。",
            "可憐道路窮，坐使妻子詬。",
            "幽奇雖云極，岑寂頓未覯。",
            "一年行將除，茲歲真浪受。",
            "朝來陰雲剝，林表紅日漏。",
            "風稜恬已收，江練平不縐。",
            "兩槳舞夷猶，連峰吐奇秀。",
            "同行賀安穩，所識問癯瘦。",
            "驚餘空自憐，夢覺定真否。",
            "春陽着城邑，屋瓦凍初溜。",
            "艱難當有償，爛熳醉醇酎。"
        ],
        "tags": [
            "庐山"
        ],
        "title": "除夜泊彭蠡湖遇大風雪",
        "id": "75590109-7f59-40fb-8e34-52d39d5c558b"
    },
    {
        "author": "蘇轍",
        "paragraphs": [
            "先生惠然肯見客，旋買雞豚旋烹炙。",
            "人間飲食未須嫌，歸去蓬壺却無吃。"
        ],
        "title": "正旦夜夢李士寧過我談說神怪久之草草爲具仍以一小詩贈之",
        "id": "a05ac877-6cc2-4ddd-86cc-f26ecca4f33f"
    },
    {
        "author": "蘇轍",
        "paragraphs": [
            "北風吹雪密還稀，雪勢漸多風力微。",
            "孤棹獨依銀世界，山川路絕欲安歸。"
        ],
        "title": "舟中風雪五絕  其一",
        "id": "a0d5c5b7-e7f6-4fcf-ad0d-40da1a8ad8e2"
    },
    {
        "author": "蘇轍",
        "paragraphs": [
            "曉風吹浪作銀山，夜雪爭妍布玉田。",
            "風力漸衰波更惡，通宵撼我正安眠。"
        ],
        "title": "舟中風雪五絕  其二",
        "id": "2f0961be-e38e-47b3-85fd-4f4b240a7391"
    },
    {
        "author": "蘇轍",
        "paragraphs": [
            "擁纜埋蓬不見船，船窗一點莫燈然。",
            "幽人永夜歌黄竹，頼有丹砂暖寸田。"
        ],
        "title": "舟中風雪五絕  其三",
        "id": "b45891a6-8000-4f3d-b02f-3c67d01bd9df"
    },
    {
        "author": "蘇轍",
        "paragraphs": [
            "濁醪粗飯不成歡，白浪飛花雪作團。",
            "窗外時來一雙鴨，沉浮笑我不禁寒。"
        ],
        "title": "舟中風雪五絕  其四",
        "id": "64486db2-ea0f-4c2f-9722-97042772f0d1"
    },
    {
        "author": "蘇轍",
        "paragraphs": [
            "江面澄清雪未融，扁舟蕩漾水無蹤。",
            "篙師不用匆匆去，遍看廬山羣玉峰。"
        ],
        "tags": [
            "庐山"
        ],
        "title": "舟中風雪五絕  其五",
        "id": "bbe5056a-d200-4334-a904-4f0a4f516192"
    },
    {
        "author": "蘇轍",
        "paragraphs": [
            "五老高閑不入城，開軒肯就史君迎。",
            "坐中莫著閑賓客，物外新成六弟兄。",
            "雲氣飄浮衣袂舉，泉流灑落佩環聲。",
            "岌然終日俱無語，靜壽相看意自明。"
        ],
        "title": "題南康太守宅五老亭",
        "id": "31e153b2-309c-416b-b4f1-20d3594541bc"
    },
    {
        "author": "蘇轍",
        "paragraphs": [
            "山西舊將本書生，歸老巖間未厭兵。",
            "卧聞布水中宵起，錯認邊風萬馬聲。"
        ],
        "tags": [
            "庐山"
        ],
        "title": "書廬山劉顗宮苑屋壁三絕  其一",
        "id": "8c8b330e-6da2-487f-9542-bb9c466ccb4e"
    },
    {
        "author": "蘇轍",
        "paragraphs": [
            "雕弓挂壁恥言勛，出入樵漁便作羣。",
            "五馬親來看射虎，不愁醉尉惱將軍。"
        ],
        "tags": [
            "庐山"
        ],
        "title": "書廬山劉顗宮苑屋壁三絕  其二",
        "id": "ffb4abb6-df83-4366-83c0-17b712619ceb"
    },
    {
        "author": "蘇轍",
        "paragraphs": [
            "肩輿已棄躡風騅，舊物仍存楊柳枝。",
            "一曲清歌近尤好，五陵故態未全衰。"
        ],
        "tags": [
            "庐山"
        ],
        "title": "書廬山劉顗宮苑屋壁三絕  其三",
        "id": "099c451c-895f-4b62-9728-3e84069ce4a3"
    },
    {
        "author": "蘇轍",
        "paragraphs": [
            "當年五月訪廬山，山翠溪聲寢食間。",
            "藤杖復隨春色到，寒泉頓與客心閑。",
            "巖頭懸布煎茶足，峽口驚雷泛葉慳。",
            "待得前村新雨遍，扁舟應逐好風還。"
        ],
        "tags": [
            "庐山"
        ],
        "title": "再遊廬山三首  其一",
        "id": "8fca8b8b-42c8-4cbb-b3ef-7630972f821f"
    },
    {
        "author": "蘇轍",
        "paragraphs": [
            "憶自栖賢夜入城，道邊蘭若一僧迎。",
            "偶然不到終遺恨，特地來遊慰昔情。",
            "海外聲聞安至此，堂中天鼓爲誰鳴。",
            "匆匆復向深山去，一盞醍醐飽粟罌。"
        ],
        "tags": [
            "庐山"
        ],
        "title": "再遊廬山三首  其二",
        "id": "0d0acc84-9f6d-4945-92b9-092d4f68e8cd"
    },
    {
        "author": "蘇轍",
        "paragraphs": [
            "此山巖谷不知重，赤眼浮圖自一峰。",
            "芒蹻隨僧踐黄葉，曉光消雪墮長松。",
            "石泉試飲先師錫，午飯歸尋下寺鐘。",
            "勝處轉多渾恐忘，出山惟見白雲濃。"
        ],
        "tags": [
            "庐山"
        ],
        "title": "再遊廬山三首  其三",
        "id": "83d14663-e710-4294-a6f1-0524f083f3b7"
    },
    {
        "author": "蘇轍",
        "paragraphs": [
            "鍾陵距池陽，相望千里內。",
            "江神欺我貧，屢作風雨礙。",
            "欲投皖公宿，三日逢一噫。",
            "孤篷面空山，朝食淡無菜。",
            "白醪幸餘瀝，黄卷漫相對。",
            "饑吟非吾病，疾走老所戒。",
            "焦先近不遠，蝸舍聞尚在。",
            "區區問養生，借我一帆快。"
        ],
        "title": "汲陽阻風",
        "id": "a567e128-c4e8-478a-ae77-52b266b877d9"
    },
    {
        "author": "蘇轍",
        "paragraphs": [
            "道人何爲者，陽狂時放言。",
            "寶塔昔所構，鐵券今尚存。",
            "漫浪難究悉，孰知彼根源。",
            "草庵劣容膝，俯仰拳肩跟。",
            "無食輒行乞，一飽常閉門。",
            "爾來二十年，未嘗變寒溫。",
            "嗟哉豈徒然，此意未易言。",
            "偶來一笑喜，但恐笑我昏。"
        ],
        "title": "張嘉祐",
        "id": "1016146b-be6b-4b16-a407-61b0a1a7a59c"
    },
    {
        "author": "蘇轍",
        "paragraphs": [
            "淮陽學舍舊相依，常誦曹溪第一機。",
            "却到江西心有悟，回看過去事皆非。",
            "孤舟遠適身如寄，二頃躬耕道自肥。",
            "欲看齊山君去否，閑中徒侶近來稀。"
        ],
        "title": "至池州贈陳鼎秀才",
        "id": "b7b69034-2f56-4159-b257-593b2dc88f8f"
    },
    {
        "author": "蘇轍",
        "paragraphs": [
            "遠客安長道，低蓬稱小溪。",
            "雲添濕帆雨，舟滯沒篙泥。",
            "草綠耕牛健，村深候鳥啼。",
            "陶翁方作令，歸去未成題。"
        ],
        "title": "次韵遲初入宣河",
        "id": "4a71fe2f-592c-4b33-86c0-9cf6d2661bbc"
    },
    {
        "author": "蘇轍",
        "paragraphs": [
            "社甕壺漿接四鄰，肩輿拄杖試紅塵。",
            "慣眠林下三竿日，來看城中萬井春。",
            "世上升沉無限事，樽前强健不資身。",
            "經過已足知公政，長見車中有老人。"
        ],
        "title": "次韵侯宣州利建招致政汪大夫",
        "id": "54c3c0c4-b2b6-4f2b-ac05-eeb93cd60239"
    },
    {
        "author": "蘇轍",
        "paragraphs": [
            "作官如負擔，一負當且弛。",
            "不知息肩處，妄問道遠邇。",
            "我乘章江流，却入宛溪水。",
            "捨舟陟崔嵬，行路極句已。",
            "名都便欲過，佳處頼公指。",
            "仰攀疊嶂高，俯閱雙溪美。",
            "不悟身乘空，但覺風吹耳。",
            "雲烟變遥壑，歌吹聞近市。",
            "倦遊得清曠，行役有新喜。",
            "公言頃榛穢，斬伐從我始。",
            "堰水種蒲蓮，開山蒔梅李。",
            "擁本待成陰，養花要食子。",
            "遺風揖桓謝，父老邀黄綺。",
            "邦人魚依蒲，食客莪在芷。",
            "春陰迫寒食，謂我姑且止。",
            "嗟余去鄉國，屢把刀環視。",
            "感公鵠鷺修，憐我鳬鴨庳。",
            "異邦逢故人，寧復固辭理。",
            "高談雲漢上，爛醉笙歌裏。",
            "落日盡公歡，推挽未應起。"
        ],
        "title": "次韵侯宣城疊嶂樓雙溪閣長篇",
        "id": "4f6bf591-d188-4181-a705-98169bd1ec08"
    },
    {
        "author": "蘇轍",
        "paragraphs": [
            "行年五十治丘民，初學催科愧廟神。",
            "無限青山不容隠，却看黄卷自憐貧。",
            "雨餘嶺上雲披絮，石淺溪頭水蹙鱗。",
            "指點縣城如手大，門前五柳正摇春。"
        ],
        "title": "初到績溪視事三日出城南謁二祠遊石照偶成四小詩呈諸同官 梓桐廟",
        "id": "ced79bac-aa5d-4a56-a7a7-8bd2a57112a3"
    },
    {
        "author": "蘇轍",
        "paragraphs": [
            "石門南出衆山巔，沃壤清溪自一川。",
            "老令舊諳田事樂，春耕正及雨晴天。",
            "可憐鞭撻終無補，早向叢祠乞有年。",
            "歸告仇梅省文字，麥苗含穗欲蠶眠。"
        ],
        "title": "初到績溪視事三日出城南謁二祠遊石照偶成四小詩呈諸同官 汪王廟",
        "id": "95be044c-60f6-4a64-9d35-6ff65fb7d3aa"
    },
    {
        "author": "蘇轍",
        "paragraphs": [
            "行盡清溪到碧峰，陰崖翠壁畫杉松。",
            "故留石照邀行客，上徹青山最後重。"
        ],
        "title": "初到績溪視事三日出城南謁二祠遊石照偶成四小詩呈諸同官 石照二首 其一",
        "id": "c7b02493-97ea-4f49-8249-be291a4d1d82"
    },
    {
        "author": "蘇轍",
        "paragraphs": [
            "雨開石照正新磨，鳥度猿攀野客過。",
            "忽見塵容應笑我，年來底事白鬚多。"
        ],
        "title": "初到績溪視事三日出城南謁二祠遊石照偶成四小詩呈諸同官 石照二首 其二",
        "id": "d7f0583d-bd00-4b78-969b-d27a52379549"
    },
    {
        "author": "蘇轍",
        "paragraphs": [
            "偶來山邑便成家，慚愧潘生滿縣花。",
            "想見清樽檻邊飲，尚留佳句壁間誇。",
            "根株未老年年好，艷色方穠日日加。",
            "聞道北遊無意味，春深河上足風沙。"
        ],
        "title": "縣中諸花多交代江君所栽牡丹已過芍藥方盛偶寄小詩",
        "id": "12d8394f-ee63-42f5-9cd3-7788d2b2adb7"
    },
    {
        "author": "蘇轍",
        "paragraphs": [
            "扇從日本來，風非日本風。",
            "風非扇中出，問風本何從。",
            "風亦不自知，當復問太空。",
            "空若是風穴，既自與物同。",
            "同物豈空性，是物非風宗。",
            "但執日本扇，風來自無窮。"
        ],
        "title": "楊主簿日本扇",
        "id": "556b4ed6-9ce8-412d-961c-50aa07c39514"
    },
    {
        "author": "蘇轍",
        "paragraphs": [
            "幽花耿耿意羞春，紉佩何人香滿身。",
            "一寸芳心須自保，長松百尺有爲薪。"
        ],
        "title": "次韵答人幽蘭",
        "id": "adfafc11-8775-4f84-9630-4b2d949cb536"
    },
    {
        "author": "蘇轍",
        "paragraphs": [
            "高情不奈簿書圍，行揖青山肯見隨。",
            "綠野逢花將盡日，清樽迨我正閑時。",
            "檐間雙燕欲生子，葉底新梅初滿枝。",
            "笑殺華陽窮縣令，床頭酒盡只嚬眉。"
        ],
        "title": "次韵江法曹山間小酌",
        "id": "9b1dae06-142e-4da5-b30d-6bfdc0d6ab99"
    },
    {
        "author": "蘇轍",
        "paragraphs": [
            "半畝清池藻荇香，一雙鸂鶒競悠揚。",
            "來從碧澗巢安在，飛過重城母自將。",
            "野鳥似非官舍物，宰君昔是釣魚郎。",
            "直言愧比奇章老，得縣無心更激昂。"
        ],
        "title": "官舍小池有鸂鶒遺二小雛二首  其一",
        "id": "c0fab001-70f1-4dfc-8526-0426d72ea9dd"
    },
    {
        "author": "蘇轍",
        "paragraphs": [
            "清池定誰至，鸂鶒自來馴。",
            "知我無傷意，憐渠解托身。",
            "橋陰棲息穩，島外往來頻。",
            "勿食遊鱼子，從交長細鱗。"
        ],
        "title": "官舍小池有鸂鶒遺二小雛二首  其二",
        "id": "174a2449-06e3-486f-81c3-8e9dcc046a50"
    },
    {
        "author": "蘇轍",
        "paragraphs": [
            "對案青山雲氣騰，天將隙地養無能。",
            "窗扉迎署梅將溜，虛市無人冷欲冰。",
            "寂默忘言慚社燕，毰毸困睡比春鷹。",
            "深知大府容衰病，復值年來蠶麥登。"
        ],
        "title": "次韵答人見寄",
        "id": "7d31fa65-44cf-4729-b873-3cd0375bf9ab"
    },
    {
        "author": "蘇轍",
        "paragraphs": [
            "猗猗元自直，落落不須扶。",
            "密節風吹展，清陰月共鋪。",
            "叢長傲霜雪，根瘦耻泥塗。",
            "更種愁無地，應須剪碧蘆。"
        ],
        "title": "次韵答人檻竹",
        "id": "00e35ee4-c798-43bf-95df-c6a2bcb9acc5"
    },
    {
        "author": "蘇轍",
        "paragraphs": [
            "可憐衰病孰爲媒，私喜鄰邦得俊才。",
            "玉案愧無酬錦繡，木瓜却用報瓊瑰。",
            "風流似欲傳諸謝，格律猶應學老梅。",
            "始信山川出才士，扁舟新自宛溪來。"
        ],
        "title": "次韵王薦推官見寄",
        "id": "ee4722e1-2337-442c-8bee-f897dd8d325e"
    },
    {
        "author": "蘇轍",
        "paragraphs": [
            "勉强冠裳四十餘，同官早歲亦山居。",
            "朝來過我三竿日，袖有幽僧數紙書。",
            "家住一廛何計反，官供五斗未應無。",
            "聞渠秋後來相訪，脫粟藜羹只自如。"
        ],
        "title": "郭尉愿惇夫以琳上人書詩爲示次韵",
        "id": "96a25a12-338f-4471-99b3-443298568cbd"
    },
    {
        "author": "蘇轍",
        "paragraphs": [
            "連宵暑雨氣如秋，過客不來誰與遊。",
            "頼有澹臺肯相顧，坐令彭澤未能休。",
            "琴疏不辦彈新曲，學廢誰令致束修。",
            "慚愧邑人憐病懶，共成清凈勸遲留。"
        ],
        "title": "次韵汪琛監簿見贈",
        "id": "b626fbf0-1b82-49eb-9eee-89c992944cd8"
    },
    {
        "author": "蘇轍",
        "paragraphs": [
            "深宮美人百不知，飲酒食肉事遊嬉。",
            "彈絲吹竹舞羅衣，曲終對鏡理鬢眉。",
            "岌然高髻玉釵垂，雙鬟窈窕萼葉微。",
            "宛轉躑躅從嬰兒，倚楹俯檻皆有姿。",
            "擁扇執拂知從誰，瘦者飛燕肥玉妃。",
            "俯仰向背樂且悲，九重深遠安得窺。",
            "周生執筆心坐馳，流傳人間眩心脾。",
            "飛瓊小玉雲霧幃，長風吹開忽見之。",
            "夢魂清夜那復追，老人衰朽百事非。",
            "展卷一笑亦胡爲，持付少年良所宜。"
        ],
        "title": "周昉畫美人歌",
        "id": "af6219e0-cdbf-4856-ad68-f3c2d904a4e3"
    },
    {
        "author": "蘇轍",
        "paragraphs": [
            "偶成三日寒兼熱，知是多聞力未全。",
            "却問藥王求妙劑，慚非摩詰已虛圓。",
            "勞公强說修行漸，顧我方爲病垢纏。",
            "應是床頭有新酒，欲邀佳客故留連。"
        ],
        "title": "病中郭尉見訪",
        "id": "0942ac86-db63-4758-8373-59576805a1a5"
    },
    {
        "author": "蘇轍",
        "paragraphs": [
            "一經寒熱攻骸骨，正似兵戈過室廬。",
            "柱木支撐終未穩，筋皮收拾久猶疏。",
            "芭蕉張王要須朽，雲氣浮游畢竟虛。",
            "頼有衣中珠尚在，病中點檢亦如如。"
        ],
        "title": "病後",
        "id": "1c1a26c7-db28-420b-af7e-7956cbbda0b9"
    },
    {
        "author": "蘇轍",
        "paragraphs": [
            "病作日短至，病消秋氣初。",
            "山深足氛瘴，俗儉少肴蔬。",
            "藥亂曾何補，心安當自除。",
            "朝廷閔流落，已是脫遷居。"
        ],
        "title": "復病三首  其一",
        "id": "a35cddc3-5c9f-484f-ba01-11100db37dce"
    },
    {
        "author": "蘇轍",
        "paragraphs": [
            "寒作埋冰雪，熱攻投火湯。",
            "今生那有此，宿業未應亡。",
            "委順一無損，力爭徒自傷。",
            "頹然付一榻，是處得清凉。"
        ],
        "title": "復病三首  其二",
        "id": "3cd6e871-bcbe-479d-b93c-161897af899d"
    },
    {
        "author": "蘇轍",
        "paragraphs": [
            "一病五十日，復爾當解官。",
            "不才歸亦樂，無食去猶難。",
            "黽勉人應笑，低徊意已闌。",
            "舊師摩詰老，把卷靜中看。"
        ],
        "title": "復病三首  其三",
        "id": "e94940d8-050b-476a-b1c5-afc1d43e649a"
    },
    {
        "author": "蘇轍",
        "paragraphs": [
            "身老與世疏，但有世外緣。",
            "五年客江西，掃軌謝往還。",
            "依依二三老，示我馬祖禪。",
            "身心忽明曠，不受垢污纏。",
            "偶成江東遊，欲別空悽然。",
            "緣散衆亦去，飄若風中烟。",
            "華陽本荒邑，緇素明星懸。",
            "偶然得老尉，舊依育王山。",
            "璉公善知識，不見十九年。",
            "我昔未聞道，問以所入門。",
            "告我從信入，授我普眼篇。",
            "冉冉百尺松，起自一寸根。",
            "南歸髮盡白，尺書今始傳。",
            "不知鄰邑中，乃有門人賢。",
            "百里走相訪，觸熱汗雨翻。",
            "懷中出詩卷，清絕如斷蟬。",
            "我適病寒熱，氣力才綿綿。",
            "空齋默相向，欲語不能宣。",
            "未暇答佳意，歸錫鏘金環。",
            "空有維摩病，愧無維摩言。"
        ],
        "title": "送琳長老還大明山",
        "id": "511bfda1-4f47-4aa8-a76c-f10071f25a3b"
    },
    {
        "author": "蘇轍",
        "paragraphs": [
            "冷枕單衣小竹床，卧聞秋雨滴心凉。",
            "此間本凈何須洗，是病皆空豈有方。",
            "示疾維摩元自在，放身南嶽離思量。",
            "病根欲去真元在，中夜夢遊何有鄉。"
        ],
        "tags": [
            "衡山"
        ],
        "title": "病退",
        "id": "0bd0fcfd-87f9-4ff5-b6e3-ae4593928bdf"
    },
    {
        "author": "蘇轍",
        "paragraphs": [
            "枯木自少葉，不堪經曉霜。",
            "病添衰髮白，梳落細絲長。",
            "筋力從凋朽，肝心罷激昂。",
            "勢如秋後雨，一度一凄凉。"
        ],
        "title": "病後白髮",
        "id": "fe5562cc-6950-434f-aaec-7f3665ed9f0d"
    },
    {
        "author": "蘇轍",
        "paragraphs": [
            "谷深不見蘭生處，追逐微風偶得之。",
            "解脫清香本無染，更因一嗅識真如。"
        ],
        "title": "答琳長老寄幽蘭白朮黄精三本二絕  其一",
        "id": "9f5cdc9c-b6ba-432b-9679-8005be3509ae"
    },
    {
        "author": "蘇轍",
        "paragraphs": [
            "老僧似識衆生病，久在山中養藥苗。",
            "白朮黄精遠相寄，知非象馬費柔調。"
        ],
        "title": "答琳長老寄幽蘭白朮黄精三本二絕  其二",
        "id": "3a1b3ee2-6cf6-4bbe-85ae-1b5baba05715"
    },
    {
        "author": "蘇轍",
        "paragraphs": [
            "小邑來時路，宣城最近鄰。",
            "樓臺百年舊，花竹一番新。",
            "登覽春深日，凝思病後身。",
            "何時對樽酒，重爲洗埃塵。"
        ],
        "title": "次韵侯宣城題疊嶂樓",
        "id": "e538f949-ff72-4ecd-8d92-5fd8759217c6"
    },
    {
        "author": "蘇轍",
        "paragraphs": [
            "讀書猶記少年狂，萬卷縱橫曬腹囊。",
            "奔走半生頭欲白，今年始得校書郎。"
        ],
        "title": "初聞得校書郎示同官三絕  其一",
        "id": "12a55ec5-9fe9-49f6-ae69-3e0f3b689bd1"
    },
    {
        "author": "蘇轍",
        "paragraphs": [
            "百家小邑萬重山，慚愧斯民愛長官。",
            "粳稻如雲梨棗熟，暫留聊復爲加餐。"
        ],
        "title": "初聞得校書郎示同官三絕  其二",
        "id": "c1ebb9d0-0cef-43e2-b981-8d827883741a"
    },
    {
        "author": "蘇轍",
        "paragraphs": [
            "病後濁醪都少味，老來歡意苦無多。",
            "臨行寂寞空相對，不作新詩奈客何。"
        ],
        "title": "初聞得校書郎示同官三絕  其三",
        "id": "cb475db2-e024-4ea4-b6d8-6a6682679a83"
    },
    {
        "author": "蘇轍",
        "paragraphs": [
            "南看城市北看山，每到令人意豁然。",
            "碧瓦千家新過雨，青松萬壑正生烟。",
            "經秋卧病聞斤響，此日登臨負酒船。",
            "徑請諸君作佳句，壁間題我此詩先。"
        ],
        "title": "績溪二咏 豁然亭",
        "id": "c7c1ab38-08bd-4f4e-b977-7853e5687a08"
    },
    {
        "author": "蘇轍",
        "paragraphs": [
            "誰安雙嶺曲彎彎，眉勢低臨戶牖間。",
            "斜擁千畦鋪淥水，稍分八字放遥山。",
            "愁霏宿雨峰巒濕，笑卷晴雲草木閑。",
            "忽憶故鄉銀色界，舉頭千里見蒼顔。"
        ],
        "title": "績溪二咏 翠眉亭",
        "id": "19f25814-0892-4408-a223-45ce34924f9d"
    },
    {
        "author": "蘇轍",
        "paragraphs": [
            "來時稻葉針鋒細，去日黄花黍粒粗。",
            "久病終慚多敝政，豐年猶喜慰耕夫。",
            "青山片片添紅葉，淥水星星照白鬚。",
            "東觀校讎非老事，眼昏那復競鉛朱。"
        ],
        "title": "辭靈惠廟歸過新興院書其屋壁",
        "id": "11b42dc9-f2f7-4945-a8b5-192a4c66aaf1"
    },
    {
        "author": "蘇轍",
        "paragraphs": [
            "凜如秋月照虛空，遇水留形處處同。",
            "一瞬自成千億月，精神依舊滿胸中。"
        ],
        "title": "郭尉惠古鏡",
        "id": "6ea1c23f-728b-47c6-a705-9df481a93ea8"
    },
    {
        "author": "蘇轍",
        "paragraphs": [
            "檻外甘棠錦繡屏，長松何者擅亭名。",
            "浮花過眼無多日，勁節凌寒盡此生。",
            "暗長茯苓根自大，旋收金粉氣尤清。",
            "長官不用求琴譜，但聽風吹作弄聲。"
        ],
        "title": "歙縣歲寒堂",
        "id": "75851a84-892c-4484-a497-f19d3ffdd89c"
    },
    {
        "author": "蘇轍",
        "paragraphs": [
            "黑龜赤鳳早逢師，白髮蒼顔老不衰。",
            "丹鼎一丸深自祕，紫芝三葉却先知。",
            "烟熏晴日雲容薄，色凝秋霜玉性奇。",
            "何日刀圭救羸病，盡芟荆棘種交梨。"
        ],
        "title": "邵武游氏老人三清堂紫芝",
        "id": "61565468-a46f-4136-a4e6-1837ccb4d8c0"
    },
    {
        "author": "蘇轍",
        "paragraphs": [
            "稽古堯無作，勤邦禹有功。",
            "政新天地力，事改漢唐風。",
            "禮樂寰中盛，梯航海外通。",
            "華封徒有誦，龍御忽乘空。"
        ],
        "title": "神宗皇帝挽詞三首  其一",
        "id": "b38d2b5e-526d-4813-a3ac-88f09979d3e4"
    },
    {
        "author": "蘇轍",
        "paragraphs": [
            "承平終不處，付託重艱難。",
            "統接神孫正，人依聖母安。",
            "橋山封劍佩，原廟見衣冠。",
            "萬國纏哀處，嵩陽檜柏寒。"
        ],
        "title": "神宗皇帝挽詞三首  其二",
        "id": "ebc0fed7-5330-41b5-ae63-d67978a85cfc"
    },
    {
        "author": "蘇轍",
        "paragraphs": [
            "取士忘疏賤，量書廢寢興。",
            "芻言本何益，玉殿最先登。",
            "日角依俙想，堯言涕泗稱。",
            "龍髯遠莫及，零淚凍成冰。"
        ],
        "title": "神宗皇帝挽詞三首  其三",
        "id": "ccd5c029-c217-4883-b8e4-d1c5089ddd33"
    },
    {
        "author": "蘇轍",
        "paragraphs": [
            "扁舟怱草出山來，慚愧嚴公舊釣臺。",
            "舟子未應知此恨，夢中飛楫定誰催。"
        ],
        "title": "舟過嚴陵灘將謁祠登臺舟人夜解及明已遠至桐廬望桐君山寺縹緲可愛遂以小舟遊之二絕  其一",
        "id": "383d0fc2-91e8-4282-ba75-a4b6eb43c0eb"
    },
    {
        "author": "蘇轍",
        "paragraphs": [
            "嚴公釣瀨不容看，猶喜桐君有故山。",
            "多病未須尋藥錄，從今學取衲僧閒。"
        ],
        "title": "舟過嚴陵灘將謁祠登臺舟人夜解及明已遠至桐廬望桐君山寺縹緲可愛遂以小舟遊之二絕  其二",
        "id": "cfe46d8f-7486-4c24-95e3-712c803b36c0"
    },
    {
        "author": "蘇轍",
        "paragraphs": [
            "潮來海若一長呼，潮去蕭條一吸餘。",
            "初見千艘委泥土，忽浮萬斛泝空虛。",
            "映山少避曾非久，借勢前行却自如。",
            "天地尚遭人意料，乘時使氣定粗疏。"
        ],
        "title": "泝潮二首  其一",
        "id": "1b5bf0ec-f6cb-4ac5-9dff-e1005b1ba7d7"
    },
    {
        "author": "蘇轍",
        "paragraphs": [
            "疋練縈回出海門，黄泥先變碧波渾。",
            "初來似欲傾滄海，正滿真能倒百源。",
            "流枿飛騰竟何在，扁舟睥睨久仍存。",
            "自慚不作山林計，來往終隨萬物奔。"
        ],
        "title": "泝潮二首  其二",
        "id": "f72aca6e-7f5c-4880-8ca4-ecf1b29a6fdf"
    },
    {
        "author": "蘇轍",
        "paragraphs": [
            "候潮門外王居士，平昔交遊遍海涯。",
            "本種杉松爲老計，晚將亭榭付鄰家。",
            "爲生有道終安隠，好事來遊空嘆嗟。",
            "猶有東坡舊詩卷，忻然對客展龍蛇。"
        ],
        "title": "贈王復處士",
        "id": "4b59198d-6e01-46e2-a1c7-28646d5255ac"
    },
    {
        "author": "蘇轍",
        "paragraphs": [
            "昔日高僧今白衣，人生變化定難知。",
            "故人相見不相識，空怪解吟無本詩。"
        ],
        "title": "張惕山人即昔所謂惠思師也余舊識之於京師忽來相訪茫然不復省徐自言其故戲作二小詩贈之  其一",
        "id": "e579d7a7-a660-4d89-ab5e-5ac225bfed9d"
    },
    {
        "author": "蘇轍",
        "paragraphs": [
            "聽誦長江近章句，喜逢澄觀已冠巾。",
            "醉吟揮弄清潮水，誰信從前戒律人。"
        ],
        "tags": [
            "长江"
        ],
        "title": "張惕山人即昔所謂惠思師也余舊識之於京師忽來相訪茫然不復省徐自言其故戲作二小詩贈之  其二",
        "id": "03eb5436-5e49-41de-b4fb-8b54cf92308f"
    },
    {
        "author": "蘇轍",
        "paragraphs": [
            "人言長安遠如日，三韓住處朝日赤。",
            "飛帆走馬入齊梁，却渡吳江食吳橘。",
            "玉門萬里唯言九，行人淚墮陽關酒。",
            "佛法西來到此間，遍滿曾如屈伸手。",
            "出家王子身心虛，飄然渡海如過渠。",
            "遠來忽見傾盆雨，屬國真逢戴角魚。",
            "至人無心亦無法，一物不見誰爲敵。",
            "東海東邊定有無，拍手笑作中朝客。"
        ],
        "title": "次韵子瞻送楊傑主客奉詔同高麗僧遊錢塘",
        "id": "f4b06db3-2ee2-4d0b-ae55-e9ee566bc324"
    },
    {
        "author": "蘇轍",
        "paragraphs": [
            "我兄教我過東吳，遺墨山間無處無。",
            "忽報冬潮催出堰，俗緣深重道心粗。"
        ],
        "title": "寄龍井辯才法師三絕  其一",
        "id": "f84bc88d-d852-4b78-9a27-1a54763af6b6"
    },
    {
        "author": "蘇轍",
        "paragraphs": [
            "山色青冥葉未紅，湖光凝碧曉無風。",
            "行窮上下兩天竺，望斷南山龍井龍。"
        ],
        "title": "寄龍井辯才法師三絕  其二",
        "id": "7726a100-f90c-4d99-9c98-aba44c5c3720"
    },
    {
        "author": "蘇轍",
        "paragraphs": [
            "井水中藏東海魚，側盆翻雨洗凡夫。",
            "隔山欲共公相見，莫道從來一滴無。"
        ],
        "title": "寄龍井辯才法師三絕  其三",
        "id": "666f09e2-cc2b-46c6-a6f4-4c8f09a16a57"
    },
    {
        "author": "蘇轍",
        "paragraphs": [
            "吳越朝天功在民，當年卿相亦仁人。",
            "曾孫終與元豐政，故老猶知異代因。",
            "吏治清明開白日，文詞俊發吐青春。",
            "鄴都從事堂中客，涕灑高原柏子新。"
        ],
        "title": "元絳參政挽詞",
        "id": "1951aab5-412e-4c5f-a6ef-80a13c59ed6f"
    },
    {
        "author": "蘇轍",
        "paragraphs": [
            "平生使氣坐生風，徐叩方知學有功。",
            "應奉讀書無復忘，虞翻忤物自甘窮。",
            "埋根射策久彌奮，投老爲邦悍莫攻。",
            "墳木未須驚已拱，少年我亦作衰翁。"
        ],
        "title": "過王介同年墓",
        "id": "15380d19-3ac3-483a-9b8b-422819a0e565"
    },
    {
        "author": "蘇轍",
        "paragraphs": [
            "粗砂施佛佛欣受，怪石供僧僧不嫌。",
            "空手遠來還要否，更無一物可增添。"
        ],
        "title": "將遊金山寄元長老",
        "id": "dcb32114-a461-4004-ad41-523c2d751730"
    },
    {
        "author": "蘇轍",
        "paragraphs": [
            "石霜舊奪裴休笏，坐具只今君自留。",
            "留放書房還會否，受降曾不費戈矛。"
        ],
        "title": "元老見訪留坐具而去戲作一絕調之",
        "id": "26b4eab1-8724-4ef9-be46-a48ddef90d59"
    },
    {
        "author": "蘇轍",
        "paragraphs": [
            "請君却領彌天具，不欲終收陷虎名。",
            "莫道昏沉非戰罪，何如不戰屈人兵。"
        ],
        "title": "元老和示小詩自謂非戰之罪復作一絕并坐具還之",
        "id": "dfe3f95b-f9d1-4d41-8674-3e4a0ff690be"
    },
    {
        "author": "蘇轍",
        "paragraphs": [
            "遠老陶翁好弟兄，虎溪廬阜久逢迎。",
            "何須更要經平子，清議從來貴士衡。"
        ],
        "title": "子瞻與長老擇師相遇於竹西石塔之間屢以絕句贈之又留書邀轍同作遂以一絕繼之",
        "id": "9bc661f2-5d68-4242-ae53-532f402f2cae"
    },
    {
        "author": "蘇轍",
        "paragraphs": [
            "淮南魚米年年賤，直便歸休無俸錢。",
            "錦背圖書何益事，塵生弦筦正參禪。",
            "逢人未廢一樽酒，送客長隨百里船。",
            "世上得如君自在，不須開府事開邊。"
        ],
        "title": "高郵贈別杜介供奉",
        "id": "199351bf-a781-41c8-b883-bbb7d510f3f0"
    },
    {
        "author": "蘇轍",
        "paragraphs": [
            "五年竄南荒，頑質不伏病。",
            "吸清吐濁穢，氣練骨隨勁。",
            "澹然久忘歸，寂寂就遐屏。",
            "國恩念流落，牽挽畀鄰境。",
            "葉舟泝長江，藤鞋過重嶺。",
            "峽深蔦蘿惡，山嶮崖石橫。",
            "恢台夏初發，氛霧秋愈盛。",
            "菘薤食有時，豚羔詎曾省。",
            "門開訟氓入，日晏鴂舌競。",
            "肝脾得寒熱，冰炭迫晨暝。",
            "俚醫固空疏，蠻覡劇粗猛。",
            "老妻但坐哭，遺語未肯聽。",
            "長子亦在床，一卧昏不醒。",
            "思歸未可得，即死副前定。",
            "如如性終在，冉冉歲將冷。",
            "筋骸稍輕安，冠服强披整。",
            "餘方厭苓朮，日食禁醪茗。",
            "髮衰亂隨櫛，骨瘦空看影。",
            "簿書勉復親，環玦非所請。",
            "馬老固伏櫪，槎流舊安井。",
            "凌兢就輕車，邂逅出修綆。",
            "此生誠夢幻，俯仰成吊慶。",
            "故人枉新詩，萬里慰孤耿。",
            "賞音我非曠，斫鼻君真郢。",
            "南遷昔所同，卧疾今亦並。",
            "遠行信由天，未死庸非命。",
            "歸舟正飄兀，齋舍念清凈。",
            "作書附鴻翼，去路瞻斗柄。",
            "閘水漸安流，吳音未全正。",
            "一樽對清言，及此冬夜永。"
        ],
        "tags": [
            "长江"
        ],
        "title": "答王定國問疾",
        "id": "34a1c75a-de51-4c0d-9bca-b181f6faf394"
    },
    {
        "author": "蘇轍",
        "paragraphs": [
            "扁舟未遽解，坐待兩閘平。",
            "濁水汙人思，野寺爲我清。",
            "昔遊有遺咏，枯墨存高甍。",
            "故人獨未來，一樽誰與傾。",
            "北風吹微雲，莫寒依月生。",
            "前望邗溝路，却指鐵甕城。",
            "茅檐卜茲地，江水供晨烹。",
            "試問東坡翁，畢老幾此行。",
            "奔馳力不足，隠約性自明。",
            "早爲歸耕計，免慚老僧榮。"
        ],
        "title": "和子瞻次孫覺諫議韵題邵伯閘上斗野亭見寄",
        "id": "d897fdbf-d85f-443e-afd9-0fb735b248d6"
    },
    {
        "author": "蘇轍",
        "paragraphs": [
            "肩輿嫋嫋渡浮梁，吏隠知君寄一倉。",
            "十里遥看飛皂蓋，小軒相對有壺漿。",
            "清霄往往投車轄，永日霏霏散篆香。",
            "留滯淮南久仍樂，莫年何意復爲郎。"
        ],
        "title": "次韵子瞻題泗州監倉東軒二首  其一",
        "id": "e43417aa-577e-49df-9dae-2c367f0883d4"
    },
    {
        "author": "蘇轍",
        "paragraphs": [
            "萬斛塵飛日爲霾，無心退食自成齋。",
            "梅生紅粟初迎臘，魚躍銀刀正出淮。",
            "卧病空看帆度磧，誦詩猶記雪填階。",
            "夾河南北俱形勝，且借高城作兩崖。"
        ],
        "title": "次韵子瞻題泗州監倉東軒二首  其二",
        "id": "36deefb5-0ed1-4bd4-ac65-767953fee94c"
    },
    {
        "author": "蘇轍",
        "paragraphs": [
            "歲晚河冰留畫船，一軒修竹喜蕭然。",
            "詩詞溫厚新成格，道論精微近入禪。",
            "病後不勝清醑釅，別時仍得舊書傳。",
            "欲成古史須咨考，陋巷何因接尺椽。"
        ],
        "title": "答顔復國博",
        "id": "e15c61f2-ec3c-43d2-bf94-91d8caee151f"
    },
    {
        "author": "蘇轍",
        "paragraphs": [
            "彭城寺壁看詩來，顔氏瓢樽偶共開。",
            "茅屋未完先鑿沼，竹林成後想宜梅。",
            "新詩妙絕難爲繼，高論微低得共陪。",
            "第一詞人生不識，茲行尚喜揖君才。"
        ],
        "title": "次韵王定民宣德",
        "id": "2549a85b-7c3b-4061-a41b-b906e0648caa"
    },
    {
        "author": "蘇轍",
        "paragraphs": [
            "扁舟多艱虞，與我平日類。",
            "初乘滂洋流，旋涉凍淺地。",
            "日西陰風作，夜半流澌至。",
            "悄然孤寂枕，覺此凝冽氣。",
            "河聲噤不喧，燈花結復墜。",
            "忽來觸舟去，聲與裂帛似。",
            "平明發窗扉，吏卒殭未起。",
            "奔騰陣馬過，洶涌晴雲駛。",
            "紛紛散環玦，卷卷浮席被。",
            "匯流忽騰蹙，曲岸相撐抵。",
            "欹危起丘山，汗漫接洲沚。",
            "連艘恣凌轣，千槌競紛委。",
            "剛强初悍頑，潰散終披靡。",
            "掃除就虛曠，沿泝弄清泚。",
            "我行無疾徐，乘流得坎止。",
            "偶然追還期，愧此墮千指。",
            "陰陽有定數，開塞亦常理。",
            "窮冬治舟行，嗟此豈天意。"
        ],
        "title": "河冰",
        "id": "b5e1cc58-6b40-4d6c-bc4f-4402225f0a84"
    },
    {
        "author": "蘇轍",
        "paragraphs": [
            "客心凜凜怯寒冰，擁褐無言夜漏深。",
            "河伯似知歸意速，風號西北故相禁。"
        ],
        "title": "復賦河冰四絕  其一",
        "id": "c10f5e51-5ab6-473b-8648-a665f46e0504"
    },
    {
        "author": "蘇轍",
        "paragraphs": [
            "春來歸夢劇飛鳬，夜半流澌擁舳艫。",
            "似勝去年彭蠡口，雪封廬岳浪翻湖。"
        ],
        "title": "復賦河冰四絕  其二",
        "id": "68bd1662-2cf8-4db0-8ee7-f7950be9aa2a"
    },
    {
        "author": "蘇轍",
        "paragraphs": [
            "朝來縣令借長船，仍遣千夫上下牽。",
            "不惜瓊瑶分衆手，貪看雪片滿河壖。"
        ],
        "title": "復賦河冰四絕  其三",
        "id": "70106b8a-48df-4a51-ac27-c7fbada932e5"
    },
    {
        "author": "蘇轍",
        "paragraphs": [
            "輕紈破碎珮環流，顛倒鏘鳴亂觸舟。",
            "解紼投篙曾不顧，不知何處擁汀洲。"
        ],
        "title": "復賦河冰四絕  其四",
        "id": "2cdedb29-e9b7-4f3f-adad-905c3dd0a08f"
    },
    {
        "author": "蘇轍",
        "paragraphs": [
            "留滯江湖白髮生，西歸猶苦凍崢嶸。",
            "春風未到冰先解，河水初深船自輕。",
            "去國偶然經晝夢，逢人稍欲問都城。",
            "羈鴻共有成行喜，雙鯉應將尺素迎。"
        ],
        "title": "河冰稍解喜呈王適",
        "id": "bb1f1b8e-cf4f-46ca-bc55-f24b014e3160"
    },
    {
        "author": "蘇轍",
        "paragraphs": [
            "懊惱河冰散復生，徂年近已失崢嶸。",
            "身留短舫厭厭睡，目送飛鴻一一輕。",
            "引縴低徊疑上坂，打凌辛苦甚攻城。",
            "東風憐我歸心速，稍變楊梢百里迎。"
        ],
        "title": "河冰復結復次前韵",
        "id": "ba36cce7-dc46-4c07-ad02-0dc8bf96401e"
    },
    {
        "author": "蘇轍",
        "paragraphs": [
            "我登妙峰亭，欲訪德雲師。",
            "春陽被原野，濉渙含流澌。",
            "未復桃李色，稍增松桂姿。",
            "孑孑東來檣，冉冉將安之。",
            "萬物委天運，此身免奔馳。",
            "悵然懷舊遊，一丘覆茅茨。",
            "清冷久沮洳，文雅空頹隳。",
            "提携二三子，醉倒春風吹。",
            "不見妙峰處，安知德雲期。",
            "南遷久忘反，有獲空自知。",
            "歸來覽新構，恍然發深思。",
            "遠行極南海，此地初不移。",
            "酌我一斗酒，盡公終日嬉。",
            "德雲非公歟，相對欲無詞。"
        ],
        "title": "題南都留守妙峰亭",
        "id": "7eddfbe1-1094-4c89-a748-97f35b232b87"
    },
    {
        "author": "蘇轍",
        "paragraphs": [
            "疊石初成得賜環，未應苔蘚上蒼顔。",
            "據鞍華岳旌旄裏，回首淮山夢想間。",
            "烽火日傳西塞靜，丘陵應伴壯心閑。",
            "終南太白皆公有，肯向庭中更作山。"
        ],
        "title": "次韵發運路昌衡淮南見山堂",
        "id": "9167dd06-1137-4b4f-b2a9-791a56949b81"
    },
    {
        "author": "蘇轍",
        "paragraphs": [
            "岷山招我早歸來，劍閣橫空未易回。",
            "北叟忽驚鶗鴂晚，西轅欲及海棠開。",
            "避仇賦客親耕耒，因亂詩翁著酒杯。",
            "但愛江山無一事，爲言父老莫相猜。"
        ],
        "title": "送戴朝議歸蜀中",
        "id": "0957c8bb-7a57-494a-9295-d3b65b19dd99"
    },
    {
        "author": "蘇轍",
        "paragraphs": [
            "掖垣初罷斧斤響，棟宇猶聞松桂香。",
            "江海蹔來俱野客，雲霄並直愧華堂。",
            "月明似與人烟遠，風細微聞禁漏長。",
            "諫草未成眠未穩，始知天上極清凉。"
        ],
        "title": "後省初成直宿呈子瞻二首  其一",
        "id": "64c3c2f3-962c-41f3-90ec-7a58a5b35f56"
    },
    {
        "author": "蘇轍",
        "paragraphs": [
            "射策當年偶一時，對床夜雨失前期。",
            "廬間還往無多地，夢裏追尋亦自疑。",
            "螭墨屢乾朝已久，囊封希上出猶遲。",
            "茅檐半破松筠老，歸念蕭然欲語誰。"
        ],
        "title": "後省初成直宿呈子瞻二首  其二",
        "id": "0fc2fdcc-0039-4927-9885-a74c8bf8c3a6"
    },
    {
        "author": "蘇轍",
        "paragraphs": [
            "海上石橋餘折棟，大舶記君過鐵甕。",
            "東行萬里若乘空，老蜃長鯨應入鞚。",
            "波摇風卷卧不起，免教髀肉鞍磨痛。",
            "歸來過我話艱苦，驚汗津津尚流汞。",
            "海涯風物畫成圖，錯落天吳兼紫鳳。",
            "至今想象隔人世，往往風濤吹晝夢。",
            "長沙欲往厭飛楫，幸有千兵作迎送。",
            "文章清逸世少比，科第崢嶸聲自重。",
            "遠行屢屈衆所嘆，出祖誰攀車欲動。",
            "明朝鼓角背王城，莫聽單于吹曉弄。"
        ],
        "title": "次韵子瞻送陳睦龍圖出守潭州",
        "id": "58d87151-caef-4652-bdb0-349c2148268a"
    },
    {
        "author": "蘇轍",
        "paragraphs": [
            "京洛東遊歲月深，相逢初喜解微吟。",
            "夢中助我生池草，別後同誰飲竹林。",
            "文字承家憐女在，風流似舅慰人心。",
            "便將格律傳諸弟，王謝諸人無古今。"
        ],
        "title": "送千之侄西歸",
        "id": "fe52ed25-1a86-4a0a-9d41-0f675971786d"
    },
    {
        "author": "蘇轍",
        "paragraphs": [
            "日日南風夜氣煩，一聲鳴䟆萬人看。",
            "禁溝飛水清黄道，凉殿分冰遍從官。",
            "急雨未成昏觀闕，微飆稍覺泛和鑾。",
            "相看揮汗塵埃裏，散髮何人舊不冠。"
        ],
        "title": "駕幸親賢宅贈隨駕諸公",
        "id": "6aacefa4-7a48-4ed5-b1d6-9e8b56743b09"
    },
    {
        "author": "蘇轍",
        "paragraphs": [
            "雨氣凉侵殿，河流滲入池。",
            "黄粱瀹魚子，白酒瀉鵝兒。",
            "風細初生袖，塵清免汙眉。",
            "郊行不易得，拂壁看題詩。"
        ],
        "title": "次韵子瞻飲道者院池上",
        "id": "07718bf9-7886-4851-98c8-e743d750ca46"
    },
    {
        "author": "蘇轍",
        "paragraphs": [
            "裘葛終年累已輕，薄蕉如霧氣尤清。",
            "應知浣濯衣稜敗，少助晨趨萃蔡聲。"
        ],
        "title": "答孔平仲惠蕉布二絕  其一",
        "id": "ab5594cc-2301-4499-8127-efb9e05efac9"
    },
    {
        "author": "蘇轍",
        "paragraphs": [
            "燈籠白葛扇裁紈，身似山僧不似官。",
            "更得雙蕉縫直掇，都人渾作道人看。"
        ],
        "title": "答孔平仲惠蕉布二絕  其二",
        "id": "1d5adedc-8607-4db0-921b-ba39568f37bc"
    },
    {
        "author": "蘇轍",
        "paragraphs": [
            "焦枯連夏火，洗濯待秋霖。",
            "都邑溝渠凈，郊原黍豆深。",
            "流膏侵地軸，晴意動風琴。",
            "誰似臣居易，先成喜雨箴。"
        ],
        "title": "次韵朱光庭司諫喜雨",
        "id": "f42ecaa2-2298-4094-8db7-b2b58c503ebd"
    },
    {
        "author": "蘇轍",
        "paragraphs": [
            "放浪江湖久惰慵，安排誰置從官中。",
            "粗疏空與延和對，開納初還貞觀風。",
            "二鄙兵消真帝力，四方雨足自天功。",
            "時將一勺傾滄海，漫使人知達四聰。"
        ],
        "title": "次韵光庭省中書事",
        "id": "333a1b5e-da35-41f5-a672-5f9502c7e11d"
    },
    {
        "author": "蘇轍",
        "paragraphs": [
            "楚蟹吳柑初著霜，梁園官酒試羔羊。",
            "老如計相非無齒，清似留侯未却糧。",
            "杖屨稍通賓客過，殽蔬要遣子孫嘗。",
            "詔書委曲如公意，幕府新除朱紱郎。"
        ],
        "title": "送張恕朝奉南京簽判二首  其一",
        "id": "906f342e-dd91-4d6d-b57a-1d6cda7662b6"
    },
    {
        "author": "蘇轍",
        "paragraphs": [
            "朱紱還家罷倚門，留都無事最宜親。",
            "下車趨走驚鄰舍，决獄平反慰老人。",
            "相見只今多邂逅，舊遊他日半埃塵。",
            "何年重起扁舟興，會作東湖十日賓。"
        ],
        "title": "送張恕朝奉南京簽判二首  其二",
        "id": "0565de59-d002-4746-9dbb-9eb5c7e48677"
    },
    {
        "author": "蘇轍",
        "paragraphs": [
            "歸念長依落日邊，壺漿今見逆新官。",
            "聲傳已覺謳歌遍，身到前知政令寬。",
            "民病賢人來已暮，時平蜀道本無難。",
            "明年我欲修桑梓，爲賞庭前荔子丹。"
        ],
        "title": "送賈訥朝奉通判眉州",
        "id": "faa11b6d-bbf8-4db5-b399-bfe38ffb61d6"
    },
    {
        "author": "蘇轍",
        "paragraphs": [
            "不悟身邊一斗紅，聖賢隨世亦時中。",
            "何人知有中書巧，縛送能書陳孟公。"
        ],
        "title": "次韵黄庭堅學士猩毛筆",
        "id": "e7498b1e-f799-49e5-bd9f-708e4e5c85a9"
    },
    {
        "author": "蘇轍",
        "paragraphs": [
            "脫遺章句事經綸，滿腹龍蛇自屈伸。",
            "南駕威聲傳絕域，西征舊恨失姦臣。",
            "空留諫疏驚頹靡，終託詩詞話苦辛。",
            "直氣如雲未應盡，一雙嗣子亦騏驎。"
        ],
        "title": "李誠之待制挽詞二首  其一",
        "id": "43948129-479e-46ae-be6d-abd68ac65d59"
    },
    {
        "author": "蘇轍",
        "paragraphs": [
            "濟南風物在西湖，湖上逢公初下車。",
            "談笑樽前伏齊虜，旌旗門外聽除書。",
            "一封未奏先焚草，三黜歸來便種蔬。",
            "淚落西堂歌酒地，杉松空見歲寒餘。"
        ],
        "tags": [
            "西湖"
        ],
        "title": "李誠之待制挽詞二首  其二",
        "id": "be7b028b-a361-4046-b136-a8cf157016e1"
    },
    {
        "author": "蘇轍",
        "paragraphs": [
            "白髮三朝舊，青山一布衾。",
            "封章留帝所，德澤在人心。",
            "未起謳吟切，來歸顧託深。",
            "楊公不久住，天意定難忱。"
        ],
        "title": "司馬溫公挽詞四首  其一",
        "id": "dae73c1b-5c37-45ce-a804-83353c5815ea"
    },
    {
        "author": "蘇轍",
        "paragraphs": [
            "决策傳賢際，危言變法初。",
            "紛紛看往事，一一驗遺書。",
            "富貴終何有，清貧只自如。",
            "西州不忍過，行哭便回車。"
        ],
        "title": "司馬溫公挽詞四首  其二",
        "id": "d6929dfc-2f8e-40f0-a51a-7d89669ffce3"
    },
    {
        "author": "蘇轍",
        "paragraphs": [
            "區區非爲己，懇懇欲忘生。",
            "力盡心終在，身亡勢亦成。",
            "遺民拋劍戟，故老半公卿。",
            "魏丙生前友，俱傳漢相名。"
        ],
        "title": "司馬溫公挽詞四首  其三",
        "id": "00815833-4917-4557-8ed8-3e69f2230d37"
    },
    {
        "author": "蘇轍",
        "paragraphs": [
            "少年真狷淺，射策本粗疏。",
            "欲廣忠言地，先收衆棄餘。",
            "流離見更化，邂逅捧除書。",
            "趙孟終知厥，他人恐駡予。"
        ],
        "title": "司馬溫公挽詞四首  其四",
        "id": "9a116238-f317-4f54-bd50-38ebbfdf9454"
    },
    {
        "author": "蘇轍",
        "paragraphs": [
            "與君外兄弟，初如一池魚。",
            "中年雲雨散，各異澗谷居。",
            "客舍復相從，語極長唏噓。",
            "青衫奉朝謁，白髮驚晨梳。",
            "百年不堪把，一樽歡有餘。",
            "清言我未厭，昨夜聞除書。",
            "淮南旱已久，疲民食田蔬。",
            "詔發上供米，仍疏古邗渠。",
            "要須賢使君，均此積歲儲。",
            "徑乘兩槳去，不待五馬車。",
            "別離難重陳，勞徠不可徐。",
            "政成得召節，歲晚當歸歟。"
        ],
        "title": "送表弟程之元知楚州",
        "id": "76f0f0a0-275f-408a-9474-26fc7e2f8b4e"
    },
    {
        "author": "蘇轍",
        "paragraphs": [
            "朝廷入忘返，冠蓋如雲屯。",
            "賢哉貴公子，獨以民社言。",
            "西臺出命書，落筆波濤翻。",
            "東臺典封駁，坐惜日月奔。",
            "試劇得上蔡，高卧强東藩。",
            "旱歲獨多麥，時雨如傾盆。",
            "鈴軒省鞭抶，幕府多壺樽。",
            "逡巡文字樂，斥去簿領煩。",
            "賜環行當至，坐席恐未溫。",
            "三槐日成陰，富貴屬曾孫。"
        ],
        "title": "送王震給事知蔡州",
        "id": "73ecdac1-ac1b-480e-bf17-51f27c821a0d"
    },
    {
        "author": "蘇轍",
        "paragraphs": [
            "滿腹貯精神，觸手會衆理。",
            "一廢十五年，直坐才多爾。",
            "我昔遊宋城，憶始識君子。",
            "簿書填丘山，賓客亂峰螘。",
            "出尋城下宅，屢屣床前履。",
            "清談如鋸木，落屑紛相委。",
            "解頤自有樂，置酒姑且止。",
            "逡巡破黄封，婉娩歌皓齒。",
            "風高熊正白，霜落蟹初紫。",
            "夜闌意未厭，河斜客忘起。",
            "歸來笑僮僕，熟醉未曾爾。",
            "江湖一流蕩，歡意日頹弛。",
            "西還經舊遊，相逢值新喜。",
            "詔催西州牧，門有朱轓柅。",
            "都城挽不住，山賊近方侈。",
            "提刀索崖谷，援桴動閭里。",
            "居家百無與，王事非有己。",
            "何日却休官，復飲梁王市。"
        ],
        "title": "送王廷老朝散知虢州",
        "id": "5108e485-3462-4799-90ba-98885ee38062"
    },
    {
        "author": "蘇轍",
        "paragraphs": [
            "仲連雖不仕，而非綺與園。",
            "逡巡笑談間，屢解戰鬥繁。",
            "子敬識二孫，長揖鼓鼙喧。",
            "意氣感周郎，振策起江村。",
            "二賢繼英風，千載爲高門。",
            "曾孫事仁祖，風義夙所敦。",
            "臺閣餘故事，父老稱遺言。",
            "白髮識公子，十載友元昆。",
            "婆娑久不試，俯仰色愈溫。",
            "五馬忽嘶鳴，朱輪夾征軒。",
            "旌旄隔河至，部曲幾人存。",
            "銅虎不可留，芻狗行當燔。",
            "秋潦决河防，遺黎化驚魂。",
            "憂心念千里，何暇把一樽。",
            "西城叩門別，南風吹帽翻。",
            "嗟我限出謁，未敢逾短垣。",
            "新晴水尚壯，想見民驚奔。",
            "安得萬丈堤，止此百里渾。",
            "姑爾救一境，誰當理其源。",
            "百聞貴一見，尺書爲我論。"
        ],
        "title": "送魯有開中大知洺州次子瞻韵",
        "id": "3fb624a5-9035-44fd-99c9-8dfa76528827"
    },
    {
        "author": "蘇轍",
        "paragraphs": [
            "上書乞江淮，得請臨關河。",
            "所得非所願，親友或相訶。",
            "丈夫志四方，所遇常逶迤。",
            "况當國西屏，形勝古來多。",
            "崑渠涌北郭，華岳垂東阿。",
            "羌虜昔未平，驛騎如飛梭。",
            "間諜時出沒，關梁苦誰何。",
            "爾來一清凈，西望多麥禾。",
            "魏絳方和戎，先零正投戈。",
            "秦人釋重負，道路聞行歌。",
            "便當卧齋閤，次第除網羅。",
            "時時一嘯咏，未用勤催科。",
            "諸孤寄吳越，食口如雁鵝。",
            "時分橐中金，何必手自摩。"
        ],
        "title": "送陳侗同年知陝府",
        "id": "9bcb8101-b6fa-45c0-b3f7-f47bb639589b"
    },
    {
        "author": "蘇轍",
        "paragraphs": [
            "風波定後得西歸，烏鵲喧呼里巷知。",
            "未熟黄粱驚破夢，相看白髮信乘危。",
            "豚肩尚有冬深味，蠶器應逢市合時。",
            "父老爲公留臘酒，不須猶唱式微詩。"
        ],
        "title": "次韵李曼朝散得郡西歸留別二首  其一",
        "id": "79cbd9e3-0404-42b9-9659-e07d3b2d5fc9"
    },
    {
        "author": "蘇轍",
        "paragraphs": [
            "懷印徒行尚故衣，邸中掾史見猶疑。",
            "千人上塚鄉關動，五馬行春雨澤隨。",
            "醉裏墜車初未覺，道中破甑復誰悲。",
            "西行漫遣親朋喜，早賦陶翁歸去詩。"
        ],
        "title": "次韵李曼朝散得郡西歸留別二首  其二",
        "id": "b42bb37f-29fb-4526-a8ad-66f673ed372b"
    },
    {
        "author": "蘇轍",
        "paragraphs": [
            "昔與君同巷，參差對柴荆。",
            "艱難奉老母，弦歌教諸生。",
            "藜藿飽臧獲，布褐均弟兄。",
            "貧賤理則窮，禮義日益明。",
            "我親本知道，家有月旦評。",
            "逡巡戶牖間，時聞嘆息聲。",
            "善惡不可誣，孝弟神所聽。",
            "我見此家人，處約能和平。",
            "它年彼君子，豈復地上行。",
            "爾來三十年，遺語空自驚。",
            "松阡映天末，苦淚緣冠纓。",
            "子親八十五，皤然老人星。",
            "安輿及祿養，平反慰中情。",
            "月俸雖不多，足備甘與輕。",
            "今年復考課，得秩真代耕。",
            "倚門老鶴望，策馬飛鴻征。",
            "歸來歲云莫，手奉屠蘇觥。",
            "我詩不徒作，以遺鄉黨銘。"
        ],
        "title": "送程建用宣德西歸",
        "id": "41399c12-e739-4622-afb2-f82eca5bc6c1"
    },
    {
        "author": "蘇轍",
        "paragraphs": [
            "天街雪霽初通駟，禁籞冰開漸躍魚。",
            "十尾煩君穿細柳，一杯勸我芼青蔬。",
            "寒樽獨酌偶逢客，佳句相酬不用書。",
            "江海歸來叨禁近，空令同巷往來疏。"
        ],
        "title": "次韵子瞻杜介供奉送魚",
        "id": "c6382703-a3bb-4443-be31-8495eeb1d5b0"
    },
    {
        "author": "蘇轍",
        "paragraphs": [
            "矯矯公孫才不貧，白駒衝雪喜新春。",
            "忽過銀闕迷歸路，誤認瑶臺尋故人。",
            "訪我不嫌泥正滑，留君深愧酒非醇。",
            "歸時九陌鋪寒月，清絕空教僕御顰。"
        ],
        "title": "次韵子瞻招王蘧朝請晚飲",
        "id": "07529dfe-1ab1-47cf-9d48-d42278b2671c"
    },
    {
        "author": "蘇轍",
        "paragraphs": [
            "東坡自作蒼蒼石，留取長松待伯時。",
            "只有兩人嫌未足，更收前世杜陵詩。"
        ],
        "title": "子瞻與李公麟宣德共畫翠石古木老僧謂之憩寂圖題其後",
        "id": "d1fe252b-6c2f-41bd-bddf-33b5c7606fa7"
    },
    {
        "author": "蘇轍",
        "paragraphs": [
            "妙年收賈傅，白首貴王陽。",
            "志氣文章在，功名歲月長。",
            "遺孫依舊德，故吏滿諸方。",
            "河朔三持節，斯民定不忘。"
        ],
        "title": "王君貺宣徽挽詞三首  其一",
        "id": "5cab7b74-f05c-4d7f-bd41-a89744474d66"
    },
    {
        "author": "蘇轍",
        "paragraphs": [
            "謫墮神仙侶，飛翔鸞鳳姿。",
            "舊逢黄石老，陰許赤松期。",
            "歷歷僧伽記，申申鄧傅詞。",
            "翻然歸海嶠，無復世人知。"
        ],
        "title": "王君貺宣徽挽詞三首  其二",
        "id": "1041d5d7-702e-4a61-b93b-04f203a55e1b"
    },
    {
        "author": "蘇轍",
        "paragraphs": [
            "從軍在河上，仗鉞喜公來。",
            "幕府方閑暇，歌鐘得縱陪。",
            "它年老賓佐，過國泣樓臺。",
            "猶有墳碑在，仍令故客開。"
        ],
        "title": "王君貺宣徽挽詞三首  其三",
        "id": "37c7897d-cb51-4938-a4fc-40b11d6e976c"
    },
    {
        "author": "蘇轍",
        "paragraphs": [
            "揚州繁麗非前世，城郭蕭條却古風。",
            "尚有花畦春雨後，不妨水調月明中。",
            "東都甲第非嫌汝，北牖羲皇自屬翁。",
            "清洛放船經月事，急先鶗鴂繞芳叢。"
        ],
        "title": "送杜介歸揚州",
        "id": "cf45c43d-dc2f-4cdb-9bab-a5fb7a6d36b3"
    },
    {
        "author": "蘇轍",
        "paragraphs": [
            "我遊齊安十日回，東坡桃李初未栽。",
            "扁舟亂流入樊口，山雨未止淫黄梅。",
            "寒溪聞有古精舍，相與推挽登崔嵬。",
            "山深縣令喜客至，寺荒蔓草生經臺。",
            "黄鵝白酒得野餽，藤床竹簟無纖埃。",
            "可憐遷客畏人見，共怪青山誰爲堆。",
            "行驚晚照催出谷，中止亂石傾餘罍。",
            "古今相望兩令尹，文詞灑落千山隈。",
            "野人豈復識遺趣，過客時爲剜蒼苔。",
            "五年留滯屐齒禿，一朝揮手船頭開。",
            "玉堂却憶昔遊處，笑問五柳應彫摧。",
            "滿朝文士蚤貴達，憑凌霄漢乘風雷。",
            "入參祕殿出華省，何曾著足空山來。",
            "漂流邂逅覽遺躅，耳中尚有江聲哀。"
        ],
        "title": "次韵子瞻與鄧聖求承旨同直翰苑懷武昌西山舊遊",
        "id": "fc4bea84-5f8b-4da3-a169-0355d5782a73"
    },
    {
        "author": "蘇轍",
        "paragraphs": [
            "三十始去家，四十初南遷。",
            "五十復還朝，白髮正紛然。",
            "故人從西來，鞍馬何聯翩。",
            "握手得一笑，喜我猶生全。",
            "別離多憂患，夢覺非因緣。",
            "惟餘歸耕計，粗有山下田。",
            "久糜太倉粟，空愧鄉黨賢。",
            "老兄富治行，令德齊高年。",
            "幸此民事清，未厭軍壘偏。",
            "父老携壺漿，稚子迎道邊。",
            "應有故相識，問我何當旋。",
            "君恩閔衰病，歸駕行將鞭。"
        ],
        "title": "送楊孟容朝奉西歸",
        "id": "4eec5012-6210-4a01-9f04-4b462d45afc0"
    },
    {
        "author": "蘇轍",
        "paragraphs": [
            "羨君耽讀書，日夜論今古。",
            "雖復在家人，不見釋手處。",
            "意求五車盡，未惜雙目苦。",
            "蓬萊倚霄漢，簡冊充棟宇。",
            "學成擅囷倉，筆落走風雨。",
            "破籠閉野鶴，短草藏文虎。",
            "鬢鬚忽半白，兒女無復乳。",
            "知君不能薦，愧我終何補。",
            "偶來相就談，日落久未去。",
            "歸鞍得新詩，佳句爛如組。",
            "古風棄雕琢，遺味比樂府。",
            "且復調塤篪，泠然五音舉。"
        ],
        "title": "次韵孔武仲學士見贈",
        "id": "483da448-fa78-4183-a54d-1a450cdff4d6"
    },
    {
        "author": "蘇轍",
        "paragraphs": [
            "我懷同門友，勢如曉天星。",
            "老去髮垂素，隠居山更青。",
            "退翁聯科第，俯仰三十齡。",
            "仕官守鄉國，出入奉家庭。",
            "鵠鷺性本靜，芷蘭深自馨。",
            "新詩得高趣，衆耳昏未聽。",
            "笑我老憂患，奔走如流萍。",
            "冠裳强包裹，齒髮坐凋零。",
            "晚春首歸路，朱轓照長亭。",
            "縣令迎使君，綵服導輜軿。",
            "長嘆或垂涕，平反知有令。",
            "此樂我已亡，雖達終不寧。"
        ],
        "title": "送家定國朝奉西歸",
        "id": "924e50c4-f8ac-4c3d-a318-0b720b4a2208"
    },
    {
        "author": "蘇轍",
        "paragraphs": [
            "流落江湖東復西，歸來未洗足間泥。",
            "偶隨鵬翼培風上，時得衙香滿袖携。",
            "落筆逡巡看儤直，醉吟清絕許分題。",
            "相望魯衛雖兄弟，終畏鄰封大國齊。"
        ],
        "title": "次韵劉貢父省上示同會二首  其一",
        "id": "7f5dc5cf-771a-47dd-ad15-e6cb5486ddd8"
    },
    {
        "author": "蘇轍",
        "paragraphs": [
            "掖垣不復限東西，賓客來衝霧雨泥。",
            "白酒黄封開瀲灧，朱櫻青籠落提携。",
            "五花愧我連書判，三道高君免試題。",
            "誰遣松蒿同一谷，凌雲他日恐難齊。"
        ],
        "title": "次韵劉貢父省上示同會二首  其二",
        "id": "f5974cad-b05b-40ac-8652-e57b2a19f98f"
    },
    {
        "author": "蘇轍",
        "paragraphs": [
            "君不見西都校書宗室叟，東魯高談鼓瑟手。",
            "偶然同我西掖垣，並立曉班分左右。",
            "龍文百斛世無價，瓦釜枵然但升斗。",
            "諸兄落落不可望，兩季幸肯分餘光。",
            "大孔奮飛自南鄉，聯翩羣雁相追翔，渠家冠蓋尤堂堂。"
        ],
        "title": "次韵孔武仲三舍人省上",
        "id": "9b725132-07d4-4e35-a907-42562feb14bf"
    },
    {
        "author": "蘇轍",
        "paragraphs": [
            "去年送君使河東，今年送君使河北。",
            "連年東北少安居，慷慨憐君色自得。",
            "河流西决不入土，千里汗漫敗原隰。",
            "壯夫奔亡老稚死，粟麥無苗安取食。",
            "君憂臣辱自古然，自說過門三不入。",
            "忠誠一發鬼神輔，心念既通謀計集。",
            "堤防旋立村落定，波浪欲收蛟蜃泣。",
            "二年歸國未爲久，故舊相看髮猶黑。",
            "成功豈在延世下，好勇真令腐儒服。",
            "此時爲國頌河平，當使君名長不沒。"
        ],
        "title": "送顧子敦奉使河朔",
        "id": "316a4d6c-c5ef-4b8a-a901-3eb066bf98bb"
    },
    {
        "author": "蘇轍",
        "paragraphs": [
            "人言虎頭癡，勇作河朔遊。",
            "黄河六七月，不辨馬與牛。",
            "單車徑北渡，橫身障西流。",
            "虎頭亦不癡，志在萬戶侯。",
            "徜徉歷三邊，歸借坐上籌。",
            "腰垂黄金印，不受白髮羞。",
            "此計雖落落，但問有志不。",
            "臨岐且一醉，行役方未休。"
        ],
        "title": "席上再送",
        "id": "2796dc4b-d2a1-414e-8923-4099560751ab"
    },
    {
        "author": "蘇轍",
        "paragraphs": [
            "蒼蛇凍不死，輕素暖仍歸。",
            "落蕊時吹面，繁香自撲幃。",
            "光凝真照夜，枝軟或牽衣。",
            "似厭風霾苦，應思霧雨霏。",
            "開樽迎最盛，掃地見初稀。",
            "頼有清陰在，金波肯發揮。"
        ],
        "title": "次韵孔文仲舍人酴醾",
        "id": "98272aba-8604-44b4-b53e-c0c235174a0b"
    },
    {
        "author": "蘇轍",
        "paragraphs": [
            "家聲遠繼河西守，遊宦多便嶺外官。",
            "南海無波閑鬥舸，北堂多暇得羞蘭。",
            "忽聞常棣歌離索，應寄寒梅報好安。",
            "它日扁舟定歸計，仍將犀玉付江湍。"
        ],
        "title": "送錢承制赴廣東都監",
        "id": "895a2eaf-eaf3-405a-ab88-c5d55c7d57f0"
    },
    {
        "author": "蘇轍",
        "paragraphs": [
            "萬人齊仗足聲勻，翠輦徐行不動塵。",
            "夾道歡呼通老稚，從官雜遝數徐陳。",
            "旌旗稍放龍蛇卷，旒冕初看日月新。",
            "天遣雨師先灑道，農夫不復誤占辛。"
        ],
        "title": "次韵曾子開舍人四月一二日扈從二首  其一",
        "id": "14b0e94c-e145-4fde-b5ce-333b72c16e5a"
    },
    {
        "author": "蘇轍",
        "paragraphs": [
            "衣冠雙日款蓬萊，簾脫瓊鉤扇不開。",
            "清曉逮驚三殿啟，翠華遥自九天來。",
            "晨光稍稍侵黄蓋，瑞霧霏霏著禁槐。",
            "千兩翟車觀禮罷，歸時滿載德風迴。"
        ],
        "title": "次韵曾子開舍人四月一二日扈從二首  其二",
        "id": "016e8047-e7b1-4b81-8cbd-6fd7e9e83657"
    },
    {
        "author": "蘇轍",
        "paragraphs": [
            "病起江南力未勻，强將冠劍拂埃塵。",
            "木鷄自笑真無用，芻狗何勞收已陳。",
            "行從鑾旗風日細，側聽廟樂管絃新。",
            "誰知四載勤勞後，併舉成功祚泣辛。"
        ],
        "title": "再和二首  其一",
        "id": "40dfbd63-d306-4ba8-9604-0e71494254f3"
    },
    {
        "author": "蘇轍",
        "paragraphs": [
            "宸心惻惻念汙萊，南籞西池閉不開。",
            "長樂鳴鞘千乘出，顧成薦鬯萬方來。",
            "從臣暗泣新宮柳，父老行依輦路槐。",
            "雙闕影斜朱戶啟，都人留看屬車回。"
        ],
        "title": "再和二首  其二",
        "id": "1f31c570-c652-4058-804e-ce2b2cf4a4bd"
    },
    {
        "author": "蘇轍",
        "paragraphs": [
            "還家未暇拂塵衣，携被重來趁落暉。",
            "省戶鳴騶久分散，宮槐栖鵲共翻飛。",
            "周廬見月風霾靜，斜漢橫空星斗稀。",
            "多病心身怯清禁，故山依約夢西歸。"
        ],
        "title": "次韵張昌言給事省中直宿",
        "id": "7845d5a0-26c3-4099-a9a7-5a7c69b1f6b9"
    },
    {
        "author": "蘇轍",
        "paragraphs": [
            "擲簡摇毫氣吐虹，興餘庭藥咏殘紅。",
            "今宵文字知無幾，鼾睡簾中笑二公。"
        ],
        "title": "次韵貢父子開直宿",
        "id": "54cbad75-c782-4613-b544-2d1bb0c76f48"
    },
    {
        "author": "蘇轍",
        "paragraphs": [
            "邇英肅肅曉霜清，玉宇時聞槁葉零。",
            "風過都城吹廣內，萬人笑語落中庭。"
        ],
        "title": "去年冬轍以起居郎入侍邇英講不逾時遷中書舍人雖忝冒愈深而瞻望清光與日俱遠追記當時所見作四絕句呈同省諸公  其一",
        "id": "42b2c602-8cba-4e59-90bc-435d6923a53b"
    },
    {
        "author": "蘇轍",
        "paragraphs": [
            "銅瓶灑遍不勝寒，雨點勻圓凍未乾。",
            "回首曈矓朝日上，槐龍對舞覆衣冠。"
        ],
        "title": "去年冬轍以起居郎入侍邇英講不逾時遷中書舍人雖忝冒愈深而瞻望清光與日俱遠追記當時所見作四絕句呈同省諸公  其二",
        "id": "add7f44f-69b2-485b-ba42-b7219b022b97"
    },
    {
        "author": "蘇轍",
        "paragraphs": [
            "早歲西廂跪直言，起迎天步晚臨軒。",
            "何知老侍曾孫聖，欲泣龍髯吐復吞。"
        ],
        "title": "去年冬轍以起居郎入侍邇英講不逾時遷中書舍人雖忝冒愈深而瞻望清光與日俱遠追記當時所見作四絕句呈同省諸公  其三",
        "id": "4cdd06f3-bf65-43f5-9379-ba652818e6e1"
    },
    {
        "author": "蘇轍",
        "paragraphs": [
            "講罷淵然似不勝，詩書默已契天心。",
            "高宗問答終垂世，未信諸儒測淺深。"
        ],
        "title": "去年冬轍以起居郎入侍邇英講不逾時遷中書舍人雖忝冒愈深而瞻望清光與日俱遠追記當時所見作四絕句呈同省諸公  其四",
        "id": "41f6c79a-a25e-46f8-aa95-f19408c8bdd2"
    },
    {
        "author": "蘇轍",
        "paragraphs": [
            "已收蠶麥無多日，旋喜山川同一雲。",
            "禾黍趁時青覆壠，池塘流潤淥生文。",
            "兩宮尚廢清晨集，中禁初消永夜薰。",
            "倉粟半空民望足，深耕疾耨肯忘君。"
        ],
        "title": "次韵張問給事喜雨",
        "id": "d37e82d6-7688-496f-979e-ad8f4d87a14c"
    },
    {
        "author": "蘇轍",
        "paragraphs": [
            "得郡迎親願不違，書來無復寄當歸。",
            "馬馳未覺西南遠，烏哺何辭日夜飛。",
            "湖水欲平官舍好，茶征初復訟氓稀。",
            "平反聞道加餐飯，五褲應須換破衣。"
        ],
        "title": "次韵宋構朝請歸守彭城",
        "id": "1ebb9265-23c2-474f-b497-cdef39ab0f95"
    },
    {
        "author": "蘇轍",
        "paragraphs": [
            "竹迷誰定知迷否，趁取滂沱好雨初。",
            "栽向鳳池吹律處，斸從芸閣殺青餘。",
            "迎風一嘯朝回早，弄月相差直宿疏。",
            "應怪籍咸林下客，相看不飲作除書。"
        ],
        "title": "次韵劉貢父西掖種竹",
        "id": "08234f64-7915-4c5a-a461-70fe536d3e71"
    },
    {
        "author": "蘇轍",
        "paragraphs": [
            "簾深巧爲隔朝暾，竹密時能引雀喧。",
            "朝罷宿酲還續夢，靜中諸妄稍歸根。",
            "坐曹聞道仍分省，出沐誰當與比軒。",
            "竹簟茅檐它日事，重因遺咏記君恩。"
        ],
        "title": "次韵劉貢父省中獨直",
        "id": "c14aaa35-5e8b-4d7e-9a09-4d155839c02c"
    },
    {
        "author": "蘇轍",
        "paragraphs": [
            "君恩賜告許歸來，雨後中庭有綠苔。",
            "起問日高三丈久，卧聞車過九門開。",
            "泥封連日傳新語，腕脫知君有軼才。",
            "待得晴乾追後乘，未應塵土熱如灰。"
        ],
        "title": "得告家居次韵貢父見寄",
        "id": "8c72598d-c3d6-4108-848f-42e26eaa6cfa"
    },
    {
        "author": "蘇轍",
        "paragraphs": [
            "溫恭天賦此心良，惠愛人知政術長。",
            "井水無波任瓶綆，牛刀投隙應宮商。",
            "分符出遍名城守，携被歸從華省郎。",
            "不到汝陰遺恨遠，坐令湖水減清光。"
        ],
        "title": "黄幾道郎中同年挽詞二首  其一",
        "id": "5baccc7f-273e-4578-822d-473cfdec7aa9"
    },
    {
        "author": "蘇轍",
        "paragraphs": [
            "早歲相從能幾時，淮陽花發正遊嬉。",
            "鳴弓矍相人如堵，席地滄浪柳作帷。",
            "十載舊游真是夢，一時佳客尚存誰。",
            "遥聞葬日車千兩，漬酒綿中寄一悲。"
        ],
        "title": "黄幾道郎中同年挽詞二首  其二",
        "id": "34c6f9ed-4186-4807-b9fc-2fadca8a9ac6"
    },
    {
        "author": "蘇轍",
        "paragraphs": [
            "度嶺當年惜遠行，過淮今日似前生。",
            "留連秋思江侵海，摇蕩春心花滿城。",
            "欲寄尺書慵把筆，偶聞佳句獨含情。",
            "何時復看清虛會，醉聽秦箏促柱聲。"
        ],
        "title": "和王定國寄劉貢父",
        "id": "7c96487b-db5e-4d69-8fc8-34acdc3b4705"
    },
    {
        "author": "蘇轍",
        "paragraphs": [
            "落落承平佐，英英嗣世風。",
            "芝蘭託庭戶，鸞鵠峙椅桐。",
            "結客賢豪際，傾財緩急中。",
            "悲傷聞故老，淪謝未衰翁。"
        ],
        "title": "故濮陽太守贈光祿大夫王君正路挽詞二首  其一",
        "id": "fc963e3e-3741-4034-9f5f-0188c4dcb5ff"
    },
    {
        "author": "蘇轍",
        "paragraphs": [
            "吳中試良守，濮上繼嘉聲。",
            "平賦權家恨，蠲租盜俗清。",
            "家貧久未葬，身去獨留名。",
            "天報多男子，終存好弟兄。"
        ],
        "title": "故濮陽太守贈光祿大夫王君正路挽詞二首  其二",
        "id": "639f844f-ecb6-4de1-bd4d-ea74eb9c5a2e"
    },
    {
        "author": "蘇轍",
        "paragraphs": [
            "老馬側立鬃尾垂，御者高拱持青絲。",
            "心知後馬有爭意，兩耳微起如立錐。",
            "中馬直視翹右足，眼光未動心先馳。",
            "僕夫旋作奔佚想，右手正控黄金羈。",
            "雄姿駿發最後馬，回身奮鬣真權奇。",
            "圉人頓轡屹山立，未聽决驟爭雄雌。",
            "物生先後亦偶爾，有心何者能忘之。",
            "畫師韓幹豈知道，畫馬不獨畫馬皮。",
            "畫出三馬腹中事，似欲譏世人莫知。",
            "伯時一見笑不語，告我韓幹非畫師。"
        ],
        "title": "韓幹三馬",
        "id": "b3018c85-e31b-43d6-b016-ca3de784cbd2"
    },
    {
        "author": "蘇轍",
        "paragraphs": [
            "鳳閣鸞臺十二屏，屏上郭熙題姓名。",
            "崩崖斷壑人不到，枯松野葛相欹傾。",
            "黄散給舍多肉食，食罷起愛飛泉清。",
            "皆言古人不復見，不知北門待詔白髮垂冠纓。",
            "袖中短軸纔半幅，慘澹百里山川橫。",
            "巖頭古寺擁雲木，沙尾漁舟浮晚晴。",
            "遥山可見不知處，落霞斷雁俱微明。",
            "十年江海興不淺，滿帆風雨通宵行。",
            "投篙椓杙便止宿，買魚沽酒相逢迎。",
            "歸來朝中亦何有，包裹觀闕圍重城。",
            "日高困睡心有適，夢中時作東南征。",
            "眼前欲擬要真物，拂拭束絹付與汾陽生。"
        ],
        "title": "書郭熙橫卷",
        "id": "8f524164-f72b-44d3-9a79-8ab0718b7672"
    },
    {
        "author": "蘇轍",
        "paragraphs": [
            "饑蠶未得食，宛轉不自持。",
            "食蠶聲如雨，但食無復知。",
            "老蠶不復食，矯首有所思。",
            "君畫三蠶意，還知使者誰。"
        ],
        "title": "題王生畫三蠶蜻蜓二首  其一",
        "id": "497bd39d-c061-4298-bb0d-1d0312b1a85d"
    },
    {
        "author": "蘇轍",
        "paragraphs": [
            "蜻蜓飛翾翾，向空無所著。",
            "忽然逢飛蚊，驗爾饑火作。",
            "一飽困竹稍，凝然反冥寞。",
            "若無饑渴患，何貴一簞樂。"
        ],
        "title": "題王生畫三蠶蜻蜓二首  其二",
        "id": "0dd7c6f2-ca52-49e4-a243-079fcbfb5a30"
    },
    {
        "author": "蘇轍",
        "paragraphs": [
            "君不見景靈六殿圖功臣，進賢大羽東西陳。",
            "能令將相長在世，自古獨有曹將軍。",
            "嵩高李師掉頭笑，自言弄筆通前身。",
            "百年遺像誰復識，滿朝冠劍多偉人。",
            "據鞍一見心有得，臨窗相對疑通神。",
            "十年江海鬚半脫，歸來俯仰慚簪紳。",
            "一揮七尺倚牆立，客來顧我誠似君。",
            "金章紫綬本非有，綠蓑黄篛甘長貧。",
            "如何畫作白衣老，置之茅屋全吾真。"
        ],
        "title": "贈寫真李道士",
        "id": "64fcab87-2642-4547-8887-4dd44a3b1a50"
    },
    {
        "author": "蘇轍",
        "paragraphs": [
            "亂山無盡水無邊，田舍漁家共一川。",
            "行遍江南識天巧，臨窗開卷兩茫然。"
        ],
        "title": "次韵子瞻題郭熙平遠二絕  其一",
        "id": "0ea8cf82-13fc-4a29-8f9b-7432092096b5"
    },
    {
        "author": "蘇轍",
        "paragraphs": [
            "斷雲斜日不勝秋，付與騷人滿目愁。",
            "父老如今亦才思，一蓑風雨釣槎頭。"
        ],
        "title": "次韵子瞻題郭熙平遠二絕  其二",
        "id": "bab27e5d-fac1-4054-9ce5-22ae6a2d6720"
    },
    {
        "author": "蘇轍",
        "paragraphs": [
            "壯心老自消，秋思悲不怨。",
            "中懷不堪七，那用日食萬。",
            "朝陽凈塗潦，白露霑草蔓。",
            "夾衣搜故褚，酒債積新券。",
            "狙猿便林藪，冠带愁檻圈。",
            "夢追赤松游，食我青精飯。",
            "歸心久已爾，佳句聊復勸。",
            "近聞洮東將，間出邊馬健。",
            "裨王坐受縛，右袂行將獻。",
            "念此愧無功，歸歟適吾願。"
        ],
        "title": "次韵錢勰待制秋懷",
        "id": "f1cde1c0-3f14-4087-965c-a0cf95343664"
    },
    {
        "author": "蘇轍",
        "paragraphs": [
            "喧卑背城市，曠蕩臨溪水。",
            "車流泝絕壁，河潤及桃李。",
            "居人有佳思，過客得新喜。",
            "中橋一回顧，欲入迷所自。"
        ],
        "title": "宿滎陽甯氏園",
        "id": "eba8e26a-bb5b-4a90-8ae6-88305087bdfd"
    },
    {
        "author": "蘇轍",
        "paragraphs": [
            "誰言膚寸像，勝力妙人天。",
            "欲療衆生病，陰扶濟世賢。",
            "身微須覆護，眼凈照幾先。",
            "豈爲成功報，猶應歷劫緣。"
        ],
        "title": "滎陽唐高祖太宗石刻像",
        "id": "19b91d74-572b-434d-94c5-86daab74a2f2"
    },
    {
        "author": "蘇轍",
        "paragraphs": [
            "一經空記弟傳兄，舊德終慚比長卿。",
            "扈駕聯翩來接武，登科先後憶題名。",
            "竹林共集連諸子，棣萼相輝頼友生。",
            "它日都門俱引去，不應廣受獨華榮。"
        ],
        "title": "次韵劉貢父從駕",
        "id": "d6a0cfd7-193d-4ec3-b97e-d61cb2312da7"
    },
    {
        "author": "蘇轍",
        "paragraphs": [
            "霜風瑟瑟卷梧蕉，燕處超然夜寂寥。",
            "羽客信來丹鼎具，石淙夢斷水聲遥。",
            "赤松作伴誰當見，黄鵠高飛未易招。",
            "劍履終身定何益，勤勞付與沛中蕭。"
        ],
        "title": "次韵劉貢父和韓康公憶其弟持國二首  其一",
        "id": "12339bcb-4bdd-4b29-842f-64f9e7112fb5"
    },
    {
        "author": "蘇轍",
        "paragraphs": [
            "愛君憂世老彌深，特操要須得失臨。",
            "晚歲飛騰推有德，故鄉安穩信無心。",
            "小邦近似西山隠，元氣終當北斗斟。",
            "聖主方求三世舊，老臣何止一遺簪。"
        ],
        "title": "次韵劉貢父和韓康公憶其弟持國二首  其二",
        "id": "a1a7319d-c04d-4c85-bf9b-d4b208d297ed"
    },
    {
        "author": "蘇轍",
        "paragraphs": [
            "賀老稽山去不還，鏡湖獨棹釣魚船。",
            "南來太白尋無處，却作郎官又幾年。",
            "岱下迎鸞驚典謁，蒙山施藥愍耕田。",
            "試窮脚力追行迹，亦使今生識地仙。"
        ],
        "title": "聞京東有道人號賀郎中者唐人也其徒有識之者作詩寄之",
        "id": "2c014a05-cb81-4526-9e55-f667f5613f61"
    },
    {
        "author": "蘇轍",
        "paragraphs": [
            "城西社下老劉君，春服舞雩今幾人。",
            "白髮弟兄驚我在，喜君游宦亦天倫。"
        ],
        "title": "送家安國赴成都教授三絕  其一",
        "id": "1fbac690-44db-4053-81eb-d80b0231121b"
    },
    {
        "author": "蘇轍",
        "paragraphs": [
            "垂白相逢四十年，猖狂情味老俱闌。",
            "論兵頓似前賢語，莫作當年故目看。"
        ],
        "title": "送家安國赴成都教授三絕  其二",
        "id": "b5180e9f-b0aa-4e62-be7f-613ea54bf8cf"
    },
    {
        "author": "蘇轍",
        "paragraphs": [
            "石室多年款志平，新書久溷里中生。",
            "遣師今見朝廷意，文律還應似兩京。"
        ],
        "title": "送家安國赴成都教授三絕  其三",
        "id": "009c6c5f-e797-479e-b711-ef3baa9147c5"
    },
    {
        "author": "蘇轍",
        "paragraphs": [
            "我年十九識君翁，鬚髮白盡顴頰紅。",
            "奇姿雲卷出翠阜，高論河决生清風。",
            "我時少年豈知道，因緣父兄願承教。",
            "文章疏略未足云，舉止猖狂空自笑。",
            "公家多士如牛毛，揚眉抵掌氣相高。",
            "下客逡巡愧知己，流枿低昂隨所遭。",
            "却來京洛三十載，重到公家二君在。",
            "伯亡仲逝無由追，淚落數行心破碎。",
            "京城東西正十里，雨落泥深旱塵起。",
            "衣冠纏繞類春蠶，一歲相從知有幾。",
            "去年叔爲尚書郎，家傳舊業行有望。",
            "今年季作澶淵吏，米鹽騷屑何當起。",
            "前輩今無一二存，後來幸有風流似。",
            "黄河西行淤沒屋，桑柘如雲麥禾熟。",
            "年豐事少似宜君，飽讀遺書心亦足。"
        ],
        "title": "送歐陽辯",
        "id": "9cdfe247-b1dd-41a9-82e5-c1b5fefc2902"
    },
    {
        "author": "蘇轍",
        "paragraphs": [
            "功成不願居，身退有餘勇。",
            "心安里閭適，望益縉紳重。",
            "朝爲北闕辭，莫犯南河凍。",
            "人知疏公達，王命顯父送。",
            "百壺山泉溢，千兩春雷動。",
            "旋聞二季賢，繼以一章控。",
            "詔書未云可，廷論已爭竦。",
            "茲行迫寒食，歸及掃先壟。",
            "萬人擁道看，一子腰金從。",
            "爾曹勿驚嗟，令德勸勤種。"
        ],
        "title": "送韓康公歸許州",
        "id": "4d4cf7c5-da96-468d-9545-1ba9c5c5b148"
    },
    {
        "author": "蘇轍",
        "paragraphs": [
            "七度江南自作年，去年初喜奉椒槃。",
            "冬來誤入文昌省，連日齋居未許還。"
        ],
        "title": "三日上辛祈穀除日宿齋戶部右曹元日賦三絕句寄呈子瞻兄  其一",
        "id": "afe592c8-3311-4b95-a87a-59a5c9e5b3ec"
    },
    {
        "author": "蘇轍",
        "paragraphs": [
            "今歲初辛日正三，明朝春氣漸東南。",
            "還家强作銀幡會，雪底蒿芹欲滿籃。"
        ],
        "title": "三日上辛祈穀除日宿齋戶部右曹元日賦三絕句寄呈子瞻兄  其二",
        "id": "04397003-aa4d-44f7-80f1-72c69c7f9e41"
    },
    {
        "author": "蘇轍",
        "paragraphs": [
            "北客南來歲欲除，燈山火急萬人扶。",
            "欲觀翠輦巡遊盛，深怯南宮鎖鑰拘。"
        ],
        "title": "三日上辛祈穀除日宿齋戶部右曹元日賦三絕句寄呈子瞻兄  其三",
        "id": "b3b8ee4c-dda6-45c5-bfff-063f76082f9b"
    },
    {
        "author": "蘇轍",
        "paragraphs": [
            "碧甃涵雲液，銅瓶響玉除。",
            "汲花攢點罷，灑霧喚班初。",
            "龍餠煎無數，螭研滴有餘。",
            "從官方醉飽，一酌解清虛。"
        ],
        "title": "次韵王欽臣祕監集英殿井",
        "id": "0f459eac-adfb-4ec3-ba73-0bad7e23ccab"
    },
    {
        "author": "蘇轍",
        "paragraphs": [
            "振鷺紛紛未著行，初從江海覘清光。",
            "卷聲風雨中庭起，筆勢雲烟累幅長。",
            "病眼尚能分白黑，衆毛空復數驪黄。",
            "禁中已許公孫第，得失何私物自忙。"
        ],
        "title": "集賢殿考試罷二首  其一",
        "id": "593275f8-ee6c-4bfd-9c43-8d8f0bca2fa8"
    },
    {
        "author": "蘇轍",
        "paragraphs": [
            "衰病相侵眼漸昏，青燈細字苦勞神。",
            "遍看大軸知無力，聽誦奇篇頼有人。",
            "前日鼓旗聞苦戰，明朝雷雨出潛鱗。",
            "殿廬困極唯思睡，却憶登科似後身。"
        ],
        "title": "集賢殿考試罷二首  其二",
        "id": "882149c8-ec12-4e60-be5b-0ec25ec1ba0e"
    },
    {
        "author": "蘇轍",
        "paragraphs": [
            "好事桓靈寶，多才顧長康。",
            "何嘗爲人畫，但可設奇將。",
            "久聚要當散，能分慰所望。",
            "清新二大士，畀我夜燒香。"
        ],
        "title": "問蔡肇求李公麟畫觀音德雲",
        "id": "1ef42a64-9604-49ac-931f-cc1047ad24ea"
    },
    {
        "author": "蘇轍",
        "paragraphs": [
            "羸病不堪金束腰，永懷江海舊漁樵。",
            "對床貪聽連宵雨，奏事驚同朔旦朝。",
            "大耿功名元自異，中茅服食舊相要。",
            "一封同上憐狂直，詔許昌言頼有堯。"
        ],
        "title": "五月一日同子瞻轉對",
        "id": "6871284e-90e8-4c84-a99c-ee1a42875c37"
    },
    {
        "author": "蘇轍",
        "paragraphs": [
            "鷹揚不減少年時，墨作龍蛇紙上飛。",
            "應笑學書心力盡，臨池寫遍未裁衣。"
        ],
        "title": "次韵劉貢父題文潞公草書",
        "id": "df96a78f-ddc5-4c0c-9eb2-592d1d4d5188"
    },
    {
        "author": "蘇轍",
        "paragraphs": [
            "閥閱元高世，功名自發身。",
            "堂堂揖真相，矯矯出稠人。",
            "許國心先定，輕財物自親。",
            "傳經比韋氏，世世得良臣。"
        ],
        "title": "韓康公挽詞三首  其一",
        "id": "70ddc308-0a6e-441b-a8a8-541670310044"
    },
    {
        "author": "蘇轍",
        "paragraphs": [
            "耆年時一二，新第闕西南。",
            "好客心終在，忘懷日縱談。",
            "規模人共記，風味我猶諳。",
            "誰是羊曇首，回車意不堪。"
        ],
        "title": "韓康公挽詞三首  其二",
        "id": "d13c7f07-d760-44a4-af15-42f21d733dcb"
    },
    {
        "author": "蘇轍",
        "paragraphs": [
            "師曠聞弦日，相如作賦年。",
            "雖慚衆人後，貪值主文賢。",
            "北道初聞召，南江正遠遷。",
            "平生闕親近，遺恨屬新阡。"
        ],
        "title": "韓康公挽詞三首  其三",
        "id": "1c2f3751-c533-43dc-8ed4-0296eb264ce7"
    },
    {
        "author": "蘇轍",
        "paragraphs": [
            "春初戎馬掠河壖，屬國倉皇不解鞍。",
            "未免驅民餽邊食，旋聞奉使輟郎官。",
            "年高轉覺精神勝，慮穩要令事業安。",
            "持節近看葱嶺雪，擁裘應慣雁門寒。"
        ],
        "title": "送王宗望郎中赴河東漕",
        "id": "a782acd3-4c0c-49d5-b2e3-9f7455c02c26"
    },
    {
        "author": "蘇轍",
        "paragraphs": [
            "揚雄老病久思歸，家在成都更向西。",
            "邂逅王孫馳驛騎，丁寧父老問耕犁。",
            "禪房何處不行樂，壁像君家有舊題。",
            "德厚不妨三世將，時平空見萬夫齊。"
        ],
        "title": "送高士敦赴成都兵鈐",
        "id": "4cd6c55c-ea97-4e9f-81dc-2fefbd6db96b"
    },
    {
        "author": "蘇轍",
        "paragraphs": [
            "昔爲太室遊，盧巖在東麓。",
            "直上登封壇，一夜繭生足。",
            "徑歸不復往，巒壑空在目。",
            "安知有十志，舒卷不盈幅。",
            "一處一盧生，裘褐蔭喬木。",
            "方爲世外人，行止何須錄。",
            "百年入篋笥，犬馬同一束。",
            "嗟予縛世累，歸來有茅屋。",
            "江干百畝田，清泉映修竹。",
            "尚將逃姓名，豈復上圖軸。"
        ],
        "title": "盧鴻草堂圖",
        "id": "e0ea04c0-5e88-4611-b88e-b1ced06d4553"
    },
    {
        "author": "蘇轍",
        "paragraphs": [
            "秦虢風流本一家，豐枝穠葉映雙花。",
            "欲分妍醜都無處，夾道遊人空嘆嗟。"
        ],
        "title": "秦虢夫人走馬圖二絕  其一",
        "id": "d26c43bd-fb52-429b-b8a8-b9b5c7ac7a03"
    },
    {
        "author": "蘇轍",
        "paragraphs": [
            "朱幩玉勒控飛龍，笑語喧嘩步驟同。",
            "馳入九重人不見，金鈿翠羽落泥中。"
        ],
        "title": "秦虢夫人走馬圖二絕  其二",
        "id": "9994b75b-dff0-4c81-8fcf-c8ea6940d8e3"
    },
    {
        "author": "蘇轍",
        "paragraphs": [
            "玉带胡奴騎且牽，銀騣白鼻兩爭先。",
            "八坊龍種知何數，乞與岐邠並錦韉。"
        ],
        "title": "韓幹二馬",
        "id": "979736d0-bb71-4fc2-8da3-226ed567df59"
    },
    {
        "author": "蘇轍",
        "paragraphs": [
            "垣中不減臺端峻，池上來從柱下嚴。",
            "同直舊曾連月久，蹔來還喜二公兼。",
            "直言已許侵彈奏，新告行聞振滯淹。",
            "顧我粗官何所與，西曹只合論茶鹽。"
        ],
        "title": "試制舉人呈同舍諸公二首  其一",
        "id": "4dac383d-3464-4db1-876c-0773340c4ba5"
    },
    {
        "author": "蘇轍",
        "paragraphs": [
            "早歲同科止六人，中年零落半埃塵。",
            "却將舊學收新進，幾誤今生是後身。",
            "骯髒別都遺老驥，沉埋祕府愧潛鱗。",
            "憐君尚勝劉蕡在，白首諸侯呼上賓。"
        ],
        "title": "試制舉人呈同舍諸公二首  其二",
        "id": "9abef883-04c4-4f48-915a-67dd9b6d8e3b"
    },
    {
        "author": "蘇轍",
        "paragraphs": [
            "登朝已老似王陽，脫葉何堪霧雨凉。",
            "案上細書憎蟻黑，禁中新酒愛鵝黄。",
            "臨階野菊偏能瘦，倚檻青松解許長。",
            "仕宦不由天祿閣，坐曹終日漫皇皇。"
        ],
        "title": "次韵張去華院中感懷",
        "id": "f8cc4b40-f947-4a70-b1f3-fe06b85473fc"
    },
    {
        "author": "蘇轍",
        "paragraphs": [
            "早緣民事失茶官，解印重來十二年。",
            "美惡一周還自復，始知東里解言天。"
        ],
        "title": "送周思道朝議歸守漢州三絕  其一",
        "id": "a18e5044-6512-425d-a4a2-361c68ecac1c"
    },
    {
        "author": "蘇轍",
        "paragraphs": [
            "梓漢東西甲乙州，同時父子兩諸侯。",
            "它年我作西歸計，兄弟還能得此不。"
        ],
        "title": "送周思道朝議歸守漢州三絕  其二",
        "id": "8577b07d-60fb-46af-983e-1b390858786c"
    },
    {
        "author": "蘇轍",
        "paragraphs": [
            "酒壓郫筒憶舊酤，花傳丘老出新圖。",
            "此行真勝成都尹，直爲房公百頃湖。"
        ],
        "title": "送周思道朝議歸守漢州三絕  其三",
        "id": "414408ce-bf46-4b93-b468-f1f9b67ad6c6"
    },
    {
        "author": "蘇轍",
        "paragraphs": [
            "送君守山陽，羨君食淮魚。",
            "送君使鍾陵，羨君江上居。",
            "憐君喜爲吏，臨行不唏噓。",
            "紛紛出歌舞，綠髮照瓊梳。",
            "歸鞍踏凉月，倒盡清樽餘。",
            "嗟我病且衰，兀然守文書。",
            "齒疏懶食肉，一飯甘青蔬。",
            "愛水亦已乾，塵土生空渠。",
            "清貧雖非病，簡易由無儲。",
            "家使赤脚嫗，何煩短轅車。",
            "君船繫東橋，茲行尚徐徐。",
            "對我竟不飲，問君獨何歟。"
        ],
        "title": "程之元表弟奉使江西次前年送赴楚州韵戲別",
        "id": "cf8db30c-7d69-4f20-bdab-4659aa99313c"
    },
    {
        "author": "蘇轍",
        "paragraphs": [
            "馬有千里足，所願百里程。",
            "馬心自爲計，安用終日行。",
            "何人志四方，欲買千金輕。",
            "吾弟有俊才，見事心眼明。",
            "二年坐北部，萬口傳佳聲。",
            "談笑頑狡伏，何曾用敲榜。",
            "艱難得銅虎，洗眼長淮清。",
            "民事不足爲，但當食魚烹。",
            "負重貴餘力，過飽多傷生。",
            "不見大路馬，垂頭畏繁纓。"
        ],
        "title": "表弟程之邵奉議知泗州",
        "id": "e5c6127c-d167-4fba-a94e-57a95f8f9bd3"
    },
    {
        "author": "蘇轍",
        "paragraphs": [
            "君誦黄庭內外篇，本欲洗心不求仙。",
            "夜視片月墮我前，黑氛剝盡朝日妍。",
            "一暑一寒久自堅，體中風行上通天。",
            "亭亭孤立孰傍緣，至哉道師昔云然。",
            "既已得之戒不傳，知我此心未虧騫。",
            "指我嬰兒藏谷淵，言未絕口行已旋，我思其言夜不眠。"
        ],
        "title": "次韵子瞻書黄庭內景卷後贈蹇道士拱辰",
        "id": "fe46394f-c850-4d10-bf70-8834b12b988c"
    },
    {
        "author": "蘇轍",
        "paragraphs": [
            "沿邊壯士生食肉，小來騎馬不騎竹。",
            "翩然赤手挑青絲，捷下巔崖試深谷。",
            "牽入故關榆葉赤，未慣中原暖風日。",
            "黄金絡頭依圉人，俯聽北風懷所歷。"
        ],
        "title": "次韵子瞻好頭赤",
        "id": "72967f14-dc8d-4534-addc-aa116db2a069"
    },
    {
        "author": "蘇轍",
        "paragraphs": [
            "建城市中有狂人，縱酒駡市無與親。",
            "敲門訪我何逡巡，頭蓬面垢氣甚真。",
            "截河引水登崑崙，下洗尺宅骨髓勻。",
            "告我入室要自門，仙翁道師豈遺君。",
            "歸來插足九陌塵，獨遊凝祥芳草春。",
            "蕭然孤鶴鳴鷄羣，子欲不死存谷神。",
            "海山微明朝日暾，丹成寄子勿妄云。",
            "出入無朕窮無垠，相思一笑君乃信。"
        ],
        "tags": [
            "庐山"
        ],
        "title": "送葆光蹇師遊廬山",
        "id": "b1ed9543-cb2d-4699-aaa1-af4f32bc2777"
    },
    {
        "author": "蘇轍",
        "paragraphs": [
            "江槎出沒浮犀牛，波濤掀天谷爲洲。",
            "江寒水落驚霜秋，危根瘦節鳴寒流。",
            "脆朽吹去誰鎸鎪，連峰疊嶂立酋酋。",
            "吾家此山不易得，十年棄置空自尤。",
            "猿號鶴唳豈無意，委蛇怪我懷羔裘。",
            "西歸父老拍手笑，笑憶翁子躬薪槱。",
            "去時三山今有五，不問故園惟一丘。"
        ],
        "title": "同子瞻次梅聖俞舊韵題鄉舍木山",
        "id": "3fb4faea-e13c-466c-8523-6795688c3cca"
    },
    {
        "author": "蘇轍",
        "paragraphs": [
            "少年食糠覈，吐去願一官。",
            "躬耕遇斂穫，不知以爲歡。",
            "謂言一飛翔，要勝終屈蟠。",
            "朝廷未遑入，江海失所安。",
            "多憂變華髮，照影慚雙鸞。",
            "恩從萬里歸，獨喜大節完。",
            "日食太倉米，篋中有餘紈。",
            "奇窮不當爾，自信處此難。",
            "長女聞孀居，將食淚滴槃。",
            "老妻飽憂患，悲吒摧心肝。",
            "西飛問黄鵠，誰當救饑寒。",
            "二子憐我老，輦致心一寬。",
            "別久得會合，喜極成辛酸。",
            "忽聞倚門望，有書驚歲闌。",
            "深情見緩急，欲報非琅玕。",
            "勸爾勤孝友，慎毋慕衣冠。",
            "淵渟自成井，放瀉當生瀾。",
            "豈有白雪駒，舉足無和鑾。"
        ],
        "title": "次韵子瞻送千乘千能",
        "id": "4302829e-f348-44a8-90f6-8191d0ba511f"
    },
    {
        "author": "蘇轍",
        "paragraphs": [
            "摩詰本詞客，亦自名畫師。",
            "平生出入輞川上，鳥飛魚泳嫌人知。",
            "山光盎盎著眉睫，水聲活活流肝脾。",
            "行吟坐咏皆自見，飄然不作世俗詞。",
            "高情不盡落縑素，連峰絕澗開重帷。",
            "百年流落存一二，錦囊玉軸酬不訾。",
            "誰令食肉貴公子，不學父祖驅熊羆。",
            "細氈凈几讀文史，落筆璀璨傳新詩。",
            "青山長江豈君事，一揮水墨光淋漓。",
            "手中五尺小橫卷，天末萬里分毫釐。",
            "謫官南出止均潁，此心通達無不之。",
            "歸來纏裹任紈綺，天馬性在終難羈。",
            "人言摩詰是前世，欲比顧老疑不癡。",
            "桓公崔公不可與，但可與我寬衰遲。"
        ],
        "tags": [
            "长江"
        ],
        "title": "題王詵都尉畫山水橫卷三首  其一",
        "id": "2b4b6b8d-6370-476b-b518-981b278f1ee9"
    },
    {
        "author": "蘇轍",
        "paragraphs": [
            "憐君將帥雖有種，多君智慧初無師。",
            "篇章俊發已可駭，丹青妙絕當誰知。",
            "自言五色苦亂目，況乃旨酒長傷脾。",
            "手狂但可時弄筆，口病未免多微詞。",
            "歌鐘一散任池館，幅巾靜坐空書帷。",
            "偶從禪老得真趣，此身不足非財訾。",
            "世間翻覆岸爲谷，猛獸相食虎與羆。",
            "逝將得意比春夢，獨取妙語傳清詩。",
            "眼看宮釀瀉酥酪，未與村酒分醇漓。",
            "解鞍駿馬空伏櫪，寄書黄狗閑生釐。",
            "江山平日偶有得，不自圖寫渾忘之。",
            "臨窗展卷聊自適，盤礴豈復冠裳羈。",
            "欲乘漁艇發吾興，願入野寺嗟兒癡。",
            "行纏布襪雖已具，山中父老應嫌遲。"
        ],
        "title": "題王詵都尉畫山水橫卷三首  其二",
        "id": "4704e772-78e7-412a-9da0-f4d4e3cda770"
    },
    {
        "author": "蘇轍",
        "paragraphs": [
            "我昔得罪遷南夷，性命頃刻存篙師。",
            "風吹波蕩到官舍，號呼誰復相聞知。",
            "小園畜蟻防橘蠹，空庭養蜂收蜜脾。",
            "讀書一生空自笑，賣鹽竟日那復詞。",
            "城中清溪可濯漱，城上連峰堪幕帷。",
            "十千薄俸聊足用，魚多米賤憂無訾。",
            "東坡居士最岑寂，岌然深藂見狐羆。",
            "坐隅止鵩偶成賦，槃中食蟆時作詩。",
            "憐君富貴可炙手，一時出走羞啜醨。",
            "澤傍憔悴凡幾歲，胸中芥蒂無一釐。",
            "江山別來今久矣，不獨能言能畫之。",
            "同朝執手不容久，笑我野馬方受羈。",
            "袖中短卷墨猶濕，傍人笑指吾儕癡。",
            "方求農圃救貧病，它年未用譏樊遲。"
        ],
        "title": "題王詵都尉畫山水橫卷三首  其三",
        "id": "ab4909cb-4005-4d06-8da7-8e5f61ad090e"
    },
    {
        "author": "蘇轍",
        "paragraphs": [
            "銅鐶玉鎖閉空堂，腕脫初驚筆札忙。",
            "紅燭遥憐風雪暗，黄封微瀉桂椒香。",
            "光明坐覺幽陰破，溫暖深知覆育長。",
            "明日白麻傳好語，曼聲微繞殿中央。"
        ],
        "title": "次韵子瞻十一月旦日鎖院賜酒及燭",
        "id": "55efab16-65fe-4bc7-afb8-10e7911c4821"
    },
    {
        "author": "蘇轍",
        "paragraphs": [
            "白髮熙寧老諍臣，凜然心膽大於身。",
            "吾儕坐看馮唐去，誰起雲中廢棄人。"
        ],
        "title": "送周正孺自考功郎中歸守梓潼兼簡呂元鈞三絕  其一",
        "id": "647b123e-971b-44d9-a542-e90d8de346fe"
    },
    {
        "author": "蘇轍",
        "paragraphs": [
            "十年符竹守吾州，故吏相逢嘲土牛。",
            "毋謂徐公不堪用，諸人自與世沉浮。"
        ],
        "title": "送周正孺自考功郎中歸守梓潼兼簡呂元鈞三絕  其二",
        "id": "31aacc47-d8a6-4dcf-aadb-9e34e73d874d"
    },
    {
        "author": "蘇轍",
        "paragraphs": [
            "東道如聞近稍安，乘驄按部凜生寒。",
            "忽逢太守能相下，俱是從來言事官。"
        ],
        "title": "送周正孺自考功郎中歸守梓潼兼簡呂元鈞三絕  其三",
        "id": "fbb94c36-a845-4f7d-9388-7c6c1c27ad78"
    },
    {
        "author": "蘇轍",
        "paragraphs": [
            "昔游都城歲方除，飛雪紛紛落花絮。",
            "徑走城東求故人，馬蹄旋沒無尋處。",
            "翰林詞人呼巨源，笑談通夜倒清樽。",
            "住在城西不能返，醉卧吉祥朝日暾。",
            "相逢却說十年事，往事皆非隔生死。",
            "惟有飛霙似昔時，許君一醉那須起。",
            "蘭亭俯仰迹已陳，黄公酒壚愁殺人。",
            "君知聚散翻覆手，莫作吳楚乘朱輪。"
        ],
        "title": "雪中訪王定國感舊",
        "id": "66b59183-6594-49b8-98c8-4e3294f394a3"
    },
    {
        "author": "蘇轍",
        "paragraphs": [
            "枯木無枝不記年，寒灰誰遣强吹然。",
            "南遷不折知非妄，未老求閒愈覺賢。",
            "屢出詩章新管籥，偶開畫卷小山川。",
            "簿書填委慚君甚，撥去歸來粗了眠。"
        ],
        "title": "次韵王定國見贈",
        "id": "e6f13a3a-414a-43e2-bc93-4acd9edb3fe5"
    },
    {
        "author": "蘇轍",
        "paragraphs": [
            "帝子乘鸞已列仙，遺芳留得衆孫賢。",
            "俊科蚤與寒儒競，禁從終償白髮年。",
            "輦路聯鑣驚往事，圃田回首泣新阡。",
            "舊聞推曆知天命，看熟黄粱定洒然。"
        ],
        "title": "王子難龍圖挽詞",
        "id": "5aa9a6de-83aa-49c0-9ead-43674d3bf9c8"
    },
    {
        "author": "蘇轍",
        "paragraphs": [
            "小床卧客笑元龍，彈鋏無輿下舍中。",
            "五馬不辭分後乘，輕裘初許敝諸公。",
            "隨人射虎氣終在，徒步白頭心頗同。",
            "遥想據鞍橫槊處，新詩一一建安風。"
        ],
        "title": "次韵李豸秀才來別子瞻仍謝惠馬",
        "id": "419f5876-90d9-4629-98e8-3990e0582504"
    },
    {
        "author": "蘇轍",
        "paragraphs": [
            "少年輕富貴，一意在詩書。",
            "共恨經綸晚，纔收老病餘。",
            "寡言知德勝，善應本中虛。",
            "卒相承平業，謳歌元祐初。"
        ],
        "title": "呂司空挽詞三首  其一",
        "id": "e1f45c8f-5a60-4f16-8df9-99a54e480cd8"
    },
    {
        "author": "蘇轍",
        "paragraphs": [
            "將相家聲近，勳名晚歲隆。",
            "給扶安舊德，賜府壓羣公。",
            "不見彌縫迹，空推翼戴功。",
            "山公舊多可，寒士泣清風。"
        ],
        "title": "呂司空挽詞三首  其二",
        "id": "6d7fc75a-0ff7-42e8-9b77-d98eb3381467"
    },
    {
        "author": "蘇轍",
        "paragraphs": [
            "罷郡來清潁，微官憶宛丘。",
            "頹垣那可住，隠几若將休。",
            "復起民欣願，全歸天不留。",
            "世間反覆手，有德竟無憂。"
        ],
        "title": "呂司空挽詞三首  其三",
        "id": "a22f5416-e423-45b9-9c7f-41346761a645"
    },
    {
        "author": "蘇轍",
        "paragraphs": [
            "能言人盡爾，有立世終稀。",
            "憂國常先衆，謀身亦勇歸。",
            "見奇初或笑，要極未應非。",
            "僅似西山老，終身止食薇。"
        ],
        "title": "范蜀公挽詞三首  其一",
        "id": "91986d32-3ba9-4354-849a-2142abf25a85"
    },
    {
        "author": "蘇轍",
        "paragraphs": [
            "賦傳長嘯久，書奏鎛鐘新。",
            "共嘆文章手，終爲禮樂人。",
            "遺風滿臺閣，好語落簪紳。",
            "欲取褒雄比，終非骨鯁臣。"
        ],
        "title": "范蜀公挽詞三首  其二",
        "id": "a95b01e7-33f5-4ab5-b536-6bc88482476d"
    },
    {
        "author": "蘇轍",
        "paragraphs": [
            "劍外東來日，城西却住年。",
            "高齋留寓宿，旅食正蕭然。",
            "語愜聞投石，詩新看涌泉。",
            "清樽寄苦淚，一洒葉墳前。"
        ],
        "title": "范蜀公挽詞三首  其三",
        "id": "844f57f1-89da-458f-bff5-8d13c42966fd"
    },
    {
        "author": "蘇轍",
        "paragraphs": [
            "少年何敏銳，才氣伏諸生。",
            "展卷五行下，揮毫萬字傾。",
            "百年殊未艾，一病竟無成。",
            "誰謂從夫子，同開鬰鬰城。"
        ],
        "title": "范百嘉百歲昆仲挽詞二首  其一",
        "id": "e26b62bd-d874-4b34-9491-4d0dc34521a2"
    },
    {
        "author": "蘇轍",
        "paragraphs": [
            "季子尤高爽，顔家早哭回。",
            "白頭生便爾，黄壤遽相催。",
            "舊草誰收拾，新松剩插栽。",
            "悲傷有伯氏，諸子尚嬰孩。"
        ],
        "title": "范百嘉百歲昆仲挽詞二首  其二",
        "id": "2f1d9d82-c9c4-4530-8738-cf4dc58fdd1c"
    },
    {
        "author": "蘇轍",
        "paragraphs": [
            "家起側微中，身兼富貴終。",
            "慈仁本宜壽，勤約自成風。",
            "大府寧居久，名邦賜沐雄。",
            "共傳生子福，仍指讀書功。"
        ],
        "title": "安厚卿樞密母夫人挽詞二首  其一",
        "id": "62f335e1-d539-4261-bc19-6d4a41028f0d"
    },
    {
        "author": "蘇轍",
        "paragraphs": [
            "早歲參戎幕，開門對粉牆。",
            "初聞寡兄弟，共羨好姑章。",
            "一別飛騰速，全歸福祿長。",
            "遺芳在子舍，它日望岩廊。"
        ],
        "title": "安厚卿樞密母夫人挽詞二首  其二",
        "id": "4ec6b81d-6a29-4258-99a1-487e3dca0884"
    },
    {
        "author": "蘇轍",
        "paragraphs": [
            "龍眠淥凈中，微吟作雲雨。",
            "幽人建德居，知是清風主。"
        ],
        "title": "題李公麟山莊圖 建德館",
        "id": "cea1ce11-6bc3-46c1-af7d-309c4a0870d5"
    },
    {
        "author": "蘇轍",
        "paragraphs": [
            "此心初無住，每與物皆禪。",
            "如何一丸墨，舒卷化山川。"
        ],
        "title": "題李公麟山莊圖 墨禪堂",
        "id": "fc5d1150-ec14-435e-861b-7bc9b5784e91"
    },
    {
        "author": "蘇轍",
        "paragraphs": [
            "佛口如瀾翻，初無一正定。",
            "畫作正定看，於何是佛性。"
        ],
        "title": "題李公麟山莊圖 華岩堂",
        "id": "a4232be8-b411-45b6-a38d-7dd40c2f7655"
    },
    {
        "author": "蘇轍",
        "paragraphs": [
            "清溪便種稻，秋晚連雲熟。",
            "不待見新舂，西風薌自足。"
        ],
        "title": "題李公麟山莊圖 雲薌閣",
        "id": "268f50a6-0b0b-42f7-99e5-609bd7b70f46"
    },
    {
        "author": "蘇轍",
        "paragraphs": [
            "山開稍有路，水放亦成川。",
            "游人得所息，真意方澹然。"
        ],
        "title": "題李公麟山莊圖 發真塢",
        "id": "764dde95-0b50-445e-984e-db17d96ea633"
    },
    {
        "author": "蘇轍",
        "paragraphs": [
            "山居少華麗，牽茅結凈屋。",
            "此間不受塵，幽人亦新沐。"
        ],
        "title": "題李公麟山莊圖 薌茅館",
        "id": "f702efb5-a6e9-4195-a0c0-1556109eac81"
    },
    {
        "author": "蘇轍",
        "paragraphs": [
            "泉流逢石缺，脈散成寶網。",
            "水作瓔珞看，山是如來想。"
        ],
        "title": "題李公麟山莊圖 瓔珞岩",
        "id": "bd384f08-a38e-4ccb-8d0d-552f449ca638"
    },
    {
        "author": "蘇轍",
        "paragraphs": [
            "石室空無主，浮雲自去來。",
            "人間春雨足，歸意带風雷。"
        ],
        "title": "題李公麟山莊圖 棲雲室",
        "id": "07026546-a2e0-449f-8bd9-dd0f6c643e9b"
    },
    {
        "author": "蘇轍",
        "paragraphs": [
            "世道自破碎，全理未嘗違。",
            "溪山亦何有，永覺平日非。"
        ],
        "title": "題李公麟山莊圖 秘全庵",
        "id": "e8ef6ac2-f0ee-4044-8310-172fe3d9a200"
    },
    {
        "author": "蘇轍",
        "paragraphs": [
            "共恨春不長，逡巡就摇落。",
            "一見洞中天，真知世間惡。"
        ],
        "title": "題李公麟山莊圖 延華洞",
        "id": "50328687-6e8f-4bc5-9302-047da6b65b9b"
    },
    {
        "author": "蘇轍",
        "paragraphs": [
            "石門日不下，潭鏡月長臨。",
            "細細溪風渡，相看識此心。"
        ],
        "title": "題李公麟山莊圖 澄元谷",
        "id": "806d98ed-5e5d-4c8f-9257-f590b5166c95"
    },
    {
        "author": "蘇轍",
        "paragraphs": [
            "岩花不可攀，翔蕊久未墮。",
            "忽下幽人前，知子觀空坐。"
        ],
        "title": "題李公麟山莊圖 雨花岩",
        "id": "a6334ad9-db03-41fb-9e9d-22daa0cbde0e"
    },
    {
        "author": "蘇轍",
        "paragraphs": [
            "層崖落飛泉，微風泛喬木。",
            "坐遣谷中人，家家有琴筑。"
        ],
        "title": "題李公麟山莊圖 泠泠谷",
        "id": "19dd0800-d327-4816-865d-02ed6c33fc06"
    },
    {
        "author": "蘇轍",
        "paragraphs": [
            "白龍晝飲潭，修尾掛石壁。",
            "幽人欲下看，雨雹晴相射。"
        ],
        "title": "題李公麟山莊圖 玉龍峽",
        "id": "871515c3-21da-4cb5-89ca-bea9ace84e13"
    },
    {
        "author": "蘇轍",
        "paragraphs": [
            "倚崖開翠屏，臨潭置苔石。",
            "有所獨無人，君心得未得。"
        ],
        "title": "題李公麟山莊圖 觀音岩",
        "id": "2bbf99ec-c5f6-48a5-8e7c-820567cf497e"
    },
    {
        "author": "蘇轍",
        "paragraphs": [
            "未見垂雲沜，其如歸興何。",
            "路窮雙足熱，爲我洗磐陀。"
        ],
        "title": "題李公麟山莊圖 垂雲沜",
        "id": "9afb7c34-daf6-4620-bf7c-d72fd7e8cdb0"
    },
    {
        "author": "蘇轍",
        "paragraphs": [
            "置馬步岩間，岩前得平地。",
            "肴蔬取行簏，粗飽有遺味。"
        ],
        "title": "題李公麟山莊圖 勝金岩",
        "id": "041a5e3a-0f5f-46ea-8756-aafcef77834e"
    },
    {
        "author": "蘇轍",
        "paragraphs": [
            "團團寶華岩，重重蔭珍木。",
            "歸來得商鼎，試鬻溪邊綠。"
        ],
        "title": "題李公麟山莊圖 寶華岩",
        "id": "c497ca23-2ac2-4781-85d3-201977d197d8"
    },
    {
        "author": "蘇轍",
        "paragraphs": [
            "蒼壁立精鐵，縣泉瀉天紳。",
            "山行見已久，指與未來人。"
        ],
        "title": "題李公麟山莊圖 陳彭漈",
        "id": "67d9ccaf-19e2-4f3d-99c5-9a3883db85fa"
    },
    {
        "author": "蘇轍",
        "paragraphs": [
            "溪深龜魚驕，石瘦椿楠勁。",
            "借子木蘭船，寬我芒鞋病。"
        ],
        "title": "題李公麟山莊圖 鵲源",
        "id": "cbae6a7e-ade6-465c-ab6e-7e25e438fe28"
    },
    {
        "author": "蘇轍",
        "paragraphs": [
            "黄華已向初旬見，白酒相携九日嘗。",
            "萸少一枝心自覺，舂同斗粟味終長。",
            "蘭生庭下香時起，玉在人前坐亦凉。",
            "千里使胡須百日，蹔將中子治書囊。"
        ],
        "title": "將使契丹九日對酒懷子瞻兄并示坐中",
        "id": "41199787-0716-4138-b4c2-2ddd499d1941"
    },
    {
        "author": "蘇轍",
        "paragraphs": [
            "還君橫卷空長嘆，問我何年便退休。",
            "欲借岩阿著茅屋，還當溪口泊漁舟。",
            "經心蜀道雲生足，上馬胡天雪滿裘。",
            "萬里還朝徑歸去，江湖浩蕩一輕鷗。"
        ],
        "title": "題王詵都尉設色山卷後",
        "id": "d8a7fc68-fa3c-44d0-932f-2c588e64ec68"
    },
    {
        "author": "蘇轍",
        "paragraphs": [
            "朔雪胡沙試此身，青羅便面紫狐巾。",
            "擁旜代北隨飛雁，頓足江東有卧麟。",
            "欺酒壺冰將送臘，照溪梅萼定先春。",
            "漢家五餌今方驗，更愧當年嘆息人。"
        ],
        "title": "次韵子瞻相送使胡",
        "id": "d7b2dc91-77aa-4f21-b0c0-69365b39db68"
    },
    {
        "author": "蘇轍",
        "paragraphs": [
            "先生才蓋世，家事少經心。",
            "流落初相偶，委蛇志益深。",
            "功名入圖史，文字刻璆琳。",
            "有助知由內，騶虞欲重吟。"
        ],
        "title": "歐陽文忠公夫人挽詞二首  其一",
        "id": "0450b34b-abcf-4ddb-9936-2db5b600780c"
    },
    {
        "author": "蘇轍",
        "paragraphs": [
            "好禮忘耆老，持家歷盛衰。",
            "謹嚴終致一，貧富各從宜。",
            "晚歲仍聞道，臨終竟不疑。",
            "外人傳一二，猶得載銘詩。"
        ],
        "title": "歐陽文忠公夫人挽詞二首  其二",
        "id": "5315945c-4d27-4d4e-94c3-1ee1b0da5808"
    },
    {
        "author": "蘇轍",
        "paragraphs": [
            "之人雖蚤病，對客每清言。",
            "不信疾爲累，要稱學有原。",
            "籧篨視名器，果遯指乾坤。",
            "長短何須問，傳家已抱孫。"
        ],
        "title": "歐陽伯和仲純挽詞二首  其一",
        "id": "ed6f5505-00f8-4794-bfb3-14e3a5370030"
    },
    {
        "author": "蘇轍",
        "paragraphs": [
            "仲氏氣無前，爲文思涌泉。",
            "飄然落筆地，時出疾邪篇。",
            "杶幹要經雪，驊騮行著鞭。",
            "凄凉悲故客，不及見華顛。"
        ],
        "title": "歐陽伯和仲純挽詞二首  其二",
        "id": "356ed990-1226-4301-b8f3-78293df59a3b"
    },
    {
        "author": "蘇轍",
        "paragraphs": [
            "北國亦知岐有夷，何嘗烽火報驚危。",
            "擁旜絕漠聞嘉語，緩带臨邊出好詩。",
            "約我一樽迎嗣歲，待君三館已多時。",
            "從今無事唯須飲，文字聲名人自知。"
        ],
        "title": "奉使契丹二十八首 次莫州通判劉涇韵二首 其一",
        "id": "72326f68-4945-408b-997d-3c5b50610af4"
    },
    {
        "author": "蘇轍",
        "paragraphs": [
            "平世功名路甚夷，不勞談說更騎危。",
            "早年拭目看成賦，近日收心聞琢詩。",
            "古錦屢開新得句，敝貂方競苦寒時。",
            "南還欲向春風飲，塞柳凋枯恐未知。"
        ],
        "title": "奉使契丹二十八首 次莫州通判劉涇韵二首 其二",
        "id": "64128ca6-5603-47eb-a04e-aea6b2fb3a62"
    },
    {
        "author": "蘇轍",
        "paragraphs": [
            "趙北燕南古戰場，何年千里作方塘。",
            "煙波坐覺胡塵遠，皮幣遥知國計長。",
            "勝處舊聞荷覆水，此行猶及蟹經霜。",
            "使君約我南來飲，人日河橋柳正黄。"
        ],
        "title": "奉使契丹二十八首 贈知雄州王崇拯二首 其一",
        "id": "75987bd8-8110-4588-a6a0-ad5e56b21cf5"
    },
    {
        "author": "蘇轍",
        "paragraphs": [
            "城裏都無一寸閑，城頭野水四汗漫。",
            "與君但對湖光飲，久病偏須酒令寬。",
            "何氏溝塍布棋局，李君智略走珠槃。",
            "應存父老猶能說，有意功名未必難。"
        ],
        "title": "奉使契丹二十八首 贈知雄州王崇拯二首 其二",
        "id": "4a447f7e-24d4-4a5e-aa0b-6761df3ba573"
    },
    {
        "author": "蘇轍",
        "paragraphs": [
            "霜須顧我十年兄，朔漠陪公萬里行。",
            "駢馬貂裘寒自暖，連床龜息夜無聲。",
            "同心便可忘苛禮，異類猶應服至誠。",
            "行役雖勞思慮少，會看梨棗及春生。"
        ],
        "title": "奉使契丹二十八首 贈右番趙侍郎",
        "id": "7a430536-68e9-479c-95be-05044c642a61"
    },
    {
        "author": "蘇轍",
        "paragraphs": [
            "獨卧繩牀已七年，往來殊復少縈纏。",
            "心游幽闕烏飛處，身在中原山盡邊。",
            "梁市朝回塵滿馬，蜀江春近水浮天。",
            "枉將眼界疑心界，不見中宵氣浩然。"
        ],
        "title": "奉使契丹二十八首 古北口道中呈同事二首 其一",
        "id": "cf43ce55-e88d-4323-aa97-300ed09f5077"
    },
    {
        "author": "蘇轍",
        "paragraphs": [
            "笑語相從正四人，不須嗟嘆久離羣。",
            "及春煮菜過邊郡，賜火煎茶約細君。",
            "日暖山蹊冬未雪，寒生胡月夜無雲。",
            "明朝對飲思鄉嶺，夷漢封疆自此分。"
        ],
        "title": "奉使契丹二十八首 古北口道中呈同事二首 其二",
        "id": "63fecac2-4b55-49bd-9ca1-e9ca35fb034b"
    },
    {
        "author": "蘇轍",
        "paragraphs": [
            "亂山環合疑無路，小徑縈回長傍溪。",
            "仿佛夢中尋蜀道，興州東谷鳳州西。"
        ],
        "title": "奉使契丹二十八首 絕句二首 其一",
        "id": "23780f58-8f82-4b26-b121-f5f6116bdade"
    },
    {
        "author": "蘇轍",
        "paragraphs": [
            "日色映山才到地，雪花鋪草不曾消。",
            "晴寒不及陰寒重，攬篋猶存未著貂。"
        ],
        "title": "奉使契丹二十八首 絕句二首 其二",
        "id": "2fc0f3c7-8613-44d6-9fea-3da54a9f2a63"
    },
    {
        "author": "蘇轍",
        "paragraphs": [
            "行祠寂寞寄關門，野草猶知避血痕。",
            "一敗可憐非戰罪，太剛嗟獨畏人言。",
            "馳驅本爲中原用，嘗享能令異域尊。",
            "我欲比君周子隠，誅彤聊足慰忠魂。"
        ],
        "title": "奉使契丹二十八首 過楊無敵廟",
        "id": "b3fdf5ca-8f2f-44b9-8a06-a23fe35f1b3c"
    },
    {
        "author": "蘇轍",
        "paragraphs": [
            "燕山如長蛇，千里限夷漢。",
            "首銜西山麓，尾掛東海岸。",
            "中開哆箕畢，末路牽一線。",
            "却顧沙漠平，南來獨飛雁。",
            "居民異風氣，自古習耕戰。",
            "上論召公奭，禮樂比姬旦。",
            "次稱望諸君，術略亞狐管。",
            "子丹號無策，亦數游俠冠。",
            "割棄何人斯，腥臊久不澣。",
            "哀哉漢唐餘，左衽今已半。",
            "玉帛非足云，子女罹蹈踐。",
            "區區用戎索，久爾縻郡縣。",
            "從來帝王師，要在侮亡亂。",
            "攻堅甚攻玉，乘瑕易冰泮。",
            "中原但常治，敵勢要自變。",
            "會當挽天河，洗此生齒萬。"
        ],
        "title": "奉使契丹二十八首 燕山",
        "id": "d655005b-828b-4d36-8a37-add5ef35c5c1"
    },
    {
        "author": "蘇轍",
        "paragraphs": [
            "鄰國知公未可風，雙駝借與兩輪紅。",
            "它年出塞三千騎，卧畫輜車也要公。"
        ],
        "title": "奉使契丹二十八首 趙君偶以微恙乘駝車而行戲贈二絕句 其一",
        "id": "843fed4c-1d42-4f4b-9dac-977257b3a29b"
    },
    {
        "author": "蘇轍",
        "paragraphs": [
            "高屋寬箱虎豹裀，相逢燕市不相親。",
            "忽聞中有京華語，驚喜開簾笑殺人。"
        ],
        "title": "奉使契丹二十八首 趙君偶以微恙乘駝車而行戲贈二絕句 其二",
        "id": "e396dbd5-2df4-4254-9683-16d22691ecd1"
    },
    {
        "author": "蘇轍",
        "paragraphs": [
            "北嶂南屏恰四周，西山微缺放溪流。",
            "胡人置酒留連客，頗識峰巒是勝遊。"
        ],
        "title": "奉使契丹二十八首 會仙館二絕句 其一",
        "id": "c196bed7-0c11-41fe-9f64-fd247d9eead1"
    },
    {
        "author": "蘇轍",
        "paragraphs": [
            "嶺上西行雙石人，臨溪照水久逡巡。",
            "低頭似愧南來使，居處雖高已失身。"
        ],
        "title": "奉使契丹二十八首 會仙館二絕句 其二",
        "id": "07a876bd-bc34-40f0-b307-53d521edff4e"
    },
    {
        "author": "蘇轍",
        "paragraphs": [
            "燕疆不過古北關，連山漸少多平田。",
            "奚人自作草屋住，契丹駢車依水泉。",
            "橐駝羊馬散川谷，草枯水盡時一遷。",
            "漢人何年被流徙，衣服漸變存語言。",
            "力耕分穫世爲客，賦役稀少聊偷安。",
            "漢奚單弱契丹橫，目視漢使心凄然。",
            "石瑭竊位不傳子，遺患燕薊逾百年。",
            "仰頭呼天問何罪，自恨遠祖從祿山。"
        ],
        "title": "奉使契丹二十八首 出山",
        "id": "cccdcf9e-54c2-41a3-ad20-aff41ca302ae"
    },
    {
        "author": "蘇轍",
        "paragraphs": [
            "奚君五畝宅，封戶一成田。",
            "故壘開都邑，遺民雜漢編。",
            "不知臣僕賤，漫喜殺生權。",
            "燕俗嗟猶在，婚姻未許連。"
        ],
        "title": "奉使契丹二十八首 奚君",
        "id": "f37c2d99-ec2f-4189-9dd4-2eec1ec5cc78"
    },
    {
        "author": "蘇轍",
        "paragraphs": [
            "孤城千室閉重闉，蒼莽平川絕四鄰。",
            "漢使塵來空極目，沙場雪重欲無春。",
            "羞歸應有李都尉，念舊可憐徐舍人。",
            "會逐單于渭橋下，歡呼齊拜屬車塵。"
        ],
        "title": "奉使契丹二十八首 惠州",
        "id": "eaa8601a-bcb7-495c-b48d-794da4746158"
    },
    {
        "author": "蘇轍",
        "paragraphs": [
            "少年病肺不禁寒，命出中朝敢避難。",
            "莫倚皂貂欺朔雪，更催靈火煮鉛丹。"
        ],
        "title": "奉使契丹二十八首 神水館寄子瞻兄四絕 其一",
        "id": "f5db7ef1-2991-402d-9326-0edb7318dfdd"
    },
    {
        "author": "蘇轍",
        "paragraphs": [
            "夜雨從來相對眠，茲行萬里隔胡天。",
            "試依北斗看南斗，始覺吳山在目前。"
        ],
        "title": "奉使契丹二十八首 神水館寄子瞻兄四絕 其二",
        "id": "13e0de0a-efb7-4bf4-b0b9-39b012fa0d24"
    },
    {
        "author": "蘇轍",
        "paragraphs": [
            "誰將家集過幽都，逢見胡人問大蘇。",
            "莫把文章動蠻貊，恐妨談笑卧江湖。"
        ],
        "title": "奉使契丹二十八首 神水館寄子瞻兄四絕 其三",
        "id": "ee7a24ba-ed04-43c4-ac03-09d549c29736"
    },
    {
        "author": "蘇轍",
        "paragraphs": [
            "虜廷一意向中原，言語綢繆禮亦虔。",
            "顧我何功慚陸賈，橐裝聊復助歸田。"
        ],
        "title": "奉使契丹二十八首 神水館寄子瞻兄四絕 其四",
        "id": "a403ec15-ff36-4cb5-84ce-1507366564e1"
    },
    {
        "author": "蘇轍",
        "paragraphs": [
            "奚田可耕鑿，遼土直沙漠。",
            "蓬棘不復生，條幹何由作。",
            "茲山亦沙阜，短短見叢薄。",
            "冰霜葉墮盡，鳥獸紛無託。",
            "乾坤信廣大，一氣均美惡。",
            "胡爲獨窮陋，意似鄙夷落。",
            "民生亦復爾，垢汙不知怍。",
            "君看齊魯間，桑柘皆沃若。",
            "麥秋載萬箱，蠶老簇千箔。",
            "餘粱及狗彘，衣被遍城郭。",
            "天工本何心，地力不能博。",
            "遂令堯舜仁，獨不施禮樂。"
        ],
        "title": "奉使契丹二十八首 木葉山",
        "id": "03903fbb-35cb-4679-85c3-cf466b674850"
    },
    {
        "author": "蘇轍",
        "paragraphs": [
            "虜帳冬住沙陀中，索羊織葦稱行宮。",
            "從官星散依冢阜，氈廬窟室欺霜風。",
            "舂粱煮雪安得飽，擊兔射鹿夸强雄。",
            "朝廷經略窮海宇，歲遺繒絮消頑凶。",
            "我來致命適寒苦，積雪向日堅不融。",
            "聯翩歲旦有來使，屈指已復過奚封。",
            "禮成即日卷廬帳，釣魚射鵝滄海東。",
            "秋山既罷復來此，往返歲歲如旋蓬。",
            "彎弓射獵本天性，拱手朝會愁心胸。",
            "甘心五餌墮吾術，勢類畜鳥游樊籠。",
            "祥符聖人會天意，至今燕趙常耕農。",
            "爾曹飲食自謂得，豈識圖霸先和戎。"
        ],
        "title": "奉使契丹二十八首 虜帳",
        "id": "50580a7c-47a9-4b75-bf35-78d15c42f7d4"
    },
    {
        "author": "蘇轍",
        "paragraphs": [
            "南轅初喜去龍庭，入塞猶須閱月行。",
            "漢馬亦知歸意速，朝暘已作故人迎。",
            "經冬舞雪長相避，屈指新春旋復生。",
            "想見雄州饋生菜，菜盤酪粥任縱橫。"
        ],
        "title": "奉使契丹二十八首 十日南歸馬上口占呈同事",
        "id": "b85cc973-97bc-44b3-a0d4-ac7fba5269af"
    },
    {
        "author": "蘇轍",
        "paragraphs": [
            "少年謬聞道，直往寡所疑。",
            "不知避礙險，造次逢顛危。",
            "中歲飽憂患，進退每自持。",
            "長存鄙夫計，未免達士嗤。",
            "前日使胡罷，晝夜心南馳。",
            "中塗冰塞川，滉漾無津涯。",
            "僕夫執轡前，我亦忘止之。",
            "馬眩足不禁，拉然卧中坻。",
            "異域非所息，據鞍幾不支。",
            "昔嘗誦楞嚴，聞有乞食師。",
            "行乞遭毒刺，痛劇侵肝脾。",
            "念覺雖覺痛，無痛痛覺知。",
            "念極良有見，遂與凡夫辭。",
            "我今亦悟此，先佛豈見欺。",
            "但爾不即證，欲往常遲遲。",
            "咄哉後來心，當與初心期。"
        ],
        "title": "奉使契丹二十八首 傷足",
        "id": "03f1893f-910a-4666-a042-1237beaab894"
    },
    {
        "author": "蘇轍",
        "paragraphs": [
            "春到燕山冰亦消，歸驂迎日喜嫖姚。",
            "久行胡地生華髮，初試東風脫敝貂。",
            "插髻小幡應正爾，點槃生菜爲誰挑。",
            "附書勤掃東園雪，到日青梅未滿條。"
        ],
        "title": "奉使契丹二十八首 春日寄內",
        "id": "1377a049-34a2-4b20-8e7e-447b64962605"
    },
    {
        "author": "蘇轍",
        "paragraphs": [
            "北渡桑乾冰欲結，心畏穹廬三尺雪。",
            "南渡桑乾風始和，冰開易水應生波。",
            "穹廬雪落我未到，到時堅白如磐陀。",
            "會同出入凡十日，腥羶酸薄不可食。",
            "羊脩乳粥差便人，風隧沙場不宜客。",
            "相携走馬渡桑乾，旌旆一返無由還。",
            "胡人送客不忍去，久安和好依中原。",
            "年年相送桑乾上，欲話白溝一惆悵。"
        ],
        "title": "奉使契丹二十八首 渡桑乾",
        "id": "4082c76c-0cab-4386-9ad7-ecfb2104947e"
    },
    {
        "author": "蘇轍",
        "paragraphs": [
            "國老無心豈爲身，五年朝謁慰簪紳。",
            "元臣事業通三世，舊將威名服四鄰。",
            "遍閱後生真有道，欲談前事恐無人。",
            "比公惟有凌雲檜，歲歲何妨雨露新。"
        ],
        "title": "送文太師致仕還洛三首  其一",
        "id": "120bd8aa-0662-49f8-9744-c12fd1028d1a"
    },
    {
        "author": "蘇轍",
        "paragraphs": [
            "齊魯元勳古太師，寂寥千載恐無之。",
            "昔歸蹔縮經邦手，復起還當問道時。",
            "入謁何曾須掖侍，到家依舊擁旌麾。",
            "孔公靈壽固應在，秋晚香山訪佛祠。"
        ],
        "title": "送文太師致仕還洛三首  其二",
        "id": "089471cf-c87f-4ca1-86f1-36dadc007d9c"
    },
    {
        "author": "蘇轍",
        "paragraphs": [
            "西都風物漢唐餘，天作溪山養退居。",
            "盈尺好花扶几杖，拂天修竹倚庭除。",
            "白頭伴侶誰猶健，率意壺飧久已疏。",
            "我欲試求三畝宅，從公它日賦歸歟。"
        ],
        "title": "送文太師致仕還洛三首  其三",
        "id": "ae81c5cc-6361-420a-8ec5-11e0270cab62"
    },
    {
        "author": "蘇轍",
        "paragraphs": [
            "百年摩詰陽關語，三疊嘉榮意外聲。",
            "誰遣伯時開縞素，蕭條邊思坐中生。"
        ],
        "title": "李公麟陽關圖二絕  其一",
        "id": "9f648ef0-911b-44ca-ad5c-1aedbb51c653"
    },
    {
        "author": "蘇轍",
        "paragraphs": [
            "西出陽關萬里行，彎弓走馬自忘生。",
            "不堪未別一杯酒，長聽佳人泣渭城。"
        ],
        "title": "李公麟陽關圖二絕  其二",
        "id": "eefdbf1e-6799-4291-8220-c200a399624b"
    },
    {
        "author": "蘇轍",
        "paragraphs": [
            "溽暑避華構，清風迎早朝。",
            "楓槐高自舞，冰雪晚初消。"
        ],
        "title": "學士院端午帖子二十七首 皇帝閣六首 其一",
        "id": "332246d7-2652-4b47-8abd-ea80d38f3293"
    },
    {
        "author": "蘇轍",
        "paragraphs": [
            "南訛初應曆，五日未生陰。",
            "靈藥收農錄，薰風拂舜琴。"
        ],
        "title": "學士院端午帖子二十七首 皇帝閣六首 其二",
        "id": "862fea30-bc43-477f-b682-345714e10b20"
    },
    {
        "author": "蘇轍",
        "paragraphs": [
            "皇心本夷曠，一氣自炎凉。",
            "不廢荆吳舊，民風見未央。"
        ],
        "title": "學士院端午帖子二十七首 皇帝閣六首 其三",
        "id": "c1398476-7465-4a7f-81ed-c7c7a3b64bab"
    },
    {
        "author": "蘇轍",
        "paragraphs": [
            "九門已散秦醫藥，百辟初頒凌室冰。",
            "飲食祈君千萬壽，良辰更上辟兵繒。"
        ],
        "title": "學士院端午帖子二十七首 皇帝閣六首 其四",
        "id": "8e53eb1a-54d5-4f26-8eb3-a27683302bdc"
    },
    {
        "author": "蘇轍",
        "paragraphs": [
            "雨遲麥粒尤堅好，日麗蠶絲轉細長。",
            "入夏民間初解慍，宮中時舉萬年觴。"
        ],
        "title": "學士院端午帖子二十七首 皇帝閣六首 其五",
        "id": "769457c1-2d9e-452d-8ec5-d91dc9eaaded"
    },
    {
        "author": "蘇轍",
        "paragraphs": [
            "汴上初無招屈亭，沅湘近在國南坰。",
            "太官漫解供新糭，諫列猶應記獨醒。"
        ],
        "title": "學士院端午帖子二十七首 皇帝閣六首 其六",
        "id": "a72f750f-26ec-44b8-a918-655343a7cda7"
    },
    {
        "author": "蘇轍",
        "paragraphs": [
            "决獄初迎雨，開倉旋取陳。",
            "青黄今接夏，饑疫免憂春。"
        ],
        "title": "學士院端午帖子二十七首 太皇太后閣六首 其一",
        "id": "1a514013-e4fc-45bc-8108-c5df936a35e7"
    },
    {
        "author": "蘇轍",
        "paragraphs": [
            "簾密風時度，宮深日倍長。",
            "紵羅隨節賜，黍麥趁新嘗。"
        ],
        "title": "學士院端午帖子二十七首 太皇太后閣六首 其二",
        "id": "c1346e63-ff44-439a-a62f-72f8854f6193"
    },
    {
        "author": "蘇轍",
        "paragraphs": [
            "執熱寧忘濯，清心自釋煩。",
            "東朝聞好語，畏日解餘暄。"
        ],
        "title": "學士院端午帖子二十七首 太皇太后閣六首 其三",
        "id": "82d028a0-735e-4589-9cef-bf90812a9d71"
    },
    {
        "author": "蘇轍",
        "paragraphs": [
            "出磨玉塵除舊廩，捧箱綵縷看新絲。",
            "一年豐樂今將半，兩殿歡聲外得知。"
        ],
        "title": "學士院端午帖子二十七首 太皇太后閣六首 其四",
        "id": "525b80b9-211f-42ed-a306-384c8a734635"
    },
    {
        "author": "蘇轍",
        "paragraphs": [
            "舟楫喧呼招屈處，禽魚鼓舞放生中。",
            "百官却拜梟羹賜，凶去方知舜有功。"
        ],
        "title": "學士院端午帖子二十七首 太皇太后閣六首 其五",
        "id": "5870bb50-cecd-4c76-8a8e-5d2559add736"
    },
    {
        "author": "蘇轍",
        "paragraphs": [
            "玉殿清虛過暑天，草廬煩促念民編。",
            "外家近許遷新宅，不遣司農費一錢。"
        ],
        "title": "學士院端午帖子二十七首 太皇太后閣六首 其六",
        "id": "66e1f07c-8691-4363-9eff-1db7cf911088"
    },
    {
        "author": "蘇轍",
        "paragraphs": [
            "壽康朝謁蚤，長信燕閒多。",
            "不有圖書樂，其如晝漏何。"
        ],
        "title": "學士院端午帖子二十七首 皇太后閣六首 其一",
        "id": "e17e721c-ae02-47da-aade-a4a8f9229079"
    },
    {
        "author": "蘇轍",
        "paragraphs": [
            "玉宇宜朱夏，壺冰生晚凉。",
            "深心念行暍，清夜久焚香。"
        ],
        "title": "學士院端午帖子二十七首 皇太后閣六首 其二",
        "id": "1e44397b-7f5a-4cf0-9056-8d3e03354c01"
    },
    {
        "author": "蘇轍",
        "paragraphs": [
            "蠶宮罷採擷，暴室獻朱黄。",
            "翕呷霜紈動，闌班綵縷長。"
        ],
        "title": "學士院端午帖子二十七首 皇太后閣六首 其三",
        "id": "2fabf819-1f61-47a1-9319-cb8d0379a19a"
    },
    {
        "author": "蘇轍",
        "paragraphs": [
            "六宮無事著嬉遊，百藥初成及早收。",
            "菖歜還羞十二節，椿年自占八千秋。"
        ],
        "title": "學士院端午帖子二十七首 皇太后閣六首 其四",
        "id": "dad47ed9-1249-4ee7-95e1-655cd02a185a"
    },
    {
        "author": "蘇轍",
        "paragraphs": [
            "萬壽仍縈長命縷，虛心不著赤靈符。",
            "民間風俗疑當共，天上清高定爾無。"
        ],
        "title": "學士院端午帖子二十七首 皇太后閣六首 其五",
        "id": "dbfb5ce6-a759-4ad8-9f6a-40dc02a7ac38"
    },
    {
        "author": "蘇轍",
        "paragraphs": [
            "揚子江心瀉鏡龍，波如細縠不摇風。",
            "宮中禁捧秋天月，長照人心助至公。"
        ],
        "title": "學士院端午帖子二十七首 皇太后閣六首 其六",
        "id": "fdb63b9d-59f2-41a2-8972-78a0c91fa4d1"
    },
    {
        "author": "蘇轍",
        "paragraphs": [
            "曉起鐘猶凝，朝回露欲乾。",
            "逡巡下清蹕，委曲問平安。"
        ],
        "title": "學士院端午帖子二十七首 皇太妃閣五首 其一",
        "id": "8f104bfb-0020-4151-87dd-506469aec8d0"
    },
    {
        "author": "蘇轍",
        "paragraphs": [
            "壓蔗出寒漿，敲冰簇畫堂。",
            "人間正袢暑，天上絕清凉。"
        ],
        "title": "學士院端午帖子二十七首 皇太妃閣五首 其二",
        "id": "12343987-203a-4449-9da0-0702980b9950"
    },
    {
        "author": "蘇轍",
        "paragraphs": [
            "九夏清齋奉至尊，消除癘疫去無痕。",
            "太醫爭獻天師艾，瑞霧長縈堯母門。"
        ],
        "title": "學士院端午帖子二十七首 皇太妃閣五首 其三",
        "id": "5f385f35-0efa-466d-bfc1-52d4b6cbbab9"
    },
    {
        "author": "蘇轍",
        "paragraphs": [
            "紈扇新裁冰雪餘，清風不隔紵羅疏。",
            "飛昇漫寫秦公子，榮謝應憐漢婕妤。"
        ],
        "title": "學士院端午帖子二十七首 皇太妃閣五首 其四",
        "id": "c36de8cc-00d8-4678-8970-8ad335f272e1"
    },
    {
        "author": "蘇轍",
        "paragraphs": [
            "渺渺金河入禁垣，漸臺雨過碧波翻。",
            "共傳太液龍舟穩，不似南方競渡喧。"
        ],
        "title": "學士院端午帖子二十七首 皇太妃閣五首 其五",
        "id": "88387628-c218-4cdb-b83d-3829f6467bf1"
    },
    {
        "author": "蘇轍",
        "paragraphs": [
            "修厦欺晴日，重簾度細風。",
            "羣仙不煩促，長在廣寒宮。"
        ],
        "title": "學士院端午帖子二十七首 夫人閣四首 其一",
        "id": "f9075ffc-b22b-448c-ae30-0aa383f2bbad"
    },
    {
        "author": "蘇轍",
        "paragraphs": [
            "尋芳空茂木，鬥草得幽蘭。",
            "歌舞纖絺健，嬉游玉佩珊。"
        ],
        "title": "學士院端午帖子二十七首 夫人閣四首 其二",
        "id": "baf6e506-f6a9-49e0-b476-556fd9b97029"
    },
    {
        "author": "蘇轍",
        "paragraphs": [
            "新煮青筠稻米香，旋抽獨繭薄羅光。",
            "剩堆雕俎添崖蜜，爭作輕衫薦壽觴。"
        ],
        "title": "學士院端午帖子二十七首 夫人閣四首 其三",
        "id": "009c6298-18e2-4048-8e34-4f26abe894e4"
    },
    {
        "author": "蘇轍",
        "paragraphs": [
            "御溝繞殿細無聲，飛灑彤墀曉氣清。",
            "開到石榴花欲盡，陰陰高柳一蟬鳴。"
        ],
        "title": "學士院端午帖子二十七首 夫人閣四首 其四",
        "id": "2430f356-8413-4056-af12-9a8a675b2296"
    },
    {
        "author": "蘇轍",
        "paragraphs": [
            "雷雨連年起卧龍，穆然臺閣有清風。",
            "一時畫諾雖云舊，此日都俞本自公。",
            "松竹經霜俱不改，鹽梅共鼎固非同。",
            "一篇和遍東西府，六律更成十二宮。"
        ],
        "title": "次韵門下劉侍郎直宿寄蘇左丞",
        "id": "e097e2dc-d7de-4d54-abbf-147d7adc7bb6"
    },
    {
        "author": "蘇轍",
        "paragraphs": [
            "一卧憐君三十朝，呼醫仍苦禁城遥。",
            "靈根自逐新陽發，病枿從經野火燒。",
            "吻燥未須尋麯糵，囊空誰與典絺蕉。",
            "何時匹馬隨街鼓，睡起頻驚髀肉消。"
        ],
        "title": "次韵張耒學士病中二首  其一",
        "id": "31ee6a3c-c0b1-4950-a228-75a25e3ce7a0"
    },
    {
        "author": "蘇轍",
        "paragraphs": [
            "塵垢汙人朝復朝，病中吟嘯夜方遥。",
            "長空雁過疑相答，虛幌螢飛坐恐燒。",
            "稍覺新霜試松竹，未應寒雨敗梧蕉。",
            "從來百鍊身如劍，火滅重磨未遽銷。"
        ],
        "title": "次韵張耒學士病中二首  其二",
        "id": "7a9019e3-2ef1-4206-9ced-713742d5a409"
    },
    {
        "author": "蘇轍",
        "paragraphs": [
            "壯年得疾勢能支，不廢霜螯左手持。",
            "漸喜一杯留好客，未應五斗似當時。",
            "口中舌在時聞句，雪裏心安不問師。",
            "去卧淮陽從病守，功名他日許君期。"
        ],
        "title": "次韵張君病起二首  其一",
        "id": "66710aa0-3d50-408d-98bb-6567b9d7dab1"
    },
    {
        "author": "蘇轍",
        "paragraphs": [
            "老去生經廢不行，鏡中白髮見空驚。",
            "解將沖氣通枯指，易甚新陽發舊莖。",
            "一悟少年難久恃，不妨多病却長生。",
            "文章繆忝追前輩，服食從來亦强名。"
        ],
        "title": "次韵張君病起二首  其二",
        "id": "7a86b181-b77d-4344-a205-c3736ca9fbe1"
    }
]