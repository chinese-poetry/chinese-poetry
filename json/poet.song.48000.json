[
    {
        "author": "苏辙",
        "paragraphs": [
            "风送江湖满洞天，洞门可听入无缘。",
            "土囊鬰怒声初散，石齿聱牙势未前。",
            "乐奏洞庭真跌宕，歌传帝所亦清便。",
            "何人隠几观遗韵，重使颜成问嗒然。"
        ],
        "tags": [
            "洞庭湖"
        ],
        "title": "和子瞻题风水洞",
        "id": "a17371d4-9fc7-487a-84ef-33a77dd52199"
    },
    {
        "author": "苏辙",
        "paragraphs": [
            "春深溪路少人行，时听田间耒耜声。",
            "饥就野农分饷黍，迎嫌尉卒闹金钲。",
            "闲花开尽香仍在，白酒沽来压未清。",
            "此味暂时犹觉胜，问兄何日便归耕。"
        ],
        "title": "次韵子瞻新城道中",
        "id": "d07bd25f-f5da-49ae-8137-3395d346bfc0"
    },
    {
        "author": "苏辙",
        "paragraphs": [
            "山行喜遇酒旗斜，无限桃花续杏花。",
            "与世浮沉真避世，将家漂荡似无家。"
        ],
        "title": "次韵子瞻山村五绝  其一",
        "id": "27531512-9344-4327-af3c-9608b0841710"
    },
    {
        "author": "苏辙",
        "paragraphs": [
            "塍间白水细无声，日暖泥融草不生。",
            "似恐田家忘帝力，多差使者出催耕。"
        ],
        "title": "次韵子瞻山村五绝  其二",
        "id": "34d8bf19-26c7-453b-9bee-8f909fc9a0f7"
    },
    {
        "author": "苏辙",
        "paragraphs": [
            "旋舂红稻始经镰，新煮黄鸡取次甜。",
            "无慕无营人自乐，莫将西子愧无盐。"
        ],
        "title": "次韵子瞻山村五绝  其三",
        "id": "8d104b55-d445-4b04-a6e7-46d8a52b2dcc"
    },
    {
        "author": "苏辙",
        "paragraphs": [
            "升平事业苦匆匆，未信浮名到底空。",
            "保用橐驼朝塞外，试听碌轴语场中。"
        ],
        "title": "次韵子瞻山村五绝  其四",
        "id": "34dc97f2-965c-44db-88f7-80a9a1ebd963"
    },
    {
        "author": "苏辙",
        "paragraphs": [
            "贫贱终身未要羞，山林难处便堪愁。",
            "近来南海波尤恶，未许乘桴自在游。"
        ],
        "title": "次韵子瞻山村五绝  其五",
        "id": "ec1ba8a9-0294-4247-8a8a-c277f314b9bd"
    },
    {
        "author": "苏辙",
        "paragraphs": [
            "尘埃日已远，斗薮更无余。",
            "寺到逢门入，诗成信手书。",
            "山深僧自乐，路远客终疏。",
            "访尽前朝景，它年一告予。"
        ],
        "title": "次韵子瞻游富阳普照寺",
        "id": "6c7424a0-298a-4c41-b59d-3b18fe86f372"
    },
    {
        "author": "苏辙",
        "paragraphs": [
            "披榛入山山路细，钟声出寺门将闭。",
            "石苔冉冉上芒鞋，草露漙漙著衣袂。",
            "野人茅茨苫竹屋，终身局促无生计。",
            "天公未省长困人，春田米尽秋田继。",
            "老妻稚子亦自乐，野草山花还插髻。",
            "长笑人间醉未醒，终老辛勤漫欺世。"
        ],
        "title": "次韵子瞻自普照入山独游二庵",
        "id": "b19dda1e-f6ce-42ab-a565-1bc03bdf8a52"
    },
    {
        "author": "苏辙",
        "paragraphs": [
            "晚岁事游宦，相从未尝足。",
            "羨君四海皆兄弟，栈中直木不容曲。",
            "临安老令况同科，相逢岂厌樽中牀。",
            "潦倒谁怜涧底松，岁寒尚有霜前竹。",
            "闻道渠家八丈夫，它日归耕免幽独。"
        ],
        "title": "次韵子瞻与苏世美同年夜饮",
        "id": "3163d2d2-dc3e-4187-a31b-bd3b792417b5"
    },
    {
        "author": "苏辙",
        "paragraphs": [
            "扫地开门松桧香，僧家长夏亦清凉。",
            "公庭多事久来厌，净处安眠计甚长。",
            "修竹填窗藤簟绿，白莲当户石盆方。",
            "香厨晚饭红粳熟，忽忆烹鸡田舍尝。"
        ],
        "title": "次韵子瞻病中游虎跑泉僧舍二首  其一",
        "id": "3bef90b9-d0fa-4c11-9cf0-2d86483e24fb"
    },
    {
        "author": "苏辙",
        "paragraphs": [
            "涧谷新晴草木香，野情萧散自生凉。",
            "雨添山色翠将溜，日转松阴晚更长。",
            "病客独来唯有睡，游僧相见亦它方。",
            "还家烦热都消尽，不信医王与药尝。"
        ],
        "title": "次韵子瞻病中游虎跑泉僧舍二首  其二",
        "id": "2525afc5-34bd-4076-8bdc-9540f6d0853e"
    },
    {
        "author": "苏辙",
        "paragraphs": [
            "君不见武安前堂立曲旃，官高利厚多忧患。",
            "又不见夏侯好妓贫无力，帘箔为衣人莫识。",
            "两人操行虽不同，辛苦经营实如一。",
            "不如君家激水石中流，听之有声百无忧。",
            "笙竽窈眇度溪谷，琴筑凄咽穿林丘。",
            "高人处世心淡泊，众声过耳皆为乐。",
            "退食委蛇石上眠，幽音断续床前作。",
            "正如古人乐易多欢娱，积土为鼓块为桴。",
            "但能复作太古意，君家水乐真有余。"
        ],
        "title": "和子瞻东阳水乐亭歌",
        "id": "ada45439-edc9-4d3b-acce-8950ef5c0642"
    },
    {
        "author": "苏辙",
        "paragraphs": [
            "饮阑钟虡欲移轩，香雾犹残金博山。",
            "明月飞来松岭外，游人散落马蹄间。",
            "城严画鼓初传角，路暗山花自落鬟。",
            "清境暂时都不见，夜深人尽始来还。"
        ],
        "title": "次韵子瞻有美堂夜归",
        "id": "d3dc51fe-0ace-4c66-a3a3-23382fbc3835"
    },
    {
        "author": "苏辙",
        "paragraphs": [
            "世故纷纷谁复闲，蛟龙不雨独安眠。",
            "人间已厌三秋旱，涧底犹悭一掬泉。",
            "庙令酒肴时醉饱，田家糠粃久安便。",
            "忧心未已谁知卹，更把炉香试一燃。"
        ],
        "title": "次韵子瞻祈雨",
        "id": "f417b706-284a-479d-8304-ecf42cd4e70b"
    },
    {
        "author": "苏辙",
        "paragraphs": [
            "我兄东南游，我亦梦中去。",
            "径山闻已熟，往意穿云雾。",
            "梦经山前溪，足冷忽先渡。",
            "举头云峰合，到寺霜日莫。",
            "香厨馔巖蔌，野径踏藤屦。",
            "平生共游处，骞足蹑高步。",
            "崎岖每生胝，眩晃屡回顾。",
            "何年弃微官，携手众山路。"
        ],
        "title": "次韵子瞻再游径山",
        "id": "9c266592-5f3a-402e-9017-c627fb4f813a"
    },
    {
        "author": "苏辙",
        "paragraphs": [
            "谢公德业久弥新，幼度英奇也绝伦。",
            "父子俱贤真不朽，功名自致岂相因。",
            "边兵屡动思良将，廷论萧条忆诤臣。",
            "青史世家它日事，新阡宿草倍沾巾。"
        ],
        "title": "王仲仪尚书挽词",
        "id": "bcdd595c-7406-4ecb-bcca-1fb2f5df80ff"
    },
    {
        "author": "苏辙",
        "paragraphs": [
            "双桧生南户，丛筠种北墙。",
            "交阴奉君子，为伴老中堂。",
            "露洗秋阶绿，风含夏簟凉。",
            "栽花知已误，新上一番霜。"
        ],
        "title": "次韵范景仁侍郎移竹",
        "id": "32754729-b580-4cdf-b18e-567a7e029b40"
    },
    {
        "author": "苏辙",
        "paragraphs": [
            "朱栏碧瓦照山隈，竹简牙签次第开。",
            "读破文章随意得，学成富贵逼身来。",
            "诗书教子真田宅，金玉传家定粪灰。",
            "更把遗编观得失，君家旧物岂须猜。"
        ],
        "title": "寄题蒲传正学士阆中藏书阁",
        "id": "71db93b8-f007-4fd6-b6fd-433168854ad4"
    },
    {
        "author": "苏辙",
        "paragraphs": [
            "庠斋三岁最无功，羞愧宣王禄万钟。",
            "犹欲谈经谁复信，相招执籥更须从。",
            "陈风清净眠真足，齐俗强梁懒不容。",
            "久尔安闲长自怪，此行磨折信天工。"
        ],
        "title": "自陈适齐戏题",
        "id": "f0e41a41-aa38-4e10-afe2-1bfea137c740"
    },
    {
        "author": "苏辙",
        "paragraphs": [
            "奏课西南最，分符江海冲。",
            "往来观惠术，蟠错试余锋。",
            "文字从堆案，樽罍强解容。",
            "金山只隔水，时复听晨钟。"
        ],
        "title": "送董扬休比部知真州",
        "id": "1070642a-5686-4a58-b128-42b0c9219ded"
    },
    {
        "author": "苏辙",
        "paragraphs": [
            "我生本西南，为学慕齐鲁。",
            "从事东诸侯，结绶济南府。",
            "谁言到官舍，旱气裂后土。",
            "饥馑费囷仓，剽夺惊桴鼓。",
            "缅焉礼义邦，忧作流亡聚。",
            "君来正此时，王事最勤苦。",
            "驱驰黄尘中，劝说野田父。",
            "穰穰百万家，一一连什伍。",
            "政令当及期，田闾贵安堵。",
            "归乘忽言西，劬劳共谁语。"
        ],
        "title": "送排保甲陈祐甫",
        "id": "4e394209-72a5-49ca-9df8-2071046f2b39"
    },
    {
        "author": "苏辙",
        "paragraphs": [
            "宦游东土暂相依，政役频烦会合稀。",
            "每恃详明容老病，不堪羁旅送将归。",
            "思亲道路宁论远，入蜀山河渐觉非。",
            "我有旧庐江水上，因君聊复梦魂飞。"
        ],
        "title": "送韩祗严户曹得替省亲成都",
        "id": "7cce6cde-833a-445a-9aec-6e3b3fc6f401"
    },
    {
        "author": "苏辙",
        "paragraphs": [
            "南山迤逦入南塘，北渚岧峣枕北墙。",
            "过尽绿荷桥断处，忽逢朱槛水中央。",
            "凫鹥聚散湖光净，鱼鳖浮沉瓦影凉。",
            "清境不知三伏热，病身唯要一藤床。"
        ],
        "title": "和孔教授武仲济南四咏 环波亭",
        "id": "12ecf8e1-66ab-4af5-a8af-8bea73aaf5cb"
    },
    {
        "author": "苏辙",
        "paragraphs": [
            "西湖已过百花汀，未厌相携上古城。",
            "云放连山瞻岳麓，雪消平野看春耕。",
            "临风举酒千钟尽，步月吹笳十里声。",
            "犹恨雨中人不到，风云飘荡恐神惊。"
        ],
        "tags": [
            "西湖"
        ],
        "title": "和孔教授武仲济南四咏 北渚亭",
        "id": "d13af9b0-0751-4f0a-b670-f2c79c6f4bd6"
    },
    {
        "author": "苏辙",
        "paragraphs": [
            "筑台临水巧安排，万象轩昂发瘗埋。",
            "南岭崩腾来不尽，北山断续意尤佳。",
            "平时战伐皆荒草，永日登临慰病怀。",
            "更欲留诗题素壁，坐中谁与少陵偕。"
        ],
        "title": "和孔教授武仲济南四咏 鹊山亭",
        "id": "70c78aaa-30b0-497c-9c17-39bebf37accb"
    },
    {
        "author": "苏辙",
        "paragraphs": [
            "连山带郭走平川，伏涧潜流发涌泉。",
            "汹汹秋声明月夜，蓬蓬晓气欲晴天。",
            "谁家鹅鸭横波去，日暮牛羊饮道边。",
            "滓秽未能妨洁净，孤亭每到一依然。"
        ],
        "title": "和孔教授武仲济南四咏 槛泉亭",
        "id": "1aa471f7-712e-4a0c-b308-ace1c09507e3"
    },
    {
        "author": "苏辙",
        "paragraphs": [
            "春湖柳色黄，宿藕冻犹僵。",
            "翻沼龙蛇动，撑船牙角长。",
            "清泉浴泥滓，粲齿碎冰霜。",
            "莫使新梢尽，炎风翠盖凉。"
        ],
        "title": "踏藕",
        "id": "1d8b7180-4daf-4461-831c-3a5c94d1e1a6"
    },
    {
        "author": "苏辙",
        "paragraphs": [
            "东来亦何恃，夫子此分符。",
            "谈笑万事毕，樽罍众客俱。",
            "高情生远岫，清兴发平湖。",
            "坐使羁游士，能忘岁月徂。",
            "纵欢真乐易，恨别不须臾。",
            "庙幄新谋帅，河间最近胡。",
            "安边本余事，清赏信良图。",
            "应念兹园好，流泉海内无。"
        ],
        "tags": [
            "西湖"
        ],
        "title": "和李诚之待制宴别西湖",
        "id": "b1ef88f5-a9e8-4dc3-a205-1af8c78fbc8d"
    },
    {
        "author": "苏辙",
        "paragraphs": [
            "少年学诗书，晚岁探至道。",
            "岂伊封疆臣，乃是廊庙宝。",
            "苦恨富贵迟，声名得空早。",
            "忆惟西羌桀，始建元戎纛。",
            "恩威炳朝日，号令靡秋草。",
            "功勋不容究，孤高易摧倒。",
            "归来易三邦，但养胸中颢。",
            "宁知北边将，还须用耆老。",
            "春风吹旌旆，先声遍城堡。",
            "往事安足惩，遗黎待公保。"
        ],
        "title": "送李诚之知瀛州",
        "id": "5aedec4d-d429-4711-94dc-91b15d06a753"
    },
    {
        "author": "苏辙",
        "paragraphs": [
            "西湖不放长竿入，羣鱼空作淘河食。",
            "渔人攘臂下前汀，荡漾清波浮两腋。",
            "藕梢菱蔓不容网，箔作长围徒手得。",
            "逡巡小舟十斛重，踊跃长鱼一夫力。",
            "柳条穿颊洗黄金，鲙缕堆盘雪花积。",
            "烧薤香橙巧相与，白饭青蔬甘莫逆。",
            "食罢相携堤上步，将散重煎叶家白。",
            "人生此事最便身，金印垂腰定何益。"
        ],
        "tags": [
            "西湖"
        ],
        "title": "西湖二咏 观捕鱼",
        "id": "140394cb-804a-43e2-aaa8-db906a896231"
    },
    {
        "author": "苏辙",
        "paragraphs": [
            "芡叶初生绉如縠，南风吹开轮脱毂。",
            "紫苞青刺攒猬毛，水面放花波底熟。",
            "森然赤手初莫近，谁料明珠藏满腹。",
            "剖开膏液尚模糊，大盎磨声风雨速。",
            "清泉活火曾未久，满堂坐客分升掬。",
            "纷然咀噍惟恐迟，势若羣雏方脱粟。",
            "东都每忆会灵沼，南国陂塘种尤足。",
            "东游尘土未应嫌，此物秋来日尝食。"
        ],
        "tags": [
            "西湖"
        ],
        "title": "西湖二咏 食鸡头",
        "id": "35cb3296-b155-4e02-8e35-329c23497bdc"
    },
    {
        "author": "苏辙",
        "paragraphs": [
            "蒙愠未能忧悄悄，得闲时复醉昏昏。",
            "知君亦学无言语，岂悟维摩不二门。"
        ],
        "title": "次韵孙推官朴见寄二首  其一",
        "id": "2b0c35e8-d66c-4c80-bcec-d72a2a4135d4"
    },
    {
        "author": "苏辙",
        "paragraphs": [
            "病懒近来全废学，宦游唯是苦思乡。",
            "粗知会计犹堪仕，贪就功名有底忙。",
            "怀旧暗听秋雁过，梦归偏爱晓更长。",
            "故人知我今何念，拟向东山赋首章。"
        ],
        "title": "次韵孙推官朴见寄二首  其二",
        "id": "3e0e2389-4e67-489d-923b-007b6e19a02a"
    },
    {
        "author": "苏辙",
        "paragraphs": [
            "忆见君兄弟，相携谒侍郎。",
            "通经夸早岁，落笔尽成章。",
            "试剧何轻锐，当官便激昂。",
            "三年知力竭，大府觉才长。",
            "知已未如格，归赀才满囊。",
            "旧书还读否，师说近凄凉。"
        ],
        "title": "送张正彦法曹",
        "id": "1bd19699-452c-46e8-98fe-608395a101c3"
    },
    {
        "author": "苏辙",
        "paragraphs": [
            "不作清时言事官，海邦那复久盘桓。",
            "早依莲社尘缘少，新就草堂归计安。",
            "富贵暂时朝露过，江山故国水精寒。",
            "宦游从此知多事，收取楞伽静处看。"
        ],
        "title": "送青州签判俞退翁致仕还湖州",
        "id": "69a52f56-21c6-42c6-a3ae-f13d8f3df86d"
    },
    {
        "author": "苏辙",
        "paragraphs": [
            "岁月飘然风际烟，紫萸黄菊又霜天。",
            "莫思太室杉松外，且醉青州歌舞前。",
            "杯酒追欢真一梦，天涯回望正三年。",
            "近来又欲东观海，听说毛诗雅颂篇。"
        ],
        "title": "和青州教授顿起九日见寄",
        "id": "91e5941c-faed-4613-a78a-d24ebf5db2f1"
    },
    {
        "author": "苏辙",
        "paragraphs": [
            "竹林分径水通渠，真与幽人作隠居。",
            "溪上路穷惟画舫，城中客至有罾鱼。",
            "东来只为林泉好，野外从教簿领疏。",
            "不识徂徕石夫子，兼因女婿觅遗书。"
        ],
        "title": "题徐正权秀才城西溪亭",
        "id": "935e8aa1-fca9-41ca-aaaf-965231cc7f14"
    },
    {
        "author": "苏辙",
        "paragraphs": [
            "生男如狼犹恐尪，寅年生虎慰爷娘。",
            "汝家家世事文史，门户岂有空刚强。",
            "试看猛虎在山谷，斧牙钩爪旗尾扬。",
            "徐行当道择牛羊，狐狸惊走熊猪忙。",
            "我今老病思退藏，生子安得尚激昂。",
            "不见伯父擅文章，逡巡议论前无当。"
        ],
        "title": "和子瞻喜虎儿生",
        "id": "eb5d486f-738e-4e24-b2ae-55654249e239"
    },
    {
        "author": "苏辙",
        "paragraphs": [
            "京东分东西，中划齐鲁半。",
            "兄来本相从，路绝一长叹。",
            "前朝使者还，手把新诗玩。",
            "怜我久别离，卷帙为舒散。",
            "谁言穷陋邦，得此唱酬伴。",
            "相逢倾盖间，晤语何旦旦。",
            "宦游少娱乐，缠缚苦文案。",
            "能于王事余，时作楚词乱。",
            "譬如近膏油，未肯忘濯盥。",
            "贤豪真勉强，功业畏缭缓。",
            "伊余独何为，旧籍西南贯。",
            "窃禄未遑归，自笑嗟已懦。",
            "方当四海寒，恋此一寸炭。",
            "主倦客欲留，逡巡要夺馆。",
            "奈何独见收，软言强温暖。",
            "此意定难酬，还予授子粲。"
        ],
        "title": "次韵子瞻病中赠提刑段绎",
        "id": "87c18148-d7d1-4b5b-b379-418daa52414a"
    },
    {
        "author": "苏辙",
        "paragraphs": [
            "麦苗出土正纤纤，春早寒官令尚严。",
            "云覆南山初半岭，风干东海尽成盐。",
            "来时瞬息平吞野，积久欹危欲败檐。",
            "强付酒樽判醉熟，更寻诗句斗新尖。"
        ],
        "title": "次韵子瞻赋雪二首  其一",
        "id": "bf5f75d8-ad64-4c99-9238-d01e28ea1e63"
    },
    {
        "author": "苏辙",
        "paragraphs": [
            "点缀偏工乱鹄鸦，淹留欲解恼船车。",
            "乘春已觉矜余力，骋巧时能作细花。",
            "僵雁堕鸱谁得罪，败墙破壁若为家。",
            "天公爱物遥怜汝，应是门前守夜叉。"
        ],
        "title": "次韵子瞻赋雪二首  其二",
        "id": "d7d4dbc6-aeec-401e-be3e-4515afa1602c"
    },
    {
        "author": "苏辙",
        "paragraphs": [
            "羨君官局最优游，笑我区区学问囚。",
            "今日登临成独往，终年勤苦粗相酬。",
            "春深绿野初开绣，云解青山半脱裘。",
            "回首红尘读书处，煮茶留客小亭幽。"
        ],
        "title": "次韵韩宗弼太祝送游太山",
        "id": "752f2502-5f0a-46e4-9af4-c3ca8e6e1219"
    },
    {
        "author": "苏辙",
        "paragraphs": [
            "春去堂堂不复追，空余草木弄晴晖。",
            "交游归雁行将尽，踪迹鸣鸠懒不飞。",
            "老大未须惊节物，醉狂兼得避危机。",
            "东风虽有经旬在，芳意从今日日非。"
        ],
        "title": "次韵刘敏殿丞送春",
        "id": "752238bb-efcf-4bd2-bc03-01dd9d5a671d"
    },
    {
        "author": "苏辙",
        "paragraphs": [
            "首夏寻芳也未迟，绕园红紫尚菲菲。",
            "无心与物真皆可，有酒逢人劝莫违。",
            "梦逐杨花无限思，身惭啼鸟不如归。",
            "官居寂寞如僧舍，海燕怜贫故入扉。"
        ],
        "title": "次韵赵至节推首夏",
        "id": "7322e636-e0b6-4870-93bd-54573ec43778"
    },
    {
        "author": "苏辙",
        "paragraphs": [
            "池亭雨过一番凉，云髻罗裙客两旁。",
            "不觉行人离恨远，贪看积水照筵光。",
            "满堂樽俎欢方剧，极目江湖意自长。",
            "归去伊川潇洒地，不须遗念属清湘。"
        ],
        "title": "次韵李昭叙供备宴别湖亭",
        "id": "9bf4c396-ebc2-4713-920d-675f04c973e4"
    },
    {
        "author": "苏辙",
        "paragraphs": [
            "与君非旧识，倾盖便相亲。",
            "共事林泉郡，忘归南北人。",
            "煮茶流水曲，载酒后湖滣。",
            "未觉游从厌，空惊别恨新。",
            "濒河今重地，知己旧元臣。",
            "洛下闻鸡犬，家书不浃旬。",
            "西还倚门罢，北渡羽书频。",
            "忠孝传家事，风流待一振。"
        ],
        "title": "送李昭叙移黎阳都监归洛省亲",
        "id": "4e3cc22c-6588-4897-8974-8549df64428c"
    },
    {
        "author": "苏辙",
        "paragraphs": [
            "自我来济南，经年未尝出。",
            "不知西城外，有路通石壁。",
            "初行涧谷浅，渐远峰峦积。",
            "翠屏互舒卷，耕耨随欹侧。",
            "云木散山阿，逆旅时百室。",
            "兹人谓川路，此意属行客。",
            "久游自多念，忽误向所历。",
            "嘉陵万壑底，栈道百回屈。",
            "崖巘递峥嵘，征夫时出没。",
            "行李虽云艰，幽邃亦已剧。",
            "坐缘斗升米，被此尘土厄。",
            "何年道褒斜，长啸理轻策。"
        ],
        "title": "游太山四首 初入南山",
        "id": "b0389cbe-166e-4446-856c-6bf585c842a0"
    },
    {
        "author": "苏辙",
        "paragraphs": [
            "山蹊容车箱，深入遂有得。",
            "古寺依巖根，连峰转相揖。",
            "樵苏草木尽，佛事亦萧瑟。",
            "居僧麋鹿人，对客但羞涩。",
            "双碑立风雨，八分存法则。",
            "云昔义靖师，万里穷西域。",
            "华严具多纸，归来手亲译。",
            "蜕骨俨未移，至今存石室。",
            "遗文尽法界，广大包万亿。",
            "变化浩难名，丹青画京邑。",
            "粲然共一理，眩晃莫能识。",
            "末法渐衰微，徒使真人泣。"
        ],
        "title": "游太山四首 四禅寺",
        "id": "6d35869f-18aa-4bde-842c-b1029babc205"
    },
    {
        "author": "苏辙",
        "paragraphs": [
            "青山何重重，行尽土囊底。",
            "巖高日气薄，秀色如新洗。",
            "入门尘虑息，盥漱得清泚。",
            "高堂见真人，不觉首自稽。",
            "祖师古禅伯，荆棘昔亲启。",
            "人迹尚萧条，豺狼夜相觝。",
            "白鹤导清泉，甘芳胜醇醴。",
            "声鸣青龙口，光照白石陛。",
            "尚可满畦塍，岂惟濯蔬米。",
            "居僧三百人，饮食安四体。",
            "一念但清凉，四方尽兄弟。",
            "何言庇华屋，食苦当如荠。"
        ],
        "title": "游太山四首 灵巖寺",
        "id": "75032a21-73ad-4e2c-a750-36333e1f4705"
    },
    {
        "author": "苏辙",
        "paragraphs": [
            "东来亦何求，聊欲观海岱。",
            "海西尚千里，将行勇还退。",
            "岱阴即齐疆，南往曾历块。",
            "春深草木长，山暖冰雪溃。",
            "中巷无居人，南亩释耕耒。",
            "车徒八方至，尘坌百里内。",
            "牛马汗淋漓，绮纨声綷縩。",
            "喧阗六师合，汹涌众流汇。",
            "无复问谁何，但自舍耽爱。",
            "龙鸾画车服，贝玉饰冠佩。",
            "骅骝蹴腾骞，幡旆飞晻暧。",
            "腥羶及鱼鼈，琐细或蒲菜。",
            "游墯愧无赍，技巧穷殊态。",
            "纵观𥈭未已，精意殚一酹。",
            "出门青山屯，绕廊遗迹昧。",
            "登封尚坛壝，古观写旗队。",
            "戈矛认毫末，舒卷分向背。",
            "雍容太平业，磊落丰碑在。",
            "往事半蓬蒿，遗氓但悲慨。",
            "回瞻最高峰，远谢徂徕对。",
            "欲将有限力，一放目所迨。",
            "天门四十里，预恐双足废。",
            "三宿遂徘徊，归来欲谁怼。",
            "前年道轘辕，直上嵩岭背。",
            "中休强饮食，莫宿时盥颒。",
            "稍知天宇宽，不觉人寰秽。",
            "岁时未云久，筋骸老难再。",
            "山林无不容，疲薾坐自碍。",
            "自知俗缘深，毕老守阛阓。",
            "何当御清风，不用车马载。"
        ],
        "title": "游太山四首 岳下",
        "id": "ca61b1dc-defe-4f98-952e-a24bda021ab2"
    },
    {
        "author": "苏辙",
        "paragraphs": [
            "昔年旅南服，始识王荆州。",
            "威动千里肃，恩宽行客留。",
            "从容见少子，风采倾凡俦。",
            "温然吐词气，已觉清且修。",
            "不见十五年，相逢话百忧。",
            "青衫走尘土，白发各满头。",
            "新弃东海邑，愿从北诸侯。",
            "北鄙事方伙，饥馑连戈矛。",
            "盟好未可轻，念当事怀柔。",
            "主将今老成，勉尽良计筹。"
        ],
        "title": "送王璋长官赴真定孙和甫辟书",
        "id": "3667700f-9b14-4c97-8b1b-93a41a50c85d"
    },
    {
        "author": "苏辙",
        "paragraphs": [
            "忆昔补官太皞墟，泮宫萧条人事疏。",
            "日高鼾睡声嘘嘘，往还废绝门无车。",
            "君为户曹畏简书，放怀疏懒亦似余。",
            "相逢语笑夜踌躇，烹煮梨栗羞殽蔬。",
            "官居一去真蘧庐，东来失计悔厥初。",
            "夜闻桴鼓惊阎闾，事如牛毛费耘鉏。",
            "违失真性从吏胥，目视紾臂邀徐徐。",
            "羨君不出心自如，北潭秋水多芙蕖。",
            "青荷包饭蒲为菹，翛然独往深渊鱼。",
            "人生如此乐有余，胡为自投槛中狙。"
        ],
        "title": "寄孙朴",
        "id": "1e0465e7-e06a-4440-beb1-89570e472a15"
    },
    {
        "author": "苏辙",
        "paragraphs": [
            "执热卧北窗，淋漓汗流注。",
            "蛟龙遁水府，谁起叩天户。",
            "偶然终日风，振扰北山雾。",
            "崩腾转相轧，变化不容睹。",
            "雷声运车毂，雨点倾豆黍。",
            "逡巡溜河汉，指顾才笑语。",
            "破屋少干床，茅苫固难御。",
            "出门泥没足，此厄比邻溥。",
            "苟令终岁熟，敢有今日怒。",
            "晚照上东轩，清风袭虚庑。",
            "微生免荷鉏，但喜脱烦暑。",
            "农父更事多，缺塘已增土。"
        ],
        "title": "和韩宗弼暴雨",
        "id": "78c6f091-44c5-400f-8248-2ceeaa323d2c"
    },
    {
        "author": "苏辙",
        "paragraphs": [
            "奕奕清波旧绕城，旱来泉眼亦尘生。",
            "连宵暑雨源初接，发地春雷夜有声。",
            "复理沟渠通屈曲，重开池沼放澄清。",
            "通衢细洒浮埃净，车马归来似晚晴。"
        ],
        "title": "舜泉复发",
        "id": "9535fa86-490e-4f1f-a577-d6e0d5deacf7"
    },
    {
        "author": "苏辙",
        "paragraphs": [
            "西溪秋思日盈笺，幕府拘愁学久骞。",
            "记庙终惭无好句，酹坟犹喜有前篇。",
            "屏除笔砚真良计，写寄交游畏妄传。",
            "吴纸赠君君莫怪，耕耘废罢有闲田。"
        ],
        "title": "次韵徐正权谢示闵子庙记及惠纸",
        "id": "31379967-a0e5-46eb-a550-f050fc5bf81a"
    },
    {
        "author": "苏辙",
        "paragraphs": [
            "持节西南二十年，华堂遗像已苍然。",
            "归来侍从三朝旧，老去雍容平地仙。",
            "落笔纵横题壁处，诵诗清壮举杯前。",
            "东游邂逅迎归旐，泪落城南下马阡。"
        ],
        "title": "张文裕侍郎挽词",
        "id": "80919341-18f8-4cf2-9416-729683668e61"
    },
    {
        "author": "苏辙",
        "paragraphs": [
            "东方书生多愚鲁，闭门诵书口生土。",
            "窗中白首抱遗编，自信此书传父祖。",
            "辟雍新说从上公，册除仆射酬元功。",
            "太常弟子不知数，日夜吟讽如寒虫。",
            "四方窥觇不能得，一卷百金犹复惜。",
            "康成颖达弃尘灰，老聃瞿昙更出入。",
            "旧书句句传先师，中途欲弃还自疑。",
            "东邻小儿识机会，半年外舍无不知。",
            "乘轻策肥正年少，齿疏唇腐真堪笑。",
            "是非得失付它年，眼前且买先腾踔。"
        ],
        "title": "东方书生行",
        "id": "74e83af5-9b77-4774-833a-23fb17d9215f"
    },
    {
        "author": "苏辙",
        "paragraphs": [
            "大野将冻河水微，慨然临流送将归。",
            "登舟上帆手一挥，脱弃朋友如敝衣。",
            "我来三见芳草腓，来时同寮今已非。",
            "念昔相从未尝违，西湖幽远人事稀。",
            "青莲紫芡倾珠玑，白鱼掉尾黄鼈肥。",
            "客醉将起命阖扉，方桥月出风露霏。",
            "星河下照摇清辉，喧呼笑语相嘲讥。",
            "岁月一逝空长欷，交游去尽将谁依。",
            "君家汉代平与韦，蔼然令德传余徽。",
            "鸣鸠著地鸿高飞，安得久此同絷鞿。"
        ],
        "tags": [
            "西湖"
        ],
        "title": "送韩宗弼",
        "id": "059d9b53-8448-4b7c-ad32-23f951ba6822"
    },
    {
        "author": "苏辙",
        "paragraphs": [
            "汝州太守卧病年，亹亹犹复能清言。",
            "平生雄辩嗟不见，风流尚有曹州存。",
            "历下东游少相识，欢喜闻君在西邑。",
            "旧知兄弟无凡俦，相逢一笑开颜色。",
            "三年政令如牛毛，思归南亩皆蓬蒿。",
            "羨君饮酒动论斗，引觥向口收狂潮。",
            "醉后胸中百无有，偃然啸傲倾朋曹。",
            "中朝卿士足官府，君归何处狂歌谣。"
        ],
        "title": "送刘长清敏",
        "id": "991b90c1-2eb8-436b-b38e-c2fd4e137803"
    },
    {
        "author": "苏辙",
        "paragraphs": [
            "天命无不全，人事每自伤。",
            "譬如摩尼珠，宛转有余光。",
            "藻饰不能加，尘垢岂有亡。",
            "世人未尝识，姑射手自将。",
            "我公体自然，率性非勉强。",
            "驰驱四十年，不入忧患场。",
            "晚岁事蒙养，敛退就此堂。",
            "小儒岂知道，宿昔窥门墙。",
            "申屠师无人，无足亦自忘。",
            "如逢郑执政，一笑先生傍。"
        ],
        "title": "题张安道乐全堂",
        "id": "85c87707-b49c-4be1-b321-faebba4f0a80"
    },
    {
        "author": "苏辙",
        "paragraphs": [
            "桐身青琅玕，桐叶蒲葵扇。",
            "落落出轩墀，亭亭奉闲燕。",
            "夜声疏雨滴，午影微风转。",
            "秋飙一凌乱，淅沥惊葱蒨。",
            "朝日失繁阴，青苔覆遗片。",
            "空使坐中人，慨然嗟物变。"
        ],
        "title": "和鲜于子骏益昌官舍八咏 桐轩",
        "id": "5d43cd5a-b7f2-4aa5-aab1-de8538b175f2"
    },
    {
        "author": "苏辙",
        "paragraphs": [
            "幽轩离纷华，惟有一丛竹。",
            "纤梢起余寒，紫笋散轻馥。",
            "擢干春雨余，挺节秋霜足。",
            "不知岁时改，守此娟娟绿。",
            "上有吟风蝉，空腹未尝食。",
            "翦伐非所辞，不受尘土辱。"
        ],
        "title": "和鲜于子骏益昌官舍八咏 竹轩",
        "id": "03587afb-8722-48d6-9061-be1cd380f7e5"
    },
    {
        "author": "苏辙",
        "paragraphs": [
            "筑室城市间，移柏南涧底。",
            "山林夙所尚，封植聊自寄。",
            "崎岖脱巖石，拥塞出棼翳。",
            "上承清露滋，下受寒泉惠。",
            "秋来采霜叶，咀嚼有余味。",
            "苦涩未须嫌，愈久甘如荠。"
        ],
        "title": "和鲜于子骏益昌官舍八咏 柏轩",
        "id": "0c8621b2-1cfc-4c34-9f61-94c1fa37de91"
    },
    {
        "author": "苏辙",
        "paragraphs": [
            "山前三秦道，车马不遑息。",
            "日出红尘生，不见青山色。",
            "峰峦未尝改，往意自奔迫。",
            "谁言幽堂居，近在使者宅。",
            "俯听辨江声，却立睨石壁。",
            "藤萝自太古，松竹列新植。",
            "暑簟卧清风，寒樽对佳客。",
            "试问东行人，谁能同此适。"
        ],
        "title": "和鲜于子骏益昌官舍八咏 巽堂",
        "id": "3ce4d8d1-3309-43d0-8e4a-d08f45587593"
    },
    {
        "author": "苏辙",
        "paragraphs": [
            "平地厌喧嚣，虚斋上山足。",
            "萧条远城市，坡陀富林麓。",
            "简书日填委，杖屦每幽独。",
            "岂无山中士，高卧白茅屋。",
            "逢人默无语，长啸响巖谷。",
            "此室庶可招，夜月相从宿。"
        ],
        "title": "和鲜于子骏益昌官舍八咏 山斋",
        "id": "745619ff-851a-4501-af90-b51329fe34b8"
    },
    {
        "author": "苏辙",
        "paragraphs": [
            "登山稍已高，旷望良亦远。",
            "危亭在山腹，物景行自变。",
            "诸峰宿露收，草木朝阳绚。",
            "盎盎云出山，溜溜泉垂坂。",
            "徐行得佳处，永日遂忘返。",
            "此乐只自知，傍人任嫌懒。"
        ],
        "title": "和鲜于子骏益昌官舍八咏 闲燕亭",
        "id": "b34ac800-c147-4d2f-b82c-fe581d4c66a6"
    },
    {
        "author": "苏辙",
        "paragraphs": [
            "亭高众山下，胜势不自收。",
            "冈峦向眼尽，风籁与耳谋。",
            "鸢飞半岭息，云起当空游。",
            "视身如乘风，超然忘百忧。",
            "暮归室中居，唯见窗户幽。",
            "视听随物变，恍谁识其由。"
        ],
        "title": "和鲜于子骏益昌官舍八咏 会景亭",
        "id": "118c54c4-81dd-4d9e-85be-f6f952d06324"
    },
    {
        "author": "苏辙",
        "paragraphs": [
            "昔过益昌城，莫登君子堂。",
            "驾言念长道，未暇升崇冈。",
            "今闻宝峰上，缥缈陵朝阳。",
            "三休引萝蔓，一览穷苍茫。",
            "微云霭双剑，落日明故乡。",
            "奔驰迹未安，山薮意自长。",
            "漂摇万里外，手把新诗章。",
            "宦游不忘归，何异鸟欲翔。",
            "尘土污颜面，年华侵鬓霜。",
            "何时首归路，所至聊徬徨。",
            "樽俎逢故人，亭榭凝清光。",
            "为我具斗酒，宿恨犹可偿。"
        ],
        "title": "和鲜于子骏益昌官舍八咏 宝峰亭",
        "id": "8d507a96-9710-49fb-b431-2ace4cdee68b"
    },
    {
        "author": "苏辙",
        "paragraphs": [
            "世上升沉都梦里，春来强健斗樽前。",
            "公田种秫全抛却，坐客无毡谁与钱。"
        ],
        "title": "次韵分司南京李诚之待制求酒二首  其一",
        "id": "d2887d3c-98ba-4c6b-ac6e-c8a94b0c9f81"
    },
    {
        "author": "苏辙",
        "paragraphs": [
            "春深风雨半相和，节物令人意绪多。",
            "中酒何须问贤圣，和诗今尚许羊何。"
        ],
        "title": "次韵分司南京李诚之待制求酒二首  其二",
        "id": "89296054-80d5-48b3-a401-509b6c5ce667"
    },
    {
        "author": "苏辙",
        "paragraphs": [
            "高人不受尘土侵，三年浙江藏何深。",
            "久闲物理有相复，历城官事森成林。",
            "乘时敛散逐十二，鞭挞逋负徒哀矜。",
            "一杯相属未尝得，百亩归去将安能。",
            "潜逃虽出知者后，黾勉尚见仁人心。",
            "归期忽告三月尾，强留不顾千黄金。",
            "河豚虽过鲈鳜在，粳稻正插风雨淫。",
            "酒肴劳苦罄邻里，期会迫隘思僚朋。",
            "山川吴越我所爱，扁舟佗日要追寻。",
            "滞留未用便相诧，半年岁月行骎骎。"
        ],
        "title": "送施历城辩归常州",
        "id": "02f5ef52-9ede-41bc-bc46-a6c05f491fa2"
    },
    {
        "author": "苏辙",
        "paragraphs": [
            "令尹西行去又回，西湖重把旧樽罍。",
            "吏民再见鸡栖乘，犹道吾公挽不来。"
        ],
        "tags": [
            "西湖"
        ],
        "title": "施君既去复以事还戏赠",
        "id": "8449959d-b396-4b58-ad56-eb5c73951a68"
    },
    {
        "author": "苏辙",
        "paragraphs": [
            "湖南堂宇深，湖北林亭远。",
            "不作过湖桥，两处那相见。"
        ],
        "title": "和文与可洋州园亭三十咏 湖桥",
        "id": "d4311051-c9a4-4a62-830c-44015b9bb05d"
    },
    {
        "author": "苏辙",
        "paragraphs": [
            "湖里种荷花，湖边种杨柳。",
            "何处渡桥人，问是人间否。"
        ],
        "title": "和文与可洋州园亭三十咏 横湖",
        "id": "21c97486-b9c2-42e0-9e76-dc44a6c28c9b"
    },
    {
        "author": "苏辙",
        "paragraphs": [
            "绿竹覆清渠，尘心日日疏。",
            "使君遗癖在，苦要读文书。"
        ],
        "title": "和文与可洋州园亭三十咏 书轩",
        "id": "754bd0d8-3da7-4d04-80fc-d8ed1d53c901"
    },
    {
        "author": "苏辙",
        "paragraphs": [
            "水深冰亦厚，滉荡铺寒玉。",
            "好在水中鱼，何愁池上鹜。"
        ],
        "title": "和文与可洋州园亭三十咏 冰池",
        "id": "4a07d0a3-a44b-4536-baba-388c61835db9"
    },
    {
        "author": "苏辙",
        "paragraphs": [
            "空陂放修竹，肃肃复冥冥。",
            "莫除坞外笋，从使入园生。"
        ],
        "title": "和文与可洋州园亭三十咏 竹坞",
        "id": "c304fb9c-d22e-4f37-bf25-18d987b3565b"
    },
    {
        "author": "苏辙",
        "paragraphs": [
            "离披寒露下，萧索微风触。",
            "摧折有余青，从横未须束。"
        ],
        "title": "和文与可洋州园亭三十咏 荻浦",
        "id": "25031f85-1108-46ec-b528-5571a2a9c11f"
    },
    {
        "author": "苏辙",
        "paragraphs": [
            "风高莲欲衰，霜重蓼初发。",
            "会使此池中，秋芳未尝歇。"
        ],
        "title": "和文与可洋州园亭三十咏 蓼屿",
        "id": "2d5375f7-f302-40ff-8d21-31da55760226"
    },
    {
        "author": "苏辙",
        "paragraphs": [
            "云生如涌泉，云散如翻水。",
            "百变一凭栏，悠悠定谁使。"
        ],
        "title": "和文与可洋州园亭三十咏 望云楼",
        "id": "e5af3cd9-99e4-4232-9fa1-fe61f0bec7f7"
    },
    {
        "author": "苏辙",
        "paragraphs": [
            "台高天汉近，匹练挂林端。",
            "秋深霜露重，谁见落西山。"
        ],
        "title": "和文与可洋州园亭三十咏 天汉台",
        "id": "4212cc8c-f553-4277-b65a-33d6e2eb04b8"
    },
    {
        "author": "苏辙",
        "paragraphs": [
            "夜色何苍苍，月明久未上。",
            "不上倚城台，无奈东南嶂。"
        ],
        "title": "和文与可洋州园亭三十咏 待月台",
        "id": "794688aa-a3d6-41ed-b4ea-990d2520a7f2"
    },
    {
        "author": "苏辙",
        "paragraphs": [
            "动静惟所遇，仁智亦偶然。",
            "谁见二物外，犹有天地全。"
        ],
        "title": "和文与可洋州园亭三十咏 二乐榭",
        "id": "3b423c02-117a-42bd-8527-007d84305e95"
    },
    {
        "author": "苏辙",
        "paragraphs": [
            "泉来草木滋，泉去池塘满。",
            "委曲到庭除，清泠备晨盥。"
        ],
        "title": "和文与可洋州园亭三十咏 灙泉亭",
        "id": "ac96f038-50c6-444a-8216-b96e9b46092e"
    },
    {
        "author": "苏辙",
        "paragraphs": [
            "隠居亦非难，欲少求易遂。",
            "有意未成归，聊就茅檐试。"
        ],
        "title": "和文与可洋州园亭三十咏 吏隠亭",
        "id": "0e28b23c-e3c5-488f-ab8c-fe62ec8afc40"
    },
    {
        "author": "苏辙",
        "paragraphs": [
            "林高日气薄，竹色净如水。",
            "寂历断人声，时有鸣禽起。"
        ],
        "title": "和文与可洋州园亭三十咏 霜筠亭",
        "id": "b582d20a-8d8f-46e7-8c94-c1556ccbbbf1"
    },
    {
        "author": "苏辙",
        "paragraphs": [
            "处世欲无言，事至或未可。",
            "唯有此亭空，宴坐聊从我。"
        ],
        "title": "和文与可洋州园亭三十咏 无言亭",
        "id": "c430b756-42fd-4640-b8e0-e3c75479ec9f"
    },
    {
        "author": "苏辙",
        "paragraphs": [
            "重露覆千花，繁香凝畦圃。",
            "不忍日将晞，散逐微风去。"
        ],
        "title": "和文与可洋州园亭三十咏 露香亭",
        "id": "ef03b849-49b3-4a05-bcae-74ddf9c6d187"
    },
    {
        "author": "苏辙",
        "paragraphs": [
            "虚亭面疏篁，窈窕众景聚。",
            "更与坐中人，行寻望来处。"
        ],
        "title": "和文与可洋州园亭三十咏 涵虚亭",
        "id": "798ec8e7-0c40-4caf-a400-bb28161733ed"
    },
    {
        "author": "苏辙",
        "paragraphs": [
            "溪亭新雨余，秋色明滉漾。",
            "鸟渡夕阳中，鱼行白石上。"
        ],
        "title": "和文与可洋州园亭三十咏 溪光亭",
        "id": "af222c30-ada8-4672-a5e5-8b6b98f557b0"
    },
    {
        "author": "苏辙",
        "paragraphs": [
            "溪浅复通桥，过者犹恨懒。",
            "頼有沙上鸥，常为独游伴。"
        ],
        "title": "和文与可洋州园亭三十咏 过溪亭",
        "id": "51e30f80-f80d-437d-b72f-fea439e5f065"
    },
    {
        "author": "苏辙",
        "paragraphs": [
            "春晚百花齐，绵绵巧如织。",
            "细雨洗还明，轻风卷无迹。"
        ],
        "title": "和文与可洋州园亭三十咏 披锦亭",
        "id": "bf325818-94f6-4048-9cbc-2d9989bbae93"
    },
    {
        "author": "苏辙",
        "paragraphs": [
            "觞流无定处，客醉醒还酌。",
            "毋令仲御歌，空使人惊愕。"
        ],
        "title": "和文与可洋州园亭三十咏 禊亭",
        "id": "94c5cd07-d713-4955-a6bb-e8f4549c4500"
    },
    {
        "author": "苏辙",
        "paragraphs": [
            "开花浊水中，抱性一何洁。",
            "朱槛月明时，清香为谁发。"
        ],
        "title": "和文与可洋州园亭三十咏 菡萏轩",
        "id": "0ac7aed8-79ef-4466-9961-58bfd28c5534"
    },
    {
        "author": "苏辙",
        "paragraphs": [
            "猗猗翠蔓长，蔼蔼繁香足。",
            "绮席堕残英，芳樽渍余馥。"
        ],
        "title": "和文与可洋州园亭三十咏 荼䕷洞",
        "id": "7bc92175-5c06-4063-8ece-12a8369ed8f0"
    },
    {
        "author": "苏辙",
        "paragraphs": [
            "谁言使君贫，已用谷量竹。",
            "盈谷万万竿，何曾一竿曲。"
        ],
        "title": "和文与可洋州园亭三十咏 筼筜谷",
        "id": "c17eab39-1bdc-4ae2-84cc-cb8676dc6109"
    },
    {
        "author": "苏辙",
        "paragraphs": [
            "芦深可藏人，下有扁舟泊。",
            "正似洞庭风，日莫孤帆落。"
        ],
        "tags": [
            "洞庭湖"
        ],
        "title": "和文与可洋州园亭三十咏 寒芦港",
        "id": "24b3c085-b174-472a-a798-bf6f19c840ee"
    },
    {
        "author": "苏辙",
        "paragraphs": [
            "野人三四家，桑麻足生意。",
            "试与叩柴荆，言辞应有味。"
        ],
        "title": "和文与可洋州园亭三十咏 野人庐",
        "id": "4ce847b5-7354-44f9-868a-ab1dfb58ad0c"
    },
    {
        "author": "苏辙",
        "paragraphs": [
            "风梢绕檐匝，霜干当窗净。",
            "遥知素壁上，醉墨森相映。"
        ],
        "title": "和文与可洋州园亭三十咏 此君庵",
        "id": "49b0d274-4efb-458e-8ba5-d9bd0a1adeac"
    },
    {
        "author": "苏辙",
        "paragraphs": [
            "叶如石楠坚，实比霜柑大。",
            "穿径得新苞，令公忆鲈鲙。"
        ],
        "title": "和文与可洋州园亭三十咏 金橙径",
        "id": "42d5f2f9-2835-492c-a88a-0c87deeaab25"
    },
    {
        "author": "苏辙",
        "paragraphs": [
            "官是劝农官，种桑亦其所。",
            "安得陌上人，隔叶攀条语。"
        ],
        "title": "和文与可洋州园亭三十咏 南园",
        "id": "f65f133f-c9cc-4822-a126-0ca42c628bc7"
    },
    {
        "author": "苏辙",
        "paragraphs": [
            "使君美且仁，遍地种桃李。",
            "岂独放春花，行看食秋子。"
        ],
        "title": "和文与可洋州园亭三十咏 北园",
        "id": "db923e11-9df6-4907-893d-f29ff4070ff0"
    },
    {
        "author": "苏辙",
        "paragraphs": [
            "才堪簿领更无余，赢得十年闲读书。",
            "宠辱何须身自试，穷愁不待酒驱除。",
            "故人归去无消息，佳句新来屡卷舒。",
            "前日使君今在此，不妨时复置双鱼。"
        ],
        "title": "次韵吴兴李行中秀才见寄并求醉眠亭诗二首 和见寄",
        "id": "b25b4d9a-52fa-4227-a50f-70cc07cc1c77"
    },
    {
        "author": "苏辙",
        "paragraphs": [
            "是非一醉了无余，唯有胸中万卷书。",
            "已把人生比蘧传，更将江浦作阶除。",
            "欲眠宾客从教去，倒卧氍毹岂暇舒。",
            "京洛旧游真梦里，秋风无复忆鲈鱼。"
        ],
        "title": "次韵吴兴李行中秀才见寄并求醉眠亭诗二首 醉眠亭",
        "id": "43f31368-b748-452a-9c83-e4b4275b820a"
    },
    {
        "author": "苏辙",
        "paragraphs": [
            "千叶团团一尺余，扬州绝品旧应无。",
            "赏传莒国迁钟虡，移忆胡僧置钵盂。",
            "丛底留连倾凿落，瓶中捧拥照浮屠。",
            "强将绛蜡封红萼，憔悴无言损玉肤。"
        ],
        "title": "和子瞻玉盘盂二首  其一",
        "id": "7ebf549c-c764-4d45-9512-eafb8880db43"
    },
    {
        "author": "苏辙",
        "paragraphs": [
            "故相林亭父老知，出羣草木尚何疑。",
            "无多产业残花药，几许功名旧鼎彝。",
            "丰艳不知人世别，佳名新换使君诗。",
            "明年会看花尤好，剥尽浮苞养一枝。"
        ],
        "title": "和子瞻玉盘盂二首  其二",
        "id": "3abdf8b0-41bc-4439-814a-e9cd4a39f6dc"
    },
    {
        "author": "苏辙",
        "paragraphs": [
            "车骑崩腾送客来，奔河断岸首频回。",
            "凿成户牖功无几，放出江湖眼一开。",
            "景物为公争自致，登临约我共追陪。",
            "自矜新作超然赋，更拟兰台诵快哉。"
        ],
        "title": "寄题密州新作快哉亭二首  其一",
        "id": "7fe9c6ab-4c1c-4ab3-867a-c7f09b9d86a7"
    },
    {
        "author": "苏辙",
        "paragraphs": [
            "槛前潍水去沄沄，洲渚苍茫烟柳匀。",
            "万里忽惊非故国，一樽聊复对行人。",
            "谢安未厌频携妓，汲黯犹须卧理民。",
            "试问沙囊无处所，于今信怯定非真。"
        ],
        "title": "寄题密州新作快哉亭二首  其二",
        "id": "0f0f9f6f-a9fa-4218-bd88-3a19a802483b"
    },
    {
        "author": "苏辙",
        "paragraphs": [
            "男儿生可怜，赤手空腹无一钱。",
            "死丧三世委平地，骨肉不得归黄泉。",
            "徒行乞丐买坟墓，冠帻破败衣履穿。",
            "矫然未肯妄求取，耻以不义藏其先。",
            "辛勤直使行路泣，六亲不信相尤愆。",
            "问人何罪穷至此，人不敢尤其怨天。",
            "孝慈未省鬼神恶，兄弟宁有木石顽。",
            "善人自古有不遇，力行不废良谓贤。"
        ],
        "title": "赠马正卿秀才",
        "id": "2d65ea51-0782-4a56-baa4-86de615bf831"
    },
    {
        "author": "苏辙",
        "paragraphs": [
            "远游既为东鲁，迁居又爱南山。",
            "齿发自知将老，心怀且欲偷安。"
        ],
        "title": "答文与可以六言诗相示因道济南事作十首  其一",
        "id": "7bc799b5-0a36-420c-bae3-b9242e3dd5ed"
    },
    {
        "author": "苏辙",
        "paragraphs": [
            "舜井溢流陌上，历山近在城头。",
            "羁旅三年忘去，故园何日归休。"
        ],
        "title": "答文与可以六言诗相示因道济南事作十首  其二",
        "id": "5e951bcd-6c13-47dc-8630-2318dd0b6629"
    },
    {
        "author": "苏辙",
        "paragraphs": [
            "野步西湖绿缛，晴登北渚烟绵。",
            "蒲莲自可供腹，鱼蟹何尝要钱。"
        ],
        "tags": [
            "西湖"
        ],
        "title": "答文与可以六言诗相示因道济南事作十首  其三",
        "id": "6c4f85c6-b80b-411b-8307-69da623db0b2"
    },
    {
        "author": "苏辙",
        "paragraphs": [
            "饮酒方桥夜月，钓鱼画舫秋风。",
            "冉冉荷香不断，悠悠水面无穷。"
        ],
        "title": "答文与可以六言诗相示因道济南事作十首  其四",
        "id": "2618fa68-e930-4eb9-a891-c0bb32219312"
    },
    {
        "author": "苏辙",
        "paragraphs": [
            "雨过山光欲溜，寒来水气如烝。",
            "胜处何须吴越，随方亦有游朋。"
        ],
        "title": "答文与可以六言诗相示因道济南事作十首  其五",
        "id": "7e46484b-c8e8-478a-b11a-73f5d1bea8fc"
    },
    {
        "author": "苏辙",
        "paragraphs": [
            "扬雄执戟虽久，陶令归田未能。",
            "眼看云山无奈，神伤簿领相仍。"
        ],
        "title": "答文与可以六言诗相示因道济南事作十首  其六",
        "id": "d55121b8-307d-406d-80a1-6b16da00513e"
    },
    {
        "author": "苏辙",
        "paragraphs": [
            "终岁常亲鞭扑，此生知负诗书。",
            "欲寻旧学无处，时有故人起予。"
        ],
        "title": "答文与可以六言诗相示因道济南事作十首  其七",
        "id": "19b3638e-d02b-4d6c-b2f9-8a6e2cd989fa"
    },
    {
        "author": "苏辙",
        "paragraphs": [
            "故人远在江汉，万里时寄声音。",
            "闻道禅心寂寞，未废诗人苦吟。"
        ],
        "title": "答文与可以六言诗相示因道济南事作十首  其八",
        "id": "363a393c-5bbd-4aca-89b5-c3e5adb882d8"
    },
    {
        "author": "苏辙",
        "paragraphs": [
            "佳句近参风雅，微词间发离骚。",
            "窃欲比君庾信，莫年诗赋尤高。"
        ],
        "title": "答文与可以六言诗相示因道济南事作十首  其九",
        "id": "e75cb2ee-9eda-4d16-b1af-de59889a70ce"
    },
    {
        "author": "苏辙",
        "paragraphs": [
            "相思欲见无路，满秩西归有时。",
            "及君铃阁少事，饮我松醪满巵。"
        ],
        "title": "答文与可以六言诗相示因道济南事作十首  其一○",
        "id": "5365f6e1-50ee-4ad0-ab1d-58d4f56f2c22"
    },
    {
        "author": "苏辙",
        "paragraphs": [
            "青蒲一下复东来，拥扇西风满面埃。",
            "击柝自营何择地，餔糟同醉未须回。",
            "孤高振鹭瞻初下，淡泊婴儿及未孩。",
            "我亦漂流家万里，年来羞上望乡台。"
        ],
        "title": "次韵李公择寄子瞻",
        "id": "3257e1d5-96cd-40d0-8ca2-8c4ec1dedca0"
    },
    {
        "author": "苏辙",
        "paragraphs": [
            "无锡铜瓶手自持，新芽顾渚近相思。",
            "故人赠答无千里，好事安排巧一时。",
            "蟹眼煎成声未老，兔毛倾看色尤宜。",
            "枪旗携到齐西境，更试城南金线奇。"
        ],
        "title": "次韵李公择以惠泉答章子厚新茶二首  其一",
        "id": "5c7abbc9-3a25-4a3b-8fd2-b3ce74c69daa"
    },
    {
        "author": "苏辙",
        "paragraphs": [
            "新诗态度霭春云，肯把篇章妄与人。",
            "性似好茶常自养，交如泉水久弥亲。",
            "睡浓正想罗声发，食饱尤便粥面匀。",
            "底处翰林长外补，明年谁送霅溪春。"
        ],
        "title": "次韵李公择以惠泉答章子厚新茶二首  其二",
        "id": "748962b0-f70d-4e24-be8f-cc5dc0c61f86"
    },
    {
        "author": "苏辙",
        "paragraphs": [
            "南北无多水，崎岖未舍船。",
            "何时好霖雨，是处有通川。",
            "坟垅看书卷，兴亡指道边。",
            "苍茫半秋草，犹复较愚贤。"
        ],
        "title": "和李公择赴历下道中杂咏十二首 泛清河",
        "id": "f002581e-41a4-4dc3-b0ee-2602ac23ab60"
    },
    {
        "author": "苏辙",
        "paragraphs": [
            "卷帆倚棹浅河津，忆泛长江步步新。",
            "未免生涯寄风浪，不堪舟楫委埃尘。",
            "往来欲就沙囊堰，深浅时看举策频。",
            "一望云霓百忧集，应思平地隠居人。"
        ],
        "tags": [
            "长江"
        ],
        "title": "和李公择赴历下道中杂咏十二首 将至桃园阻浅且风不得进",
        "id": "d6116505-eedf-4306-b006-e262fb09371d"
    },
    {
        "author": "苏辙",
        "paragraphs": [
            "此生与物妄相仇，欲往长嫌苦见留。",
            "浅濑何知向人恶，涨溪岂复为公流。",
            "雨痕忽到工催客，风信初来转打头。",
            "举目汀洲都未改，忽添清兴满行舟。"
        ],
        "title": "和李公择赴历下道中杂咏十二首 桃园阻浅将易小舟一夜水大至复乘便风顷刻百里",
        "id": "2edbfb82-5837-401c-bb3c-e0d25d196376"
    },
    {
        "author": "苏辙",
        "paragraphs": [
            "圯下相逢南北人，三邀不倦识天真。",
            "十年却见谷城下，寂寞同收一梦身。"
        ],
        "title": "和李公择赴历下道中杂咏十二首 下邳黄石公庙",
        "id": "b1141574-bec3-47e4-9783-1b46d3dfc5e7"
    },
    {
        "author": "苏辙",
        "paragraphs": [
            "尺箠西来垅亩中，驱驰力尽众兵冲。",
            "旧封独守君臣义，故国长修俎豆容。",
            "平日军声同破竹，少年心事喜摧锋。",
            "锦衣眷恋多乡思，肯顾田家社酒醲。"
        ],
        "title": "和李公择赴历下道中杂咏十二首 宿迁项羽庙",
        "id": "950f87e0-709b-48e9-92f6-6eab627bd0f5"
    },
    {
        "author": "苏辙",
        "paragraphs": [
            "出没悬流虽有道，凭陵险地本无心。",
            "未能与物都无碍，咫尺清泉亦自深。"
        ],
        "title": "和李公择赴历下道中杂咏十二首 吕梁",
        "id": "ade17996-57e1-44f4-81eb-c3013192880e"
    },
    {
        "author": "苏辙",
        "paragraphs": [
            "近通沂泗麻盐熟，远控江淮粳稻秋。",
            "粗免尘泥污车脚，莫嫌菱蔓绕船头。",
            "谋夫欲就桑田变，客意终便画舫游。",
            "愁思锦江千万里，渔蓑空向梦中求。"
        ],
        "title": "和李公择赴历下道中杂咏十二首 梁山泊",
        "id": "456c7398-381a-4a33-ae3a-cfa4ea27aadd"
    },
    {
        "author": "苏辙",
        "paragraphs": [
            "南国家家漾彩𦫊，芙蕖远近日微明。",
            "梁山泊里逢花发，忽忆吴兴十里行。"
        ],
        "title": "和李公择赴历下道中杂咏十二首 梁山泊见荷花忆吴兴五绝 其一",
        "id": "3f33de8c-0d74-4c93-8ca4-e2e111a68db9"
    },
    {
        "author": "苏辙",
        "paragraphs": [
            "终日舟行花尚多，清香无奈着人何。",
            "更须月出波光净，卧听渔家荡桨歌。"
        ],
        "title": "和李公择赴历下道中杂咏十二首 梁山泊见荷花忆吴兴五绝 其二",
        "id": "1999818a-27ac-4a24-b9d9-479ef242a17a"
    },
    {
        "author": "苏辙",
        "paragraphs": [
            "行到平湖意自宽，繁花仍得就船看。",
            "回头却向吴侬说，从此远游心未阑。"
        ],
        "title": "和李公择赴历下道中杂咏十二首 梁山泊见荷花忆吴兴五绝 其三",
        "id": "953b47eb-0d51-4130-bc56-a922abbfb85c"
    },
    {
        "author": "苏辙",
        "paragraphs": [
            "花开南北一般红，路过江淮万里通。",
            "飞盖靓粧迎客笑，鲜鱼白酒醉船中。"
        ],
        "title": "和李公择赴历下道中杂咏十二首 梁山泊见荷花忆吴兴五绝 其四",
        "id": "17e436a2-467d-4692-ab19-f83a26e179a6"
    },
    {
        "author": "苏辙",
        "paragraphs": [
            "菰蒲出没风波际，雁鸭飞鸣雾雨中。",
            "应为高人爱吴越，故于齐鲁作南风。"
        ],
        "title": "和李公择赴历下道中杂咏十二首 梁山泊见荷花忆吴兴五绝 其五",
        "id": "60677578-3740-47dd-b677-618a7ba96545"
    },
    {
        "author": "苏辙",
        "paragraphs": [
            "它年逢九日，杯酒逐英豪。",
            "渐老经秋病，独醒何处高。",
            "床头添药裹，坐上减牛毛。",
            "寂寞知谁问，烦公置浊醪。"
        ],
        "title": "次韵李公择九日见约以疾不赴",
        "id": "e281720a-5f8c-4ad7-b829-a7854491f4a7"
    },
    {
        "author": "苏辙",
        "paragraphs": [
            "秋来旱已久，雪至亦不薄。",
            "沉沉夜未眠，蔌蔌声初落。",
            "霏微入疏户，眩晃先朱阁。",
            "披衣视羣动，照屋始惊愕。",
            "晨起犯清寒，繁阴看溟漠。",
            "乔林冻相倚，隙瓦干犹烁。",
            "孤村掩圭窦，深径没芒屩。",
            "平野恣汗漫，四山增荦埆。",
            "晚色漏斜阳，林光粲相错。",
            "氛埃一清荡，疫疠解缠缚。",
            "寒蔬养春芽，宿麦布冬脚。",
            "官居亦何頼，岁事信所托。",
            "逋逃幸一饱，剽盗止羣恶。",
            "无事乐自多，有酒庶可酌。",
            "我行今不久，公到时方昨。",
            "丰穰识天意，暇豫可前约。",
            "斋厨虽无余，宾客甚易诺。",
            "行须酒壶倒，莫待阴云剥。"
        ],
        "title": "喜雪呈李公择",
        "id": "5140373f-c996-4fdc-92ed-c3cef56513d9"
    },
    {
        "author": "苏辙",
        "paragraphs": [
            "仓廪未应空，长天霰雪濛。",
            "琼瑶布地净，组练出师雄。",
            "云阔诸峰遍，花繁百草同。",
            "农谣麦垅外，客兴酒杯中。",
            "聚散占风力，消融验药功。",
            "远游聊自喜，三见岁时丰。"
        ],
        "title": "次韵范郎中仰之咏雪",
        "id": "c5aa9054-9e25-410d-bbf0-119f373009fd"
    },
    {
        "author": "苏辙",
        "paragraphs": [
            "远客徒为尔，江边有故丘。",
            "汀洲信广大，凫雁任漂浮。",
            "好事时携酒，归心久倦游。",
            "还乡定衰老，朋友肯相收。"
        ],
        "title": "次韵李公朝著作见赠二首  其一",
        "id": "4de7592c-e842-4820-b9e2-ff8e7f28b214"
    },
    {
        "author": "苏辙",
        "paragraphs": [
            "稽古终何力，扶衰谩有方。",
            "故人怜困踬，佳句赠辉光。",
            "未暇抽身去，安能插翅翔。",
            "空存疏懒性，高卧笑羲皇。"
        ],
        "title": "次韵李公朝著作见赠二首  其二",
        "id": "407bb15a-884a-4b88-bb0a-acd06b3d0065"
    },
    {
        "author": "苏辙",
        "paragraphs": [
            "全齐开故国，清庙飨元功。",
            "德业真无忝，勋名但未充。",
            "边防推信惠，社稷倚勤忠。",
            "不作司徒贵，何惭郑武公。"
        ],
        "title": "惠穆吕公挽词二首  其一",
        "id": "973634d7-8313-40d9-af0c-3d931983f409"
    },
    {
        "author": "苏辙",
        "paragraphs": [
            "风俗非平昔，贤豪弃此时。",
            "新阡长宿草，行路拜丰碑。",
            "惠术遐方记，嘉猷信史知。",
            "悲凉哭坟客，不为受恩私。"
        ],
        "title": "惠穆吕公挽词二首  其二",
        "id": "d1fd6091-2c31-4da0-a0e6-46546713b7be"
    },
    {
        "author": "苏辙",
        "paragraphs": [
            "都城广大漫如天，旅人骚屑谁与欢。",
            "北风号怒屋无瓦，夜气凝冽冰生弃。",
            "雪声旋下白玉片，灯花暗结丹砂丸。",
            "叩门剥啄惊客至，吹火仓卒怜君寒。",
            "明时未省有遗弃，高论自笑终汗漫。",
            "识君太学嗟岁久，至今客舍犹泥蟠。",
            "正如憔悴入笼鹤，坐见摧落凌风翰。",
            "明朝尚肯过吾饮，有酒不尽行将酸。"
        ],
        "title": "次韵蒋夔寒夜见过",
        "id": "c253ae41-b041-47b8-8854-ca3cb0502e78"
    },
    {
        "author": "苏辙",
        "paragraphs": [
            "病忆故乡同越舄，性安田野似裨谌。",
            "都城岁晚不归去，客舍夜寒犹独吟。",
            "樽酒怜君偏好客，诗篇寄我谬知音。",
            "会须雪里相从饮，履迹旋平无处寻。"
        ],
        "title": "次韵王巩廷评招饮",
        "id": "c246e185-c5fe-41a6-b112-0bfb9e5a732e"
    },
    {
        "author": "苏辙",
        "paragraphs": [
            "新岁逼人无一日，残冬飞雪已三回。",
            "百分琥珀从君劝，十里琼瑶走马来。"
        ],
        "title": "雪中会孙洙舍人饮王氏西堂戏成三绝  其一",
        "id": "c2274aa8-10ef-44a4-a032-b747b37bc727"
    },
    {
        "author": "苏辙",
        "paragraphs": [
            "南国高人真巨源，华堂邂逅接清樽。",
            "十年一见都如梦，莫怪终宵语笑喧。"
        ],
        "title": "雪中会孙洙舍人饮王氏西堂戏成三绝  其二",
        "id": "16a1657c-4786-43d0-a8c0-dd433f5b9f74"
    },
    {
        "author": "苏辙",
        "paragraphs": [
            "倾尽香醪雪亦晴，东斋醉卧已三更。",
            "佳人不惯生疏客，不尽清歌宛转声。"
        ],
        "title": "雪中会孙洙舍人饮王氏西堂戏成三绝  其三",
        "id": "766c846b-6784-41b5-8697-9e3ea5cf5640"
    },
    {
        "author": "苏辙",
        "paragraphs": [
            "羁游亦何乐，幸此贤主人。",
            "东斋暖且深，高眠不知晨。",
            "开门惊照曜，舞雪方缤纷。",
            "繁云覆庭庑，落势一何匀。",
            "霏微本无着，积叠巧相因。",
            "万类忽同色，九衢浄无尘。",
            "园林开组练，观阙堆琼珉。",
            "虫书散鸟足，缟带翻车轮。",
            "远游浩千里，欲出迷四邻。",
            "谁言助春农，亦善欺客贫。",
            "頼我古君子，高谈吐阳春。",
            "方当庇华屋，岂忧无束薪。"
        ],
        "title": "雪中呈范景仁侍郎",
        "id": "c506833f-ba8e-4124-8c21-ad49bb7336f8"
    },
    {
        "author": "苏辙",
        "paragraphs": [
            "数举除夜酒，稍消少年豪。",
            "浮光寄流水，妙理付浊醪。",
            "微阳未出土，大雪飞鹅毛。",
            "试问冰霜劲，春来能久牢。"
        ],
        "title": "次韵景仁丙辰除夜",
        "id": "2403b30c-15e6-477c-8ace-13918290c6c2"
    },
    {
        "author": "苏辙",
        "paragraphs": [
            "高人两无事，相见辄倾怀。",
            "时以酒相命，何妨心自斋。",
            "灯期飞雪乱，春候苦寒乖。",
            "不就颓然醉，难堪风且霾。"
        ],
        "title": "次韵景仁招宋温之职方小饮",
        "id": "642ff866-ce0f-4f34-a6a5-49298e141435"
    },
    {
        "author": "苏辙",
        "paragraphs": [
            "白发迎新岁，皤然国老更。",
            "感时能细说，对酒任徐行。",
            "画轴高分品，诗词妙入评。",
            "疏狂先醉倒，应许恃乡情。"
        ],
        "title": "次韵景仁饮宋温之南轩二首  其一",
        "id": "d5c50dde-11be-4faa-a580-31977697b200"
    },
    {
        "author": "苏辙",
        "paragraphs": [
            "饮阑瓶已罄，话久仆须更。",
            "高会良难得，危言岂易行。",
            "归休便老计，得失任台评。",
            "犹有青编在，它年不世情。"
        ],
        "title": "次韵景仁饮宋温之南轩二首  其二",
        "id": "9715090c-fcea-466b-b367-feb6507484ac"
    },
    {
        "author": "苏辙",
        "paragraphs": [
            "夜雪满庭鸡失晨，琼田早出不惊尘。",
            "急须卷冻铺黄道，欲看灯山万万人。"
        ],
        "title": "次韵景仁正月十二日访吴缜寺丞二绝  其一",
        "id": "860cdb48-bd11-4e7e-91a8-8bb62598b2e1"
    },
    {
        "author": "苏辙",
        "paragraphs": [
            "浊醪时饮十分杯，万象溟濛晓气皑。",
            "醉倒篮舆夜归去，金吾宁复识谁哉。"
        ],
        "title": "次韵景仁正月十二日访吴缜寺丞二绝  其二",
        "id": "80abf4b1-4e9f-4c92-8d4c-40a35e356ee8"
    },
    {
        "author": "苏辙",
        "paragraphs": [
            "晚岁抽身尘土中，灊山仍乞古仙宫。",
            "羞将白发随冯叟，欲就丹砂继葛洪。",
            "龙虎未能留物化，芭蕉久已悟身空。",
            "骚人欲作招魂赋，蝉蜕疑非世俗同。"
        ],
        "title": "柳子玉郎中挽词二首  其一",
        "id": "3730d2e0-9d82-4a60-8fbe-394248b90a66"
    },
    {
        "author": "苏辙",
        "paragraphs": [
            "新诗锦绣烂成编，醉墨龙蛇洒未干。",
            "共首卜居空旧约，宛丘携手忆余欢。",
            "风流可见身如在，乡国全归意所安。",
            "行到都门送君处，长河清泪两汍澜。"
        ],
        "title": "柳子玉郎中挽词二首  其二",
        "id": "b8079c1d-e5db-4a73-9767-f1b5e2760eae"
    },
    {
        "author": "苏辙",
        "paragraphs": [
            "十方老僧十年旧，燕坐绳床看奔走。",
            "远游新自济南来，满身自觉多尘垢。",
            "煖汤百斛劝我浴，骊山衮衮泉倾窦。",
            "明窗困卧百缘绝，此身莹净初何有。",
            "清泉自清身自洁，尘垢无生亦无灭。",
            "振衣却起就华堂，老僧相对无言说。",
            "南山采菌软未干，西园撷菜寒方茁。",
            "与君饱食更何求，一杯茗粥倾铜叶。"
        ],
        "title": "赠净因臻长老",
        "id": "e9ab9e10-f415-419f-8a1a-5f9a221db442"
    },
    {
        "author": "苏辙",
        "paragraphs": [
            "儒林谈道亦云旧，远自太史牛马走。",
            "区区分别竟何为，扰扰祇添心上垢。",
            "道大如天不可测，异出同归各穿窦。",
            "浩然一水散千沤，却观彼我曾无有。",
            "我丈中心冰玉洁，世上浮荣尽灰灭。",
            "终年行道自不知，笑指空门名异说。",
            "此心未信道不生，石上下种何由茁。",
            "道在起居饮食中，安问胡僧分五叶。"
        ],
        "title": "次前韵答景仁",
        "id": "d570c8e9-788d-4773-9a97-aa281e9ba70f"
    },
    {
        "author": "苏辙",
        "paragraphs": [
            "送客城西客已远，归路北池接南苑。",
            "冰澌片断水光浮，柳线和柔风力软。",
            "缭墙朱户谁家园，流水平畦春日浅。",
            "禁河分溜一池足，洛圃移花百金贱。",
            "飞甍斤斧声未绝，翠柏栽培影初遍。",
            "傍人笑指高台处，前年适见荒榛满。",
            "金钱力夺天地功，岁月未多风物换。",
            "人生富贵无不成，都门坐置山林观。",
            "暖风迟日时一到，早出莫归应未晚。",
            "主人最贵稀出城，长使憧憧路人看。"
        ],
        "title": "游城西集庆园",
        "id": "cbbdfc06-3485-4ad5-ab1b-e6a1d60dc7d5"
    },
    {
        "author": "苏辙",
        "paragraphs": [
            "新春甫惊蛰，草木犹未知。",
            "高人静无事，颇怪春来迟。",
            "肩舆出东郊，轻裘试朝曦。",
            "百草招生意，乔松解寒姿。",
            "尺书招友生，冠盖溢通逵。",
            "人生瞬息间，幸此休暇时。",
            "浊酒瀹浮蚁，嘉蔬荐柔荑。",
            "春来莫嫌早，春去恐莫追。",
            "公卿多王事，田野遂我私。",
            "松筠自拥蔽，里巷得游嬉。",
            "邻家并侯伯，朱门掩芳菲。",
            "畦花被锦绣，庭桧森旌旗。",
            "华堂绚金碧，叠观凝烟霏。",
            "彷彿象宫禁，萧条远喧卑。",
            "徐行日一至，何异己有之。",
            "都城闭门早，众客纷将归。",
            "垂杨返照下，归骑红尘飞。",
            "但卜永日欢，未与清夜期。",
            "人散众嚣绝，庭光星斗垂。",
            "安眠万物外，高世良在兹。"
        ],
        "title": "游景仁东园",
        "id": "9abf7372-5617-4260-9095-15811ab24760"
    },
    {
        "author": "苏辙",
        "paragraphs": [
            "寻山非事役，行路不应难。",
            "洛浦花初满，嵩高雪尚寒。",
            "平林抽冻笋，奇艳变山丹。",
            "节物朝朝好，肩舆步步安。",
            "酴醾酿腊酒，苜蓿荐朝盘。",
            "得意忘春晚，逢人语夜阑。",
            "归休三黜柳，赋咏五噫鸾。",
            "鹤老身仍健，鸿飞世共看。",
            "云移忽千里，世路脱重滩。",
            "西望应思蜀，东还定过韩。",
            "平川涉清颍，绝顶上封坛。",
            "出处看公意，令人欲弃官。"
        ],
        "title": "次韵子瞻送范景仁游嵩洛",
        "id": "c1a6c2da-8347-4e4e-9c14-a5cc69e1dc99"
    },
    {
        "author": "苏辙",
        "paragraphs": [
            "忆游太学十年初，犹见胡公岂弟余。",
            "遍阅诸生非有道，最怜能赋似相如。",
            "青衫共笑方持板，白发相看各满梳。",
            "暂免百忧趋长吏，勉调三寸事新书。"
        ],
        "title": "送蒋夔赴代州教授",
        "id": "db15c437-ed2e-43de-b9d7-b9509f36e233"
    },
    {
        "author": "苏辙",
        "paragraphs": [
            "此身虽复类潜夫，衰老无心强著书。",
            "道路不知奔走贱，交游空怪往还疏。",
            "弦歌更就三年学，簿领唯添一味愚。",
            "它日相逢定何处，莫将文采笑空疏。"
        ],
        "title": "次韵宿州教授刘泾见赠",
        "id": "4f422297-7efb-4942-9c3e-ea06b95b523f"
    },
    {
        "author": "苏辙",
        "paragraphs": [
            "夜雨泗河深，晓日轻舟发。",
            "帆开送客远，城转高台没。",
            "居人永瞻望，归意何仓卒。",
            "公来初无事，丰岁多牟麦。",
            "铃阁渡清风，芳罇对佳客。",
            "登临未云压，谈笑方自适。",
            "朝廷念黧老，府寺虚清剧。",
            "何以寄风流，江山绕官宅。"
        ],
        "title": "徐州送江少卿",
        "id": "cd42ec9c-5459-46f1-be9e-a3b8f5b30d75"
    },
    {
        "author": "苏辙",
        "paragraphs": [
            "眼看狂澜倒百川，孤根漂荡水无边。",
            "思家松菊荒三径，回首讴歌沸二天。",
            "簿领沉迷催我老，春秋废格累公贤。",
            "邻居屈指今谁在，一念伤心十五年。"
        ],
        "title": "次韵子瞻寄眉守黎希声",
        "id": "d000b25b-b3bd-4401-8445-b1d179bb3be9"
    },
    {
        "author": "苏辙",
        "paragraphs": [
            "宿雪虽盈尺，不救春夏旱。",
            "吁嗟遍野天不闻，歌舞通宵龙一战。",
            "旋开云雾布旌旗，复遣雷霆助舒卷。",
            "雨声一夜洗尘埃，流入沟河朝不见。",
            "但见青青黍与禾，老农起舞行人歌。",
            "污邪满车尚可许，供输到骨期无它。",
            "水行天地有常数，岁岁出入均无颇。",
            "半年分已厌枯槁，及秋更恐忧滂沱。",
            "谁能且共蛟龙语，时布甘泽无庸多。"
        ],
        "title": "和李邦直学士沂山祈雨有应",
        "id": "d64c870a-eb08-458a-b475-7516a52d3bbd"
    },
    {
        "author": "苏辙",
        "paragraphs": [
            "城东泗水平如席，城头远山涵落日。",
            "轻舟鸣艣自生风，渺渺江湖动颜色。",
            "中洲过尽石纵横，南去清波头尽白。",
            "岸边怪石如牛马，衔尾舳舻谁敢下。",
            "没人出没须臾间，却立沙头手足干。",
            "客舟一叶久未上，吴牛回首良间关。",
            "风波荡潏未可触，归来何事尝艰难。",
            "楼中吹角莫烟起，出城骑火催君还。"
        ],
        "title": "陪子瞻游百步洪",
        "id": "9b0c07b9-7056-4846-9b5f-ad77c33fad38"
    },
    {
        "author": "苏辙",
        "paragraphs": [
            "一径坡陀草木间，孤亭胜绝俯川原。",
            "青天图画四山合，白昼雷霆百步喧。",
            "烟柳萧条渔市远，汀洲苍莽白鸥翻。",
            "客舟何事来匆草，逆上波涛吐复吞。"
        ],
        "title": "李邦直见邀终日对卧南城亭上二首  其一",
        "id": "fc042fa9-66f6-436f-97a2-d721ca6a4d47"
    },
    {
        "author": "苏辙",
        "paragraphs": [
            "东来无事得遨游，奉使清闲亦自由。",
            "拨弃簿书成一饱，留连语笑失千忧。",
            "旧书半卷都如梦，清簟横眠似欲秋。",
            "闻说归朝今不久，尘埃还有此亭不。"
        ],
        "title": "李邦直见邀终日对卧南城亭上二首  其二",
        "id": "4520b53e-2cd9-44f3-9728-d89d30754125"
    },
    {
        "author": "苏辙",
        "paragraphs": [
            "真能一醉逃烦暑，定胜三杯御腊寒。",
            "自有诗书供永日，莫将丝竹乱风滩。",
            "舞雩何处归春莫，叩角谁人怨夜漫。",
            "闻道丹砂近有术，锱铢称火共君看。"
        ],
        "title": "次韵邦直见答二首  其一",
        "id": "ae2a56c3-a7e2-4a30-b11a-59c02cd70f21"
    },
    {
        "author": "苏辙",
        "paragraphs": [
            "五斗尘劳尚足留，闭门聊欲治幽忧。",
            "羞为毛遂囊中颖，未许朱云地下游。",
            "无事会须成好饮，思归时亦赋登楼。",
            "羨君幕府如僧舍，日向城隅看浴鸥。"
        ],
        "title": "次韵邦直见答二首  其二",
        "id": "8a25decf-10f9-4ed1-b914-ee4aa6e63d77"
    },
    {
        "author": "苏辙",
        "paragraphs": [
            "城头栋宇恰三间，楚望凄凉吊屈原。",
            "雨洗山川百里净，风吹语笑一城喧。",
            "乡书莫问经时绝，岁事初惊片叶翻。",
            "南近清淮鲈鳜好，钓筒时问有潜吞。"
        ],
        "title": "再次前韵四首  其一",
        "id": "9dc6f158-ca72-4005-83f9-5efb2e2c10f3"
    },
    {
        "author": "苏辙",
        "paragraphs": [
            "谬将疏野托交游，平日论心亦有由。",
            "科第联翩叨旧契，利名疏阔少新忧。",
            "清谈已觉忘朱夏，浊酒先防虐素秋。",
            "多病无聊唯有睡，频频诗句未嫌不。"
        ],
        "title": "再次前韵四首  其二",
        "id": "9da72f90-71ca-45ae-b69d-6db18b404d78"
    },
    {
        "author": "苏辙",
        "paragraphs": [
            "野鹤应疑凫雁苦，夏虫未惯雪霜寒。",
            "隠居颜氏终安巷，垂钓严生自有滩。",
            "破宅不归尘可扫，下田初种水应漫。",
            "退耕尚作悠悠语，拙宦犹须步步看。"
        ],
        "title": "再次前韵四首  其三",
        "id": "c0369530-8862-44b3-acc3-772776316f8b"
    },
    {
        "author": "苏辙",
        "paragraphs": [
            "欲作彭城数月留，溪山劝我暂忘忧。",
            "城头准拟中秋望，台上迁延九日游。",
            "岚气雨余侵近郭，江声风送隠危楼。",
            "汀洲聚散知谁怪，且学漂浮水上鸥。"
        ],
        "title": "再次前韵四首  其四",
        "id": "8b5a657b-0fd8-4b79-8ab1-0882a37ae92c"
    },
    {
        "author": "苏辙",
        "paragraphs": [
            "客从南方来，信宿北方去。",
            "手棹木兰舟，不顾长江雨。",
            "江昏气阴黑，雨落无朝暮。",
            "肃肃赴波涛，濛濛暗洲渚。",
            "微凉入窗阖，斜吹湿蕉苎。",
            "漂洒正纷纭，谈笑方容与。",
            "不知江路长，但觉青山鹜。",
            "客去浩难追，落日平西浦。",
            "东游本无事，爱此山河古。",
            "周旋樽俎欢，邂逅英豪聚。",
            "兹游有遗趣，此乐恐宜屡。",
            "贱仕迫程期，迁延防谴怒。",
            "秋风日已至，轻舸行当具。",
            "阴森古城曲，苍莽交流处。",
            "悬知别时念，将行重回顾。",
            "非缘一寸禄，应作三年住。"
        ],
        "tags": [
            "长江"
        ],
        "title": "雨中陪子瞻同颜复长官送梁焘学士舟行归汶上",
        "id": "b8815c4b-6219-442e-835b-9569a0012970"
    },
    {
        "author": "苏辙",
        "paragraphs": [
            "江湖性终在，平地难久居。",
            "渌水雨新涨，扁舟意自如。",
            "河身萦疋素，洪口转千车。",
            "愿言弃城市，长竿夜独渔。"
        ],
        "title": "同子瞻泛汴泗得渔酒二咏  其一",
        "id": "6ae722f2-623c-45fc-98c6-6587c7763b3a"
    },
    {
        "author": "苏辙",
        "paragraphs": [
            "懒思久废诗，病肠不堪酒。",
            "强颜水石间，滥蹟宾主后。",
            "不知白浪翻，但怪青山走。",
            "莫随使车尘，岂畏严城斗。"
        ],
        "title": "同子瞻泛汴泗得渔酒二咏  其二",
        "id": "9ffb490a-647e-44d6-92f3-719a16380ea5"
    },
    {
        "author": "苏辙",
        "paragraphs": [
            "放舟城西南，却向东南泊。",
            "朝来雨新霁，白水浸城脚。",
            "古汴多流苴，清泗亦浮沫。",
            "平吞百涧暴，灭尽三洪恶。",
            "游人不胜喜，水族知当乐。",
            "舟行野凫乱，网尽修鳞跃。",
            "香醪溜白蚁，鲙缕填花萼。",
            "人生适意少，一醉皆应诺。",
            "同游非偶然，后会未前约。",
            "简书尚见宽，行日为公却。"
        ],
        "title": "明日复赋",
        "id": "8598932b-020c-4cc6-a29e-7d4f97504c56"
    },
    {
        "author": "苏辙",
        "paragraphs": [
            "食无酒肉腹亦饱，室无妻妾身自好。",
            "世间深重未肯回，达士清虚辄先了。",
            "眼看鸿鹄薄云汉，长笑驽骀安栈皂。",
            "腹中夜气何郁郁，海底朝阳常杲杲。",
            "一廛不顾旧山深，万里来看故人老。",
            "空车独载王阳橐，远游屡食安期枣。",
            "东州相逢真邂逅，南国思归又惊矫。",
            "道成若见王方平，背痒莫念麻姑爪。"
        ],
        "title": "赠吴子野道人",
        "id": "19891dc1-05aa-4d9d-b0e5-056a3ccf954d"
    },
    {
        "author": "苏辙",
        "paragraphs": [
            "东道初来托故人，南楼频上泗河漘。",
            "江山尚有留人意，樽俎宁当厌客贫。",
            "顾我及秋行不久，问君触热去何因。",
            "西归凉冷霜风后，浊酒清诗谁与亲。"
        ],
        "title": "李邦直出巡青州余不久将赴南都比归不及见矣作诗赠别",
        "id": "cfa6e3e5-da9d-4433-874b-fe6f8314dc22"
    },
    {
        "author": "苏辙",
        "paragraphs": [
            "子嗟丘中亲艺麻，邵平东陵亲种瓜。",
            "公今归去事农圃，亦种洛阳千本花。",
            "修篁绕屋韵寒玉，平泉入畦纡卧蛇。",
            "锦屏奇种斸巖窦，嵩高灵药移萌芽。",
            "城中三月花事起，肩舆遍入公侯家。",
            "浅红深紫相媚好，重楼多叶争矜夸。",
            "一枝盈尺不论价，十千斗酒那容赊。",
            "归来曳履苔径滑，醉倒闭门春日斜。",
            "车轮班班走金毂，印绶若若趋朝衙。",
            "世人不顾病杨绾，弟子独有穷侯芭。",
            "终年著书未曾厌，一身独乐谁复加。",
            "宦游嗟我久尘土，流转海角如浮槎。",
            "归心每欲自投劾，孺子渐长能扶车。",
            "过门有意奉谈笑，幅巾怀刺无袍鞾。"
        ],
        "title": "司马君实端明独乐园",
        "id": "6b428958-e8e3-43c0-ad37-9652308b843f"
    },
    {
        "author": "苏辙",
        "paragraphs": [
            "箪瓢未改安贫性，凫绎犹传直道余。",
            "不见失官愁戚戚，但闻高卧起徐徐。",
            "居中旧厌军容讲，补外仍遭城旦书。",
            "此去将身置何许，秋风未免忆鲈鱼。"
        ],
        "title": "送颜复赴阙",
        "id": "31900c80-fbc2-4408-a799-09b810d26905"
    },
    {
        "author": "苏辙",
        "paragraphs": [
            "侯家玉食绣罗裳，弹丝吹竹喧洞房。",
            "哀歌妙舞奉清觞，白日一醉万事忘。",
            "百年将种存慨慷，西取庸蜀践戎羌。",
            "战袍赐锦盘雕章，宝刀玉玦余风霜。",
            "天孙渡河夜未央，功臣子孙白且长。",
            "朱门甲第临康庄，生长介胄羞膏粱。",
            "四方宾客坐华堂，何用为乐非笙簧。",
            "锦囊犀轴堆象床，竿叉连幅翻云光。",
            "手披横素风飞扬，长林巨石插雕梁。",
            "清江白浪吹粉墙，异花没骨朝露香。",
            "挚禽猛兽舌腭张，腾踏騕褭联骕骦。",
            "喷振风雨驰平冈，前数顾陆后吴王。",
            "老成虽丧存典常，坐客不识视茫洋。",
            "骐驎飞烟郁芬芳，卷舒终日未用忙。",
            "游意淡泊心清凉，属目俊丽神激昂。",
            "君不见伯孙孟孙俱猖狂，干时与事神弗臧。"
        ],
        "title": "王诜都尉宝绘堂词",
        "id": "bdd24aa2-2df9-4da4-9197-995b5511348e"
    },
    {
        "author": "苏辙",
        "paragraphs": [
            "逍遥堂后千寻木，长送中宵风雨声。",
            "误喜对床寻旧约，不知漂泊在彭城。"
        ],
        "title": "逍遥堂会宿二首  其一",
        "id": "984b06ab-b4b5-4917-9c30-0cac89b6bfa2"
    },
    {
        "author": "苏辙",
        "paragraphs": [
            "秋来东阁凉如水，客去山公醉似泥。",
            "困卧北窗呼不起，风吹松竹雨凄凄。"
        ],
        "title": "逍遥堂会宿二首  其二",
        "id": "f4d48289-c13f-47b4-ab3e-7aa5f4f78b15"
    },
    {
        "author": "苏辙",
        "paragraphs": [
            "南山莫将归，下访张夫子。",
            "黍稷满秋风，蓬麻翳邻里。",
            "君年三十八，三十有归意。",
            "躬耕奉慈亲，未觉鉏耰鄙。",
            "读书北窗竹，酿酒南园水。",
            "松菊半成阴，日有幽居喜。",
            "客来时借问，问子何年起。",
            "新求西溪石，更筑茆堂址。",
            "但令三岁熟，此计行亦遂。",
            "堂成不出门，清名满朝市。"
        ],
        "title": "过张天骥山人郊居",
        "id": "488f239c-b811-4cc2-abf3-7e1dd845bc89"
    },
    {
        "author": "苏辙",
        "paragraphs": [
            "魏佛狸，饮泗水，黄金甲身铁马箠。",
            "睥睨山川俯画地，画作西方佛名字。",
            "卷舒三军如使指，奔驰万夫凿山觜。",
            "云中孤月妙无比，青莲湛然俯下视。",
            "击钲卷旆抽行营，北徐府中军吏喜。",
            "度僧筑室依云烟，俯窥城郭众山底。",
            "兴亡一瞬五百年，细草荒榛没孤垒。"
        ],
        "title": "魏佛狸歌",
        "id": "1464c2fc-efd0-4d6a-a64a-86dd7172552b"
    },
    {
        "author": "苏辙",
        "paragraphs": [
            "陋巷丈夫病且贫，悬鹑百结聊庇身。",
            "蠕蠕大蝨长孙子，败缯敝絮开阳春。",
            "故襦宽博裹肩䏶，出没逡巡初莫畏。",
            "一朝换酒入邻家，顾视腰间犹犊鼻。",
            "入缝循腰还自足，肌肤转近尤为福。",
            "咋皮吮血无已时，应待渠家具汤沐。"
        ],
        "title": "杂兴二首  其一",
        "id": "a1961a00-99d5-4c79-802e-f64fc99df3c6"
    },
    {
        "author": "苏辙",
        "paragraphs": [
            "朱轮华盖事远游，廐无良马乘疲牛。",
            "青丝玉勒金络头，任重道远旁人忧。",
            "奔驰往来历山丘，腾坑投淖摧辕辀。",
            "已压复起行未休，青刍黄粱为君羞。",
            "长路漫漫经九州，场有白驹胡不收。",
            "饥食玉山饮河流，朝秣幽冀莫炎陬。",
            "奔云掣电不少留，仆夫顾之心怀愁。",
            "王良不生谁与谋，哀哉骏骨千金酬。"
        ],
        "title": "杂兴二首  其二",
        "id": "b246bc58-0911-4ff5-88e0-7730164e3a15"
    },
    {
        "author": "苏辙",
        "paragraphs": [
            "灊山隠君七十四，绀瞳绿发初谢事。",
            "腹中灵液变丹砂，江上幽居连福地。",
            "彭城为我住三日，明月满船同一醉。",
            "丹书细字口传诀，顾我沉迷真弃耳。",
            "年来四十发苍苍，始欲求方救憔悴。",
            "它年若访灊山居，慎勿逃人改名字。"
        ],
        "title": "赠致仕王景纯寺丞",
        "id": "1051b8ee-f5a2-4ea8-bbbe-4af795f707ba"
    },
    {
        "author": "苏辙",
        "paragraphs": [
            "秋晴卷流潦，古汴日向干。",
            "扁舟久不解，畏此行路难。",
            "此行亦不远，世故方如山。",
            "我持一寸刃，巉绝何由刊。",
            "念昔各年少，松筠閟南轩。",
            "闭门书史丛，开口治乱根。",
            "文章风云起，胸胆渤澥宽。",
            "不知身安危，俯仰道所存。",
            "横流一倾溃，万类争崩奔。",
            "孔融汉儒者，本自轻曹瞒。",
            "誓将贫贱身，一悟世俗昏。",
            "岂意十年内，日夜增涛澜。",
            "生民竟憔悴，游宦岂复安。",
            "水深火益热，人知蹈忧患。",
            "甄丰且自叛，刘歆苟盘桓。",
            "而况我与兄，饱食顾依然。",
            "上愿天地仁，止此祸乱源。",
            "岁月一徂逝，尚能反丘园。"
        ],
        "title": "初发彭城有感寄子瞻",
        "id": "5e0f8bc6-1d5d-4364-8d1a-eea0bebb1507"
    },
    {
        "author": "苏辙",
        "paragraphs": [
            "衮衮河渭浊，皎皎江汉清。",
            "源流既自异，美恶终未明。",
            "嗟我顽钝质，乃与公并生。",
            "出处每自托，讴吟辄尝赓。",
            "譬如病足马，共此千里程。",
            "胜负坐已决，岂待终一枰。",
            "忆公年少时，濯濯吐新萌。",
            "坚姿映松柏，直节凌榛荆。",
            "学成志益厉，秋霜落春荣。",
            "澹然养浩气，脱屣遗齐卿。",
            "百炼竟不变，三年终未鸣。",
            "区区两郡守，籍籍四海声。",
            "年来效溯默，世事慵讥评。",
            "不见室家好，恍如揖重城。",
            "别离长尘垢，岁月何峥嵘。",
            "彭门偶会合，白发互相惊。",
            "受教恐不足，吐论那复争。",
            "疾雷发聋聩，清月照昏盲。",
            "笃爱未忍弃，浪云旧齐名。",
            "更请同郭许，题品要当精。"
        ],
        "title": "次韵子瞻见寄",
        "id": "732e54ac-d82d-408f-a4e5-13a650e00d3d"
    },
    {
        "author": "苏辙",
        "paragraphs": [
            "河牵一线流不断，雨散千丝卷却来。",
            "烟际横桥村十里，船中倦客酒三杯。",
            "老年转觉脾嫌湿，世路早令心似灰。",
            "頼有故人怜寂寞，系舟待我久徘徊。"
        ],
        "title": "将至南京雨中寄王巩",
        "id": "997c7bbb-2640-415e-a4f1-5a7dd9c8f684"
    },
    {
        "author": "苏辙",
        "paragraphs": [
            "南都逢故人，共此一樽渌。",
            "初来柳吹絮，再见风脱木。",
            "我老欢意微，头垂腰背曲。",
            "羨子方少年，健马走平陆。",
            "狂歌手自拊，醉倒头相触。",
            "人生比一瞬，世网张万目。",
            "但取食场鸡，岂挂云飞鹄。",
            "彭城久相迟，官舍虚东屋。",
            "重阳试新酿，谓子当不速。",
            "胡为听妇言，婉娈自相逐。",
            "我舟得愁霖，牵挽脱坑谷。",
            "风霜作初寒，病体欲生粟。",
            "解子腰下龟，换酒不须赎。",
            "照碧凝清光，相将饮萸菊。"
        ],
        "title": "次韵王巩见赠",
        "id": "802935d2-3bd2-4fba-bcd9-8b9f8d1c6fba"
    },
    {
        "author": "苏辙",
        "paragraphs": [
            "建元一二间，多士四方至。",
            "翩翩下鸿鹄，一一抱经纬。",
            "功名更唯诺，爵禄相馈遗。",
            "纵横圣贤业，磊落君臣意。",
            "慷慨鲁诸生，雍容古君子。",
            "扶摇云汉上，睥睨千万里。",
            "入台霜凛然，不肯下词气。",
            "失足青冥中，投命江湖里。",
            "区区留都客，矫矫当世士。",
            "空使往来人，叹息更相指。",
            "我生本羁孤，无食强为吏。",
            "褰裳避涂泥，十载守憔悴。",
            "逝将老茅屋，何幸继前轨。",
            "念君今尚然，顾我真当尔。",
            "百年同一梦，穷达浪忧喜。",
            "有酒慰离愁，贫贱非君耻。"
        ],
        "title": "送交代刘莘老",
        "id": "ff57feff-0a59-42f0-ba43-be8e1159f138"
    },
    {
        "author": "苏辙",
        "paragraphs": [
            "头上黄花记别时，樽中渌酒慰清悲。",
            "画船牵挽故不发，红粉留连未遽离。",
            "小雨无端添别泪，遥山有意助颦眉。",
            "十分酒盏从教劝，堆案文书自此辞。"
        ],
        "title": "次韵王巩九日同送刘莘老",
        "id": "3fc3d132-7886-4f3f-9394-c3dd0ca50d5a"
    },
    {
        "author": "苏辙",
        "paragraphs": [
            "河水南来绕郡城，银刀空复衒衙兵。",
            "交情旧许鸡为具，客信那知鹊妄鸣。",
            "为妇迟留应未怪，还家仓卒定何营。",
            "不关秦女筝声怨，自趁招贤浚上旌。"
        ],
        "title": "次韵王巩欲往徐州见子瞻以事不成行",
        "id": "45e18790-0232-4b19-9cdb-47ead1de1cde"
    },
    {
        "author": "苏辙",
        "paragraphs": [
            "从公淮阳今几年，忆持寿斝当公前。",
            "祝公齿发老复少，岁岁不改冰霜颜。",
            "扫除四海一清净，整顿万物俱安全。",
            "今年见公商丘侧，奉祠太一真仙官。",
            "身安气定色如玉，脱遗世俗心浩然。",
            "幽居屡过赤松子，长夜亲种丹砂田。",
            "此中自有不变地，岁阅生日如等闲。",
            "门前贺客任填委，世上多故须陶甄。",
            "秋风坐见蒲柳尽，岁晏惟有松柏坚。",
            "斯人未安公未用，使公难老应由天。"
        ],
        "title": "宜徽使张安道生日",
        "id": "30193562-9b75-415f-b564-98341af17e11"
    },
    {
        "author": "苏辙",
        "paragraphs": [
            "冯唐垂老郎潜后，李白风流罢直余。",
            "解组同归荣故国，剖符仍得奉安舆。",
            "家声未替三公旧，葬客应倾数郡车。",
            "德映闺门人莫见，埋文子细列幽墟。"
        ],
        "title": "章氏郡君挽词",
        "id": "01719010-a60d-4806-aca3-281eab293982"
    },
    {
        "author": "苏辙",
        "paragraphs": [
            "闻君归去便招呼，笑语不知清夜徂。",
            "结束佳人试银甲，留连狂客恼金吾。",
            "烛花零落玉山倒，诗笔欹斜翠袖扶。",
            "暂醉何年依锦瑟，东斋还复卧氍毹。"
        ],
        "title": "闻王巩还京会客剧饮戏赠",
        "id": "4ea48754-b696-4226-b062-e5378f7a4563"
    },
    {
        "author": "苏辙",
        "paragraphs": [
            "萧萧黄叶下城头，顿作野田风日秋。",
            "粗有樽罍随处好，暂无敲扑便能幽。",
            "人稀野鸟应同乐，水涸游鱼似欲愁。",
            "客去知君欢未已，绕城携手更迟留。"
        ],
        "title": "次韵王巩游北禅",
        "id": "8c9711fe-c115-4334-bf2a-6dd12ce1a923"
    },
    {
        "author": "苏辙",
        "paragraphs": [
            "两都来往太频频，真是人间自在人。",
            "十载读书同白屋，千金为客买朱唇。",
            "结交京邑倾心肺，寓思禅宗离垢尘。",
            "为问西归天禄客，何时同看洛川神。"
        ],
        "title": "次韵王巩怀刘莘老",
        "id": "ff26e703-ff42-4550-ac6b-b3c9dd849583"
    },
    {
        "author": "苏辙",
        "paragraphs": [
            "送君不办沽斗酒，拨醅浮蚁知君有。",
            "问君取酒持劝君，未知客主定何人。",
            "府中杯棬强我富，案上苜蓿知吾真。",
            "空厨赤脚不敢出，大堤花艳聊相亲。",
            "爱君年少心乐易，到处逢人便成醉。",
            "醉书大轴作歌诗，顷刻挥毫千万字。",
            "老夫识君年最深，年来多病苦侵凌。",
            "赋诗饮酒皆非敌，危坐看君浮大白。"
        ],
        "title": "饮饯王巩",
        "id": "d487a30f-b55c-4f96-af65-e64e04f891e4"
    },
    {
        "author": "苏辙",
        "paragraphs": [
            "可怜杜老贫无食，杖藜晓入春泥湿。",
            "诸家厌客频恼人，往往闭门不得入。",
            "我今贫与此老同，交游冷落谁相容。",
            "幸君在此足游衍，终日骑马西复东。",
            "送君仍令君置酒，如此贫交世安有。",
            "君归速语王武子，因君回船置十斗。"
        ],
        "title": "送王巩兼简都尉王诜",
        "id": "d10320bf-a867-4951-b1f6-b622a3fe86ca"
    },
    {
        "author": "苏辙",
        "paragraphs": [
            "溪回山石间，苍松立四五。",
            "水深不可涉，上有横桥渡。",
            "溪外无居人，磐石平可住。",
            "纵横远山出，隠见云日莫。",
            "下有四老人，对局不回顾。",
            "石泉杂风松，入耳如暴雨。",
            "不闻人世喧，自得山中趣。",
            "何人昔相遇，图画入纨素。",
            "尘埃依古壁，永日奉樽俎。",
            "隠居畏人知，好事竟相误。",
            "我来再三叹，空有飞鸿慕。",
            "逝将从之游，不惜烂樵斧。"
        ],
        "title": "吕希道少卿松局图",
        "id": "800e928d-0496-4337-ba8c-5cb53c6b8c26"
    },
    {
        "author": "苏辙",
        "paragraphs": [
            "济南旧游中，好学惟君耳。",
            "君居面南麓，汹涌冈峦起。",
            "我来辄解带，檐下炙背睡。",
            "煎茶食梨栗，看君诵书史。",
            "君归苦仓卒，窗户日摧毁。",
            "迁居就清旷，改筑富前址。",
            "开畦得遗植，绕壁见题字。",
            "云山顾依然，簿领辄随至。",
            "思君犹未忘，满秩行自弃。",
            "尔来钜野溢，流潦压城垒。",
            "池塘漫不知，亭榭日倾弛。",
            "官吏困堤障，麻鞋污泥滓。",
            "别来能几何，陵谷既迁徙。",
            "它日重相逢，衰颜应不记。"
        ],
        "title": "寄孔武仲",
        "id": "8ed013ad-8782-4420-b49c-9317f66eb930"
    },
    {
        "author": "苏辙",
        "paragraphs": [
            "宦情牢落苦思归，君侧无人留子思。",
            "手种松筠须灌溉，亲修寝庙忆烝祠。",
            "定应此去添桃李，还似旧茔无棘茨。",
            "他日东游访遗烈，因公导我谒先师。"
        ],
        "title": "孔君亮郎中新葺阙里西园弃官而归",
        "id": "9ae92264-a5f8-40f3-bdb1-7f62a8097b7c"
    },
    {
        "author": "苏辙",
        "paragraphs": [
            "岱阴皆平田，济南附山麓。",
            "山穷水泉见，发越遍溪谷。",
            "分流绕涂巷，暖气烝草木。",
            "下田满粳稻，秋成比禾菽。",
            "池塘浸余润，菱芡亦云足。",
            "辞家四千里，恃此慰穷独。",
            "公从吴兴来，苕霅犹在目。",
            "应恐齐鲁间，长被尘土辱。",
            "不知西垣下，滉漾千亩渌。",
            "仰见鸥鹭翻，俯视龟鱼浴。",
            "初来厌桴鼓，稍久捐鞭扑。",
            "清诗调嘉宾，夜话继华烛。",
            "飞花暮雪深，浮蚁糟床熟。",
            "相对各忘归，西来自嫌速。",
            "人生每多故，乐事难再卜。",
            "钜野一汗漫，河济相腾蹙。",
            "流沙翳桑土，蛟蜃处人屋。",
            "农亩分沉埋，城门遭板筑。",
            "伤心念漂荡，引手救颠覆。",
            "劳苦空自知，吁嗟欲谁告。",
            "遥知旧游处，落落空遗躅。",
            "平生读书史，物理粗能瞩。",
            "归耕久不遂，终作羝羊触。",
            "赋诗心自惊，请公再三读。"
        ],
        "title": "寄济南守李公择",
        "id": "0e099c95-f934-47ec-ad42-b69236e749cc"
    },
    {
        "author": "苏辙",
        "paragraphs": [
            "众客喧哗发酒狂，逡巡密雪自飞扬。",
            "莫嫌作赋无枚叟，且喜延宾有孝王。"
        ],
        "title": "雪中会饮李倅钧东轩三绝  其一",
        "id": "7830a4f2-8f2c-492c-8c41-e713d9beb6f7"
    },
    {
        "author": "苏辙",
        "paragraphs": [
            "雪花如掌堕阶除，剧饮时看卧酒壶。",
            "半夜琼瑶深没膝，欲归迷路肯留无。"
        ],
        "title": "雪中会饮李倅钧东轩三绝  其二",
        "id": "f102eb0b-7603-4b7e-bbac-bac22bbd26d5"
    },
    {
        "author": "苏辙",
        "paragraphs": [
            "竹里茅庵雪覆檐，炉香蔼蔼著蒲帘。",
            "欲求初祖安心法，笑我醺然已半酣。"
        ],
        "title": "雪中会饮李倅钧东轩三绝  其三",
        "id": "0becde4c-1d91-43ec-9457-0d0c523de485"
    },
    {
        "author": "苏辙",
        "paragraphs": [
            "人生不读书，空洞一无有。",
            "羨君常斋居，散帙满前后。",
            "开编试寻绎，阅岁行自富。",
            "从横画图出，次第宫商奏。",
            "汪洋畜江河，眇莽包林薮。",
            "兴亡数千岁，络绎皆在口。",
            "顾念今所知，颇觉前日陋。",
            "我家亦多书，早岁尝窃叩。",
            "晨耕挂牛角，夜烛借邻牖。",
            "经年谢宾客，饥坐失昏昼。",
            "堆胸稍蟠屈，落笔逢左右。",
            "乐如听钧天，醉剧饮醇酎。",
            "自从厌蓬荜，误逐功名诱。",
            "初心一漂荡，旧学皆榛莠。",
            "失足难遽回，抚卷长自诟。",
            "幸君无事年，谓可终身守。",
            "春耕不厌深，秋获当自受。",
            "金玉或为灾，诗书岂相负。"
        ],
        "title": "张恕寺丞益斋",
        "id": "90585de6-fbe4-46c3-b44c-bff349a1179a"
    },
    {
        "author": "苏辙",
        "paragraphs": [
            "岁晚城东故相家，夜听帘外落琼花。",
            "醉眠东阁银釭暗，起视中庭风竹斜。",
            "鲁酒近来无奈薄，秦筝别后苦闻夸。",
            "思君倦对空陂饮，归去纷如日莫鸦。"
        ],
        "title": "除夜会饮南湖怀王巩",
        "id": "95feed69-36e1-4135-9db6-7ec636f43687"
    },
    {
        "author": "苏辙",
        "paragraphs": [
            "二君豪俊并侯家，歌舞争妍不受夸。",
            "闻道肌肤如素练，更堪鬓发似飞鸦。"
        ],
        "title": "次韵张恕戏王巩",
        "id": "7a2721cc-33e1-46fe-89a8-b5fa5550a153"
    },
    {
        "author": "苏辙",
        "paragraphs": [
            "我行未厌山东远，昔游历下今梁宛。",
            "官如鸡肋浪奔驰，政似牛毛常黾勉。",
            "幸公四年持使节，按行千里长相见。",
            "鹰掣秋田伏兔惊，骥驰平野疲牛倦。",
            "似怜多病与时违，未怪两州从事懒。",
            "除书夺去一何速，归袖翩然不容挽。",
            "黄河东注竭昆仑，钜野横流入州县。",
            "民事萧条委浊流，扁舟出入随奔电。",
            "回首应怀微禹忧，归朝且喜宁亲便。",
            "公知齐楚即为鱼，劝筑宣防不宜缓。"
        ],
        "title": "送转运判官李公恕还朝",
        "id": "3dbee318-c770-4ae1-8d25-e33e37404d23"
    },
    {
        "author": "苏辙",
        "paragraphs": [
            "京城冠盖如云屯，日中奔走争市门。",
            "敝裘瘦马不知路，独向城西寻隠君。",
            "隠君白发养浩气，高论惊世门无宾。",
            "欣然为我解东阁，明窗净几舒华茵。",
            "春天雪花大如手，九衢断绝愁四邻。",
            "平明熟睡呼不觉，清诗渌酒时相亲。",
            "我兄东来自东武，走马出见黄河滨。",
            "及门却遣不得入，回顾欲去行无人。",
            "东园桃李正欲发，开门借与停车轮。",
            "青天露坐列觞豆，落花飞絮飘衣巾。",
            "留连四月听鶗鴂，扁舟一去浮奔浑。",
            "人生聚散未可料，世路险恶终劳神。",
            "交游畏避恐坐累，言词欲吐聊复吞。",
            "安得如公百无忌，百间广厦安贫身。"
        ],
        "title": "寄范丈景仁",
        "id": "9b6db7c4-94e0-4bb2-ab49-0fe4472396a2"
    },
    {
        "author": "苏辙",
        "paragraphs": [
            "弃掷良宵君谓何，清天流月鉴初磨。",
            "莫辞病眼羞红烛，且试春衫剪薄罗。",
            "莲艳参差明绣户，舞腰轻瘦飐惊鼍。",
            "少年微服天街阔，何处相逢解佩珂。"
        ],
        "title": "次韵王巩上元见寄三首  其一",
        "id": "a9de9840-fc4e-4049-a332-12831b6e33d8"
    },
    {
        "author": "苏辙",
        "paragraphs": [
            "繁灯厌倦作闲游，行到僧居院院留。",
            "月影随人深有意，车音争陌去如流。",
            "酒消凿落宁论斗，鱼照琉璃定几头。",
            "过眼繁华真一梦，终宵寂寞未应愁。"
        ],
        "title": "次韵王巩上元见寄三首  其二",
        "id": "52735ab3-56e5-456f-ad5f-a534a3b4b38f"
    },
    {
        "author": "苏辙",
        "paragraphs": [
            "灯火熏天处处同，暗游应避柏台骢。",
            "高情自放喧阗外，胜事偏多淡泊中。",
            "平日交游徒梦想，留都歌吹忆年丰。",
            "知君未有南来意，归去相从光与鸿。"
        ],
        "title": "次韵王巩上元见寄三首  其三",
        "id": "33bda635-2ff7-4693-b212-03afad2a48f7"
    },
    {
        "author": "苏辙",
        "paragraphs": [
            "从事年来鬓似蓬，破车倦仆众人中。",
            "作诗仅比穷张籍，得马还从老晋公。",
            "夜起趋朝非所事，晓骑行乐定谁同。",
            "惯乘款段游田里，怯听骎骎两耳风。"
        ],
        "title": "谢张安道惠马",
        "id": "7554903e-8e87-4112-bf2a-fe625515212d"
    },
    {
        "author": "苏辙",
        "paragraphs": [
            "彭城欲往台无檄，初喜东西合为一。",
            "将军走马随春风，精锐千人森尺籍。",
            "口占佳句惊众坐，手练强兵试鸣镝。",
            "酒酣起舞花满地，醉倒不听人扶出。",
            "归来相对如梦寐，虎踞熊经苦岑寂。",
            "黄楼方就可同游，饮尽官厨三百石。"
        ],
        "title": "次韵子瞻赠梁交左藏",
        "id": "d25ba355-5cd9-4c7e-8cae-d0aa31640bfc"
    },
    {
        "author": "苏辙",
        "paragraphs": [
            "春睡午方觉，隔墙闻乐声。",
            "肩舆试扶病，画舫听徐行。",
            "适性逢樽酒，开怀挹友生。",
            "游人定相笑，白发近纵横。"
        ],
        "title": "寒食游南湖三首  其一",
        "id": "dbe22c61-ec9c-47a0-9e0d-87ac72dbbdc3"
    },
    {
        "author": "苏辙",
        "paragraphs": [
            "绕郭春水满，被堤新柳黄。",
            "官池无禁约，野艇得飞扬。",
            "浪泛歌声远，花浮酒气香。",
            "晚风归棹急，细雨湿红妆。"
        ],
        "title": "寒食游南湖三首  其二",
        "id": "b6c1e189-e2db-4b1e-aae3-b5e8ab0759e5"
    },
    {
        "author": "苏辙",
        "paragraphs": [
            "携手临池路，时逢卖酒垆。",
            "柳斜低系缆，草绿荐倾壶。",
            "波荡春心起，风吹酒力无。",
            "冠裳强包裹，半醉遣谁扶。"
        ],
        "title": "寒食游南湖三首  其三",
        "id": "e0183df4-bda8-437e-b8bc-f89c5414f874"
    },
    {
        "author": "苏辙",
        "paragraphs": [
            "承平郡国减兵屯，唯有留都一万人。",
            "票姚将军思出塞，从横幕府讳和亲。",
            "旌旗不动风将转，部曲无声马亦驯。",
            "八阵且留遗法在，未须亲试革车尘。"
        ],
        "title": "观大阅",
        "id": "4af65df5-2d71-4986-8c00-12d4b47f45b6"
    },
    {
        "author": "苏辙",
        "paragraphs": [
            "东夷从古慕中华，万里梯航今一家。",
            "夜静双星先渡海，风高八月自还槎。",
            "鱼龙定亦知忠信，象译何劳较齿牙。",
            "屈指归来应自笑，手持玉帛赐天涯。"
        ],
        "title": "送林子中安厚卿二学士奉使高丽二首  其一",
        "id": "3086630a-fbe6-4285-a072-bf46a453e576"
    },
    {
        "author": "苏辙",
        "paragraphs": [
            "官是蓬莱海上仙，此行聊复看桑田。",
            "鲲移鹏徙秋帆健，潮阔天低晓日鲜。",
            "平地谁言无崄岨，仁人何处不安全。",
            "但将美酒盈船去，多作新诗异域传。"
        ],
        "title": "送林子中安厚卿二学士奉使高丽二首  其二",
        "id": "119e32ae-e238-408d-810d-0b58693dff6a"
    },
    {
        "author": "苏辙",
        "paragraphs": [
            "世人何局促，奔走鬓苍苍。",
            "闻道余杭守，独游何有乡。",
            "禅心朝吐月，元气夜生光。",
            "清静安罢瘵，宽仁服暴强。",
            "声名高一世，风采见诸郎。",
            "谒帝朱为绂，还家彩作裳。",
            "经过留画舫，谈笑接清觞。",
            "问讯颜依旧，峥嵘岁自长。",
            "人生真几许，世味不堪尝。",
            "归去闻诗罢，求余却老方。"
        ],
        "title": "送赵㞦秘书还钱塘",
        "id": "f328705e-9588-4301-a221-894444f62498"
    },
    {
        "author": "苏辙",
        "paragraphs": [
            "春风欲尽无寻处，尽向南园芍药中。",
            "过尽此花真尽也，此生应与此花同。"
        ],
        "title": "马上见卖芍药戏赠张厚之二绝  其一",
        "id": "0450d03f-109d-4be8-a93e-2bf44964b3c8"
    },
    {
        "author": "苏辙",
        "paragraphs": [
            "春来便有南园约，过尽春风约尚赊。",
            "绿叶成阴花结子，便须携客到君家。"
        ],
        "title": "马上见卖芍药戏赠张厚之二绝  其二",
        "id": "aba2dde4-fcc2-4cc3-b017-7fcd52442ce8"
    },
    {
        "author": "苏辙",
        "paragraphs": [
            "花柳萧条行已老，圣贤希阔未尝中。",
            "眼看芍药纷纷尽，頼有樱桃颗颗同。"
        ],
        "title": "答见和  其一",
        "id": "bd800e98-40ad-4720-b744-ad334afb8229"
    },
    {
        "author": "苏辙",
        "paragraphs": [
            "尘编何用朝朝看，新酿还须处处赊。",
            "好事若能频载酒，不妨时复到杨家。"
        ],
        "title": "答见和  其二",
        "id": "4b6f9e96-726c-4934-9f40-fbff22dbb696"
    },
    {
        "author": "苏辙",
        "paragraphs": [
            "长怪名卿亦坐曹，忽乘五马列旌旄。",
            "才多莫厌官无事，郡小不妨名自高。",
            "庶子定应牵赋咏，醉翁聊复继游遨。",
            "试寻苦战清流下，要识经纶帝业劳。"
        ],
        "title": "送吕希道少卿知滁州",
        "id": "1e774bca-98c1-4848-95b9-04499d77cf07"
    },
    {
        "author": "苏辙",
        "paragraphs": [
            "祇言城市无佳处，亦有南湖几度游。",
            "好雨晴时三月尽，啼鶑到后百花休。",
            "老猿好饮常连臂，野马依人自络头。",
            "不肯低回池上醉，试看生灭水中沤。"
        ],
        "title": "次韵张恕春莫",
        "id": "7aed2ee8-7cb9-4f69-957e-e3c421e834c7"
    },
    {
        "author": "苏辙",
        "paragraphs": [
            "居近古城心自幽，箪瓢足用更何求。",
            "鶑飞旋趁春风出，龙卧终闻莫雨搜。",
            "科第联翩收甲乙，乡闾惊怪问因由。",
            "隠君淡泊无人识，长夏一衫冬一裘。"
        ],
        "title": "次韵傅宏推官义方亭",
        "id": "bdd552ef-2b6e-4aaa-b29c-a2b2c0b0fc65"
    },
    {
        "author": "苏辙",
        "paragraphs": [
            "湖水清且深，新荷半犹卷。",
            "未见红妆窈窕娘，先排翠羽参差扇。",
            "水面风生人未知，欹倾俯仰长先见。",
            "岸上游人莫不归，清香入袖凉吹面。",
            "投壶击鞠绿杨阴，共尽清樽食白饭。",
            "坐中飞将忽先起，轻衫出试彭门远。",
            "百步洪西白浪翻，戏马台南云岫满。",
            "江山雄丽信宜人，风流孰似梁王苑。"
        ],
        "title": "送梁交之徐州",
        "id": "9c8dc797-8cfb-464b-b941-321ad9fa1db4"
    },
    {
        "author": "苏辙",
        "paragraphs": [
            "日永官闲自在慵，门前客到未曾通。",
            "怜君避世都门里，劝我忘忧酒盏中。",
            "城下柳阴新过雨，湖边荷叶自翻风。",
            "早须命驾追清赏，大字新诗事事工。"
        ],
        "title": "次韵王巩见寄",
        "id": "95821284-d319-424c-9ba9-dcc7cee8b672"
    },
    {
        "author": "苏辙",
        "paragraphs": [
            "太学羣游经最明，青衫憔悴竟何成。",
            "虀盐仍作当年味，名誉飞蝇过耳声。"
        ],
        "title": "次韵李逵见赠",
        "id": "d6b6f5df-844e-4ba8-aab8-a6d412b73dcc"
    },
    {
        "author": "苏辙",
        "paragraphs": [
            "济南三岁吾何求，史君后到消人忧。",
            "君言有客轻公侯，扁舟相从古扬州。",
            "致之匹马恨无力，千里相望同异域。",
            "诵诗空使四座惊，隠居未易凡人测。",
            "史君南归无限情，鸿飞携书堕我庭。",
            "此书兼置昔年客，袖中秀句淮山青。",
            "老夫强颜依府县，堆案文书本非愿。",
            "清谈亹亹解人颐，安得坐右长相见。",
            "狂客吾非贺季真，醉吟君似谪仙人。",
            "末契长遭少年笑，白发应惭倾盖新。",
            "都城酒贵谁当换，尘埃污面非良算。",
            "归来泗上苦思君，莫待黄花秋烂漫。"
        ],
        "title": "次韵秦观秀才携李公择书相访",
        "id": "827e2ead-da08-4bee-aabd-d5dd1ae4a396"
    },
    {
        "author": "苏辙",
        "paragraphs": [
            "稷下诸公今几人，三为祭酒发如银。",
            "梁王宫殿归留钥，尚父山河属老臣。",
            "沂水弦歌重曾点，菑川故旧识平津。",
            "过家定有金钱费，千里争看衣锦身。"
        ],
        "title": "送龚鼎臣谏议移守青州二首  其一",
        "id": "0840dd1f-eab2-424b-a559-471f12f1a408"
    },
    {
        "author": "苏辙",
        "paragraphs": [
            "面山负海古诸侯，信美东方第一州。",
            "胜势未容秦地险，奇花仅比雒城优。",
            "新丝出盎冬裘具，贡枣登场岁事休。",
            "铃阁虚闲官酿熟，应容将佐得遨游。"
        ],
        "title": "送龚鼎臣谏议移守青州二首  其二",
        "id": "a4af7771-cd87-494e-9326-2d9af973a6f2"
    },
    {
        "author": "苏辙",
        "paragraphs": [
            "矫矫吴越士，远为并代行。",
            "寒暄虽云异，慷慨慰平生。",
            "我昔在济南，君时事淄青。",
            "连年食羊炙，便欲忘莼羹。",
            "问君弃乡国，何似敝屣轻。",
            "丈夫事所志，归去无田耕。",
            "闲官少愧耻，教子终余龄。",
            "定心养浩气，闭目收元精。",
            "此志我亦然，偶与长者并。",
            "会合不可期，未易夸者评。"
        ],
        "title": "送余京同年兄通判岚州",
        "id": "49cd0d86-e7dd-43a7-907f-7c03a13fb903"
    },
    {
        "author": "苏辙",
        "paragraphs": [
            "触事如棋一一低，昏然一睡更何知。",
            "贾生流落南迁后，陶令衰迟归去时。",
            "去住由人真水母，箪瓢粗足亦山雌。",
            "年来未省谈尧舜，一吷粗疏岂足吹。"
        ],
        "title": "次韵王巩见寄",
        "id": "734f467b-1f74-49ad-89d7-1dd04885e7b0"
    },
    {
        "author": "苏辙",
        "paragraphs": [
            "西来白水满南池，走马池边日落时。",
            "桥底荷花无限思，清香乞与路人知。"
        ],
        "title": "河上莫归过南湖二绝  其一",
        "id": "d7153cb3-d6cd-4a9a-b26d-b98b695a2fa9"
    },
    {
        "author": "苏辙",
        "paragraphs": [
            "淤田水浅客来迟，解舫都门问几时。",
            "谁道两京鸡犬接，差除屈指未曾知。"
        ],
        "title": "河上莫归过南湖二绝  其二",
        "id": "0cac5cbc-9133-431a-9365-d9536aea7333"
    },
    {
        "author": "苏辙",
        "paragraphs": [
            "持节忧邦刑，职业已自简。",
            "下车摄留都，谈笑事亦办。",
            "开轩揖佳客，退食事书卷。",
            "为政曾几何，清风自无限。",
            "官居岁月迫，归念湖湘远。",
            "依依东轩竹，凛凛故人面。",
            "诏书遂公私，使节许新换。",
            "旧治行当经，家山企可见。",
            "宦游得乡国，劳苦顾犹愿。",
            "归旆正滂洋，行辀岂容缓。"
        ],
        "title": "送提刑孙颀少卿移湖北转运",
        "id": "3369e200-6c5a-47e1-bf0a-57149e5b91af"
    },
    {
        "author": "苏辙",
        "paragraphs": [
            "天之苍苍亦何有，亦有云汉为之章。",
            "人生混沌一气耳，嘿嘿何用知肺肠。",
            "孔公孟子巧言语，剖瓢插竹吹笙簧。",
            "含宫吐角千万变，坐令隠伏皆形相。",
            "我生禀赋本微薄，氤氲方寸不自藏。",
            "譬如兰根在黄土，春风驱迫生繁香。",
            "口占手写岂得已，此亦未免物所将。",
            "方将寂寞自收敛，不受世俗斗尺量。",
            "既知仍作未能止，纷纭竟亦类彼庄。",
            "煎烹心脾擢胃肾，自令鬓发惊秋霜。",
            "嗟子独未知此病，从横自恃觜爪刚。",
            "少年一见非俗物，锵然修竹鸣孤凰。",
            "近来直欲扛九鼎，令我畏见笔力强。",
            "提携童子从冠者，揣摩五帝论三皇。",
            "诗书近日贵新说，扫除旧学漫无光。",
            "窃攘瞿昙剽李耳，牵挽性命推阴阳。",
            "狂流滚滚去不返，长夜漫漫未遽央。",
            "词锋俊发鲁连子，惭愧田巴称老苍。",
            "是非得失子自了，一醉早醒余所望。"
        ],
        "title": "次韵刘泾见寄",
        "id": "1b64d594-90bf-4d45-a624-dc3147d6072a"
    },
    {
        "author": "苏辙",
        "paragraphs": [
            "事似棼丝拨不开，秋随脱叶暗相催。",
            "城南绿野宜幽步，水北红尘漫作堆。",
            "赤枣青瓜报丰熟，黄鸡白酒劝徘徊。",
            "此中真有醇风在，一亩何年斸草莱。"
        ],
        "title": "城南访张恕",
        "id": "764ac52d-07e4-4ba4-b9c8-79adba06b702"
    },
    {
        "author": "苏辙",
        "paragraphs": [
            "城南高楼出乔木，下有方塘秋水足。",
            "新霜未变草木鲜，晚日旋催梨枣熟。",
            "雨荒松菊半榛莽，风老菰蒲初瑟缩。",
            "门前大路多尘土，日中过客无留毂。",
            "开门却扫如有待，下马升堂真不速。",
            "劝我一振衣上黄，临风共倒樽中渌。",
            "肴蔬草草意不尽，丝竹泠泠暗相属。",
            "琳宫仙伯自闲暇，幕府粗官苦烦促。",
            "晚衙簿领当及期，后堂车辖要须漉。",
            "令人更愧东宫师，眷恋溪山弃华屋。"
        ],
        "title": "同李倅钧访赵嗣恭留饮南园晚衙先归",
        "id": "452d21c8-ab6b-40a3-a1a0-7d764594d0da"
    },
    {
        "author": "苏辙",
        "paragraphs": [
            "长爱陶先生，闲居弃官后。",
            "床上卧看书，门前自栽柳。",
            "低徊顾微禄，毕竟谁挽袖。",
            "索莫秋后蜂，青荧晓天宿。",
            "惟将不系舟，托此春江溜。",
            "尺书慰穷独，秀句惊枯朽。",
            "遥知新堂夜，明月入杯酒。",
            "千里共清光，照我茅檐漏。"
        ],
        "title": "次韵转运使鲜于侁新堂月夜",
        "id": "b8d6f5ca-db21-4167-bde3-0aabf6b64d66"
    },
    {
        "author": "苏辙",
        "paragraphs": [
            "猛士当令守四方，中原诸将近相望。",
            "一樽度日空闲暇，千骑临边自激昂。",
            "谈笑定先降虏使，诗书仍得靖戎行。",
            "君看宿将何承矩，安用摧锋百战场。"
        ],
        "title": "送梁交供知莫州",
        "id": "5ab69728-3694-416d-b8f2-046d319bf4be"
    },
    {
        "author": "苏辙",
        "paragraphs": [
            "荡荡巍巍尧舜前，一丘惟见柏森然。",
            "后来秦汉何堪数，跋扈飞扬得几年。"
        ],
        "title": "秋祀高禖二绝  其一",
        "id": "424b7fef-0f03-4f3b-8846-e982fbf17eeb"
    },
    {
        "author": "苏辙",
        "paragraphs": [
            "干德年中初一新，颓垣破瓦委荆榛。",
            "兴亡举坠干戈际，闲暇方知国有人。"
        ],
        "title": "秋祀高禖二绝  其二",
        "id": "985b2e87-d648-439a-a2ff-dc9e35ce606c"
    },
    {
        "author": "苏辙",
        "paragraphs": [
            "四十年间此院留，临河看尽往还舟。",
            "同来并是三年客，听说行藏各自羞。"
        ],
        "title": "过兴教赠钊上人",
        "id": "33715cef-3c52-4f99-ad2a-b82624c8ea55"
    },
    {
        "author": "苏辙",
        "paragraphs": [
            "去年河上送君时，我醉看君倒接篱。",
            "一笑便成经岁隔，扁舟重到满城知。",
            "旧传北海偏怜客，新怪东方苦诉饥。",
            "应笑长安居不易，空吟原上草离离。"
        ],
        "title": "次韵王巩代书",
        "id": "82787783-16b9-4601-aaea-9f8464048abe"
    },
    {
        "author": "苏辙",
        "paragraphs": [
            "翠箔红窗映大堤，远来清饮叹参差。",
            "盈盈积水东西隔，脉脉幽怀彼此知。",
            "渌酒谩传工破闷，主人何敢怪颦眉。",
            "明朝看月云开未，试与詹家一问龟。"
        ],
        "title": "次韵南湖清饮二首  其一",
        "id": "99f79d0a-8ee4-46bd-802b-8055bcea1071"
    },
    {
        "author": "苏辙",
        "paragraphs": [
            "坐客经年半已非，喜君重到暂相依。",
            "不嫌爱酒樽频倒，只怕题诗纸屡飞。",
            "耿耿幽怀谁与诉，徐徐细酌未应违。",
            "从今更肯相过否，几误风吹白版扉。"
        ],
        "title": "次韵南湖清饮二首  其二",
        "id": "9c231a41-2a37-40de-9ea4-061d6703b8a6"
    },
    {
        "author": "苏辙",
        "paragraphs": [
            "交情淡泊久弥新，吏役萦缠日益纷。",
            "香火社中真避世，簿书丛里强论文。",
            "樽罍正及明蟾夜，舟楫来随早雁羣。",
            "世俗如君今有几，真将富贵等浮云。"
        ],
        "title": "次韵偶成",
        "id": "82e7eb3b-9192-4b28-9535-ad9fa72b3940"
    },
    {
        "author": "苏辙",
        "paragraphs": [
            "西风吹暑天益高，明月耿耿分秋毫。",
            "彭城闭门青嶂合，卧听百步鸣飞涛。",
            "使君携客登燕子，月色着人冷如水。",
            "筵前不设鼓与钟，处处笛声相应起。",
            "浮云卷尽流金丸，戏马台西山鬰蟠。",
            "杯中渌酒一时尽，衣上白露三更寒。",
            "扁舟明日浮古汴，回首逡巡陵谷变。",
            "河吞巨野入长淮，城没黄流只三版。",
            "明年筑城城似山，伐木为堤堤更坚。",
            "黄楼未成河已退，空有遗蹟令人看。",
            "城头见月应更好，河流深处今生草。",
            "子孙幸免鱼鳖食，歌舞聊宽使君老。",
            "南都从事老更贫，羞见青天月照人。",
            "飞鹤投笼不能出，曾是彭城坐中客。"
        ],
        "title": "中秋见月寄子瞻",
        "id": "f3f48742-b0ae-4022-abb4-66d7adda794b"
    },
    {
        "author": "苏辙",
        "paragraphs": [
            "平生未省为人忙，贫贱安闲气味长。",
            "粗免趋时头似葆，稍能忍事腹如囊。",
            "简书见迫身今老，樽酒闻呼首一昂。",
            "欲挽天河聊自洗，尘埃满面鬓眉黄。"
        ],
        "title": "次韵王巩自咏",
        "id": "b8e3ba0c-f4b4-428e-9512-d5b7d737afb9"
    },
    {
        "author": "苏辙",
        "paragraphs": [
            "白鱼紫蟹早霜前，有酒何须问圣贤。",
            "上客远来工缓颊，双鬟为出小垂肩。",
            "新传大曲皆精绝，忽发狂言亦可怜。",
            "莫怪贫家少还往，自须先办买花钱。"
        ],
        "title": "次韵王巩同饮王廷老度支家戏咏",
        "id": "ce885cc7-94f1-4ae9-bb8b-0f2457f9fa50"
    },
    {
        "author": "苏辙",
        "paragraphs": [
            "遨游公卿间，结交非不足。",
            "高秋远行迈，黄泥没马腹。",
            "问君胡为尔，笑指篱间菊。",
            "故人彭城守，久作中朝逐。",
            "诗书自娱戏，樽俎当谁属。",
            "相望鹤颈引，欲往龟头缩。",
            "前期失不遂，浪语频遭督。",
            "黄楼适已就，白酒行亦熟。",
            "登高畅远情，戏马有前躅。",
            "篇章杂笑语，行草烂盈幅。",
            "归来贮箧笥，把玩比金玉。",
            "吾兄别我久，忧患欲谁告。",
            "孤高多风霆，弹射畏颠覆。",
            "白头日益新，岁寒喜君独。",
            "纷纷众草中，冉冉凌霜竹。",
            "恨我闭笼樊，无由托君毂。"
        ],
        "title": "送王巩之徐州",
        "id": "d6183fa2-e155-43a2-8e4b-4ca0a386fa92"
    },
    {
        "author": "苏辙",
        "paragraphs": [
            "无限黄花簇短篱，浊醪霜蟹正堪持。",
            "坐曹漫尔夸勤瘁，割肉何妨诮诋欺。",
            "世外罇罍终自放，俗间簿领莫相縻。",
            "茱萸插遍知人少，谈笑须公一解颐。"
        ],
        "title": "次韵张恕九日寄子瞻",
        "id": "da7d7220-14b5-486f-98ed-1b0f21b7875b"
    },
    {
        "author": "苏辙",
        "paragraphs": [
            "白马貂裘锦羃䍦，离觞潋滟手亲持。",
            "头风欲待歌词愈，肺病甘从酒力欺。",
            "不分归心太匆草，更怜人事苦萦縻。",
            "相逢借问空长叹，便舍灵龟看朵颐。"
        ],
        "title": "戏次前韵寄王巩二首  其一",
        "id": "e8f7a357-1e1a-41f0-87da-4a39ffeb23f9"
    },
    {
        "author": "苏辙",
        "paragraphs": [
            "细竹寒花出短䍦，故山耕耒手曾持。",
            "宦游暂比凫鹥集，归计长遭句偻欺。",
            "歌舞梦回空历记，友朋飞去自难縻。",
            "悠悠后会须经岁，冉冉霜髭渐满颐。"
        ],
        "title": "戏次前韵寄王巩二首  其二",
        "id": "97e51403-ba7d-4d7e-8a97-3c280b69d132"
    },
    {
        "author": "苏辙",
        "paragraphs": [
            "月中依松鹤，露下抱叶蝉。",
            "赋形已孤洁，发响仍清圆。",
            "潜师本江海，浪迹游市廛。",
            "髭长不能剪，衲坏聊复穿。",
            "瘦骨见图画，禅心离攀缘。",
            "出言可人意，一一皆自然。",
            "问师藏何深，不与世俗传。",
            "旧识髯学士，复从琏耆年。",
            "尘埃既脱落，文彩自精鲜。",
            "落落社中人，如我亦有旃。",
            "奈何一相见，抚卷坐长叹。",
            "归去勿复言，山林信多贤。"
        ],
        "title": "赠杭僧道潜",
        "id": "f8edb3df-04bf-4f83-bb84-4edf24a0d43a"
    },
    {
        "author": "苏辙",
        "paragraphs": [
            "椿年七十二回新，蓬矢桑弧记此晨。",
            "养就丹砂无上药，已超诸数自由身。",
            "中年道路趋真境，外物功名委世人。",
            "今夜空庭香火罢，定应星斗识天真。"
        ],
        "title": "张安道生日二首  其一",
        "id": "6486c05a-1f07-4fff-97c0-1f014c340cf6"
    },
    {
        "author": "苏辙",
        "paragraphs": [
            "十载从公鬓似蓬，羨公英气老犹充。",
            "生时别得星辰力，晚岁仍加鼎灶功。",
            "世事不堪开眼看，劳生渐恐转头空。",
            "问公试觅刀圭药，岁岁称觞此日中。"
        ],
        "title": "张安道生日二首  其二",
        "id": "8defa077-f8cf-49f3-a2fc-646c2425d884"
    },
    {
        "author": "苏辙",
        "paragraphs": [
            "石上菖蒲十二节，仙人服之好颜色。",
            "根如蟠龙不可得，叶中开花谁复识。",
            "夫子自少读道书，年未五十嗜欲除。",
            "河流通天非辘轳，下入金鼎融为珠。",
            "一醉斗酒心自如，鬼物窥觇惊睢盱。",
            "菖蒲花开寿之符，白发变黑颜如朱。",
            "它年三茆访君庐，拍手笑我言不虚。"
        ],
        "title": "李钧寿花堂",
        "id": "d40acc73-1e2c-464b-b239-371a9b5d15d0"
    },
    {
        "author": "苏辙",
        "paragraphs": [
            "世俗甘枉尺，所愿求直寻。",
            "不知一律讹，大乐无完音。",
            "见利心自摇，虑害安得深。",
            "至人不妄言，淡如朱丝琴。",
            "悲伤感旧俗，不类骚人淫。",
            "又非避世翁，闵嘿遽阳瘖。",
            "嘐嘐晨鸡鸣，岂问晴与阴。",
            "世人积寸木，坐使高楼岑。",
            "晚岁卧草庐，谁听梁甫吟。",
            "它年楚倚相，傥能记愔愔。"
        ],
        "title": "次韵子瞻题张公诗卷后",
        "id": "cf2f5809-b7cc-48e1-80a4-1888b74476e5"
    },
    {
        "author": "苏辙",
        "paragraphs": [
            "曾送飞龙白日翔，未应中路许还乡。",
            "鹤归仍有当年伴，松老知经几度霜。",
            "城下宝坊聊寄榻，朝中振鹭旧成行。",
            "相逢出处何须问，五岭清平十月凉。"
        ],
        "title": "次韵广州陈绎谏议和陈荐宋敏求二龙图二首 和彦升寓定力",
        "id": "6a2a051c-1d35-432f-8c90-48177d810024"
    },
    {
        "author": "苏辙",
        "paragraphs": [
            "琳宫清净思悠哉，颇似山林未肯回。",
            "五日趋朝真自适，一樽无事得频开。",
            "董狐执笔何时易，马援征蛮未遽来。",
            "奔走安闲谁定是，都门携手一徘徊。"
        ],
        "title": "次韵广州陈绎谏议和陈荐宋敏求二龙图二首 和彦升赴上醴泉",
        "id": "34a719c4-4691-41d3-b3b9-40b88eb83681"
    },
    {
        "author": "苏辙",
        "paragraphs": [
            "歌吹新成百尺台，青山临水巧崔嵬。",
            "佳人解作回文语，狂客能鸣掺鼓雷。",
            "撷菊传杯醒复醉，采菱荡桨去仍回。",
            "新年闻欲相从饮，春酒还须剩作醅。"
        ],
        "title": "次韵王廷老寄子瞻",
        "id": "501a01b6-0c4b-43a8-9d9a-9d3ec7422d7d"
    },
    {
        "author": "苏辙",
        "paragraphs": [
            "齐楚诸生俨鞸绅，人人愿得出君门。",
            "衔枚勇锐惊初合，弃甲须臾讶许奔。",
            "细读未辞灯损目，久留终厌棘为藩。",
            "定应亲刈翘中楚，把卷喧呼半夜言。"
        ],
        "title": "次韵顿起考试徐沂举人见寄二首  其一",
        "id": "3cb4f306-a4c7-4a22-8c52-4351231ec7dc"
    },
    {
        "author": "苏辙",
        "paragraphs": [
            "老年从事忝南京，海内交游尚记名。",
            "怯见广场心力破，厌看细字眼花生。",
            "新科未暇通三尺，旧曲惟知有六茎。",
            "空忆倚楼秋雨霁，与君看遍洛阳城。"
        ],
        "title": "次韵顿起考试徐沂举人见寄二首  其二",
        "id": "cb70b380-4fe9-4082-ad83-b912e1369a50"
    },
    {
        "author": "苏辙",
        "paragraphs": [
            "君家毗陵本江南，虽为浙西终未甘。",
            "风流秀发自不减，气质浑朴犹中含。",
            "敲榜满前但长啸，簿书堆案常清谈。",
            "湖中往往载画舫，竹下小小开茅庵。",
            "歌吟仿佛类骚雅，导引委曲师彭聃。",
            "新茶泼乳睡方觉，渌酒倾水醒复酣。",
            "一朝挥手去不顾，使我把袂心难堪。",
            "扁舟水涸费牵挽，瘦马雪冻忧朝参。",
            "一官来往似秋燕，薄俸包裹如春蚕。",
            "东南乞麾尚可得，白首谁念家无甔。"
        ],
        "title": "送李钧郎中",
        "id": "f663ce1e-4a67-497c-bc3f-0a3f332fb741"
    },
    {
        "author": "苏辙",
        "paragraphs": [
            "连持梁洋印，久作溪山主。",
            "深知为郡乐，但畏买茶苦。",
            "来归天禄阁，坐守登闻鼓。",
            "九重未明入，百辟盈庭舞。",
            "城南独归卧，心事谁当语。",
            "旧闻吴兴胜，试问天公取。",
            "家贫橐装尽，岁莫轻帆举。",
            "苕溪净多石，弁岭瘦无土。",
            "湖藕雪冰丝，山茶泼牛乳。",
            "香粳饭玉粒，鲜鲫鲙红缕。",
            "宫开水精洁，人寄画屏住。",
            "俗吏自难堪，诗翁正当与。",
            "从来思清绝，况乃病新愈。",
            "团团肘后丹，暠暠胸中素。",
            "高卧镇夸俗，清谈静烦诉。",
            "应笑杜紫微，湖亭但狂顾。"
        ],
        "title": "送文与可知湖州",
        "id": "b525556b-aab9-4238-a882-3a959e13540a"
    },
    {
        "author": "苏辙",
        "paragraphs": [
            "池上轻冰暖却开，迎春送腊仰衔杯。",
            "君家有酒能无事，客醉连宵遣不回。",
            "诗就滴消盘上蜡，信来飘尽岭头梅。",
            "商丘冷坐君知否，瓶罄应须有耻罍。"
        ],
        "title": "次韵王巩见寄",
        "id": "c5f0a4ca-28fe-4495-97f9-2bd5ef2f4944"
    },
    {
        "author": "苏辙",
        "paragraphs": [
            "发函宽大一封书，卧阁雍容三日余。",
            "旋见雪花投夜落，未应天意与人疏。",
            "瓦干淅淅初鸣霰，畦润渐渐想没鉏。",
            "高会梁园遗胜在，早知词赋似相如。"
        ],
        "title": "喜雪呈鲜于子骏三首  其一",
        "id": "e8effa2b-3efa-4102-bf23-7da4a6993445"
    },
    {
        "author": "苏辙",
        "paragraphs": [
            "春秋无麦自当书，况复秋田水潦余。",
            "一雪端来救焦槁，千箱乞与等亲疏。",
            "消残瘟疠曾非药，蚀遍陈根不用鉏。",
            "犹恐远村霑未足，试呼农圃问何如。"
        ],
        "title": "喜雪呈鲜于子骏三首  其二",
        "id": "d53e58fd-16fc-4a70-9a27-63c05cbe2c8f"
    },
    {
        "author": "苏辙",
        "paragraphs": [
            "茧纸铺庭几误书，杨花糁迳未春余。",
            "积随平野分高下，舞信微风作密疏。",
            "解使游人似姑射，仍令飞鸟变舂鉏。",
            "共惊天巧无能学，造物无心本亦如。"
        ],
        "title": "喜雪呈鲜于子骏三首  其三",
        "id": "bd648479-094b-4669-89c1-9d0322cf7079"
    },
    {
        "author": "苏辙",
        "paragraphs": [
            "料峭东风助腊寒，汀滢白酒借衰颜。",
            "满床书卷何曾读，数步湖光自不闲。",
            "梦想绿杨垂后浦，眼看红杏照前山。",
            "新春渐好君归速，不见游人暮不还。"
        ],
        "title": "次韵文务光秀才游南湖",
        "id": "9413f579-13c6-4243-84eb-0b99316c7b17"
    },
    {
        "author": "苏辙",
        "paragraphs": [
            "彭城一双刀，黄金错刀镮。",
            "脊如双引绳，色如青琅玕。",
            "开匣飞电落，入手清霜寒。",
            "引之置膝上，凛然愁肺肝。",
            "我衰气力微，览镜毛发斑。",
            "誓将斩鲸鲵，静此沧海澜。",
            "又欲戮犀兕，永息行路难。",
            "有志竟不从，抚刀但长叹。",
            "投刀泪如霰，北斗空阑干。",
            "归来刈蓬蒿，鉏田植芳兰。",
            "惜刀不忍用，用亦非所便。",
            "弃置尘土中，坐使锋刃刓。",
            "床头夜生光，知有蛟龙蟠。",
            "惭君赠我意，时取一磨看。"
        ],
        "title": "子瞻惠双刀",
        "id": "f40ce99c-a132-4915-9466-ab5ef7cdcbc5"
    },
    {
        "author": "苏辙",
        "paragraphs": [
            "灯引双旌万点红，倾城车马在城东。",
            "使君行乐人人共，倦客安眠夜夜同。",
            "梦想笑谈倾满坐，卧闻歌筦逐春风。",
            "三更试上南楼看，无限繁星十里中。"
        ],
        "title": "留守与宾客会开元龙兴寺观灯余有故不预中夜登南城",
        "id": "fb8e9f56-e9a6-4e98-aba0-0e7129bc95cc"
    },
    {
        "author": "苏辙",
        "paragraphs": [
            "阳气先从土脉知，老农夜起饲牛饥。",
            "雨深一尺春耕利，日出三竿晓饷迟。",
            "妇子同来相妩媚，乌鸢飞下巧追随。",
            "纷纭政令曾何补，要取终年风雨时。"
        ],
        "title": "春日耕者",
        "id": "9fd444e4-09ce-4136-9f4d-d7330b5ee2a0"
    },
    {
        "author": "苏辙",
        "paragraphs": [
            "春色无人见，兹行偶众先。",
            "柳黄新过雨，麦绿稍铺田。",
            "河润兼冰散，禽声向日圆。",
            "城池高受雾，濉涣暖生烟。",
            "送客情初恶，还家意稍便。",
            "旋闻夫事起，已过佛灯然。",
            "簿领何时毕，尘埃空自怜。",
            "南湖渐可到，早治木兰船。"
        ],
        "title": "自柘城还府马上",
        "id": "3f92f661-ecf7-4065-9712-0f284c30e852"
    },
    {
        "author": "苏辙",
        "paragraphs": [
            "将贤士气振，令肃军声悄。",
            "晨登戏马台，一试胡騕褭。",
            "城空巷无人，里社转相晓。",
            "吾公庶无疾，但恐园囿小。",
            "荆榛一焚荡，雉兔皆惊矫。",
            "翩翩白马将，手把青丝挑。",
            "少小事边徼，斩刈轻荼蓼。",
            "殿前赐鞍勒，珂月明皎皎。",
            "自言得所事，强暴无不了。",
            "庙算本诗书，下策禁焚燎。",
            "当令百炼刚，甘就一指绕。",
            "低回未尝试，坐被世人少。",
            "秋霜一朝下，凌厉见鸷鸟。",
            "为君整骄惰，重立穰苴表。"
        ],
        "title": "次韵子瞻人日猎城西",
        "id": "ec67edaa-1e6b-4a86-8b26-437f0f7eeada"
    },
    {
        "author": "苏辙",
        "paragraphs": [
            "蜀中耆旧今无几，相逢握手堪流涕。",
            "倦游潦倒不还家，旧俗陵迟真委地。",
            "钱荒粟帛贱如土，榷峻茶盐不成市。",
            "诗书乡校变古法，节行故人安近利。",
            "欲归长恐归不得，归去相欢定谁是。",
            "低徊有似羊触藩，眷恋仅同鸡择米。",
            "中山先生昔所爱，南都摄尹私相喜。",
            "穷冬夜长一事无，灯火相从夜深睡。",
            "读书万卷老不废，感遇百篇深有意。",
            "俗吏惟知畏简书，穷途岂意逢君子。",
            "春风归骑忽西顾，平日高谈应且止。",
            "朝骑疋马事朝谒，莫就一床寻梦寐。",
            "犹有城西范蜀公，买地城东种桃李。",
            "花絮飞扬酒满壶，谈笑从容诗百纸。",
            "红尘暗天独不知，白首相看两无愧。",
            "古人避世金马门，何必柴车返田里。"
        ],
        "title": "送鲜于子骏还朝兼简范景仁",
        "id": "07a56fc2-dee1-4af5-9dad-d461bd395017"
    },
    {
        "author": "苏辙",
        "paragraphs": [
            "东家有贤人，西家苦相忽。",
            "幽兰委冰霜，掩霭特未发。",
            "春风限芳蕤，烂漫安可没。",
            "东南信多士，人物世不阙。",
            "考槃溪山间，自献耻干谒。",
            "谁怜幽闲女，艳色比南越。",
            "垂耳困盐车，捐金空买骨。",
            "读书谢世事，闭门动论月。",
            "予生亦羁旅，处世常卒卒。",
            "谁令钓竿手，强复此持笏。",
            "惟余七尺躯，空洞中无物。",
            "时蒙好事过，解榻聊一拂。",
            "野情乐江海，梦想扁舟兀。",
            "隠居便醉睡，世路多颠蹶。",
            "荣华一朝事，毁誉百年歇。",
            "相劝沐咸池，阳阿晞汝发。"
        ],
        "title": "次韵秦观见寄",
        "id": "953106ef-71e6-4df9-91cf-e958198bbdc1"
    },
    {
        "author": "苏辙",
        "paragraphs": [
            "萧萧华发映衰容，惭愧高僧叹不逢。",
            "游宦终身空处处，尘埃何日退重重。",
            "已甘憔悴鸡羣鹤，犹胜劬劳旱岁龙。",
            "回首不堪膏火热，试求甘露洒青松。"
        ],
        "title": "次韵道潜见寄",
        "id": "a00835c5-6be5-495c-bb11-2d020edaa171"
    },
    {
        "author": "苏辙",
        "paragraphs": [
            "庭鹊营巢初一枝，余寒未便夹罗衣。",
            "春风娜娜还吹霰，岁事骎骎已发机。",
            "上国遨游谁信老，中年情味祇思归。",
            "和诗应觉添新懒，过尽长空雁北飞。"
        ],
        "title": "次韵王巩元日",
        "id": "39e7d4a2-1307-4493-9205-a68045f8e32a"
    },
    {
        "author": "苏辙",
        "paragraphs": [
            "轻衫骏马走春风，未识彭城气象雄。",
            "青山只在白门外，明月尽属黄楼中。",
            "五斗浊醪消永日，一双鸣镝戏晴空。",
            "归来笑杀幕府客，闭户看书滴滴穷。"
        ],
        "title": "送将官欧育之徐州",
        "id": "2f9c003d-2c76-4790-8761-56be5617568c"
    },
    {
        "author": "苏辙",
        "paragraphs": [
            "君家当盛时，画戟拥朱户。",
            "中书十八年，清明日方午。",
            "形容画云阁，功业载盟府。",
            "中庭三槐在，遗迹百世睹。",
            "子孙尽豪俊，岂类世寒寠。",
            "胡为久邅厄，黾俛受侵侮。",
            "往来两都间，奔走未安土。",
            "愿言解缨绂，归去事农圃。",
            "嘉禾根未拔，且忍俟甘雨。",
            "拂衣走东皋，此语吾不取。",
            "聊复放襟怀，清谈对僧麈。",
            "躬耕未可言，知田顾乃父。"
        ],
        "title": "次韵答王巩",
        "id": "742b5379-39d4-4e9c-a98b-abb35f66c45a"
    },
    {
        "author": "苏辙",
        "paragraphs": [
            "出处平生共，江淮恨不来。",
            "宦游良误我，老病赋怀哉。",
            "狥物终今世，量书尽几堆。",
            "归耕少忧患，惟有仰春雷。"
        ],
        "title": "次韵子瞻过淮见寄兼简孙奕职方三首  其一",
        "id": "92e6f37b-5009-4d74-a241-5448c9d54127"
    },
    {
        "author": "苏辙",
        "paragraphs": [
            "龟山昔同到，松竹故依然。",
            "红印封咸豉，黄罂分井泉。",
            "青天携杖处，晚日落帆偏。",
            "无限相思意，新诗句句传。"
        ],
        "title": "次韵子瞻过淮见寄兼简孙奕职方三首  其二",
        "id": "ec100e36-8e5d-437b-bc96-6f09f1011779"
    },
    {
        "author": "苏辙",
        "paragraphs": [
            "行役饶新喜，临川逢故人。",
            "相看对泉石，怜我在埃尘。",
            "会合终多故，分张类有神。",
            "南游得如愿，梦想霅溪春。"
        ],
        "title": "次韵子瞻过淮见寄兼简孙奕职方三首  其三",
        "id": "cde7c421-25cc-4e1b-85cd-42dda33d354a"
    },
    {
        "author": "苏辙",
        "paragraphs": [
            "决策归田岂世情，网罗从此脱余生。",
            "请君速治鸡黍具，待我同为沮溺耕。",
            "秋社相从醵钱饮，日高时作叩门声。",
            "茅庐但恐非君处，籍籍朝中望已倾。"
        ],
        "title": "次韵王巩留别",
        "id": "6c9ff3cb-b0ba-47c3-8727-227839f23158"
    },
    {
        "author": "苏辙",
        "paragraphs": [
            "白发青衫不记年，相逢一笑暂欣然。",
            "诵诗亹亹锯木屑，展卷骎骎下水船。",
            "未肯尺寻分枉直，日知凿枘有方圆。",
            "闲官更似扬州学，犹得昏昏昼日眠。"
        ],
        "title": "次韵答孔武仲",
        "id": "d304131d-57e6-460c-afb5-ab25333ad517"
    },
    {
        "author": "苏辙",
        "paragraphs": [
            "胶西前辈郑康成，千载遗风及后生。",
            "旧学诗书儒术富，兼通法律吏能精。",
            "还家彩服频为寿，得邑河壖喜有兵。",
            "民事近来多迫促，弦歌聊试武城声。"
        ],
        "title": "送傅宏著作归觐待观城阙",
        "id": "d668e417-b30f-41c0-a13e-522352017e88"
    },
    {
        "author": "苏辙",
        "paragraphs": [
            "麦熟蚕缫热似烝，雨倾三尺未为淫。",
            "洗清沟浍蚊虻静，没尽蒲莲沼沚深。",
            "遗秉满田惊朽腐，移床避漏畏侵寻。",
            "高闲祇有张公子，卧听萧萧打叶音。"
        ],
        "title": "连雨不出寄张恕",
        "id": "ccf711c7-1f4e-4cb9-8f2e-cf9f64e2832e"
    },
    {
        "author": "苏辙",
        "paragraphs": [
            "东武厌尘土，彭门富溪山。",
            "从兄百日留，退食同跻攀。",
            "轻帆过百步，船底惊雷翻。",
            "肩舆上南麓，眼界涵川原。",
            "爱此忽忘归，愿兄且三年。",
            "我去已匆匆，兄来亦崩奔。",
            "永怀置酒地，绕郭多云烟。"
        ],
        "title": "和子瞻自徐移湖将过宋都途中见寄五首  其一",
        "id": "5cd6c305-b7a3-4826-a214-198df3af0a1c"
    },
    {
        "author": "苏辙",
        "paragraphs": [
            "我昔去彭城，明日河流至。",
            "不见五斗泥，但见三竿水。",
            "惊风鬰飙怒，跳沫高睥睨。",
            "潋滟三月余，浮沉一朝事。",
            "分将食鱼鳖，何暇顾邻里。",
            "悲伤念遗黎，指顾出完垒。",
            "缭堞对连山，黄楼丽清泗。",
            "功成始逾岁，脱去如一屣。",
            "空使西楚氓，欲语先垂涕。"
        ],
        "title": "和子瞻自徐移湖将过宋都途中见寄五首  其二",
        "id": "1c42b32f-1731-4565-811b-506bcaaccb34"
    },
    {
        "author": "苏辙",
        "paragraphs": [
            "千金筑黄楼，落成费百金。",
            "谁言史君侈，聊慰楚人心。",
            "高秋吐明月，白璧悬青岑。",
            "晃荡河汉高，恍悢窗户深。",
            "邀我三日饮，不去如笼禽。",
            "史君今吴越，虽往将谁寻。"
        ],
        "title": "和子瞻自徐移湖将过宋都途中见寄五首  其三",
        "id": "994154f1-41fa-4ec1-8e29-14ae0a51bd57"
    },
    {
        "author": "苏辙",
        "paragraphs": [
            "欲买尔家田，归种三顷稻。",
            "因营山前宅，遂作泗滨老。",
            "奇穷少成事，饱暖未应早。",
            "愿输橐中装，田家近无报。",
            "平生百不遂，今夕一笑倒。",
            "它年数亩宫，悬知迫枯槁。"
        ],
        "title": "和子瞻自徐移湖将过宋都途中见寄五首  其四",
        "id": "6d2453f3-ee20-42b2-97e9-2a621a754967"
    },
    {
        "author": "苏辙",
        "paragraphs": [
            "梁园久芜没，何以奉君游。",
            "故城已耕稼，台观皆荒丘。",
            "池塘尘漠漠，雁鹜空迟留。",
            "俗衰宾客尽，不见枚与邹。",
            "轻舟舍我南，吴越多清流。"
        ],
        "title": "和子瞻自徐移湖将过宋都途中见寄五首  其五",
        "id": "f89355ff-e58d-4409-a6a6-fed30b84692b"
    },
    {
        "author": "苏辙",
        "paragraphs": [
            "青山开四面，白水绕三禺。",
            "野阔时闻籁，人闲旧据梧。",
            "画船留上客，遗迹问田夫。",
            "事少日常饮，才疏世未须。",
            "决河初荐至，胜事偶相俱。",
            "燕子卑无取，滕王远可橅。",
            "飞涛隠睥睨，落日丽浮图。",
            "同舍新持节，专城敢遽呼。",
            "未迎行部驾，已放下淮舻。",
            "试问登消暑，如何楚与吴。"
        ],
        "title": "次韵刘贡父登黄楼怀子瞻二首  其一",
        "id": "4765fc14-69f7-4b87-a9c1-484febe47b65"
    },
    {
        "author": "苏辙",
        "paragraphs": [
            "蔼蔼才名世，骎骎日转禺。",
            "一时同接淅，平昔共栖梧。",
            "揽辔真壮士，拥旄良丈夫。",
            "尘埃脱缁绶，水石慰霜须。",
            "胜地来相失，清樽未暇俱。",
            "射余空见帖，铸罢祗观橅。",
            "归计何当决，徂年贵早图。",
            "槛中终为食，鞲上耻闻呼。",
            "顾我千羊毳，平生一钓舻。",
            "微官不须满，也复试游吴。"
        ],
        "title": "次韵刘贡父登黄楼怀子瞻二首  其二",
        "id": "705af64a-6fea-4781-b984-59e6db9d9d33"
    },
    {
        "author": "苏辙",
        "paragraphs": [
            "至后雨如泻，晴来热更多。",
            "簿书霑汗垢，巖石思藤萝。",
            "頼有祠宫静，时容俗客过。",
            "老郎无不可，公子亦能和。",
            "道胜还相接，禅迷屡见诃。",
            "清凉生绝念，烦暑散沉疴。",
            "古木便张幄，鸣禽巧当歌。",
            "桃香呈绛颊，瓜熟裹青罗。",
            "饭细经唇滑，茶新到腹薖。",
            "剧谈时自笑，饱食更无它。",
            "适意未应厌，后游真若何。",
            "官居邻曲沼，田畎助清波。",
            "晚照明疏柳，微风响众荷。",
            "轻舟尚可载，小雨试渔蓑。"
        ],
        "title": "陪杜充张恕鸿庆宫避暑",
        "id": "fc848ffc-b7fe-4193-b75f-69716c639c91"
    },
    {
        "author": "苏辙",
        "paragraphs": [
            "君家日铸山前住，冬后茶芽麦粒粗。",
            "磨转春雷飞白雪，瓯倾锡水散凝酥。",
            "溪山去眼尘生面，簿领埋头汗匝肤。",
            "一啜更能分幕府，定应知我俗人无。"
        ],
        "title": "宋城宰韩秉文惠日铸茶",
        "id": "e0fc7b3d-884f-40cc-af4f-41d420bf0235"
    },
    {
        "author": "苏辙",
        "paragraphs": [
            "龙鸾仅比闽团酽，盐酪应嫌北俗粗。",
            "采愧吴僧身似腊，点须越女手如酥。",
            "舌根遗味轻浮齿，腋下清风稍袭肤。",
            "七碗未容留客试，瓶中数问有余无。"
        ],
        "title": "次前韵",
        "id": "6793f81f-f4b2-4b15-8358-9622b03c520b"
    },
    {
        "author": "苏辙",
        "paragraphs": [
            "飞霜委中林，不废长松绿。",
            "惊风振川野，未省劲草伏。",
            "我贫客去尽，君来常不速。",
            "愧君赠桃李，永愿报琼玉。",
            "我性本山林，苦学笔空秃。",
            "骅骝塞康庄，病足顾难逐。",
            "锦文衒华藻，敝褐非所续。",
            "家有五车书，恨不十年读。",
            "济南昔相遇，我齿三十六。",
            "谈谐倾盖间，还往白首熟。",
            "从君饮浊酒，过我饭脱粟。",
            "西湖多菼薍，白昼下鸿鹄。",
            "城西野人居，柴门拥修竹。",
            "后车载鸱夷，下马泻醽醁。",
            "醉眠卧荒草，空洞笑便腹。",
            "疏狂一如此，岂望世收录。",
            "别来今几何，归期已屡卜。",
            "西南有薄田，茅舍清溪曲。",
            "耕耘三男子，伏腊当自足。",
            "君能远相寻，布衣巾一幅。"
        ],
        "tags": [
            "西湖"
        ],
        "title": "答孔武仲",
        "id": "3e709325-afdc-450e-8d62-a0ead398d0b4"
    },
    {
        "author": "苏辙",
        "paragraphs": [
            "一去吴兴十五年，东归父老几人存。",
            "惠山唯有钱夫子，一寸闲田晓日暾。"
        ],
        "title": "送吴思道道人归吴兴二绝  其一",
        "id": "dfc34d3b-f688-40dc-bb6e-7a2288ef8b84"
    },
    {
        "author": "苏辙",
        "paragraphs": [
            "遨游海上冀逢人，宴坐山中长闭门。",
            "去住只今谁定是，相逢一笑各无言。"
        ],
        "title": "送吴思道道人归吴兴二绝  其二",
        "id": "ba1ef295-b99f-4280-aa54-1ec632060701"
    },
    {
        "author": "苏辙",
        "paragraphs": [
            "南山李将军，疋马独行猎。",
            "田中射虎豹，后骑不容蹑。",
            "丈夫贵自遂，老大饶惊慑。",
            "飘摇天地间，自视如一叶。",
            "故人多东南，愿作扁舟涉。",
            "忽蒙长篇赠，幸此倾盖接。",
            "时世尚新奇，诗书存旧业。",
            "南风吹清汴，西去无停楫。",
            "恨不留君谈，一使众坐厌。",
            "新诗苦清壮，欲和再三怯。",
            "东都多名卿，投刺日盈笈。",
            "一言苟合意，富贵出旬浃。",
            "行看文石阶，高谈曳长衱。",
            "辱赠但茫然，知君念疲薾。"
        ],
        "title": "次韵答陈之方秘丞",
        "id": "6d2cc7f9-68ad-4bf3-8034-b28d407d099f"
    },
    {
        "author": "苏辙",
        "paragraphs": [
            "幽忧随秋至，秋去忧未已。",
            "城南试登望，百草枯且死。",
            "落叶投人怀，惊鸿四面起。",
            "所思不可见，欲往将安至。",
            "斯人定谁识，顾有二三子。",
            "清风皎冰玉，沧浪自湔洗。",
            "窃脂未尝谷，南箕傥微似。",
            "网罗一张设，投足遂无寄。",
            "田深狡兔肥，霜降鲈鱼美。",
            "造形悼前失，式微惭往士。",
            "憧憧亩丘道，岁晚嗟未止。",
            "西山有茅屋，鉏耰本吾事。"
        ],
        "title": "登南城有感示文务光王遹秀才",
        "id": "f5d586ba-58d1-4025-a31c-d5d6c9b9e49b"
    },
    {
        "author": "苏辙",
        "paragraphs": [
            "少年谈王霸，英气干斗牛。",
            "中年事轩冕，徇世仍多忧。",
            "晚岁探至道，眷眷怀林丘。",
            "今年乞身归，始与夙昔酬。",
            "高秋过生日，真气兹一周。",
            "观心比孤月，视世皆浮沤。",
            "表里一融明，万物不能留。",
            "顾谓憧憧人，斯乐颇曾不。",
            "嗟我本俗士，从公十年游。",
            "谬闻出世语，俛作笼中囚。",
            "俯仰迫忧患，欲去安自由。",
            "问公昔年乐，孰与今日优。",
            "山中许道士，非复长史俦。",
            "腹中生梨枣，结实从今秋。"
        ],
        "title": "张公生日",
        "id": "5697f066-c9bb-43b6-959b-926d5cb94655"
    },
    {
        "author": "苏辙",
        "paragraphs": [
            "客舟逝将西，日夜西北风。",
            "维舟罢行役，坐令鬓如蓬。",
            "偶从二三子，步上百尺台。",
            "云烟遍原隰，惝恍令人哀。",
            "山中难久居，浮沉在城郭。",
            "欲学扬子云，避世天禄阁。",
            "浮木寄流水，行止非所期。",
            "何须自为计，水当为我移。",
            "外物不可必，惟此方寸心。",
            "心中有乐事，手付瑟与琴。",
            "夜吟感秋诗，惜此芳物零。",
            "幽人亦多思，起坐再三听。",
            "白驹在空林，瓶罄有耻罍。",
            "尽我一杯酒，愁思如云颓。"
        ],
        "title": "次韵答张耒",
        "id": "efcb9c79-77a1-4588-84eb-8eb936ee46ba"
    },
    {
        "author": "苏辙",
        "paragraphs": [
            "绿发惊秋半欲黄，官居无处觅林塘。",
            "浮生已是尘劳侣，病眼犹便锦绣章。",
            "羞见故人梁苑废，梦寻归路蜀山长。",
            "怜君顾我情依旧，竹性萧疏未受霜。"
        ],
        "title": "次王适韵送张耒赴寿安尉二首  其一",
        "id": "375113ca-53c4-49c0-8659-0d9e81327ae6"
    },
    {
        "author": "苏辙",
        "paragraphs": [
            "魏红深浅配姚黄，洛水家家自作塘。",
            "游客贾生多感概，闲官白傅足篇章。",
            "山分少室云烟老，宫废连昌草木长。",
            "路出蒿高应少驻，孱颜新过一番霜。"
        ],
        "title": "次王适韵送张耒赴寿安尉二首  其二",
        "id": "e79b0421-d3ae-449b-917b-7ec90b91c48f"
    },
    {
        "author": "苏辙",
        "paragraphs": [
            "相逢十年惊我老，双鬓萧萧似秋草。",
            "壶浆未洗两脚泥，南辕已向淮阳道。",
            "我家初无负郭田，茅庐半破蜀江边。",
            "生计长随五斗米，飘摇不定风中烟。",
            "茹蔬饭糗不愿余，茫茫海内无安居。",
            "此身长似伏辕马，何日还为纵壑鱼。",
            "怜君与我同一手，微官肮脏羞牛后。",
            "请看插版趋府门，何似曲肱眠瓮牖。",
            "中流千金买一壶，椟中美玉不须沽。",
            "洛阳榷酒味如水，百钱一角空满盂。",
            "县前女几翠欲滴，吏稀人少无晨集。",
            "到官惟有懒相宜，卧看南山春雨湿。"
        ],
        "title": "次韵张耒见寄",
        "id": "1a01cfac-a1a6-44b6-8fba-b8de828dbd6b"
    },
    {
        "author": "苏辙",
        "paragraphs": [
            "三君皆亲非复客，执手河梁我心恻。",
            "倚门耿耿夜不眠，挽袖匆匆有难色。",
            "君归使我劳魂梦，落叶鸣阶自相拥。",
            "君家西归在新岁，此行未远心先恐。",
            "故山万里知何许，我欲因君亦归去。",
            "清江彷彿钓鱼船，修竹平生读书处。",
            "青衫白发我当归，咀噍式微惭古诗。",
            "少年勿作老人调，被服荣名慰所思。"
        ],
        "title": "次韵王适兄弟送文务光还陈",
        "id": "725d88a4-6d1f-4a56-bf43-40df6180aaf3"
    },
    {
        "author": "苏辙",
        "paragraphs": [
            "淮阳卧阁生清风，梁园坐啸囹圄空。",
            "不知何术解髋髀，但觉羁客忘樊笼。",
            "樽罍洒落谈笑地，尘埃脱去文书藂。",
            "清心渐欲无一事，少年空记挥千钟。",
            "近传移镇股肱郡，复恐入觐明光宫。",
            "人生聚散不可料，一杯相属时方冬。",
            "浮阳似欲作飞霰，想见观阙琼花中。",
            "孝王会集犹可继，莫嫌作赋无枚翁。"
        ],
        "title": "次韵张刍谏议宴集",
        "id": "118f832f-16cc-40b2-a1b7-d867b07d38e5"
    },
    {
        "author": "苏辙",
        "paragraphs": [
            "长恐冬无雪，今朝忽暗空。",
            "细声闻䔩䔩，远势望濛濛。",
            "湿润犹兼雨，倾斜半杂风。",
            "丰登解多事，欢喜助三农。"
        ],
        "title": "腊雪五首  其一",
        "id": "9c0de35d-a6aa-4c59-b732-479a62b34c16"
    },
    {
        "author": "苏辙",
        "paragraphs": [
            "骄阳不能久，密雪自相催。",
            "急霰初鸣瓦，飞花旋集台。",
            "着人消瘴疫，覆麦长根荄。",
            "欲试樽中物，门前问客来。"
        ],
        "title": "腊雪五首  其二",
        "id": "3af2b127-c9b2-4ff7-b69b-b2587e90ea96"
    },
    {
        "author": "苏辙",
        "paragraphs": [
            "久有归耕意，西山百亩田。",
            "雪来殊不恶，酒熟自相便。",
            "一被簪裳裹，长遭罗网牵。",
            "飞霙迫残腊，愁思渡今年。"
        ],
        "title": "腊雪五首  其三",
        "id": "dfecca7a-d36b-4339-902b-15366a41d6cc"
    },
    {
        "author": "苏辙",
        "paragraphs": [
            "忧愁不可缓，风雪故相撩。",
            "试问五斗米，能胜一束樵。",
            "耕耘终亦饱，哺啜定谁邀。",
            "寒暑不须避，倾危且自遥。"
        ],
        "title": "腊雪五首  其四",
        "id": "202e6b28-b7ba-4380-9b46-1660eb02f53c"
    },
    {
        "author": "苏辙",
        "paragraphs": [
            "雪霜何与我，忧思自伤神。",
            "忠信亦何罪，才名空误身。",
            "归来聊且止，老去莫逢嗔。",
            "樽酒它年事，相看醉此晨。"
        ],
        "title": "腊雪五首  其五",
        "id": "96656b94-347c-483d-a52e-5d4307cdf649"
    },
    {
        "author": "苏辙",
        "paragraphs": [
            "骄阳得一雪，逾尺应更好。",
            "晨兴视窗隙，惊见晴霞杲。",
            "九衢无停迹，狼籍须一扫。",
            "空余浩然气，凛凛接清昊。",
            "余寒薄虚室，一静解羣燥。",
            "晨炊晚未供，客馈惭草草。",
            "试脱身上衣，行问酒家保。",
            "孤吟击槁木，大笑称有道。",
            "人生但如此，富贵何用祷。",
            "所思独未见，耿耿属怀抱。"
        ],
        "title": "次韵王适雪晴复雪二首  其一",
        "id": "0529d777-a2c2-4c87-ad65-39aca2b41331"
    },
    {
        "author": "苏辙",
        "paragraphs": [
            "同云自成幄，飞雪来无根。",
            "一为清风卷，坐见东方暾。",
            "重阴偶复合，飞霰满南轩。",
            "油然青春意，已见出土萱。",
            "老病一不堪，惟恃浊酒温。",
            "开户理松菊，扫荡无遗痕。",
            "卷舒朝夕间，谁识造化元。",
            "干坤本何施，中有神怪奔。",
            "万物极毫末，颠倒何足掀。",
            "老农但知种，荷鉏理南园。"
        ],
        "title": "次韵王适雪晴复雪二首  其二",
        "id": "a10bfd8a-4787-4bca-8dcc-59106bafb2f6"
    },
    {
        "author": "苏辙",
        "paragraphs": [
            "君家相国旧元勋，凛凛中丞继后尘。",
            "谈笑二年同幕府，风流一倍愈它人。",
            "南都去后少佳客，西洛归来多老臣。",
            "我亦宦游无久意，它年松竹许相邻。"
        ],
        "title": "送吕由庚推官得替还洛中二首  其一",
        "id": "593cf789-0a78-40b7-bc8b-1ce5a5dcaa34"
    },
    {
        "author": "苏辙",
        "paragraphs": [
            "洛水留人一向干，雪泥溢路十分寒。",
            "送行我岂无樽酒，多难君知久鲜欢。",
            "回首祇应怜老病，凌风争看试轻翰。",
            "到家定见嵩阳老，问我衰迟未解官。"
        ],
        "title": "送吕由庚推官得替还洛中二首  其二",
        "id": "6eb58502-faa3-48af-a8c1-19313dcc56dd"
    },
    {
        "author": "苏辙",
        "paragraphs": [
            "小儿不知老人意，贺我明年四十二。",
            "人生三十百事衰，四十已过良可知。",
            "少年读书不晓事，坐谈王霸了不疑。",
            "脂车秣马试长道，一日百里先自期。",
            "不知中途有陷穽，山高日莫多棘茨。",
            "长裾大袖足溯挽，却行欲返筋力疲。",
            "蝮蛇当前猛虎后，脱身且免充朝饥。",
            "归来掩卷泪如雨，平生读书空自误。",
            "山中故人一长笑，布衣脱粟何所苦。",
            "古人知非不嫌晚，朝来闻道行当返。",
            "四十一岁不可言，四十二岁聊自还。"
        ],
        "title": "四十一岁岁莫日歌",
        "id": "b5b6087d-5441-4db5-85db-15b580ff82ca"
    },
    {
        "author": "苏辙",
        "paragraphs": [
            "秋风一何厉，吹尽山中绿。",
            "可怜凌云条，化为樵夫束。",
            "凛然造物意，岂复私一木。",
            "置身有得地，不问直与曲。",
            "青松未必贵，枯榆还自足。",
            "纷然落叶下，萧条愧华屋。"
        ],
        "title": "次韵子瞻系御史狱赋狱中榆槐竹柏 榆",
        "id": "32ec8b1f-cb4b-43b6-979f-d878db8ba667"
    },
    {
        "author": "苏辙",
        "paragraphs": [
            "盛衰日相寻，循环何曾歇。",
            "攀条擥柔荑，回首惊脱叶。",
            "绿槐阴最厚，零落今存荚。",
            "千林一枯槁，平地三尺雪。",
            "草木何足道，盈虚视新月。",
            "微阳起泉下，生意未应绝。"
        ],
        "title": "次韵子瞻系御史狱赋狱中榆槐竹柏 槐",
        "id": "6d083e43-dffa-47f7-8c3b-a2b80065b8da"
    },
    {
        "author": "苏辙",
        "paragraphs": [
            "故园今何有，犹有百竿竹。",
            "春雷起新萌，不放牛羊触。",
            "虽无朱栏拥，不见红尘辱。",
            "清风时一过，交戛响鸣玉。",
            "渊明避纷乱，归嗅东篱菊。",
            "嗟我独何为，弃此北窗绿。"
        ],
        "title": "次韵子瞻系御史狱赋狱中榆槐竹柏 竹",
        "id": "b2f562dc-da34-4178-b2f5-ff006bd1f36e"
    },
    {
        "author": "苏辙",
        "paragraphs": [
            "曲如山下藤，脆若溪上苇。",
            "春风一张王，秋霜死则已。",
            "胡为南涧中，辛勤种柏子。",
            "上枝挠云霓，下根绞石齿。",
            "伐之为梁栋，岁月良晚矣。",
            "白首阅时人，君看柱下史。"
        ],
        "title": "次韵子瞻系御史狱赋狱中榆槐竹柏 柏",
        "id": "8882f7fb-055e-4bb0-839c-6abf51d77d35"
    },
    {
        "author": "苏辙",
        "paragraphs": [
            "得罪南来正坐言，道人闭口意深全。",
            "天游本自有真乐，羿彀谁知定不贤。",
            "构火暾暾初吐日，飞流滚滚旋成川。",
            "此心此去如灰冷，肯更逢人问复然。"
        ],
        "title": "次韵子瞻赠张憨子",
        "id": "d4e036c3-ce11-44c1-90b6-1aaa221e179a"
    },
    {
        "author": "苏辙",
        "paragraphs": [
            "再涉长淮水，惊呼十四年。",
            "龟山老僧在，相见一茫然。",
            "僧老不自知，我老私自怜。",
            "驱驰定何获，少壮空已捐。",
            "掉头不见答，笑指岸下船。",
            "人生何足云，陵谷自变迁。",
            "当年此山下，莫测千仞渊。",
            "渊中械神物，自昔尧禹传。",
            "帆樯避石壁，风雨随香烟。",
            "尔来放冬汴，冷沙涨成田。",
            "褰裳六月渡，中流一带牵。",
            "俯首见砂砾，羣渔捕鲂鳣。",
            "父老但惊叹，此理未易原。",
            "何况七尺躯，不为物所旋。",
            "众形要同尽，独有无生全。",
            "百年争夺中，扰扰谁相贤。"
        ],
        "title": "过龟山",
        "id": "dbc9d64c-f433-4be7-8b1b-b8d2f6fee555"
    },
    {
        "author": "苏辙",
        "paragraphs": [
            "画舫连樯住，清流泛闸平。",
            "忽看银汉落，仍听夏雷惊。",
            "正柂迟回久，开头取次轻。",
            "滞留初一快，奔驶忽如倾。",
            "不识风涛恐，聊同枕席行。",
            "行逢贱鱼稻，饱食慰平生。"
        ],
        "title": "放闸二首  其一",
        "id": "c2812f67-3138-4cda-9954-8745495ed49c"
    },
    {
        "author": "苏辙",
        "paragraphs": [
            "闸空非有碍，水静为谁兴。",
            "开闭偶然异，喧豗自不胜。",
            "渊停初镜净，势转忽云崩。",
            "脱隘尚容与，投深益沸腾。",
            "玉山纷破碎，陈马急侵陵。",
            "挟版千钧重，浮舟万斛升。",
            "岸摇将落木，鱼困或投罾。",
            "汹涌曾谁止，萧条远欲凝。",
            "力争知必折，少待亦何能。",
            "一发临流笑，微言早服膺。"
        ],
        "title": "放闸二首  其二",
        "id": "253d2e8d-97e3-49d4-a994-c0c0ac011c37"
    },
    {
        "author": "苏辙",
        "paragraphs": [
            "羣鱼一何微，仅比毛发大。",
            "嬉游极草草，鬓鬣自个个。",
            "造物赋羣形，偶然如一唾。",
            "吞舟虽云巨，其乐不相过。",
            "若言无性灵，还知避船柂。"
        ],
        "title": "次韵王适细鱼",
        "id": "ba169f69-7daf-4b9e-8de9-cbc0335f07b2"
    },
    {
        "author": "苏辙",
        "paragraphs": [
            "濛濛春雨湿邗沟，蓬底安眠昼拥裘。",
            "知有故人家在此，速将诗卷洗闲愁。"
        ],
        "title": "高邮别秦观三首  其一",
        "id": "86d3f324-7a12-423e-8985-e46aa5a9e39d"
    },
    {
        "author": "苏辙",
        "paragraphs": [
            "笔端大字鸦栖壁，袖里清诗句琢冰。",
            "送我扁舟六十里，不嫌罪垢污交朋。"
        ],
        "title": "高邮别秦观三首  其二",
        "id": "ae8a574d-8b82-4cd3-87fc-8c71e9524501"
    },
    {
        "author": "苏辙",
        "paragraphs": [
            "高安此去风涛恶，犹有庐山得纵游。",
            "便欲携君解船去，念君无罪去何求。"
        ],
        "tags": [
            "庐山"
        ],
        "title": "高邮别秦观三首  其三",
        "id": "5515964c-bf44-4ede-b141-1f8b7202b2a8"
    },
    {
        "author": "苏辙",
        "paragraphs": [
            "细雨添春色，微风净牐流。",
            "徂年半今世，生计一扁舟。",
            "饮食随鱼蟹，封疆入斗牛。",
            "江波方在眼，转觉此生浮。"
        ],
        "title": "召伯埭上斗野亭",
        "id": "56f78ea7-3e1d-4bbc-9ff2-cca4e24a7f88"
    },
    {
        "author": "苏辙",
        "paragraphs": [
            "天高山近海，春尽草生池。",
            "禾黍多新恨，川原自昔时。",
            "花存故苑丽，樵出旧城隳。",
            "莫望瓜洲渡，曾经驻佛狸。"
        ],
        "title": "次韵鲜于子骏游九曲池",
        "id": "7f9c8e80-aaaa-455c-9725-878f60227354"
    },
    {
        "author": "苏辙",
        "paragraphs": [
            "嵇老清弹怨广陵，隋家水调继哀音。",
            "可怜九曲遗声尽，惟有一池春水深。",
            "凤阙萧条荒草外，龙舟想像绿杨阴。",
            "都人似有兴亡恨，每到残春一度寻。"
        ],
        "title": "扬州五咏 九曲池",
        "id": "bc26389b-424a-440d-b8c6-3c6fe2d08e68"
    },
    {
        "author": "苏辙",
        "paragraphs": [
            "堂上平看江上山，晴光千里对凭栏。",
            "海门仅可一二数，云梦犹吞八九宽。",
            "檐外小棠阴蔽芾，壁间遗墨涕汍澜。",
            "人亡坐使风流尽，遗构仍须子细观。"
        ],
        "title": "扬州五咏 平山堂",
        "id": "989922a1-54c0-41fd-8bf3-8a6c04126e5a"
    },
    {
        "author": "苏辙",
        "paragraphs": [
            "信脚东游十二年，甘泉香稻忆归田。",
            "行逢蜀井恍如梦，试煮山茶意自便。",
            "短绠不收容盥濯，红泥仍许置清鲜。",
            "早知乡味胜为客，游宦何须更着鞭。"
        ],
        "title": "扬州五咏 蜀井",
        "id": "605cd88c-27f2-4b5f-ae90-b9ce7051cdd4"
    },
    {
        "author": "苏辙",
        "paragraphs": [
            "阙角孤高特地迷，迷藏浑忘日东西。",
            "江流入海情无限，莫雨连山醉似泥。",
            "梦里兴亡应未觉，后来愁思独难齐。",
            "只堪留作游观地，看遍峰峦处处低。"
        ],
        "title": "扬州五咏 摘星亭",
        "id": "782ea980-7061-4b8a-b1a4-ca55a818287b"
    },
    {
        "author": "苏辙",
        "paragraphs": [
            "山头孤塔閟真人，云是僧伽第二身。",
            "处处金钱追晚供，家家蚕麦保新春。",
            "欲求世外无心地，一扫胸中累劫尘。",
            "方丈近闻延老宿，清朝留客语逡巡。"
        ],
        "title": "扬州五咏 僧伽塔",
        "id": "d05afd2f-53d2-4376-bd12-9327cbee03bf"
    },
    {
        "author": "苏辙",
        "paragraphs": [
            "门前籍籍草生径，堂上熙熙气吐春。",
            "遮眼图书聊度日，放情丝竹最关身。",
            "年来冯脱乌皮几，客去时干漉酒巾。",
            "卜筑城中移榜就，休心便作广陵人。"
        ],
        "title": "题杜介供奉熙熙堂",
        "id": "47d4155a-bc1c-4550-94e0-23363dc4a2f6"
    },
    {
        "author": "苏辙",
        "paragraphs": [
            "扬州望金山，隠隠大如幞。",
            "朅来长江上，孤高二千尺。",
            "僧居厌山小，面面贴苍石。",
            "虚楼三百间，正压江潮白。",
            "清风敛霁雾，晓日曜金碧。",
            "直侵鱼龙居，似得鬼神役。",
            "我行有程度，欲去空自惜。",
            "风吹渡江水，山僧午方食。",
            "波澜洗我心，笋蕨饱我腹。",
            "平生足游衍，壮观此云极。",
            "铁瓮本谁安，海门复谁植。",
            "东南递隠见，遥与此山匹。",
            "兹游几不遂，深愧幕府客。",
            "归时日已莫，正值江月黑。",
            "顾视天水并，坐恐星斗湿。",
            "使君何时罢，登览不可失。"
        ],
        "tags": [
            "长江"
        ],
        "title": "游金山寄扬州鲜于子骏从事邵光",
        "id": "0e82f561-a6db-41ad-b3ac-f491ad91523a"
    },
    {
        "author": "苏辙",
        "paragraphs": [
            "山川过雨晓光浮，初看江南第一州。",
            "路绕匡庐更南去，悬知是处可忘忧。"
        ],
        "tags": [
            "庐山"
        ],
        "title": "初至金陵",
        "id": "55579064-c2c1-49c8-b9ee-ef5eb7dd7250"
    },
    {
        "author": "苏辙",
        "paragraphs": [
            "白鹭洲前水，奔腾乱马牛。",
            "亭高疑欲动，船去似无忧。",
            "汹涌山方坏，澄清练不收。",
            "中秋谁在此，明月满城头。"
        ],
        "title": "和孔武仲金陵九咏 白鹭亭",
        "id": "f941a795-cbfe-4a1d-8527-4ad4db1317e4"
    },
    {
        "author": "苏辙",
        "paragraphs": [
            "城里最高处，坡陀见一城。",
            "山多来有绪，江远静无声。",
            "歌吹风前度，楼台雨后明。",
            "风光同楚蜀，聊此慰平生。"
        ],
        "title": "和孔武仲金陵九咏 览辉亭",
        "id": "f4bf7737-2c7d-4f30-896b-d9c081164e6d"
    },
    {
        "author": "苏辙",
        "paragraphs": [
            "凤鸟久不至，斯台空复高。",
            "何年种梧竹，特地翦蓬蒿。",
            "白水来无际，青山转几遭。",
            "南游且未返，江海共滔滔。"
        ],
        "title": "和孔武仲金陵九咏 凤凰台",
        "id": "642bfe62-b1c8-4bdc-a46e-9b6c61e9935b"
    },
    {
        "author": "苏辙",
        "paragraphs": [
            "兴废不可必，冶城今静祠。",
            "松声闻道路，竹色净轩墀。",
            "江近风云改，亭深草木滋。",
            "孤坟吊遗直，狂闇闵元规。"
        ],
        "title": "和孔武仲金陵九咏 天庆观",
        "id": "90804c75-8773-4f9a-aa86-8cbc663ec583"
    },
    {
        "author": "苏辙",
        "paragraphs": [
            "金陵佳处自无穷，使宅幽深即故宫。",
            "楼殿六朝遗烬后，江山百里旧城中。",
            "雨余尚有金钿落，月出长窥粉堞空。",
            "看尽一城怀古地，兹游恨不与君同。"
        ],
        "title": "和孔武仲金陵九咏 高斋",
        "id": "8ac76f51-a368-4a21-95f5-9af947e7eb61"
    },
    {
        "author": "苏辙",
        "paragraphs": [
            "绿竹不可数，孤亭一倍幽。",
            "色分巖石润，梢出涧松修。",
            "雪节寒方见，春萌旱不抽。",
            "故山多此物，长恨未归休。"
        ],
        "title": "和孔武仲金陵九咏 此君亭",
        "id": "0a1364b7-3800-48a9-8790-219e9a5682ea"
    },
    {
        "author": "苏辙",
        "paragraphs": [
            "江水信浩渺，连山巧蔽亏。",
            "端能上崄绝，故自识津涯。",
            "灭没樯竿度，飘摇鹭羽迟。",
            "何人倚舟望，亦爱此峰危。"
        ],
        "title": "和孔武仲金陵九咏 见江亭",
        "id": "e5fb7b4a-3716-4125-8343-8696b44aaabc"
    },
    {
        "author": "苏辙",
        "paragraphs": [
            "定林两山间，崖木生欲合。",
            "茅屋倚巖隈，重重阴清樾。",
            "晨斋取旁寺，生事信幽绝。",
            "吾人定何为，常欲依暖热。"
        ],
        "title": "和孔武仲金陵九咏 定林院",
        "id": "04d12f65-dc0e-4968-aee6-10106af66f8a"
    },
    {
        "author": "苏辙",
        "paragraphs": [
            "君言山上泉，定有何功德。",
            "热尽自清凉，苦除即甘滑。",
            "颇遭游人病，时取破匏挹。",
            "烦恼虽云消，凛然终在臆。"
        ],
        "title": "和孔武仲金陵九咏 八功德水",
        "id": "c1a6e3bc-a2dc-4a41-89a6-885dc4d0bc13"
    },
    {
        "author": "苏辙",
        "paragraphs": [
            "江南四月如三伏，北望钟山万松碧。",
            "杖藜试上宝公龛，众壑秋声起相袭。",
            "青峰回抱石城小，白练前横大江直。",
            "石梯南下府城闉，松径东蟠转山谷。",
            "乔林无风声如雨，时见游僧石上息。",
            "行穷碧涧一庵巖，坐弄清泉八功德。",
            "归寻晚饭众山底，困卧定林依石壁。",
            "朝游不知涧谷远，莫归但觉穿双屐。",
            "老僧一身泉上住，十年扫尽人间迹。",
            "客到惟烧柏子香，晨饥坐待山前粥。",
            "丈夫济时诚妄语，白首居山本良策。",
            "茹蔬饭糗何足道，纯灰洗心聊自涤。",
            "失身处世足愆尤，愧尔山僧少忧责。"
        ],
        "title": "游钟山",
        "id": "d08f73b9-73db-4e95-a9e6-409cf8bc788b"
    },
    {
        "author": "苏辙",
        "paragraphs": [
            "姑熟溪头醉吟客，归作茅庵劣容席。",
            "团团鹄卵中自明，窗前月出夜更清。",
            "醉吟自作溪上语，不学拥鼻雒阳生。",
            "诗成付与坐中读，知有清溪可终日。",
            "作诗饮酒聊复同，谁来共枕溪中石。",
            "圆天方地千万里，中与此间大相似。",
            "嚣然一息不自停，水火雷风相灭起。",
            "直须只作此庵看，歌罢曲肱还醉眠。",
            "不用骑鲸学李白，东入沧海观桑田。"
        ],
        "title": "郭祥正国博醉吟庵",
        "id": "46d4c650-bda9-48c1-9480-52d6b1d4305f"
    },
    {
        "author": "苏辙",
        "paragraphs": [
            "老虎穴中卧，猎夫不敢窥。",
            "骅骝服箱骖盗骊，巡城三匝漫不知。",
            "帐中昼梦日绕壁，惊起知是黄须儿。",
            "马鞭七宝留道左，猛士徘徊不能过。",
            "遗矢如冰去已遥，明日神兵下赤霄。",
            "荒城至今人不住，狐兔惊走风萧萧。"
        ],
        "title": "湖阴曲",
        "id": "84f418b6-d902-421f-b43a-21f4e0296027"
    },
    {
        "author": "苏辙",
        "paragraphs": [
            "一风失前期，十日不相见。",
            "君帆一何驶，去若乘风箭。",
            "我舟一何迟，出没蔽葭薍。",
            "瓮中有白糟，床上有黄卷。",
            "妻孥不足共，思子但长叹。",
            "池阳重相遇，抚手成一粲。",
            "先行复草草，回首空眷眷。",
            "人生类如此，迟速亦何算。",
            "一见诚偶然，四海良独远。",
            "相期庐山阴，把臂上云巘。"
        ],
        "tags": [
            "庐山"
        ],
        "title": "舟次大云仓回寄孔武仲",
        "id": "d3356dbf-bb62-45bd-9bfd-c71cf9d42f3d"
    },
    {
        "author": "苏辙",
        "paragraphs": [
            "绕郭青峰睥睨屯，入城流水縠文翻。",
            "楼成始觉江山胜，人去方知德业尊。",
            "坐久浮云霾后岭，酒醒飞雪变前村。",
            "我来邂逅公归国，犹喜登临共一樽。"
        ],
        "title": "池州萧丞相楼二首  其一",
        "id": "702162bc-92ce-4b1e-be8f-95a10faf12a4"
    },
    {
        "author": "苏辙",
        "paragraphs": [
            "丞相风流直至今，朱栏仍对旧山林。",
            "奔驰轩冕终何有，跌宕图书意最深。",
            "松绕城头风瑟缩，江浮山外气阴森。",
            "三年不起南迁想，应有前人识此心。"
        ],
        "title": "池州萧丞相楼二首  其二",
        "id": "651d465c-e41c-4927-a6b3-523d7a07521b"
    },
    {
        "author": "苏辙",
        "paragraphs": [
            "南迁私自喜，看尽江南山。",
            "孤舟少僮仆，此志还复难。",
            "局促守破窗，联翩过重峦。",
            "忽惊九华峰，高拱立我前。",
            "萧然九仙人，缥缈凌云烟。",
            "碧霞为裳衣，首冠青琅玕。",
            "挥手谢世人，可望不可攀。",
            "我行竟草草，安能拍其肩。",
            "但闻有高士，卧听松风眠。",
            "松根得茯苓，状若千岁鼋。",
            "煮食一朝尽，终身弃腥羶。",
            "腹背生绿毛，轻举如翔鸾。",
            "相逢欲借问，已在长松端。",
            "何年脱罪罟，出处良自便。",
            "芒鞋拄藤杖，逢山即盘桓。",
            "斯人未可求，巖室傥复存。"
        ],
        "tags": [
            "九华山"
        ],
        "title": "过九华山",
        "id": "3d604018-937b-42ad-8b14-8906ec8d5d8a"
    },
    {
        "author": "苏辙",
        "paragraphs": [
            "长江五月多风暴，欲行先看风日好。",
            "此风忽作东南来，阴云如涌拨不开。",
            "惊雷往还转车毂，狂波低昂起坑谷。",
            "中流一叶那复持，卷舒已副天公知。",
            "解帆转柁不容语，佛池口中幸可住。",
            "须臾急雨变昏霾，柁师喜贺风已回。",
            "澄溪不动萦白练，老木苍崖蔚葱蒨。",
            "系舟茅屋得青蔬，试问钓船还有鱼。",
            "开樽引满向妻子，明日复行未须怖。",
            "阴阳开阖良等闲，扁舟谁令乘险艰。"
        ],
        "tags": [
            "长江"
        ],
        "title": "佛池口遇风雨",
        "id": "011ed2c9-be7d-4b72-8da0-faa5fdf2d56d"
    },
    {
        "author": "苏辙",
        "paragraphs": [
            "惭愧江淮南北风，扁舟千里得相从。",
            "黄州不到六十里，白浪俄生百万重。",
            "自笑一生浑类此，可怜万事不由侬。",
            "夜深魂梦先飞去，风雨对床闻晓钟。"
        ],
        "title": "舟次磁湖以风浪留二日不得进子瞻以诗见寄作二篇答之前篇自赋后篇次韵  其一",
        "id": "0603e822-02b8-4953-b8de-df2df5b0a1d2"
    },
    {
        "author": "苏辙",
        "paragraphs": [
            "西归犹未有菟裘，拟就南迁买一丘。",
            "舟楫自能通蜀道，林泉真欲老黄州。",
            "鱼多钓户应容贳，酒熟邻翁便可留。",
            "从此莫言身外事，功名毕竟不如休。"
        ],
        "title": "舟次磁湖以风浪留二日不得进子瞻以诗见寄作二篇答之前篇自赋后篇次韵  其二",
        "id": "08adc945-0541-443c-b406-c5cb036debee"
    },
    {
        "author": "苏辙",
        "paragraphs": [
            "千里到齐安，三夜语不足。",
            "劝我勿重陈，起游西山麓。",
            "西山隔江水，轻舟乱凫鹜。",
            "连峰多回溪，盛夏富草木。",
            "杖策看万松，流汗升九曲。",
            "苍茫大江涌，浩荡众山蹙。",
            "上方寄云端，中寺倚巖腹。",
            "清泉类牛乳，烦热须一掬。",
            "县令知客来，行庖映修竹。",
            "黄鹅时新煮，白酒亦近熟。",
            "山行得一饱，看尽千山绿。",
            "幽怀苦不遂，滞念每烦促。",
            "归舟浪花暝，落日金盘浴。",
            "妻孥寄九江，此会难再卜。",
            "君看孙讨虏，百战不摇目。",
            "犹怜江上台，高会饮千斛。",
            "巾冠堕台下，坐使张公哭。",
            "异时君再来，携被山中宿。"
        ],
        "title": "黄州陪子瞻游武昌西山",
        "id": "771fed4f-1475-4aa3-8964-c7b251605c4c"
    },
    {
        "author": "苏辙",
        "paragraphs": [
            "相从恨不多，送我三十里。",
            "车湖风雨交，松竹相披靡。",
            "系舟枯木根，会面两王子。",
            "嘉眉虽异郡，鸡犬固犹尔。",
            "相逢勿空过，一醉不须起。",
            "风涛未可涉，隔竹见奔驶。",
            "渡江买羔豚，收网得鲂鲤。",
            "朝畦甘瓠熟，冬盎香醪美。",
            "乌菱不论价，白藕如泥耳。",
            "谁言百口活，仰给一湖水。",
            "夺官正无頼，生事应且尔。",
            "卜居请连屋，扣户容屣履。",
            "人生定何为，食足真已矣。",
            "愆尤未见雪，世俗多相鄙。",
            "买田信良计，蔬食期没齿。",
            "手持一竿竹，分子长湖尾。"
        ],
        "title": "将还江州子瞻相送至刘郎家洑王生家饮别",
        "id": "e3823e38-a2cf-489e-a555-3beca6ab35fb"
    },
    {
        "author": "苏辙",
        "paragraphs": [
            "新破荆州得水军，鼓行夏口气如云。",
            "千艘已共长江崄，百胜安知赤壁焚。",
            "觜距方强要一斗，君臣已定势三分。",
            "古来伐国须观衅，意突成功所未闻。"
        ],
        "tags": [
            "长江"
        ],
        "title": "赤壁怀古",
        "id": "e7f55f8c-61ef-486b-9e72-c76202f7426b"
    },
    {
        "author": "苏辙",
        "paragraphs": [
            "身浮一叶返湓城，凌犯风涛日夜行。",
            "把酒独斟从睡重，还家渐近觉身轻。",
            "岸回樊口依稀见，日出庐山紫翠横。",
            "家在庾公楼下泊，舟人遥指岸如頳。"
        ],
        "tags": [
            "庐山"
        ],
        "title": "自黄州还江州",
        "id": "3fe18afc-8aa1-40a1-8cc1-be882c6ba23b"
    },
    {
        "author": "苏辙",
        "paragraphs": [
            "万骑巡游遍，千帆破浪轻。",
            "射蛟江水赤，教战越人惊。",
            "山转楼船影，岸摧连弩声。",
            "祈招无为赋，酣寝尽平生。"
        ],
        "title": "江州五咏 射蛟浦",
        "id": "58ca3557-cc94-4b0b-94fc-62ee9f38c15b"
    },
    {
        "author": "苏辙",
        "paragraphs": [
            "江波浮阵云，岸壁立青铁。",
            "胡为井中泉，涌浪时惊发。",
            "水性本无定，得止自澄澈。",
            "谁为女娲手，补此天地裂。"
        ],
        "title": "江州五咏 浪井",
        "id": "8f206c93-e8ad-4e05-a2dd-dbc4b020943e"
    },
    {
        "author": "苏辙",
        "paragraphs": [
            "元规情不薄，上客有殷生。",
            "夜半酒将罢，公来坐不惊。",
            "舞翻江月迥，谈落麈毛轻。",
            "尘世风流尽，高楼空此名。"
        ],
        "title": "江州五咏 庾楼",
        "id": "4f1909f4-1451-4307-8e1a-898d5f76daf6"
    },
    {
        "author": "苏辙",
        "paragraphs": [
            "读书庐山中，作郡庐山下。",
            "平湖浸山脚，云峰对虚榭。",
            "红蕖纷欲落，白鸟时来下。",
            "犹思隠居胜，乱石惊湍泻。"
        ],
        "tags": [
            "庐山"
        ],
        "title": "江州五咏 东湖",
        "id": "db61d921-276f-4bae-816a-b28920023090"
    },
    {
        "author": "苏辙",
        "paragraphs": [
            "湓江莫雨晴，孤舟暝将发。",
            "夜闻胡琴语，展转不成别。",
            "草堂寄东林，雅意存北阙。",
            "潸然涕泗下，安用无生说。"
        ],
        "title": "江州五咏 琵琶亭",
        "id": "0e94e0fe-d3f6-46d2-a0b6-839cd9017f48"
    },
    {
        "author": "苏辙",
        "paragraphs": [
            "山北东西寺，高人永远师。",
            "来游亦前定，回首独移时。",
            "社散白莲尽，山空玄鹤悲。",
            "何年陶靖节，溪上送行迟。"
        ],
        "title": "不到东西二林",
        "id": "320e51d1-520d-4ced-877c-a7f3643192d6"
    },
    {
        "author": "苏辙",
        "paragraphs": [
            "山上流泉自作溪，行逢石缺泻虹霓。",
            "定知云外波澜阔，飞到峰前本末齐。",
            "入海明河惊照曜，倚天长剑失提携。",
            "谁来卧枕莓苔石，一洗尘心万斛泥。"
        ],
        "tags": [
            "庐山"
        ],
        "title": "游庐山山阳七咏 开先瀑布",
        "id": "ac1510a0-ec0f-4a55-91b4-b6ccd0681b3b"
    },
    {
        "author": "苏辙",
        "paragraphs": [
            "山回不见落银潢，余溜喧豗响石塘。",
            "目乱珠玑溅空谷，足寒雷电绕飞梁。",
            "入瓶铜鼎春茶白，接竹斋厨午饭香。",
            "从此出山都不弃，满田粳稻插新秧。"
        ],
        "tags": [
            "庐山"
        ],
        "title": "游庐山山阳七咏 潄玉亭",
        "id": "5b82021a-a9b5-414a-b3c7-be56f837cc3b"
    },
    {
        "author": "苏辙",
        "paragraphs": [
            "山行但觉鸟声殊，渐近神仙简寂居。",
            "门外长溪净客足，山腰苦笋助盘蔬。",
            "乔松定有藏丹处，大石仍存拜斗余。",
            "弟子苍髯年八十，养生世世授遗书。"
        ],
        "tags": [
            "庐山"
        ],
        "title": "游庐山山阳七咏 简寂观",
        "id": "b2c56a21-cc9a-4529-bac7-15d1c67453c5"
    },
    {
        "author": "苏辙",
        "paragraphs": [
            "来听归宗早晚钟，疲劳懒上紫霄峰。",
            "墨池漫叠溪中石，白塔微分岭上松。",
            "佛宇争推一山甲，僧厨坐待十方供。",
            "欲游山北东西寺，巖谷相连更几重。"
        ],
        "tags": [
            "庐山"
        ],
        "title": "游庐山山阳七咏 归宗寺",
        "id": "1bcf2f07-ce58-4ca0-b792-03e001a322c8"
    },
    {
        "author": "苏辙",
        "paragraphs": [
            "万木青杉一手栽，满堂白佛九天来。",
            "涓涓石溜供厨足，矗矗山屏绕寺开。",
            "半榻松阴秋簟冷，一杯香饭午钟催。",
            "安眠饱食平生事，不待山僧唤始回。"
        ],
        "tags": [
            "庐山"
        ],
        "title": "游庐山山阳七咏 万杉寺",
        "id": "ee091c01-1a72-4614-969d-68501769de68"
    },
    {
        "author": "苏辙",
        "paragraphs": [
            "三峡波涛饱溯沿，过桥雷电记当年。",
            "江声仿佛瞿唐口，石角参差滟滪前。",
            "应有夜猿啼古木，已将秋叶作归船。",
            "老僧未省游巴蜀，松下相逢问信然。"
        ],
        "tags": [
            "庐山"
        ],
        "title": "游庐山山阳七咏 三峡石桥",
        "id": "3e159750-62a2-4dc6-acf4-b4f4404c2292"
    },
    {
        "author": "苏辙",
        "paragraphs": [
            "五老相携欲上天，玄猿白鹤尽疑仙。",
            "浮云有意藏山顶，流水无声入稻田。",
            "古木微风时起籁，诸峰落日尽生烟。",
            "归鞍草草还城市，惭愧幽人正醉眠。"
        ],
        "tags": [
            "庐山"
        ],
        "title": "游庐山山阳七咏 白鹤观",
        "id": "9d1d0beb-3390-474e-9688-fd54013af87b"
    },
    {
        "author": "苏辙",
        "paragraphs": [
            "欲涉彭蠡湖，南风未相许。",
            "扁舟厌摇荡，古寺慰行旅。",
            "重湖面南轩，惊浪卷前浦。",
            "霏微雪阵散，颠倒玉山舞。",
            "一风辄九日，未悉土囊怒。",
            "百里断行舟，仰看飞鸿度。",
            "故人念征役，一饭语平素。",
            "竹色净飞涛，松声乱秋雨。",
            "我生足忧患，十载不安处。",
            "南北已兼忘，迟速何须数。"
        ],
        "title": "南康阻风游东寺",
        "id": "062beb9a-7b53-4688-b3e4-00ba6b062afe"
    },
    {
        "author": "苏辙",
        "paragraphs": [
            "家有修篁绿满轩，趋庭诗礼旧忘言。",
            "凌霜自得良朋友，过雨时添好子孙。",
            "试翦轻筠扶野步，旋收凉叶煮清樽。",
            "风流共道胜桑梓，邻里何妨种百根。"
        ],
        "title": "寄题陈宪郎中竹轩",
        "id": "28e544bd-5d29-43ff-9284-b8cd8d0c3eea"
    },
    {
        "author": "苏辙",
        "paragraphs": [
            "举楫同千里，系舟时一言。",
            "共嗟蓬作屋，愿就席为门。",
            "行役身先困，征商思益昏。",
            "仅同登垄断，何止服车辕。"
        ],
        "title": "次韵孔武仲到官后见寄",
        "id": "1a20d410-0988-4923-bb26-1cdc4d7575f3"
    },
    {
        "author": "苏辙",
        "paragraphs": [
            "北垣荆棘旧成堆，留待公来次第开。",
            "车马已通城下路，榛芜尽付冶家灰。",
            "异时碧瓦千门合，应记红旌百度来。",
            "自笑裨谌便旷野，肩舆飞盖许追陪。"
        ],
        "title": "次韵筠守毛维瞻司封观修城三首  其一",
        "id": "1900849d-da2f-4d8a-9079-1c2c71aa8928"
    },
    {
        "author": "苏辙",
        "paragraphs": [
            "拨弃案头文字堆，晓晴山色四门开。",
            "究怀民事老虽壮，俯首山城心已灰。",
            "荆棘烧残桑柘出，狐狸去尽犬鸡来。",
            "规模先遣通蹊隧，后乘应容众客陪。"
        ],
        "title": "次韵筠守毛维瞻司封观修城三首  其二",
        "id": "6a37418f-4a5c-4408-ac0e-2778ed94b9cd"
    },
    {
        "author": "苏辙",
        "paragraphs": [
            "山脚侵城起阜堆，绕城徼道斩新开。",
            "闉阇半坏惊潮信，隍壑初深见劫灰。",
            "蚁聚千夫曾几日，鳞差万瓦看将来。",
            "史君才力轻山郡，朝论行闻急召陪。"
        ],
        "title": "次韵筠守毛维瞻司封观修城三首  其三",
        "id": "b0c31ff9-7484-4a11-81cd-ed3d1f351341"
    },
    {
        "author": "苏辙",
        "paragraphs": [
            "平明坐曹黄昏归，终岁得闲惟有夜。",
            "已邀明月出墙东，更遣清风扫庭下。",
            "城上青鬟四山合，门前白练长江泻。",
            "谁家高会吹参差，邻妇悲歌舂罢亚。",
            "二年忧患今已过，一夜清光天所借。",
            "西京诗句出苏李，南国风流数王谢。",
            "已随孤棹去中原，肯顾新科求上舍。",
            "读书本自比嵇锻，学剑要须问曹蔗。",
            "清觞滟滟君莫违，佳句骎骎予已怕。",
            "狂夫猖狂终累人，不返行遭亲党骂。"
        ],
        "tags": [
            "长江"
        ],
        "title": "次子瞻夜字韵作中秋对月二篇一以赠王郎二以寄子瞻  其一",
        "id": "1b13f2c9-8742-4586-b346-c06e584c1164"
    },
    {
        "author": "苏辙",
        "paragraphs": [
            "十年秋月照相思，相从祇有彭门夜。",
            "露侵笳鼓思城阙，寒迫鱼龙舞潭下。",
            "厌厌夜饮欢自足，落落襟怀向人泻。",
            "秋深河来巨野溢，水干楼起滕王亚。",
            "北海孔公虽好客，河内寇尹那得借。",
            "是非朝野忽纷纭，得丧芳菲一开谢。",
            "明月多情还入门，流水何知空绕舍。",
            "晨餐江市富鳣鲂，夜宿山村足梨蔗。",
            "坐隅鵩鸟不须问，墙外蝮蛇犹足怕。",
            "娄公见唾行自干，冯老尚多谁定骂。"
        ],
        "title": "次子瞻夜字韵作中秋对月二篇一以赠王郎二以寄子瞻  其二",
        "id": "80ae4de9-5d38-47e8-ac20-b94d78a993b0"
    },
    {
        "author": "苏辙",
        "paragraphs": [
            "相从万里试南餐，对案长思苜蓿盘。",
            "山栗满篮兼白黑，村醪入口半甜酸。",
            "久闻牛尾何曾试，窃比鸡头意未安。",
            "故国霜蓬如碗大，夜来弹剑似冯驩。"
        ],
        "title": "次韵王适食茅栗",
        "id": "2813939a-b38d-45d8-b06a-3494bda26122"
    },
    {
        "author": "苏辙",
        "paragraphs": [
            "风格照人华省郎，江山绕郭古仙乡。",
            "漫传铅鼎八百岁，未比金钗十二行。",
            "不动歌声人已醉，旋闻诗句夜初长。",
            "簿书拨尽知余力，道院清虚顷未尝。"
        ],
        "title": "过毛国镇夜饮",
        "id": "4d719c39-7cc2-49a6-9a05-73b17164eb88"
    },
    {
        "author": "苏辙",
        "paragraphs": [
            "治剧从容缓策衔，铃轩无事日清谈。",
            "隼旟画戟明千里，纸帐绳床自一庵。",
            "金奏屡陈容客和，玉山不动看宾酣。",
            "我来邂逅逢宽政，忘却漂流身在南。"
        ],
        "title": "次韵毛国镇赵景仁唱和三首一赠毛一赠赵一自咏  其一",
        "id": "b836c944-1c6e-4b7e-85de-ce45452aef55"
    },
    {
        "author": "苏辙",
        "paragraphs": [
            "一纸新诗过雁衔，醒然何异接君谈。",
            "奉亲鱼蟹兼临海，退食琴书定有庵。",
            "一别经年真似梦，多忧不饮亦如酣。",
            "共君友契非今日，蔽芾棠阴自剑南。"
        ],
        "title": "次韵毛国镇赵景仁唱和三首一赠毛一赠赵一自咏  其二",
        "id": "9b304f8c-85d7-462b-9aa9-eda985ace7f2"
    },
    {
        "author": "苏辙",
        "paragraphs": [
            "远谪江湖舳尾衔，到来辛苦向谁谈。",
            "畏人野鹤长依岭，厌事山僧祇住庵。",
            "黄雀顿来成一饱，白醪新熟喜初酣。",
            "疏顽近日尤堪笑，坐任飘风去自南。"
        ],
        "title": "次韵毛国镇赵景仁唱和三首一赠毛一赠赵一自咏  其三",
        "id": "2e5f8d82-70b6-4978-bb64-f905f1bc8955"
    },
    {
        "author": "苏辙",
        "paragraphs": [
            "穴鼠何须窭数衔，粗官不用苦高谈。",
            "夜倾绿蚁风吹竹，昼拥黄䌷雪覆庵。",
            "每作微词还自笑，偶渐余润亦成酣。",
            "公诗精绝非伦拟，自古骚人尽在南。"
        ],
        "title": "再和三首  其一",
        "id": "d9ff1acd-4da6-45e4-9ba5-c644e072c262"
    },
    {
        "author": "苏辙",
        "paragraphs": [
            "燕窠泥土一春衔，惭愧封侯止立谈。",
            "旧隠尚闻存竹径，归休但要葺茅庵。",
            "钓船梦想沿溪泛，酒盏遥思向日酣。",
            "强欲迟留依幕府，吴公行恐召河南。"
        ],
        "title": "再和三首  其二",
        "id": "16e38c5b-0ac1-4afb-a78e-435685515354"
    },
    {
        "author": "苏辙",
        "paragraphs": [
            "天教穷困欲谁衔，生事那须一一谈。",
            "自笑丰年尘满甑，不堪雨后菌生庵。",
            "士师憔悴经三黜，陶令幽忧付一酣。",
            "他日归耕若相忆，尺书频寄北山南。"
        ],
        "title": "再和三首  其三",
        "id": "fa159313-5d03-4775-987c-fc1ffb55d916"
    },
    {
        "author": "苏辙",
        "paragraphs": [
            "黄钟巨挺两舂容，何幸幽居近学宫。",
            "坐对江山增浩气，力追齐鲁欲同风。",
            "颂诗闻道求何武，家法行看试左雄。",
            "欲伴少年游矍相，奔军惭愧恐词穷。"
        ],
        "title": "次韵王适州学新修水阁",
        "id": "945ec161-2a80-4066-a2dd-a78fd715ba05"
    },
    {
        "author": "苏辙",
        "paragraphs": [
            "山脚侵城尽是台，登高处处喜崔嵬。",
            "手拈霜菊香无奈，面拂江风酒自开。",
            "幕府尊罍云里集，民家歌吹静中来。",
            "定知胜却陶彭泽，怅望篱边白日颓。"
        ],
        "title": "次韵毛君九日",
        "id": "df4b9f4e-d6a0-4f04-92a2-94e5fdef43c3"
    },
    {
        "author": "苏辙",
        "paragraphs": [
            "种棠经岁便成科，秋雨调匀气渐和。",
            "才力有余嫌事少，风情无限觉诗多。",
            "长松更老仍添节，古井虽深自不波。",
            "宴坐山房人岂识，一尊聊且慰蹉跎。"
        ],
        "title": "次韵毛君感事书怀",
        "id": "7f932f8e-6fe3-4fd7-b450-25909766d13a"
    },
    {
        "author": "苏辙",
        "paragraphs": [
            "新诗落纸一城传，顾我疏芜岂足编。",
            "他日杜陵诗集里，韦迢略见两三篇。"
        ],
        "title": "次韵毛君见督和诗",
        "id": "80a05148-e4d0-42bc-9ac9-d47949e4e4aa"
    },
    {
        "author": "苏辙",
        "paragraphs": [
            "欲就阳崖暖，新开石磴斜。",
            "谁言太守宅，自是野人家。",
            "燕坐收心鉴，冥观阅界沙。",
            "退公长寂寞，外物自喧哗。",
            "缺径移松补，斜阳种竹遮。",
            "白云生后础，孤鹜伴残霞。",
            "破闷时寻鹤，呼眠亦任鸦。",
            "喜闻糟出瓮，屡问菊开花。",
            "古井元依斗，丹砂旧养芽。",
            "蚍蜉频上案，猿狖巧分樝。",
            "客到扁舟远，年侵两鬓华。",
            "心摇挂风旆，眼暗隔轻纱。",
            "强拨横肱睡，来从插版衙。",
            "隠居惭弃掷，胜地每咨嗟。",
            "顽钝终何取，彫磨岂复加。",
            "焦先夙所尚，圜舍恰如蜗。"
        ],
        "title": "次韵毛君山房遣兴",
        "id": "e82180ed-1dcd-4fa8-b095-0d35e6e4993f"
    },
    {
        "author": "苏辙",
        "paragraphs": [
            "著籍初同阙里多，采芹先致鲁风和。",
            "欲将大策观胸胆，尽召中堂列雁鹅。",
            "终日正言何忌讳，几人余力尚委蛇。",
            "岂惟太守知为政，仍见先生善设科。"
        ],
        "title": "和胡教授蒙太守策试诸生",
        "id": "e5a06dc1-f190-44db-a1ce-f011c5b850c3"
    },
    {
        "author": "苏辙",
        "paragraphs": [
            "山川蟠踞偶成形，威凤低回久未行。",
            "更种梧桐真可致，高飞性似伯夷清。"
        ],
        "title": "和毛君州宅八咏 凤凰山",
        "id": "11abb1a3-e404-416a-a17b-68c5cd0b34b2"
    },
    {
        "author": "苏辙",
        "paragraphs": [
            "仙翁旧住蜀江边，千岁归来一鹤翩。",
            "城郭已非人事改，凄凉遗迹但披仙。"
        ],
        "title": "和毛君州宅八咏 披仙亭",
        "id": "b186ef44-324e-4139-a8f2-6584c00bdb07"
    },
    {
        "author": "苏辙",
        "paragraphs": [
            "池上茅檐覆水低，早来秋雨尚虹霓。",
            "败荷折苇飞鸿下，正忆渔舟泊故溪。"
        ],
        "title": "和毛君州宅八咏 方沼亭",
        "id": "4d013813-a573-4d22-b0da-acf03f61189b"
    },
    {
        "author": "苏辙",
        "paragraphs": [
            "一夜飞霜点绿苔，晓庭黄叶扫成堆。",
            "檐间翠樾彫疏尽，却放墙东好月来。"
        ],
        "title": "和毛君州宅八咏 翠樾亭",
        "id": "27c45835-9f29-4e5f-8cdc-e1e7f9c88721"
    },
    {
        "author": "苏辙",
        "paragraphs": [
            "洞府山川百里赊，洞门藤蔓锁烟霞。",
            "神仙不与人间异，弟妹还应共一家。"
        ],
        "title": "和毛君州宅八咏 李八百洞",
        "id": "1ce869fe-6123-41da-b3f0-94f067f02464"
    },
    {
        "author": "苏辙",
        "paragraphs": [
            "凿井烧丹八百年，尘缘消尽果初圆。",
            "石床藓甃人安在，绿水团团一片天。"
        ],
        "title": "和毛君州宅八咏 炼丹井",
        "id": "ab30845f-0f95-42ce-a98b-63b6fd19e7cc"
    },
    {
        "author": "苏辙",
        "paragraphs": [
            "神仙铸剑本无硎，岸石班班尚铁鉎。",
            "天上少年仍狡狯，不须还尔对方平。"
        ],
        "title": "和毛君州宅八咏 磨剑池",
        "id": "205c447b-0cd7-4042-a81c-0f3f2672413c"
    },
    {
        "author": "苏辙",
        "paragraphs": [
            "岸帻携筇夜夜来，蒲团纸帐竹香台。",
            "直须觅取僧为伴，更为开庵斸草莱。"
        ],
        "title": "和毛君州宅八咏 山房",
        "id": "a8701a33-7420-4f72-9f42-b043ee9a3698"
    },
    {
        "author": "苏辙",
        "paragraphs": [
            "病肺秋深雾雨伤，旧缯故絮喜清凉。",
            "菊花金粟未曾吐，桂酒鹅儿空自黄。",
            "草木亦知年有闰，风霜渐近月方阳。",
            "得诗闻道维摩病，欲到毗耶言已忘。"
        ],
        "title": "次韵毛君病中菊未开",
        "id": "924d73c2-b3a3-4e26-a742-3053a1fa8d45"
    },
    {
        "author": "苏辙",
        "paragraphs": [
            "微官终日守糟缸，风雨凄凉夜渡江。",
            "早岁谬知儒术贵，安眠近喜壮心降。",
            "夜深唧唧醅鸣瓮，睡起萧萧叶打窗。",
            "阮籍作官都为酒，不须分别恨南邦。"
        ],
        "title": "雨中宿酒务",
        "id": "6299582d-5afb-4ffe-86a2-9bf7fcafaaa5"
    },
    {
        "author": "苏辙",
        "paragraphs": [
            "共喜秋深酒未醇，官曹休假不须旬。",
            "政宽境内棠阴合，讼去庭中草色新。",
            "不惜牛刀时一割，已因鼷鼠发千钧。",
            "岁终谁为公书考，岂止江西第一人。"
        ],
        "title": "次韵毛君经旬不用鞭扑",
        "id": "69f733e7-0b99-4959-beae-c3762fa88e0a"
    },
    {
        "author": "苏辙",
        "paragraphs": [
            "六月江涛壁垒颓，苍崖翠甓就新台。",
            "咄嗟双阙还依旧，咫尺羣山信有材。",
            "画戟风生两衙退，飞桥日出万人来。",
            "不因毁圮催兴筑，谁见雍容治剧才。"
        ],
        "title": "次韵李抚辰屯田修州门",
        "id": "2e6d62f9-6181-48d0-95fc-75c393281835"
    },
    {
        "author": "苏辙",
        "paragraphs": [
            "朝蒙曲尘居，夜傍糟床卧。",
            "鼻香黍麦熟，眼乱瓶罂过。",
            "囊中衣已空，口角涎虚堕。",
            "啜尝未云足，盗釂恐深坐。",
            "使君信宽仁，高会慰寒饿。",
            "西楼适新成，明月犹半破。",
            "拥檐青山横，拂槛流水播。",
            "雕槃贮霜实，银盎荐秋糯。",
            "共言文字欢，岂待红裙佐。",
            "惟知醍醐滑，不悟颇罗大。",
            "夜归肺增涨，晨起脾失磨。",
            "情怀忽牢落，药饵费调和。",
            "衰年足奇穷，一醉仍坎坷。",
            "清尊自不恶，多病欲何奈。",
            "闻公话少年，举白不论个。",
            "歌吟杂嘲谑，笑语争掀簸。",
            "平明起相视，锐气曾未挫。",
            "达人遗形骸，驽马怀豆莝。",
            "不知逃世网，但解忧岁课。",
            "不见独醒人，终费招魂些。"
        ],
        "title": "饮酒过量肺疾复作",
        "id": "baa574be-4f62-4670-87bf-f2466c30a2c4"
    },
    {
        "author": "苏辙",
        "paragraphs": [
            "挂冠缨上已无尘，犹爱溪光碧照人。",
            "点检旧游黄石在，扫除诸念白鸥亲。",
            "一尊父老囊金尽，三径松筠生事贫。",
            "他日南公数人物，丹青添入县图新。"
        ],
        "title": "衢州赵阅道少师濯缨亭",
        "id": "a976b4da-63f0-4bdf-afe1-fdbc0676204b"
    },
    {
        "author": "苏辙",
        "paragraphs": [
            "黄蘗春芽大麦粗，倾山倒谷采无余。",
            "久疑残枿阳和尽，尚有幽花霰雪初。",
            "耿耿清香崖菊淡，依依秀色岭梅如。",
            "经冬结子犹堪种，一亩荒园试为鉏。"
        ],
        "title": "茶花二首  其一",
        "id": "f7b7feb1-d3d5-49b6-8712-ded4d3d5955f"
    },
    {
        "author": "苏辙",
        "paragraphs": [
            "细嚼花须味亦长，新芽一粟叶间藏。",
            "稍经腊雪侵肌瘦，旋得春雷发地狂。",
            "开落空山谁比数，烝烹来岁最先尝。",
            "枝枯叶硬天真在，踏遍牛羊未改香。"
        ],
        "title": "茶花二首  其二",
        "id": "bedfce64-a1c9-4ec5-8199-7a30749ab001"
    },
    {
        "author": "苏辙",
        "paragraphs": [
            "案牍稀疏意自开，夜阑幽梦晓方回。",
            "青苔红叶骚人事，时见诗筒去又来。"
        ],
        "title": "次韵毛君山房即事十首  其一",
        "id": "d6c64750-2daa-4337-bc6c-c3e42947c994"
    },
    {
        "author": "苏辙",
        "paragraphs": [
            "东晋仙人借旧山，定应天意许公闲。",
            "郡人欲问史君处，笑指峰峦紫翠间。"
        ],
        "title": "次韵毛君山房即事十首  其二",
        "id": "50faabd2-150a-4fa1-b681-492ab8e6905a"
    },
    {
        "author": "苏辙",
        "paragraphs": [
            "蛩知秋候时鸣壁，香碍蒲帘不出门。",
            "隠几无言心有得，南窗晴日暖侵轩。"
        ],
        "title": "次韵毛君山房即事十首  其三",
        "id": "5be23cfc-28ed-4e84-b0f3-c7b67f8e72a3"
    },
    {
        "author": "苏辙",
        "paragraphs": [
            "溪山付与醉中仙，美酒何曾斗十千。",
            "就得江边贱鱼稻，闲官未用苦相怜。"
        ],
        "title": "次韵毛君山房即事十首  其四",
        "id": "409ed7c5-bab7-407f-a1ab-c0083045d179"
    },
    {
        "author": "苏辙",
        "paragraphs": [
            "忘身先要解忘名，分别须臾起不平。",
            "请看早朝霜入屦，何如卧听打衙声。"
        ],
        "title": "次韵毛君山房即事十首  其五",
        "id": "5cc72db3-bc3b-4e89-a4c1-a89f25d171ba"
    },
    {
        "author": "苏辙",
        "paragraphs": [
            "禽哢秋来不复圆，桐阴霜后亦成穿。",
            "黄花强欲招酣饮，白发偏工报老年。"
        ],
        "title": "次韵毛君山房即事十首  其六",
        "id": "33be6106-7168-402c-9ed5-8666c39aa8bc"
    },
    {
        "author": "苏辙",
        "paragraphs": [
            "邂逅清欢屡不期，病来无奈羽觞飞。",
            "醉乘篮轝江边去，长伴渔舟月下归。"
        ],
        "title": "次韵毛君山房即事十首  其七",
        "id": "5043fd50-e658-4e4a-b25e-b25b6e1b081b"
    },
    {
        "author": "苏辙",
        "paragraphs": [
            "醉里题诗偏韵恶，秋来劝酒益杯深。",
            "不才多病俱非敌，绿绮缘何得报金。"
        ],
        "title": "次韵毛君山房即事十首  其八",
        "id": "c7b96b61-1f51-4f8f-aed8-91cab655a522"
    },
    {
        "author": "苏辙",
        "paragraphs": [
            "庵中独宿雨垂垂，永夜无人款竹扉。",
            "灰冷铜炉香欲灭，床头一点葛灯微。"
        ],
        "title": "次韵毛君山房即事十首  其九",
        "id": "c6c6061e-c63b-4a7b-94fb-8a8083be48a5"
    },
    {
        "author": "苏辙",
        "paragraphs": [
            "触事随缘不用多，华堂玉食奈忧何。",
            "美人未厌山阿陋，薜荔为裳带女萝。"
        ],
        "title": "次韵毛君山房即事十首  其一○",
        "id": "42cb3a2a-4883-40b1-a3ae-32a7c2a55899"
    },
    {
        "author": "苏辙",
        "paragraphs": [
            "涧草巖花日日开，江南秋尽似春回。",
            "旋开还落无人顾，惟有山蜂暖尚来。"
        ],
        "title": "再和十首  其一",
        "id": "342838a3-5975-406b-a2fa-d77f03ce67f2"
    },
    {
        "author": "苏辙",
        "paragraphs": [
            "江上孤城面面山，居人也自不曾闲。",
            "蜂游蚁聚知何事，日夜长桥南北间。"
        ],
        "title": "再和十首  其二",
        "id": "f38401e9-7bc4-467b-bce6-b507365d9c32"
    },
    {
        "author": "苏辙",
        "paragraphs": [
            "城郭村墟共水云，槿篱竹屋映柴门。",
            "隠居亦有高人在，岸帻无言倚钓轩。"
        ],
        "title": "再和十首  其三",
        "id": "c564d477-a849-40e9-884b-21cbccfaabf1"
    },
    {
        "author": "苏辙",
        "paragraphs": [
            "一官疏散自疑仙，三考应成醉日千。",
            "早病固须闲地著，多忧长被达人怜。"
        ],
        "title": "再和十首  其四",
        "id": "fac6d0a2-0160-4098-856e-c6e1f8e18703"
    },
    {
        "author": "苏辙",
        "paragraphs": [
            "养生尤复要功圆，溜滴南溪石自穿。",
            "近见牢山陈道士，微言约我更三年。"
        ],
        "title": "再和十首  其五",
        "id": "c2b89962-0443-414b-add3-793844472841"
    },
    {
        "author": "苏辙",
        "paragraphs": [
            "张公诗社见公名，白首山城叹不平。",
            "坐客要闻新乐府，应须湓口琵琶声。"
        ],
        "title": "再和十首  其六",
        "id": "a306f205-92fb-46ce-9291-23a0fcffa3b9"
    },
    {
        "author": "苏辙",
        "paragraphs": [
            "高情日与故山期，鸿鹄谁言也倦飞。",
            "且听渔人强哺啜，坐中羁客畏公归。"
        ],
        "title": "再和十首  其七",
        "id": "759b65cc-2e05-492e-8877-2f6a5de99cea"
    },
    {
        "author": "苏辙",
        "paragraphs": [
            "天为多才故欲禁，府门摧落涨江深。",
            "鼎新翠壁排精铁，涌出飞楼直百金。"
        ],
        "title": "再和十首  其八",
        "id": "fbe1d9e1-9fda-415e-94f5-3bf4848d6fac"
    },
    {
        "author": "苏辙",
        "paragraphs": [
            "楼上青山绕四垂，画桥百步引朱扉。",
            "落成当与公同上，一看长江白练微。"
        ],
        "tags": [
            "长江"
        ],
        "title": "再和十首  其九",
        "id": "105742e4-4f5f-4d5d-8022-26b2e452664d"
    },
    {
        "author": "苏辙",
        "paragraphs": [
            "歌舞留宾意自多，华灯数问夜如何。",
            "白头病客无才思，惯卧茅檐长薜萝。"
        ],
        "title": "再和十首  其一○",
        "id": "4dea7111-e259-4342-abc2-d15ee6924ce0"
    },
    {
        "author": "苏辙",
        "paragraphs": [
            "首如狸，尾如牛，攀条捷险如猱猴。",
            "橘柚为浆栗为糇，筋肉不足惟膏油。",
            "深居简出善自谋，寻踪发窟并执囚，蓄租分散身为羞。",
            "松薪瓦甑烝浮浮，压入糟盎肥欲流，熊肪羊酪真比俦。",
            "引筯将举讯何尤，无功窃食人所仇。"
        ],
        "title": "筠州二咏 牛尾狸",
        "id": "fafcd6cc-d7b7-49aa-aa00-0a5a32f52ee4"
    },
    {
        "author": "苏辙",
        "paragraphs": [
            "秋风下，黄雀飞。",
            "禾田熟，黄雀肥。",
            "羣飞蔽空日色薄，逡巡百顷禾为稀，翾翻巧捷多且微。",
            "精丸妙缴举辄违，乘时席势不可挥。",
            "一朝风雨寒霏霏，肉多翅重天时非，农夫举网惊合围。",
            "悬颈系足肤无衣，百个同缶仍相依，头颅万里行不归。",
            "北方居人厌羔豨，咀噍聊发一笑欷。"
        ],
        "title": "筠州二咏 黄雀",
        "id": "8b40617d-b9b3-4d8d-8e46-7ef79b69ac1b"
    },
    {
        "author": "苏辙",
        "paragraphs": [
            "厌居华屋住东庵，真味全胜食荠甘。",
            "多病维摩长隠几，无心弥勒便同龛。",
            "误游田舍空成笑，谬入僧房即欲参。",
            "风霁不知吹有万，月明聊共影成三。",
            "斋如小舫才容住，室类空囷定不贪。",
            "拥褐放衙人寂寂，脱巾漉酒鬓鬖鬖。",
            "画囊书帙堆窗案，药裹瓢樽挂壁蓝。",
            "檐竹风霜曾不到，盆花蜂蝶未全谙。",
            "公余野鹊惊初睡，宾醉佳人笑剧谈。",
            "劝客巨觥那得避，和诗难韵不容探。",
            "晓来霏雾连江气，冬后温风带岭岚。",
            "去国屡成还蜀梦，忘忧惟有对公酣。",
            "终身狥禄知何益，投檄归耕贫未堪。",
            "借我此庵泥药灶，古书鸿宝试淮南。"
        ],
        "title": "和毛君新葺囷庵船斋",
        "id": "da92b5e4-994e-49c6-9959-b67f2df08393"
    },
    {
        "author": "苏辙",
        "paragraphs": [
            "江南殊气候，冬雨作春寒。",
            "冰雪期方远，蕉絺意始阑。",
            "未妨溪草绿，先恐岭梅残。",
            "忽发中原念，貂裘据锦鞍。"
        ],
        "title": "寒雨",
        "id": "7431f09c-fd76-4e9d-9fb7-67cc4dddba22"
    },
    {
        "author": "苏辙",
        "paragraphs": [
            "山雨无时歇，江波上岸流。",
            "泥深未免出，桥断更堪忧。",
            "房浅邻糟瓮，宵寒揽絮裘。",
            "朝来势未已，归路恐操舟。"
        ],
        "title": "积雨二首  其一",
        "id": "4155ec98-d8a2-4b98-858b-54333189e213"
    },
    {
        "author": "苏辙",
        "paragraphs": [
            "微阳力尚浅，未解破重阴。",
            "云气山川满，江流日夜深。",
            "冻牙生滞穗，余润及重衾。",
            "泥泞沉车毂，农输绝苦心。"
        ],
        "title": "积雨二首  其二",
        "id": "79fa68a0-8544-4d18-8a64-0340f1bf42c5"
    },
    {
        "author": "苏辙",
        "paragraphs": [
            "江雾霏霏作雪天，樽前醉倒不知寒。",
            "后堂桃李春犹晚，试觅酥花子细看。"
        ],
        "title": "戏赠李朝散",
        "id": "0f9aec13-1fd4-4a04-9667-2963a2f86642"
    },
    {
        "author": "苏辙",
        "paragraphs": [
            "银瓶泻酒正霜天，玉麈生风夜更寒。",
            "下客不辞投辖饮，好花犹恐隔帘看。"
        ],
        "title": "戏答",
        "id": "3217f937-b1e8-4bec-be62-82a0f48defa4"
    },
    {
        "author": "苏辙",
        "paragraphs": [
            "高人不解作生涯，唯有中堂书五车。",
            "竹简多于孔氏壁，牙签新似邺侯家。",
            "田园岂是子孙计，青紫今为里巷夸。",
            "富贵早知皆有命，君应未厌十年赊。"
        ],
        "title": "临江萧氏家宝堂",
        "id": "02b35646-4748-47fd-b990-b2653ec8bac0"
    },
    {
        "author": "苏辙",
        "paragraphs": [
            "家声籍籍大江西，临老挥毫捧御题。",
            "得意何殊少年乐，还家不惜醉如泥。"
        ],
        "title": "和萧刓察推贺族叔司理登科还乡四首  其一",
        "id": "89d8ddb5-31e2-495c-bf90-4b34242fa9e5"
    },
    {
        "author": "苏辙",
        "paragraphs": [
            "读尽家藏万卷书，萧然华发宦游初。",
            "区区狱掾何须愧，聊把春秋试绪余。"
        ],
        "title": "和萧刓察推贺族叔司理登科还乡四首  其二",
        "id": "b49c126b-fc70-43a0-b238-c2d7819c0f17"
    },
    {
        "author": "苏辙",
        "paragraphs": [
            "作官未减读书勤，簿领从今日日新。",
            "汗简韦编谁付予，传家应有下帷人。"
        ],
        "title": "和萧刓察推贺族叔司理登科还乡四首  其三",
        "id": "c7b75c63-6dee-4598-9806-6e23a2c9ba74"
    },
    {
        "author": "苏辙",
        "paragraphs": [
            "巷南诸子足才贤，邂逅相逢秀句传。",
            "强作短章同寄与，异时见我一依然。"
        ],
        "title": "和萧刓察推贺族叔司理登科还乡四首  其四",
        "id": "b2812c43-ba23-406f-8ba1-077d3f544aeb"
    },
    {
        "author": "苏辙",
        "paragraphs": [
            "骚人思苦骨巖巖，百里携诗相就谈。",
            "故作微词挑迁客，不嫌春雨湿归衫。",
            "少年旧喜登高赋，老病今成见敌惭。",
            "问我近来谁复可，对君聊拟诵周南。"
        ],
        "title": "次韵吴厚秀才见赠三首  其一",
        "id": "f7b2136a-7b33-4810-9f4a-c785adce55f3"
    },
    {
        "author": "苏辙",
        "paragraphs": [
            "久欲归田计未成，羨君负郭足为生。",
            "躬耕不用千钟禄，高卧谁知万里征。",
            "已觉安闲真乐事，可怜辛苦尽浮名。",
            "隠居便作江南计，为觅佳山早寄声。"
        ],
        "title": "次韵吴厚秀才见赠三首  其二",
        "id": "ef76d261-1c61-4d46-bfb9-cc037a05fc75"
    },
    {
        "author": "苏辙",
        "paragraphs": [
            "一卷新诗锦一端，掉头吟讽识芳酸。",
            "哀歌永夜悲牛角，朗咏扁舟笑杏坛。",
            "间发笙簧犹可拟，弃捐斤斧定知难。",
            "继君高韵君应笑，咀嚼归途久据鞍。"
        ],
        "title": "次韵吴厚秀才见赠三首  其三",
        "id": "b689de2b-992f-484e-9f0d-4a8c98e12c9f"
    },
    {
        "author": "苏辙",
        "paragraphs": [
            "茅庵纸帐学僧眠，炉爇松花取易然。",
            "唯有未能忘酒在，手倾金盏斗垂莲。"
        ],
        "title": "次韵毛君烧松花六绝  其一",
        "id": "351578c7-9aaa-4c62-a738-8f10901d4a5e"
    },
    {
        "author": "苏辙",
        "paragraphs": [
            "餠杂松黄二月天，盘敲松子早霜寒。",
            "山家一物都无弃，狼籍干花最后般。"
        ],
        "title": "次韵毛君烧松花六绝  其二",
        "id": "01cfc297-1b36-4127-91ae-9fe95b0b20af"
    },
    {
        "author": "苏辙",
        "paragraphs": [
            "松老香多气自严，余烟勃鬰透疏帘。",
            "须臾过尽惟灰在，借问谁收一番炎。"
        ],
        "title": "次韵毛君烧松花六绝  其三",
        "id": "241cc2b1-806b-4543-b82e-11a3fcd0e1be"
    },
    {
        "author": "苏辙",
        "paragraphs": [
            "美人寒甚懒开扉，金作松花插羃䍦。",
            "几度低头疑堕落，青烟已断未消时。"
        ],
        "title": "次韵毛君烧松花六绝  其四",
        "id": "0adccfae-1441-400e-a0e6-75cbf782d1fe"
    },
    {
        "author": "苏辙",
        "paragraphs": [
            "枯萼鳞皴不复坚，重重正似半开莲。",
            "曾经樵舍砖炉见，未许邦君画合然。"
        ],
        "title": "次韵毛君烧松花六绝  其五",
        "id": "994328ba-0b1d-4f98-9d9b-f8680ae69f62"
    },
    {
        "author": "苏辙",
        "paragraphs": [
            "黄蜡供炊自一家，锱铢贫富递矜夸。",
            "都城争买方薪贵，却顾松花已自奢。"
        ],
        "title": "次韵毛君烧松花六绝  其六",
        "id": "89a68fa3-f892-460e-b091-f9073238edc9"
    },
    {
        "author": "苏辙",
        "paragraphs": [
            "李叟仙居仍近市，黄公道院亦依城。",
            "定应昔日山林地，未有今时鸡犬声。",
            "白鹤翻飞终不返，黄冠憔悴只躬耕。",
            "试从车骑寻遗迹，恐有居人解养生。"
        ],
        "title": "陪毛君游黄仙观",
        "id": "95255486-6beb-4d35-87d6-bbbd3078a348"
    },
    {
        "author": "苏辙",
        "paragraphs": [
            "江梅似欲竞新年，照水窥林态愈妍。",
            "霜重清香浑欲滴，月明素质自生烟。",
            "未成细实酸犹薄，半落南枝意可怜。",
            "谁写江西风物样，徐家旧有数枝传。"
        ],
        "title": "次韵王适梅花",
        "id": "299531cb-7f2a-496a-bc5b-4a05e977b689"
    },
    {
        "author": "苏辙",
        "paragraphs": [
            "江南春候寒犹剧，细雨风吹作雪花。",
            "中夜窗扉初晃漾，平明草木半低斜。",
            "润催江柳排金绿，光杂山茶点绛葩。",
            "老病不堪乘晓出，纷纷能使发增华。"
        ],
        "title": "次韵王适春雪二首  其一",
        "id": "e68fab42-d688-4473-8db1-94fff099b7de"
    },
    {
        "author": "苏辙",
        "paragraphs": [
            "春雪飘摇旋不成，依稀履迹散空庭。",
            "山藏复阁犹残白，日照南峰已半青。"
        ],
        "title": "次韵王适春雪二首  其二",
        "id": "70f7cf27-1808-4b19-9ac9-fc7c1c0393e9"
    },
    {
        "author": "苏辙",
        "paragraphs": [
            "楚山黄橘弹丸小，未识洞庭三寸柑。",
            "不有风流吴越客，谁令千里送江南。"
        ],
        "tags": [
            "洞庭湖"
        ],
        "title": "毛君惠温柑荔支二绝  其一",
        "id": "d87ac9e8-a379-4149-ad43-aa4fcf5ed999"
    },
    {
        "author": "苏辙",
        "paragraphs": [
            "荔子生红无奈远，陈家晒白到犹难。",
            "虽无驿骑红尘起，尚得佳人一笑欢。"
        ],
        "title": "毛君惠温柑荔支二绝  其二",
        "id": "703a6938-272d-4005-8784-4736b0ed655f"
    },
    {
        "author": "苏辙",
        "paragraphs": [
            "江上春雨过，城中春草深。",
            "扰扰市井尘，悠悠溪谷心。",
            "东郊大愚山，自古薝卜林。",
            "微言久不闻，坠绪谁当寻。",
            "道俗数百人，请闻海潮音。",
            "斋罢车马散，万籁俱消沉。",
            "新亭面南山，积雾开重阴。",
            "萧然偶有得，怀抱方愔愔。",
            "我坐米盐间，日被尘垢侵。",
            "不知山中趣，强作山中吟。"
        ],
        "title": "次韵王适游真如寺",
        "id": "54c5c416-29d3-4343-8191-4cfdff8be811"
    },
    {
        "author": "苏辙",
        "paragraphs": [
            "好雨纤纤润客衣，新来双燕力犹微。",
            "似嫌春早无人见，故待帘开掠地飞。",
            "南国花期知不远，中原寒剧未应归。",
            "养雏不怕巢成早，记取朝朝为启扉。"
        ],
        "title": "次韵王适新燕",
        "id": "fb999aea-0748-46e9-93ef-92160ce62fbe"
    },
    {
        "author": "苏辙",
        "paragraphs": [
            "官局纷纭簿领迷，生缘琐细老农齐。",
            "偷安旋种十年木，肉食还须五母鸡。",
            "对酒不尝怜酤榷，钓鱼无术漫临溪。",
            "此身已分长贫贱，执爨缝裳愧老妻。"
        ],
        "title": "官居即事",
        "id": "09a94c06-ef43-411e-89c2-4849bc633085"
    },
    {
        "author": "苏辙",
        "paragraphs": [
            "池塘草生春尚浅，桃李飞花初片片。",
            "一尊花下夜忘归，灯火寻春畏春晚。",
            "春风暗度人不知，满园红白已离披。",
            "江南春雨少晴日，露坐青天能几时。",
            "折花只恐伤花意，携客就花花定喜。",
            "落蕊飘香翠袖中，交柯接叶灯光里。",
            "雨练风柔雪不如，精神炫转影扶疏。",
            "夜看飞燕胜朝日，月暗还须明月珠。",
            "美人劝我殊非恶，明日雨来无此乐。",
            "醉归不用怕山公，马上接䍦先倒著。"
        ],
        "title": "陪毛君夜游北园",
        "id": "b4bdfe13-a596-427a-9f39-5c163aefa35f"
    },
    {
        "author": "苏辙",
        "paragraphs": [
            "故乡寒食荼䕷发，百和香浓村巷深。",
            "漂泊江南春欲尽，山橙仿佛慰人心。"
        ],
        "title": "山橙花口号",
        "id": "172e08c6-2b95-46a4-9c8d-a688caec51b6"
    },
    {
        "author": "苏辙",
        "paragraphs": [
            "细雨濛濛江雾昏，坐曹聊且免泥奔。",
            "卖盐酤酒知同病，一笑何劳赋北门。"
        ],
        "title": "次韵冯弋同年",
        "id": "1e200ba1-43f5-467c-ad40-caedf6db05f6"
    },
    {
        "author": "苏辙",
        "paragraphs": [
            "送别江南春雨淫，北方谁是子知音。",
            "性如白玉烧犹冷，文似朱弦叩愈深。",
            "万里同舟宽老病，一杯分袂发悲吟。",
            "明年榜上看名姓，杨柳春风正似今。"
        ],
        "title": "送王适徐州赴举",
        "id": "046ff703-785d-4e85-8e3c-9323e7914cbb"
    },
    {
        "author": "苏辙",
        "paragraphs": [
            "细雨作寒晴便暖，好风吹袂意初佳。",
            "清池解洗春心热，红艳能添醉眼花。",
            "紫竹暗生岷岫笋，山丹强比洛人家。",
            "怜渠巧与闲官便，申退来游未觉赊。"
        ],
        "title": "游吴氏园",
        "id": "61807a8d-d48a-469c-b539-73cf44c4cc4c"
    },
    {
        "author": "苏辙",
        "paragraphs": [
            "行过庐山不得上，湓江城边一惆怅。",
            "羨君山下有夷亭，千巖万壑长相向。",
            "山中李生好读书，出山作郡山前居。",
            "手开平湖浸山脚，未肯即与庐山疏。",
            "道州一去应嫌远，千里思山梦中见。",
            "青山长见恐君嫌，要须罢郡归来看。"
        ],
        "tags": [
            "庐山"
        ],
        "title": "江州周寺丞泳夷亭",
        "id": "96869a26-67ca-47dd-bf59-32a911fdd62b"
    },
    {
        "author": "苏辙",
        "paragraphs": [
            "增筑园亭草木新，损花风雨怨频频。",
            "筼筜似欲迎初暑，芍药犹堪送晚春。",
            "薄暮出城仍有伴，携壶藉草更无巡。",
            "归轩有喜知谁见，道上从横满醉人。"
        ],
        "title": "次韵毛君游陈氏园",
        "id": "f08f92bf-d433-406c-9a3a-ab6f8adfc0bb"
    },
    {
        "author": "苏辙",
        "paragraphs": [
            "山中三日雨，江水一丈高。",
            "崩腾没洲渚，淫溢浸蓬蒿。",
            "凌晨我有适，出门舟自操。",
            "中廛已易肆，下道先容舠。",
            "鸡犬萃坟冢，牛羊逾圈牢。",
            "厨薪散流枿，囷米为浮糟。",
            "卧席不遑卷，剥茧仍未缫。",
            "老弱但坐视，闾里将安逃。",
            "徙居共扰扰，来势方滔滔。",
            "嗟余偶同病，哀尔为生劳。",
            "晴日慰人愿，寒风送惊涛。",
            "藩篱出旧趾，蠃蚌遗平皋。",
            "流窜非择地，艰难理宜遭。",
            "胡为苦戚戚，一夕生二毛。"
        ],
        "title": "江涨",
        "id": "10b3d60b-1567-4720-88a8-7c50f445760b"
    },
    {
        "author": "苏辙",
        "paragraphs": [
            "截竹为杖瘦且轻，石坚竹破误汝行。",
            "削木为杖轻且好，道远木折恐不到。",
            "闽君铁杖七尺长，色如黑蛇气如霜。",
            "提携但恐汝无力，撞坚过崄安能伤。",
            "柳公虽老尚强健，闭门却扫不复将。",
            "知公足力无险阻，怜公未有登山侣。",
            "回生四海惟一身，袖中长剑为两人。",
            "洞庭漫天不觉过，半酣起舞惊鬼神。",
            "愿公此杖亦如此，适意遨游日千里。",
            "归来倚壁示时人，海外苍茫空自记。"
        ],
        "tags": [
            "洞庭湖"
        ],
        "title": "和子瞻铁拄杖",
        "id": "be9b7168-e379-4116-b00f-df114cc8beba"
    },
    {
        "author": "苏辙",
        "paragraphs": [
            "史君欲听榜人讴，一夜江波拍岸流。",
            "父老不知招屈恨，少年争作弄潮游。",
            "长鲸破浪聊堪比，小旆逆风殊未收。",
            "角胜争先非老事，凭栏寓目思悠悠。"
        ],
        "title": "竞渡",
        "id": "e275ab34-db43-4b4b-b5d9-a7b5312880ef"
    },
    {
        "author": "苏辙",
        "paragraphs": [
            "苍然莫色映楼台，江市游人夜未回。",
            "何处酒仙无一事，肩舆鼾睡过桥来。"
        ],
        "title": "登郡谯偶见姜应明司马醉归",
        "id": "ebe8ab08-134a-4e78-ab59-f691875b227d"
    },
    {
        "author": "苏辙",
        "paragraphs": [
            "七岁立谈明主前，江湖晚节弄渔船。",
            "斗鸡谁识城东老，丧马方知塞上贤。",
            "生计未成归去咏，草书时发醉中颠。",
            "当年不解看齐物，气踊如山谁见怜。"
        ],
        "title": "送姜司马",
        "id": "a704f840-40d8-49d8-962e-339c110c8987"
    },
    {
        "author": "苏辙",
        "paragraphs": [
            "春晚安舆遍浙东，永嘉别乘喜无穷。",
            "橐装已笑分诸子，吏道何劳问薛公。",
            "堂上寿樽诸掾集，室中禅论衲僧通。",
            "兴阑却返林泉去，幕府长留孝弟风。"
        ],
        "title": "寄题赵㞦承事戏彩堂",
        "id": "ed09d398-d15d-4831-9683-eb0543768f6f"
    },
    {
        "author": "苏辙",
        "paragraphs": [
            "梁苑相从簿领中，清风相逐画船东。",
            "婆娑江海凌云鹤，饮啄笼樊失渚鸿。",
            "别后丹砂迷旧诀，愁来白发变衰翁。",
            "此间诗老仍勍敌，正忆高吟酒盏空。"
        ],
        "title": "次韵温守李钧见寄兼简毛大夫",
        "id": "bca33b7f-5894-46c2-adc8-d1ff48ca41fa"
    },
    {
        "author": "苏辙",
        "paragraphs": [
            "无地容锥卓，年来转觉贫。",
            "偶知珠在手，一任甑生尘。",
            "窜逐非关性，颠狂却甚真。",
            "此心谁复识，试语洞山人。"
        ],
        "title": "次韵洞山克文长老",
        "id": "394247e7-54a4-4bac-a59f-66c2b144f409"
    },
    {
        "author": "苏辙",
        "paragraphs": [
            "新秋风月正凉天，空馆相看学坐禅。",
            "满榻诗书愁病眼，隔墙砧杵思高眠。",
            "霜飞一叶凋琼玉，风绕双松奏管絃。",
            "闻道熊罴归梦数，侵天闱棘漫森然。"
        ],
        "title": "试院唱酬十一首 戏呈试官吕防",
        "id": "2abe3eff-810a-4688-a4bd-a8cc41c9348b"
    },
    {
        "author": "苏辙",
        "paragraphs": [
            "紫气飞空不自谋，谁怜黾勉匣中留。",
            "西山猛兽横行甚，北海长鲸何日收。",
            "星斗不堪供醉舞，蛟龙会看反重湫。",
            "功成变化无踪迹，望断中原百尺楼。"
        ],
        "title": "试院唱酬十一首 次韵吕君丰城宝气亭",
        "id": "cc991ecd-5ba0-4a7d-a4aa-fe9d206cd2db"
    },
    {
        "author": "苏辙",
        "paragraphs": [
            "偶然倾盖接清言，不觉门前昼漏传。",
            "老病低摧方伏枥，壮心坚锐正当年。",
            "莫嫌客舍一杯酒，试论灊山三祖禅。",
            "明日程文堆几案，只应衰懒得安眠。"
        ],
        "title": "试院唱酬十一首 次韵吕君见赠",
        "id": "7bedaaf1-f623-4303-b12a-174915ff4b68"
    },
    {
        "author": "苏辙",
        "paragraphs": [
            "自恨寻山计苦迟，年过四十始知非。",
            "小轩迎客如招隠，野鸟窥人自识机。",
            "窗外竹深孤鹤下，阶前菊秀晚蜂飞。",
            "老僧战胜长幽寂，瘦骨缘何未肯肥。"
        ],
        "title": "试院唱酬十一首 次韵吕君兴善寺静轩",
        "id": "2cc1376b-8740-4564-9800-8f396719c3ad"
    },
    {
        "author": "苏辙",
        "paragraphs": [
            "松庭散朝日，棘户启秋风。",
            "鹄鹭纷来下，旌旗俨未攻。",
            "驰词看倚马，余力送征鸿。",
            "逸足谁先到，孤标想暗空。",
            "晶荧双镜并，高下片言公。",
            "老病方耽睡，飞沉一梦中。"
        ],
        "title": "试院唱酬十一首 观试进士呈试官",
        "id": "91dc7e01-edb8-48df-a861-77485121dcc2"
    },
    {
        "author": "苏辙",
        "paragraphs": [
            "南国号多士，几人洙泗风。",
            "英材自入彀，坏阵不劳攻。",
            "文缛山藏豹，飞高弋慕鸿。",
            "蚩妍归品藻，得失付虚空。",
            "考行先推本，登贤旋奏公。",
            "期君缓归辔，一醉鹿鸣中。"
        ],
        "title": "试院唱酬十一首 次前韵",
        "id": "cbbc82a0-ff21-41d5-92f0-59f0616460b7"
    },
    {
        "author": "苏辙",
        "paragraphs": [
            "只隔墙东便是家，悁悁还似在天涯。",
            "客心不耐听松雨，归信犹堪饮菊花。",
            "翦烛看书良寂寞，披沙见玉忽喧哗。",
            "自惭空馆难留客，试问姮娥稍驻车。"
        ],
        "title": "试院唱酬十一首 戏呈试官",
        "id": "9ade5bbf-af3f-43e0-8d74-ee4c058bca9b"
    },
    {
        "author": "苏辙",
        "paragraphs": [
            "老去在家同出家，楞伽四卷即生涯。",
            "粗诗怪我心犹壮，细字怜君眼未花。",
            "霜落初惊衾簟冷，酒酣犹喜笑言哗。",
            "归心知有三秋恨，莫学匆匆下坂车。"
        ],
        "title": "试院唱酬十一首 次前韵三首 其一",
        "id": "25538888-7a10-47f5-9b76-c575890ade24"
    },
    {
        "author": "苏辙",
        "paragraphs": [
            "门前溪水似渔家，流浪江湖归未涯。",
            "邂逅高人来说法，支离枯木旋开花。",
            "诸生试罢书如积，剧县归时讼正哗。",
            "安得骑鲸从李白，试看牛女转云车。"
        ],
        "title": "试院唱酬十一首 次前韵三首 其二",
        "id": "f9d4ba0e-5cb8-4e7e-9d6e-e24511b24e96"
    },
    {
        "author": "苏辙",
        "paragraphs": [
            "浊醪能使客忘家，屈指归期已有涯。",
            "鱼化昨宵惊细雨，鹿鸣他日饮寒花。",
            "已谙江上肴蔬薄，莫笑衙前鼓笛哗。",
            "太守况兼乡曲旧，会须投辖止行车。"
        ],
        "title": "试院唱酬十一首 次前韵三首 其三",
        "id": "dcb980b5-cfe0-40a6-94b6-a069406ce444"
    },
    {
        "author": "苏辙",
        "paragraphs": [
            "重门闭不开，乌鸟相呼乐。",
            "晨晖转帘影，微风响松末。",
            "喧哗适已定，寂历方有觉。",
            "人生竟何事，外物巧相缚。",
            "当时不自悟，已过空成怍。",
            "耕耘亦何苦，游宦殊自恶。",
            "弃彼既已误，就此良应错。",
            "谁能即两忘，随缘更无作。"
        ],
        "title": "试院唱酬十一首 试罢后偶作",
        "id": "644d7688-daa5-4c23-8aa5-0a2e777cd446"
    },
    {
        "author": "苏辙",
        "paragraphs": [
            "饱食安眠愧不材，疏帘翠帟幸相陪。",
            "深居正厌银袍乱，失喜初闻铁锁开。",
            "佳句径蒙探古锦，小槽仍报滴新醅。",
            "诸人欲见风流伯，不用招呼亦自来。"
        ],
        "title": "放榜后次韵毛守见招",
        "id": "68b6e824-6707-4d94-8699-d64437fc75a1"
    },
    {
        "author": "苏辙",
        "paragraphs": [
            "先志承颜善养亲，束装骑马试为臣。",
            "酒肠天予浑无敌，诗律家传便出人。",
            "拥鼻高吟方自得，折腰奔走渐劳神。",
            "归来一笑须勤取，花发陈吴二月春。"
        ],
        "title": "送毛滂斋郎",
        "id": "b0e6de9a-96ba-4966-b732-61efd1c59d08"
    },
    {
        "author": "苏辙",
        "paragraphs": [
            "泮水生芹藻，干旄在浚城。",
            "桑鸮同变响，苹鹿共和鸣。",
            "秋晚槐先堕，霜多桂向荣。",
            "清尊助劝驾，急管发欢声。",
            "勇锐青衿士，淹通白发生。",
            "芬芳杂兰菊，变化等鹍鲸。",
            "去日衣冠盛，归时里巷惊。",
            "坐中词赋客，愧尔一经明。"
        ],
        "title": "燕贡士",
        "id": "3fb38b5a-25fd-4214-92fc-49d66550aee1"
    },
    {
        "author": "苏辙",
        "paragraphs": [
            "眼前黄叶畏秋霜，耳畔啼蛩怨夜长。",
            "佳节欣闻近萸菊，清商试为奏伊凉。",
            "疏狂久笑谋生拙，贫病应怜为口忙。",
            "今日共君拼一醉，从教人道亦高阳。"
        ],
        "title": "次韵毛君清居探菊",
        "id": "18d51eec-6432-49b9-8cac-c474dd474afe"
    },
    {
        "author": "苏辙",
        "paragraphs": [
            "江国骚人不耐秋，夜吟清句晓相投。",
            "锋藏岂愿囊中脱，尾断终非俎上羞。",
            "择地何年真得意，餔糟是处可同游。",
            "南迁尚有公知我，人事何须更预谋。"
        ],
        "title": "次韵毛君见赠",
        "id": "d7315d04-0898-4fc4-a070-3c5fe8b7aa39"
    },
    {
        "author": "苏辙",
        "paragraphs": [
            "年来衰病正相兼，薄宦奔驰尚未厌。",
            "诗句空多浑漫兴，俗缘已重不须添。",
            "聱牙向物知难合，疏懒怜公独未嫌。",
            "时听渊明咏归去，犹应为我故迟淹。"
        ],
        "title": "次韵毛君偶成",
        "id": "9cb8b3e8-b6a6-4cb7-808f-68aeb3b1bd21"
    },
    {
        "author": "苏辙",
        "paragraphs": [
            "近山不作看山计，引水新成照水庵。",
            "闭口忘言中自饱，安心度日更谁参。",
            "简编围绕穿书蠹，窗户低回作茧蚕。",
            "我亦一轩容膝住，敝裘粗饭有余甘。"
        ],
        "title": "孔平仲著作江州官舍小庵",
        "id": "bdde4d09-7f64-418c-83bb-1f79e8da218a"
    },
    {
        "author": "苏辙",
        "paragraphs": [
            "少年工作赋，中岁复穷经。",
            "骥老终知道，剑埋新发硎。",
            "束装邻里助，答策友朋听。",
            "还似临淄贡，随风起北溟。"
        ],
        "title": "送饶州周沃秀才免解",
        "id": "db140975-aafb-4543-a1ca-60f387c12b86"
    },
    {
        "author": "苏辙",
        "paragraphs": [
            "江南气暖冬未回，北风吹雪真快哉。",
            "雪中访我二大士，试问此雪从何来。",
            "君不见六月赤日起冰雹，又不见腊月幽谷寒花开。",
            "纷然变化一弹指，不妨明镜无纤埃。"
        ],
        "title": "雪中洞山黄蘗二禅师相访",
        "id": "108caaf6-9cec-4d7b-a7b9-4181f97f1423"
    },
    {
        "author": "苏辙",
        "paragraphs": [
            "生日元同小赵公，里闾相接往还通。",
            "怪公日夜归心切，欲寄此生丹灶中。"
        ],
        "title": "毛国镇生日二绝  其一",
        "id": "22d683ad-e576-4117-bc0b-f0601dd18ffc"
    },
    {
        "author": "苏辙",
        "paragraphs": [
            "闻公归橐尚空虚，近送楞严十卷书。",
            "心地本无生灭处，定逢生日亦如如。"
        ],
        "title": "毛国镇生日二绝  其二",
        "id": "a4afa6f0-c538-463f-8086-e639c2f78f28"
    },
    {
        "author": "苏辙",
        "paragraphs": [
            "疏傅思归不待时，孟轲出昼苦行迟。",
            "新诗尚许留章句，故事谁从问典彝。",
            "金马尚应堪避世，石泉未信可忘饥。",
            "不才似我真当去，零落衡茅隔雍岐。"
        ],
        "title": "次韵毛君将归",
        "id": "d0fd5bb7-f339-416d-9baf-f5d43cbd2a73"
    },
    {
        "author": "苏辙",
        "paragraphs": [
            "胸中万卷书，不如一囊钱。",
            "不见杨夫子，岁晚走道边。",
            "夜归空床卧，两手摩涌泉。",
            "窗前雪花落，真火中自然。",
            "涣然发微润，飞上昆仑颠。",
            "霏霏雨甘露，稍稍流丹田。",
            "闭目内自视，色如黄金妍。",
            "至阳不独凝，当与纯阴坚。",
            "一穷百不遂，此事终无缘。",
            "君看抱朴子，共推古神仙。",
            "无钱买丹砂，遗恨盈尘编。",
            "归去守茅屋，道成要有年。"
        ],
        "title": "送杨腾山人",
        "id": "a1bb9e13-0dcc-42d6-a3fa-c02d2642f8f0"
    },
    {
        "author": "苏辙",
        "paragraphs": [
            "前山积雪暮峥嵘，燕坐微闻落瓦声。",
            "共对一尊通夜语，相看万里故乡情。",
            "信归岭上寒梅远，恨极江南春草生。",
            "明日青铜添白发，且须醉睡倒灯檠。"
        ],
        "title": "次韵子瞻与安节夜坐三首  其一",
        "id": "5d95f62e-6d6f-4776-8dff-7e595502b771"
    },
    {
        "author": "苏辙",
        "paragraphs": [
            "少年高论苦峥嵘，老学寒蝉不复声。",
            "目断家山空记路，手披禅册渐忘情。",
            "功名久已知前错，婚嫁犹须毕此生。",
            "家世读书难便废，漫留案上铁灯檠。"
        ],
        "title": "次韵子瞻与安节夜坐三首  其二",
        "id": "78f52119-0294-4936-b4a7-45f6c42e717c"
    },
    {
        "author": "苏辙",
        "paragraphs": [
            "谪官似我无归计，落第怜渠有屈声。",
            "握手天涯同一笑，倚门岁晚不胜情。",
            "黄冈俯仰成陈迹，白首蹉跎畏后生。",
            "归去且安南巷乐，莫看歌舞醉长檠。"
        ],
        "title": "次韵子瞻与安节夜坐三首  其三",
        "id": "4d0dcdad-2ddd-4d29-ba28-4eb8f83ad974"
    },
    {
        "author": "苏辙",
        "paragraphs": [
            "白发忧民带减围，频闻慷慨赋将归。",
            "近传道士连三咽，久悟禅门第一机。",
            "夜永庵中诗自得，日高门外客来稀。",
            "此心素定谁能劝，祗有丁宁诏莫违。"
        ],
        "title": "次韵毛君上书求归未报",
        "id": "bf5fa367-ef03-46c9-a333-f5ab7b80449c"
    },
    {
        "author": "苏辙",
        "paragraphs": [
            "中池有士闭重关，夜发天光走玉环。",
            "白日对人人不识，幅巾破褐任尘漫。"
        ],
        "title": "次韵毛君绝句",
        "id": "b81b69d1-6e15-4f9c-8791-9e3f247a5a7b"
    },
    {
        "author": "苏辙",
        "paragraphs": [
            "问天乞得不訾身，屈指人间今几人。",
            "鱼纵江潭真窟宅，鹤飞松岭倍精神。",
            "清风吹雨停归骑，旧圃留花送晚春。",
            "自号白云知有意，便从丹灶拂埃尘。"
        ],
        "title": "次韵毛君留别",
        "id": "c17fcc20-cff5-4d48-baa1-d762f3e64453"
    },
    {
        "author": "苏辙",
        "paragraphs": [
            "古人避世事，岂问家有无。",
            "但言鸿鹄性，不受樊笼拘。",
            "公家昔盛时，阡陌连三衢。",
            "仓廪济寒饿，婚嫁营羁孤。",
            "千金赴高义，脱手曾须臾。",
            "晚为二千石，得不偿所逋。",
            "抚掌不复言，但以文字娱。",
            "我恨见公迟，冉冉垂霜须。",
            "高吟看落笔，剧饮惊倒壶。",
            "负罪不自知，适意忘忧虞。",
            "忽闻叩天阍，言旋故山庐。",
            "朋友不及谋，亲戚亦惊呼。",
            "人生各有意，何暇问俗徒。",
            "嗟我好奇节，叹公真丈夫。",
            "天高片帆远，目断清风徂。",
            "惟应东宫保，迎笑相携扶。"
        ],
        "title": "送毛君致仕还乡",
        "id": "afe1471e-06cb-446a-99b2-f5ebb8fdc9eb"
    },
    {
        "author": "苏辙",
        "paragraphs": [
            "屈指江西老，多言剑外人。",
            "身心已无著，乡党漫相亲。",
            "窜逐知何取，周旋意甚真。",
            "仍将大雷雨，一洗百生尘。"
        ],
        "title": "赠景福顺长老二首  其一",
        "id": "4e4f713f-f27c-44dd-a2e0-6744b95acd7e"
    },
    {
        "author": "苏辙",
        "paragraphs": [
            "念昔先君子，南游四十年。",
            "相看顺老在，想见讷师贤。",
            "岁历风轮转，禅心海月圆。",
            "常情计延促，无语对潸然。"
        ],
        "title": "赠景福顺长老二首  其二",
        "id": "cbc135fe-a755-40c7-880c-981909176ae7"
    },
    {
        "author": "苏辙",
        "paragraphs": [
            "昔在京城南，成均对茅屋。",
            "清晨屣履过，不顾车击毂。",
            "时有江南生，能使多士服。",
            "同侪畏锋锐，兄弟更驰逐。",
            "文成剧翻水，赋罢有余烛。",
            "连收颔底髭，未耗髀中肉。",
            "飞腾困中路，黾勉啄场粟。",
            "归来九江上，家有十亩竹。",
            "一官粗包裹，万卷中自足。",
            "还如白司马，日听杜鹃哭。",
            "我来万里外，命与江波触。",
            "罪重惭故人，囊空仰微禄。",
            "已为达士笑，尚谓愚者福。",
            "米盐日草草，奔走常碌碌。",
            "尺书慰贫病，佳句烂珪玉。",
            "多难畏人知，胡为强题目。",
            "徂年慕桑梓，归念寄鸿鹄。",
            "但愿洗余愆，躬耕江一曲。"
        ],
        "title": "次韵孔平仲著作见寄四首  其一",
        "id": "dee47195-2414-41a0-9d31-79761230aa19"
    },
    {
        "author": "苏辙",
        "paragraphs": [
            "共居天地间，大类一间屋。",
            "推排出高下，何异车转毂。",
            "死生本昼夜，祸福固倚伏。",
            "谁令尘垢昏，浪与纷华逐。",
            "譬如薪中火，外照不自烛。",
            "感君探至道，劝我减粱肉。",
            "虚心有遗味，实腹不须粟。",
            "芬敷谢桃杏，清劲比松竹。",
            "息微知气定，睡少验神足。",
            "胡为嗜一饱，坐使百神哭。",
            "要知丹砂异，不受腥腐触。",
            "可怜山林姿，自缚斗升禄。",
            "君看出世士，肯屑世间福。",
            "宁从市井游，与众同碌碌。",
            "不愿束冠裳，腰金佩鸣玉。",
            "斯人今何在，未易识凡目。",
            "恐在庐山中，飞翔逐黄鹄。",
            "试用物色寻，应歌紫芝曲。"
        ],
        "tags": [
            "庐山"
        ],
        "title": "次韵孔平仲著作见寄四首  其二",
        "id": "1fe4aa34-feed-4b57-9363-874b77ce1f51"
    },
    {
        "author": "苏辙",
        "paragraphs": [
            "百病侵形骸，渐老同破屋。",
            "中有一寸空，能用辐与毂。",
            "忽如丹砂走，不受凡火伏。",
            "前瞻已不远，后蹑愈难逐。",
            "将炊甑中饭，未悟窗下烛。",
            "聪明役声形，口腹嗜鱼肉。",
            "尘泥翳泉井，荆棘败禾粟。",
            "未知按妙指，漫欲理丝竹。",
            "庐山多名缁，过客礼白足。",
            "达观等存亡，世俗强歌哭。",
            "确然金石心，不畏蚊蚋触。",
            "顺忍为裳衣，供施谢荣禄。",
            "真人我自有，渡海笑徐福。",
            "众皆指庸庸，自顾非碌碌。",
            "愧君诗意厚，桃李报琼玉。",
            "举网罗众禽，有获非一目。",
            "喧啾定无用，要自取黄鹄。",
            "君看大方家，慎勿留一曲。"
        ],
        "tags": [
            "庐山"
        ],
        "title": "次韵孔平仲著作见寄四首  其三",
        "id": "3745d6a3-dfbc-4ccb-a70f-3d3db3aaedd2"
    },
    {
        "author": "苏辙",
        "paragraphs": [
            "治生非所长，儿女惊满屋。",
            "作官又迂疏，不望载朱毂。",
            "因缘罣罪罟，未许即潜伏。",
            "空余读书病，日与古人逐。",
            "老妻怜眼昏，入夜屏灯烛。",
            "上官念贫寠，时节馈醪肉。",
            "衰年类蒲柳，世事剧麻粟。",
            "数日望归田，寄语先栽竹。",
            "文章亦细事，勤苦定何足。",
            "君诗四相攻，欲看守陴哭。",
            "愧无即墨巧，不解火牛触。",
            "自非太学生，彫琢事干禄。",
            "安心已近道，闭口岂非福。",
            "胡为调狂词，玉石相落碌。",
            "腹中抱丹砂，舌下潄白玉。",
            "作诗虽云好，未免乱心目。",
            "奕秋教二人，不取志鸿鹄。",
            "摩诘非不言，遗韵寄终曲。"
        ],
        "title": "次韵孔平仲著作见寄四首  其四",
        "id": "240cd81e-9e73-4c62-b9f4-7589b60acf6d"
    },
    {
        "author": "苏辙",
        "paragraphs": [
            "积雨春连夏，新晴忽复阴。",
            "江痕涨犹在，梅气润相侵。",
            "蕉纻还须脱，图书渐不禁。",
            "江南旧风俗，愁绝北来心。"
        ],
        "title": "阴晴不定简唐觐祕校并敖吴二君五首  其一",
        "id": "b622a535-eb6e-4778-85ff-45c85dbc79bb"
    },
    {
        "author": "苏辙",
        "paragraphs": [
            "蚕眠初上簇，麦熟正磨镰。",
            "云气重重合，江流夜夜添。",
            "荐饥人甚困，多病我仍兼。",
            "欲就桥南宿，单衣莫雨霑。"
        ],
        "title": "阴晴不定简唐觐祕校并敖吴二君五首  其二",
        "id": "bb2f223c-ec75-4c4f-a2a4-4bd8bbe439fc"
    },
    {
        "author": "苏辙",
        "paragraphs": [
            "涨江方断渡，小棹信轻生。",
            "贫贱谁怜汝，漂浮空自惊。",
            "一官终窃食，何计早归耕。",
            "忽发骚人恨，凄凉久未平。"
        ],
        "title": "阴晴不定简唐觐祕校并敖吴二君五首  其三",
        "id": "e7c0b731-e801-4c2d-be76-983cca1fc509"
    },
    {
        "author": "苏辙",
        "paragraphs": [
            "西邻豫章客，病骨瘦栾栾。",
            "清夜眠孤枕，终朝饱一箪。",
            "雨多愁不出，讲罢未应餐。",
            "约我晴相过，门前泥欲干。"
        ],
        "title": "阴晴不定简唐觐祕校并敖吴二君五首  其四",
        "id": "b798e772-eab8-42f2-b220-ffa8f32db802"
    },
    {
        "author": "苏辙",
        "paragraphs": [
            "二子薪中楚，相携泮上游。",
            "虀盐聊度日，爻象久忘忧。",
            "寂寞君何病，驱驰我自羞。",
            "何时采芹处，永日看凫鸥。"
        ],
        "title": "阴晴不定简唐觐祕校并敖吴二君五首  其五",
        "id": "718e4f2a-be7f-40d4-bb7f-7cde699d4010"
    },
    {
        "author": "苏辙",
        "paragraphs": [
            "风光四月尚春余，淫雨初干积潦除。",
            "古寺萧条仍负郭，闲官疏散亦肩舆。",
            "摘茶户外烝黄叶，掘笋林中间绿蔬。",
            "一饱人生真易足，试营茅屋傍僧居。"
        ],
        "title": "雨后游大愚",
        "id": "8c52bf61-4165-4d6f-b466-93835bbdf462"
    },
    {
        "author": "苏辙",
        "paragraphs": [
            "一邑忧劳水旱中，牛刀闲暇似无功。",
            "政成仍喜新蚕熟，归去还将旧橐空。",
            "清白久闻夸父老，沉埋谁为诉诸公。",
            "谪居长恨交游少，怅望肩舆又欲东。"
        ],
        "title": "送高安罗令审礼",
        "id": "8eb4c7a8-0132-4d7d-a082-a7c831ce9469"
    },
    {
        "author": "苏辙",
        "paragraphs": [
            "溪上幽居少四邻，西家幸有著书人。",
            "经年食菜谁怜瘦，终日题诗自不贫。",
            "身在江湖钓竿地，心驰兰会战车尘。",
            "此行便有飞腾处，笑杀年来老病身。"
        ],
        "title": "送唐觐",
        "id": "cfa0a3b8-b40f-439f-8e29-fbdc0b99692d"
    },
    {
        "author": "苏辙",
        "paragraphs": [
            "夫子虽穷气浩然，轻蓑短笠傲江天。",
            "薄游到处唯耽酒，归去无心苦问田。",
            "泮上讲官殊不俗，山中老簿亦疑仙。",
            "相从未足还辞去，欲向曹溪更问禅。"
        ],
        "title": "次韵唐觐送姜应明谒新昌杜簿",
        "id": "e3f6e000-0ac1-4cfa-b5d1-8a03557cae18"
    },
    {
        "author": "苏辙",
        "paragraphs": [
            "芭蕉移种未多时，濯濯芳茎已数围。",
            "毕竟空心何所有，欹倾大叶不胜肥。",
            "萧骚莫雨鸣山乐，狼籍秋霜脱敝衣。",
            "堂上幽人观幻久，逢人指示此身非。"
        ],
        "title": "新种芭蕉",
        "id": "fb7bba12-d6e1-4f89-a73e-496e8a61872a"
    },
    {
        "author": "苏辙",
        "paragraphs": [
            "垂老闲居味更深，此身随世任浮沉。",
            "北窗未厌曲肱卧，西洛能传拥鼻吟。",
            "疋马徬徨犹寄食，敝裘安乐信无心。",
            "我今漂泊还相似，同愧高僧支道林。"
        ],
        "title": "次韵姜应明黄蘗山中见寄",
        "id": "f7e7eb77-e55f-487b-b971-16e71b566e7c"
    },
    {
        "author": "苏辙",
        "paragraphs": [
            "故人聚散霜前叶，往事眇茫风际烟。",
            "游宦一生非有己，隠居万事不由天。",
            "崎岖槛穽方谋食，啸傲山林肯计年。",
            "頼已将心问卢老，相逢他日笑风颠。"
        ],
        "title": "次韵黄大临秀才见寄",
        "id": "a42a9e87-b40e-4247-93e2-a05c710c562e"
    },
    {
        "author": "苏辙",
        "paragraphs": [
            "古寺依山占几峰，精庐仿佛类天宫。",
            "三年欲到官为碍，百里相望意自通。",
            "无事佛僧何处著，人羣鸟兽不妨同。",
            "眼前簿领何时脱，一笑相看丈室中。"
        ],
        "title": "次韵李朝散游洞山二首  其一",
        "id": "502bdaeb-57f8-4a0f-b815-158b40588053"
    },
    {
        "author": "苏辙",
        "paragraphs": [
            "僧老经时不出山，法堂延客未曾关。",
            "心开宝月婵娟处，身寄浮云出没间。",
            "休夏巾瓶谁与共，迎秋水石不胜闲。",
            "近来寄我金刚颂，欲指胸中无所还。"
        ],
        "title": "次韵李朝散游洞山二首  其二",
        "id": "36da72ee-209c-4f87-b4b8-8152d6a4995f"
    },
    {
        "author": "苏辙",
        "paragraphs": [
            "泮水秋生藻荇凉，莫窗灯火乱萤光。",
            "图书粗足惟须读，菽粟才供且自强。",
            "羽籥暗催新节物，弦歌不废近诗章。",
            "腐儒最喜南迁后，仍见西雝白鹭行。"
        ],
        "title": "简学中诸生",
        "id": "135ec04d-d2cc-4354-b62a-54f16feb7b75"
    },
    {
        "author": "苏辙",
        "paragraphs": [
            "床头酿酒一年余，气味全非卓氏垆。",
            "送与幽人试尝看，不应知是百花须。"
        ],
        "title": "以蜜酒送柳真公",
        "id": "cb22a32a-dfe7-4466-9047-c1058816d97d"
    },
    {
        "author": "苏辙",
        "paragraphs": [
            "桂酒无人寄豫章，羁愁牢落遣谁当。",
            "烹煎崖蜜真牵强，惭愧山蜂久蓄藏。",
            "江上鲙鲈橙正熟，山头吹帽菊初香。",
            "漂流异日俱陈迹，笑说过从想未忘。"
        ],
        "title": "次韵柳见答",
        "id": "75c8c839-6e3f-4ec4-b4da-8d37f4c16d83"
    },
    {
        "author": "苏辙",
        "paragraphs": [
            "落日欲没多云烟，南山暝鸦归北山。",
            "楼台城上半明灭，灯火桥头初往还。",
            "江西八月热犹在，坐中迁客头欲班。",
            "何时解网听归去，黄花白酒疏篱间。"
        ],
        "title": "披仙亭晚饮",
        "id": "ba366303-0b53-4974-8371-c51dbcd7333d"
    },
    {
        "author": "苏辙",
        "paragraphs": [
            "朝来卖酒江南市，日莫归为江北人。",
            "禅老未嫌参请数，渔舟空怪往来频。",
            "每惭菜饭分斋钵，时乞香泉洗病身。",
            "世味渐消婚嫁了，幅巾绛褐许相亲。"
        ],
        "title": "余居高安三年每晨入莫出辄过圣寿访聪长老谒方子明浴头笑语移刻而归岁月既久作一诗记之",
        "id": "64030ac5-bc6a-4e30-aed3-84a60af8f4a6"
    },
    {
        "author": "苏辙",
        "paragraphs": [
            "少年耽世味，徘徊不能去。",
            "老来悟前非，尚愧昔游处。",
            "君才最高峙，鹤行鸡羣中。",
            "我虽非君对，顾以兄弟同。",
            "结发皆读书，明月入我牖。",
            "纵横万余卷，临纸但挥手。",
            "学成竟无用，掩卷空自疑。",
            "却寻故山友，重赴幽居期。",
            "秋风送余热，冉冉如人老。",
            "衣裘当及时，田庐亦须早。",
            "种竹竹生笋，种稻稻亦成。",
            "浩歌归来曲，曲终有遗声。"
        ],
        "title": "次韵子瞻感旧见寄",
        "id": "1f20e5be-feb3-444e-ba0a-13753276d31e"
    },
    {
        "author": "苏辙",
        "paragraphs": [
            "风雨迎寒欲劳农，今年真不负元丰。",
            "盖藏共荷官无扰，眠食安知帝有功。",
            "草笠黄冠将蜡祀，羔羊朋酒亦豳风。",
            "请君早具跻堂饮，退食委蛇正自公。"
        ],
        "title": "次韵和人丰岁",
        "id": "88cf1135-1333-4f25-87b9-3dcb1e7217ea"
    },
    {
        "author": "苏辙",
        "paragraphs": [
            "女子勿言弱，男儿何必强。",
            "君看张夫人，身举十五丧。",
            "头上脱笄珥，箧中斥襦裳。",
            "筑坟连丘山，松柏鬰苍苍。",
            "亲戚不为助，涕泣感道傍。",
            "昔有王氏老，身为尚书郎。",
            "亲死弃不葬，簪裾日翱翔。",
            "白骨委庐陵，宦游在岐阳。",
            "一旦有丈夫，轩轩类佯狂。",
            "相面识心腹，开口言灾祥。",
            "嗟汝平生事，不了令谁当。",
            "汝身暖丝绵，汝口甘稻粱。",
            "衣食未尝废，此事乃可忘。",
            "一言中肝心，投身拜其床。",
            "傍人漫不知，相视空茫茫。",
            "终言汝不悛，物理久必偿。",
            "儿女病手足，相随就沦亡。",
            "鄙夫本愚悍，过耳风吹墙。",
            "明年及前期，长子忧骭疡。",
            "一麾守巴峡，双柩还故乡。",
            "弱息虽仅存，蹒跚亦非良。",
            "谁言天地宽，网目固自张。",
            "古事远不信，近事世所详。",
            "企张非求福，祸败当惩王。"
        ],
        "title": "同孔常父作张夫人诗",
        "id": "820bb5e2-9be3-4d43-a61b-57e394d00c09"
    },
    {
        "author": "苏辙",
        "paragraphs": [
            "病卧江干须带雪，老捻书卷眼生烟。",
            "贫如陶令仍耽酒，穷似湘累不问天。",
            "令弟近应怜废学，大兄昔许叩延年。",
            "比闻蔬茹随僧供，相见能容醉后颠。"
        ],
        "title": "次烟字韵答黄庭坚",
        "id": "506acf08-9be5-490e-ac0f-26f1b5d56126"
    },
    {
        "author": "苏辙",
        "paragraphs": [
            "东轩正似虚空样，何处人家笼解盛。",
            "纵使盛来无处著，雪堂自有老师兄。"
        ],
        "title": "东轩长老二绝  其一",
        "id": "93fef965-2328-43fe-b43d-7cdde8e98924"
    },
    {
        "author": "苏辙",
        "paragraphs": [
            "担头挑得黄州笼，行过圆通一笑开。",
            "却到山前人已寂，亦无一物可担回。"
        ],
        "title": "东轩长老二绝  其二",
        "id": "eaae7075-be91-4074-88a7-eebeeaeb1cd9"
    },
    {
        "author": "苏辙",
        "paragraphs": [
            "纸窗云叶浄，香篆细烟青。",
            "客到催茶磨，泉声响石瓶。",
            "禅关敲每应，丹诀问无经。",
            "赠我刀圭药，年来发变星。"
        ],
        "title": "题方子明道人东窗",
        "id": "67d08937-8802-4bc3-ae6c-52b2465270f7"
    },
    {
        "author": "苏辙",
        "paragraphs": [
            "闭门何所事，毛发日青青。",
            "齿折登山屐，尘生贳酒瓶。",
            "调心开贝叶，救病读难经。",
            "定起无人见，寒灯一点星。"
        ],
        "title": "次前韵",
        "id": "ac69ca5c-b792-4931-ba19-20a0a50d20d3"
    },
    {
        "author": "苏辙",
        "paragraphs": [
            "投窜千山恨不深，扁舟夏涉气如烝。",
            "重来疋马君何事，归去飞鸿我未能。",
            "养气经年惟脱粟，读书终夜有寒灯。",
            "安心且作衰慵伴，海底鲲鱼会化鹏。"
        ],
        "title": "迎寄王适",
        "id": "10c1c5bc-f794-4155-8291-3804f86b2b56"
    },
    {
        "author": "苏辙",
        "paragraphs": [
            "风蹟殊不昧，声名岂偶然。",
            "长途催騄骥，爽气激鹰鹯。",
            "薏苡成遗恨，松楸卜远年。",
            "凄凉故吏尽，谁泣鬣封前。"
        ],
        "title": "王度支陶挽词二首  其一",
        "id": "84ded648-7359-4d11-b585-abdcdfcc657d"
    },
    {
        "author": "苏辙",
        "paragraphs": [
            "京尘昔倾盖，江国见佳城。",
            "零落旧冠剑，艰难孝弟兄。",
            "存亡看世俗，意气忆平生。",
            "晓铎知人恨，幽音亦未平。"
        ],
        "title": "王度支陶挽词二首  其二",
        "id": "79e19306-03de-4642-9029-ff0e588bf57a"
    },
    {
        "author": "苏辙",
        "paragraphs": [
            "朽株难刻画，枯叶任凋零。",
            "旧友频相问，村酤独未醒。",
            "山牙收细茗，江实得流萍。",
            "颇似申屠子，都忘足被刑。"
        ],
        "title": "次韵陈师仲主簿见寄",
        "id": "f447d78e-9c7b-4298-92af-362a0d24c487"
    },
    {
        "author": "苏辙",
        "paragraphs": [
            "白发辛勤困小邦，尘劳坐使壮心降。",
            "河阳罢后成南圃，彭泽归来卧北窗。",
            "畦畔草生亲荷锸，床头酒熟自倾缸。",
            "因君遣我添归兴，旧有茅茨濯锦江。"
        ],
        "title": "寄题江涣长官南园茅斋",
        "id": "fd58bffe-399b-4044-b2a1-2bf607bfcef7"
    },
    {
        "author": "苏辙",
        "paragraphs": [
            "江南雪不到，霜露满山村。",
            "纸被欺毡厚，茅檐笑瓦温。",
            "何曾凝沼渌，有意隔朝暾。",
            "底日身无事，高眠不出门。"
        ],
        "title": "咏霜二首  其一",
        "id": "dd5c7b51-cbaa-4b9b-beb3-fd30127527e1"
    },
    {
        "author": "苏辙",
        "paragraphs": [
            "清霜欺客病，乘夜逼窗扉。",
            "坐睡依炉暖，细声闻叶飞。",
            "蕉絺空满箧，砧杵旋催衣。",
            "起看庭前草，松筠未觉非。"
        ],
        "title": "咏霜二首  其二",
        "id": "06cb4de6-7980-41fd-9a9b-34adebde3147"
    },
    {
        "author": "苏辙",
        "paragraphs": [
            "壮心摧折渐无余，早岁为文老不如。",
            "登木求鱼知我拙，循窠觅兔笑君疏。",
            "清尊独酌夜方半，白发潜生岁欲除。",
            "久恐交亲还往绝，床头犹喜数行书。"
        ],
        "title": "次韵吴厚秀才见寄",
        "id": "a293d054-9faf-432c-9bcd-ab3ed5f59640"
    },
    {
        "author": "苏辙",
        "paragraphs": [
            "含露迎风惜不尝，故将赤日损容光。",
            "红消白瘦香犹在，想见当年十八娘。"
        ],
        "title": "干荔支",
        "id": "808ec09e-524d-49d7-824a-adf7ced423a3"
    },
    {
        "author": "苏辙",
        "paragraphs": [
            "井底屠酥浸旧方，床头冬酿压琼浆。",
            "旧来喜与门前客，终日同为酒后狂。",
            "老大心情今已尽，尘埃鬓发亦无光。",
            "江南留滞归何日，万里逢春思故乡。"
        ],
        "title": "次韵王适元日并示曹焕二首  其一",
        "id": "88ee9cd3-735a-442b-a432-f6d29639ab4a"
    },
    {
        "author": "苏辙",
        "paragraphs": [
            "放逐三年未遣回，复惊爆竹起春雷。",
            "祈年粗有樽中桂，寄远仍持岭上梅。",
            "莫笑牛狸抵羊酪，漫将崖蜜代官醅。",
            "二君未肯嫌贫病，犹得衰颜一笑开。"
        ],
        "title": "次韵王适元日并示曹焕二首  其二",
        "id": "eed27e66-86f5-4659-be8c-43e674fecac4"
    },
    {
        "author": "苏辙",
        "paragraphs": [
            "道师近在真人峰，欲往见之路无从。",
            "去年许我入城市，尘埃暗天待不至。",
            "莫往莫来劳我心，道书寄我千黄金。",
            "茧衣肉食思虑短，文字满前看不见。",
            "口传指授要有时，脱去罗网当见之。",
            "梅翁汉朝南昌尉，手摩龙鳞言世事。",
            "一朝拂衣去不还，身骑白驎翳红鸾。",
            "我今虽复堕尘土，道师何不与我语。",
            "他年策足投名山，相逢拍手一破颜。"
        ],
        "title": "寄梅仙观杨智远道士",
        "id": "eb930ad3-62c1-4d75-a2fa-675288cd45dc"
    },
    {
        "author": "苏辙",
        "paragraphs": [
            "温风吹破腊，留雪恼新春。",
            "信逐残梅到，花从半夜匀。",
            "旋消微覆瓦，狂下亦欺人。",
            "压竹时闻落，埋萱久未伸。",
            "山川濛不解，楼观洗成新。",
            "拥褐僧方睡，开门客屡嚬。",
            "爨烟知岁稔，履迹笑吾贫。",
            "畦冻初生韭，泥融正卖薪。",
            "寒鱼争就汕，烛酒颇无巡。",
            "预喜田宜麦，槃餐餠饵频。"
        ],
        "title": "春雪",
        "id": "c8d9f2d3-16fb-495e-85fc-6c6efed4c2f7"
    },
    {
        "author": "苏辙",
        "paragraphs": [
            "法达曾经见老卢，半生勤苦一朝虚。",
            "心通口诵方无碍，笑把吴鸾细字书。"
        ],
        "title": "赠石台问长老二绝  其一",
        "id": "23d7790d-d662-4af6-b5bb-e39f6caabfbc"
    },
    {
        "author": "苏辙",
        "paragraphs": [
            "蒲团布衲一绳床，心地虚明睡自亡。",
            "长伴空中月天子，东方行道到西方。"
        ],
        "title": "赠石台问长老二绝  其二",
        "id": "92214d19-ec3e-46c2-978b-9cced11a0900"
    },
    {
        "author": "苏辙",
        "paragraphs": [
            "卜筑高深已有山，起居清润可无泉。",
            "穿墙白练秋声细，照屋清铜晓色鲜。",
            "已放鱼虾嫌跳掷，更除苹藻任漪涟。",
            "只应明月中霄下，长共禅心相向圆。"
        ],
        "title": "和毛国镇白云庄五咏 掬泉轩",
        "id": "95f8c308-1e62-43a7-8449-6b4e610cabf0"
    },
    {
        "author": "苏辙",
        "paragraphs": [
            "清溪似与隠君谋，故入堂前漫不收。",
            "盥手从今休汲井，浮觞取意便临流。",
            "花漂涧谷来应远，石激琴筝久未休。",
            "莫把朱栏强围绕，山家事事要清幽。"
        ],
        "title": "和毛国镇白云庄五咏 平溪堂",
        "id": "f898cbba-4244-4dc8-a1e6-e5c0d926d2a5"
    },
    {
        "author": "苏辙",
        "paragraphs": [
            "山似高人长远人，不登高处见无因。",
            "筑台土石无多子，照眼峰峦得许新。",
            "阵马奔腾时绝远，风涛舒卷忽无垠。",
            "白云自是逃名处，犹恐此中藏隠沦。"
        ],
        "title": "和毛国镇白云庄五咏 眺远台",
        "id": "d6783966-8ff9-4bd1-bfb4-6a3620cbab7c"
    },
    {
        "author": "苏辙",
        "paragraphs": [
            "临池濯足惜泉清，缨上无尘且强名。",
            "横木为桥便独往，结茅依岛类天成。",
            "往还渐少人谁识，寝食无为身转轻。",
            "有似三吴朱处士，钓鱼谁与话西征。"
        ],
        "title": "和毛国镇白云庄五咏 濯缨庵",
        "id": "de6fd278-bcbd-4a16-83e0-a37a3b4c42d1"
    },
    {
        "author": "苏辙",
        "paragraphs": [
            "归去携家住白云，云中猿鹤许同羣。",
            "陶公酒后诗偏好，疏傅金余客屡醺。",
            "芒屩潜行逐渔钓，壶浆时出劳耕耘。",
            "却看人世应微笑，未熟黄粱昼梦纷。"
        ],
        "title": "和毛国镇白云庄五咏 白云庄偶题",
        "id": "98eb0c64-1265-4379-b099-c8e419173849"
    },
    {
        "author": "苏辙",
        "paragraphs": [
            "寒烟羃清江，渔唱扁舟上。",
            "江转少人家，自此知安往。",
            "维舟倚丛薄，明月独相向。",
            "欲晓醉应醒，还逐轻鸥扬。"
        ],
        "title": "次韵王适落日江上二首  其一",
        "id": "e64e4634-16e9-4ef2-97a0-717f0124b019"
    },
    {
        "author": "苏辙",
        "paragraphs": [
            "稍息南市喧，初上东山月。",
            "潜鱼忽惊踊，饥雁时断绝。",
            "落叶误投签，繁霜疑积雪。",
            "苦寒良难久，爱此元气洁。"
        ],
        "title": "次韵王适落日江上二首  其二",
        "id": "bb0dd047-63ad-428d-839a-3588962596a5"
    },
    {
        "author": "苏辙",
        "paragraphs": [
            "潦倒形骸山上樗，每经风雨辄凋疏。",
            "劳君为写支离状，异日长看老病初。",
            "落笔纵横中自喜，赋形深稳妙无余。",
            "偶然挂壁低头笑，俱幻何妨彼亦如。"
        ],
        "title": "张秀才见写陋容",
        "id": "2cecb398-3320-457f-8c06-0fdb9b8d347d"
    },
    {
        "author": "苏辙",
        "paragraphs": [
            "身为江城吏，心似野田叟。",
            "寻僧忽忘归，饱食莫携手。",
            "畏人久成性，路绕古城后。",
            "茅茨远相望，鸡犬亦时有。",
            "人还市井罢，日落狐兔走。",
            "回风吹横烟，烧火卷林薮。",
            "草深径渐恶，荆棘时挂肘。",
            "褰裳涉沮洳，斜绝污池口。",
            "投荒分岑寂，欹侧吾自取。",
            "二君独何为，经岁坐相守。",
            "游从乏车骑，饮食厌菘韭。",
            "周旋未忍弃，辛苦亦何负。",
            "归来倚南窗，试挹樽中酒。",
            "笑问黄泥行，此味还同否。"
        ],
        "title": "同王适曹焕游清居院步还所居",
        "id": "6a9e1698-c885-4277-bd01-9a4961d3a8fb"
    },
    {
        "author": "苏辙",
        "paragraphs": [
            "久遭客禁往还稀，风雨萧条只自知。",
            "春色有情犹入眼，客愁无頼巧侵眉。",
            "山僧寄语收茶日，野老留人供社时。",
            "久住不须嫌寂寞，此间偏与拙相宜。"
        ],
        "title": "次韵王适春雨",
        "id": "6b13edae-74ed-4300-a500-6f3cebc43ee3"
    },
    {
        "author": "苏辙",
        "paragraphs": [
            "蜂王举家千万口，黄蜡为粮蜜为酒。",
            "口衔涧水拾花须，沮洳满房何不有。",
            "山中醉饱谁得知，割脾分蜜曾无遗。",
            "调和知与酒同法，试投曲糵真相宜。",
            "城中禁酒如禁盗，三百青铜愁杜老。",
            "先生年来无俸钱，一斗径须囊一倒。",
            "餔糟不听渔父言，炼蜜深愧仙人传。",
            "掉头不问辟谷药，忍饥不如长醉眠。"
        ],
        "title": "和子瞻蜜酒歌",
        "id": "d1670d91-4a30-46de-ada5-4b135b353c05"
    },
    {
        "author": "苏辙",
        "paragraphs": [
            "强将羔雁聘黄晞，破褐疏巾倚夕晖。",
            "礼律纵横开卷尽，虀盐冷落待贤非。",
            "日高几案弦歌罢，夜永窗扉灯火微。",
            "犹喜江边莫春近，舞雩风雨得同归。"
        ],
        "title": "次韵讲律李司理宪见赠",
        "id": "89522c57-cc49-434e-8655-ff563437f3e2"
    },
    {
        "author": "苏辙",
        "paragraphs": [
            "宿雨晴来春已晚，众花飘尽野犹香。",
            "舞雩便可同沂上，饮禊何妨似洛阳。",
            "新圃近闻穿沼阔，涨江初喜放舟长。",
            "年来簿领萦人甚，何计相随入醉乡。"
        ],
        "title": "次韵王适游陈氏园",
        "id": "40897e86-1e35-4e69-9ad2-01ab583781a9"
    },
    {
        "author": "苏辙",
        "paragraphs": [
            "熟睡将经作枕头，君家事业太悠悠。",
            "要须睡著元非睡，未可昏昏便尔休。"
        ],
        "title": "答孔平仲二偈  其一",
        "id": "4921837b-39bb-47b0-9ece-94ef285b0b57"
    },
    {
        "author": "苏辙",
        "paragraphs": [
            "龟毛兔角号空虚，既被无收岂是无。",
            "自有真无遍诸有，灯光何碍也嫌渠。"
        ],
        "title": "答孔平仲二偈  其二",
        "id": "57bbaa88-d703-4890-8c8f-efa3d75cecb4"
    },
    {
        "author": "苏辙",
        "paragraphs": [
            "春寒渐欲减衣绵，雨势冥冥水拍天。",
            "一局无言消日永，新诗得意许人传。",
            "惜花田地应慵扫，护笋藩篱可细编。",
            "好事报君知我喜，同官欲到得闲眠。"
        ],
        "title": "次韵柳真公闲居春日",
        "id": "b3d4a62b-2772-4539-8acd-7d28a4842f76"
    },
    {
        "author": "苏辙",
        "paragraphs": [
            "新竹依墙未出寻，墙东桃李却成林。",
            "池塘草长初饶梦，村落鶑啼恰称心。",
            "江满船头朝欲转，泥融屐齿莫尤深。",
            "闭门怜子成书癖，试买村醪相伴斟。"
        ],
        "title": "次韵王适东轩即事三首  其一",
        "id": "cabef3f4-6880-48c1-85ad-277330fac82f"
    },
    {
        "author": "苏辙",
        "paragraphs": [
            "眼看东邻五亩花，茅檐竹户野人家。",
            "过墙每欲随飞蝶，归舍谁怜已莫鸦。",
            "幽客偶来成晚饭，野僧何日寄新茶。",
            "三年气味长如此，归计迟迟也自嘉。"
        ],
        "title": "次韵王适东轩即事三首  其二",
        "id": "22d677f2-c7a0-45d5-9f1c-f4617539f726"
    },
    {
        "author": "苏辙",
        "paragraphs": [
            "北园春草径微微，未用频教剪棘茨。",
            "蜂阵纷纷初养蜜，鶑巢浅浅欲生儿。",
            "客情流水兼山远，归梦游丝向日迟。",
            "懒病相将浑欲惯，頼君索我强裁诗。"
        ],
        "title": "次韵王适东轩即事三首  其三",
        "id": "33bcbee2-4987-440a-8c53-88e8adab802e"
    },
    {
        "author": "苏辙",
        "paragraphs": [
            "采芹芹已老，浴沂沂尚寒。",
            "蒯缑长叹息，苜蓿正阑干。",
            "黄卷忘忧易，青衫行路难。",
            "归耕未有计，且复调闲官。"
        ],
        "title": "送李宪司理还新喻",
        "id": "18fdc203-101c-4a60-82ef-ab8050ede0a0"
    },
    {
        "author": "苏辙",
        "paragraphs": [
            "四大俱非五蕴空，身心河岳尽消镕。",
            "病根何处容他住，日夜还将药石攻。"
        ],
        "title": "问黄蘗长老疾",
        "id": "02f861ec-3919-43e0-a5eb-1b99787cbdf8"
    },
    {
        "author": "苏辙",
        "paragraphs": [
            "水竹遮藏自一川，日高茅屋始炊烟。",
            "犬牙舂米新秋后，麦粒烝茶欲社天。",
            "冠盖只今成弃物，杉松他日记栽年。",
            "定应笑我劳生在，卯睡闻呼衣为颠。"
        ],
        "title": "复次烟字韵答黄大临庭坚见寄二首  其一",
        "id": "837d3f2b-82c6-433a-9a37-07146c9b8b93"
    },
    {
        "author": "苏辙",
        "paragraphs": [
            "十载劳思寤寐间，新诗态度比云烟。",
            "清风吹我无千里，明月随人共一天。",
            "归去林泉应避暑，北征道路恐经年。",
            "与君共愧知时鹤，养子先依黑柏颠。"
        ],
        "title": "复次烟字韵答黄大临庭坚见寄二首  其二",
        "id": "e43c97af-094e-45ef-b6e8-669d3b8fdf08"
    },
    {
        "author": "苏辙",
        "paragraphs": [
            "江声六月撼长堤，雪岭千重过屋西。",
            "一叶轩昂方断渡，南堂萧散梦寒溪。"
        ],
        "title": "次韵子瞻临皋新葺南堂五绝  其一",
        "id": "f0e62425-d019-469d-812c-8063612d5fc2"
    },
    {
        "author": "苏辙",
        "paragraphs": [
            "旅食三年已是家，堂成非陋亦非华。",
            "何方道士知人意，授与炉中一粒砂。"
        ],
        "title": "次韵子瞻临皋新葺南堂五绝  其二",
        "id": "884b9988-4f33-4c1a-b711-ae4dafdfc846"
    },
    {
        "author": "苏辙",
        "paragraphs": [
            "北牖清风正满床，东坡野菜漫充肠。",
            "华池自有醍醐味，丈室仍闻薝卜香。"
        ],
        "title": "次韵子瞻临皋新葺南堂五绝  其三",
        "id": "d46ad787-b006-44e9-91ea-5ef9a6a7d9d3"
    },
    {
        "author": "苏辙",
        "paragraphs": [
            "邻人渐熟容赊酒，故客亲留为种蔬。",
            "住稳不论归有日，船通何患出无车。"
        ],
        "title": "次韵子瞻临皋新葺南堂五绝  其四",
        "id": "8551f1d8-ad83-423f-ad9a-b742028c73e5"
    },
    {
        "author": "苏辙",
        "paragraphs": [
            "客去知公醉欲眠，酒醒寒月堕江烟。",
            "床头复有三升蜜，贫困相资恐是天。"
        ],
        "title": "次韵子瞻临皋新葺南堂五绝  其五",
        "id": "21f103f3-9982-4fca-b297-007c07fc4a9d"
    },
    {
        "author": "苏辙",
        "paragraphs": [
            "高安昔到岁方闰，大水初去城如墟。",
            "危谯堕地瓦破裂，长桥断缆船逃逋。",
            "漂浮隙穴乱羣蚁，奔走沙砾摧嘉蔬。",
            "里闾破散兵火后，饮食敝陋鱼虾余。",
            "投荒岂复有便地，遇灾祗复伤羸躯。",
            "人言西有蛟蜃穴，闰年每与风雷俱。",
            "漫沟溢壑恣游荡，倾崖拔木曾须臾。",
            "鸡豚浪走不复保，老稚裸泣空长吁。",
            "滞留再与兹水会，沦胥未哂斯民愚。",
            "人生所遇偶然耳，得失何用分锱铢。"
        ],
        "title": "次韵王适大水",
        "id": "4bfe5893-b9ed-43bd-8adf-83d59cf3c6e1"
    },
    {
        "author": "苏辙",
        "paragraphs": [
            "得失从来似偶然，因师聊复问行年。",
            "此生竟堕阴阳数，方信修行力未全。"
        ],
        "title": "赠三局能师二绝  其一",
        "id": "69358637-7258-4a77-a766-21b2f08854bb"
    },
    {
        "author": "苏辙",
        "paragraphs": [
            "旅食江干秋复春，归耕未遂不胜贫。",
            "凭师细考何年月，可买山田养病身。"
        ],
        "title": "赠三局能师二绝  其二",
        "id": "c628dca7-4141-416d-b4da-6f2c652222d7"
    },
    {
        "author": "苏辙",
        "paragraphs": [
            "一时冠盖盛临川，直亮推公益友先。",
            "淡泊朱丝初少味，萧疏翠竹久弥鲜。",
            "崎岖处世曾何病，奔走成功亦偶然。",
            "天理更疏终不失，雍雍今见子孙贤。"
        ],
        "title": "临川陈宪大夫挽词二首  其一",
        "id": "069c339a-6c6f-4f9c-8cfc-a541f67e3546"
    },
    {
        "author": "苏辙",
        "paragraphs": [
            "五月扁舟忆过门，哀怜逐客为招魂。",
            "开樽不惜清泉洁，挥汗相看白雨翻。",
            "病起清言惊苦瘦，归休尺牍尚相存。",
            "秋风洒涕松楸外，谈笑犹疑对竹轩。"
        ],
        "title": "临川陈宪大夫挽词二首  其二",
        "id": "27a40ec9-a567-4f86-bbdd-dfa9e319da47"
    },
    {
        "author": "苏辙",
        "paragraphs": [
            "江城漂泊最多时，邂逅谁令长者期。",
            "得坎浮槎应有命，投林惊鹊且安枝。",
            "何年笑语还留客，终日勤劳数问儿。",
            "铃阁清虚非此比，秋风归兴恐非宜。"
        ],
        "title": "次韵知郡贾蕃大夫思归",
        "id": "e450c4ea-9000-47f6-b416-431c7c7506d0"
    },
    {
        "author": "苏辙",
        "paragraphs": [
            "怜君多病仍经暑，笑我微官长坐曹。",
            "落日东轩谈不足，秋风北棹意空劳。",
            "懒将词赋占挂臆，频梦江湖把蟹螯。",
            "笔砚生尘空度日，他年何用继离骚。"
        ],
        "title": "久不作诗呈王适",
        "id": "59ab2e58-82af-4e4e-91eb-bfac254299ef"
    },
    {
        "author": "苏辙",
        "paragraphs": [
            "同罪南迁惊最远，乘流北下喜先归。",
            "谓言一笑秋风后，却顾千山驿路非。",
            "岭外云烟随梦远，江边鱼蟹为人肥。",
            "还家嫁女都无事，卧读诗书尽掩扉。"
        ],
        "title": "喜王巩承事北归",
        "id": "f14626eb-9b24-45e2-a0e2-ce696b951cc3"
    },
    {
        "author": "苏辙",
        "paragraphs": [
            "种竹成丛杉出檐，三年慰我病厌厌。",
            "剪除乱叶风初好，封植孤根笋自添。",
            "高节不知尘土辱，坚姿试待雪霜霑。",
            "属君留取障斜日，仍记当年此滞淹。"
        ],
        "title": "予初到筠即于酒务庭中种竹四丛杉二本及今三年二物皆茂秋八月洗竹培杉偶赋短篇呈同官",
        "id": "b24012f3-a456-4763-879a-bd678f2c8a99"
    },
    {
        "author": "苏辙",
        "paragraphs": [
            "南迁春及秋，江湖未云半。",
            "逮此归路长，始悟行日远。",
            "幽忧脱沉痼，清梦惊婉娩。",
            "行行逢故人，笑语杂悲泫。"
        ],
        "title": "和王巩见寄三首  其一",
        "id": "dda4b588-d785-4c3f-8a15-b05164e8aa3c"
    },
    {
        "author": "苏辙",
        "paragraphs": [
            "江秋北风多，归帆未应驶。",
            "天寒雁南向，家书空满纸。",
            "契阔幸安平，婚嫁须缨珥。",
            "交游何为者，空复念君至。"
        ],
        "title": "和王巩见寄三首  其二",
        "id": "4cd80c96-62c2-4a91-9c66-10dce107dcc7"
    },
    {
        "author": "苏辙",
        "paragraphs": [
            "折叶每安心，连环非所计。",
            "感君扁舟返，念我一廛废。",
            "怀思乐全老，畴昔忘言契。",
            "丹砂傥已成，白首愿终惠。"
        ],
        "title": "和王巩见寄三首  其三",
        "id": "5ab7253f-d6af-4318-832f-8efe5fef54d0"
    },
    {
        "author": "苏辙",
        "paragraphs": [
            "滕王阁在谁携手，徐孺湖宽可放情。",
            "楚客解书南国恨，秦筝助发上林鶑。",
            "系匏独负杯中物，拥鼻知逢洛下生。",
            "问得长须添梦想，蓬窗灯火达天明。"
        ],
        "tags": [
            "滕王阁"
        ],
        "title": "复次韵",
        "id": "ae50b66c-fd59-40c4-af46-c0439493d10a"
    },
    {
        "author": "苏辙",
        "paragraphs": [
            "交契良人厚，家风季妇贤。",
            "诗书中有助，苹藻岁无愆。",
            "象服期他日，恩封属此年。",
            "神伤自不觉，吊客问潸然。"
        ],
        "title": "孔毅父封君挽词二首  其一",
        "id": "a0bafd7e-5dbd-46ee-8ddd-deecf8427859"
    },
    {
        "author": "苏辙",
        "paragraphs": [
            "别日笑言重，归来药饵忧。",
            "钟歌掩不试，贝叶乱谁收。",
            "恨极囊封在，情多垄木稠。",
            "埋文应自作，一一记徽猷。"
        ],
        "title": "孔毅父封君挽词二首  其二",
        "id": "b1810aa1-bdcc-4bb3-9bfa-0752a3804921"
    },
    {
        "author": "苏辙",
        "paragraphs": [
            "山下清溪溪上市，溪光山色映人烟。",
            "幽亭正在人声里，长与溪山共寂然。"
        ],
        "title": "上高息轩起亭二绝  其一",
        "id": "483af2ce-59a9-45df-8343-f7ea002f7ff7"
    },
    {
        "author": "苏辙",
        "paragraphs": [
            "溪父起收罾下鲤，山翁起卖焙中茶。",
            "长官亦与人俱起，笑拥黄䌷放早衙。"
        ],
        "title": "上高息轩起亭二绝  其二",
        "id": "58849f2b-0007-4b98-b19f-9e38cbf33d85"
    },
    {
        "author": "苏辙",
        "paragraphs": [
            "东墙瘦菊早开花，九日金钿已自嘉。",
            "黍麦候迟初响罋，米盐法细未还家。",
            "泼醅昨夜惊泉涌，洗盏今晨听妇夸。",
            "归采茱萸重一醉，不须怪问日时差。"
        ],
        "title": "九月十一日书事",
        "id": "179c75d4-30bf-43de-9dea-b41a198d03be"
    },
    {
        "author": "苏辙",
        "paragraphs": [
            "久从市井役，百事废不理。",
            "感君读书篇，惜此寒夜晷。",
            "殷勤附灯烛，黾勉就图史。",
            "逡巡揖虞夏，汗漫驰刘李。",
            "斯文家旧物，早岁夙从事。",
            "一从慕羶腥，中弃如敝屣。",
            "今夕亦何夕，忽如旧游至。",
            "终篇再三叹，推枕不成寐。",
            "人生无百年，所欲知有几。",
            "悬知未必得，奔走若趋市。",
            "微言寄翰墨，开卷入心耳。",
            "胡为弃不收，所逐在难觊。"
        ],
        "title": "和王适寒夜读书",
        "id": "cfa7c3b2-b4a9-4a61-8d10-450818163a76"
    },
    {
        "author": "苏辙",
        "paragraphs": [
            "向日堂东一室存，竹为窗壁席为门。",
            "心如白月光长照，气结丹砂体自温。",
            "饭软莫嫌红米贱，酒香故取泼醅浑。",
            "他年一笑同谁说，伴我三年江上村。"
        ],
        "title": "和王适新葺小室",
        "id": "5cf4d127-c944-40a9-a307-8c06d961e222"
    },
    {
        "author": "苏辙",
        "paragraphs": [
            "江城寒气入肌肤，得告归来强自扶。",
            "五马独能寻杜老，一床深愧致文殊。",
            "体虚正觉身如幻，谈剧能令病自无。",
            "明日出门还扰扰，年来真畏酒家垆。"
        ],
        "title": "病中贾大夫相访因游中宫僧舍二首  其一",
        "id": "fa7d32af-96c8-4f77-ba0b-8922ee1512e1"
    },
    {
        "author": "苏辙",
        "paragraphs": [
            "东邻修竹野僧家，乱柳枯桑一径斜。",
            "逐客惯曾迂短策，使君何事驻高牙。",
            "萧条已似连村坞，邂逅应容设晚茶。",
            "惭愧病夫无气力，隔墙空听吏兵哗。"
        ],
        "title": "病中贾大夫相访因游中宫僧舍二首  其二",
        "id": "fb1a3741-a9ff-45b8-a97c-9a4b1b6555e2"
    },
    {
        "author": "苏辙",
        "paragraphs": [
            "少年读书处，寒夜冷无火。",
            "老来百事慵，炙背但空坐。",
            "眼昏愁细书，把卷惟恐卧。",
            "寒衣补故褐，家酿熟新糯。",
            "微微窗影斜，暧暧云阴过。",
            "昏然偶成寐，鼻息已无奈。",
            "儿童更笑呼，书册正前堕。",
            "衰懒今自由，不复问冬课。"
        ],
        "title": "和王适炙背读书",
        "id": "e356c526-532a-4e1d-a470-ab4c389e086b"
    },
    {
        "author": "苏辙",
        "paragraphs": [
            "北风吹雨雨不断，遍满虚空作飞霰。",
            "纸窗独卧不成眠，茅屋无声时一泫。",
            "鸟乌错莫寒未起，庭户空明夜惊旦。",
            "重楼复阁烂生光，绝涧连山漫不见。",
            "夹砌双杉洗更碧，满田碧草埋应烂。",
            "城中闭户无履迹，市上孤烟数晨爨。",
            "细排玉箸短垂檐，暗结轻冰时入研。",
            "拨灰有客顾尊俎，迹兔何人试鹰犬。",
            "未容行役扫车毂，应有老农歌麦饭。",
            "一来江城若俄顷，四见白花飞面旋。",
            "坐看酒瓮谁敢尝，归踏冰泥屡成溅。",
            "年来桥板断不属，莫出肩舆足忧患。",
            "到家昏黑空自笑，诉妇勤劳每长叹。",
            "床头有酒未用沽，囊里无钱不劳算。",
            "更令雪片大如手，终胜溪瘴长熏眼。",
            "谒告犹能不出门，典衣共子成高宴。"
        ],
        "title": "同王适赋雪",
        "id": "5a07cf26-a9e3-4c76-9048-864b0e13a03e"
    },
    {
        "author": "苏辙",
        "paragraphs": [
            "老去不自觉，岁除空一惊。",
            "深知无得丧，久已罢经营。",
            "黄卷讥前失，清樽借后生。",
            "何年遂疏懒，伏腊任躬耕。"
        ],
        "title": "除夜",
        "id": "3b55531d-b7b8-4ded-a986-5ffb6d7de96e"
    },
    {
        "author": "苏辙",
        "paragraphs": [
            "兰生幽谷无人识，客种东轩遗我香。",
            "知有清芬能解秽，更怜细叶巧凌霜。",
            "根便密石秋芳早，丛倚修筠午荫凉。",
            "欲遣蘼芜共堂下，眼前长见楚词章。"
        ],
        "title": "种兰",
        "id": "99ae057c-a5c3-4299-9d11-4e994121b4b6"
    },
    {
        "author": "苏辙",
        "paragraphs": [
            "新春收积雨，明月澹微云。",
            "照水疏灯出，因风远乐闻。",
            "天涯仍有节，人事竟何分。",
            "卖酒真拘束，何时一醉醺。"
        ],
        "title": "上元夜",
        "id": "6190c654-e5f4-4584-9a6f-a69be32ff9bc"
    },
    {
        "author": "苏辙",
        "paragraphs": [
            "灯光欲凝不惊风，月色初晴若发蒙。",
            "羁客不眠诗未就，游人半醉夜方中。",
            "荒城熠耀相明灭，野水芙蓉乱白红。",
            "知欲访僧同寂寂，应怜病懒畏爞爞。"
        ],
        "title": "次韵王适上元夜二首  其一",
        "id": "a71327d1-bd09-48cd-b699-1be718bd7ad3"
    },
    {
        "author": "苏辙",
        "paragraphs": [
            "宿雨初干试火城，端居无计伴游行。",
            "厌看门外繁星动，想见僧窗一点明。",
            "老罢逢春无乐事，梦回孤枕有乡情。",
            "重因佳句思樊口，一纸家书百镒轻。"
        ],
        "title": "次韵王适上元夜二首  其二",
        "id": "25d33755-c14f-4968-a607-0cc238287a63"
    },
    {
        "author": "苏辙",
        "paragraphs": [
            "桃李城东近不遥，偶闻花发喜相邀。",
            "断桥似欲妨佳思，好雨犹能借此朝。",
            "随分开樽依绿草，偶然信马及余瓢。",
            "重来莫道无闲暇，紫燕黄鹂日渐娇。"
        ],
        "title": "王子立与迟等游陈家园桥败几不成行晚自酒务往见之明日雨作偶尔成咏",
        "id": "3edf0519-28a6-4ddf-8a97-cd93766f5d04"
    },
    {
        "author": "苏辙",
        "paragraphs": [
            "李径桃蹊次第开，秾香百和袭人来。",
            "春风欲擅秋风巧，催出幽兰继落梅。"
        ],
        "title": "幽兰花  其一",
        "id": "ffbe8bde-49a6-409c-a91f-7bcf4ae4b4e4"
    },
    {
        "author": "苏辙",
        "paragraphs": [
            "珍重幽兰开一枝，清香耿耿听犹疑。",
            "定应欲较香高下，故取羣芳竞发时。"
        ],
        "title": "幽兰花  其二",
        "id": "1a0912fe-8997-4747-9bc3-2978fe331ef1"
    },
    {
        "author": "苏辙",
        "paragraphs": [
            "白首青衫仍隠居，晚抛环堵就安舆。",
            "生刍忽改烝尝地，函丈空悲讲解余。",
            "弟子璵璠相照耀，儿孙松桂共扶疏。",
            "我来恨不瞻遗老，空怪乡邻尽读书。"
        ],
        "title": "胡长史祠堂",
        "id": "2d128459-5741-4cf2-a876-cdbcffa6c46c"
    },
    {
        "author": "苏辙",
        "paragraphs": [
            "万里飘然不系舟，酒垆一笑便相投。",
            "千金不换金丹诀，何事惟须一布裘。"
        ],
        "title": "孙宾叟道人",
        "id": "79c4f633-b51e-4aa0-be79-d8dc5c878c88"
    },
    {
        "author": "苏辙",
        "paragraphs": [
            "六月长桥断不收，朱栏初喜映春流。",
            "虹腰宛转三百尺，鲸背参差十五舟。",
            "入市樵苏看络绎，归家盐酪免迟留。",
            "病夫最与民同喜，卯酉匆匆无复忧。"
        ],
        "title": "新桥",
        "id": "58348b77-91ae-416a-8d9e-605333b7d434"
    },
    {
        "author": "苏辙",
        "paragraphs": [
            "族大徽音远，年高福祚多。",
            "生儿尽龙虎，封国裂山河。",
            "象服惊初揜，埋文信不磨。",
            "送车江郭满，咽绝听哀歌。"
        ],
        "title": "曾子宣郡太挽词二首  其一",
        "id": "9c0518e0-35a3-428d-b278-ff04036181de"
    },
    {
        "author": "苏辙",
        "paragraphs": [
            "安舆遍西北，丹旐历江湖。",
            "存没终无憾，哀荣两得俱。",
            "新封崇马鬣，余福荐浮图。",
            "家法苹蘩在，空堂始一虞。"
        ],
        "title": "曾子宣郡太挽词二首  其二",
        "id": "1b27668b-f6ef-496c-8729-9dc93e955624"
    },
    {
        "author": "苏辙",
        "paragraphs": [
            "少年漂泊马光禄，末路骞腾朱会稽。",
            "儒术远追齐稷下，文词近比汉京西。",
            "平生碑版无容继，此日铭诗谁为题。",
            "试数庐陵门下士，十年零落晓星低。"
        ],
        "title": "曾子固舍人挽词",
        "id": "67a7b8ea-daa6-4196-92ee-3deed1d0b7d0"
    },
    {
        "author": "苏辙",
        "paragraphs": [
            "遍入僧房花照眼，细寻芳径蝶随行。",
            "归时不怕江波晚，新有桥虹水上横。"
        ],
        "title": "次韵王适一百五日太平寺看花二绝  其一",
        "id": "fdccd5a9-5d96-4488-821f-734d3436d91d"
    },
    {
        "author": "苏辙",
        "paragraphs": [
            "小槛明窗曾不住，闲花芳草遣谁栽。",
            "但须匹马寻幽胜，携取清樽到处开。"
        ],
        "title": "次韵王适一百五日太平寺看花二绝  其二",
        "id": "2c340026-0515-4d5f-ad73-cbf958ed47c0"
    },
    {
        "author": "苏辙",
        "paragraphs": [
            "溪上浮花片片轻，溯流登岸得山行。",
            "僧房幽绝云居小，春日阴晴野色明。",
            "永远林栖真有道，溺沮耕养亦忘情。",
            "此身此意何年遂，空使常谈笑老生。"
        ],
        "title": "又次韵游小云居",
        "id": "a752fba9-ca6e-4141-8887-7de4b68ddff1"
    },
    {
        "author": "苏辙",
        "paragraphs": [
            "病夫毛骨日凋槁，愁见米盐惟醉倒。",
            "忽传骚客赋寒梅，感物伤春同懊恼。",
            "江边不识朔风劲，墙头亦有南枝早。",
            "未开素质夜先明，半落清香春更好。",
            "邻家小妇学闲媚，靓妆惟有长眉扫。",
            "孤芳已与飞霰竞，结子仍先百花老。",
            "苦遭横笛乱飞英，不见游人醉芳草。",
            "可怜物性空自知，羞作繁华助芒昊。"
        ],
        "title": "次韵秦观梅花",
        "id": "eb07e416-b84e-493f-a092-7d634eafb4d2"
    },
    {
        "author": "苏辙",
        "paragraphs": [
            "怜君古木依巖槁，西江饮尽须弥倒。",
            "野花幽草亦何为，崄韵高篇空自恼。",
            "万点浮溪辄长叹，一枝过岭仍夸早。",
            "拾香不忍游尘污，嚼蕊更怜真味好。",
            "道人遇物心有得，瓦竹相敲缘自扫。",
            "谁知真妄了不妨，令我至今思琏老。",
            "妙明精觉昔未识，但向闲窗看诗草。",
            "浮云时起鸟四飞，毕竟安能乱清昊。"
        ],
        "title": "复次前韵答潜师",
        "id": "5cb61c39-3fe8-4e6e-bb1b-1b07de17c419"
    },
    {
        "author": "苏辙",
        "paragraphs": [
            "中年闻道觉前非，邂逅仍逢老顺师。",
            "搐鼻径参真面目，掉头不受别钳锤。",
            "枯藤破衲公何事，白酒青盐我是谁。",
            "惭愧东轩残月上，一杯甘露滑如饴。"
        ],
        "title": "景福顺老夜坐道古人搐鼻语",
        "id": "8a0ca1e6-5a39-4d83-b6dc-3c2148911ef7"
    },
    {
        "author": "苏辙",
        "paragraphs": [
            "绳床竹簟曲屏风，野水遥山雾雨濛。",
            "长有滩头钓鱼叟，伴人闲卧寂寥中。"
        ],
        "title": "画枕屏",
        "id": "984ff6c2-c902-44b4-98a9-8090d9184244"
    },
    {
        "author": "苏辙",
        "paragraphs": [
            "远谪劳君两度行，复将文字试平衡。",
            "干时岂为斗升禄，闻道应忘宠辱惊。",
            "未了新书谁与读，重留佳句不胜情。",
            "决科事毕知君喜，俗学消磨意自清。"
        ],
        "title": "次韵王适留别",
        "id": "0b41fd97-35c9-4a8c-bd90-77b88364f1df"
    },
    {
        "author": "苏辙",
        "paragraphs": [
            "老兄骑骡日百里，据鞍作诗若翻水。",
            "忽吟春草思惠连，因之亦梦添丁子。",
            "羣儿竞长堪一笑，老马卧餐何日起。",
            "闻兄尽室皆旧人，见面未曾惟遯耳。",
            "迟年最长二十六，已能干父穷愁里。",
            "豫儿扬眉稍刚劲，党子温纯无愠喜。",
            "我兄憔悴我亦穷，门户久长真待尔。",
            "但令戢戢见头角，甑倒囊空定何耻。",
            "家藏万卷须尽读，此外一簪无所恃。",
            "船中未用废诗书，闭窗莫看江山美。"
        ],
        "title": "次韵子瞻特来高安相别先寄迟适远却寄迈迨过遯",
        "id": "b2db41e6-d9a9-4968-9845-7f151a24fdd2"
    },
    {
        "author": "苏辙",
        "paragraphs": [
            "人生逾四十，朝日已过午。",
            "一违少壮乐，日迫老病苦。",
            "丹心变为灰，白发粲可数。",
            "惟当理鉏耰，教子蓺稷黍。",
            "谁令触网罗，展转在荆楚。",
            "平生手足亲，但作十日语。",
            "朝游隔提携，夜卧困烝煮。",
            "未歌棠棣诗，已治刍灵祖。",
            "士生际风云，富贵若骑虎。",
            "奈何贫贱中，所欲空龃龉。"
        ],
        "title": "次韵子瞻端午日与迟适远三子出游",
        "id": "637fdbf2-56c4-46c3-b27b-0f147efd2853"
    },
    {
        "author": "苏辙",
        "paragraphs": [
            "公来十日坐东轩，手自披云出朝日。",
            "山川满目竟何有，波浪翻天同一湿。",
            "诸门迭出惊异状，间道怀归终旧壁。",
            "此行千里隔江河，何人更问维摩疾。"
        ],
        "title": "次韵子瞻留别三首  其一",
        "id": "d730c963-012c-4c28-9faf-f7bd53aaf3c7"
    },
    {
        "author": "苏辙",
        "paragraphs": [
            "野人性似修行僧，长愿幽居近林麓。",
            "南迁无计脱簪组，西归谁为栽松竹。",
            "头上白云即飞盖，耳畔清泉当鸣玉。",
            "洛川犹是冠盖林，更愿高飞逐黄鹄。"
        ],
        "title": "次韵子瞻留别三首  其二",
        "id": "3d470fdc-9ef4-44e0-a964-bbdae68b3488"
    },
    {
        "author": "苏辙",
        "paragraphs": [
            "东西南北无住身，羯末封胡四男子。",
            "彫锼不遣治章句，烂熳先令饱文字。",
            "疏慵嗟我厉之人，生子夜中惟恐似。",
            "传家粗足不愿余，同驾柴车还我里。"
        ],
        "title": "次韵子瞻留别三首  其三",
        "id": "85624ad3-34a9-4ae5-b2e1-91a8179cd1e9"
    },
    {
        "author": "苏辙",
        "paragraphs": [
            "四年候公书，长视飞鸿背。",
            "十日留公谈，欲作白莲会。",
            "匏瓜一遭系，卖酒长不在。",
            "夜归步江漘，明月照清濑。",
            "心开忽自得，语异竟非背。",
            "一尊谈笑间，万事寂寥外。",
            "欲同千里行，奈此一官碍。",
            "何年真耦耕，举世无此大。"
        ],
        "title": "次韵子瞻行至奉新见寄",
        "id": "7599f8b8-3ba1-410a-84b9-958913dbc666"
    },
    {
        "author": "苏辙",
        "paragraphs": [
            "肘后医方老更精，须眉白尽气弥清。",
            "只应救病能无病，岂是平生学养生。"
        ],
        "title": "赠医僧鉴清二绝  其一",
        "id": "43ecac27-cfa4-4789-bb3c-b726f089548e"
    },
    {
        "author": "苏辙",
        "paragraphs": [
            "门人久作开堂老，庭桧看成合抱围。",
            "他日浴堂归洗背，回头还解放光辉。"
        ],
        "title": "赠医僧鉴清二绝  其二",
        "id": "33c3804d-a4b7-4a11-8fea-39acd5ea41ff"
    },
    {
        "author": "苏辙",
        "paragraphs": [
            "老怯江边瘴疠乡，城东时喜到公房。",
            "历言五藏如经眼，欲去三彭自有方。",
            "身厌远游安静默，术因多病更深长。",
            "时时为我谈尊宿，曾入南公古道场。"
        ],
        "title": "赠医僧善正",
        "id": "84b8603a-32b7-4de4-8142-273fd3b78d2f"
    },
    {
        "author": "苏辙",
        "paragraphs": [
            "野沼涨清泉，乌菱不直钱。",
            "蟹肥螯正满，石破髓初坚。",
            "节物秋风早，樽罍夜月偏。",
            "令人思淮上，小舫藕如椽。"
        ],
        "title": "食菱",
        "id": "97c7c6f5-4915-4318-9f3e-567b92ee3f4e"
    },
    {
        "author": "苏辙",
        "paragraphs": [
            "数间茅屋久蹉跎，四见秋风入薜萝。",
            "北棹偶然追雁羽，南公谁复伴渔蓑。",
            "三年贾傅惊吾老，九岁刘郎愧尔多。",
            "此去仍家江海上，不妨一叶弄清波。"
        ],
        "title": "留滞高安四年有余忽得信闻当除官真扬间偶成小诗书于屋壁",
        "id": "4e6607c2-dc0a-4999-ac03-1f0fa1b94ee4"
    },
    {
        "author": "苏辙",
        "paragraphs": [
            "早除郎将少年狂，祖塔结缘归故乡。",
            "习气未消余业在，逢人依旧琢诗章。"
        ],
        "title": "洪休上人少年读书以多病出家居泐潭为马祖修塔以三绝句来谒答一首",
        "id": "28018a67-f89b-4ab8-86f3-515e7f3db4c2"
    },
    {
        "author": "苏辙",
        "paragraphs": [
            "人生本无有，众幻妄聚耳。",
            "手足非吾亲，何况妻与子。",
            "偶来似可乐，强作室家喜。",
            "忽去未免悲，欣成要矜毁。",
            "君家两岁儿，毕竟何自始。",
            "变化违初心，涕泗剧翻水。",
            "吾侪近始悟，造物聊复试。",
            "道力竟未完，聪明信难恃。"
        ],
        "title": "勉子瞻失干子二首  其一",
        "id": "b35cf60c-8f22-4833-9594-4014eebf10da"
    },
    {
        "author": "苏辙",
        "paragraphs": [
            "破甑不复顾，彼无爱甑心。",
            "弃璧负赤子，始验爱子深。",
            "诚知均非我，胡为有不能。",
            "一从三界游，久被百物侵。",
            "朝与喜怒交，莫与宠辱临。",
            "四物皆不胜，生死独未曾。",
            "不经大火烧，孰为真黄金。",
            "弃置父子恩，长住旃檀林。"
        ],
        "title": "勉子瞻失干子二首  其二",
        "id": "e2dc353a-8653-4f11-8650-bec332d26306"
    },
    {
        "author": "苏辙",
        "paragraphs": [
            "五年卖盐酒，胜事不复知。",
            "城东古道场，萧瑟寒松姿。",
            "出游诚偶尔，相逢亦不期。",
            "西轩吴越僧，弛担未多时。",
            "言住西湖中，巖谷涵清漪。",
            "却背闾井喧，曲尽水石奇。",
            "昔年苏夫子，杖屦无不之。",
            "三百六十寺，处处题清诗。",
            "麋鹿尽相识，况乃比丘师。",
            "辩净二老人，精明吐琉璃。",
            "笑言每忘去，蒲褐相依随。",
            "门人几杖立，往往闻谈词。",
            "风云一解散，变化何不为。",
            "辩入三昧火，卯塔长松欹。",
            "净老不复出，麈尾清风施。",
            "苏公得罪去，布衣拂霜髭。",
            "空存壁间字，鬰屈蟠蛟螭。",
            "知我即兄弟，微官此栖迟。",
            "问何久自苦，五斗宁免饥。",
            "俯首笑不答，且尔聊敖嬉。",
            "我兄次公狂，我复长康痴。",
            "反复自为计，定知山中宜。",
            "但欲毕婚娶，每为故人疑。",
            "君归漫洒扫，野鹤非长羁。"
        ],
        "tags": [
            "西湖"
        ],
        "title": "偶游大愚见余杭明雅照师旧识子瞻能言西湖旧游将行赋诗送之",
        "id": "4ebb57d5-6399-47fc-9887-17b2dddce0d7"
    },
    {
        "author": "苏辙",
        "paragraphs": [
            "坐看酒垆今五年，恩移巖邑稍西还。",
            "他年贫富随天与，何日身心听我闲。",
            "山栗似拳应自饱，蜂糖如土不须悭。",
            "仲卿意向桐乡好，身后烝尝亦此间。"
        ],
        "title": "将移绩溪令",
        "id": "c80ab9a1-ba06-403f-b11f-894e9435bd97"
    },
    {
        "author": "苏辙",
        "paragraphs": [
            "山中十月定多寒，才过开炉便出山。",
            "堂众久参缘自熟，郡人迎请怪忙还。",
            "问公胜法须时见，要我清谈有夜阑。",
            "今夕客房应不睡，欲随明月到林间。"
        ],
        "title": "约洞山文老夜话",
        "id": "09c4f8d8-b2e1-412e-bdc9-4be6a0bca4e2"
    },
    {
        "author": "苏辙",
        "paragraphs": [
            "扁舟逢野岸，试出步崇冈。",
            "山转得幽谷，人家余夕阳。",
            "被畦多绿茹，堆屋剩黄粱。",
            "深羨安居乐，谁令志四方。"
        ],
        "title": "将之绩溪梦中赋泊舟野步",
        "id": "2fb81535-edc4-44bc-b585-48c2181ac891"
    },
    {
        "author": "苏辙",
        "paragraphs": [
            "窜逐深山无友朋，往还但有两三僧。",
            "共游渤澥无边处，扶出须弥最上层。",
            "未尽俗缘终引去，稍谙真际自虚澄。",
            "坐令颠老时奔走，窃比韩公愧未能。"
        ],
        "title": "谢洞山石台远来访别",
        "id": "5e03b951-9bfd-4cdb-b927-178f02395274"
    },
    {
        "author": "苏辙",
        "paragraphs": [
            "水银成银利十倍，丹砂为金世无对。",
            "此人靳术不肯传，阖户泥墙畏天戒。",
            "今子何为与我言，人生贫富宁非天。",
            "钳锤橐籥枉心力，虀盐布被随因缘。",
            "我来江西晚闻道，一言契我心所好。",
            "廓然正若太虚空，平生伎俩都除扫。",
            "子言旧事净慈师，未断有为非净慈。",
            "此术要将救饥耳，人人有命何忧饥。"
        ],
        "title": "赠方子明道人",
        "id": "2dc24445-b038-4ab0-85bb-9d808ff47d26"
    },
    {
        "author": "苏辙",
        "paragraphs": [
            "五年依止白莲社，百度追寻丈室游。",
            "睡待磨茶长展转，病蒙煎药久迟留。",
            "赞公夜宿诗仍作，巽老堂成记许求。",
            "回首万缘俱一梦，故应此物未沉浮。"
        ],
        "title": "回寄圣寿聪老",
        "id": "de7936e4-b478-44c1-bd71-6a25b924ec8b"
    },
    {
        "author": "苏辙",
        "paragraphs": [
            "短舫漂浮真似叶，小蓬低浅仅如巢。",
            "幽吟但觉山川走，困睡不知风雨交。",
            "红饭白醪供醉饱，青蓑黄篛可缠包。",
            "一竿鹤发他年事，万斛龙骧任见嘲。"
        ],
        "title": "乘小舟出筠江二首  其一",
        "id": "9f5cb093-5da6-4a15-a3df-7d6dd1c2084b"
    },
    {
        "author": "苏辙",
        "paragraphs": [
            "宦游欲学林间鹊，每到新年旋叠巢。",
            "蓬篛笼船聊似屋，渔樵把臂便成交。",
            "不妨袖里携诗卷，尚可床头置药包。",
            "古史欲成身愈困，客来未免答讥嘲。"
        ],
        "title": "乘小舟出筠江二首  其二",
        "id": "235f4cc6-b378-4e4c-bc95-e1b90d8a71a4"
    },
    {
        "author": "苏辙",
        "paragraphs": [
            "颜巷久已空，颜井固不迁。",
            "荆榛翳蔓草，中有百尺泉。",
            "谁复饮此水，裹饭耕废田。",
            "有贤孔氏孙，芟夷发清源。",
            "废床见绠刻，古甃昏苔痕。",
            "引缸注瓢樽，千岁忽复然。",
            "嗟哉古君子，至此良独难。",
            "口腹不择味，四体不择安。",
            "遇物一皆可，孰为我忧患。",
            "阮生未忘酒，嵇生未忘锻。",
            "欲忘富贵乐，托物仅自完。",
            "无托中自得，嗟哉彼诚贤。"
        ],
        "title": "寄题孔氏颜乐亭",
        "id": "34ac87c9-d0cb-412c-a146-199157cc9008"
    },
    {
        "author": "苏辙",
        "paragraphs": [
            "徐君鬰鬰涧底松，陈君落落堂上栋。",
            "涧深松茂不遭伐，堂毁栋折伤其躬。",
            "二人出处势不合，譬如日月行西东。",
            "胡为宾主两相好，一榻挂壁吹清风。",
            "人生遇合何必同，一朝利尽更相攻。",
            "先号后笑不须怪，外物未可疑心胸。",
            "比干谏死微子去，自古不辨污与隆。",
            "我来故国空叹息，城东旧宅生茅蓬。",
            "平湖十顷照清庙，独画徐子遗陈公。",
            "二人皆合配社稷，胡不相对祠堂中。"
        ],
        "title": "徐孺亭",
        "id": "94792e38-e5f4-48b9-a23e-8a4e78554dab"
    },
    {
        "author": "苏辙",
        "paragraphs": [
            "客从筠溪来，欹仄困一叶。",
            "忽逢章贡余，滉荡天水接。",
            "风霜出洲渚，草木见毫末。",
            "势奔西山浮，声动古城嶪。",
            "楼观却相倚，山川互开阖。",
            "心惊鱼龙会，目送凫雁灭。",
            "遥瞻客帆久，更悟江流阔。",
            "史君东鲁儒，府有徐孺榻。",
            "高谈对宾旅，确论精到骨。",
            "余思属湖山，登临寄遗堞。",
            "骄王应笑滕，狂客亦怜勃。",
            "万钱罄一饭，千金卖丰碣。",
            "豪风相凌荡，俳语终仓猝。",
            "事往空长江，人来逐飞楫。",
            "短篇竟芜陋，绝景费弹压。",
            "但当倒罂瓶，一醉付江月。"
        ],
        "tags": [
            "长江",
            "滕王阁"
        ],
        "title": "滕王阁",
        "id": "680613c2-faff-4d44-8fc5-99f7e660f240"
    },
    {
        "author": "苏辙",
        "paragraphs": [
            "一叶追随鱼与龙，红粳白酒幸年丰。",
            "也知山色遥相待，苦畏君诗欲见攻。",
            "乘兴风帆终日去，寻幽蜡屐及春同。",
            "请君先入开先寺，待濯清溪看玉虹。"
        ],
        "title": "次韵道潜南康见寄",
        "id": "887dfbf3-a13b-40e5-a2be-c01cfd6c17c3"
    },
    {
        "author": "苏辙",
        "paragraphs": [
            "寒鱼得汕便为家，两两方舟载小车。",
            "谋食旋遭芳饵误，求安仍值积薪遮。",
            "情存未免人先得，欲尽要令物莫加。",
            "身似虚舟任千里，世间何处有罦罝。"
        ],
        "title": "车浮",
        "id": "3f9418f7-3969-4f06-84a0-ba7649ca5d1b"
    },
    {
        "author": "苏辙",
        "paragraphs": [
            "北风江上落潮痕，恨不乘舟便到门。",
            "楼观飞翔山断际，松筠阴翳水来源。",
            "升堂猿鸟晨窥坐，乞食帆樯莫绕村。",
            "谁道溪巖许深处，一番行草认元昆。"
        ],
        "title": "题都昌清隠禅院",
        "id": "e767dbb0-0fc2-4f1a-bc40-5e2d0f448e5c"
    },
    {
        "author": "苏辙",
        "paragraphs": [
            "江船不厌窄，船窄始宜行。",
            "风里长先过，滩头一倍轻。",
            "迎亲无恶处，禄养胜躬耕。",
            "澧上春兰早，犹堪吊屈生。"
        ],
        "title": "逢章户掾赴澧州",
        "id": "88f6a1aa-69b3-4c4c-8e75-d233cd1d53e7"
    },
    {
        "author": "苏辙",
        "paragraphs": [
            "莫发鄡阳市，晓榜彭蠡口。",
            "微风吹人衣，雾绕庐山首。",
            "舟人释篙笑，此是风伯候。",
            "杙舟未及深，飞沙忽狂走。",
            "暗空转车毂，渌水起冈阜。",
            "众帆落高张，断缆已不救。",
            "我舟旧如山，此日亦何有。",
            "老心畏波澜，归卧塞窗牖。",
            "土囊一已发，万窍无不奏。",
            "初疑丘山裂，复恐蛟蜃斗。",
            "鼓钟相轰豗，戈甲互磨叩。",
            "云霓黑旗展，林木万弩彀。",
            "曳柴眩人心，振旅拥军后。",
            "或为羁雌吟，或作苍兕吼。",
            "众音杂呼吸，异出殊圈臼。",
            "中宵变凝冽，飞霰集粉糅。",
            "萧骚蓬响干，晃荡窗光透。",
            "坚凝忽成积，澎湃殊未究。",
            "纻缟铺前洲，琼瑰琢遥岫。",
            "山川莽同色，高下齐一覆。",
            "渊深窜鱼鼈，野旷绝鸣污。",
            "孤舟四邻断，余食数升糗。",
            "寒虀仅盈盎，腊肉不满豆。",
            "敝裘拥衾眠，微火拾薪构。",
            "可怜道路穷，坐使妻子诟。",
            "幽奇虽云极，岑寂顿未觏。",
            "一年行将除，兹岁真浪受。",
            "朝来阴云剥，林表红日漏。",
            "风棱恬已收，江练平不绉。",
            "两桨舞夷犹，连峰吐奇秀。",
            "同行贺安稳，所识问癯瘦。",
            "惊余空自怜，梦觉定真否。",
            "春阳着城邑，屋瓦冻初溜。",
            "艰难当有偿，烂熳醉醇酎。"
        ],
        "tags": [
            "庐山"
        ],
        "title": "除夜泊彭蠡湖遇大风雪",
        "id": "75590109-7f59-40fb-8e34-52d39d5c558b"
    },
    {
        "author": "苏辙",
        "paragraphs": [
            "先生惠然肯见客，旋买鸡豚旋烹炙。",
            "人间饮食未须嫌，归去蓬壶却无吃。"
        ],
        "title": "正旦夜梦李士宁过我谈说神怪久之草草为具仍以一小诗赠之",
        "id": "a05ac877-6cc2-4ddd-86cc-f26ecca4f33f"
    },
    {
        "author": "苏辙",
        "paragraphs": [
            "北风吹雪密还稀，雪势渐多风力微。",
            "孤棹独依银世界，山川路绝欲安归。"
        ],
        "title": "舟中风雪五绝  其一",
        "id": "a0d5c5b7-e7f6-4fcf-ad0d-40da1a8ad8e2"
    },
    {
        "author": "苏辙",
        "paragraphs": [
            "晓风吹浪作银山，夜雪争妍布玉田。",
            "风力渐衰波更恶，通宵撼我正安眠。"
        ],
        "title": "舟中风雪五绝  其二",
        "id": "2f0961be-e38e-47b3-85fd-4f4b240a7391"
    },
    {
        "author": "苏辙",
        "paragraphs": [
            "拥缆埋蓬不见船，船窗一点莫灯然。",
            "幽人永夜歌黄竹，頼有丹砂暖寸田。"
        ],
        "title": "舟中风雪五绝  其三",
        "id": "b45891a6-8000-4f3d-b02f-3c67d01bd9df"
    },
    {
        "author": "苏辙",
        "paragraphs": [
            "浊醪粗饭不成欢，白浪飞花雪作团。",
            "窗外时来一双鸭，沉浮笑我不禁寒。"
        ],
        "title": "舟中风雪五绝  其四",
        "id": "64486db2-ea0f-4c2f-9722-97042772f0d1"
    },
    {
        "author": "苏辙",
        "paragraphs": [
            "江面澄清雪未融，扁舟荡漾水无踪。",
            "篙师不用匆匆去，遍看庐山羣玉峰。"
        ],
        "tags": [
            "庐山"
        ],
        "title": "舟中风雪五绝  其五",
        "id": "bbe5056a-d200-4334-a904-4f0a4f516192"
    },
    {
        "author": "苏辙",
        "paragraphs": [
            "五老高闲不入城，开轩肯就史君迎。",
            "坐中莫著闲宾客，物外新成六弟兄。",
            "云气飘浮衣袂举，泉流洒落佩环声。",
            "岌然终日俱无语，静寿相看意自明。"
        ],
        "title": "题南康太守宅五老亭",
        "id": "31e153b2-309c-416b-b4f1-20d3594541bc"
    },
    {
        "author": "苏辙",
        "paragraphs": [
            "山西旧将本书生，归老巖间未厌兵。",
            "卧闻布水中宵起，错认边风万马声。"
        ],
        "tags": [
            "庐山"
        ],
        "title": "书庐山刘顗宫苑屋壁三绝  其一",
        "id": "8c8b330e-6da2-487f-9542-bb9c466ccb4e"
    },
    {
        "author": "苏辙",
        "paragraphs": [
            "雕弓挂壁耻言勋，出入樵渔便作羣。",
            "五马亲来看射虎，不愁醉尉恼将军。"
        ],
        "tags": [
            "庐山"
        ],
        "title": "书庐山刘顗宫苑屋壁三绝  其二",
        "id": "ffb4abb6-df83-4366-83c0-17b712619ceb"
    },
    {
        "author": "苏辙",
        "paragraphs": [
            "肩舆已弃蹑风骓，旧物仍存杨柳枝。",
            "一曲清歌近尤好，五陵故态未全衰。"
        ],
        "tags": [
            "庐山"
        ],
        "title": "书庐山刘顗宫苑屋壁三绝  其三",
        "id": "099c451c-895f-4b62-9728-3e84069ce4a3"
    },
    {
        "author": "苏辙",
        "paragraphs": [
            "当年五月访庐山，山翠溪声寝食间。",
            "藤杖复随春色到，寒泉顿与客心闲。",
            "巖头悬布煎茶足，峡口惊雷泛叶悭。",
            "待得前村新雨遍，扁舟应逐好风还。"
        ],
        "tags": [
            "庐山"
        ],
        "title": "再游庐山三首  其一",
        "id": "8fca8b8b-42c8-4cbb-b3ef-7630972f821f"
    },
    {
        "author": "苏辙",
        "paragraphs": [
            "忆自栖贤夜入城，道边兰若一僧迎。",
            "偶然不到终遗恨，特地来游慰昔情。",
            "海外声闻安至此，堂中天鼓为谁鸣。",
            "匆匆复向深山去，一盏醍醐饱粟罂。"
        ],
        "tags": [
            "庐山"
        ],
        "title": "再游庐山三首  其二",
        "id": "0d0acc84-9f6d-4945-92b9-092d4f68e8cd"
    },
    {
        "author": "苏辙",
        "paragraphs": [
            "此山巖谷不知重，赤眼浮图自一峰。",
            "芒蹻随僧践黄叶，晓光消雪堕长松。",
            "石泉试饮先师锡，午饭归寻下寺钟。",
            "胜处转多浑恐忘，出山惟见白云浓。"
        ],
        "tags": [
            "庐山"
        ],
        "title": "再游庐山三首  其三",
        "id": "83d14663-e710-4294-a6f1-0524f083f3b7"
    },
    {
        "author": "苏辙",
        "paragraphs": [
            "钟陵距池阳，相望千里内。",
            "江神欺我贫，屡作风雨碍。",
            "欲投皖公宿，三日逢一噫。",
            "孤篷面空山，朝食淡无菜。",
            "白醪幸余沥，黄卷漫相对。",
            "饥吟非吾病，疾走老所戒。",
            "焦先近不远，蜗舍闻尚在。",
            "区区问养生，借我一帆快。"
        ],
        "title": "汲阳阻风",
        "id": "a567e128-c4e8-478a-ae77-52b266b877d9"
    },
    {
        "author": "苏辙",
        "paragraphs": [
            "道人何为者，阳狂时放言。",
            "宝塔昔所构，铁券今尚存。",
            "漫浪难究悉，孰知彼根源。",
            "草庵劣容膝，俯仰拳肩跟。",
            "无食辄行乞，一饱常闭门。",
            "尔来二十年，未尝变寒温。",
            "嗟哉岂徒然，此意未易言。",
            "偶来一笑喜，但恐笑我昏。"
        ],
        "title": "张嘉祐",
        "id": "1016146b-be6b-4b16-a407-61b0a1a7a59c"
    },
    {
        "author": "苏辙",
        "paragraphs": [
            "淮阳学舍旧相依，常诵曹溪第一机。",
            "却到江西心有悟，回看过去事皆非。",
            "孤舟远适身如寄，二顷躬耕道自肥。",
            "欲看齐山君去否，闲中徒侣近来稀。"
        ],
        "title": "至池州赠陈鼎秀才",
        "id": "b7b69034-2f56-4159-b257-593b2dc88f8f"
    },
    {
        "author": "苏辙",
        "paragraphs": [
            "远客安长道，低蓬称小溪。",
            "云添湿帆雨，舟滞没篙泥。",
            "草绿耕牛健，村深候鸟啼。",
            "陶翁方作令，归去未成题。"
        ],
        "title": "次韵迟初入宣河",
        "id": "4a71fe2f-592c-4b33-86c0-9cf6d2661bbc"
    },
    {
        "author": "苏辙",
        "paragraphs": [
            "社瓮壶浆接四邻，肩舆拄杖试红尘。",
            "惯眠林下三竿日，来看城中万井春。",
            "世上升沉无限事，樽前强健不资身。",
            "经过已足知公政，长见车中有老人。"
        ],
        "title": "次韵侯宣州利建招致政汪大夫",
        "id": "54c3c0c4-b2b6-4f2b-ac05-eeb93cd60239"
    },
    {
        "author": "苏辙",
        "paragraphs": [
            "作官如负担，一负当且弛。",
            "不知息肩处，妄问道远迩。",
            "我乘章江流，却入宛溪水。",
            "舍舟陟崔嵬，行路极句已。",
            "名都便欲过，佳处頼公指。",
            "仰攀叠嶂高，俯阅双溪美。",
            "不悟身乘空，但觉风吹耳。",
            "云烟变遥壑，歌吹闻近市。",
            "倦游得清旷，行役有新喜。",
            "公言顷榛秽，斩伐从我始。",
            "堰水种蒲莲，开山莳梅李。",
            "拥本待成阴，养花要食子。",
            "遗风揖桓谢，父老邀黄绮。",
            "邦人鱼依蒲，食客莪在芷。",
            "春阴迫寒食，谓我姑且止。",
            "嗟余去乡国，屡把刀环视。",
            "感公鹄鹭修，怜我凫鸭庳。",
            "异邦逢故人，宁复固辞理。",
            "高谈云汉上，烂醉笙歌里。",
            "落日尽公欢，推挽未应起。"
        ],
        "title": "次韵侯宣城叠嶂楼双溪阁长篇",
        "id": "4f6bf591-d188-4181-a705-98169bd1ec08"
    },
    {
        "author": "苏辙",
        "paragraphs": [
            "行年五十治丘民，初学催科愧庙神。",
            "无限青山不容隠，却看黄卷自怜贫。",
            "雨余岭上云披絮，石浅溪头水蹙鳞。",
            "指点县城如手大，门前五柳正摇春。"
        ],
        "title": "初到绩溪视事三日出城南谒二祠游石照偶成四小诗呈诸同官 梓桐庙",
        "id": "ced79bac-aa5d-4a56-a7a7-8bd2a57112a3"
    },
    {
        "author": "苏辙",
        "paragraphs": [
            "石门南出众山巅，沃壤清溪自一川。",
            "老令旧谙田事乐，春耕正及雨晴天。",
            "可怜鞭挞终无补，早向丛祠乞有年。",
            "归告仇梅省文字，麦苗含穗欲蚕眠。"
        ],
        "title": "初到绩溪视事三日出城南谒二祠游石照偶成四小诗呈诸同官 汪王庙",
        "id": "95be044c-60f6-4a64-9d35-6ff65fb7d3aa"
    },
    {
        "author": "苏辙",
        "paragraphs": [
            "行尽清溪到碧峰，阴崖翠壁画杉松。",
            "故留石照邀行客，上彻青山最后重。"
        ],
        "title": "初到绩溪视事三日出城南谒二祠游石照偶成四小诗呈诸同官 石照二首 其一",
        "id": "c7b02493-97ea-4f49-8249-be291a4d1d82"
    },
    {
        "author": "苏辙",
        "paragraphs": [
            "雨开石照正新磨，鸟度猿攀野客过。",
            "忽见尘容应笑我，年来底事白须多。"
        ],
        "title": "初到绩溪视事三日出城南谒二祠游石照偶成四小诗呈诸同官 石照二首 其二",
        "id": "d7f0583d-bd00-4b78-969b-d27a52379549"
    },
    {
        "author": "苏辙",
        "paragraphs": [
            "偶来山邑便成家，惭愧潘生满县花。",
            "想见清樽槛边饮，尚留佳句壁间夸。",
            "根株未老年年好，艳色方秾日日加。",
            "闻道北游无意味，春深河上足风沙。"
        ],
        "title": "县中诸花多交代江君所栽牡丹已过芍药方盛偶寄小诗",
        "id": "12d8394f-ee63-42f5-9cd3-7788d2b2adb7"
    },
    {
        "author": "苏辙",
        "paragraphs": [
            "扇从日本来，风非日本风。",
            "风非扇中出，问风本何从。",
            "风亦不自知，当复问太空。",
            "空若是风穴，既自与物同。",
            "同物岂空性，是物非风宗。",
            "但执日本扇，风来自无穷。"
        ],
        "title": "杨主簿日本扇",
        "id": "556b4ed6-9ce8-412d-961c-50aa07c39514"
    },
    {
        "author": "苏辙",
        "paragraphs": [
            "幽花耿耿意羞春，纫佩何人香满身。",
            "一寸芳心须自保，长松百尺有为薪。"
        ],
        "title": "次韵答人幽兰",
        "id": "adfafc11-8775-4f84-9630-4b2d949cb536"
    },
    {
        "author": "苏辙",
        "paragraphs": [
            "高情不奈簿书围，行揖青山肯见随。",
            "绿野逢花将尽日，清樽迨我正闲时。",
            "檐间双燕欲生子，叶底新梅初满枝。",
            "笑杀华阳穷县令，床头酒尽只嚬眉。"
        ],
        "title": "次韵江法曹山间小酌",
        "id": "9b1dae06-142e-4da5-b30d-6bfdc0d6ab99"
    },
    {
        "author": "苏辙",
        "paragraphs": [
            "半亩清池藻荇香，一双㶉鶒竞悠扬。",
            "来从碧涧巢安在，飞过重城母自将。",
            "野鸟似非官舍物，宰君昔是钓鱼郎。",
            "直言愧比奇章老，得县无心更激昂。"
        ],
        "title": "官舍小池有㶉鶒遗二小雏二首  其一",
        "id": "c0fab001-70f1-4dfc-8526-0426d72ea9dd"
    },
    {
        "author": "苏辙",
        "paragraphs": [
            "清池定谁至，㶉鶒自来驯。",
            "知我无伤意，怜渠解托身。",
            "桥阴栖息稳，岛外往来频。",
            "勿食游鱼子，从交长细鳞。"
        ],
        "title": "官舍小池有㶉鶒遗二小雏二首  其二",
        "id": "174a2449-06e3-486f-81c3-8e9dcc046a50"
    },
    {
        "author": "苏辙",
        "paragraphs": [
            "对案青山云气腾，天将隙地养无能。",
            "窗扉迎署梅将溜，虚市无人冷欲冰。",
            "寂默忘言惭社燕，毰毸困睡比春鹰。",
            "深知大府容衰病，复值年来蚕麦登。"
        ],
        "title": "次韵答人见寄",
        "id": "7d31fa65-44cf-4729-b873-3cd0375bf9ab"
    },
    {
        "author": "苏辙",
        "paragraphs": [
            "猗猗元自直，落落不须扶。",
            "密节风吹展，清阴月共铺。",
            "丛长傲霜雪，根瘦耻泥涂。",
            "更种愁无地，应须剪碧芦。"
        ],
        "title": "次韵答人槛竹",
        "id": "00e35ee4-c798-43bf-95df-c6a2bcb9acc5"
    },
    {
        "author": "苏辙",
        "paragraphs": [
            "可怜衰病孰为媒，私喜邻邦得俊才。",
            "玉案愧无酬锦绣，木瓜却用报琼瑰。",
            "风流似欲传诸谢，格律犹应学老梅。",
            "始信山川出才士，扁舟新自宛溪来。"
        ],
        "title": "次韵王荐推官见寄",
        "id": "ee4722e1-2337-442c-8bee-f897dd8d325e"
    },
    {
        "author": "苏辙",
        "paragraphs": [
            "勉强冠裳四十余，同官早岁亦山居。",
            "朝来过我三竿日，袖有幽僧数纸书。",
            "家住一廛何计反，官供五斗未应无。",
            "闻渠秋后来相访，脱粟藜羹只自如。"
        ],
        "title": "郭尉愿惇夫以琳上人书诗为示次韵",
        "id": "96a25a12-338f-4471-99b3-443298568cbd"
    },
    {
        "author": "苏辙",
        "paragraphs": [
            "连宵暑雨气如秋，过客不来谁与游。",
            "頼有澹台肯相顾，坐令彭泽未能休。",
            "琴疏不办弹新曲，学废谁令致束修。",
            "惭愧邑人怜病懒，共成清净劝迟留。"
        ],
        "title": "次韵汪琛监簿见赠",
        "id": "b626fbf0-1b82-49eb-9eee-89c992944cd8"
    },
    {
        "author": "苏辙",
        "paragraphs": [
            "深宫美人百不知，饮酒食肉事游嬉。",
            "弹丝吹竹舞罗衣，曲终对镜理鬓眉。",
            "岌然高髻玉钗垂，双鬟窈窕萼叶微。",
            "宛转踯躅从婴儿，倚楹俯槛皆有姿。",
            "拥扇执拂知从谁，瘦者飞燕肥玉妃。",
            "俯仰向背乐且悲，九重深远安得窥。",
            "周生执笔心坐驰，流传人间眩心脾。",
            "飞琼小玉云雾帏，长风吹开忽见之。",
            "梦魂清夜那复追，老人衰朽百事非。",
            "展卷一笑亦胡为，持付少年良所宜。"
        ],
        "title": "周昉画美人歌",
        "id": "af6219e0-cdbf-4856-ad68-f3c2d904a4e3"
    },
    {
        "author": "苏辙",
        "paragraphs": [
            "偶成三日寒兼热，知是多闻力未全。",
            "却问药王求妙剂，惭非摩诘已虚圆。",
            "劳公强说修行渐，顾我方为病垢缠。",
            "应是床头有新酒，欲邀佳客故留连。"
        ],
        "title": "病中郭尉见访",
        "id": "0942ac86-db63-4758-8373-59576805a1a5"
    },
    {
        "author": "苏辙",
        "paragraphs": [
            "一经寒热攻骸骨，正似兵戈过室庐。",
            "柱木支撑终未稳，筋皮收拾久犹疏。",
            "芭蕉张王要须朽，云气浮游毕竟虚。",
            "頼有衣中珠尚在，病中点检亦如如。"
        ],
        "title": "病后",
        "id": "1c1a26c7-db28-420b-af7e-7956cbbda0b9"
    },
    {
        "author": "苏辙",
        "paragraphs": [
            "病作日短至，病消秋气初。",
            "山深足氛瘴，俗俭少肴蔬。",
            "药乱曾何补，心安当自除。",
            "朝廷闵流落，已是脱迁居。"
        ],
        "title": "复病三首  其一",
        "id": "a35cddc3-5c9f-484f-ba01-11100db37dce"
    },
    {
        "author": "苏辙",
        "paragraphs": [
            "寒作埋冰雪，热攻投火汤。",
            "今生那有此，宿业未应亡。",
            "委顺一无损，力争徒自伤。",
            "颓然付一榻，是处得清凉。"
        ],
        "title": "复病三首  其二",
        "id": "3cd6e871-bcbe-479d-b93c-161897af899d"
    },
    {
        "author": "苏辙",
        "paragraphs": [
            "一病五十日，复尔当解官。",
            "不才归亦乐，无食去犹难。",
            "黾勉人应笑，低徊意已阑。",
            "旧师摩诘老，把卷静中看。"
        ],
        "title": "复病三首  其三",
        "id": "e94940d8-050b-476a-b1c5-afc1d43e649a"
    },
    {
        "author": "苏辙",
        "paragraphs": [
            "身老与世疏，但有世外缘。",
            "五年客江西，扫轨谢往还。",
            "依依二三老，示我马祖禅。",
            "身心忽明旷，不受垢污缠。",
            "偶成江东游，欲别空悽然。",
            "缘散众亦去，飘若风中烟。",
            "华阳本荒邑，缁素明星悬。",
            "偶然得老尉，旧依育王山。",
            "琏公善知识，不见十九年。",
            "我昔未闻道，问以所入门。",
            "告我从信入，授我普眼篇。",
            "冉冉百尺松，起自一寸根。",
            "南归发尽白，尺书今始传。",
            "不知邻邑中，乃有门人贤。",
            "百里走相访，触热汗雨翻。",
            "怀中出诗卷，清绝如断蝉。",
            "我适病寒热，气力才绵绵。",
            "空斋默相向，欲语不能宣。",
            "未暇答佳意，归锡锵金环。",
            "空有维摩病，愧无维摩言。"
        ],
        "title": "送琳长老还大明山",
        "id": "511bfda1-4f47-4aa8-a76c-f10071f25a3b"
    },
    {
        "author": "苏辙",
        "paragraphs": [
            "冷枕单衣小竹床，卧闻秋雨滴心凉。",
            "此间本净何须洗，是病皆空岂有方。",
            "示疾维摩元自在，放身南岳离思量。",
            "病根欲去真元在，中夜梦游何有乡。"
        ],
        "tags": [
            "衡山"
        ],
        "title": "病退",
        "id": "0bd0fcfd-87f9-4ff5-b6e3-ae4593928bdf"
    },
    {
        "author": "苏辙",
        "paragraphs": [
            "枯木自少叶，不堪经晓霜。",
            "病添衰发白，梳落细丝长。",
            "筋力从凋朽，肝心罢激昂。",
            "势如秋后雨，一度一凄凉。"
        ],
        "title": "病后白发",
        "id": "fe5562cc-6950-434f-aaec-7f3665ed9f0d"
    },
    {
        "author": "苏辙",
        "paragraphs": [
            "谷深不见兰生处，追逐微风偶得之。",
            "解脱清香本无染，更因一嗅识真如。"
        ],
        "title": "答琳长老寄幽兰白术黄精三本二绝  其一",
        "id": "9f5cdc9c-b6ba-432b-9679-8005be3509ae"
    },
    {
        "author": "苏辙",
        "paragraphs": [
            "老僧似识众生病，久在山中养药苗。",
            "白术黄精远相寄，知非象马费柔调。"
        ],
        "title": "答琳长老寄幽兰白术黄精三本二绝  其二",
        "id": "3a1b3ee2-6cf6-4bbe-85ae-1b5baba05715"
    },
    {
        "author": "苏辙",
        "paragraphs": [
            "小邑来时路，宣城最近邻。",
            "楼台百年旧，花竹一番新。",
            "登览春深日，凝思病后身。",
            "何时对樽酒，重为洗埃尘。"
        ],
        "title": "次韵侯宣城题叠嶂楼",
        "id": "e538f949-ff72-4ecd-8d92-5fd8759217c6"
    },
    {
        "author": "苏辙",
        "paragraphs": [
            "读书犹记少年狂，万卷纵横晒腹囊。",
            "奔走半生头欲白，今年始得校书郎。"
        ],
        "title": "初闻得校书郎示同官三绝  其一",
        "id": "12a55ec5-9fe9-49f6-ae69-3e0f3b689bd1"
    },
    {
        "author": "苏辙",
        "paragraphs": [
            "百家小邑万重山，惭愧斯民爱长官。",
            "粳稻如云梨枣熟，暂留聊复为加餐。"
        ],
        "title": "初闻得校书郎示同官三绝  其二",
        "id": "c1ebb9d0-0cef-43e2-b981-8d827883741a"
    },
    {
        "author": "苏辙",
        "paragraphs": [
            "病后浊醪都少味，老来欢意苦无多。",
            "临行寂寞空相对，不作新诗奈客何。"
        ],
        "title": "初闻得校书郎示同官三绝  其三",
        "id": "cb475db2-e024-4ea4-b6d8-6a6682679a83"
    },
    {
        "author": "苏辙",
        "paragraphs": [
            "南看城市北看山，每到令人意豁然。",
            "碧瓦千家新过雨，青松万壑正生烟。",
            "经秋卧病闻斤响，此日登临负酒船。",
            "径请诸君作佳句，壁间题我此诗先。"
        ],
        "title": "绩溪二咏 豁然亭",
        "id": "c7c1ab38-08bd-4f4e-b977-7853e5687a08"
    },
    {
        "author": "苏辙",
        "paragraphs": [
            "谁安双岭曲弯弯，眉势低临户牖间。",
            "斜拥千畦铺渌水，稍分八字放遥山。",
            "愁霏宿雨峰峦湿，笑卷晴云草木闲。",
            "忽忆故乡银色界，举头千里见苍颜。"
        ],
        "title": "绩溪二咏 翠眉亭",
        "id": "19f25814-0892-4408-a223-45ce34924f9d"
    },
    {
        "author": "苏辙",
        "paragraphs": [
            "来时稻叶针锋细，去日黄花黍粒粗。",
            "久病终惭多敝政，丰年犹喜慰耕夫。",
            "青山片片添红叶，渌水星星照白须。",
            "东观校仇非老事，眼昏那复竞铅朱。"
        ],
        "title": "辞灵惠庙归过新兴院书其屋壁",
        "id": "11b42dc9-f2f7-4945-a8b5-192a4c66aaf1"
    },
    {
        "author": "苏辙",
        "paragraphs": [
            "凛如秋月照虚空，遇水留形处处同。",
            "一瞬自成千亿月，精神依旧满胸中。"
        ],
        "title": "郭尉惠古镜",
        "id": "6ea1c23f-728b-47c6-a705-9df481a93ea8"
    },
    {
        "author": "苏辙",
        "paragraphs": [
            "槛外甘棠锦绣屏，长松何者擅亭名。",
            "浮花过眼无多日，劲节凌寒尽此生。",
            "暗长茯苓根自大，旋收金粉气尤清。",
            "长官不用求琴谱，但听风吹作弄声。"
        ],
        "title": "歙县岁寒堂",
        "id": "75851a84-892c-4484-a497-f19d3ffdd89c"
    },
    {
        "author": "苏辙",
        "paragraphs": [
            "黑龟赤凤早逢师，白发苍颜老不衰。",
            "丹鼎一丸深自祕，紫芝三叶却先知。",
            "烟熏晴日云容薄，色凝秋霜玉性奇。",
            "何日刀圭救羸病，尽芟荆棘种交梨。"
        ],
        "title": "邵武游氏老人三清堂紫芝",
        "id": "61565468-a46f-4136-a4e6-1837ccb4d8c0"
    },
    {
        "author": "苏辙",
        "paragraphs": [
            "稽古尧无作，勤邦禹有功。",
            "政新天地力，事改汉唐风。",
            "礼乐寰中盛，梯航海外通。",
            "华封徒有诵，龙御忽乘空。"
        ],
        "title": "神宗皇帝挽词三首  其一",
        "id": "b38d2b5e-526d-4813-a3ac-88f09979d3e4"
    },
    {
        "author": "苏辙",
        "paragraphs": [
            "承平终不处，付托重艰难。",
            "统接神孙正，人依圣母安。",
            "桥山封剑佩，原庙见衣冠。",
            "万国缠哀处，嵩阳桧柏寒。"
        ],
        "title": "神宗皇帝挽词三首  其二",
        "id": "ebc0fed7-5330-41b5-ae63-d67978a85cfc"
    },
    {
        "author": "苏辙",
        "paragraphs": [
            "取士忘疏贱，量书废寝兴。",
            "刍言本何益，玉殿最先登。",
            "日角依俙想，尧言涕泗称。",
            "龙髯远莫及，零泪冻成冰。"
        ],
        "title": "神宗皇帝挽词三首  其三",
        "id": "ccd5c029-c217-4883-b8e4-d1c5089ddd33"
    },
    {
        "author": "苏辙",
        "paragraphs": [
            "扁舟怱草出山来，惭愧严公旧钓台。",
            "舟子未应知此恨，梦中飞楫定谁催。"
        ],
        "title": "舟过严陵滩将谒祠登台舟人夜解及明已远至桐庐望桐君山寺缥缈可爱遂以小舟游之二绝  其一",
        "id": "383d0fc2-91e8-4282-ba75-a4b6eb43c0eb"
    },
    {
        "author": "苏辙",
        "paragraphs": [
            "严公钓濑不容看，犹喜桐君有故山。",
            "多病未须寻药录，从今学取衲僧闲。"
        ],
        "title": "舟过严陵滩将谒祠登台舟人夜解及明已远至桐庐望桐君山寺缥缈可爱遂以小舟游之二绝  其二",
        "id": "cfe46d8f-7486-4c24-95e3-712c803b36c0"
    },
    {
        "author": "苏辙",
        "paragraphs": [
            "潮来海若一长呼，潮去萧条一吸余。",
            "初见千艘委泥土，忽浮万斛溯空虚。",
            "映山少避曾非久，借势前行却自如。",
            "天地尚遭人意料，乘时使气定粗疏。"
        ],
        "title": "溯潮二首  其一",
        "id": "1b5bf0ec-f6cb-4ac5-9dff-e1005b1ba7d7"
    },
    {
        "author": "苏辙",
        "paragraphs": [
            "疋练萦回出海门，黄泥先变碧波浑。",
            "初来似欲倾沧海，正满真能倒百源。",
            "流枿飞腾竟何在，扁舟睥睨久仍存。",
            "自惭不作山林计，来往终随万物奔。"
        ],
        "title": "溯潮二首  其二",
        "id": "f72aca6e-7f5c-4880-8ca4-ecf1b29a6fdf"
    },
    {
        "author": "苏辙",
        "paragraphs": [
            "候潮门外王居士，平昔交游遍海涯。",
            "本种杉松为老计，晚将亭榭付邻家。",
            "为生有道终安隠，好事来游空叹嗟。",
            "犹有东坡旧诗卷，忻然对客展龙蛇。"
        ],
        "title": "赠王复处士",
        "id": "4b59198d-6e01-46e2-a1c7-28646d5255ac"
    },
    {
        "author": "苏辙",
        "paragraphs": [
            "昔日高僧今白衣，人生变化定难知。",
            "故人相见不相识，空怪解吟无本诗。"
        ],
        "title": "张惕山人即昔所谓惠思师也余旧识之于京师忽来相访茫然不复省徐自言其故戏作二小诗赠之  其一",
        "id": "e579d7a7-a660-4d89-ab5e-5ac225bfed9d"
    },
    {
        "author": "苏辙",
        "paragraphs": [
            "听诵长江近章句，喜逢澄观已冠巾。",
            "醉吟挥弄清潮水，谁信从前戒律人。"
        ],
        "tags": [
            "长江"
        ],
        "title": "张惕山人即昔所谓惠思师也余旧识之于京师忽来相访茫然不复省徐自言其故戏作二小诗赠之  其二",
        "id": "03eb5436-5e49-41de-b4fb-8b54cf92308f"
    },
    {
        "author": "苏辙",
        "paragraphs": [
            "人言长安远如日，三韩住处朝日赤。",
            "飞帆走马入齐梁，却渡吴江食吴橘。",
            "玉门万里唯言九，行人泪堕阳关酒。",
            "佛法西来到此间，遍满曾如屈伸手。",
            "出家王子身心虚，飘然渡海如过渠。",
            "远来忽见倾盆雨，属国真逢戴角鱼。",
            "至人无心亦无法，一物不见谁为敌。",
            "东海东边定有无，拍手笑作中朝客。"
        ],
        "title": "次韵子瞻送杨杰主客奉诏同高丽僧游钱塘",
        "id": "f4b06db3-2ee2-4d0b-ae55-e9ee566bc324"
    },
    {
        "author": "苏辙",
        "paragraphs": [
            "我兄教我过东吴，遗墨山间无处无。",
            "忽报冬潮催出堰，俗缘深重道心粗。"
        ],
        "title": "寄龙井辩才法师三绝  其一",
        "id": "f84bc88d-d852-4b78-9a27-1a54763af6b6"
    },
    {
        "author": "苏辙",
        "paragraphs": [
            "山色青冥叶未红，湖光凝碧晓无风。",
            "行穷上下两天竺，望断南山龙井龙。"
        ],
        "title": "寄龙井辩才法师三绝  其二",
        "id": "7726a100-f90c-4d99-9c98-aba44c5c3720"
    },
    {
        "author": "苏辙",
        "paragraphs": [
            "井水中藏东海鱼，侧盆翻雨洗凡夫。",
            "隔山欲共公相见，莫道从来一滴无。"
        ],
        "title": "寄龙井辩才法师三绝  其三",
        "id": "666f09e2-cc2b-46c6-a6f4-4c8f09a16a57"
    },
    {
        "author": "苏辙",
        "paragraphs": [
            "吴越朝天功在民，当年卿相亦仁人。",
            "曾孙终与元丰政，故老犹知异代因。",
            "吏治清明开白日，文词俊发吐青春。",
            "邺都从事堂中客，涕洒高原柏子新。"
        ],
        "title": "元绛参政挽词",
        "id": "1951aab5-412e-4c5f-a6ef-80a13c59ed6f"
    },
    {
        "author": "苏辙",
        "paragraphs": [
            "平生使气坐生风，徐叩方知学有功。",
            "应奉读书无复忘，虞翻忤物自甘穷。",
            "埋根射策久弥奋，投老为邦悍莫攻。",
            "坟木未须惊已拱，少年我亦作衰翁。"
        ],
        "title": "过王介同年墓",
        "id": "15380d19-3ac3-483a-9b8b-422819a0e565"
    },
    {
        "author": "苏辙",
        "paragraphs": [
            "粗砂施佛佛欣受，怪石供僧僧不嫌。",
            "空手远来还要否，更无一物可增添。"
        ],
        "title": "将游金山寄元长老",
        "id": "dcb32114-a461-4004-ad41-523c2d751730"
    },
    {
        "author": "苏辙",
        "paragraphs": [
            "石霜旧夺裴休笏，坐具只今君自留。",
            "留放书房还会否，受降曾不费戈矛。"
        ],
        "title": "元老见访留坐具而去戏作一绝调之",
        "id": "26b4eab1-8724-4ef9-be46-a48ddef90d59"
    },
    {
        "author": "苏辙",
        "paragraphs": [
            "请君却领弥天具，不欲终收陷虎名。",
            "莫道昏沉非战罪，何如不战屈人兵。"
        ],
        "title": "元老和示小诗自谓非战之罪复作一绝并坐具还之",
        "id": "dfe3f95b-f9d1-4d41-8674-3e4a0ff690be"
    },
    {
        "author": "苏辙",
        "paragraphs": [
            "远老陶翁好弟兄，虎溪庐阜久逢迎。",
            "何须更要经平子，清议从来贵士衡。"
        ],
        "title": "子瞻与长老择师相遇于竹西石塔之间屡以绝句赠之又留书邀辙同作遂以一绝继之",
        "id": "9bc661f2-5d68-4242-ae53-532f402f2cae"
    },
    {
        "author": "苏辙",
        "paragraphs": [
            "淮南鱼米年年贱，直便归休无俸钱。",
            "锦背图书何益事，尘生弦筦正参禅。",
            "逢人未废一樽酒，送客长随百里船。",
            "世上得如君自在，不须开府事开边。"
        ],
        "title": "高邮赠别杜介供奉",
        "id": "199351bf-a781-41c8-b883-bbb7d510f3f0"
    },
    {
        "author": "苏辙",
        "paragraphs": [
            "五年窜南荒，顽质不伏病。",
            "吸清吐浊秽，气练骨随劲。",
            "澹然久忘归，寂寂就遐屏。",
            "国恩念流落，牵挽畀邻境。",
            "叶舟溯长江，藤鞋过重岭。",
            "峡深茑萝恶，山崄崖石横。",
            "恢台夏初发，氛雾秋愈盛。",
            "菘薤食有时，豚羔讵曾省。",
            "门开讼氓入，日晏鴂舌竞。",
            "肝脾得寒热，冰炭迫晨暝。",
            "俚医固空疏，蛮觋剧粗猛。",
            "老妻但坐哭，遗语未肯听。",
            "长子亦在床，一卧昏不醒。",
            "思归未可得，即死副前定。",
            "如如性终在，冉冉岁将冷。",
            "筋骸稍轻安，冠服强披整。",
            "余方厌苓术，日食禁醪茗。",
            "发衰乱随栉，骨瘦空看影。",
            "簿书勉复亲，环玦非所请。",
            "马老固伏枥，槎流旧安井。",
            "凌兢就轻车，邂逅出修绠。",
            "此生诚梦幻，俯仰成吊庆。",
            "故人枉新诗，万里慰孤耿。",
            "赏音我非旷，斫鼻君真郢。",
            "南迁昔所同，卧疾今亦并。",
            "远行信由天，未死庸非命。",
            "归舟正飘兀，斋舍念清净。",
            "作书附鸿翼，去路瞻斗柄。",
            "闸水渐安流，吴音未全正。",
            "一樽对清言，及此冬夜永。"
        ],
        "tags": [
            "长江"
        ],
        "title": "答王定国问疾",
        "id": "34a1c75a-de51-4c0d-9bca-b181f6faf394"
    },
    {
        "author": "苏辙",
        "paragraphs": [
            "扁舟未遽解，坐待两闸平。",
            "浊水污人思，野寺为我清。",
            "昔游有遗咏，枯墨存高甍。",
            "故人独未来，一樽谁与倾。",
            "北风吹微云，莫寒依月生。",
            "前望邗沟路，却指铁瓮城。",
            "茅檐卜兹地，江水供晨烹。",
            "试问东坡翁，毕老几此行。",
            "奔驰力不足，隠约性自明。",
            "早为归耕计，免惭老僧荣。"
        ],
        "title": "和子瞻次孙觉谏议韵题邵伯闸上斗野亭见寄",
        "id": "d897fdbf-d85f-443e-afd9-0fb735b248d6"
    },
    {
        "author": "苏辙",
        "paragraphs": [
            "肩舆嫋嫋渡浮梁，吏隠知君寄一仓。",
            "十里遥看飞皂盖，小轩相对有壶浆。",
            "清霄往往投车辖，永日霏霏散篆香。",
            "留滞淮南久仍乐，莫年何意复为郎。"
        ],
        "title": "次韵子瞻题泗州监仓东轩二首  其一",
        "id": "e43417aa-577e-49df-9dae-2c367f0883d4"
    },
    {
        "author": "苏辙",
        "paragraphs": [
            "万斛尘飞日为霾，无心退食自成斋。",
            "梅生红粟初迎腊，鱼跃银刀正出淮。",
            "卧病空看帆度碛，诵诗犹记雪填阶。",
            "夹河南北俱形胜，且借高城作两崖。"
        ],
        "title": "次韵子瞻题泗州监仓东轩二首  其二",
        "id": "36deefb5-0ed1-4bd4-ac65-767953fee94c"
    },
    {
        "author": "苏辙",
        "paragraphs": [
            "岁晚河冰留画船，一轩修竹喜萧然。",
            "诗词温厚新成格，道论精微近入禅。",
            "病后不胜清醑酽，别时仍得旧书传。",
            "欲成古史须咨考，陋巷何因接尺椽。"
        ],
        "title": "答颜复国博",
        "id": "e15c61f2-ec3c-43d2-bf94-91d8caee151f"
    },
    {
        "author": "苏辙",
        "paragraphs": [
            "彭城寺壁看诗来，颜氏瓢樽偶共开。",
            "茅屋未完先凿沼，竹林成后想宜梅。",
            "新诗妙绝难为继，高论微低得共陪。",
            "第一词人生不识，兹行尚喜揖君才。"
        ],
        "title": "次韵王定民宣德",
        "id": "2549a85b-7c3b-4061-a41b-b906e0648caa"
    },
    {
        "author": "苏辙",
        "paragraphs": [
            "扁舟多艰虞，与我平日类。",
            "初乘滂洋流，旋涉冻浅地。",
            "日西阴风作，夜半流澌至。",
            "悄然孤寂枕，觉此凝冽气。",
            "河声噤不喧，灯花结复坠。",
            "忽来触舟去，声与裂帛似。",
            "平明发窗扉，吏卒僵未起。",
            "奔腾阵马过，汹涌晴云驶。",
            "纷纷散环玦，卷卷浮席被。",
            "汇流忽腾蹙，曲岸相撑抵。",
            "欹危起丘山，汗漫接洲沚。",
            "连艘恣凌轣，千槌竞纷委。",
            "刚强初悍顽，溃散终披靡。",
            "扫除就虚旷，沿溯弄清泚。",
            "我行无疾徐，乘流得坎止。",
            "偶然追还期，愧此堕千指。",
            "阴阳有定数，开塞亦常理。",
            "穷冬治舟行，嗟此岂天意。"
        ],
        "title": "河冰",
        "id": "b5e1cc58-6b40-4d6c-bc4f-4402225f0a84"
    },
    {
        "author": "苏辙",
        "paragraphs": [
            "客心凛凛怯寒冰，拥褐无言夜漏深。",
            "河伯似知归意速，风号西北故相禁。"
        ],
        "title": "复赋河冰四绝  其一",
        "id": "c10f5e51-5ab6-473b-8648-a665f46e0504"
    },
    {
        "author": "苏辙",
        "paragraphs": [
            "春来归梦剧飞凫，夜半流澌拥舳舻。",
            "似胜去年彭蠡口，雪封庐岳浪翻湖。"
        ],
        "title": "复赋河冰四绝  其二",
        "id": "68bd1662-2cf8-4db0-8ee7-f7950be9aa2a"
    },
    {
        "author": "苏辙",
        "paragraphs": [
            "朝来县令借长船，仍遣千夫上下牵。",
            "不惜琼瑶分众手，贪看雪片满河壖。"
        ],
        "title": "复赋河冰四绝  其三",
        "id": "70106b8a-48df-4a51-ac27-c7fbada932e5"
    },
    {
        "author": "苏辙",
        "paragraphs": [
            "轻纨破碎珮环流，颠倒锵鸣乱触舟。",
            "解绋投篙曾不顾，不知何处拥汀洲。"
        ],
        "title": "复赋河冰四绝  其四",
        "id": "2cdedb29-e9b7-4f3f-adad-905c3dd0a08f"
    },
    {
        "author": "苏辙",
        "paragraphs": [
            "留滞江湖白发生，西归犹苦冻峥嵘。",
            "春风未到冰先解，河水初深船自轻。",
            "去国偶然经昼梦，逢人稍欲问都城。",
            "羁鸿共有成行喜，双鲤应将尺素迎。"
        ],
        "title": "河冰稍解喜呈王适",
        "id": "bb1f1b8e-cf4f-46ca-bc55-f24b014e3160"
    },
    {
        "author": "苏辙",
        "paragraphs": [
            "懊恼河冰散复生，徂年近已失峥嵘。",
            "身留短舫厌厌睡，目送飞鸿一一轻。",
            "引纤低徊疑上坂，打凌辛苦甚攻城。",
            "东风怜我归心速，稍变杨梢百里迎。"
        ],
        "title": "河冰复结复次前韵",
        "id": "ba36cce7-dc46-4c07-ad02-0dc8bf96401e"
    },
    {
        "author": "苏辙",
        "paragraphs": [
            "我登妙峰亭，欲访德云师。",
            "春阳被原野，濉涣含流澌。",
            "未复桃李色，稍增松桂姿。",
            "孑孑东来樯，冉冉将安之。",
            "万物委天运，此身免奔驰。",
            "怅然怀旧游，一丘覆茅茨。",
            "清冷久沮洳，文雅空颓隳。",
            "提携二三子，醉倒春风吹。",
            "不见妙峰处，安知德云期。",
            "南迁久忘反，有获空自知。",
            "归来览新构，恍然发深思。",
            "远行极南海，此地初不移。",
            "酌我一斗酒，尽公终日嬉。",
            "德云非公欤，相对欲无词。"
        ],
        "title": "题南都留守妙峰亭",
        "id": "7eddfbe1-1094-4c89-a748-97f35b232b87"
    },
    {
        "author": "苏辙",
        "paragraphs": [
            "叠石初成得赐环，未应苔藓上苍颜。",
            "据鞍华岳旌旄里，回首淮山梦想间。",
            "烽火日传西塞静，丘陵应伴壮心闲。",
            "终南太白皆公有，肯向庭中更作山。"
        ],
        "title": "次韵发运路昌衡淮南见山堂",
        "id": "9167dd06-1137-4b4f-b2a9-791a56949b81"
    },
    {
        "author": "苏辙",
        "paragraphs": [
            "岷山招我早归来，剑阁横空未易回。",
            "北叟忽惊鶗鴂晚，西辕欲及海棠开。",
            "避仇赋客亲耕耒，因乱诗翁著酒杯。",
            "但爱江山无一事，为言父老莫相猜。"
        ],
        "title": "送戴朝议归蜀中",
        "id": "0957c8bb-7a57-494a-9295-d3b65b19dd99"
    },
    {
        "author": "苏辙",
        "paragraphs": [
            "掖垣初罢斧斤响，栋宇犹闻松桂香。",
            "江海蹔来俱野客，云霄并直愧华堂。",
            "月明似与人烟远，风细微闻禁漏长。",
            "谏草未成眠未稳，始知天上极清凉。"
        ],
        "title": "后省初成直宿呈子瞻二首  其一",
        "id": "64c3c2f3-962c-41f3-90ec-7a58a5b35f56"
    },
    {
        "author": "苏辙",
        "paragraphs": [
            "射策当年偶一时，对床夜雨失前期。",
            "庐间还往无多地，梦里追寻亦自疑。",
            "螭墨屡干朝已久，囊封希上出犹迟。",
            "茅檐半破松筠老，归念萧然欲语谁。"
        ],
        "title": "后省初成直宿呈子瞻二首  其二",
        "id": "0fc2fdcc-0039-4927-9885-a74c8bf8c3a6"
    },
    {
        "author": "苏辙",
        "paragraphs": [
            "海上石桥余折栋，大舶记君过铁瓮。",
            "东行万里若乘空，老蜃长鲸应入鞚。",
            "波摇风卷卧不起，免教髀肉鞍磨痛。",
            "归来过我话艰苦，惊汗津津尚流汞。",
            "海涯风物画成图，错落天吴兼紫凤。",
            "至今想象隔人世，往往风涛吹昼梦。",
            "长沙欲往厌飞楫，幸有千兵作迎送。",
            "文章清逸世少比，科第峥嵘声自重。",
            "远行屡屈众所叹，出祖谁攀车欲动。",
            "明朝鼓角背王城，莫听单于吹晓弄。"
        ],
        "title": "次韵子瞻送陈睦龙图出守潭州",
        "id": "58d87151-caef-4652-bdb0-349c2148268a"
    },
    {
        "author": "苏辙",
        "paragraphs": [
            "京洛东游岁月深，相逢初喜解微吟。",
            "梦中助我生池草，别后同谁饮竹林。",
            "文字承家怜女在，风流似舅慰人心。",
            "便将格律传诸弟，王谢诸人无古今。"
        ],
        "title": "送千之侄西归",
        "id": "fe52ed25-1a86-4a0a-9d41-0f675971786d"
    },
    {
        "author": "苏辙",
        "paragraphs": [
            "日日南风夜气烦，一声鸣䟆万人看。",
            "禁沟飞水清黄道，凉殿分冰遍从官。",
            "急雨未成昏观阙，微飙稍觉泛和銮。",
            "相看挥汗尘埃里，散发何人旧不冠。"
        ],
        "title": "驾幸亲贤宅赠随驾诸公",
        "id": "6aacefa4-7a48-4ed5-b1d6-9e8b56743b09"
    },
    {
        "author": "苏辙",
        "paragraphs": [
            "雨气凉侵殿，河流渗入池。",
            "黄粱瀹鱼子，白酒泻鹅儿。",
            "风细初生袖，尘清免污眉。",
            "郊行不易得，拂壁看题诗。"
        ],
        "title": "次韵子瞻饮道者院池上",
        "id": "07718bf9-7886-4851-98c8-e743d750ca46"
    },
    {
        "author": "苏辙",
        "paragraphs": [
            "裘葛终年累已轻，薄蕉如雾气尤清。",
            "应知浣濯衣棱败，少助晨趋萃蔡声。"
        ],
        "title": "答孔平仲惠蕉布二绝  其一",
        "id": "ab5594cc-2301-4499-8127-efb9e05efac9"
    },
    {
        "author": "苏辙",
        "paragraphs": [
            "灯笼白葛扇裁纨，身似山僧不似官。",
            "更得双蕉缝直掇，都人浑作道人看。"
        ],
        "title": "答孔平仲惠蕉布二绝  其二",
        "id": "1d5adedc-8607-4db0-921b-ba39568f37bc"
    },
    {
        "author": "苏辙",
        "paragraphs": [
            "焦枯连夏火，洗濯待秋霖。",
            "都邑沟渠净，郊原黍豆深。",
            "流膏侵地轴，晴意动风琴。",
            "谁似臣居易，先成喜雨箴。"
        ],
        "title": "次韵朱光庭司谏喜雨",
        "id": "f42ecaa2-2298-4094-8db7-b2b58c503ebd"
    },
    {
        "author": "苏辙",
        "paragraphs": [
            "放浪江湖久惰慵，安排谁置从官中。",
            "粗疏空与延和对，开纳初还贞观风。",
            "二鄙兵消真帝力，四方雨足自天功。",
            "时将一勺倾沧海，漫使人知达四聪。"
        ],
        "title": "次韵光庭省中书事",
        "id": "333a1b5e-da35-41f5-a672-5f9502c7e11d"
    },
    {
        "author": "苏辙",
        "paragraphs": [
            "楚蟹吴柑初著霜，梁园官酒试羔羊。",
            "老如计相非无齿，清似留侯未却粮。",
            "杖屦稍通宾客过，殽蔬要遣子孙尝。",
            "诏书委曲如公意，幕府新除朱绂郎。"
        ],
        "title": "送张恕朝奉南京签判二首  其一",
        "id": "906f342e-dd91-4d6d-b57a-1d6cda7662b6"
    },
    {
        "author": "苏辙",
        "paragraphs": [
            "朱绂还家罢倚门，留都无事最宜亲。",
            "下车趋走惊邻舍，决狱平反慰老人。",
            "相见只今多邂逅，旧游他日半埃尘。",
            "何年重起扁舟兴，会作东湖十日宾。"
        ],
        "title": "送张恕朝奉南京签判二首  其二",
        "id": "0565de59-d002-4746-9dbb-9eb5c7e48677"
    },
    {
        "author": "苏辙",
        "paragraphs": [
            "归念长依落日边，壶浆今见逆新官。",
            "声传已觉讴歌遍，身到前知政令宽。",
            "民病贤人来已暮，时平蜀道本无难。",
            "明年我欲修桑梓，为赏庭前荔子丹。"
        ],
        "title": "送贾讷朝奉通判眉州",
        "id": "faa11b6d-bbf8-4db5-b399-bfe38ffb61d6"
    },
    {
        "author": "苏辙",
        "paragraphs": [
            "不悟身边一斗红，圣贤随世亦时中。",
            "何人知有中书巧，缚送能书陈孟公。"
        ],
        "title": "次韵黄庭坚学士猩毛笔",
        "id": "e7498b1e-f799-49e5-bd9f-708e4e5c85a9"
    },
    {
        "author": "苏辙",
        "paragraphs": [
            "脱遗章句事经纶，满腹龙蛇自屈伸。",
            "南驾威声传绝域，西征旧恨失奸臣。",
            "空留谏疏惊颓靡，终托诗词话苦辛。",
            "直气如云未应尽，一双嗣子亦骐驎。"
        ],
        "title": "李诚之待制挽词二首  其一",
        "id": "43948129-479e-46ae-be6d-abd68ac65d59"
    },
    {
        "author": "苏辙",
        "paragraphs": [
            "济南风物在西湖，湖上逢公初下车。",
            "谈笑樽前伏齐虏，旌旗门外听除书。",
            "一封未奏先焚草，三黜归来便种蔬。",
            "泪落西堂歌酒地，杉松空见岁寒余。"
        ],
        "tags": [
            "西湖"
        ],
        "title": "李诚之待制挽词二首  其二",
        "id": "be7b028b-a361-4046-b136-a8cf157016e1"
    },
    {
        "author": "苏辙",
        "paragraphs": [
            "白发三朝旧，青山一布衾。",
            "封章留帝所，德泽在人心。",
            "未起讴吟切，来归顾托深。",
            "杨公不久住，天意定难忱。"
        ],
        "title": "司马温公挽词四首  其一",
        "id": "dae73c1b-5c37-45ce-a804-83353c5815ea"
    },
    {
        "author": "苏辙",
        "paragraphs": [
            "决策传贤际，危言变法初。",
            "纷纷看往事，一一验遗书。",
            "富贵终何有，清贫只自如。",
            "西州不忍过，行哭便回车。"
        ],
        "title": "司马温公挽词四首  其二",
        "id": "d6929dfc-2f8e-40f0-a51a-7d89669ffce3"
    },
    {
        "author": "苏辙",
        "paragraphs": [
            "区区非为己，恳恳欲忘生。",
            "力尽心终在，身亡势亦成。",
            "遗民抛剑戟，故老半公卿。",
            "魏丙生前友，俱传汉相名。"
        ],
        "title": "司马温公挽词四首  其三",
        "id": "00815833-4917-4557-8ed8-3e69f2230d37"
    },
    {
        "author": "苏辙",
        "paragraphs": [
            "少年真狷浅，射策本粗疏。",
            "欲广忠言地，先收众弃余。",
            "流离见更化，邂逅捧除书。",
            "赵孟终知厥，他人恐骂予。"
        ],
        "title": "司马温公挽词四首  其四",
        "id": "9a116238-f317-4f54-bd50-38ebbfdf9454"
    },
    {
        "author": "苏辙",
        "paragraphs": [
            "与君外兄弟，初如一池鱼。",
            "中年云雨散，各异涧谷居。",
            "客舍复相从，语极长唏嘘。",
            "青衫奉朝谒，白发惊晨梳。",
            "百年不堪把，一樽欢有余。",
            "清言我未厌，昨夜闻除书。",
            "淮南旱已久，疲民食田蔬。",
            "诏发上供米，仍疏古邗渠。",
            "要须贤使君，均此积岁储。",
            "径乘两桨去，不待五马车。",
            "别离难重陈，劳徕不可徐。",
            "政成得召节，岁晚当归欤。"
        ],
        "title": "送表弟程之元知楚州",
        "id": "76f0f0a0-275f-408a-9474-26fc7e2f8b4e"
    },
    {
        "author": "苏辙",
        "paragraphs": [
            "朝廷入忘返，冠盖如云屯。",
            "贤哉贵公子，独以民社言。",
            "西台出命书，落笔波涛翻。",
            "东台典封驳，坐惜日月奔。",
            "试剧得上蔡，高卧强东藩。",
            "旱岁独多麦，时雨如倾盆。",
            "铃轩省鞭抶，幕府多壶樽。",
            "逡巡文字乐，斥去簿领烦。",
            "赐环行当至，坐席恐未温。",
            "三槐日成阴，富贵属曾孙。"
        ],
        "title": "送王震给事知蔡州",
        "id": "73ecdac1-ac1b-480e-bf17-51f27c821a0d"
    },
    {
        "author": "苏辙",
        "paragraphs": [
            "满腹贮精神，触手会众理。",
            "一废十五年，直坐才多尔。",
            "我昔游宋城，忆始识君子。",
            "簿书填丘山，宾客乱峰螘。",
            "出寻城下宅，屡屣床前履。",
            "清谈如锯木，落屑纷相委。",
            "解颐自有乐，置酒姑且止。",
            "逡巡破黄封，婉娩歌皓齿。",
            "风高熊正白，霜落蟹初紫。",
            "夜阑意未厌，河斜客忘起。",
            "归来笑僮仆，熟醉未曾尔。",
            "江湖一流荡，欢意日颓弛。",
            "西还经旧游，相逢值新喜。",
            "诏催西州牧，门有朱轓柅。",
            "都城挽不住，山贼近方侈。",
            "提刀索崖谷，援桴动闾里。",
            "居家百无与，王事非有己。",
            "何日却休官，复饮梁王市。"
        ],
        "title": "送王廷老朝散知虢州",
        "id": "5108e485-3462-4799-90ba-98885ee38062"
    },
    {
        "author": "苏辙",
        "paragraphs": [
            "仲连虽不仕，而非绮与园。",
            "逡巡笑谈间，屡解战斗繁。",
            "子敬识二孙，长揖鼓鼙喧。",
            "意气感周郎，振策起江村。",
            "二贤继英风，千载为高门。",
            "曾孙事仁祖，风义夙所敦。",
            "台阁余故事，父老称遗言。",
            "白发识公子，十载友元昆。",
            "婆娑久不试，俯仰色愈温。",
            "五马忽嘶鸣，朱轮夹征轩。",
            "旌旄隔河至，部曲几人存。",
            "铜虎不可留，刍狗行当燔。",
            "秋潦决河防，遗黎化惊魂。",
            "忧心念千里，何暇把一樽。",
            "西城叩门别，南风吹帽翻。",
            "嗟我限出谒，未敢逾短垣。",
            "新晴水尚壮，想见民惊奔。",
            "安得万丈堤，止此百里浑。",
            "姑尔救一境，谁当理其源。",
            "百闻贵一见，尺书为我论。"
        ],
        "title": "送鲁有开中大知洺州次子瞻韵",
        "id": "3fb624a5-9035-44fd-99c9-8dfa76528827"
    },
    {
        "author": "苏辙",
        "paragraphs": [
            "上书乞江淮，得请临关河。",
            "所得非所愿，亲友或相诃。",
            "丈夫志四方，所遇常逶迤。",
            "况当国西屏，形胜古来多。",
            "昆渠涌北郭，华岳垂东阿。",
            "羌虏昔未平，驿骑如飞梭。",
            "间谍时出没，关梁苦谁何。",
            "尔来一清净，西望多麦禾。",
            "魏绛方和戎，先零正投戈。",
            "秦人释重负，道路闻行歌。",
            "便当卧斋合，次第除网罗。",
            "时时一啸咏，未用勤催科。",
            "诸孤寄吴越，食口如雁鹅。",
            "时分橐中金，何必手自摩。"
        ],
        "title": "送陈侗同年知陕府",
        "id": "9bcb8101-b6fa-45c0-b3f7-f47bb639589b"
    },
    {
        "author": "苏辙",
        "paragraphs": [
            "风波定后得西归，乌鹊喧呼里巷知。",
            "未熟黄粱惊破梦，相看白发信乘危。",
            "豚肩尚有冬深味，蚕器应逢市合时。",
            "父老为公留腊酒，不须犹唱式微诗。"
        ],
        "title": "次韵李曼朝散得郡西归留别二首  其一",
        "id": "79cbd9e3-0404-42b9-9659-e07d3b2d5fc9"
    },
    {
        "author": "苏辙",
        "paragraphs": [
            "怀印徒行尚故衣，邸中掾史见犹疑。",
            "千人上冢乡关动，五马行春雨泽随。",
            "醉里坠车初未觉，道中破甑复谁悲。",
            "西行漫遣亲朋喜，早赋陶翁归去诗。"
        ],
        "title": "次韵李曼朝散得郡西归留别二首  其二",
        "id": "b42bb37f-29fb-4526-a8ad-66f673ed372b"
    },
    {
        "author": "苏辙",
        "paragraphs": [
            "昔与君同巷，参差对柴荆。",
            "艰难奉老母，弦歌教诸生。",
            "藜藿饱臧获，布褐均弟兄。",
            "贫贱理则穷，礼义日益明。",
            "我亲本知道，家有月旦评。",
            "逡巡户牖间，时闻叹息声。",
            "善恶不可诬，孝弟神所听。",
            "我见此家人，处约能和平。",
            "它年彼君子，岂复地上行。",
            "尔来三十年，遗语空自惊。",
            "松阡映天末，苦泪缘冠缨。",
            "子亲八十五，皤然老人星。",
            "安舆及禄养，平反慰中情。",
            "月俸虽不多，足备甘与轻。",
            "今年复考课，得秩真代耕。",
            "倚门老鹤望，策马飞鸿征。",
            "归来岁云莫，手奉屠苏觥。",
            "我诗不徒作，以遗乡党铭。"
        ],
        "title": "送程建用宣德西归",
        "id": "41399c12-e739-4622-afb2-f82eca5bc6c1"
    },
    {
        "author": "苏辙",
        "paragraphs": [
            "天街雪霁初通驷，禁籞冰开渐跃鱼。",
            "十尾烦君穿细柳，一杯劝我芼青蔬。",
            "寒樽独酌偶逢客，佳句相酬不用书。",
            "江海归来叨禁近，空令同巷往来疏。"
        ],
        "title": "次韵子瞻杜介供奉送鱼",
        "id": "c6382703-a3bb-4443-be31-8495eeb1d5b0"
    },
    {
        "author": "苏辙",
        "paragraphs": [
            "矫矫公孙才不贫，白驹冲雪喜新春。",
            "忽过银阙迷归路，误认瑶台寻故人。",
            "访我不嫌泥正滑，留君深愧酒非醇。",
            "归时九陌铺寒月，清绝空教仆御颦。"
        ],
        "title": "次韵子瞻招王蘧朝请晚饮",
        "id": "07529dfe-1ab1-47cf-9d48-d42278b2671c"
    },
    {
        "author": "苏辙",
        "paragraphs": [
            "东坡自作苍苍石，留取长松待伯时。",
            "只有两人嫌未足，更收前世杜陵诗。"
        ],
        "title": "子瞻与李公麟宣德共画翠石古木老僧谓之憩寂图题其后",
        "id": "d1fe252b-6c2f-41bd-bddf-33b5c7606fa7"
    },
    {
        "author": "苏辙",
        "paragraphs": [
            "妙年收贾傅，白首贵王阳。",
            "志气文章在，功名岁月长。",
            "遗孙依旧德，故吏满诸方。",
            "河朔三持节，斯民定不忘。"
        ],
        "title": "王君贶宣徽挽词三首  其一",
        "id": "5cab7b74-f05c-4d7f-bd41-a89744474d66"
    },
    {
        "author": "苏辙",
        "paragraphs": [
            "谪堕神仙侣，飞翔鸾凤姿。",
            "旧逢黄石老，阴许赤松期。",
            "历历僧伽记，申申邓傅词。",
            "翻然归海峤，无复世人知。"
        ],
        "title": "王君贶宣徽挽词三首  其二",
        "id": "1041d5d7-702e-4a61-b93b-04f203a55e1b"
    },
    {
        "author": "苏辙",
        "paragraphs": [
            "从军在河上，仗钺喜公来。",
            "幕府方闲暇，歌钟得纵陪。",
            "它年老宾佐，过国泣楼台。",
            "犹有坟碑在，仍令故客开。"
        ],
        "title": "王君贶宣徽挽词三首  其三",
        "id": "37c7897d-cb51-4938-a4fc-40b11d6e976c"
    },
    {
        "author": "苏辙",
        "paragraphs": [
            "扬州繁丽非前世，城郭萧条却古风。",
            "尚有花畦春雨后，不妨水调月明中。",
            "东都甲第非嫌汝，北牖羲皇自属翁。",
            "清洛放船经月事，急先鶗鴂绕芳丛。"
        ],
        "title": "送杜介归扬州",
        "id": "cf45c43d-dc2f-4cdb-9bab-a5fb7a6d36b3"
    },
    {
        "author": "苏辙",
        "paragraphs": [
            "我游齐安十日回，东坡桃李初未栽。",
            "扁舟乱流入樊口，山雨未止淫黄梅。",
            "寒溪闻有古精舍，相与推挽登崔嵬。",
            "山深县令喜客至，寺荒蔓草生经台。",
            "黄鹅白酒得野餽，藤床竹簟无纤埃。",
            "可怜迁客畏人见，共怪青山谁为堆。",
            "行惊晚照催出谷，中止乱石倾余罍。",
            "古今相望两令尹，文词洒落千山隈。",
            "野人岂复识遗趣，过客时为剜苍苔。",
            "五年留滞屐齿秃，一朝挥手船头开。",
            "玉堂却忆昔游处，笑问五柳应彫摧。",
            "满朝文士蚤贵达，凭凌霄汉乘风雷。",
            "入参祕殿出华省，何曾著足空山来。",
            "漂流邂逅览遗躅，耳中尚有江声哀。"
        ],
        "title": "次韵子瞻与邓圣求承旨同直翰苑怀武昌西山旧游",
        "id": "fc4bea84-5f8b-4da3-a169-0355d5782a73"
    },
    {
        "author": "苏辙",
        "paragraphs": [
            "三十始去家，四十初南迁。",
            "五十复还朝，白发正纷然。",
            "故人从西来，鞍马何联翩。",
            "握手得一笑，喜我犹生全。",
            "别离多忧患，梦觉非因缘。",
            "惟余归耕计，粗有山下田。",
            "久糜太仓粟，空愧乡党贤。",
            "老兄富治行，令德齐高年。",
            "幸此民事清，未厌军垒偏。",
            "父老携壶浆，稚子迎道边。",
            "应有故相识，问我何当旋。",
            "君恩闵衰病，归驾行将鞭。"
        ],
        "title": "送杨孟容朝奉西归",
        "id": "4eec5012-6210-4a01-9f04-4b462d45afc0"
    },
    {
        "author": "苏辙",
        "paragraphs": [
            "羨君耽读书，日夜论今古。",
            "虽复在家人，不见释手处。",
            "意求五车尽，未惜双目苦。",
            "蓬莱倚霄汉，简册充栋宇。",
            "学成擅囷仓，笔落走风雨。",
            "破笼闭野鹤，短草藏文虎。",
            "鬓须忽半白，儿女无复乳。",
            "知君不能荐，愧我终何补。",
            "偶来相就谈，日落久未去。",
            "归鞍得新诗，佳句烂如组。",
            "古风弃雕琢，遗味比乐府。",
            "且复调埙篪，泠然五音举。"
        ],
        "title": "次韵孔武仲学士见赠",
        "id": "483da448-fa78-4183-a54d-1a450cdff4d6"
    },
    {
        "author": "苏辙",
        "paragraphs": [
            "我怀同门友，势如晓天星。",
            "老去发垂素，隠居山更青。",
            "退翁联科第，俯仰三十龄。",
            "仕官守乡国，出入奉家庭。",
            "鹄鹭性本静，芷兰深自馨。",
            "新诗得高趣，众耳昏未听。",
            "笑我老忧患，奔走如流萍。",
            "冠裳强包裹，齿发坐凋零。",
            "晚春首归路，朱轓照长亭。",
            "县令迎使君，彩服导辎軿。",
            "长叹或垂涕，平反知有令。",
            "此乐我已亡，虽达终不宁。"
        ],
        "title": "送家定国朝奉西归",
        "id": "924e50c4-f8ac-4c3d-a318-0b720b4a2208"
    },
    {
        "author": "苏辙",
        "paragraphs": [
            "流落江湖东复西，归来未洗足间泥。",
            "偶随鹏翼培风上，时得衙香满袖携。",
            "落笔逡巡看儤直，醉吟清绝许分题。",
            "相望鲁卫虽兄弟，终畏邻封大国齐。"
        ],
        "title": "次韵刘贡父省上示同会二首  其一",
        "id": "7f5dc5cf-771a-47dd-ad15-e6cb5486ddd8"
    },
    {
        "author": "苏辙",
        "paragraphs": [
            "掖垣不复限东西，宾客来冲雾雨泥。",
            "白酒黄封开潋滟，朱樱青笼落提携。",
            "五花愧我连书判，三道高君免试题。",
            "谁遣松蒿同一谷，凌云他日恐难齐。"
        ],
        "title": "次韵刘贡父省上示同会二首  其二",
        "id": "f5974cad-b05b-40ac-8652-e57b2a19f98f"
    },
    {
        "author": "苏辙",
        "paragraphs": [
            "君不见西都校书宗室叟，东鲁高谈鼓瑟手。",
            "偶然同我西掖垣，并立晓班分左右。",
            "龙文百斛世无价，瓦釜枵然但升斗。",
            "诸兄落落不可望，两季幸肯分余光。",
            "大孔奋飞自南乡，联翩羣雁相追翔，渠家冠盖尤堂堂。"
        ],
        "title": "次韵孔武仲三舍人省上",
        "id": "9b725132-07d4-4e35-a907-42562feb14bf"
    },
    {
        "author": "苏辙",
        "paragraphs": [
            "去年送君使河东，今年送君使河北。",
            "连年东北少安居，慷慨怜君色自得。",
            "河流西决不入土，千里汗漫败原隰。",
            "壮夫奔亡老稚死，粟麦无苗安取食。",
            "君忧臣辱自古然，自说过门三不入。",
            "忠诚一发鬼神辅，心念既通谋计集。",
            "堤防旋立村落定，波浪欲收蛟蜃泣。",
            "二年归国未为久，故旧相看发犹黑。",
            "成功岂在延世下，好勇真令腐儒服。",
            "此时为国颂河平，当使君名长不没。"
        ],
        "title": "送顾子敦奉使河朔",
        "id": "316a4d6c-c5ef-4b8a-a901-3eb066bf98bb"
    },
    {
        "author": "苏辙",
        "paragraphs": [
            "人言虎头痴，勇作河朔游。",
            "黄河六七月，不辨马与牛。",
            "单车径北渡，横身障西流。",
            "虎头亦不痴，志在万户侯。",
            "徜徉历三边，归借坐上筹。",
            "腰垂黄金印，不受白发羞。",
            "此计虽落落，但问有志不。",
            "临岐且一醉，行役方未休。"
        ],
        "title": "席上再送",
        "id": "2796dc4b-d2a1-414e-8923-4099560751ab"
    },
    {
        "author": "苏辙",
        "paragraphs": [
            "苍蛇冻不死，轻素暖仍归。",
            "落蕊时吹面，繁香自扑帏。",
            "光凝真照夜，枝软或牵衣。",
            "似厌风霾苦，应思雾雨霏。",
            "开樽迎最盛，扫地见初稀。",
            "頼有清阴在，金波肯发挥。"
        ],
        "title": "次韵孔文仲舍人酴醾",
        "id": "98272aba-8604-44b4-b53e-c0c235174a0b"
    },
    {
        "author": "苏辙",
        "paragraphs": [
            "家声远继河西守，游宦多便岭外官。",
            "南海无波闲斗舸，北堂多暇得羞兰。",
            "忽闻常棣歌离索，应寄寒梅报好安。",
            "它日扁舟定归计，仍将犀玉付江湍。"
        ],
        "title": "送钱承制赴广东都监",
        "id": "895a2eaf-eaf3-405a-ab88-c5d55c7d57f0"
    },
    {
        "author": "苏辙",
        "paragraphs": [
            "万人齐仗足声匀，翠辇徐行不动尘。",
            "夹道欢呼通老稚，从官杂遝数徐陈。",
            "旌旗稍放龙蛇卷，旒冕初看日月新。",
            "天遣雨师先洒道，农夫不复误占辛。"
        ],
        "title": "次韵曾子开舍人四月一二日扈从二首  其一",
        "id": "14b0e94c-e145-4fde-b5ce-333b72c16e5a"
    },
    {
        "author": "苏辙",
        "paragraphs": [
            "衣冠双日款蓬莱，帘脱琼钩扇不开。",
            "清晓逮惊三殿启，翠华遥自九天来。",
            "晨光稍稍侵黄盖，瑞雾霏霏著禁槐。",
            "千两翟车观礼罢，归时满载德风回。"
        ],
        "title": "次韵曾子开舍人四月一二日扈从二首  其二",
        "id": "016e8047-e7b1-4b81-8cbd-6fd7e9e83657"
    },
    {
        "author": "苏辙",
        "paragraphs": [
            "病起江南力未匀，强将冠剑拂埃尘。",
            "木鸡自笑真无用，刍狗何劳收已陈。",
            "行从銮旗风日细，侧听庙乐管絃新。",
            "谁知四载勤劳后，并举成功祚泣辛。"
        ],
        "title": "再和二首  其一",
        "id": "40dfbd63-d306-4ba8-9604-0e71494254f3"
    },
    {
        "author": "苏辙",
        "paragraphs": [
            "宸心恻恻念污莱，南籞西池闭不开。",
            "长乐鸣鞘千乘出，顾成荐鬯万方来。",
            "从臣暗泣新宫柳，父老行依辇路槐。",
            "双阙影斜朱户启，都人留看属车回。"
        ],
        "title": "再和二首  其二",
        "id": "1f31c570-c652-4058-804e-ce2b2cf4a4bd"
    },
    {
        "author": "苏辙",
        "paragraphs": [
            "还家未暇拂尘衣，携被重来趁落晖。",
            "省户鸣驺久分散，宫槐栖鹊共翻飞。",
            "周庐见月风霾静，斜汉横空星斗稀。",
            "多病心身怯清禁，故山依约梦西归。"
        ],
        "title": "次韵张昌言给事省中直宿",
        "id": "7845d5a0-26c3-4099-a9a7-5a7c69b1f6b9"
    },
    {
        "author": "苏辙",
        "paragraphs": [
            "掷简摇毫气吐虹，兴余庭药咏残红。",
            "今宵文字知无几，鼾睡帘中笑二公。"
        ],
        "title": "次韵贡父子开直宿",
        "id": "54cbad75-c782-4613-b544-2d1bb0c76f48"
    },
    {
        "author": "苏辙",
        "paragraphs": [
            "迩英肃肃晓霜清，玉宇时闻槁叶零。",
            "风过都城吹广内，万人笑语落中庭。"
        ],
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其一",
        "id": "42b2c602-8cba-4e59-90bc-435d6923a53b"
    },
    {
        "author": "苏辙",
        "paragraphs": [
            "铜瓶洒遍不胜寒，雨点匀圆冻未干。",
            "回首曈眬朝日上，槐龙对舞覆衣冠。"
        ],
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其二",
        "id": "add7f44f-69b2-485b-ba42-b7219b022b97"
    },
    {
        "author": "苏辙",
        "paragraphs": [
            "早岁西厢跪直言，起迎天步晚临轩。",
            "何知老侍曾孙圣，欲泣龙髯吐复吞。"
        ],
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其三",
        "id": "4cdd06f3-bf65-43f5-9379-ba652818e6e1"
    },
    {
        "author": "苏辙",
        "paragraphs": [
            "讲罢渊然似不胜，诗书默已契天心。",
            "高宗问答终垂世，未信诸儒测浅深。"
        ],
        "title": "去年冬辙以起居郎入侍迩英讲不逾时迁中书舍人虽忝冒愈深而瞻望清光与日俱远追记当时所见作四绝句呈同省诸公  其四",
        "id": "41f6c79a-a25e-46f8-aa95-f19408c8bdd2"
    },
    {
        "author": "苏辙",
        "paragraphs": [
            "已收蚕麦无多日，旋喜山川同一云。",
            "禾黍趁时青覆垅，池塘流润渌生文。",
            "两宫尚废清晨集，中禁初消永夜薰。",
            "仓粟半空民望足，深耕疾耨肯忘君。"
        ],
        "title": "次韵张问给事喜雨",
        "id": "d37e82d6-7688-496f-979e-ad8f4d87a14c"
    },
    {
        "author": "苏辙",
        "paragraphs": [
            "得郡迎亲愿不违，书来无复寄当归。",
            "马驰未觉西南远，乌哺何辞日夜飞。",
            "湖水欲平官舍好，茶征初复讼氓稀。",
            "平反闻道加餐饭，五裤应须换破衣。"
        ],
        "title": "次韵宋构朝请归守彭城",
        "id": "1ebb9265-23c2-474f-b497-cdef39ab0f95"
    },
    {
        "author": "苏辙",
        "paragraphs": [
            "竹迷谁定知迷否，趁取滂沱好雨初。",
            "栽向凤池吹律处，斸从芸阁杀青余。",
            "迎风一啸朝回早，弄月相差直宿疏。",
            "应怪籍咸林下客，相看不饮作除书。"
        ],
        "title": "次韵刘贡父西掖种竹",
        "id": "08234f64-7915-4c5a-a461-70fe536d3e71"
    },
    {
        "author": "苏辙",
        "paragraphs": [
            "帘深巧为隔朝暾，竹密时能引雀喧。",
            "朝罢宿酲还续梦，静中诸妄稍归根。",
            "坐曹闻道仍分省，出沐谁当与比轩。",
            "竹簟茅檐它日事，重因遗咏记君恩。"
        ],
        "title": "次韵刘贡父省中独直",
        "id": "c14aaa35-5e8b-4d7e-9a09-4d155839c02c"
    },
    {
        "author": "苏辙",
        "paragraphs": [
            "君恩赐告许归来，雨后中庭有绿苔。",
            "起问日高三丈久，卧闻车过九门开。",
            "泥封连日传新语，腕脱知君有轶才。",
            "待得晴干追后乘，未应尘土热如灰。"
        ],
        "title": "得告家居次韵贡父见寄",
        "id": "8c72598d-c3d6-4108-848f-42e26eaa6cfa"
    },
    {
        "author": "苏辙",
        "paragraphs": [
            "温恭天赋此心良，惠爱人知政术长。",
            "井水无波任瓶绠，牛刀投隙应宫商。",
            "分符出遍名城守，携被归从华省郎。",
            "不到汝阴遗恨远，坐令湖水减清光。"
        ],
        "title": "黄几道郎中同年挽词二首  其一",
        "id": "5baccc7f-273e-4578-822d-473cfdec7aa9"
    },
    {
        "author": "苏辙",
        "paragraphs": [
            "早岁相从能几时，淮阳花发正游嬉。",
            "鸣弓矍相人如堵，席地沧浪柳作帷。",
            "十载旧游真是梦，一时佳客尚存谁。",
            "遥闻葬日车千两，渍酒绵中寄一悲。"
        ],
        "title": "黄几道郎中同年挽词二首  其二",
        "id": "34c6f9ed-4186-4807-b9fc-2fadca8a9ac6"
    },
    {
        "author": "苏辙",
        "paragraphs": [
            "度岭当年惜远行，过淮今日似前生。",
            "留连秋思江侵海，摇荡春心花满城。",
            "欲寄尺书慵把笔，偶闻佳句独含情。",
            "何时复看清虚会，醉听秦筝促柱声。"
        ],
        "title": "和王定国寄刘贡父",
        "id": "7c96487b-db5e-4d69-8fc8-34acdc3b4705"
    },
    {
        "author": "苏辙",
        "paragraphs": [
            "落落承平佐，英英嗣世风。",
            "芝兰托庭户，鸾鹄峙椅桐。",
            "结客贤豪际，倾财缓急中。",
            "悲伤闻故老，沦谢未衰翁。"
        ],
        "title": "故濮阳太守赠光禄大夫王君正路挽词二首  其一",
        "id": "fc963e3e-3741-4034-9f5f-0188c4dcb5ff"
    },
    {
        "author": "苏辙",
        "paragraphs": [
            "吴中试良守，濮上继嘉声。",
            "平赋权家恨，蠲租盗俗清。",
            "家贫久未葬，身去独留名。",
            "天报多男子，终存好弟兄。"
        ],
        "title": "故濮阳太守赠光禄大夫王君正路挽词二首  其二",
        "id": "639f844f-ecb6-4de1-bd4d-ea74eb9c5a2e"
    },
    {
        "author": "苏辙",
        "paragraphs": [
            "老马侧立鬃尾垂，御者高拱持青丝。",
            "心知后马有争意，两耳微起如立锥。",
            "中马直视翘右足，眼光未动心先驰。",
            "仆夫旋作奔佚想，右手正控黄金羁。",
            "雄姿骏发最后马，回身奋鬣真权奇。",
            "圉人顿辔屹山立，未听决骤争雄雌。",
            "物生先后亦偶尔，有心何者能忘之。",
            "画师韩干岂知道，画马不独画马皮。",
            "画出三马腹中事，似欲讥世人莫知。",
            "伯时一见笑不语，告我韩干非画师。"
        ],
        "title": "韩干三马",
        "id": "b3018c85-e31b-43d6-b016-ca3de784cbd2"
    },
    {
        "author": "苏辙",
        "paragraphs": [
            "凤阁鸾台十二屏，屏上郭熙题姓名。",
            "崩崖断壑人不到，枯松野葛相欹倾。",
            "黄散给舍多肉食，食罢起爱飞泉清。",
            "皆言古人不复见，不知北门待诏白发垂冠缨。",
            "袖中短轴才半幅，惨澹百里山川横。",
            "巖头古寺拥云木，沙尾渔舟浮晚晴。",
            "遥山可见不知处，落霞断雁俱微明。",
            "十年江海兴不浅，满帆风雨通宵行。",
            "投篙椓杙便止宿，买鱼沽酒相逢迎。",
            "归来朝中亦何有，包裹观阙围重城。",
            "日高困睡心有适，梦中时作东南征。",
            "眼前欲拟要真物，拂拭束绢付与汾阳生。"
        ],
        "title": "书郭熙横卷",
        "id": "8f524164-f72b-44d3-9a79-8ab0718b7672"
    },
    {
        "author": "苏辙",
        "paragraphs": [
            "饥蚕未得食，宛转不自持。",
            "食蚕声如雨，但食无复知。",
            "老蚕不复食，矫首有所思。",
            "君画三蚕意，还知使者谁。"
        ],
        "title": "题王生画三蚕蜻蜓二首  其一",
        "id": "497bd39d-c061-4298-bb0d-1d0312b1a85d"
    },
    {
        "author": "苏辙",
        "paragraphs": [
            "蜻蜓飞翾翾，向空无所著。",
            "忽然逢飞蚊，验尔饥火作。",
            "一饱困竹稍，凝然反冥寞。",
            "若无饥渴患，何贵一箪乐。"
        ],
        "title": "题王生画三蚕蜻蜓二首  其二",
        "id": "0dd7c6f2-ca52-49e4-a243-079fcbfb5a30"
    },
    {
        "author": "苏辙",
        "paragraphs": [
            "君不见景灵六殿图功臣，进贤大羽东西陈。",
            "能令将相长在世，自古独有曹将军。",
            "嵩高李师掉头笑，自言弄笔通前身。",
            "百年遗像谁复识，满朝冠剑多伟人。",
            "据鞍一见心有得，临窗相对疑通神。",
            "十年江海须半脱，归来俯仰惭簪绅。",
            "一挥七尺倚墙立，客来顾我诚似君。",
            "金章紫绶本非有，绿蓑黄篛甘长贫。",
            "如何画作白衣老，置之茅屋全吾真。"
        ],
        "title": "赠写真李道士",
        "id": "64fcab87-2642-4547-8887-4dd44a3b1a50"
    },
    {
        "author": "苏辙",
        "paragraphs": [
            "乱山无尽水无边，田舍渔家共一川。",
            "行遍江南识天巧，临窗开卷两茫然。"
        ],
        "title": "次韵子瞻题郭熙平远二绝  其一",
        "id": "0ea8cf82-13fc-4a29-8f9b-7432092096b5"
    },
    {
        "author": "苏辙",
        "paragraphs": [
            "断云斜日不胜秋，付与骚人满目愁。",
            "父老如今亦才思，一蓑风雨钓槎头。"
        ],
        "title": "次韵子瞻题郭熙平远二绝  其二",
        "id": "bab27e5d-fac1-4054-9ce5-22ae6a2d6720"
    },
    {
        "author": "苏辙",
        "paragraphs": [
            "壮心老自消，秋思悲不怨。",
            "中怀不堪七，那用日食万。",
            "朝阳净涂潦，白露霑草蔓。",
            "夹衣搜故褚，酒债积新券。",
            "狙猿便林薮，冠带愁槛圈。",
            "梦追赤松游，食我青精饭。",
            "归心久已尔，佳句聊复劝。",
            "近闻洮东将，间出边马健。",
            "裨王坐受缚，右袂行将献。",
            "念此愧无功，归欤适吾愿。"
        ],
        "title": "次韵钱勰待制秋怀",
        "id": "f1cde1c0-3f14-4087-965c-a0cf95343664"
    },
    {
        "author": "苏辙",
        "paragraphs": [
            "喧卑背城市，旷荡临溪水。",
            "车流溯绝壁，河润及桃李。",
            "居人有佳思，过客得新喜。",
            "中桥一回顾，欲入迷所自。"
        ],
        "title": "宿荥阳甯氏园",
        "id": "eba8e26a-bb5b-4a90-8ae6-88305087bdfd"
    },
    {
        "author": "苏辙",
        "paragraphs": [
            "谁言肤寸像，胜力妙人天。",
            "欲疗众生病，阴扶济世贤。",
            "身微须覆护，眼净照几先。",
            "岂为成功报，犹应历劫缘。"
        ],
        "title": "荥阳唐高祖太宗石刻像",
        "id": "19b91d74-572b-434d-94c5-86daab74a2f2"
    },
    {
        "author": "苏辙",
        "paragraphs": [
            "一经空记弟传兄，旧德终惭比长卿。",
            "扈驾联翩来接武，登科先后忆题名。",
            "竹林共集连诸子，棣萼相辉頼友生。",
            "它日都门俱引去，不应广受独华荣。"
        ],
        "title": "次韵刘贡父从驾",
        "id": "d6a0cfd7-193d-4ec3-b97e-d61cb2312da7"
    },
    {
        "author": "苏辙",
        "paragraphs": [
            "霜风瑟瑟卷梧蕉，燕处超然夜寂寥。",
            "羽客信来丹鼎具，石淙梦断水声遥。",
            "赤松作伴谁当见，黄鹄高飞未易招。",
            "剑履终身定何益，勤劳付与沛中萧。"
        ],
        "title": "次韵刘贡父和韩康公忆其弟持国二首  其一",
        "id": "12339bcb-4bdd-4b29-842f-64f9e7112fb5"
    },
    {
        "author": "苏辙",
        "paragraphs": [
            "爱君忧世老弥深，特操要须得失临。",
            "晚岁飞腾推有德，故乡安稳信无心。",
            "小邦近似西山隠，元气终当北斗斟。",
            "圣主方求三世旧，老臣何止一遗簪。"
        ],
        "title": "次韵刘贡父和韩康公忆其弟持国二首  其二",
        "id": "a1a7319d-c04d-4c85-bf9b-d4b208d297ed"
    },
    {
        "author": "苏辙",
        "paragraphs": [
            "贺老稽山去不还，镜湖独棹钓鱼船。",
            "南来太白寻无处，却作郎官又几年。",
            "岱下迎鸾惊典谒，蒙山施药愍耕田。",
            "试穷脚力追行迹，亦使今生识地仙。"
        ],
        "title": "闻京东有道人号贺郎中者唐人也其徒有识之者作诗寄之",
        "id": "2c014a05-cb81-4526-9e55-f667f5613f61"
    },
    {
        "author": "苏辙",
        "paragraphs": [
            "城西社下老刘君，春服舞雩今几人。",
            "白发弟兄惊我在，喜君游宦亦天伦。"
        ],
        "title": "送家安国赴成都教授三绝  其一",
        "id": "1fbac690-44db-4053-81eb-d80b0231121b"
    },
    {
        "author": "苏辙",
        "paragraphs": [
            "垂白相逢四十年，猖狂情味老俱阑。",
            "论兵顿似前贤语，莫作当年故目看。"
        ],
        "title": "送家安国赴成都教授三绝  其二",
        "id": "b5180e9f-b0aa-4e62-be7f-613ea54bf8cf"
    },
    {
        "author": "苏辙",
        "paragraphs": [
            "石室多年款志平，新书久溷里中生。",
            "遣师今见朝廷意，文律还应似两京。"
        ],
        "title": "送家安国赴成都教授三绝  其三",
        "id": "009c6c5f-e797-479e-b711-ef3baa9147c5"
    },
    {
        "author": "苏辙",
        "paragraphs": [
            "我年十九识君翁，须发白尽颧颊红。",
            "奇姿云卷出翠阜，高论河决生清风。",
            "我时少年岂知道，因缘父兄愿承教。",
            "文章疏略未足云，举止猖狂空自笑。",
            "公家多士如牛毛，扬眉抵掌气相高。",
            "下客逡巡愧知己，流枿低昂随所遭。",
            "却来京洛三十载，重到公家二君在。",
            "伯亡仲逝无由追，泪落数行心破碎。",
            "京城东西正十里，雨落泥深旱尘起。",
            "衣冠缠绕类春蚕，一岁相从知有几。",
            "去年叔为尚书郎，家传旧业行有望。",
            "今年季作澶渊吏，米盐骚屑何当起。",
            "前辈今无一二存，后来幸有风流似。",
            "黄河西行淤没屋，桑柘如云麦禾熟。",
            "年丰事少似宜君，饱读遗书心亦足。"
        ],
        "title": "送欧阳辩",
        "id": "9cdfe247-b1dd-41a9-82e5-c1b5fefc2902"
    },
    {
        "author": "苏辙",
        "paragraphs": [
            "功成不愿居，身退有余勇。",
            "心安里闾适，望益缙绅重。",
            "朝为北阙辞，莫犯南河冻。",
            "人知疏公达，王命显父送。",
            "百壶山泉溢，千两春雷动。",
            "旋闻二季贤，继以一章控。",
            "诏书未云可，廷论已争竦。",
            "兹行迫寒食，归及扫先垄。",
            "万人拥道看，一子腰金从。",
            "尔曹勿惊嗟，令德劝勤种。"
        ],
        "title": "送韩康公归许州",
        "id": "4d4cf7c5-da96-468d-9545-1ba9c5c5b148"
    },
    {
        "author": "苏辙",
        "paragraphs": [
            "七度江南自作年，去年初喜奉椒槃。",
            "冬来误入文昌省，连日斋居未许还。"
        ],
        "title": "三日上辛祈谷除日宿斋户部右曹元日赋三绝句寄呈子瞻兄  其一",
        "id": "afe592c8-3311-4b95-a87a-59a5c9e5b3ec"
    },
    {
        "author": "苏辙",
        "paragraphs": [
            "今岁初辛日正三，明朝春气渐东南。",
            "还家强作银幡会，雪底蒿芹欲满篮。"
        ],
        "title": "三日上辛祈谷除日宿斋户部右曹元日赋三绝句寄呈子瞻兄  其二",
        "id": "04397003-aa4d-44f7-80f1-72c69c7f9e41"
    },
    {
        "author": "苏辙",
        "paragraphs": [
            "北客南来岁欲除，灯山火急万人扶。",
            "欲观翠辇巡游盛，深怯南宫锁钥拘。"
        ],
        "title": "三日上辛祈谷除日宿斋户部右曹元日赋三绝句寄呈子瞻兄  其三",
        "id": "b3b8ee4c-dda6-45c5-bfff-063f76082f9b"
    },
    {
        "author": "苏辙",
        "paragraphs": [
            "碧甃涵云液，铜瓶响玉除。",
            "汲花攒点罢，洒雾唤班初。",
            "龙餠煎无数，螭研滴有余。",
            "从官方醉饱，一酌解清虚。"
        ],
        "title": "次韵王钦臣祕监集英殿井",
        "id": "0f459eac-adfb-4ec3-ba73-0bad7e23ccab"
    },
    {
        "author": "苏辙",
        "paragraphs": [
            "振鹭纷纷未著行，初从江海觇清光。",
            "卷声风雨中庭起，笔势云烟累幅长。",
            "病眼尚能分白黑，众毛空复数骊黄。",
            "禁中已许公孙第，得失何私物自忙。"
        ],
        "title": "集贤殿考试罢二首  其一",
        "id": "593275f8-ee6c-4bfd-9c43-8d8f0bca2fa8"
    },
    {
        "author": "苏辙",
        "paragraphs": [
            "衰病相侵眼渐昏，青灯细字苦劳神。",
            "遍看大轴知无力，听诵奇篇頼有人。",
            "前日鼓旗闻苦战，明朝雷雨出潜鳞。",
            "殿庐困极唯思睡，却忆登科似后身。"
        ],
        "title": "集贤殿考试罢二首  其二",
        "id": "882149c8-ec12-4e60-be5b-0ec25ec1ba0e"
    },
    {
        "author": "苏辙",
        "paragraphs": [
            "好事桓灵宝，多才顾长康。",
            "何尝为人画，但可设奇将。",
            "久聚要当散，能分慰所望。",
            "清新二大士，畀我夜烧香。"
        ],
        "title": "问蔡肇求李公麟画观音德云",
        "id": "1ef42a64-9604-49ac-931f-cc1047ad24ea"
    },
    {
        "author": "苏辙",
        "paragraphs": [
            "羸病不堪金束腰，永怀江海旧渔樵。",
            "对床贪听连宵雨，奏事惊同朔旦朝。",
            "大耿功名元自异，中茅服食旧相要。",
            "一封同上怜狂直，诏许昌言頼有尧。"
        ],
        "title": "五月一日同子瞻转对",
        "id": "6871284e-90e8-4c84-a99c-ee1a42875c37"
    },
    {
        "author": "苏辙",
        "paragraphs": [
            "鹰扬不减少年时，墨作龙蛇纸上飞。",
            "应笑学书心力尽，临池写遍未裁衣。"
        ],
        "title": "次韵刘贡父题文潞公草书",
        "id": "df96a78f-ddc5-4c0c-9eb2-592d1d4d5188"
    },
    {
        "author": "苏辙",
        "paragraphs": [
            "阀阅元高世，功名自发身。",
            "堂堂揖真相，矫矫出稠人。",
            "许国心先定，轻财物自亲。",
            "传经比韦氏，世世得良臣。"
        ],
        "title": "韩康公挽词三首  其一",
        "id": "70ddc308-0a6e-441b-a8a8-541670310044"
    },
    {
        "author": "苏辙",
        "paragraphs": [
            "耆年时一二，新第阙西南。",
            "好客心终在，忘怀日纵谈。",
            "规模人共记，风味我犹谙。",
            "谁是羊昙首，回车意不堪。"
        ],
        "title": "韩康公挽词三首  其二",
        "id": "d13c7f07-d760-44a4-af15-42f21d733dcb"
    },
    {
        "author": "苏辙",
        "paragraphs": [
            "师旷闻弦日，相如作赋年。",
            "虽惭众人后，贪值主文贤。",
            "北道初闻召，南江正远迁。",
            "平生阙亲近，遗恨属新阡。"
        ],
        "title": "韩康公挽词三首  其三",
        "id": "1c2f3751-c533-43dc-8ed4-0296eb264ce7"
    },
    {
        "author": "苏辙",
        "paragraphs": [
            "春初戎马掠河壖，属国仓皇不解鞍。",
            "未免驱民餽边食，旋闻奉使辍郎官。",
            "年高转觉精神胜，虑稳要令事业安。",
            "持节近看葱岭雪，拥裘应惯雁门寒。"
        ],
        "title": "送王宗望郎中赴河东漕",
        "id": "a782acd3-4c0c-49d5-b2e3-9f7455c02c26"
    },
    {
        "author": "苏辙",
        "paragraphs": [
            "扬雄老病久思归，家在成都更向西。",
            "邂逅王孙驰驿骑，丁宁父老问耕犁。",
            "禅房何处不行乐，壁像君家有旧题。",
            "德厚不妨三世将，时平空见万夫齐。"
        ],
        "title": "送高士敦赴成都兵钤",
        "id": "4cd6c55c-ea97-4e9f-81dc-2fefbd6db96b"
    },
    {
        "author": "苏辙",
        "paragraphs": [
            "昔为太室游，卢巖在东麓。",
            "直上登封坛，一夜茧生足。",
            "径归不复往，峦壑空在目。",
            "安知有十志，舒卷不盈幅。",
            "一处一卢生，裘褐荫乔木。",
            "方为世外人，行止何须录。",
            "百年入箧笥，犬马同一束。",
            "嗟予缚世累，归来有茅屋。",
            "江干百亩田，清泉映修竹。",
            "尚将逃姓名，岂复上图轴。"
        ],
        "title": "卢鸿草堂图",
        "id": "e0ea04c0-5e88-4611-b88e-b1ced06d4553"
    },
    {
        "author": "苏辙",
        "paragraphs": [
            "秦虢风流本一家，丰枝秾叶映双花。",
            "欲分妍丑都无处，夹道游人空叹嗟。"
        ],
        "title": "秦虢夫人走马图二绝  其一",
        "id": "d26c43bd-fb52-429b-b8a8-b9b5c7ac7a03"
    },
    {
        "author": "苏辙",
        "paragraphs": [
            "朱幩玉勒控飞龙，笑语喧哗步骤同。",
            "驰入九重人不见，金钿翠羽落泥中。"
        ],
        "title": "秦虢夫人走马图二绝  其二",
        "id": "9994b75b-dff0-4c81-8fcf-c8ea6940d8e3"
    },
    {
        "author": "苏辙",
        "paragraphs": [
            "玉带胡奴骑且牵，银騣白鼻两争先。",
            "八坊龙种知何数，乞与岐邠并锦鞯。"
        ],
        "title": "韩干二马",
        "id": "979736d0-bb71-4fc2-8da3-226ed567df59"
    },
    {
        "author": "苏辙",
        "paragraphs": [
            "垣中不减台端峻，池上来从柱下严。",
            "同直旧曾连月久，蹔来还喜二公兼。",
            "直言已许侵弹奏，新告行闻振滞淹。",
            "顾我粗官何所与，西曹只合论茶盐。"
        ],
        "title": "试制举人呈同舍诸公二首  其一",
        "id": "4dac383d-3464-4db1-876c-0773340c4ba5"
    },
    {
        "author": "苏辙",
        "paragraphs": [
            "早岁同科止六人，中年零落半埃尘。",
            "却将旧学收新进，几误今生是后身。",
            "肮脏别都遗老骥，沉埋祕府愧潜鳞。",
            "怜君尚胜刘蕡在，白首诸侯呼上宾。"
        ],
        "title": "试制举人呈同舍诸公二首  其二",
        "id": "9abef883-04c4-4f48-915a-67dd9b6d8e3b"
    },
    {
        "author": "苏辙",
        "paragraphs": [
            "登朝已老似王阳，脱叶何堪雾雨凉。",
            "案上细书憎蚁黑，禁中新酒爱鹅黄。",
            "临阶野菊偏能瘦，倚槛青松解许长。",
            "仕宦不由天禄阁，坐曹终日漫皇皇。"
        ],
        "title": "次韵张去华院中感怀",
        "id": "f8cc4b40-f947-4a70-b1f3-fe06b85473fc"
    },
    {
        "author": "苏辙",
        "paragraphs": [
            "早缘民事失茶官，解印重来十二年。",
            "美恶一周还自复，始知东里解言天。"
        ],
        "title": "送周思道朝议归守汉州三绝  其一",
        "id": "a18e5044-6512-425d-a4a2-361c68ecac1c"
    },
    {
        "author": "苏辙",
        "paragraphs": [
            "梓汉东西甲乙州，同时父子两诸侯。",
            "它年我作西归计，兄弟还能得此不。"
        ],
        "title": "送周思道朝议归守汉州三绝  其二",
        "id": "8577b07d-60fb-46af-983e-1b390858786c"
    },
    {
        "author": "苏辙",
        "paragraphs": [
            "酒压郫筒忆旧酤，花传丘老出新图。",
            "此行真胜成都尹，直为房公百顷湖。"
        ],
        "title": "送周思道朝议归守汉州三绝  其三",
        "id": "414408ce-bf46-4b93-b468-f1f9b67ad6c6"
    },
    {
        "author": "苏辙",
        "paragraphs": [
            "送君守山阳，羨君食淮鱼。",
            "送君使钟陵，羨君江上居。",
            "怜君喜为吏，临行不唏嘘。",
            "纷纷出歌舞，绿发照琼梳。",
            "归鞍踏凉月，倒尽清樽余。",
            "嗟我病且衰，兀然守文书。",
            "齿疏懒食肉，一饭甘青蔬。",
            "爱水亦已干，尘土生空渠。",
            "清贫虽非病，简易由无储。",
            "家使赤脚妪，何烦短辕车。",
            "君船系东桥，兹行尚徐徐。",
            "对我竟不饮，问君独何欤。"
        ],
        "title": "程之元表弟奉使江西次前年送赴楚州韵戏别",
        "id": "cf8db30c-7d69-4f20-bdab-4659aa99313c"
    },
    {
        "author": "苏辙",
        "paragraphs": [
            "马有千里足，所愿百里程。",
            "马心自为计，安用终日行。",
            "何人志四方，欲买千金轻。",
            "吾弟有俊才，见事心眼明。",
            "二年坐北部，万口传佳声。",
            "谈笑顽狡伏，何曾用敲榜。",
            "艰难得铜虎，洗眼长淮清。",
            "民事不足为，但当食鱼烹。",
            "负重贵余力，过饱多伤生。",
            "不见大路马，垂头畏繁缨。"
        ],
        "title": "表弟程之邵奉议知泗州",
        "id": "e5c6127c-d167-4fba-a94e-57a95f8f9bd3"
    },
    {
        "author": "苏辙",
        "paragraphs": [
            "君诵黄庭内外篇，本欲洗心不求仙。",
            "夜视片月堕我前，黑氛剥尽朝日妍。",
            "一暑一寒久自坚，体中风行上通天。",
            "亭亭孤立孰傍缘，至哉道师昔云然。",
            "既已得之戒不传，知我此心未亏骞。",
            "指我婴儿藏谷渊，言未绝口行已旋，我思其言夜不眠。"
        ],
        "title": "次韵子瞻书黄庭内景卷后赠蹇道士拱辰",
        "id": "fe46394f-c850-4d10-bf70-8834b12b988c"
    },
    {
        "author": "苏辙",
        "paragraphs": [
            "沿边壮士生食肉，小来骑马不骑竹。",
            "翩然赤手挑青丝，捷下巅崖试深谷。",
            "牵入故关榆叶赤，未惯中原暖风日。",
            "黄金络头依圉人，俯听北风怀所历。"
        ],
        "title": "次韵子瞻好头赤",
        "id": "72967f14-dc8d-4534-addc-aa116db2a069"
    },
    {
        "author": "苏辙",
        "paragraphs": [
            "建城市中有狂人，纵酒骂市无与亲。",
            "敲门访我何逡巡，头蓬面垢气甚真。",
            "截河引水登昆仑，下洗尺宅骨髓匀。",
            "告我入室要自门，仙翁道师岂遗君。",
            "归来插足九陌尘，独游凝祥芳草春。",
            "萧然孤鹤鸣鸡羣，子欲不死存谷神。",
            "海山微明朝日暾，丹成寄子勿妄云。",
            "出入无朕穷无垠，相思一笑君乃信。"
        ],
        "tags": [
            "庐山"
        ],
        "title": "送葆光蹇师游庐山",
        "id": "b1ed9543-cb2d-4699-aaa1-af4f32bc2777"
    },
    {
        "author": "苏辙",
        "paragraphs": [
            "江槎出没浮犀牛，波涛掀天谷为洲。",
            "江寒水落惊霜秋，危根瘦节鸣寒流。",
            "脆朽吹去谁镌锼，连峰叠嶂立酋酋。",
            "吾家此山不易得，十年弃置空自尤。",
            "猿号鹤唳岂无意，委蛇怪我怀羔裘。",
            "西归父老拍手笑，笑忆翁子躬薪槱。",
            "去时三山今有五，不问故园惟一丘。"
        ],
        "title": "同子瞻次梅圣俞旧韵题乡舍木山",
        "id": "3fb4faea-e13c-466c-8523-6795688c3cca"
    },
    {
        "author": "苏辙",
        "paragraphs": [
            "少年食糠覈，吐去愿一官。",
            "躬耕遇敛获，不知以为欢。",
            "谓言一飞翔，要胜终屈蟠。",
            "朝廷未遑入，江海失所安。",
            "多忧变华发，照影惭双鸾。",
            "恩从万里归，独喜大节完。",
            "日食太仓米，箧中有余纨。",
            "奇穷不当尔，自信处此难。",
            "长女闻孀居，将食泪滴槃。",
            "老妻饱忧患，悲咤摧心肝。",
            "西飞问黄鹄，谁当救饥寒。",
            "二子怜我老，辇致心一宽。",
            "别久得会合，喜极成辛酸。",
            "忽闻倚门望，有书惊岁阑。",
            "深情见缓急，欲报非琅玕。",
            "劝尔勤孝友，慎毋慕衣冠。",
            "渊渟自成井，放泻当生澜。",
            "岂有白雪驹，举足无和銮。"
        ],
        "title": "次韵子瞻送千乘千能",
        "id": "4302829e-f348-44a8-90f6-8191d0ba511f"
    },
    {
        "author": "苏辙",
        "paragraphs": [
            "摩诘本词客，亦自名画师。",
            "平生出入辋川上，鸟飞鱼泳嫌人知。",
            "山光盎盎著眉睫，水声活活流肝脾。",
            "行吟坐咏皆自见，飘然不作世俗词。",
            "高情不尽落缣素，连峰绝涧开重帷。",
            "百年流落存一二，锦囊玉轴酬不訾。",
            "谁令食肉贵公子，不学父祖驱熊罴。",
            "细毡净几读文史，落笔璀璨传新诗。",
            "青山长江岂君事，一挥水墨光淋漓。",
            "手中五尺小横卷，天末万里分毫厘。",
            "谪官南出止均颍，此心通达无不之。",
            "归来缠裹任纨绮，天马性在终难羁。",
            "人言摩诘是前世，欲比顾老疑不痴。",
            "桓公崔公不可与，但可与我宽衰迟。"
        ],
        "tags": [
            "长江"
        ],
        "title": "题王诜都尉画山水横卷三首  其一",
        "id": "2b4b6b8d-6370-476b-b518-981b278f1ee9"
    },
    {
        "author": "苏辙",
        "paragraphs": [
            "怜君将帅虽有种，多君智慧初无师。",
            "篇章俊发已可骇，丹青妙绝当谁知。",
            "自言五色苦乱目，况乃旨酒长伤脾。",
            "手狂但可时弄笔，口病未免多微词。",
            "歌钟一散任池馆，幅巾静坐空书帷。",
            "偶从禅老得真趣，此身不足非财訾。",
            "世间翻覆岸为谷，猛兽相食虎与罴。",
            "逝将得意比春梦，独取妙语传清诗。",
            "眼看宫酿泻酥酪，未与村酒分醇漓。",
            "解鞍骏马空伏枥，寄书黄狗闲生厘。",
            "江山平日偶有得，不自图写浑忘之。",
            "临窗展卷聊自适，盘礴岂复冠裳羁。",
            "欲乘渔艇发吾兴，愿入野寺嗟儿痴。",
            "行缠布袜虽已具，山中父老应嫌迟。"
        ],
        "title": "题王诜都尉画山水横卷三首  其二",
        "id": "4704e772-78e7-412a-9da0-f4d4e3cda770"
    },
    {
        "author": "苏辙",
        "paragraphs": [
            "我昔得罪迁南夷，性命顷刻存篙师。",
            "风吹波荡到官舍，号呼谁复相闻知。",
            "小园畜蚁防橘蠹，空庭养蜂收蜜脾。",
            "读书一生空自笑，卖盐竟日那复词。",
            "城中清溪可濯漱，城上连峰堪幕帷。",
            "十千薄俸聊足用，鱼多米贱忧无訾。",
            "东坡居士最岑寂，岌然深藂见狐罴。",
            "坐隅止鵩偶成赋，槃中食蟆时作诗。",
            "怜君富贵可炙手，一时出走羞啜醨。",
            "泽傍憔悴凡几岁，胸中芥蒂无一厘。",
            "江山别来今久矣，不独能言能画之。",
            "同朝执手不容久，笑我野马方受羁。",
            "袖中短卷墨犹湿，傍人笑指吾侪痴。",
            "方求农圃救贫病，它年未用讥樊迟。"
        ],
        "title": "题王诜都尉画山水横卷三首  其三",
        "id": "ab4909cb-4005-4d06-8da7-8e5f61ad090e"
    },
    {
        "author": "苏辙",
        "paragraphs": [
            "铜镮玉锁闭空堂，腕脱初惊笔札忙。",
            "红烛遥怜风雪暗，黄封微泻桂椒香。",
            "光明坐觉幽阴破，温暖深知覆育长。",
            "明日白麻传好语，曼声微绕殿中央。"
        ],
        "title": "次韵子瞻十一月旦日锁院赐酒及烛",
        "id": "55efab16-65fe-4bc7-afb8-10e7911c4821"
    },
    {
        "author": "苏辙",
        "paragraphs": [
            "白发熙宁老诤臣，凛然心胆大于身。",
            "吾侪坐看冯唐去，谁起云中废弃人。"
        ],
        "title": "送周正孺自考功郎中归守梓潼兼简吕元钧三绝  其一",
        "id": "647b123e-971b-44d9-a542-e90d8de346fe"
    },
    {
        "author": "苏辙",
        "paragraphs": [
            "十年符竹守吾州，故吏相逢嘲土牛。",
            "毋谓徐公不堪用，诸人自与世沉浮。"
        ],
        "title": "送周正孺自考功郎中归守梓潼兼简吕元钧三绝  其二",
        "id": "31aacc47-d8a6-4dcf-aadb-9e34e73d874d"
    },
    {
        "author": "苏辙",
        "paragraphs": [
            "东道如闻近稍安，乘骢按部凛生寒。",
            "忽逢太守能相下，俱是从来言事官。"
        ],
        "title": "送周正孺自考功郎中归守梓潼兼简吕元钧三绝  其三",
        "id": "fbb94c36-a845-4f7d-9388-7c6c1c27ad78"
    },
    {
        "author": "苏辙",
        "paragraphs": [
            "昔游都城岁方除，飞雪纷纷落花絮。",
            "径走城东求故人，马蹄旋没无寻处。",
            "翰林词人呼巨源，笑谈通夜倒清樽。",
            "住在城西不能返，醉卧吉祥朝日暾。",
            "相逢却说十年事，往事皆非隔生死。",
            "惟有飞霙似昔时，许君一醉那须起。",
            "兰亭俯仰迹已陈，黄公酒垆愁杀人。",
            "君知聚散翻覆手，莫作吴楚乘朱轮。"
        ],
        "title": "雪中访王定国感旧",
        "id": "66b59183-6594-49b8-98c8-4e3294f394a3"
    },
    {
        "author": "苏辙",
        "paragraphs": [
            "枯木无枝不记年，寒灰谁遣强吹然。",
            "南迁不折知非妄，未老求闲愈觉贤。",
            "屡出诗章新管籥，偶开画卷小山川。",
            "簿书填委惭君甚，拨去归来粗了眠。"
        ],
        "title": "次韵王定国见赠",
        "id": "e6f13a3a-414a-43e2-bc93-4acd9edb3fe5"
    },
    {
        "author": "苏辙",
        "paragraphs": [
            "帝子乘鸾已列仙，遗芳留得众孙贤。",
            "俊科蚤与寒儒竞，禁从终偿白发年。",
            "辇路联镳惊往事，圃田回首泣新阡。",
            "旧闻推历知天命，看熟黄粱定洒然。"
        ],
        "title": "王子难龙图挽词",
        "id": "5aa9a6de-83aa-49c0-9ead-43674d3bf9c8"
    },
    {
        "author": "苏辙",
        "paragraphs": [
            "小床卧客笑元龙，弹铗无舆下舍中。",
            "五马不辞分后乘，轻裘初许敝诸公。",
            "随人射虎气终在，徒步白头心颇同。",
            "遥想据鞍横槊处，新诗一一建安风。"
        ],
        "title": "次韵李豸秀才来别子瞻仍谢惠马",
        "id": "419f5876-90d9-4629-98e8-3990e0582504"
    },
    {
        "author": "苏辙",
        "paragraphs": [
            "少年轻富贵，一意在诗书。",
            "共恨经纶晚，才收老病余。",
            "寡言知德胜，善应本中虚。",
            "卒相承平业，讴歌元祐初。"
        ],
        "title": "吕司空挽词三首  其一",
        "id": "e1f45c8f-5a60-4f16-8df9-99a54e480cd8"
    },
    {
        "author": "苏辙",
        "paragraphs": [
            "将相家声近，勋名晚岁隆。",
            "给扶安旧德，赐府压羣公。",
            "不见弥缝迹，空推翼戴功。",
            "山公旧多可，寒士泣清风。"
        ],
        "title": "吕司空挽词三首  其二",
        "id": "6d7fc75a-0ff7-42e8-9b77-d98eb3381467"
    },
    {
        "author": "苏辙",
        "paragraphs": [
            "罢郡来清颍，微官忆宛丘。",
            "颓垣那可住，隠几若将休。",
            "复起民欣愿，全归天不留。",
            "世间反覆手，有德竟无忧。"
        ],
        "title": "吕司空挽词三首  其三",
        "id": "a22f5416-e423-45b9-9c7f-41346761a645"
    },
    {
        "author": "苏辙",
        "paragraphs": [
            "能言人尽尔，有立世终稀。",
            "忧国常先众，谋身亦勇归。",
            "见奇初或笑，要极未应非。",
            "仅似西山老，终身止食薇。"
        ],
        "title": "范蜀公挽词三首  其一",
        "id": "91986d32-3ba9-4354-849a-2142abf25a85"
    },
    {
        "author": "苏辙",
        "paragraphs": [
            "赋传长啸久，书奏镈钟新。",
            "共叹文章手，终为礼乐人。",
            "遗风满台阁，好语落簪绅。",
            "欲取褒雄比，终非骨鲠臣。"
        ],
        "title": "范蜀公挽词三首  其二",
        "id": "a95b01e7-33f5-4ab5-b536-6bc88482476d"
    },
    {
        "author": "苏辙",
        "paragraphs": [
            "剑外东来日，城西却住年。",
            "高斋留寓宿，旅食正萧然。",
            "语惬闻投石，诗新看涌泉。",
            "清樽寄苦泪，一洒叶坟前。"
        ],
        "title": "范蜀公挽词三首  其三",
        "id": "844f57f1-89da-458f-bff5-8d13c42966fd"
    },
    {
        "author": "苏辙",
        "paragraphs": [
            "少年何敏锐，才气伏诸生。",
            "展卷五行下，挥毫万字倾。",
            "百年殊未艾，一病竟无成。",
            "谁谓从夫子，同开鬰鬰城。"
        ],
        "title": "范百嘉百岁昆仲挽词二首  其一",
        "id": "e26b62bd-d874-4b34-9491-4d0dc34521a2"
    },
    {
        "author": "苏辙",
        "paragraphs": [
            "季子尤高爽，颜家早哭回。",
            "白头生便尔，黄壤遽相催。",
            "旧草谁收拾，新松剩插栽。",
            "悲伤有伯氏，诸子尚婴孩。"
        ],
        "title": "范百嘉百岁昆仲挽词二首  其二",
        "id": "2f1d9d82-c9c4-4530-8738-cf4dc58fdd1c"
    },
    {
        "author": "苏辙",
        "paragraphs": [
            "家起侧微中，身兼富贵终。",
            "慈仁本宜寿，勤约自成风。",
            "大府宁居久，名邦赐沐雄。",
            "共传生子福，仍指读书功。"
        ],
        "title": "安厚卿枢密母夫人挽词二首  其一",
        "id": "62f335e1-d539-4261-bc19-6d4a41028f0d"
    },
    {
        "author": "苏辙",
        "paragraphs": [
            "早岁参戎幕，开门对粉墙。",
            "初闻寡兄弟，共羨好姑章。",
            "一别飞腾速，全归福禄长。",
            "遗芳在子舍，它日望岩廊。"
        ],
        "title": "安厚卿枢密母夫人挽词二首  其二",
        "id": "4ec6b81d-6a29-4258-99a1-487e3dca0884"
    },
    {
        "author": "苏辙",
        "paragraphs": [
            "龙眠渌净中，微吟作云雨。",
            "幽人建德居，知是清风主。"
        ],
        "title": "题李公麟山庄图 建德馆",
        "id": "cea1ce11-6bc3-46c1-af7d-309c4a0870d5"
    },
    {
        "author": "苏辙",
        "paragraphs": [
            "此心初无住，每与物皆禅。",
            "如何一丸墨，舒卷化山川。"
        ],
        "title": "题李公麟山庄图 墨禅堂",
        "id": "fc5d1150-ec14-435e-861b-7bc9b5784e91"
    },
    {
        "author": "苏辙",
        "paragraphs": [
            "佛口如澜翻，初无一正定。",
            "画作正定看，于何是佛性。"
        ],
        "title": "题李公麟山庄图 华岩堂",
        "id": "a4232be8-b411-45b6-a38d-7dd40c2f7655"
    },
    {
        "author": "苏辙",
        "paragraphs": [
            "清溪便种稻，秋晚连云熟。",
            "不待见新舂，西风芗自足。"
        ],
        "title": "题李公麟山庄图 云芗阁",
        "id": "268f50a6-0b0b-42f7-99e5-609bd7b70f46"
    },
    {
        "author": "苏辙",
        "paragraphs": [
            "山开稍有路，水放亦成川。",
            "游人得所息，真意方澹然。"
        ],
        "title": "题李公麟山庄图 发真坞",
        "id": "764dde95-0b50-445e-984e-db17d96ea633"
    },
    {
        "author": "苏辙",
        "paragraphs": [
            "山居少华丽，牵茅结净屋。",
            "此间不受尘，幽人亦新沐。"
        ],
        "title": "题李公麟山庄图 芗茅馆",
        "id": "f702efb5-a6e9-4195-a0c0-1556109eac81"
    },
    {
        "author": "苏辙",
        "paragraphs": [
            "泉流逢石缺，脉散成宝网。",
            "水作璎珞看，山是如来想。"
        ],
        "title": "题李公麟山庄图 璎珞岩",
        "id": "bd384f08-a38e-4ccb-8d0d-552f449ca638"
    },
    {
        "author": "苏辙",
        "paragraphs": [
            "石室空无主，浮云自去来。",
            "人间春雨足，归意带风雷。"
        ],
        "title": "题李公麟山庄图 栖云室",
        "id": "07026546-a2e0-449f-8bd9-dd0f6c643e9b"
    },
    {
        "author": "苏辙",
        "paragraphs": [
            "世道自破碎，全理未尝违。",
            "溪山亦何有，永觉平日非。"
        ],
        "title": "题李公麟山庄图 秘全庵",
        "id": "e8ef6ac2-f0ee-4044-8310-172fe3d9a200"
    },
    {
        "author": "苏辙",
        "paragraphs": [
            "共恨春不长，逡巡就摇落。",
            "一见洞中天，真知世间恶。"
        ],
        "title": "题李公麟山庄图 延华洞",
        "id": "50328687-6e8f-4bc5-9302-047da6b65b9b"
    },
    {
        "author": "苏辙",
        "paragraphs": [
            "石门日不下，潭镜月长临。",
            "细细溪风渡，相看识此心。"
        ],
        "title": "题李公麟山庄图 澄元谷",
        "id": "806d98ed-5e5d-4c8f-9257-f590b5166c95"
    },
    {
        "author": "苏辙",
        "paragraphs": [
            "岩花不可攀，翔蕊久未堕。",
            "忽下幽人前，知子观空坐。"
        ],
        "title": "题李公麟山庄图 雨花岩",
        "id": "a6334ad9-db03-41fb-9e9d-22daa0cbde0e"
    },
    {
        "author": "苏辙",
        "paragraphs": [
            "层崖落飞泉，微风泛乔木。",
            "坐遣谷中人，家家有琴筑。"
        ],
        "title": "题李公麟山庄图 泠泠谷",
        "id": "19dd0800-d327-4816-865d-02ed6c33fc06"
    },
    {
        "author": "苏辙",
        "paragraphs": [
            "白龙昼饮潭，修尾挂石壁。",
            "幽人欲下看，雨雹晴相射。"
        ],
        "title": "题李公麟山庄图 玉龙峡",
        "id": "871515c3-21da-4cb5-89ca-bea9ace84e13"
    },
    {
        "author": "苏辙",
        "paragraphs": [
            "倚崖开翠屏，临潭置苔石。",
            "有所独无人，君心得未得。"
        ],
        "title": "题李公麟山庄图 观音岩",
        "id": "2bbf99ec-c5f6-48a5-8e7c-820567cf497e"
    },
    {
        "author": "苏辙",
        "paragraphs": [
            "未见垂云沜，其如归兴何。",
            "路穷双足热，为我洗磐陀。"
        ],
        "title": "题李公麟山庄图 垂云沜",
        "id": "9afb7c34-daf6-4620-bf7c-d72fd7e8cdb0"
    },
    {
        "author": "苏辙",
        "paragraphs": [
            "置马步岩间，岩前得平地。",
            "肴蔬取行簏，粗饱有遗味。"
        ],
        "title": "题李公麟山庄图 胜金岩",
        "id": "041a5e3a-0f5f-46ea-8756-aafcef77834e"
    },
    {
        "author": "苏辙",
        "paragraphs": [
            "团团宝华岩，重重荫珍木。",
            "归来得商鼎，试鬻溪边绿。"
        ],
        "title": "题李公麟山庄图 宝华岩",
        "id": "c497ca23-2ac2-4781-85d3-201977d197d8"
    },
    {
        "author": "苏辙",
        "paragraphs": [
            "苍壁立精铁，县泉泻天绅。",
            "山行见已久，指与未来人。"
        ],
        "title": "题李公麟山庄图 陈彭漈",
        "id": "67d9ccaf-19e2-4f3d-99c5-9a3883db85fa"
    },
    {
        "author": "苏辙",
        "paragraphs": [
            "溪深龟鱼骄，石瘦椿楠劲。",
            "借子木兰船，宽我芒鞋病。"
        ],
        "title": "题李公麟山庄图 鹊源",
        "id": "cbae6a7e-ade6-465c-ab6e-7e25e438fe28"
    },
    {
        "author": "苏辙",
        "paragraphs": [
            "黄华已向初旬见，白酒相携九日尝。",
            "萸少一枝心自觉，舂同斗粟味终长。",
            "兰生庭下香时起，玉在人前坐亦凉。",
            "千里使胡须百日，蹔将中子治书囊。"
        ],
        "title": "将使契丹九日对酒怀子瞻兄并示坐中",
        "id": "41199787-0716-4138-b4c2-2ddd499d1941"
    },
    {
        "author": "苏辙",
        "paragraphs": [
            "还君横卷空长叹，问我何年便退休。",
            "欲借岩阿著茅屋，还当溪口泊渔舟。",
            "经心蜀道云生足，上马胡天雪满裘。",
            "万里还朝径归去，江湖浩荡一轻鸥。"
        ],
        "title": "题王诜都尉设色山卷后",
        "id": "d8a7fc68-fa3c-44d0-932f-2c588e64ec68"
    },
    {
        "author": "苏辙",
        "paragraphs": [
            "朔雪胡沙试此身，青罗便面紫狐巾。",
            "拥旜代北随飞雁，顿足江东有卧麟。",
            "欺酒壶冰将送腊，照溪梅萼定先春。",
            "汉家五饵今方验，更愧当年叹息人。"
        ],
        "title": "次韵子瞻相送使胡",
        "id": "d7b2dc91-77aa-4f21-b0c0-69365b39db68"
    },
    {
        "author": "苏辙",
        "paragraphs": [
            "先生才盖世，家事少经心。",
            "流落初相偶，委蛇志益深。",
            "功名入图史，文字刻璆琳。",
            "有助知由内，驺虞欲重吟。"
        ],
        "title": "欧阳文忠公夫人挽词二首  其一",
        "id": "0450b34b-abcf-4ddb-9936-2db5b600780c"
    },
    {
        "author": "苏辙",
        "paragraphs": [
            "好礼忘耆老，持家历盛衰。",
            "谨严终致一，贫富各从宜。",
            "晚岁仍闻道，临终竟不疑。",
            "外人传一二，犹得载铭诗。"
        ],
        "title": "欧阳文忠公夫人挽词二首  其二",
        "id": "5315945c-4d27-4d4e-94c3-1ee1b0da5808"
    },
    {
        "author": "苏辙",
        "paragraphs": [
            "之人虽蚤病，对客每清言。",
            "不信疾为累，要称学有原。",
            "籧篨视名器，果遯指干坤。",
            "长短何须问，传家已抱孙。"
        ],
        "title": "欧阳伯和仲纯挽词二首  其一",
        "id": "ed6f5505-00f8-4794-bfb3-14e3a5370030"
    },
    {
        "author": "苏辙",
        "paragraphs": [
            "仲氏气无前，为文思涌泉。",
            "飘然落笔地，时出疾邪篇。",
            "杶干要经雪，骅骝行著鞭。",
            "凄凉悲故客，不及见华颠。"
        ],
        "title": "欧阳伯和仲纯挽词二首  其二",
        "id": "356ed990-1226-4301-b8f3-78293df59a3b"
    },
    {
        "author": "苏辙",
        "paragraphs": [
            "北国亦知岐有夷，何尝烽火报惊危。",
            "拥旜绝漠闻嘉语，缓带临边出好诗。",
            "约我一樽迎嗣岁，待君三馆已多时。",
            "从今无事唯须饮，文字声名人自知。"
        ],
        "title": "奉使契丹二十八首 次莫州通判刘泾韵二首 其一",
        "id": "72326f68-4945-408b-997d-3c5b50610af4"
    },
    {
        "author": "苏辙",
        "paragraphs": [
            "平世功名路甚夷，不劳谈说更骑危。",
            "早年拭目看成赋，近日收心闻琢诗。",
            "古锦屡开新得句，敝貂方竞苦寒时。",
            "南还欲向春风饮，塞柳凋枯恐未知。"
        ],
        "title": "奉使契丹二十八首 次莫州通判刘泾韵二首 其二",
        "id": "64128ca6-5603-47eb-a04e-aea6b2fb3a62"
    },
    {
        "author": "苏辙",
        "paragraphs": [
            "赵北燕南古战场，何年千里作方塘。",
            "烟波坐觉胡尘远，皮币遥知国计长。",
            "胜处旧闻荷覆水，此行犹及蟹经霜。",
            "使君约我南来饮，人日河桥柳正黄。"
        ],
        "title": "奉使契丹二十八首 赠知雄州王崇拯二首 其一",
        "id": "75987bd8-8110-4588-a6a0-ad5e56b21cf5"
    },
    {
        "author": "苏辙",
        "paragraphs": [
            "城里都无一寸闲，城头野水四汗漫。",
            "与君但对湖光饮，久病偏须酒令宽。",
            "何氏沟塍布棋局，李君智略走珠槃。",
            "应存父老犹能说，有意功名未必难。"
        ],
        "title": "奉使契丹二十八首 赠知雄州王崇拯二首 其二",
        "id": "4a447f7e-24d4-4a5e-aa0b-6761df3ba573"
    },
    {
        "author": "苏辙",
        "paragraphs": [
            "霜须顾我十年兄，朔漠陪公万里行。",
            "骈马貂裘寒自暖，连床龟息夜无声。",
            "同心便可忘苛礼，异类犹应服至诚。",
            "行役虽劳思虑少，会看梨枣及春生。"
        ],
        "title": "奉使契丹二十八首 赠右番赵侍郎",
        "id": "7a430536-68e9-479c-95be-05044c642a61"
    },
    {
        "author": "苏辙",
        "paragraphs": [
            "独卧绳牀已七年，往来殊复少萦缠。",
            "心游幽阙乌飞处，身在中原山尽边。",
            "梁市朝回尘满马，蜀江春近水浮天。",
            "枉将眼界疑心界，不见中宵气浩然。"
        ],
        "title": "奉使契丹二十八首 古北口道中呈同事二首 其一",
        "id": "cf43ce55-e88d-4323-aa97-300ed09f5077"
    },
    {
        "author": "苏辙",
        "paragraphs": [
            "笑语相从正四人，不须嗟叹久离羣。",
            "及春煮菜过边郡，赐火煎茶约细君。",
            "日暖山蹊冬未雪，寒生胡月夜无云。",
            "明朝对饮思乡岭，夷汉封疆自此分。"
        ],
        "title": "奉使契丹二十八首 古北口道中呈同事二首 其二",
        "id": "63fecac2-4b55-49bd-9ca1-e9ca35fb034b"
    },
    {
        "author": "苏辙",
        "paragraphs": [
            "乱山环合疑无路，小径萦回长傍溪。",
            "仿佛梦中寻蜀道，兴州东谷凤州西。"
        ],
        "title": "奉使契丹二十八首 绝句二首 其一",
        "id": "23780f58-8f82-4b26-b121-f5f6116bdade"
    },
    {
        "author": "苏辙",
        "paragraphs": [
            "日色映山才到地，雪花铺草不曾消。",
            "晴寒不及阴寒重，揽箧犹存未著貂。"
        ],
        "title": "奉使契丹二十八首 绝句二首 其二",
        "id": "2fc0f3c7-8613-44d6-9fea-3da54a9f2a63"
    },
    {
        "author": "苏辙",
        "paragraphs": [
            "行祠寂寞寄关门，野草犹知避血痕。",
            "一败可怜非战罪，太刚嗟独畏人言。",
            "驰驱本为中原用，尝享能令异域尊。",
            "我欲比君周子隠，诛彤聊足慰忠魂。"
        ],
        "title": "奉使契丹二十八首 过杨无敌庙",
        "id": "b3fdf5ca-8f2f-44b9-8a06-a23fe35f1b3c"
    },
    {
        "author": "苏辙",
        "paragraphs": [
            "燕山如长蛇，千里限夷汉。",
            "首衔西山麓，尾挂东海岸。",
            "中开哆箕毕，末路牵一线。",
            "却顾沙漠平，南来独飞雁。",
            "居民异风气，自古习耕战。",
            "上论召公奭，礼乐比姬旦。",
            "次称望诸君，术略亚狐管。",
            "子丹号无策，亦数游侠冠。",
            "割弃何人斯，腥臊久不澣。",
            "哀哉汉唐余，左衽今已半。",
            "玉帛非足云，子女罹蹈践。",
            "区区用戎索，久尔縻郡县。",
            "从来帝王师，要在侮亡乱。",
            "攻坚甚攻玉，乘瑕易冰泮。",
            "中原但常治，敌势要自变。",
            "会当挽天河，洗此生齿万。"
        ],
        "title": "奉使契丹二十八首 燕山",
        "id": "d655005b-828b-4d36-8a37-add5ef35c5c1"
    },
    {
        "author": "苏辙",
        "paragraphs": [
            "邻国知公未可风，双驼借与两轮红。",
            "它年出塞三千骑，卧画辎车也要公。"
        ],
        "title": "奉使契丹二十八首 赵君偶以微恙乘驼车而行戏赠二绝句 其一",
        "id": "843fed4c-1d42-4f4b-9dac-977257b3a29b"
    },
    {
        "author": "苏辙",
        "paragraphs": [
            "高屋宽箱虎豹裀，相逢燕市不相亲。",
            "忽闻中有京华语，惊喜开帘笑杀人。"
        ],
        "title": "奉使契丹二十八首 赵君偶以微恙乘驼车而行戏赠二绝句 其二",
        "id": "e396dbd5-2df4-4254-9683-16d22691ecd1"
    },
    {
        "author": "苏辙",
        "paragraphs": [
            "北嶂南屏恰四周，西山微缺放溪流。",
            "胡人置酒留连客，颇识峰峦是胜游。"
        ],
        "title": "奉使契丹二十八首 会仙馆二绝句 其一",
        "id": "c196bed7-0c11-41fe-9f64-fd247d9eead1"
    },
    {
        "author": "苏辙",
        "paragraphs": [
            "岭上西行双石人，临溪照水久逡巡。",
            "低头似愧南来使，居处虽高已失身。"
        ],
        "title": "奉使契丹二十八首 会仙馆二绝句 其二",
        "id": "07a876bd-bc34-40f0-b307-53d521edff4e"
    },
    {
        "author": "苏辙",
        "paragraphs": [
            "燕疆不过古北关，连山渐少多平田。",
            "奚人自作草屋住，契丹骈车依水泉。",
            "橐驼羊马散川谷，草枯水尽时一迁。",
            "汉人何年被流徙，衣服渐变存语言。",
            "力耕分获世为客，赋役稀少聊偷安。",
            "汉奚单弱契丹横，目视汉使心凄然。",
            "石瑭窃位不传子，遗患燕蓟逾百年。",
            "仰头呼天问何罪，自恨远祖从禄山。"
        ],
        "title": "奉使契丹二十八首 出山",
        "id": "cccdcf9e-54c2-41a3-ad20-aff41ca302ae"
    },
    {
        "author": "苏辙",
        "paragraphs": [
            "奚君五亩宅，封户一成田。",
            "故垒开都邑，遗民杂汉编。",
            "不知臣仆贱，漫喜杀生权。",
            "燕俗嗟犹在，婚姻未许连。"
        ],
        "title": "奉使契丹二十八首 奚君",
        "id": "f37c2d99-ec2f-4189-9dd4-2eec1ec5cc78"
    },
    {
        "author": "苏辙",
        "paragraphs": [
            "孤城千室闭重闉，苍莽平川绝四邻。",
            "汉使尘来空极目，沙场雪重欲无春。",
            "羞归应有李都尉，念旧可怜徐舍人。",
            "会逐单于渭桥下，欢呼齐拜属车尘。"
        ],
        "title": "奉使契丹二十八首 惠州",
        "id": "eaa8601a-bcb7-495c-b48d-794da4746158"
    },
    {
        "author": "苏辙",
        "paragraphs": [
            "少年病肺不禁寒，命出中朝敢避难。",
            "莫倚皂貂欺朔雪，更催灵火煮铅丹。"
        ],
        "title": "奉使契丹二十八首 神水馆寄子瞻兄四绝 其一",
        "id": "f5db7ef1-2991-402d-9326-0edb7318dfdd"
    },
    {
        "author": "苏辙",
        "paragraphs": [
            "夜雨从来相对眠，兹行万里隔胡天。",
            "试依北斗看南斗，始觉吴山在目前。"
        ],
        "title": "奉使契丹二十八首 神水馆寄子瞻兄四绝 其二",
        "id": "13e0de0a-efb7-4bf4-b0b9-39b012fa0d24"
    },
    {
        "author": "苏辙",
        "paragraphs": [
            "谁将家集过幽都，逢见胡人问大苏。",
            "莫把文章动蛮貊，恐妨谈笑卧江湖。"
        ],
        "title": "奉使契丹二十八首 神水馆寄子瞻兄四绝 其三",
        "id": "ee7a24ba-ed04-43c4-ac03-09d549c29736"
    },
    {
        "author": "苏辙",
        "paragraphs": [
            "虏廷一意向中原，言语绸缪礼亦虔。",
            "顾我何功惭陆贾，橐装聊复助归田。"
        ],
        "title": "奉使契丹二十八首 神水馆寄子瞻兄四绝 其四",
        "id": "a403ec15-ff36-4cb5-84ce-1507366564e1"
    },
    {
        "author": "苏辙",
        "paragraphs": [
            "奚田可耕凿，辽土直沙漠。",
            "蓬棘不复生，条干何由作。",
            "兹山亦沙阜，短短见丛薄。",
            "冰霜叶堕尽，鸟兽纷无托。",
            "干坤信广大，一气均美恶。",
            "胡为独穷陋，意似鄙夷落。",
            "民生亦复尔，垢污不知怍。",
            "君看齐鲁间，桑柘皆沃若。",
            "麦秋载万箱，蚕老簇千箔。",
            "余粱及狗彘，衣被遍城郭。",
            "天工本何心，地力不能博。",
            "遂令尧舜仁，独不施礼乐。"
        ],
        "title": "奉使契丹二十八首 木叶山",
        "id": "03903fbb-35cb-4679-85c3-cf466b674850"
    },
    {
        "author": "苏辙",
        "paragraphs": [
            "虏帐冬住沙陀中，索羊织苇称行宫。",
            "从官星散依冢阜，毡庐窟室欺霜风。",
            "舂粱煮雪安得饱，击兔射鹿夸强雄。",
            "朝廷经略穷海宇，岁遗缯絮消顽凶。",
            "我来致命适寒苦，积雪向日坚不融。",
            "联翩岁旦有来使，屈指已复过奚封。",
            "礼成即日卷庐帐，钓鱼射鹅沧海东。",
            "秋山既罢复来此，往返岁岁如旋蓬。",
            "弯弓射猎本天性，拱手朝会愁心胸。",
            "甘心五饵堕吾术，势类畜鸟游樊笼。",
            "祥符圣人会天意，至今燕赵常耕农。",
            "尔曹饮食自谓得，岂识图霸先和戎。"
        ],
        "title": "奉使契丹二十八首 虏帐",
        "id": "50580a7c-47a9-4b75-bf35-78d15c42f7d4"
    },
    {
        "author": "苏辙",
        "paragraphs": [
            "南辕初喜去龙庭，入塞犹须阅月行。",
            "汉马亦知归意速，朝旸已作故人迎。",
            "经冬舞雪长相避，屈指新春旋复生。",
            "想见雄州馈生菜，菜盘酪粥任纵横。"
        ],
        "title": "奉使契丹二十八首 十日南归马上口占呈同事",
        "id": "b85cc973-97bc-44b3-a0d4-ac7fba5269af"
    },
    {
        "author": "苏辙",
        "paragraphs": [
            "少年谬闻道，直往寡所疑。",
            "不知避碍险，造次逢颠危。",
            "中岁饱忧患，进退每自持。",
            "长存鄙夫计，未免达士嗤。",
            "前日使胡罢，昼夜心南驰。",
            "中涂冰塞川，滉漾无津涯。",
            "仆夫执辔前，我亦忘止之。",
            "马眩足不禁，拉然卧中坻。",
            "异域非所息，据鞍几不支。",
            "昔尝诵楞严，闻有乞食师。",
            "行乞遭毒刺，痛剧侵肝脾。",
            "念觉虽觉痛，无痛痛觉知。",
            "念极良有见，遂与凡夫辞。",
            "我今亦悟此，先佛岂见欺。",
            "但尔不即证，欲往常迟迟。",
            "咄哉后来心，当与初心期。"
        ],
        "title": "奉使契丹二十八首 伤足",
        "id": "03f1893f-910a-4666-a042-1237beaab894"
    },
    {
        "author": "苏辙",
        "paragraphs": [
            "春到燕山冰亦消，归骖迎日喜嫖姚。",
            "久行胡地生华发，初试东风脱敝貂。",
            "插髻小幡应正尔，点槃生菜为谁挑。",
            "附书勤扫东园雪，到日青梅未满条。"
        ],
        "title": "奉使契丹二十八首 春日寄内",
        "id": "1377a049-34a2-4b20-8e7e-447b64962605"
    },
    {
        "author": "苏辙",
        "paragraphs": [
            "北渡桑干冰欲结，心畏穹庐三尺雪。",
            "南渡桑干风始和，冰开易水应生波。",
            "穹庐雪落我未到，到时坚白如磐陀。",
            "会同出入凡十日，腥羶酸薄不可食。",
            "羊脩乳粥差便人，风隧沙场不宜客。",
            "相携走马渡桑干，旌旆一返无由还。",
            "胡人送客不忍去，久安和好依中原。",
            "年年相送桑干上，欲话白沟一惆怅。"
        ],
        "title": "奉使契丹二十八首 渡桑干",
        "id": "4082c76c-0cab-4386-9ad7-ecfb2104947e"
    },
    {
        "author": "苏辙",
        "paragraphs": [
            "国老无心岂为身，五年朝谒慰簪绅。",
            "元臣事业通三世，旧将威名服四邻。",
            "遍阅后生真有道，欲谈前事恐无人。",
            "比公惟有凌云桧，岁岁何妨雨露新。"
        ],
        "title": "送文太师致仕还洛三首  其一",
        "id": "120bd8aa-0662-49f8-9744-c12fd1028d1a"
    },
    {
        "author": "苏辙",
        "paragraphs": [
            "齐鲁元勋古太师，寂寥千载恐无之。",
            "昔归蹔缩经邦手，复起还当问道时。",
            "入谒何曾须掖侍，到家依旧拥旌麾。",
            "孔公灵寿固应在，秋晚香山访佛祠。"
        ],
        "title": "送文太师致仕还洛三首  其二",
        "id": "089471cf-c87f-4ca1-86f1-36dadc007d9c"
    },
    {
        "author": "苏辙",
        "paragraphs": [
            "西都风物汉唐余，天作溪山养退居。",
            "盈尺好花扶几杖，拂天修竹倚庭除。",
            "白头伴侣谁犹健，率意壶飧久已疏。",
            "我欲试求三亩宅，从公它日赋归欤。"
        ],
        "title": "送文太师致仕还洛三首  其三",
        "id": "ae81c5cc-6361-420a-8ec5-11e0270cab62"
    },
    {
        "author": "苏辙",
        "paragraphs": [
            "百年摩诘阳关语，三叠嘉荣意外声。",
            "谁遣伯时开缟素，萧条边思坐中生。"
        ],
        "title": "李公麟阳关图二绝  其一",
        "id": "9f648ef0-911b-44ca-ad5c-1aedbb51c653"
    },
    {
        "author": "苏辙",
        "paragraphs": [
            "西出阳关万里行，弯弓走马自忘生。",
            "不堪未别一杯酒，长听佳人泣渭城。"
        ],
        "title": "李公麟阳关图二绝  其二",
        "id": "eefdbf1e-6799-4291-8220-c200a399624b"
    },
    {
        "author": "苏辙",
        "paragraphs": [
            "溽暑避华构，清风迎早朝。",
            "枫槐高自舞，冰雪晚初消。"
        ],
        "title": "学士院端午帖子二十七首 皇帝阁六首 其一",
        "id": "332246d7-2652-4b47-8abd-ea80d38f3293"
    },
    {
        "author": "苏辙",
        "paragraphs": [
            "南讹初应历，五日未生阴。",
            "灵药收农录，薰风拂舜琴。"
        ],
        "title": "学士院端午帖子二十七首 皇帝阁六首 其二",
        "id": "862fea30-bc43-477f-b682-345714e10b20"
    },
    {
        "author": "苏辙",
        "paragraphs": [
            "皇心本夷旷，一气自炎凉。",
            "不废荆吴旧，民风见未央。"
        ],
        "title": "学士院端午帖子二十七首 皇帝阁六首 其三",
        "id": "c1398476-7465-4a7f-81ed-c7c7a3b64bab"
    },
    {
        "author": "苏辙",
        "paragraphs": [
            "九门已散秦医药，百辟初颁凌室冰。",
            "饮食祈君千万寿，良辰更上辟兵缯。"
        ],
        "title": "学士院端午帖子二十七首 皇帝阁六首 其四",
        "id": "8e53eb1a-54d5-4f26-8eb3-a27683302bdc"
    },
    {
        "author": "苏辙",
        "paragraphs": [
            "雨迟麦粒尤坚好，日丽蚕丝转细长。",
            "入夏民间初解愠，宫中时举万年觞。"
        ],
        "title": "学士院端午帖子二十七首 皇帝阁六首 其五",
        "id": "769457c1-2d9e-452d-8ec5-d91dc9eaaded"
    },
    {
        "author": "苏辙",
        "paragraphs": [
            "汴上初无招屈亭，沅湘近在国南坰。",
            "太官漫解供新糭，谏列犹应记独醒。"
        ],
        "title": "学士院端午帖子二十七首 皇帝阁六首 其六",
        "id": "a72f750f-26ec-44b8-a918-655343a7cda7"
    },
    {
        "author": "苏辙",
        "paragraphs": [
            "决狱初迎雨，开仓旋取陈。",
            "青黄今接夏，饥疫免忧春。"
        ],
        "title": "学士院端午帖子二十七首 太皇太后阁六首 其一",
        "id": "1a514013-e4fc-45bc-8108-c5df936a35e7"
    },
    {
        "author": "苏辙",
        "paragraphs": [
            "帘密风时度，宫深日倍长。",
            "纻罗随节赐，黍麦趁新尝。"
        ],
        "title": "学士院端午帖子二十七首 太皇太后阁六首 其二",
        "id": "c1346e63-ff44-439a-a62f-72f8854f6193"
    },
    {
        "author": "苏辙",
        "paragraphs": [
            "执热宁忘濯，清心自释烦。",
            "东朝闻好语，畏日解余暄。"
        ],
        "title": "学士院端午帖子二十七首 太皇太后阁六首 其三",
        "id": "82d028a0-735e-4589-9cef-bf90812a9d71"
    },
    {
        "author": "苏辙",
        "paragraphs": [
            "出磨玉尘除旧廪，捧箱彩缕看新丝。",
            "一年丰乐今将半，两殿欢声外得知。"
        ],
        "title": "学士院端午帖子二十七首 太皇太后阁六首 其四",
        "id": "525b80b9-211f-42ed-a306-384c8a734635"
    },
    {
        "author": "苏辙",
        "paragraphs": [
            "舟楫喧呼招屈处，禽鱼鼓舞放生中。",
            "百官却拜枭羹赐，凶去方知舜有功。"
        ],
        "title": "学士院端午帖子二十七首 太皇太后阁六首 其五",
        "id": "5870bb50-cecd-4c76-8a8e-5d2559add736"
    },
    {
        "author": "苏辙",
        "paragraphs": [
            "玉殿清虚过暑天，草庐烦促念民编。",
            "外家近许迁新宅，不遣司农费一钱。"
        ],
        "title": "学士院端午帖子二十七首 太皇太后阁六首 其六",
        "id": "66e1f07c-8691-4363-9eff-1db7cf911088"
    },
    {
        "author": "苏辙",
        "paragraphs": [
            "寿康朝谒蚤，长信燕闲多。",
            "不有图书乐，其如昼漏何。"
        ],
        "title": "学士院端午帖子二十七首 皇太后阁六首 其一",
        "id": "e17e721c-ae02-47da-aade-a4a8f9229079"
    },
    {
        "author": "苏辙",
        "paragraphs": [
            "玉宇宜朱夏，壶冰生晚凉。",
            "深心念行暍，清夜久焚香。"
        ],
        "title": "学士院端午帖子二十七首 皇太后阁六首 其二",
        "id": "1e44397b-7f5a-4cf0-9056-8d3e03354c01"
    },
    {
        "author": "苏辙",
        "paragraphs": [
            "蚕宫罢采撷，暴室献朱黄。",
            "翕呷霜纨动，阑班彩缕长。"
        ],
        "title": "学士院端午帖子二十七首 皇太后阁六首 其三",
        "id": "2fabf819-1f61-47a1-9319-cb8d0379a19a"
    },
    {
        "author": "苏辙",
        "paragraphs": [
            "六宫无事著嬉游，百药初成及早收。",
            "菖歜还羞十二节，椿年自占八千秋。"
        ],
        "title": "学士院端午帖子二十七首 皇太后阁六首 其四",
        "id": "dad47ed9-1249-4ee7-95e1-655cd02a185a"
    },
    {
        "author": "苏辙",
        "paragraphs": [
            "万寿仍萦长命缕，虚心不著赤灵符。",
            "民间风俗疑当共，天上清高定尔无。"
        ],
        "title": "学士院端午帖子二十七首 皇太后阁六首 其五",
        "id": "dbfb5ce6-a759-4ad8-9f6a-40dc02a7ac38"
    },
    {
        "author": "苏辙",
        "paragraphs": [
            "扬子江心泻镜龙，波如细縠不摇风。",
            "宫中禁捧秋天月，长照人心助至公。"
        ],
        "title": "学士院端午帖子二十七首 皇太后阁六首 其六",
        "id": "fdb63b9d-59f2-41a2-8972-78a0c91fa4d1"
    },
    {
        "author": "苏辙",
        "paragraphs": [
            "晓起钟犹凝，朝回露欲干。",
            "逡巡下清跸，委曲问平安。"
        ],
        "title": "学士院端午帖子二十七首 皇太妃阁五首 其一",
        "id": "8f104bfb-0020-4151-87dd-506469aec8d0"
    },
    {
        "author": "苏辙",
        "paragraphs": [
            "压蔗出寒浆，敲冰簇画堂。",
            "人间正袢暑，天上绝清凉。"
        ],
        "title": "学士院端午帖子二十七首 皇太妃阁五首 其二",
        "id": "12343987-203a-4449-9da0-0702980b9950"
    },
    {
        "author": "苏辙",
        "paragraphs": [
            "九夏清斋奉至尊，消除疠疫去无痕。",
            "太医争献天师艾，瑞雾长萦尧母门。"
        ],
        "title": "学士院端午帖子二十七首 皇太妃阁五首 其三",
        "id": "5f385f35-0efa-466d-bfc1-52d4b6cbbab9"
    },
    {
        "author": "苏辙",
        "paragraphs": [
            "纨扇新裁冰雪余，清风不隔纻罗疏。",
            "飞升漫写秦公子，荣谢应怜汉婕妤。"
        ],
        "title": "学士院端午帖子二十七首 皇太妃阁五首 其四",
        "id": "c36de8cc-00d8-4678-8970-8ad335f272e1"
    },
    {
        "author": "苏辙",
        "paragraphs": [
            "渺渺金河入禁垣，渐台雨过碧波翻。",
            "共传太液龙舟稳，不似南方竞渡喧。"
        ],
        "title": "学士院端午帖子二十七首 皇太妃阁五首 其五",
        "id": "88387628-c218-4cdb-b83d-3829f6467bf1"
    },
    {
        "author": "苏辙",
        "paragraphs": [
            "修厦欺晴日，重帘度细风。",
            "羣仙不烦促，长在广寒宫。"
        ],
        "title": "学士院端午帖子二十七首 夫人阁四首 其一",
        "id": "f9075ffc-b22b-448c-ae30-0aa383f2bbad"
    },
    {
        "author": "苏辙",
        "paragraphs": [
            "寻芳空茂木，斗草得幽兰。",
            "歌舞纤絺健，嬉游玉佩珊。"
        ],
        "title": "学士院端午帖子二十七首 夫人阁四首 其二",
        "id": "baf6e506-f6a9-49e0-b476-556fd9b97029"
    },
    {
        "author": "苏辙",
        "paragraphs": [
            "新煮青筠稻米香，旋抽独茧薄罗光。",
            "剩堆雕俎添崖蜜，争作轻衫荐寿觞。"
        ],
        "title": "学士院端午帖子二十七首 夫人阁四首 其三",
        "id": "009c6298-18e2-4048-8e34-4f26abe894e4"
    },
    {
        "author": "苏辙",
        "paragraphs": [
            "御沟绕殿细无声，飞洒彤墀晓气清。",
            "开到石榴花欲尽，阴阴高柳一蝉鸣。"
        ],
        "title": "学士院端午帖子二十七首 夫人阁四首 其四",
        "id": "2430f356-8413-4056-af12-9a8a675b2296"
    },
    {
        "author": "苏辙",
        "paragraphs": [
            "雷雨连年起卧龙，穆然台阁有清风。",
            "一时画诺虽云旧，此日都俞本自公。",
            "松竹经霜俱不改，盐梅共鼎固非同。",
            "一篇和遍东西府，六律更成十二宫。"
        ],
        "title": "次韵门下刘侍郎直宿寄苏左丞",
        "id": "e097e2dc-d7de-4d54-abbf-147d7adc7bb6"
    },
    {
        "author": "苏辙",
        "paragraphs": [
            "一卧怜君三十朝，呼医仍苦禁城遥。",
            "灵根自逐新阳发，病枿从经野火烧。",
            "吻燥未须寻曲糵，囊空谁与典絺蕉。",
            "何时匹马随街鼓，睡起频惊髀肉消。"
        ],
        "title": "次韵张耒学士病中二首  其一",
        "id": "31ee6a3c-c0b1-4950-a228-75a25e3ce7a0"
    },
    {
        "author": "苏辙",
        "paragraphs": [
            "尘垢污人朝复朝，病中吟啸夜方遥。",
            "长空雁过疑相答，虚幌萤飞坐恐烧。",
            "稍觉新霜试松竹，未应寒雨败梧蕉。",
            "从来百炼身如剑，火灭重磨未遽销。"
        ],
        "title": "次韵张耒学士病中二首  其二",
        "id": "7a9019e3-2ef1-4206-9ced-713742d5a409"
    },
    {
        "author": "苏辙",
        "paragraphs": [
            "壮年得疾势能支，不废霜螯左手持。",
            "渐喜一杯留好客，未应五斗似当时。",
            "口中舌在时闻句，雪里心安不问师。",
            "去卧淮阳从病守，功名他日许君期。"
        ],
        "title": "次韵张君病起二首  其一",
        "id": "66710aa0-3d50-408d-98bb-6567b9d7dab1"
    },
    {
        "author": "苏辙",
        "paragraphs": [
            "老去生经废不行，镜中白发见空惊。",
            "解将冲气通枯指，易甚新阳发旧茎。",
            "一悟少年难久恃，不妨多病却长生。",
            "文章缪忝追前辈，服食从来亦强名。"
        ],
        "title": "次韵张君病起二首  其二",
        "id": "7a86b181-b77d-4344-a205-c3736ca9fbe1"
    }
]