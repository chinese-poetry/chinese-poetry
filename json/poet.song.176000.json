[
    {
        "author": "韓淲",
        "paragraphs": [
            "野色荒荒白，嵐光隠隠青。",
            "家鄉未千里，客路復長亭。",
            "絕景詩難狀，多愁酒易醒。",
            "西風攪黄葉，興寄託鴻冥。"
        ],
        "title": "九日  其二",
        "id": "b67077f1-4b76-42d7-8993-2137db1de7a2"
    },
    {
        "author": "韓淲",
        "paragraphs": [
            "雪風吹溪雲，晝刻催歲律。",
            "歡傳頌椒花，餞歲欲何出。",
            "舉頭荒山廬，冰澗溜凄瑟。",
            "兩鬢已顛童，種種不滿櫛。",
            "題輿得斯文，愛士欲黼黻。",
            "團呼一樽酒，清言了人物。",
            "四座各盡情，燭跋屢剪拂。",
            "如愚於席間，踸踔倍勃窣。",
            "授簡而供令，古興亦豈不。"
        ],
        "title": "除夕前兩日示秉",
        "id": "de482570-6c99-414e-bf46-be0268c03ba2"
    },
    {
        "author": "韓淲",
        "paragraphs": [
            "焚香得深居，清風養幽抱。",
            "杜鵑來何遲，鴻鴈去常早。",
            "微瀾響溝流，積潤滑磴道。",
            "綿綿百草長，春風雨中老。"
        ],
        "title": "二十五日",
        "id": "932c42d1-afde-4d0f-a3b7-e8126ab0a9c5"
    },
    {
        "author": "韓淲",
        "paragraphs": [
            "晝閑春婉婉，草樹轉花事。",
            "人誰用吾情，我自順吾意。",
            "江山不徒吟，城郭亦可醉。",
            "陰陰起晴風，相賞豈云易。",
            "方齋既虛清，山堂亦深翠。",
            "來燕翩翩歸，啼鵑眇眇至。",
            "時物付芳華，所惜者風誼。"
        ],
        "title": "三月八日  其一",
        "id": "02a0f216-1a14-402f-9be0-af94f6db7774"
    },
    {
        "author": "韓淲",
        "paragraphs": [
            "春濃自徘徊，我歌亦其事。",
            "崢嶸眼中人，磊磈言外意。",
            "何哉非達也，拂石醒小醉。",
            "棋枰隨圓方，目擊勝敗易。",
            "冷齋芹泮地，坐久濕空翠。",
            "了無官曹塵，所以野老至。",
            "汎乎不繫舟，未數長沙誼。"
        ],
        "title": "三月八日  其二",
        "id": "96937f0c-9b35-4841-bc9c-4186ff29f796"
    },
    {
        "author": "韓淲",
        "paragraphs": [
            "所貴知者希，初不與人事。",
            "飄風擊墜瓦，彼豈有本意。",
            "百爾我所思，豈必待熟醉。",
            "烈士徒殉名，歸潔似圖易。",
            "鱣鯨困螻螘，蘭苕巢翡翠。",
            "廣心之昭融，巽語之極至。",
            "何若於燕閒，相與談仁誼。"
        ],
        "title": "三月八日  其三",
        "id": "f472ee58-25ba-4a93-8f02-df7598299e91"
    },
    {
        "author": "韓淲",
        "paragraphs": [
            "山空草木長，明日欲立夏。",
            "俄頃一蟬鳴，節物便相亞。",
            "平心閲四時，益覺運而化。",
            "殘杯了清晝，新香度深夜。",
            "風雨陰陽間，悠悠嬾悲咤。"
        ],
        "title": "初九日",
        "id": "1c9e8709-d16e-4b5f-922c-aba509c2847c"
    },
    {
        "author": "韓淲",
        "paragraphs": [
            "南窗午逾暖，日氣烘人衣。",
            "徒有蒼蠅聲，甚無鴻雁飛。",
            "老身漫自伸，老眼其疇依。",
            "摩挲根塵間，瓦溝霜已晞。"
        ],
        "title": "十月初十日",
        "id": "d70d0f8c-edea-45d1-a011-0700e72370bd"
    },
    {
        "author": "韓淲",
        "paragraphs": [
            "閒居誰與娛，寂歷滿黄葉。",
            "冬晴日氣午，乘暖得步屧。",
            "兒僕爲遊園，俛仰纔自愜。",
            "親朋忽過我，少坐情意浹。",
            "烹茶味既爽，穿林景逾接。",
            "縱遊星居寺，僧房頗稠疊。",
            "隨流覺路熟，更見沙觜涉。",
            "道院出香鼎，春山弄書篋。",
            "留連一兩杯，設飯羹用筴。",
            "亭虛列峰巒，溪淨映城堞。",
            "躋攀重閣晚，覽句費目睫。",
            "歸歟語河梁，分手興未帖。",
            "吾衰子俱壯，歲莫何術業。",
            "從來評道德，亦必在耕獵。",
            "好惡空紛拏，利害漫懾怯。",
            "郡國有惠養，朝家有調燮。",
            "孫臏爲斷足，范雎至折脅。",
            "尚能變軒昂，未信祇萎苶。",
            "莊知冥靈春，佛說惡濁劫。",
            "無視霧氣蒸，飛鳶墮跕跕。"
        ],
        "title": "晦日即事示同遊",
        "id": "8e43af1f-ac5a-4f0d-b0be-2ff1cb3473f8"
    },
    {
        "author": "韓淲",
        "paragraphs": [
            "寂寂園中林，脈脈林下泉。",
            "蕭閑歲云暮，老身欲何言。",
            "不畏日月駛，但笑霜雪繁。",
            "人生本非惡，往往迷宿愆。",
            "昏明夜復旦，寒雲滿空山。",
            "瓶儲粟粒罄，交舊無往還。",
            "塵埃豈不知，冠緌易牽纏。",
            "五鼎食與烹，寸景能幾年。",
            "心境互生滅，雅俗相移遷。",
            "危坐明檠燈，爐香更清然。"
        ],
        "title": "十二月二十八日",
        "id": "90695fed-4b4f-42d5-8217-7d2413ea17c6"
    },
    {
        "author": "韓淲",
        "paragraphs": [
            "日長林影聚，早暮氣彌清。",
            "既自罕人跡，而猶聞市聲。",
            "物生各有態，境異俱忘情。",
            "門前酒誰來，吾其撞餘醒。"
        ],
        "title": "日長",
        "id": "5a9c9535-9183-4b9d-bc1c-e9e0df6df1bb"
    },
    {
        "author": "韓淲",
        "paragraphs": [
            "落日青松間，疎明山翠寒。",
            "誰於元氣中，弄此赤玉丸。",
            "我心本清陽，陰濁不可干。",
            "虞淵下可取，快飲盃勿乾。"
        ],
        "title": "落日",
        "id": "a6dc0394-c161-447d-8874-cc00b59b13fa"
    },
    {
        "author": "韓淲",
        "paragraphs": [
            "積日困秋雨，曉起天開明。",
            "披軒納晴光，樹影當階橫。",
            "遥聞玄蟬急，忽見翠羽輕。",
            "整衣聚足坐，似覺天籟清。",
            "身形百年爾，衣食苦强營。",
            "運化有理道，超然得此生。"
        ],
        "title": "喜晴",
        "id": "6ca0b7ea-d975-4ebd-977e-9de581135ffe"
    },
    {
        "author": "韓淲",
        "paragraphs": [
            "兩年元日陰，今年元日晴。",
            "微霜起清寒，人物多歡聲。",
            "行都占江海，魚鹽易經營。",
            "何時復三京，萬世開太平。"
        ],
        "title": "晚晴",
        "id": "79211eb4-7b11-4cce-9582-b9fd1ed64fee"
    },
    {
        "author": "韓淲",
        "paragraphs": [
            "雲窗月當午，小醉人未眠。",
            "兒童鼻鼾雷，聽息方綿綿。",
            "萬籟一以虛，性地開其天。",
            "入林山自深，金澗通瑶泉。"
        ],
        "title": "掩關月色滿窗宴坐久之",
        "id": "1b4ea8db-0bd8-426b-b0c3-1fd64d7bad94"
    },
    {
        "author": "韓淲",
        "paragraphs": [
            "璇霄蕩凉颸，靜夜却團扇。",
            "幽人醉未醒，月色窗戶轉。",
            "起舞步高寒，借我蟾宮便。"
        ],
        "title": "對月",
        "id": "6468e16f-0cd6-4bed-8a82-39c0c714bf5c"
    },
    {
        "author": "韓淲",
        "paragraphs": [
            "夜久羣動息，巡簷尚何觀。",
            "庭空葉忽墜，琤若摧琅玕。",
            "芒寒星彩動，霜氣尤瀰漫。",
            "誰知太虛中，運此寶月團。",
            "須臾一雁叫，飛下溪流灘。"
        ],
        "title": "十六夜看月",
        "id": "c0569e53-5b00-42b0-81d0-df32b01a4c46"
    },
    {
        "author": "韓淲",
        "paragraphs": [
            "月出雙樹間，營魄何流光。",
            "初弦還當午，凈極涵莽蒼。",
            "溪虛響城角，露重天欲霜。",
            "送客出籬門，共立古道長。"
        ],
        "title": "月過林端清甚",
        "id": "6971640c-43cf-4e50-8d09-14a8e246c938"
    },
    {
        "author": "韓淲",
        "paragraphs": [
            "山晴夜自明，草樹遥可矚。",
            "樓頭春已非，尚有月如玉。",
            "胡爲乎來哉，可謂萬事足。",
            "溝流雜蛙黽，信閲人代速。"
        ],
        "title": "玉溪樓看月",
        "id": "ff7da185-d73a-4513-ac0f-51cac34b509d"
    },
    {
        "author": "韓淲",
        "paragraphs": [
            "夜氣生微凉，山空步明月。",
            "飛光入人家，流影到林樾。",
            "零零白露滴，冉冉清思發。",
            "乘雲度罡風，天上有宮闕。"
        ],
        "title": "夏夜翫月",
        "id": "cf66b8fc-667c-4e66-92db-0b4eb3d83998"
    },
    {
        "author": "韓淲",
        "paragraphs": [
            "我豈不解飲，風軒乘月開。",
            "細細春酌動，徐徐秋興來。",
            "俄而弄清影，自爾却氛埃。",
            "誰信城市居，野老爲裴回。"
        ],
        "title": "方齋啟窗見月",
        "id": "54de8c77-092f-419b-90f1-f7967dfa0d19"
    },
    {
        "author": "韓淲",
        "paragraphs": [
            "倦卧一榻上，展轉不能寐。",
            "更聽蟋蟀吟，時時風雨至。",
            "披衣起趺坐，數息存妙寄。",
            "其生何用觀，夜氣吾已志。"
        ],
        "title": "中夜危坐雨聲清甚",
        "id": "d2b9a30d-d323-4ae5-b76e-9077d3173ea8"
    },
    {
        "author": "韓淲",
        "paragraphs": [
            "晴明天氣佳，草木浮光煇。",
            "珍禽各翔語，羣花競芳菲。",
            "人情春和時，怡遊類忘歸。",
            "常陽一以亢，旱甚翻歔欷。",
            "赤地至千里，焉有不年饑。",
            "家家望雲霓，想像陰雨霏。",
            "狂飈震雷吼，連夕恐非機。",
            "溪漲橋已解，拍岸欲平磯。",
            "所幸蛙黽爾，跳噪皆輕肥。",
            "居民其奈何，泥淖生理微。",
            "意欲問彼蒼，何日生清暉。",
            "由來此陰陽，歲事中和希。",
            "今年積秋熱，焦熬在郊圻。",
            "既雨復苦風，拔樹敗牆圍。",
            "后土無乾處，眇予將疇依。"
        ],
        "title": "八月初七日終夜大雷震雨如傾注風敗吾藩籬拔吾庭樹",
        "id": "3c618c6f-908e-4e8a-accb-c0bbfa1fdbbd"
    },
    {
        "author": "韓淲",
        "paragraphs": [
            "天高氣蕭瑟，薄薄寒中人。",
            "登山兮臨水，貧士志不平。",
            "惆悵徒自憐，羈旅誰友生。",
            "申旦耿不寐，淹留可無成。"
        ],
        "title": "雨後驟冷凄然",
        "id": "fa4842d2-4b85-4c76-af69-ef02cc4c26c6"
    },
    {
        "author": "韓淲",
        "paragraphs": [
            "山溪遶寒城，林園眇荒隅。",
            "南枝小春梅，意似醉眼舒。",
            "雲陰冒霏霏，欲步雨如塗。",
            "人閒壓芳槽，洗酌留我娛。",
            "易齋誦銘語，耆英幾年無。",
            "吾儕老孫子，交契歲月徂。",
            "速飲付丘壑，微吟對江湖。",
            "何當暗香底，花影相持扶。"
        ],
        "title": "梅雨",
        "id": "949b3b08-3ab0-4f75-bd38-e1a3c669c36a"
    },
    {
        "author": "韓淲",
        "paragraphs": [
            "雲間度微雨，霑灑草木淨。",
            "披衣未盥櫛，失却體中病。",
            "屋角鳩鳴陰，是亦彼情性。",
            "今我睡既醒，豈不有孤詠。"
        ],
        "title": "微雨",
        "id": "ae412479-7907-4027-a43c-5c2bbda23930"
    },
    {
        "author": "韓淲",
        "paragraphs": [
            "卧聽空山雨，愁人春夜長。",
            "田蛙與水鳴，聒聒來耳旁。",
            "緬懷千載遥，賢達多遯藏。",
            "豈無命世才，所抱或沮傷。",
            "離家脫塵役，且憇雲水鄉。",
            "時運不我留，老去空彷徨。",
            "但恐壯志銷，放浪宜自彊。"
        ],
        "title": "夜雨",
        "id": "e5739a2c-853e-474d-bc35-b395900a3b56"
    },
    {
        "author": "韓淲",
        "paragraphs": [
            "日暖石礎潤，雷雨響空山。",
            "草木盡披霏，雲氣滿窗間。",
            "我方岸幘坐，與客談笑間。",
            "會當乘少霽，午陰聽潺湲。"
        ],
        "title": "午窗驟雨",
        "id": "de7091ed-2b68-4ce9-a38d-4983efb2c233"
    },
    {
        "author": "韓淲",
        "paragraphs": [
            "淫淫夏暑雨，小民惟曰怨。",
            "連朝浸田塍，一夜倒河堰。",
            "尋常已食麥，積久況少飯。",
            "錢幣易低昂，亦合利商販。"
        ],
        "title": "急雨",
        "id": "39878e39-4a03-4dc0-846a-e37cf9ede292"
    },
    {
        "author": "韓淲",
        "paragraphs": [
            "獨坐空堂上，憂來與誰語。",
            "出門欲遠遊，泥雨復艱阻。",
            "不見一人來，那逢會心侶。",
            "前除一幽禽，四壁響饑鼠。",
            "無以滌睡昏，春茶尚可煮。"
        ],
        "title": "阻雨",
        "id": "f8895cb8-83ba-41e4-a0bb-145690fc17a1"
    },
    {
        "author": "韓淲",
        "paragraphs": [
            "得雨宜秧田，久雨損麥隴。",
            "日暖可成實，天寒妨出種。",
            "米麵世所資，敢爲一身奉。",
            "望眼冀晴色，深爲農夫恐。",
            "長林風颼颼，狹港水洶洶。",
            "閑謠不能歡，名與食孰重。"
        ],
        "title": "自清明後十日雨",
        "id": "98d62dfc-038d-4c4e-b1db-c329ce250450"
    },
    {
        "author": "韓淲",
        "paragraphs": [
            "閔雨澗將涸，爲霖流復湍。",
            "聲來白浩浩，氣起清漫漫。",
            "隨山問本源，踏地觀狂瀾。",
            "隔水城市塵，了然不相干。"
        ],
        "title": "雨中作",
        "id": "d22fd740-8a31-4286-90d5-8c67cc738823"
    },
    {
        "author": "韓淲",
        "paragraphs": [
            "一林梅花雨，香濕煙冥濛。",
            "水流澗底清，聲落前溪中。",
            "鳥飛既整暇，人意亦沖融。",
            "今歲春來早，新萱已滿叢。"
        ],
        "title": "初三日雨",
        "id": "27ee3845-a4a7-4d62-811c-cfaf606c6efe"
    },
    {
        "author": "韓淲",
        "paragraphs": [
            "山林得凉雨，倍覺十分秋。",
            "衡門籬落間，木槿上牽牛。",
            "霏微弄空明，炊煙澹飛浮。",
            "有酒不肯飲，南冠真楚囚。"
        ],
        "title": "雨中",
        "id": "cbcb7072-5421-4be8-a089-d8dd153d0ba1"
    },
    {
        "author": "韓淲",
        "paragraphs": [
            "已忻五月凉，連得六月雨。",
            "泉石養芝朮，甽澮長禾黍。",
            "病雖未能飲，起亦尚可句。",
            "凌晨百鳥啼，靜夜百蟲語。",
            "寺外鐘磬音，樵歌自來去。"
        ],
        "title": "夏雨",
        "id": "0e59a76b-8575-4405-9031-4594999699d9"
    },
    {
        "author": "韓淲",
        "paragraphs": [
            "變風忽交作，雨脚窗紙鳴。",
            "隘巷掩關坐，爐深沸瓶笙。",
            "豈不念故山，斗升聊自營。",
            "米貴薪炭少，天亦放我晴。"
        ],
        "title": "陰雨",
        "id": "f5547968-4dc0-4c94-9bd3-7c8ba7d44bd0"
    },
    {
        "author": "韓淲",
        "paragraphs": [
            "行都鎮東南，衣冠萃軒盖。",
            "文書漫穰穰，人物當藹藹。",
            "癡或不知止，隘即莫可奈。",
            "江山何清空，天地本正大。",
            "四更霜氣重，肅若起深籟。",
            "乃信埃𡏖中，此景終不害。"
        ],
        "title": "夜霜窗戶肅然嚴冷",
        "id": "01b4dedc-7821-4285-a7e4-df69bb619e7f"
    },
    {
        "author": "韓淲",
        "paragraphs": [
            "夜煖雨驟至，溝流起微湍。",
            "一秋多苦晴，魚蝦生意艱。",
            "朝來清蛙鳴，便覺斗水寬。",
            "豈不念其涸，跳梁聊自歡。"
        ],
        "title": "雨後",
        "id": "643af4a3-d359-48ef-a75c-3dc174d7e241"
    },
    {
        "author": "韓淲",
        "paragraphs": [
            "凉雨濯袢暑，中林動清觴。",
            "一日亦易與，千古不可忘。",
            "人物信消長，治運空微昌。",
            "我有插架書，醉甚無慨慷。"
        ],
        "title": "凉雨",
        "id": "1c226ffd-13c5-4055-985a-b7c87c32a759"
    },
    {
        "author": "韓淲",
        "paragraphs": [
            "空山水流澗，社雨掩籬門。",
            "雲陰起微寒，藥爐自常溫。",
            "老懶一欠伸，開卷窗明昏。",
            "屋邊桃李蹊，飛飛亦無言。"
        ],
        "title": "社雨  其一",
        "id": "6dabdfe5-9385-4266-acce-40a6fc984943"
    },
    {
        "author": "韓淲",
        "paragraphs": [
            "開簾卷書坐，燕聲煙雨中。",
            "時物依辰至，春社古所同。",
            "豈不知其然，歲月何匆匆。",
            "擁襟一閑謠，林花落簷風。"
        ],
        "title": "社雨  其二",
        "id": "ad10e3f1-b81e-433f-adb1-c50c818b2c46"
    },
    {
        "author": "韓淲",
        "paragraphs": [
            "殘冬且論詩，豈待梅與雪。",
            "雪固以水清，梅自惟花潔。",
            "玄機未易窺，聖解不難說。",
            "棄置便掃除，俗者慮上拙。"
        ],
        "title": "梅雪",
        "id": "b827748d-3fe1-430d-84ea-4c8bb1d19283"
    },
    {
        "author": "韓淲",
        "paragraphs": [
            "松雪照殘臘，溝流起輕冰。",
            "倦身固蹣跚，睡眼猶瞢騰。",
            "塵埃與野馬，何急來相仍。",
            "東隣可以飲，一舉宜數升。"
        ],
        "title": "松雪",
        "id": "16ba7ac7-f80f-4670-9e08-0510ba7a536b"
    },
    {
        "author": "韓淲",
        "paragraphs": [
            "我枕麴藉糟，女爲彼玉雪。",
            "驚心京索舊，流徙此越絕。",
            "霏霏醉飛花，堂上燭勿滅。"
        ],
        "title": "雪",
        "id": "a848dee7-6405-4155-bfc8-4f9433d57402"
    },
    {
        "author": "韓淲",
        "paragraphs": [
            "積雪有何好，照我窗牖明。",
            "窗明不能寐，披衣數寒更。",
            "带雨豈滅蹤，無風如有聲。",
            "荒荒山野人，渺渺江海情。"
        ],
        "title": "積雪",
        "id": "7b6dd1e6-a0f0-45ff-a2f2-ffdd4acaa78d"
    },
    {
        "author": "韓淲",
        "paragraphs": [
            "詩亦常語爾，細思有何情。",
            "瞀瞀青眼收，種種白髮生。",
            "不如緘口住，時復信脚行。",
            "折竹松邊路，孤山籬雪清。"
        ],
        "title": "坐想孤山雪竹壓籬礙過之勝",
        "id": "a4e4cb8b-833d-4f49-b2f1-164ac785c8ab"
    },
    {
        "author": "韓淲",
        "paragraphs": [
            "適俗心不夷，索隠山不深。",
            "駕言出春浦，回車已留陰。",
            "雪飛催我句，村酤且重斟。",
            "此致天所資，優哉有遺音。"
        ],
        "title": "回路雪作野酤",
        "id": "9031c7c4-a39a-43e4-9b8d-b7b4fa8b6ee7"
    },
    {
        "author": "韓淲",
        "paragraphs": [
            "雪映山窗白，竹爐殘葉灰。",
            "寒垂紙帳低，起坐百念催。",
            "推枕理吾夢，栩栩鼻如雷。",
            "覺來神氣中，平旦陽明開。"
        ],
        "title": "雪中  其一",
        "id": "874f9062-7354-46c9-a1f9-84ab60f40f91"
    },
    {
        "author": "韓淲",
        "paragraphs": [
            "淨業與穢業，交戰則我微。",
            "未能滌玄覽，前識相依違。",
            "玄冬霜後雪，磵谷慵啟扉。",
            "天耶其人耶，咸言上上機。"
        ],
        "title": "雪中  其二",
        "id": "14fa7d14-971b-42f8-896f-78afc62f175a"
    },
    {
        "author": "韓淲",
        "paragraphs": [
            "今年已有雪，今年亦有梅。",
            "梅花與雪片，日夕相徘徊。",
            "失喜固莫爾，亡憂尚何哉。",
            "不與萬法侶，孔跖俱塵埃。"
        ],
        "title": "雪中  其三",
        "id": "9e836fcc-39e8-4c5c-a277-b599dba756f0"
    },
    {
        "author": "韓淲",
        "paragraphs": [
            "涇渭本一水，濁清我何尤。",
            "白雪固爲潔，老興開兩眸。",
            "須臾冥心坐，薪火時添抽。",
            "咄哉皆前塵，禿髮不滿頭。"
        ],
        "title": "雪中  其四",
        "id": "54b862be-0f98-481f-a361-a72b6bafab53"
    },
    {
        "author": "韓淲",
        "paragraphs": [
            "鳥聲已鳴春，磵廬雪色深。",
            "紛綸五經笥，古人云鉥心。",
            "心本理和順，萬緣常逼侵。",
            "莫作斷滅相，明明去來今。"
        ],
        "title": "雪中  其五",
        "id": "a3e2a948-973c-4ca0-8263-225a69ffa2b1"
    },
    {
        "author": "韓淲",
        "paragraphs": [
            "秋花滿青巖，禪榻如昨日。",
            "舉眼曾幾何，歲月流電疾。",
            "君其壯藻思，我已老蓬蓽。",
            "誰云彼高泉，春晚又能出。",
            "寺底讀葉碑，祠前看周筆。",
            "夷猶慨以慷，緬邈咤而叱。",
            "思君弟行役，應惜良會失。",
            "朋從淫液之，於我豈固必。",
            "旁觀徵逐間，往往誚遊逸。",
            "相望一樽酒，朱絃理青瑟。",
            "墜緒或可尋，陳迹安可詰。",
            "澒洞塵瞇人，榮名真蟣蝨。"
        ],
        "title": "趙十有詩及高泉之行因思往年同遊青巖",
        "id": "2f91e49b-60e5-42a7-aef2-657b0fa6fca1"
    },
    {
        "author": "韓淲",
        "paragraphs": [
            "凉雨忽不止，秋陰無奈何。",
            "山根瀉新漲，小立玩流波。",
            "會逢其適爾，紫芝有奇歌。",
            "惜此未深密，時見人遊過。"
        ],
        "title": "八月二十五日過南豅  其一",
        "id": "56c9eb4c-ba80-4fd7-b4ec-d669f88dcbea"
    },
    {
        "author": "韓淲",
        "paragraphs": [
            "巖桂苦未花，尋香上扁舟。",
            "溯洄得蹊間，微步理舊遊。",
            "鮮鮮見新枝，幽芳浩難收。",
            "回首城市塵，所憇因少留。"
        ],
        "title": "八月二十五日過南豅  其二",
        "id": "8844bd21-6e3d-4cc3-b747-6d671aa20a8d"
    },
    {
        "author": "韓淲",
        "paragraphs": [
            "撫枕知夜永，淅淅過山雨。",
            "淨聽秋氣還，清吟可無侶。",
            "年來幽興熟，心口自相語。",
            "我其內熱歟，何其未能處。"
        ],
        "title": "八月二十五日過南豅  其三",
        "id": "ba468fb7-5d1f-4216-9af9-f30f9d73070b"
    },
    {
        "author": "韓淲",
        "paragraphs": [
            "南豅山下路，一眼煙雨昏。",
            "松篁葉滿地，楊柳條映門。",
            "此興非所難，吾道何由尊。",
            "鏗爾舍瑟希，带濕藏春痕。"
        ],
        "title": "題南豅",
        "id": "0b86ae55-fab5-45be-baa7-815120628c72"
    },
    {
        "author": "韓淲",
        "paragraphs": [
            "濛鴻山氣潤，噴薄澗水急。",
            "殘花護新枝，春晚綠陰集。",
            "杖策一俛仰，挈榼共行立。",
            "路轉南高峰，窣堵正嶪岌。",
            "勝跡古今同，軒裳孰羈縶。"
        ],
        "title": "遊南高峰下",
        "id": "eab61dda-ba58-42cc-87f1-bac06ac0b3c8"
    },
    {
        "author": "韓淲",
        "paragraphs": [
            "高情動巖壑，幽討忘遠近。",
            "追隨得秋日，挈榼多美醖。",
            "悠悠遠朝市，寂寂委時運。",
            "雨集星散間，他年或相問。"
        ],
        "title": "譚守約陳漕林宰同遊南巖得問字",
        "id": "1f092b43-2efa-4b3b-b37f-f8969094a37b"
    },
    {
        "author": "韓淲",
        "paragraphs": [
            "避喧甘猛虎，杜語誠有味。",
            "況此古城遊，儘迥儘無畏。",
            "捫蘿魚貫登，犖确入荒蔚。",
            "俄而得峻極，天闕逼象緯。",
            "春風猶未旬，芳事已髣髴。",
            "憑虛了不寒，清淑滿腸胃。",
            "眼高物破碎，意廣身良貴。",
            "隘彼微塵歊，邑郭亦何謂。",
            "同來三二友，斯道久涇渭。",
            "偶然一尊携，物笑我頻喟。",
            "焉知酒行多，但覺飲之既。",
            "煙巒屏障環，秀潤仍蔽芾。",
            "更對西日紅，輪囷纏海氣。"
        ],
        "title": "霞山",
        "id": "dfc94cd4-ee84-4a89-9444-2fbd0fd1a992"
    },
    {
        "author": "韓淲",
        "paragraphs": [
            "臨水既凝竚，望崖試徘徊。",
            "榜舟一以渡，露晞嵐影開。",
            "矯首與人居，直上無飛埃。",
            "峭壁過鳥道，老樹相縈迴。",
            "下訪隠者廬，敗堵留巖隈。",
            "亂草蔽嵌空，停泉照崔嵬。",
            "因知勝絕地，使我心悠哉。",
            "誓當如龐老，舉家爲此來。"
        ],
        "title": "中平峰下巖可坐百客絕頂尤奇",
        "id": "1f9c122b-7eb2-4a2d-8309-8dcadd863ff2"
    },
    {
        "author": "韓淲",
        "paragraphs": [
            "南山起寒霧，雨氣蓊林木。",
            "但覺白漫漫，不見山下屋。",
            "須臾逼昏黑，疎鐘度幽谷。",
            "寺冷西湖秋，齋房媚幽獨。"
        ],
        "tags": [
            "西湖"
        ],
        "title": "齋居湖寺晚對南屏疎鐘茂林霧氣蓊然",
        "id": "6a1c1508-28da-46de-99a6-4fe54c7e857c"
    },
    {
        "author": "韓淲",
        "paragraphs": [
            "秋山響松竹，漠漠起雲陰。",
            "褰裳過石瀨，望崖荒草深。",
            "誰家窗戶開，少寄閒澹心。",
            "茗醑無不可，所畏塵霧侵。"
        ],
        "title": "步澗壑上山隠",
        "id": "d13b914b-3bab-4580-9b9f-4bcd4eb13463"
    },
    {
        "author": "韓淲",
        "paragraphs": [
            "翠麓轉危徑，清漣媚方池。",
            "鐘魚鳴寶坊，窣堵高不危。",
            "憑軒眼力盡，晴色烟凄迷。",
            "秋原禾黍登，佳處端在茲。",
            "齋餘作茗事，晝寂香篆遲。",
            "當年伏虎師，此地嘗巖棲。",
            "高風動寥邈，勝跡窮險巇。",
            "回橈日已暮，悵望空自知。"
        ],
        "title": "道場山山上有伏虎師宴坐巖寺中方池清深可愛",
        "id": "b0729985-7b87-4b66-8c8a-11b973d00972"
    },
    {
        "author": "韓淲",
        "paragraphs": [
            "人日遊茶山，點檢山下泉。",
            "載惟兩賢祠，緬邈桑苧仙。",
            "豈無高潔懷，何有香火緣。",
            "雨晴動春事，草樹含芳妍。",
            "獨來宴坐久，湛然還惘然。",
            "扶輿度歸路，尋友了閒篇。"
        ],
        "title": "茶山  其一",
        "id": "99fe88b3-fb3a-4bf0-adce-56b554638b94"
    },
    {
        "author": "韓淲",
        "paragraphs": [
            "南風滿脩竹，兩賢凜如生。",
            "殘僧具湯餠，茗椀寒泉清。",
            "歸來涉城市，貨殖何縱橫。",
            "溪明漾長橋，履此復暢情。",
            "喧寂等一境，人世不足驚。",
            "北窗卧微凉，神思纔清平。"
        ],
        "title": "茶山  其二",
        "id": "5a131564-03f5-4b40-960c-25ffc6280669"
    },
    {
        "author": "韓淲",
        "paragraphs": [
            "蒸雨隘閭巷，茶山午風清。",
            "同吟方齋人，禪老相送迎。",
            "隔城带湖光，更約暢敘情。",
            "輕雲轉雷晚，靜定天宇明。"
        ],
        "title": "同尹一遊茶山齊賢繼來",
        "id": "0c6b1225-61f2-49df-a0c7-c01e30770a33"
    },
    {
        "author": "韓淲",
        "paragraphs": [
            "夜嚴風色冽，開門恍奇絕。",
            "誰將連日雨，幻此瓊玉屑。",
            "林深竹初折，澗淺冰復結。",
            "望久忽烟銷，山明見松雪。"
        ],
        "title": "東南一峰松雪明朗舍前甚可眺",
        "id": "4db57559-2593-450c-a77c-1399fca070c6"
    },
    {
        "author": "韓淲",
        "paragraphs": [
            "陟逕得遐矚，濯泉愜幽尋。",
            "禪窗坐來久，聊以娛客心。",
            "平田綠未整，湖色收晚陰。",
            "回橈繾綣餘，翔禽亦遺音。"
        ],
        "title": "四月十一日靈巖",
        "id": "43885e4b-885f-4ce9-a82c-dcf1571803a2"
    },
    {
        "author": "韓淲",
        "paragraphs": [
            "塵俗自塵俗，幽奇自幽奇。",
            "競渡殊污人，正爾無所之。",
            "城隅白雲堆，涌出靈山詩。",
            "不可磨滅者，天欲鑄偉辭。",
            "是大有佳趣，豈問庾元規。",
            "舉扇勿障風，吾與子同歸。"
        ],
        "title": "午日趙鈐轄同坐溪旁望靈山雲氣次韵",
        "id": "475f0f3c-4958-43a6-8201-6c5bb7817765"
    },
    {
        "author": "韓淲",
        "paragraphs": [
            "絕壑過蘭若，炷熏擁寒爐。",
            "稍收神觀明，時翻經與書。",
            "忘言忽自笑，得興將誰拘。",
            "雪雲起冰霜，是事俱澹如。"
        ],
        "title": "雪觀  其一",
        "id": "ea3e8fe2-08c1-47cc-9032-096d058a62bb"
    },
    {
        "author": "韓淲",
        "paragraphs": [
            "暮鼓朝鐘外，鼻端消息真。",
            "靈山高溪南，而有彼上人。",
            "祝髮豈滅性，趺坐宜忘身。",
            "咄哉露地牛，染淨俱一塵。",
            "當年少林立，話頭猶許新。",
            "北風吹雨花，繽紛皓如銀。",
            "我來試標榜，此境何了因。",
            "無相亦無證，顰伸氣方勻。"
        ],
        "title": "雪觀  其二",
        "id": "3c220c94-1c13-4122-9418-d1a10f3a1510"
    },
    {
        "author": "韓淲",
        "paragraphs": [
            "秋暑未退舍，獨遊亭午時。",
            "籃輿汗翻漿，陡覺回凉颸。",
            "青春十載前，此地嘗娛嬉。",
            "只今髮種種，蹉跎尚何之。",
            "懸崖多紫花，遶夜垂青枝。",
            "殘蟬猶爾噪，新鴈乃許遲。",
            "允矣原憲貧，異哉宋玉悲。",
            "酌泉揖老僧，清坐生佳思。"
        ],
        "title": "秋日郊行題崇福寺大井",
        "id": "c56e535b-40ea-4480-83a5-17559cc7a651"
    },
    {
        "author": "韓淲",
        "paragraphs": [
            "靈井復何許，薰風度前林。",
            "一筇爲蕭散，涉流殊匪深。",
            "山空人跡少，無言見鳴禽。",
            "嵌巖適所會，潺然送清音。",
            "宜我濯塵土，陶寫此胸襟。",
            "富貴本天命，得閑且幽尋。"
        ],
        "title": "靈井",
        "id": "b422e4e9-ffec-49d3-9ed4-3a04a09fe771"
    },
    {
        "author": "韓淲",
        "paragraphs": [
            "靈隠天竺山，清流潄奇石。",
            "草木鬰青葱，巖洞耀丹碧。",
            "有時閑聯騎，盡日爲散策。",
            "蕭條懷古心，髣髴問遺跡。",
            "勝士多去來，流年幾今昔。",
            "寺記喜逢陸，泉碑尚餘白。",
            "因知幽絕處，得之乃無歝。",
            "所以千載後，山名轉輝赫。",
            "二子有逸韵，煙霞本其癖。",
            "想當落筆時，無地著清適。",
            "嗟我復何人，長歌想英魄。"
        ],
        "title": "天竺靈隠觀鴻漸寺記白香山泉碑",
        "id": "597074c6-7e7a-4dec-9374-8f4dad97ecfd"
    },
    {
        "author": "韓淲",
        "paragraphs": [
            "湖光佛寺古，山色泉水清。",
            "蘇仙則已遠，名字空含情。",
            "西風動林松，琴瑟有餘聲。",
            "我來揖而酌，一飲百慮輕。",
            "朗吟兩石碣，脊記眼爲明。",
            "當年彼比邱，亦足得此生。"
        ],
        "title": "參寥泉",
        "id": "b3bf27bb-64bf-48ee-82f9-44c076014ab1"
    },
    {
        "author": "韓淲",
        "paragraphs": [
            "不見六一翁，但見六一泉。",
            "得泉以思翁，昔僧何其賢。",
            "旨哉山中樂，合與蒼崖鎸。",
            "後來坡仙銘，空以文字傳。",
            "山林已禁苑，復與道院連。",
            "蘭若縱莫存，此水尤泠然。",
            "歲月誠易與，陵谷終變遷。",
            "薰風拂湖水，晚日明湖煙。",
            "回頭叫林逋，醉倒孤山前。"
        ],
        "title": "六一泉",
        "id": "1e4da185-983a-4b92-bbd7-2ba227c0b619"
    },
    {
        "author": "韓淲",
        "paragraphs": [
            "鳴琴意自永，小築松竹林。",
            "公餘一委蛇，巡簷見遥岑。",
            "冰雪凜節操，晝寂綠陰陰。",
            "何事智與名，蕭散徵在今。",
            "當年山水間，讀書情致深。",
            "儀鳳覽德輝，終古存知音。"
        ],
        "title": "松竹堂次蕭宰相韵",
        "id": "b9a623ce-bad9-4309-ac6a-b435eef213fb"
    },
    {
        "author": "韓淲",
        "paragraphs": [
            "能棲不能閑，其心未可知。",
            "能閑不能棲，其迹無已時。",
            "棲閑一以名，二者兼得之。",
            "昔春升其堂，尊酒飲于斯。",
            "昆山日夕佳，陂池清渺瀰。",
            "手植花柳間，田園粗充饑。",
            "潔哉兩龔家，異代猶許奇。",
            "夫豈忘治功，而故與世違。",
            "漢朝有蒲輪，用舍端不欺。",
            "三江五湖口，君子謹其儀。",
            "何以寫我歌，遥遥記所思。"
        ],
        "title": "棲閑堂",
        "id": "047ece53-b2d8-4e52-a32d-60d41827de27"
    },
    {
        "author": "韓淲",
        "paragraphs": [
            "蘭江生縠波，金華鬰嵯峨。",
            "是中鶴髮親，贏得歲月多。",
            "時時著萊衣，兒嬉爲婆娑。",
            "撫掌問妻子，我意今如何。",
            "祥風動簷花，美日行庭柯。",
            "更覺山水外，一曲欵乃歌。"
        ],
        "title": "寄題壽樂亭",
        "id": "53785926-2e1c-42af-a5a8-8db9a4880a76"
    },
    {
        "author": "韓淲",
        "paragraphs": [
            "平生風月懷，醉語或驚衆。",
            "休傾袁紹杯，且卧畢卓甕。",
            "使君良不凡，客子恍如夢。",
            "對影將奈何，曉角梅花弄。"
        ],
        "title": "過新安月夜步浮丘亭分韵賦詩得弄字",
        "id": "450e6c94-d619-454e-9dd2-3df500f6dbef"
    },
    {
        "author": "韓淲",
        "paragraphs": [
            "昔守王道甫，作此跨鶴臺。",
            "金行露氣高，嘗同斸蒿萊。",
            "九日長沙歸，晦翁命予杯。",
            "至今清夢長，寂寂令心哀。",
            "君侯我輩人，能賦有餘才。",
            "復茲菊花秋，登臨爲徘徊。",
            "子美高李句，萬里風雲來。",
            "世道古猶今，興也何悠哉。"
        ],
        "title": "同譚守登跨鶴臺",
        "id": "2be03d9a-682f-4662-9eea-376547933d5d"
    },
    {
        "author": "韓淲",
        "paragraphs": [
            "海風吹潮聲，過我欄檻外。",
            "不知地勢險，但覺天宇大。",
            "何時一壺酒，挂席上嚴瀨。",
            "班班雲壽陰，越山遠如带。"
        ],
        "title": "浙江亭",
        "id": "fdd62976-1cb6-476b-92d6-88cff464045f"
    },
    {
        "author": "韓淲",
        "paragraphs": [
            "僧逃寺已摧，唯餘舊堂殿。",
            "顛倒但土木，彷彿昔所見。",
            "山寒少陽燄，崖冷盡冰線。",
            "曾無五六年，驟覺荒凉變。",
            "遺基尚可登，一滴泉自濺。",
            "憶昨淳熙秋，諸老所閑燕。",
            "晦庵持節歸，行李自畿甸。",
            "來訪吾翁廬，翁出成飲餞。",
            "因約徐衡仲，西風過遊衍。",
            "辛師倏然至，載酒具殽膳。",
            "四人語笑處，識者知歎羨。",
            "摩挲題字在，苔蘚忽侵徧。",
            "壬寅到庚申，風景過如箭。",
            "驚心半存沒，歷覽步徐轉。",
            "回思勸耕地，嘗著郡侯宴。",
            "今亦不能來，草木漫葱蒨。",
            "人間之廢壞，物力費營繕。",
            "不如姑付之，猿鳥自啼囀。"
        ],
        "title": "訪南岩一滴泉",
        "id": "af62ec89-5b06-4ea4-9472-1770d9ed135e"
    },
    {
        "author": "韓淲",
        "paragraphs": [
            "衝寒步晴光，霜重積如雪。",
            "尋梅渡長溪，犖确路曲折。",
            "回風送灘聲，靜聽鳴復咽。",
            "當知我輩遊，名與山不滅。"
        ],
        "title": "尋梅至梅嶺因遊紅羊石青楓峽",
        "id": "e5cf0bbc-9d13-4072-92bf-69637ce94bd0"
    },
    {
        "author": "韓淲",
        "paragraphs": [
            "詩眼玩塵世，漫作威鳳鳴。",
            "經行苕溪水，乃見白石清。",
            "拂衣鑑須眉，喚起仙骨驚。",
            "胡爲隨人間，歎息百慮縈。",
            "洞中應笑我，何不高舉輕。",
            "明時樂未正，尚欲追英莖。",
            "它年淳氣合，肯有爵服情。",
            "癡人莫說夢，烈士徒殉名。",
            "轉庵偶饒舌，已足壓旦評。",
            "古來曠達者，談笑得此生。",
            "臨流賦招隠，一奏朱絃聲。"
        ],
        "title": "題姜堯章白石洞",
        "id": "5fa330a9-e326-48c4-bf07-9a968db7ef0b"
    },
    {
        "author": "韓淲",
        "paragraphs": [
            "秋暑睡不美，但想雪觀居。",
            "焚香貝葉動，洗鉢伊蒲餘。",
            "應身了諸幻，起性包太虛。",
            "蓬蒿一水隔，吾豈愛吾廬。"
        ],
        "title": "寄雪觀",
        "id": "9de3011e-c7fb-4aa1-9528-c0ccbe7c27e7"
    },
    {
        "author": "韓淲",
        "paragraphs": [
            "未踏得要亭，先寫得要詩。",
            "識賞無遠近，渺然西江涯。",
            "薰風入山水，佳趣罔不宜。",
            "想見昏旦候，雲鳥日參差。",
            "主人應飄灑，何時同酒巵。",
            "三歎玉局仙，爲我先及茲。"
        ],
        "title": "寄題熊氏得要亭",
        "id": "3983d154-1f18-400a-88f7-464f1ce1c6f5"
    },
    {
        "author": "韓淲",
        "paragraphs": [
            "雨多晴氣新，星彩動凉夜。",
            "因人閑出門，尋詩稅吾駕。",
            "一杯小樓風，圖畫寄清暇。"
        ],
        "title": "夜過潘樓",
        "id": "9ad36c9c-b741-4481-9073-37b8a2f51381"
    },
    {
        "author": "韓淲",
        "paragraphs": [
            "遥遥聚遠臺，是豈俗所要。",
            "只宜我行適，信得山水妙。",
            "地高出林表，眇邈有殊調。",
            "主人運心匠，擇勝出素料。",
            "陂陀闡微逕，俯視溪可照。",
            "匪云賦新詩，聊爾索言笑。",
            "三月青春深，風林杜鵑叫。"
        ],
        "title": "聚遠臺",
        "id": "8e60ca6f-ec73-445b-a96b-4284eba3ca41"
    },
    {
        "author": "韓淲",
        "paragraphs": [
            "亭皋新雨沐，物物秋氣深。",
            "著蕋木芙蓉，桂樹尤蕭森。",
            "豈伊酒可嘗，而我詩未吟。",
            "朅來六七輩，領會宜素衿。",
            "塵瞇共一掃，風乎出雲岑。"
        ],
        "title": "亭皋",
        "id": "92ae61bb-995d-48f8-9cae-af73ae195f7a"
    },
    {
        "author": "韓淲",
        "paragraphs": [
            "胸中有天遊，寓外皆所嬉。",
            "勝士固可逢，俗物亦可偕。",
            "杯酒得流行，放意而伸眉。",
            "茲辰我陽春，溪水多清姿。",
            "岸柳已青青，山花更暉暉。",
            "當筵主與賓，談妙尤克諧。",
            "雷聲忽送雨，雲風動情思。",
            "由來理性真，肯計志願違。",
            "松柏獨也正，造物付之誰。",
            "歡笑酬座人，長言其勿噫。"
        ],
        "title": "會心堂",
        "id": "0b905a23-9b37-4b52-b1ef-36e7b01ccf3b"
    },
    {
        "author": "韓淲",
        "paragraphs": [
            "寶山最佳處，突兀三茅堂。",
            "幽襟翫岩穴，散脚登崇岡。",
            "梅亭雖未花，自覺草樹香。",
            "午陰布修幹，禽鳥時來翔。",
            "下視江海波，風煙渺茫茫。",
            "貞石披妙詞，摩挲有餘光。",
            "吾身已塵土，乃得閒相羊。",
            "羽人復能吟，煎茗邀山房。",
            "意勝神頓適，俗遠慮兼忘。",
            "乃知軒裳縶，自苦升斗藏。",
            "饑餓非難忍，歲月空帝鄉。",
            "揮手下山去，餘情滿秋陽。"
        ],
        "title": "題三茅堂讀放翁碑易道士設茗",
        "id": "fb0302b3-3d32-4ff3-9efb-c23e562360e1"
    },
    {
        "author": "韓淲",
        "paragraphs": [
            "當年二三老，曾醉溪山堂。",
            "至今月露底，草木有餘香。",
            "興言我良友，六月此追凉。",
            "還同章泉叟，訪之以相羊。",
            "夜久清輝寒，水際如雪光。",
            "誰知幽絕處，懷賢正難忘。"
        ],
        "title": "溪山堂曾宏甫作徐師川呂居仁曾吉甫王元渤鄭顧道晁恭道王起巖吳傳朋徐明叔遊咏之地",
        "id": "8d5f2371-0c4a-4ec1-96b6-8de7e21adcbe"
    },
    {
        "author": "韓淲",
        "paragraphs": [
            "太白孰可作，五松自青山。",
            "關關鳥飛集，冉冉雲往還。",
            "時世有今古，客意徒悲歡。",
            "我來見令君，絃歌遊其間。",
            "醉袖舞回時，俗眼應不看。",
            "人韵乃如許，結閣橫朱欄。"
        ],
        "title": "拂松閣",
        "id": "2a124146-2db7-4b5c-b64d-8f8436272a38"
    },
    {
        "author": "韓淲",
        "paragraphs": [
            "竹林彼一時，仲容乃此遊。",
            "寥寥千載後，忍曰爲良謀。",
            "古人心匪遐，用舍多風流。",
            "身容縱未老，歲月去不留。",
            "結茅我山椒，詩書尚何求。",
            "固將淑諸人，猶能誦軻丘。",
            "朅來南風薰，見子忘百憂。",
            "阮蓋青雲器，濤戎信其儔。",
            "取酒且勿飲，聽作商聲謳。"
        ],
        "title": "伯輝竹林書院",
        "id": "c9c43c91-ff2c-4edb-af3c-9cb9927049b7"
    },
    {
        "author": "韓淲",
        "paragraphs": [
            "翁家爛柯橋，遊戲錢塘歟。",
            "昔賢有樂地，天與此屋廬。",
            "依依巷陌間，將鶴倒騎馿。",
            "流傳得佳聲，是時當國初。",
            "四方次第平，降王亦誅鉏。",
            "朝野多豪英，仲先頗知渠。",
            "相邀一夜話，華山圖匪虛。",
            "此州真可人，林逋復來居。",
            "一湖浸孤山，相望誠有餘。",
            "人生百年爾，貴賤空乘除。",
            "尚友千載上，是心良晏如。",
            "有手可持酒，有眼可誦書。",
            "結閣老樹高，扁榜聊自舒。",
            "方今開禧年，吳越都乘輿。",
            "我遯楚溪口，因名倍躊躇。",
            "既同逍遥吟，又且思莊樗。"
        ],
        "title": "逍遥閣",
        "id": "61bb84cf-f6b9-4a52-a5da-597365ae1235"
    },
    {
        "author": "韓淲",
        "paragraphs": [
            "寒日照竹色，老槐摇池光。",
            "凭欄俯虛簷，忽此陶一觴。",
            "主人與客笑，萬事俱茫茫。",
            "回首十年夢，吹霜晚雲黄。"
        ],
        "title": "王右司家池閣",
        "id": "66195517-e328-4cb0-a100-3235ad886943"
    },
    {
        "author": "韓淲",
        "paragraphs": [
            "孟以身爲大，曾惟貴夫約。",
            "况欲行之家，蓋亦念前作。",
            "誠齋彼何人，老筆乃揮霍。",
            "勿忘勿助長，世世可如昨。"
        ],
        "title": "守軒",
        "id": "b36846f3-a5c1-4a20-9e41-bbf34642be2a"
    },
    {
        "author": "韓淲",
        "paragraphs": [
            "陶潛彭澤歸，豈敢傲一世。",
            "聊從戶牖間，作計等蟬蛻。",
            "君乎得此心，名字置所憇。",
            "俛仰旦復昏，淺揭深則厲。"
        ],
        "title": "寄軒",
        "id": "84c26cc6-d50d-4622-9f14-c3618b45e108"
    },
    {
        "author": "韓淲",
        "paragraphs": [
            "公心不兩照，私意必四出。",
            "涖官行法間，要以身爲律。",
            "物物或藩籬，事事祇刀筆。",
            "由來貴仁賢，存之在勿失。",
            "美哉一言富，乃榜此書室。",
            "因利得行義，徇名豈忘實。",
            "君兮詩中仙，我語非秘密。",
            "三歎蓮幕地，退食有學術。"
        ],
        "title": "恕齋",
        "id": "aba470bd-1eab-4197-982f-20711931a917"
    },
    {
        "author": "韓淲",
        "paragraphs": [
            "竹隠高深處，江南懷玉村。",
            "此老已華顛，清門非市閽。",
            "緩步泉周遭，放眼雲吐吞。",
            "野馬閲衆甫，冥鴻本孤鶱。",
            "經年未能往，夢思疲我魂。",
            "是中夫如何，不以俗諦論。",
            "時來五七字，慘慘感慨存。",
            "想其樹扶疎，遶屋夏籜翻。"
        ],
        "title": "昌甫竹隠",
        "id": "aa72cf29-7559-4ced-baca-132d5a8a5eba"
    },
    {
        "author": "韓淲",
        "paragraphs": [
            "烏麥相看種，黄秈已皆熟。",
            "坳塘無賸水，古徑墮枯木。",
            "貧多收刈遲，勤有翻耕速。",
            "整履步大田，扶藜問幽谷。"
        ],
        "title": "田間",
        "id": "03fd4f61-148b-4c9c-86b5-1f2ca0763692"
    },
    {
        "author": "韓淲",
        "paragraphs": [
            "陶令一北窗，今古自無對。",
            "折腰豈爲米，歸來本非退。",
            "平生羲皇心，肯與時嚮背。",
            "當年五柳傳，誰云閉關輩。",
            "子能知其然，此意要常在。",
            "淵明不吾欺，是中誠可愛。"
        ],
        "title": "餘干黄師求北窗詩",
        "id": "697696c1-cb6a-4ec3-9cc4-b0e2da59820a"
    },
    {
        "author": "韓淲",
        "paragraphs": [
            "磊磈著胸次，婆娑寄嶙峋。",
            "客來亦置酒，相與悅老身。",
            "晴風吹岷峨，浩蕩無邊春。",
            "巴江下吳波，軟紅生帽塵。",
            "回頭山房染，石也誠可人。",
            "不知幾千人，造化此一真。",
            "只恐斷取去，補天費精神。"
        ],
        "title": "李禮侍石林",
        "id": "16fd2577-7d6c-4c5b-b3a1-75b299af9a41"
    },
    {
        "author": "韓淲",
        "paragraphs": [
            "官閑讀書餘，倚杖看綠陰。",
            "黄鳥時飛來，臨風流好音。",
            "我亦爲之喜，夷猶情味深。",
            "世間事乃爾，回首生夕曛。"
        ],
        "title": "官閑",
        "id": "74d0a7c8-f6b5-434f-9a69-f2e23259dd40"
    },
    {
        "author": "韓淲",
        "paragraphs": [
            "寒餓迫我出，忽忽兒女大。",
            "原思樂商頌，宋玉悲楚些。",
            "吹面薰風來，刮眼春風過。",
            "飛鳴鵲遶樹，徵逐蟻旋磨。",
            "瀹茗銷夢事，凝香理經課。",
            "休澣得暫閑，棲深淨趺座。"
        ],
        "title": "休日靜居",
        "id": "2080a5c8-d4d5-44a8-9f66-b58e43e4c18d"
    },
    {
        "author": "韓淲",
        "paragraphs": [
            "叢薄欲微雨，絕壑留餘寒。",
            "隴麥已黄熟，園梅尚青攢。",
            "宛宛路轉坡，激激流起湍。",
            "卧瓶擲酒椀，開奩理香槃。"
        ],
        "title": "叢薄",
        "id": "61ded565-ec08-410a-af93-7b4bb9353e79"
    },
    {
        "author": "韓淲",
        "paragraphs": [
            "雲林起清霜，山寒紅日吹。",
            "城郭催租日，田家穫稻時。",
            "仲尼雖少賤，李廣漫多奇。",
            "好事能相覓，茅簷曝晴曦。"
        ],
        "title": "十月旦日過雲林",
        "id": "833c6149-94b0-479a-873a-0e78e758e1ea"
    },
    {
        "author": "韓淲",
        "paragraphs": [
            "雲兮所怡悅，遂以庵我名。",
            "時時簷下來，日日山畔生。",
            "和煙不知處，致雨非有情。",
            "龍鶴亦物耳，依乘定飛鳴。"
        ],
        "title": "雲庵",
        "id": "83d6ed70-78fa-4967-bc90-0c72d826ad99"
    },
    {
        "author": "韓淲",
        "paragraphs": [
            "幽討過真隠，同抱白雲眠。",
            "夜呼醉道士，取琴咏琅然。",
            "松鳴簷外山，水落橋下淵。",
            "推窗挂星斗，清神浩無邊。",
            "是中宜共如，此外憑誰傳。",
            "孫登蘇門嘯，子猷剡溪船。",
            "古來賢達士，往往如春煙。",
            "浮名竟何益，畢世空林泉。",
            "縱觀彼斗筲，畏塗競爭先。",
            "輿馬能幾時，鼎鑊已在前。"
        ],
        "title": "次韵伯皋真隠道院",
        "id": "772727f3-45e7-4b00-b14e-176f6dbd7280"
    },
    {
        "author": "韓淲",
        "paragraphs": [
            "開禧二年春，寂寂楚相廟。",
            "上書能說秦，將兵亦救趙。",
            "太子質不歸，變衣何其妙。",
            "因城吳故墟，宮室本照耀。",
            "寵辱一以驚，失計易貽笑。",
            "帳座神所嚴，香火忍興弔。",
            "但想荀蘭陵，朱英或同調。"
        ],
        "title": "楚黄相廟",
        "id": "50eb6ddc-8cf2-4f04-b2c9-4c8d0628f82e"
    },
    {
        "author": "韓淲",
        "paragraphs": [
            "尋僧坐清晝，會友踐佳境。",
            "興寄徒自深，遊觀轉便靜。",
            "荷翻一水香，柳散滿階影。",
            "相從解巾屨，愛此夏日永。",
            "熏罏鼻觀通，汲井齒頰冷。",
            "勞公具酒炙，餉我作湯餠。",
            "同時得二士，俊發錐露穎。",
            "高步不可攀，奇語尚堪省。",
            "徐郎招不來，悵望終耿耿。",
            "生平厭塵煩，老去合幽屏。",
            "豈無親朋樂，所慮乏規警。",
            "長歌及黄農，妙處亦深領。"
        ],
        "title": "夏日集報恩僧寺同莊賢良諸公分韵得餠字",
        "id": "72b74585-b81f-4669-a3c5-8f553d2d89cf"
    },
    {
        "author": "韓淲",
        "paragraphs": [
            "江西得名士，與我同山行。",
            "老釋能追隨，醉眼增雙明。",
            "經時客吳會，雜遝塵務嬰。",
            "偶然汎孤舟，故人百里情。",
            "既已酒屢飲，亦復詩自成。",
            "盡日空翠間，冥鴻杳飛鳴。"
        ],
        "title": "寂照寺",
        "id": "d94ae760-38ed-4e1c-ae7f-9a1ca7f9b0a1"
    },
    {
        "author": "韓淲",
        "paragraphs": [
            "長溝流水急，荒塗少人跡。",
            "扶輿問遺蹤，晶晶度秋日。",
            "子陵誰復知，墓古莽榛棘。",
            "傳聞雖未真，此意自無極。"
        ],
        "title": "祖印寺俗云嚴光寺考治平堂牒乃光嚴也又言有子陵墓因往弔之",
        "id": "b1aa2d3e-b31c-4099-9cef-223f5f5809dd"
    },
    {
        "author": "韓淲",
        "paragraphs": [
            "秋池浸秋月，梅影摇清流。",
            "數枝雖未花，橫斜已幽幽。",
            "白酒孰飲我，同來亦良謀。",
            "盃行景自佳，風葉何颼飀。"
        ],
        "title": "月林",
        "id": "0bdc9dee-8fe2-4922-b486-7ea0b00ddf15"
    },
    {
        "author": "韓淲",
        "paragraphs": [
            "仇池蘇仙語，發揮我孤山。",
            "孤山有何佳，林逋廬其間。",
            "風高氣化遠，庸販亦班班。",
            "是榮人爵歟，百世不可攀。",
            "沉冥愜幽性，道勝無戚顔。",
            "至今西湖西，眇彌尚滄灣。",
            "誰夫仕吳京，斂焉心肯閒。",
            "吟諷彼一詩，靜視觸與蠻。",
            "齋房如僧寮，熱客自塵寰。",
            "出處貴君子，安時諒非艱。"
        ],
        "tags": [
            "西湖"
        ],
        "title": "林德九國錄作冰玉寮來索賦因寄五字",
        "id": "98a17ebe-264a-43ee-8bde-fad04f0dde5c"
    },
    {
        "author": "韓淲",
        "paragraphs": [
            "山楹非市廛，懸解於其表。",
            "灌木固蔽虧，閑雲定旋繞。",
            "廣厦千萬間，一架亦已了。",
            "坐起共炎冷，眠食易昏曉。",
            "偶然屋打頭，所處實在小。",
            "鷄鳴近相聞，鷗下復遠矯。",
            "尤當沃巵酒，忘却吟思悄。"
        ],
        "title": "周質夫山楹",
        "id": "cf135d1f-06ba-4193-8308-5e5a281321a3"
    },
    {
        "author": "韓淲",
        "paragraphs": [
            "補籬去惡竹，修逕護幽草。",
            "微風入庭榭，秋雨汎池沼。",
            "荷香浸狂瀾，林影動深窈。",
            "寬平日月閑，湫隘天地小。"
        ],
        "title": "補籬",
        "id": "4e52298d-700d-4a5b-a4ce-817aa5fec53e"
    },
    {
        "author": "韓淲",
        "paragraphs": [
            "落日洲渚明，水石鳴灘聲。",
            "臨眺一何樂，共此人境清。",
            "游子未忘情，亦復小詩成。",
            "東風波粼粼，爲我吹酒醒。"
        ],
        "title": "過永豐題",
        "id": "87409d49-c9fa-4364-9aff-dbd6309ddf9d"
    },
    {
        "author": "韓淲",
        "paragraphs": [
            "山行迫昏黑，乞火野人家。",
            "陰風振林壑，水激溝港斜。",
            "扶輿聽鳴鐘，尚覺塗路賒。",
            "叩門得蘭若，僮僕欣不差。",
            "老僧爲作茗，趺坐談無涯。",
            "子夜各休去，幻境良可嗟。"
        ],
        "title": "夜過博山",
        "id": "05f93e10-910a-4810-9197-accaf9b18160"
    },
    {
        "author": "韓淲",
        "paragraphs": [
            "拖舟上寒瀨，冥冥吹雨來。",
            "連綿岸草合，斷落山林開。",
            "鴈鶩杳滅沒，鳬鷗正沿洄。",
            "艤舟見修竹，題句復尋盃。"
        ],
        "title": "衝雨小舟上南港",
        "id": "1e84b694-46d8-4955-ad7a-271a47125213"
    },
    {
        "author": "韓淲",
        "paragraphs": [
            "家住楚溪口，幾年卧雲峰。",
            "春風此行邁，煙樹五湖東。",
            "無因見范蠡，危亭只垂虹。",
            "逃名匪難事，浪曰陶朱公。",
            "倉皇誠自污，商賈聊長雄。",
            "庶幾收伯圖，不見前日功。",
            "欲富果本心，是豈計未終。",
            "我疑滑稽甚，視彼如兒童。",
            "西子有底好，尚有歡笑同。",
            "扁舟汎長波，自足成老翁。"
        ],
        "title": "過吳淞",
        "id": "933dccaa-8314-4bb9-a8f3-543437d79063"
    },
    {
        "author": "韓淲",
        "paragraphs": [
            "山口復谿口，飛花閑度柳。",
            "不喜梅雨晴，清和猶在候。",
            "一日是一日，青鬢對皓首。",
            "朋來方齋家，杯行莫停手。"
        ],
        "title": "山口",
        "id": "255f86be-e5d4-4a80-af3b-6c712ed7f5e6"
    },
    {
        "author": "韓淲",
        "paragraphs": [
            "數鴨汎寒塘，前後相參差。",
            "不知已嚴冬，但謂水自如。",
            "貪生處塵世，大抵多類斯。",
            "木葉風下來，紅綠雜萍蕪。"
        ],
        "title": "德源道中",
        "id": "36d65745-af23-4581-888f-f71f43abac94"
    },
    {
        "author": "韓淲",
        "paragraphs": [
            "霜林落衰草，遊子歎道途。",
            "豈不念急景，冉冉塵務俱。",
            "閑寫僧寺幽，髣髴摩詰圖。",
            "風前鴻鴈來，日下鶬鴰呼。"
        ],
        "title": "靈鷲道中",
        "id": "4adb97b9-bbe2-48e0-8090-d617b0819bc2"
    },
    {
        "author": "韓淲",
        "paragraphs": [
            "奔忙九衢裏，無處著兩眼。",
            "樓高試推窗，可以得笑莞。",
            "東方接瀰茫，西地列𡾰嵼。",
            "心中與之然，不記倒手板。"
        ],
        "title": "樓窗靜對頗快",
        "id": "b2da4b03-4ab2-420e-b8aa-a2ef52b522d9"
    },
    {
        "author": "韓淲",
        "paragraphs": [
            "沿流出山來，度橋向城去。",
            "晃朗雨復晴，崢嶸歲云暮。",
            "閑常稱心言，孰是得力句。",
            "塢靜見高明，林深認幽趣。"
        ],
        "title": "晚訪斯遠村塢",
        "id": "dc94d9d1-f4f3-499a-866d-63c92e574c32"
    },
    {
        "author": "韓淲",
        "paragraphs": [
            "地偏塵自銷，風扉亦常關。",
            "不知芳草多，但與落花閑。",
            "紅日到碧澗，白雲在青山。",
            "懷人長言之，老子何癡頑。"
        ],
        "title": "地偏",
        "id": "6926c080-3aeb-4843-9b11-3c7d7522e24b"
    },
    {
        "author": "韓淲",
        "paragraphs": [
            "山以水而勝，水以人而清。",
            "人水亦何事，乾坤無限情。",
            "酒好滿杯飲，詩到一篇成。",
            "杜鵑風外啼，青林開晚晴。"
        ],
        "title": "大滌翠蛟寺",
        "id": "86616720-6a85-4dfe-b70a-c27d5d10c06d"
    },
    {
        "author": "韓淲",
        "paragraphs": [
            "煙迷南屏山，凍壓竹落磵。",
            "幽人紙被軟，卧起日已晏。",
            "藩籬鳥雀噪，亦復斷藜莧。",
            "慘淡詩未成，詩成復何患。"
        ],
        "title": "對雪思山居之時",
        "id": "1459ac51-8996-4592-ae04-13cdac71e8cf"
    },
    {
        "author": "韓淲",
        "paragraphs": [
            "世道日狹隘，無地可自容。",
            "豈不有崖壑，樂此林下風。",
            "乘晴氣清和，試聽飛流淙。",
            "憑軒得名酒，老我時一中。"
        ],
        "title": "散步",
        "id": "91215732-7f96-4c0d-8f72-7dd9e1b1db3e"
    },
    {
        "author": "韓淲",
        "paragraphs": [
            "塵埃困小官，忍窮未爲長。",
            "勿苦問窮達，當與貧相忘。",
            "幽棲吳山底，偶占大隠坊。",
            "晨興到藥局，夜坐唯書房。",
            "俯仰亦已安，怳然如山莊。",
            "巷僻遠市語，窗明摇燈光。",
            "不覺西風起，鴈飛草木黄。",
            "澗下有敝廬，懷哉付饑腸。"
        ],
        "title": "秋興家山之咏",
        "id": "591c8cc7-10ca-4914-8194-ad7e7ec71a3a"
    },
    {
        "author": "韓淲",
        "paragraphs": [
            "浩歌以求志，徜徉山水幽。",
            "松柏蒼蒼山，水石泠泠流。",
            "山深集飛鳥，水淺下輕鷗。",
            "好花不多聞，長煙渾未收。",
            "往來有樵釣，俛仰徂春秋。",
            "我輩滿宇宙，其能知此不。"
        ],
        "title": "招隠",
        "id": "e307166a-bb07-4328-998b-4dd517f71f9e"
    },
    {
        "author": "韓淲",
        "paragraphs": [
            "吾愛陶詩中，靜寄東軒語。",
            "試取作佳名，朝夕相與處。",
            "薰風一榻閑，轉覺遠煩暑。",
            "試問軒外人，紛華今幾許。"
        ],
        "title": "閑泊東窗爲靜寄",
        "id": "c03f0ef5-1eb6-43cb-add4-045c97bbca2e"
    },
    {
        "author": "韓淲",
        "paragraphs": [
            "幽居喜乍晴，閑步轉山麓。",
            "塘坳過兩家，山嘴見一屋。",
            "坡陀上平崗，窈窕入深谷。",
            "時時看採桑，往往值播穀。",
            "鷄飛田婦呼，牛走牧兒逐。",
            "路平豁呈露，地僻杳藏伏。",
            "風物晚春時，但見青草木。",
            "無爲扣角歌，但賦采薇曲。"
        ],
        "title": "雨乍霽散步村野山谷間",
        "id": "45481d05-cf3d-493c-b3d5-e061ad5f8d49"
    },
    {
        "author": "韓淲",
        "paragraphs": [
            "露荷煙柳外，月上山翠寒。",
            "水際一斷橋，籬落小欄干。",
            "剝啄喚我友，共此懷抱寬。",
            "興盡出城去，兩耳清流灘。"
        ],
        "title": "水村",
        "id": "08ae564b-c330-4a60-80b9-9df2b9f9de0f"
    },
    {
        "author": "韓淲",
        "paragraphs": [
            "清晨却葷茹，茗事煎胡麻。",
            "豈無素心人，潔齋避風沙。",
            "月已秋氣中，能來我山家。",
            "凉襟何待吹，宴坐且勿譁。"
        ],
        "title": "十五日齋素",
        "id": "1beed418-a439-4e8d-8293-131f38ec2fd8"
    },
    {
        "author": "韓淲",
        "paragraphs": [
            "氣晴天惟澄，春物自朝暮。",
            "沿流陟危磴，絕壑理幽步。",
            "雲根見泉脈，僧房杳回互。",
            "豈無我同心，杯來飲爲度。"
        ],
        "title": "午步",
        "id": "b07652f7-a65b-4d4a-a0aa-4c66f7c0d7b8"
    },
    {
        "author": "韓淲",
        "paragraphs": [
            "山梅占殘雪，晚色轉幽徑。",
            "塵銷水石潤，所至集虛聽。",
            "僧窗話未圓，茗椀味初定。",
            "澹泊歲寒心，浮空殷鐘磬。"
        ],
        "title": "雪觀晚步",
        "id": "7744cbe6-eb4e-46a5-846d-ef974ad9197a"
    },
    {
        "author": "韓淲",
        "paragraphs": [
            "萬木山彩翠，一水澗淪漪。",
            "放步且曳杖，有懷還賦詩。",
            "我之所安適，人以爲娛嬉。",
            "南風送晚雨，何處不相宜。"
        ],
        "title": "晚步",
        "id": "28c4193b-28da-4664-87bc-73f4bd941e50"
    },
    {
        "author": "韓淲",
        "paragraphs": [
            "家家芙蓉開，步步木犀香。",
            "流黄朝絳節，空碧按霓裳。",
            "急景奚足競，良辰不可忘。",
            "玉階明露盤，珠宮結雲房。"
        ],
        "title": "放步",
        "id": "c572ddd8-7425-4dc5-9f72-2961c48219c7"
    },
    {
        "author": "韓淲",
        "paragraphs": [
            "林蟬動微暑，風影摇東軒。",
            "山近鬰巃嵷，澗長瀉潺湲。",
            "閉關誦古書，時時一逢原。",
            "撫卷得閑樂，老境俱忘言。"
        ],
        "title": "晚興",
        "id": "b4024cca-4a17-4ea0-be6a-aa47ba91603b"
    },
    {
        "author": "韓淲",
        "paragraphs": [
            "經年仕吳會，風埃滿書劍。",
            "迢迢秋夜長，靜坐生百念。",
            "浮榮本何益，微祿已屬饜。",
            "露氣入窗寒，青燈散餘焰。"
        ],
        "title": "夜坐  其一",
        "id": "35c54286-d5f4-4a91-9b39-0ce5672bd880"
    },
    {
        "author": "韓淲",
        "paragraphs": [
            "吳山歲夜雨，巷深雜泥土。",
            "白髮倚高樓，長吟自懷古。",
            "人人尋酒杯，處處亦歌舞。",
            "萬事付燈檠，寒爐聽更鼓。"
        ],
        "title": "夜坐  其二",
        "id": "fab0789f-8c07-41f6-ad86-ed41ca812ed2"
    },
    {
        "author": "韓淲",
        "paragraphs": [
            "夜時對青燈，朝晨向紅日。",
            "渴飲一杯湯，饑餐兩器食。",
            "榮衰受榮衰，得失順得失。",
            "一事到眼前，一事與擘畫。",
            "不到眼前者，空思亂胸臆。",
            "非惟昏人神，且是長戚戚。",
            "吾今知此愆，念之戒勿失。"
        ],
        "title": "夜坐  其三",
        "id": "437c5a47-f180-494b-b765-0cae19cb7b68"
    },
    {
        "author": "韓淲",
        "paragraphs": [
            "暑雨過林壑，青青發幽香。",
            "徘徊湖水邊，路轉山橫崗。",
            "朱門嚴古祠，中有水仙王。",
            "配食者誰子，三賢坐高堂。",
            "當年處士廬，鬰然眇相望。",
            "故侯白與蘇，龍章照錢塘。",
            "人生死即已，姓字何芬芳。",
            "修名貴自立，隠德千古光。",
            "文章發政事，百世胡能忘。",
            "因看游魚潛，更想冥鴻翔。",
            "微官得休沐，况復五月凉。",
            "茲遊獲勝踐，不覺歌聲長。"
        ],
        "title": "題錢塘三賢堂",
        "id": "7665d1c9-6954-49f3-b91a-9b6c2a2251ed"
    },
    {
        "author": "韓淲",
        "paragraphs": [
            "清桐發初葉，朝景散輝蔭。",
            "幽人獨步久，興寄頗自任。",
            "薰兮一以風，山鳥孰知禁。",
            "平流走亂石，可潄尤可枕。"
        ],
        "title": "清桐",
        "id": "629c3516-126f-4e30-95d4-6d67f1895c6a"
    },
    {
        "author": "韓淲",
        "paragraphs": [
            "避暑暑復至，乘凉凉未來。",
            "平生欲快意，命也何疑哉。",
            "駕言田里間，薰風動蒿萊。",
            "小池其誰家，亦有荷花開。"
        ],
        "title": "田里間見荷花",
        "id": "80216d9d-5575-46b3-91e1-1e4909d0f0a5"
    },
    {
        "author": "韓淲",
        "paragraphs": [
            "庭中鮮香起，猶覺春有餘。",
            "豈謂衆芳歇，而乃自發舒。",
            "溫風拂波軟，朗日明林虛。",
            "盤盂作態度，翡翠爲襟裾。",
            "一枝已惱我，滿欄無奈渠。",
            "偶爾著醉目，何礙幽人居。"
        ],
        "title": "芍藥",
        "id": "af849493-f930-4d09-88f9-33c85b25f825"
    },
    {
        "author": "韓淲",
        "paragraphs": [
            "英英輝叢菊，重露滋其花。",
            "移來秋已深，不飲亦已嘉。",
            "小檻憑虛簷，山迥無風沙。",
            "霽色寒未生，此地玉溪家。"
        ],
        "title": "露菊",
        "id": "41e62f2b-12fc-49ef-8d77-efda2651bb71"
    },
    {
        "author": "韓淲",
        "paragraphs": [
            "不奈蒸溽氣，試度清微風。",
            "浮梁水南北，天以語句同。",
            "塹花吹郁郁，岸柳垂濛濛。",
            "抵手今何夕，酒過面亦紅。"
        ],
        "title": "塹花香盛",
        "id": "c6d5a3ba-d43e-4965-9862-98cc24c6e2d1"
    },
    {
        "author": "韓淲",
        "paragraphs": [
            "枝持三數花，已著風露香。",
            "而復滿把來，汲瓶置書房。",
            "身心我身心，染淨皆秋光。",
            "今夜月圓明，更妙非紅黄。"
        ],
        "title": "瓶中花",
        "id": "e9954bb4-75fd-412e-be0b-77dbe2bf9412"
    },
    {
        "author": "韓淲",
        "paragraphs": [
            "春光作花事，領略過溪上。",
            "寒凄風雨餘，草樹亦舒放。",
            "紅深海棠徑，蜀錦開步障。",
            "得酒一以醉，幽情爲之暢。",
            "主人良好事，舉白欣相向。",
            "坐間多豪英，笑倒語彌壯。",
            "歸塗踏微潦，滿目列青嶂。",
            "顧予何爲者，追隨生悵望。"
        ],
        "title": "周景瑜置酒東園看海棠分韵得上字",
        "id": "acb99530-1b8e-4f12-a2f5-cba5fa7c8b08"
    },
    {
        "author": "韓淲",
        "paragraphs": [
            "西湖八九月，蘇堤賞芙蓉。",
            "艷艷風日美，鮮鮮霜露濃。",
            "今年開最繁，映水自爲容。",
            "十里爛成錦，紅綠花重重。",
            "錢塘盛吳會，昭代多鼎鍾。",
            "遊人醉不歸，車馬如游龍。",
            "里巷達廊廟，歌酒日相從。",
            "千鍾不憚費，一笑無留蹤。",
            "勝踐窮耳目，樂事開心胸。",
            "東遊將百年，兵農晏提封。",
            "四境復豐穰，物色近初冬。",
            "作詩代華黍，皇風正時雍。"
        ],
        "tags": [
            "西湖"
        ],
        "title": "蘇堤芙蓉",
        "id": "fbb4f24a-63f9-4aad-a5c4-0ff2b991b6d6"
    },
    {
        "author": "韓淲",
        "paragraphs": [
            "日晚山氣寒，芙蓉表孤花。",
            "亭亭萬綠中，紅鮮照萎葩。",
            "不與時物遷，肯以顔色誇。",
            "立而望之徧，落葉徒泥沙。"
        ],
        "title": "牆外芙蓉初過其一尚可玩",
        "id": "68977600-a378-45c7-8b82-bbb424a7fb2b"
    },
    {
        "author": "韓淲",
        "paragraphs": [
            "彼美黄金花，爲我遶池游。",
            "十月無清霜，尚作重陽秋。",
            "胡廣潭何爲，陶潛籬何求。",
            "人物偶相值，終古評不休。",
            "興愜景勿違，語到氣自遒。",
            "小摘問頹齡，記取南山幽。"
        ],
        "title": "池上菊爛然",
        "id": "22a33c6f-21e8-4a48-a59c-9efff1c2190b"
    },
    {
        "author": "韓淲",
        "paragraphs": [
            "前年重陽時，黄華正紛披。",
            "去年近九日，已有菊盈枝。",
            "誰知今年晚，節後纔見之。",
            "高低燦羣葩，可受霜風吹。",
            "淵明心事老，借此吟吾詩。",
            "彭澤賦歸來，草木應差差。",
            "人苦不解事，謂渠愛東籬。",
            "芳草喜尚濃，色澤愁漸萎。",
            "欲醉可不飲，泛酒因兒嬉。"
        ],
        "title": "九日無菊月半後始有市者",
        "id": "aa518261-f6e0-49b8-807d-51e1aaf6f938"
    },
    {
        "author": "韓淲",
        "paragraphs": [
            "結綬二十載，屢爲塵事嬰。",
            "蹉跎入兩鬢，霜雪亦漸盈。",
            "曠然仕京國，頗以歲序驚。",
            "寂寞起凉颸，時菊忽已榮。",
            "依叢思濁醪，餘馥襟神清。",
            "樂幽愜理性，貧蹇安物情。",
            "休沐得殊賞，感茲寵辱輕。"
        ],
        "title": "對菊讀韋蘇州詩",
        "id": "b6c55330-35fb-4803-b215-a900f8e768c4"
    },
    {
        "author": "韓淲",
        "paragraphs": [
            "山臺見疎梅，野氣挾寒力。",
            "春從花際來，晃漾水南北。",
            "吟邊人已深，妙處我已得。",
            "鴈裂一聲中，蒼然起暮色。"
        ],
        "title": "十二月旦禪月臺問梅",
        "id": "99d8b426-26a9-436c-aea0-428e48ff4d68"
    },
    {
        "author": "韓淲",
        "paragraphs": [
            "臘近山放梅，霜餘竹支逕。",
            "坡陀斜日晚，葱蒨孤煙暝。",
            "人行興將闌，鳥語棲未定。",
            "更踏野橋歸，風回滿清聽。"
        ],
        "title": "東山看梅",
        "id": "48548447-91a9-4a00-86dd-57cde094d32e"
    },
    {
        "author": "韓淲",
        "paragraphs": [
            "點點草際梅，橫斜風弄影。",
            "秋老揫斂時，而復有此景。",
            "天地欲回春，不礙霜露冷。",
            "林逋亦癡人，有句不堪省。"
        ],
        "title": "梅花一一可愛",
        "id": "65cf46bf-b7db-401c-84c7-86889d0570ea"
    },
    {
        "author": "韓淲",
        "paragraphs": [
            "家山蠟梅開，歷歷水邊樹。",
            "故園不可見，胡能寫吟句。",
            "隨風惜其姿，破霧得其趣。",
            "淋漓銜一杯，錯莫展數步。",
            "不道緇塵中，惱我尚沉痼。",
            "瓶簪良自佳，但恐失平素。",
            "香傳疑麝煤，體弱豈金鑄。",
            "我居小窗橫，幽懷眇回互。"
        ],
        "title": "蠟梅",
        "id": "2bd6f189-be25-40a9-a671-e32af6150438"
    },
    {
        "author": "韓淲",
        "paragraphs": [
            "護此數寸根，待彼數枝花。",
            "何時春風來，老眼易橫斜。",
            "桃紅與李白，長安事芳華。",
            "買栽恐無地，識者能幾家。",
            "家山對石澗，冬日百樹梅。",
            "梅花已一開，無時不持盃。",
            "客至雖留連，客去轉徘徊。",
            "今棲省戶間，一株手親培。"
        ],
        "title": "買梅花木犀海棠橘栽置庫中",
        "id": "0e53493f-401e-4adc-b035-b02286d5a0f1"
    },
    {
        "author": "韓淲",
        "paragraphs": [
            "郊居多幽香，衣被風雨之。",
            "樵青採掇歸，清氣尤華滋。",
            "枰棋了勝敗，蠻觸彼一時。",
            "鮮鮮何滿叢，瑶葩賦山梔。"
        ],
        "title": "同鄭子華棋局作梔子詩",
        "id": "29591d47-a77d-4f97-8f29-1a2c74ab2978"
    },
    {
        "author": "韓淲",
        "paragraphs": [
            "芬香得薝蔔，色澤有蜀葵。",
            "雨露既濡矣，風日還過之。",
            "紙窗無畏景，石檻發凉思。",
            "艷艷紅花蘂，幽幽青碧枝。"
        ],
        "title": "梔子戎葵",
        "id": "9ad41474-44c6-40ff-ba2e-a8cbb842b2e3"
    },
    {
        "author": "韓淲",
        "paragraphs": [
            "雨止結霜華，片月載寒魄。",
            "光芒星自稀，氣宇天更碧。",
            "何處孤鶴鳴，聲落吳山側。",
            "坐久神觀清，樓高夜方闃。"
        ],
        "title": "初七夜半月色皎然忽聞吳山上鶴鳴",
        "id": "0583a45d-3075-4ea1-b43c-ad67f07ab070"
    },
    {
        "author": "韓淲",
        "paragraphs": [
            "寂寂鷹盤風，擾擾燕衝雨。",
            "空梁如有言，廣野亦疑舞。",
            "豈不營窠巢，何嘗畏羅罟。",
            "仰視復行看，衡門室環堵。"
        ],
        "title": "鷹盤風",
        "id": "3deacb0c-1aa5-4c47-af16-e7c2769026ff"
    },
    {
        "author": "韓淲",
        "paragraphs": [
            "禽啼聲嚶嚶，泉流音琤琤。",
            "微風摇青林，何其煙輕明。",
            "尋芳渾無花，春深尚含情。",
            "浮生無浪悲，誰知山中清。"
        ],
        "title": "聞啼鳥",
        "id": "da4b1c35-2fb8-4b29-91b8-4643240cc578"
    },
    {
        "author": "韓淲",
        "paragraphs": [
            "深居耳識迥，斂此神氣精。",
            "窗簷隔林塘，杳杳鵝鸛鳴。",
            "數聲徹我聽，益養閑適情。",
            "更覺瓶中梅，於人有餘馨。"
        ],
        "title": "午坐聞鵝鳴",
        "id": "d0b99c1d-53c3-43d7-b31b-ab6ccb8df48e"
    },
    {
        "author": "韓淲",
        "paragraphs": [
            "湖山晴已佳，交遊老逾永。",
            "以茲登臨心，相彼昏旦景。",
            "風前午方睡，雪後晚猶冷。",
            "徘徊既良久，放浪亦俄頃。",
            "花林想鶑聲，水葉亂魚影。",
            "酒到俱勿辭，詩成獨重省。"
        ],
        "title": "養魚莊呈余馮二友",
        "id": "8387af0f-2c74-482a-8afb-add3ad6bfd71"
    },
    {
        "author": "韓淲",
        "paragraphs": [
            "南屏金鯽魚，蘇仙昔嘗觀。",
            "後來臨池人，誰能散餘餐。",
            "西湖多勝處，見此心獨寬。",
            "乃知賢達遊，百世留清歡。",
            "我來秋初晴，凉風動澄瀾。",
            "洋洋復潑潑，兩兩時單單。",
            "相彼纖介爾，賞音猶獨難。",
            "士生天地間，寂寞何足嘆。"
        ],
        "tags": [
            "西湖"
        ],
        "title": "南屏山看金鯽魚思東坡",
        "id": "042c8d08-2ab8-4a02-90dc-178a98683f0d"
    },
    {
        "author": "韓淲",
        "paragraphs": [
            "度江今幾時，恐同元祐初。",
            "中間一報復，河洛已丘墟。",
            "先生講金華，此意將何如。",
            "君子與小人，似難動誅鋤。",
            "要使各當位，正論常有餘。",
            "幸哉邊陲靜，羣蠻亦安居。",
            "大是民力窮，郡邑困軍儲。",
            "又且士氣弱，虛言多闊疎。",
            "先生其扶持，行顧平日書。",
            "西風動召節，帥閫來徐徐。",
            "經行得古臺，逸攬志愈攄。",
            "孺子守窮巷，敢負師訓歟。",
            "殷勤拜席間，別語不暇舒。",
            "斐然忽成章，先生其念諸。"
        ],
        "title": "送潭帥朱晦翁先生赴經筵",
        "id": "2ab971ae-9029-4973-a1d5-f4de8469c38d"
    },
    {
        "author": "韓淲",
        "paragraphs": [
            "衝風霜雪繁，澗路少行迹。",
            "相望一山爾，那知有行役。",
            "人常畏違離，我懷復難釋。",
            "歲晚欲晤言，門前尚誰客。",
            "臨安至山陰，玉室多仙宅。",
            "酒船尋賀老，才大今詩伯。",
            "東方諸侯上，千騎森華戟。",
            "村館足奇士，龍門可奪席。",
            "優遊何當還，梅花正云白。",
            "無令詩囊空，但恐酒杯窄。",
            "斯時定何時，臘月哉生魄。"
        ],
        "title": "送周次公入浙",
        "id": "745071be-d939-42ea-87b8-0a3fee9180be"
    },
    {
        "author": "韓淲",
        "paragraphs": [
            "出宰清遠縣，且燒清遠香。",
            "斂收平生心，豈謂蠻瘴妨。",
            "拖舟過高溪，話舊持酒觴。",
            "雁翔白雲飛，秋思不可忘。"
        ],
        "title": "送錢清遠",
        "id": "31cf0640-4be2-4b4b-85b3-0b8957e7c63d"
    },
    {
        "author": "韓淲",
        "paragraphs": [
            "文筆擅名第，當置臺館中。",
            "不合大雅尚，天怒令詩窮。",
            "昔年弄水亭，一見知不同。",
            "繼而靈山陽，示我所作工。",
            "豈期江海上，浩然復相從。",
            "小篇清且麗，大篇疏而通。",
            "尚友梅都官，不但楊陸翁。",
            "和平事淡泊，志意驚盲聾。",
            "時時寫幾句，豈只凡馬空。",
            "又喜富收拾，錦繡紛青紅。",
            "决定得名世，挽回正始風。",
            "岑岑閩嶺山，連帥鼓角雄。",
            "幕府少爲貧，因與了事功。",
            "地煖罕霜雪，榕陰荔枝叢。",
            "不妨資食啖，閒遊佛老宮。",
            "萬一遇真隠，識賞無匆匆。"
        ],
        "title": "送仲至長樂帥幕",
        "id": "35a7e6db-3644-4bc7-a6fa-dd0c5abbb90e"
    },
    {
        "author": "韓淲",
        "paragraphs": [
            "尋常五六月，弄泉南澗幽。",
            "微步匝山影，餘凉撫茶甌。",
            "低回金輦塵，固爲升斗謀。",
            "雖無啼饑阻，捫腹已白頭。",
            "汗漿走弊輿，漫刺何所求。",
            "看君已通籍，合上東觀游。",
            "弦歌指秣陵，袖手遠急流。",
            "又乘舶䑲風，嚴灘理還舟。",
            "寄謝我猿鶴，行藏儘悠悠。"
        ],
        "title": "送余子壽暫回上饒",
        "id": "905ee0f9-fb59-46f6-a240-ba0a640f17dc"
    },
    {
        "author": "韓淲",
        "paragraphs": [
            "著眼塵網外，納身詩社中。",
            "樂哉萬好庵，劉驥尊酒同。",
            "此事非外假，千載揚清風。",
            "冰溪瑞峰高，更是章泉翁。",
            "永貞志獨礪，探賾雅用充。",
            "不知羣兒愚，一洗凡馬空。",
            "祝融石鼓江，舊觀多巨公。",
            "興懷南渡初，此地驚盲聾。",
            "只今兩英蕩，遊宦未易逢。",
            "所惜一未面，舊好本家通。",
            "盡其我職學，公車自旌弓。",
            "煌煌太宗業，樹立甚宏雄。",
            "更願常用賢，更願常和戎。",
            "官閒莫興寄，因來莫匆匆。"
        ],
        "title": "送趙推官衡州",
        "id": "4906d0af-b33f-4c71-bd02-4215930543c5"
    },
    {
        "author": "韓淲",
        "paragraphs": [
            "離別不作惡，豈是人真情。",
            "作惡既已久，此情何由平。",
            "昔我少年時，與居多戲爭。",
            "雖曰諸父行，同隊猶弟兄。",
            "先公最憐君，訓告尤丁寧。",
            "豈知十載後，星散各經營。",
            "往年招真巖，君嘗送我行。",
            "夜飲不計酒，曉騎馳霜明。",
            "今我髮漸白，煢然對空觥。",
            "君乃辰州去，迢迢湘水清。",
            "一官會自奮，唾手收功名。",
            "如何還送君，溪頭舟已橫。"
        ],
        "title": "送四叔辰州推官",
        "id": "59fa6858-9e37-43b7-b41c-6ea506242ef5"
    },
    {
        "author": "韓淲",
        "paragraphs": [
            "相望南池上，悠悠我所思。",
            "凌晨理短髮，青鏡滿鬢絲。",
            "間闊將一年，欣喜纔見之。",
            "春風旬日爾，又去不在茲。",
            "人生易爲別，心事多參差。",
            "有才豈能閒，君達信無疑。",
            "爲我謝知舊，所困非衰遲。",
            "尚于吟諷間，暢敘一伸眉。",
            "若懷平昔交，同里今是誰。",
            "立丘眇何地，章泉遠莫追。",
            "山風吹雪雲，歲月密推移。"
        ],
        "title": "成季小泊南池將往建昌",
        "id": "d901c489-95ad-48e2-9246-218f775e1da8"
    },
    {
        "author": "韓淲",
        "paragraphs": [
            "執友曹器遠，高才步瑶京。",
            "許予非詞伯，隻字罔敢輕。",
            "因君官玉溪，乃曰能詩聲。",
            "夢寐於蘇黄，處家義利明。",
            "尺書既宛轉，滿紙仍丁寧。",
            "自是得往還，吟邊亦飛觥。",
            "苦值公事勞，無暇詳考評。",
            "但知醉言舞，談諧到忘形。",
            "忽焉秩滿歸，歲月流電經。",
            "懷抱信舒卷，物態何枯榮。",
            "新凉起風檣，石淺灘瀨清。",
            "推蓬試躊躇，正爾候蟲鳴。",
            "行行錢塘湖，悠哉故人情。",
            "器遠如相忘，爲說華髮生。",
            "君之趙子野，惜未同鷗盟。",
            "所賦定益奇，南北兩山橫。"
        ],
        "tags": [
            "西湖"
        ],
        "title": "送吳推官",
        "id": "37cb1e59-dfc0-491a-8064-666abe90792c"
    },
    {
        "author": "韓淲",
        "paragraphs": [
            "天下之好事，不我則彼爲。",
            "何必獨我出，然後爲得時。",
            "但恐才學短，講論日以卑。",
            "豈止身非賢，君民何所宜。",
            "我雖無用處，連蹇於茅茨。",
            "所幸眼未昏，英妙見于斯。",
            "君學既不器，君才復不羈。",
            "一尉已三年，東上不可遲。",
            "國家仁德深，丕冒及四夷。",
            "中間臺閣尊，政事多臯夔。",
            "拔茅果彙征，四夷易鞭笞。",
            "薰兮方南風，聽我歌此詩。"
        ],
        "title": "送王景育弋陽尉官滿入吳",
        "id": "26ab9146-8335-4213-8522-2a2a850da3ac"
    },
    {
        "author": "韓淲",
        "paragraphs": [
            "昔也壽皇時，蓋以戰而守。",
            "强敵難得志，和書驛使走。",
            "持循四十年，罔敢爲戎首。",
            "世道倏升降，甲兵忽在手。",
            "輕舉將畧疎，彼彊反歸咎。",
            "遂令北伐篇，小大皆滅口。",
            "不憚累金繒，祇願和好久。",
            "廟算屬仁賢，尊事貴黄耈。",
            "祖宗締創深，施澤等高厚。",
            "朝班上青瑣，憂國合細剖。",
            "行行遠家林，寒露濕蕪柳。",
            "無惡夸毗兒，無哂拓落叟。",
            "何須莫吟詩，何須力飲酒。"
        ],
        "title": "送子壽入吳改秩",
        "id": "a1cb77f6-9dca-44fe-80a1-fe6e4de4b832"
    },
    {
        "author": "韓淲",
        "paragraphs": [
            "秋入玉山靜，羨君乘歸軒。",
            "曉凉紅蓼渡，晚晴黄葉村。",
            "兒女羅酒漿，歡呼爭候門。",
            "家人有真情，巷黨無雜言。",
            "豈不念別久，三年在真源。",
            "幸從帝里回，有命須騰騫。",
            "嬉遊且卒歲，餘事不足論。",
            "予方仰寸祿，日日思故園。",
            "西湖雖云樂，而多車馬喧。"
        ],
        "tags": [
            "西湖"
        ],
        "title": "送舒同安監暫回上饒",
        "id": "e8cc7a7f-c9eb-466c-b320-8d3e109a37eb"
    },
    {
        "author": "韓淲",
        "paragraphs": [
            "春陰生曉寒，澗空雨冥冥。",
            "草迷側徑滑，車馬誰肯經。",
            "敲門有嘉客，故家駕屏星。",
            "道舊相□□，百年之典刑。",
            "昔我伯祖翁，忠惠與齊齡。",
            "契不減歐陽，驟語人解聽。",
            "昭武六百石，便當歸明廷。",
            "至今弦歌地，玉水流餘馨。",
            "君侯真不凡，山峙而淵渟。",
            "盤盤龜曳尾，昂昂鶴梳翎。",
            "東風吹眼明，倏然如酒醒。"
        ],
        "title": "送昭武蔡倅",
        "id": "6147a69c-22f0-4e23-897a-93018acc4805"
    },
    {
        "author": "韓淲",
        "paragraphs": [
            "我覺日已老，夢寐思故山。",
            "故山修竹多，春流正潺湲。",
            "喜汝調官歸，尚得年歲閒。",
            "爲我守墳墓，經理田舍間。",
            "四時溫飽外，尋幽可怡顔。",
            "出入更擇友，勢利常懷姦。",
            "因風頻寄書，慰此雙鬢斑。",
            "潮橫漁浦渡，水滿龍山灣。",
            "離眼望征棹，形滯心已還。",
            "誰憐輦轂吏，青衫裹癡頑。"
        ],
        "title": "送八歌歸寓里",
        "id": "b9bacc44-6c60-4797-8391-ac927064e109"
    },
    {
        "author": "韓淲",
        "paragraphs": [
            "國家右文時，子可謂不遇。",
            "相從今幾年，猶記弄章句。",
            "神州久陸沉，赤子欲誰訴。",
            "隆興淳熙初，幾載駕戎輅。",
            "主聖難其臣，後來忽多故。",
            "方今恢天運，子復策仕路。",
            "惜乎視征榷，韜畧未闊步。",
            "男子志四方，周王亦一怒。",
            "慘別無它言，閩山眇回互。"
        ],
        "title": "送黄監稅之官沙縣",
        "id": "8d3956d7-a9a4-4b92-903e-f385be9705b4"
    },
    {
        "author": "韓淲",
        "paragraphs": [
            "君家兄弟賢，四海得師友。",
            "卜居赤城霞，山水照戶牖。",
            "宗盟懶致身，時務能袖手。",
            "紛綸五經笥，聖處端不朽。",
            "每切鄉往之，喜從仲氏後。",
            "青春錢塘湖，僅爾一杯酒。",
            "微吟已相和，要論合深扣。",
            "調官復東還，知我離索否。"
        ],
        "tags": [
            "西湖"
        ],
        "title": "送致道",
        "id": "0ec4bfce-b9dd-4793-93ed-212042e91d39"
    },
    {
        "author": "韓淲",
        "paragraphs": [
            "師門講絕學，淡泊易荆榛。",
            "錙銖利害牽，不暇能親仁。",
            "君侯志意高，面無三斗塵。",
            "越從武夷來，邂逅京華春。",
            "抵掌顧我談，文彩天麒麟。",
            "歸哉吳閶門，太湖漾無垠。",
            "修名恐不立，何必問屈伸。"
        ],
        "tags": [
            "太湖"
        ],
        "title": "送行甫",
        "id": "aa85502c-957e-4225-b798-ff50487d1f85"
    },
    {
        "author": "韓淲",
        "paragraphs": [
            "文家渺江海，事物隘天地。",
            "不患寡所識，要在索其至。",
            "聖賢力已到，螟蜾世名利。",
            "堂堂一唯翁，守約妙洙泗。",
            "眷言汝少年，趣向已知意。",
            "相從匝寒暑，愧我有事累。",
            "歸舟江風急，惜別重增喟。",
            "約己能自修，它年幸相記。"
        ],
        "title": "送曾甥八三哥",
        "id": "b068f3c5-7db6-4d99-aa9d-e7bca884731a"
    },
    {
        "author": "韓淲",
        "paragraphs": [
            "一笑招真巖，屈指如昨日。",
            "梅雨打溪船，回路頓蕭瑟。",
            "豈知數載後，相逢仕塗出。",
            "復是暮春時，薰風轉呂律。",
            "武夷山甚高，千丈聳崷嵂。",
            "昧者信誰知，見者多自失。",
            "名父難爲子，世論莫深詰。",
            "要使學力健，用則定爵秩。",
            "我亦理征帆，相將坐林密。",
            "先乃送君歸，斑衣入堂室。",
            "從容奉親歡，豈但文度膝。"
        ],
        "title": "送敬之",
        "id": "858850a5-ee85-46cb-b085-2b28a33d7922"
    },
    {
        "author": "韓淲",
        "paragraphs": [
            "去年風雪夜，高樓醉題詩。",
            "今年風露秋，把酒看木犀。",
            "懷人在何許，分教大江西。",
            "掩關正愁予，公來殊好奇。",
            "故交非不多，那有此襟期。",
            "徘徊僅三日，歸舟又前溪。",
            "凄凄木葉飛，荒山夜猿啼。",
            "公住無庸歸，人生休別離。"
        ],
        "title": "送子應丈兼懷元默兄",
        "id": "a8405488-9deb-4845-87d0-2cca91be6975"
    },
    {
        "author": "韓淲",
        "paragraphs": [
            "學行世所稀，到眼發孤咏。",
            "聞君欲高卧，當不與物競。",
            "師從既名德，朋友且多令。",
            "堂堂麗澤公，沉潛率理性。",
            "武夷老仙伯，辯析至於命。",
            "願言融液之，此意千載盛。",
            "相逢復相別，一進當一慶。",
            "波流易蕩委，山立要持正。",
            "剡中山水窟，眼界可便靜。",
            "因風時寄音，各各藥其病。"
        ],
        "title": "送周叔謹",
        "id": "b2b3c751-2a6d-4ee3-bf06-a63eb570980c"
    },
    {
        "author": "韓淲",
        "paragraphs": [
            "西湖非不佳，草木已變衰。",
            "芙蓉花雖紅，奈逼清霜時。",
            "昔見决科日，春酣桃杏枝。",
            "今從秣陵來，我乃官于茲。",
            "紛紛許史家，悠悠王謝兒。",
            "吾儕撫書劍，百事胡能知。",
            "蕪湖連大江，風煙蕩灣碕。",
            "子歸但飲酒，可逭寒與饑。"
        ],
        "tags": [
            "西湖"
        ],
        "title": "送王安行",
        "id": "91a82cec-6b56-4aeb-8bb4-b52ad6727d1e"
    },
    {
        "author": "韓淲",
        "paragraphs": [
            "霜空愛日起，林葉翻階鳴。",
            "藹藹故人意，依依遊子情。",
            "臨離一杯酒，遠作數宿程。",
            "聞詩佚老堂，寄言寸心傾。"
        ],
        "title": "送魏兄",
        "id": "b631da59-e164-4471-9896-6318e85be93a"
    },
    {
        "author": "韓淲",
        "paragraphs": [
            "殘春叫鶗鴂，百草爲不芳。",
            "錢塘江漲沙，往往變田桑。",
            "一風或十雨，冷煖殊未嘗。",
            "起視天宇高，俛知人世長。",
            "俄而登大樓，老面各已蒼。",
            "慨予復何言，忘却離思傷。",
            "振衣問荒野，稅駕辭康莊。",
            "細收篋裏詩，盡秘囊中方。",
            "山堂有故園，絕出名利場。",
            "頤神以養壽，更炷琳宮香。"
        ],
        "tags": [
            "钱塘江"
        ],
        "title": "重送仲至聞得祠",
        "id": "acac3ced-30d9-4bf0-8b87-1f160de9dc79"
    },
    {
        "author": "韓淲",
        "paragraphs": [
            "常年寡游從，所值必名勝。",
            "歷談或忘言，分袂每敗興。",
            "旁觀固多賢，此唱彼不應。",
            "十手競譏笑，薰蕕亦其稱。",
            "豈謂落市朝，失馬同墮甑。",
            "棲遲理舊廬，竹几得深凭。",
            "君侯意有餘，能來步幽磴。",
            "譬如須陀洹，果位當自證。",
            "可無一言要，開我所愚懜。",
            "相看檄司文，何由駐征鐙。",
            "無酒信云乏，有酒又若剩。",
            "積雨凉氣新，老病眼空瞪。"
        ],
        "title": "王教授將考試它州偶得五字送之",
        "id": "99152cb3-34c8-41af-a2a6-54b297f450c1"
    },
    {
        "author": "韓淲",
        "paragraphs": [
            "翁歸章泉山，我以一尊送。",
            "荒流忽逢梅，孤峭費嘲弄。",
            "情親闊別去，旋即墮幽夢。",
            "風生千樹春，寒入萬木凍。",
            "杯行二三子，醉語或驚衆。",
            "歲晚夫如何，塵外無倥傯。"
        ],
        "title": "載酒送昌甫至十許里分韵得送字",
        "id": "e8cdae87-4f13-4b0a-af0e-584be5a7f930"
    },
    {
        "author": "韓淲",
        "paragraphs": [
            "愚聞象山翁，雄辯欲明道。",
            "君嘗升其堂，叩擊務深造。",
            "晚開山水窟，謂此可忘老。",
            "從容能幾何，翁已終壽考。",
            "遺文力披尋，古制資探討。",
            "想君念師門，沒世耿懷抱。",
            "近從武夷伯，舊話益可考。",
            "豈惟翁所親，蓋自世之寶。",
            "歸來過玉溪，惜別爲傾倒。",
            "樂地無古今，春風動花草。"
        ],
        "title": "送彭世昌回自武夷",
        "id": "142dd6f6-498d-4aab-b994-2d538b30550b"
    },
    {
        "author": "韓淲",
        "paragraphs": [
            "送子歸何許，家在宛水邊。",
            "相看敬亭在，鳳凰應相連。",
            "松楸鬰已拱，我老心凄然。",
            "乃祖儒業盛，爾父還能賢。",
            "汝復舉進士，筆勢方翩翩。",
            "六年北闕場，一笑兩周旋。",
            "道舊感存沒，離懷偶成篇。",
            "功名有康莊，少壯宜加鞭。"
        ],
        "title": "送十哥歸宣城",
        "id": "6cb27054-8580-4f85-8e92-7cf82771c8f2"
    },
    {
        "author": "韓淲",
        "paragraphs": [
            "煙塵暗江淮，風雪到溪澗。",
            "交遊人復去，荏苒歲云晏。",
            "山空歸飛鴉，洲靜起宿鴈。",
            "浮生貴壯圖，流俗厭末宦。",
            "相期豈輕肥，自笑祇藜莧。",
            "三年疏數中，一旦遠近間。",
            "老身要長健，他事誠易辦。",
            "升沉由遇合，出處付譏訕。"
        ],
        "title": "送胡教授秩滿東歸",
        "id": "4440916a-210f-44c0-a3c9-a377c91bf8c1"
    },
    {
        "author": "韓淲",
        "paragraphs": [
            "三代之學廢，專門競成家。",
            "經隔千百年，孔廟徒奢誇。",
            "我朝跨兩漢，斯文惟有涯。",
            "天下書院中，賜書幾五車。",
            "石鼓亦佳處，湘流带長沙。",
            "衡山爲其衝，南國無以加。",
            "猗與慶曆盛，風化浹邇遐。",
            "州縣俱養士，開設始足嘉。",
            "或困舉子習，沉思實堪嗟。",
            "公卿比塗出，歆艷孰敢譁。",
            "淳熙二三賢，使節連帥牙。",
            "葺彼舊遺事，丘記鎮淫哇。",
            "青春復來守，講道方萌芽。",
            "古意忽不嗣，政治由隆汙。",
            "只今數間屋，定知未傾斜。",
            "如君肯交我，分教且及瓜。",
            "杳渺上重湖，霜風動梅花。",
            "它鄉莫迴首，空使望眼賒。",
            "歲月信逾速，人事紛攫拏。",
            "勉勉儷前修，無繆毫釐差。"
        ],
        "tags": [
            "衡山"
        ],
        "title": "送鄭元老教授衡州",
        "id": "9b89f27d-0cf8-421e-85be-f4f45bd7e416"
    },
    {
        "author": "韓淲",
        "paragraphs": [
            "豈無戴在伯，亦有鞏仲至。",
            "兩賢夙所尚，離懷想憔悴。",
            "吁嗟同窗錄，英彥非一二。",
            "或富於詞章，或窮於道義。",
            "因君肯相過，重之寫吾記。",
            "浮楊清江柁，乃泊高溪地。",
            "停橈倚薰風，班荆坐蕭寺。",
            "匆匆復何言，但念宿昔事。",
            "金華紫崔嵬，少小得嬉戲。",
            "星回三十載，前哲日凋墜。",
            "傳聞築新祠，翻覆堪涕泗。",
            "只今臺閣尊，源流庶可嗣。",
            "君之內婣親，伯長最風誼。",
            "還鄉一杯酒，多謝熟致意。",
            "朝廷已更化，賢者必征彙。",
            "速下七里灘，得時須得位。"
        ],
        "title": "送臨江時教授秩滿還婺兼寄鞏戴",
        "id": "d8bc5802-1a51-4d7d-9335-edb3fd59d5ec"
    },
    {
        "author": "韓淲",
        "paragraphs": [
            "鯨波環甬東，生犀駕鰍船。",
            "戈旗耀玄甲，聲震登萊邊。",
            "運柁指河洛，連檣擣幽燕。",
            "中堅有宗臣，重望推世賢。",
            "神機贊廟謀，天授黄石編。",
            "青春策名勳，幕府當慨然。",
            "英英臺閣姿，秉羽寧拘攣。",
            "賈勇出緒餘，一舉四海全。",
            "雲帆萬里風，杕杜歌勞還。"
        ],
        "title": "送余制幹赴四明",
        "id": "48a69f27-fd76-4ad6-a65d-02a50c405e03"
    },
    {
        "author": "韓淲",
        "paragraphs": [
            "國家翰墨場，用是得多士。",
            "公卿才大夫，大抵每藉此。",
            "其如老伏波，非但一第爾。",
            "衆俊路方闢，天地亦清美。",
            "洋洋乃大對，聞者爲興起。",
            "冠冕鳴佩玉，鋒鏑櫜弓矢。",
            "成康庶幾及，武宣不必擬。",
            "目今有輿言，萬古有載史。",
            "我來見君行，榮名可以喜。",
            "闊步隨春風，東華軟紅裏。"
        ],
        "title": "初八日送章丘赴省",
        "id": "3f9b4140-ab97-4cd3-8527-ac40e2301e44"
    },
    {
        "author": "韓淲",
        "paragraphs": [
            "暮春雨乍歇，新晴綠陰生。",
            "啼鳥集幽聽，殘花愜閒情。",
            "惻愴百慮感，良友倏告行。",
            "牽衣坐已久，欲語聲不鳴。",
            "東湖波浩蕩，孺子名與清。",
            "今古信同調，下榻人自驚。",
            "公貧良可療，我志還當平。",
            "臨觴毋重辭，公亦爲我傾。"
        ],
        "title": "送徐斯遠從施樞帥隆興",
        "id": "fc044567-4351-446a-abe9-83d056c30079"
    },
    {
        "author": "韓淲",
        "paragraphs": [
            "文行士所貴，世或鮮知道。",
            "道通天地人，斯足爲我寶。",
            "文高多外馳，行實徒自保。",
            "意誠而動化，豈不在深造。",
            "其間有徑庭，一一宜探討。",
            "探討自得之，樂哉可忘老。"
        ],
        "title": "趙履常入建陽  其一",
        "id": "89824c7f-572f-47aa-af40-20c28fdb9ba4"
    },
    {
        "author": "韓淲",
        "paragraphs": [
            "俗眼無特見，多以形似非。",
            "波流一蕩靡，莽然渾無依。",
            "豈不有天才，又思衆所譏。",
            "蹉跎度歲月，竟作淺陋歸。",
            "隨世得富貴，事業徒纖微。",
            "偉哉六經書，聖賢所發揮。"
        ],
        "title": "趙履常入建陽  其二",
        "id": "a723695a-4204-4328-8774-53bad1caeb1d"
    },
    {
        "author": "韓淲",
        "paragraphs": [
            "金飈肅商聲，皓魄麗清景。",
            "思子淚成河，觸目意莫騁。",
            "故人有嘉招，庸敢憚造請。",
            "行行涉大川，往往度崇嶺。",
            "一登君子堂，彌旬獲規儆。",
            "小飲興頗濃，共學議尤炳。",
            "章泉來詩翁，此話亦雋永。",
            "人生長暌疎，聚集每俄頃。",
            "興言故山歸，旱暵憂復耿。",
            "此處雖未同，可昧寸心冏。",
            "世塗紛愛憎，吾儒挈裘領。"
        ],
        "title": "留永豐數日告歸偶成五字別文叔",
        "id": "281700af-25c9-4db9-9029-c7cdab6f1e84"
    },
    {
        "author": "韓淲",
        "paragraphs": [
            "卜居得幽曠，崇山倚長松。",
            "夜窗風雨來，歲事忽已冬。",
            "人或知子歟，我身爲從容。",
            "此閒豈有待，彼忙竟何逢。",
            "徒以蝸角微，展轉纏心胸。",
            "栽田藝禾黍，伏臘可粗供。",
            "功名不難辦，肉食皆鼎鍾。"
        ],
        "title": "別斯遠",
        "id": "8137196d-3d6a-491e-aada-447421e5b436"
    },
    {
        "author": "韓淲",
        "paragraphs": [
            "初不畏離別，亦不愛過從。",
            "周遊老江浙，風雪還窮冬。",
            "君侯故家秀，雅步非凡蹤。",
            "鳴絃寄真尚，萬古開心胸。",
            "胡爲憐我懶，縱論容愚憃。",
            "留連一再旬，欲去寒意濃。",
            "當知思齊賢，出處誠難逢。",
            "草木凍欲折，冬嶺惟孤松。"
        ],
        "title": "別元默",
        "id": "1be6cff3-9c50-44d1-bf1c-c7808e3572c3"
    },
    {
        "author": "韓淲",
        "paragraphs": [
            "霜天出晴日，山外看煙霏。",
            "長松覆蘭若，酌我何當歸。",
            "人情令飄灑，世路徒依違。",
            "景曠詩自成，一觴還屢揮。"
        ],
        "title": "行甫載酒爲別",
        "id": "532e2480-3685-45a6-9ab7-7b177174a88f"
    },
    {
        "author": "韓淲",
        "paragraphs": [
            "章泉天下翁，之子能幽尋。",
            "謀道不謀利，耿耿秉此心。",
            "薰風四月凉，苔竹芾而森。",
            "恨我不嗣往，空多華髮侵。",
            "年來翁示疾，豈在藥石針。",
            "衆生煩惱盡，病苦當不深。",
            "慨焉紹興初，上饒聚纓簪。",
            "東萊曾空青，至今朱絃琴。",
            "零落一丘壠，佳話轉平沉。",
            "翁實獨遠紹，文獻所酌斟。",
            "詩乃其緒餘，歛收日行吟。",
            "子歸趣益勝，復逼我家林。",
            "清陰佇延賞，抵掌橫素襟。",
            "渺渺兮予懷，慎旃宜重欽。"
        ],
        "title": "余子任訪章泉",
        "id": "baf94ccc-2357-4b92-b662-0eff97ae08c7"
    },
    {
        "author": "韓淲",
        "paragraphs": [
            "渺渺楓樹秋，送僧上懷玉。",
            "白雲度絕巘，清寒滿深谷。",
            "杖頭掛蘿薜，笠外見鴻鵠。",
            "却笑懶殘隘，隨緣受榮辱。"
        ],
        "title": "送僧上懷玉",
        "id": "d14f7ce1-931d-479c-a64b-5bd669a3931a"
    },
    {
        "author": "韓淲",
        "paragraphs": [
            "杜老有新語，人生五馬貴。",
            "儀真亦不惡，溫飽可自慰。",
            "名宦百年爾，漸覺誠鮮味。",
            "才歸鵷鷺行，勇去復何謂。",
            "豈念師旅餘，淮民短生氣。",
            "瘡痍嘗撫摩，坐視或噓欷。",
            "挺身收左符，於此見洪毅。",
            "我爲一長吟，雅志其髣髴。"
        ],
        "title": "文叔爲糧料不月日求去作真州守",
        "id": "2f100fd2-f432-4547-8d44-2cf34e41c36f"
    },
    {
        "author": "韓淲",
        "paragraphs": [
            "挂冠歸海嶠，樟坡可高亭。",
            "無愧邴曼容，如疏傅漢廷。",
            "廣平心鐵石，大雅非蠅營。",
            "靈山玉溪波，二年驚屏星。",
            "澹然每無競，舉足皆典刑。",
            "宦情隨牒移，蜀莊以沉冥。",
            "從他俗態度，衆醉惟獨醒。",
            "黄鍾鳴瓦釜，螭龍爲蝘蜓。",
            "衰容固兒戲，白眼孰肯青。",
            "吾儕安處順，抵掌即忘形。",
            "幽絕有烟霞，荒野多林坰。",
            "春澤可巾車，秋水可揚舲。",
            "耳畔震風雨，澒洞飛雷霆。",
            "黜陟既不聞，奚暇分渭涇。",
            "咄哉市朝子，車馬弗肯停。",
            "翻覆五鼎亨，葅醢而膻腥。",
            "歛收四方志，保息存黄庭。",
            "鷦鷯棲枝足，鵬運空南溟。",
            "我家澗谷底，公常念伶俜。",
            "祖帳爲長歌，乾坤本清寧。"
        ],
        "title": "宋倅告老得請而歸",
        "id": "19bc3cc0-0786-4134-8453-e789295204aa"
    },
    {
        "author": "韓淲",
        "paragraphs": [
            "西風苕水清，春日卞山橫。",
            "莫問桃花紅，但說蓴菜生。",
            "騷人居是間，俛仰得其情。",
            "公家文章家，三世蜚英聲。",
            "爲予父子交，豈特青眼明。",
            "凄凉四十年，道舊誰復聽。",
            "只今冰溪水，流波照空城。",
            "公來坐澗谷，忍聞千載名。",
            "世道日澆僞，出語皆可驚。",
            "東望章泉山，尚足堅此盟。"
        ],
        "title": "贈劉叔驥縣尉苕溪家也",
        "id": "e23ce869-3ee3-4a43-88a2-28f5d55db61b"
    },
    {
        "author": "韓淲",
        "paragraphs": [
            "胸蟠萬卷富，莫受半點塵。",
            "治道雜朱紫，聖塗纏荆榛。",
            "誰將十七史，一筆能具陳。",
            "論說兼軻雄，紀載由周秦。",
            "首明禮與分，世變損益因。",
            "裕陵錫序尊，惟恐書易淪。",
            "後學今如何，識治宜蔚彬。",
            "區區李唐臣，魏陸猶言仁。",
            "南北固分合，夷夏寧屈伸。",
            "往哉涑水翁，元祐第一人。",
            "帝謂勝荀悅，我生豈不辰。"
        ],
        "title": "趙十讀通鑑有詩和韵贈之",
        "id": "b93ae0fd-e5d6-448b-8a5b-eb061b592781"
    },
    {
        "author": "韓淲",
        "paragraphs": [
            "老身泛吳淞，但覺靈岩高。",
            "東風吹桃花，水流亦滔滔。",
            "豈不可揚舲，豈不可受篙。",
            "閒情未舒適，世慮非煎熬。",
            "奇哉又虎丘，眄焉首重搔。",
            "所愧塵埃人，周遊鮮此遭。",
            "景勝當領會，識淺泛鬰陶。",
            "只有歌永言，聊以相作勞。"
        ],
        "title": "呈周南仲推官併呈滕計度賢良",
        "id": "9eb3f011-c4b7-4085-a59d-67e83e9db37c"
    },
    {
        "author": "韓淲",
        "paragraphs": [
            "閒常喜哦詩，逢君了無句。",
            "豈不有所思，蓋噤莫敢吐。",
            "朅來吳山頭，汩沒時日度。",
            "悠悠衆交情，往往半親故。",
            "積陰盛暑寒，棲遲一筦庫。",
            "君侯謫仙人，邂逅辱雅顧。",
            "杯行閲新編，指點盡韶濩。",
            "不謂正始餘，得此諸老趣。",
            "慇懃復招喚，傾倒所藏聚。",
            "法書多海岳，掛壁徧毫素。",
            "中間出娉婷，清聲彩雲駐。",
            "倒指不數人，百年幾相遇。",
            "昨朝高軒過，隘巷亦驚謼。",
            "甆甌茗葉煎，石鼎柏子炷。",
            "幽窗坐談久，不覺晚橫霧。",
            "感君厚意長，因之寫欣慕。",
            "工夫未平夷，漫以懷抱賦。",
            "轉庵法眼正，逢場到朝路。",
            "終當入林密，共結茅屋住。",
            "安心參活法，一滌塵土污。"
        ],
        "title": "贈潘德久舍人",
        "id": "bf4af945-9d72-4309-a56d-4d2bbdb2db8b"
    },
    {
        "author": "韓淲",
        "paragraphs": [
            "人生貴相親，風味入杯酒。",
            "不在識面早，嘯歌而握手。",
            "樂哉唱酬富，且復知取友。",
            "茫茫江湖道，屈指誰耐久。",
            "吾行古贊州，溪山照窗牖。",
            "是中得雅士，意氣何深厚。",
            "便合置青瑣，誰云尚墨綬。",
            "隠吏有子真，相望千載後。",
            "凍雨古道長，微茫濕枯柳。"
        ],
        "title": "贈孫尉",
        "id": "31def036-53b4-46c7-ad35-1b30e5cf774f"
    },
    {
        "author": "韓淲",
        "paragraphs": [
            "蜀道一琴鶴，高齋二百年。",
            "中原之文物，諫疏慶曆傳。",
            "政塗竟以歸，虛白更安禪。",
            "嗚呼清風長，不與時俗遷。",
            "每行大夫墟，躊躇倍依然。",
            "或逢其耳孫，此意庶可宣。",
            "敢論家世舊，豈但婣戚聯。",
            "只今我衰微，青衫空裹纏。",
            "憂家復憂國，和戰何其偏。",
            "世臣匪喬木，休戚實共焉。",
            "君從鄭莊來，邂逅驚四筵。",
            "到我南溪上，訪我南澗邊。",
            "飲我一兩杯，和我三四篇。",
            "扶摇手中筆，湛如朱絲絃。",
            "公侯必復始，愛直爾青氈。",
            "要知先賢後，瓜瓞自緜緜。",
            "子産晉叔向，信矣仇池仙。"
        ],
        "title": "贈趙景伯",
        "id": "c4fd4cbc-3f01-4daf-bcbb-63f2cfe966ed"
    },
    {
        "author": "韓淲",
        "paragraphs": [
            "一自離城府，經年欲從遊。",
            "豈曰秋氣高，粲然在林丘。",
            "酒熟未易飲，詩好未易酬。",
            "幽窗展席地，宛轉十日留。",
            "才如不羈馬，胸次貫九流。",
            "籋雲有霄漢，跼蹐不足憂。",
            "駕言驪駒歌，散處非阻修。",
            "鴻鴈天南飛，時當寄綢繆。"
        ],
        "title": "贈斯遠",
        "id": "d8bf2af5-352d-4719-a854-9fa68986273c"
    },
    {
        "author": "韓淲",
        "paragraphs": [
            "敬亭不可見，得見敬亭人。",
            "寂寂紅塵裏，長安風日春。",
            "人生易爲感，華髮倏已新。",
            "從容一撫几，圖書正橫陳。",
            "臭味有美惡，風俗多澆淳。",
            "飄然湖海身，欲去還逡巡。"
        ],
        "title": "贈李孟達審計",
        "id": "ee7790bb-0f84-454c-8e75-eb53e26ab9d0"
    },
    {
        "author": "韓淲",
        "paragraphs": [
            "雲璈飲霞醖，時乘震初爻。",
            "潛天與孔聖，靜俟乾坤交。",
            "誰云星壇虛，可以共默朝。",
            "我爾一片合，雅俗非淳澆。",
            "御氣凌罡風，月暈意已消。"
        ],
        "title": "贈孔唐叟",
        "id": "94f8343f-24ab-4157-b0dd-0f2f22daa2dc"
    },
    {
        "author": "韓淲",
        "paragraphs": [
            "三吳一都會，駕言舒我憂。",
            "洞門儼彫戟，通術交華輈。",
            "清晨皇居開，五雲更飛浮。",
            "陽光從東升，星月爛欲收。",
            "垂紳奉明主，靡爵班徹侯。",
            "上擬成康隆，下則臯夔儔。",
            "弓矢既載櫜，禮樂次第修。",
            "子惠四海民，庶幾瘡痍瘳。",
            "眇歟蟣虱臣，守藏獨夷猶。",
            "交舊未忍遺，乘軒爲綢繆。",
            "適歌慨以慷，魯酒獻且酬。",
            "徂年倏已冬，禿髮不滿頭。",
            "如知山澤臞，昧昧徒好修。"
        ],
        "title": "柬仲至帑轄蹈中理丞",
        "id": "3ccd97c3-33a4-45fb-98f4-5cccc7f81f88"
    },
    {
        "author": "韓淲",
        "paragraphs": [
            "雖爲三年淹，已有兩載速。",
            "良晤不易逢，幽魂恐難續。",
            "青山照孤城，流水在空谷。",
            "忘機在白鷗，勿笑牽黄犢。"
        ],
        "title": "施教授到官兩載  其一",
        "id": "df58bbb0-c286-4bcc-b33f-3b82744e4d31"
    },
    {
        "author": "韓淲",
        "paragraphs": [
            "青青水中芹，泮渙而樂羣。",
            "亦豈無他人，亦豈不在君。",
            "海嶠富術業，江湖稀見聞。",
            "其間名世者，餘子信紛紛。"
        ],
        "title": "施教授到官兩載  其二",
        "id": "74ede519-826b-4efc-8bca-7566be50221e"
    },
    {
        "author": "韓淲",
        "paragraphs": [
            "伯氏心軒渠，其跡則隠耀。",
            "仲氏跡迴翔，其心則顯道。",
            "心跡亙乾坤，學力貴閫奧。",
            "吾非六十化，事物豈至到。",
            "宿簡流緒長，家國治誰告。"
        ],
        "title": "贈趙十有懷其兄",
        "id": "1473fd11-8431-4193-bf7e-994c9d9d8a7d"
    },
    {
        "author": "韓淲",
        "paragraphs": [
            "二力扶輿去，荒尋何所之。",
            "章丘菊已花，章泉梅欲枝。",
            "孰不有先友，我乃得舊知。",
            "塵鞅懶復整，且分魚計詩。"
        ],
        "title": "呈昌甫斯遠",
        "id": "047ff846-1641-4d8a-b957-4a3f611beb0d"
    },
    {
        "author": "韓淲",
        "paragraphs": [
            "西望子陵瀨，東下是漁浦。",
            "明明弦歌人，儒心正勞撫。",
            "豈無讀書林，松竹護庭宇。",
            "蓬萊歸路近，此去天尺五。",
            "不妨興寄深，霞佩整紳組。",
            "雪滿桐君山，桐仙照千古。"
        ],
        "title": "寄胡桐廬",
        "id": "72934d6d-8ae0-492f-a010-2d424a04f42b"
    },
    {
        "author": "韓淲",
        "paragraphs": [
            "春風滿村塢，想見高人廬。",
            "示疾喜復愈，燕處當晏如。",
            "曉窗咏羲皇，午枕夢華胥。",
            "神彩一返元，意氣還凌虛。",
            "吾方入深山，囂塵厭城居。",
            "飛鳴侶禽鳥，上下看猿狙。",
            "澗飲無不足，木食還有餘。",
            "未得相勞苦，題詩寄勸渠。"
        ],
        "title": "寄斯遠",
        "id": "050da415-8794-48ca-af99-c525f00be1f8"
    },
    {
        "author": "韓淲",
        "paragraphs": [
            "春風入湖團，暑雨來章泉。",
            "如何越境出，俗吏定不然。",
            "見賢思樂地，談道明性天。",
            "遺民忽聞之，喜極爲詩傳。"
        ],
        "title": "傚王靈溪詩寄文叔",
        "id": "5ec19756-dced-419b-adce-173dc525f211"
    },
    {
        "author": "韓淲",
        "paragraphs": [
            "卧聽青松吟，起看白雲生。",
            "身心兩無累，所至輒暢情。",
            "豈特夸毗子，往往皆强營。",
            "淄澠雖異塗，匪利即徇名。",
            "誰云衡茅下，可以知枯榮。",
            "縱復逼饑寒，兒僕自春耕。"
        ],
        "title": "斯遠云閒睡醉天下之至樂也約各賦一首寄昌甫  其一",
        "id": "ac5154b3-749c-434d-8a5d-5e3d51907144"
    },
    {
        "author": "韓淲",
        "paragraphs": [
            "神既不外騖，氣亦當自和。",
            "松牀薦石枕，偃仰得已多。",
            "鼻息出入通，呼吸相蕩摩。",
            "陽光塞天宇，一定消百魔。",
            "是事非所難，彼愚分奔波。",
            "曉夕無停晷，耗散歸蹉跎。"
        ],
        "title": "斯遠云閒睡醉天下之至樂也約各賦一首寄昌甫  其二",
        "id": "8919d840-5307-40ff-b3ab-da1dfdc5e736"
    },
    {
        "author": "韓淲",
        "paragraphs": [
            "陶陶兀兀裏，渾涵忘所知。",
            "恍如天地初，清濁未剖時。",
            "人苦前識爾，觸物勞心思。",
            "棄置便棄置，况此有酒巵。",
            "一酌入醺酣，重觴到淋漓。",
            "勿苦事邊幅，醒將何所爲。"
        ],
        "title": "斯遠云閒睡醉天下之至樂也約各賦一首寄昌甫  其三",
        "id": "9f8287ee-ac54-42e7-ae73-e93fec791847"
    },
    {
        "author": "韓淲",
        "paragraphs": [
            "寄語秋塘翁，謝借淵明詩。",
            "俄而兩三年，未嘗不誦之。",
            "翁昔遊錢湖，日日載酒嬉。",
            "我方坐筦庫，逐勢利奔馳。",
            "惟恐塵埃多，忘却山水奇。",
            "所以從翁借，欲公知我爲。",
            "秋塘夫如何，蒲荷淨漣漪。",
            "塘上客誰來，寧作宋玉悲。",
            "胸蟠夜光寒，健筆愈陸離。",
            "西風一吟諷，萬事都若遺。",
            "應笑我投閒，猶能詠於斯。",
            "淵明閉關輩，翁亦老苦錐。",
            "悵然復歸翁，起我百世思。"
        ],
        "title": "寄秋塘",
        "id": "034fc5e4-69b9-4f06-a7b0-d76e3d71e191"
    },
    {
        "author": "韓淲",
        "paragraphs": [
            "人言詔節忙，我覺詩卷暇。",
            "寄之章丘深，何其相慰藉。",
            "使君真不凡，往往凌鮑謝。",
            "傳觀俗眼驚，幽懷語寒夜。"
        ],
        "title": "孟守寄詩卷於斯遠",
        "id": "60c1b41c-0eb7-4cbd-a84e-88112587ed00"
    },
    {
        "author": "韓淲",
        "paragraphs": [
            "宿雨起微潦，輕風生早凉。",
            "葉葉一飄蓬，溯浪開晴光。",
            "沿洄幾年汎，眼熟雲水鄉。",
            "常苦乏佳伴，無人與成章。",
            "望望指柏閣，遥遥近溪堂。",
            "南豅在中沚，停篙且翺翔。",
            "進棹君未已，爲我達衷腸。",
            "萬事本如昨，此適不可忘。"
        ],
        "title": "舟至南豅且寄玉山聘君寺丞二徐丈",
        "id": "59418feb-3a9c-4c6f-aeb0-92549339ce25"
    },
    {
        "author": "韓淲",
        "paragraphs": [
            "仕則有用舍，學則有舒卷。",
            "但願培之深，名宦恐不免。",
            "范歐久逾新，黄俞近莫辨。",
            "後先行與靜，信各萬人選。",
            "自是有犂鉏，自是有軒冕。",
            "如聞復授徒，鄉里足稱善。",
            "青青謹對矣，話柄由我轉。",
            "杳邈天外心，其奈知德鮮。",
            "興言相逢時，一再僅游衍。",
            "夜來定何盃，午後亦何臠。",
            "達生恨弗果，情深話猶淺。",
            "東家山水窟，氣岸必洪展。",
            "綠草三逕春，幽光徧苔蘚。"
        ],
        "title": "寄宋君輔",
        "id": "be052e3b-43c6-4619-8488-8f7b7e8db4b6"
    },
    {
        "author": "韓淲",
        "paragraphs": [
            "題詩寄春風，問訊雲間翁。",
            "一月不相見，飄忽花事中。",
            "棲棲我山林，望望君頖宮。",
            "斆學游息外，還許知近功。"
        ],
        "title": "寄林教授",
        "id": "9da7be0d-5a5d-4e44-81c7-7cee9b5a594b"
    },
    {
        "author": "韓淲",
        "paragraphs": [
            "百粵多名山，磅礴甚雄偉。",
            "城邑所聚落，人物反無幾。",
            "吾嘗思其然，未嘗不憤悱。",
            "秀氣鍾洩處，名德當燁煒。",
            "乃爲仙佛廬，土木儼神鬼。",
            "其教又皆幻，其徒且不韙。",
            "無非索民財，聚食類螻螘。",
            "蓋本僭竊者，盜名恣蛇虺。",
            "徒欲覬冥福，締建罄箱篚。",
            "柰何習俗慣，後世尤亹亹。",
            "君登雪峰寺，逸覽應一唏。",
            "水石固清激，草木必芳菲。",
            "豈不念古道，胸次增礧磈。",
            "聞有記與詩，寄與定瑰瑋。"
        ],
        "title": "聞仲至雪峰有行記有詩擬歐陽體寄之",
        "id": "c25e83a1-48cb-4d1b-a896-7082b7f48ac0"
    },
    {
        "author": "韓淲",
        "paragraphs": [
            "我毒發於腰，君瘡作於背。",
            "君痛那可忍，我痛或可退。",
            "清和清潤時，晴雨在戶外。",
            "安得如前年，名勝一談會。"
        ],
        "title": "四月八日病中寄昌甫",
        "id": "c7d02030-5c7f-4b8a-acf1-d2b482473852"
    },
    {
        "author": "韓淲",
        "paragraphs": [
            "桓伊三弄笛，猶足戰淝水。",
            "談笑麾秦兵，所向皆披靡。",
            "追擊至青岡，堅亦中流矢。",
            "不經事少年，其壯乃如是。",
            "宜乎謝東山，喜甚折屐齒。",
            "只今所城邑，歷代幾遷徙。",
            "君懷覇王畧，宰邑當念此。",
            "南北雖堅明，風塵未遽起。",
            "士豈無奇氣，叱咤有摩壘。",
            "一從辛巳年，海陵擾北鄙。",
            "因循再結好，寧不有所俟。",
            "又三十八載，恐漸忘昔耻。",
            "吁嗟靖康變，北客思故里。",
            "君今臨淮垣，訪古欲何似。",
            "長嘯朔風寒，晉人亦人耳。"
        ],
        "title": "寄文叔合肥令",
        "id": "04a9396f-555a-4558-873d-0622dcc7b0ea"
    },
    {
        "author": "韓淲",
        "paragraphs": [
            "養疴倦還往，南山卧荒廬。",
            "風簷洒雲雨，急景歲序徂。",
            "曠焉親知樂，睇望東城隅。",
            "即事聊自吟，爰寂守玄虛。"
        ],
        "title": "寄趙十履道",
        "id": "ef1331f8-5084-4883-bd3f-1061a8b08660"
    },
    {
        "author": "韓淲",
        "paragraphs": [
            "復從章貢回，滿謂可邂逅。",
            "偶從青巖遊，失此一知舊。",
            "摩挲所留字，和韵若金奏。",
            "至今殷遺音，寤寐錯昏晝。",
            "人生竟何爲，妙處匪聲臭。",
            "空餘丘壑心，流枕而石潄。",
            "經年强飯否，安得日相就。",
            "市廛多犬雞，墟落易豺獸。",
            "源深則溪清，林迥山必秀。",
            "緘辭寄春風，思君令人瘦。"
        ],
        "title": "寄王成叟",
        "id": "3e3ac72c-f019-40b3-ad96-4d369917dd41"
    },
    {
        "author": "韓淲",
        "paragraphs": [
            "柳下葛徵君，受用得自在。",
            "宴坐孤山南，湖山自澎湃。",
            "不受爵服吞，蒙莊大塊噫。",
            "三年遥相望，妙寄入天籟。",
            "塵塵與剎剎，超出凈名外。"
        ],
        "title": "寄朴翁",
        "id": "d5d8efd2-56f0-40d0-aaa0-cd3593725b25"
    },
    {
        "author": "韓淲",
        "paragraphs": [
            "去年中秋時，同上東大樓。",
            "長風吹綠尊，溪光與雲浮。",
            "已而適異縣，弔古尋隠幽。",
            "豈伊邂逅懽，亦足寫我憂。",
            "嚴霜沍冬日，再會尤綢繆。",
            "平生無是夢，一旦眼底收。",
            "祇今孤山下，交遊如故不。",
            "蕭蕭丹葉飛，憑高眇離愁。",
            "諸老日凋謝，疇知敬前修。",
            "夫君從李呂，此意千載休。"
        ],
        "title": "寄和卿丈",
        "id": "e3d93514-ff79-4eb5-b149-29a47c957c2b"
    },
    {
        "author": "韓淲",
        "paragraphs": [
            "楊子江心水，可以共煮茶。",
            "鶴林招隠詩，不必問僧家。",
            "治中今如何，紬被聽報衙。",
            "去年崑山陽，春岸醉桃花。",
            "今年玉溪上，蚤忙看繅車。",
            "相思無賸語，作字只欹斜。",
            "暑雨障炎日，薰風散餘霞。",
            "君顔想渥丹，我髮亦已華。",
            "因詩一嘯吟，塵間事如麻。"
        ],
        "title": "寄潘文叔",
        "id": "e5d8cda0-9129-4d47-a40e-156455309e85"
    },
    {
        "author": "韓淲",
        "paragraphs": [
            "塵世離闊苦，一別易寒暑。",
            "彈指十五年，翁今定何許。",
            "聞在潛山頭，僧寺有誰語。",
            "方瞳狎鷗鳥，禿髮照獐鼠。",
            "蹣跚狹虎囊，借醉忘爾汝。",
            "平生心所尊，安得伴遊舉。",
            "我友余伯臯，遠遊復羈旅。",
            "當爲翁慨然，斗酒氣相與。",
            "旦夕廣文來，雅趣非凡侶。",
            "豈不能趨風，擊鮮宰肥羜。",
            "獨恨海潮邊，戀祿贍兒女。",
            "悵望春色深，風花暗吳楚。"
        ],
        "title": "慶元己未二月戊子寄皖山隠翁史虎囊",
        "id": "360efb74-4ea8-4607-b6d7-0668cbb92861"
    },
    {
        "author": "韓淲",
        "paragraphs": [
            "晴光雜空雲，青春轉寒谷。",
            "眇眇兮章丘，所見惟我獨。",
            "灑然天地間，豈爲萬事足。",
            "曉風吹詩來，梅枝粲羣玉。"
        ],
        "title": "懷斯遠",
        "id": "02129c97-2a75-451d-a09c-763cb2ad3a37"
    },
    {
        "author": "韓淲",
        "paragraphs": [
            "八年閒放身，猶許時到門。",
            "潺然一梅陂，湛寂非獨渾。",
            "坐客與我言，月色雲吐吞。",
            "是中只可醉，五經無紛綸。"
        ],
        "title": "與春伯雩仲道舊",
        "id": "fa3cd612-5a0c-48bc-a8ce-f0fbe7f29003"
    },
    {
        "author": "韓淲",
        "paragraphs": [
            "摇摇山上風，落落谷中雨。",
            "迴谿少鷗鷺，曠野分豺虎。",
            "荒寒不可聞，慘淡不可睹。",
            "偪塞案上書，饑來尚堪撫。"
        ],
        "title": "簡趙十諸友  其一",
        "id": "64e0dcd4-0fbd-4482-83cc-dd55b7f08d3b"
    },
    {
        "author": "韓淲",
        "paragraphs": [
            "門外長安道，轂擊人肩摩。",
            "今時不云少，舊年不云多。",
            "市朝愚智爾，家國隆替何。",
            "組綬固若若，冠弁亦峩峩。"
        ],
        "title": "簡趙十諸友  其二",
        "id": "4d121708-21ba-46af-9cd9-d4915422a4fd"
    },
    {
        "author": "韓淲",
        "paragraphs": [
            "臭味薰與蕕，意氣金與石。",
            "惟可以忘年，庶可以忘夕。",
            "投非膠漆堅，抱有冰炭厄。",
            "深憐眼終青，未厭髮已白。"
        ],
        "title": "簡趙十諸友  其三",
        "id": "95c11ee5-9601-47e5-bd04-e064562b6eb8"
    },
    {
        "author": "韓淲",
        "paragraphs": [
            "環中人所隘，方外我所敬。",
            "世道無它塗，禪林有幽徑。",
            "煙崖寒自高，霜港晚逾靜。",
            "投我可忘言，乘閒了深定。"
        ],
        "title": "乙翁來其父兄家行一年矣甚念之二首",
        "id": "664f2e26-5c81-4188-98d6-1163135ae19d"
    },
    {
        "author": "韓淲",
        "paragraphs": [
            "一門三昆季，六載兩科名。",
            "士無速化塗，唱第聊代耕。",
            "或里選舉首，或賢關馳聲。",
            "落筆便離倫，鼓篋皆中程。",
            "煌煌藝祖業，中興費經營。",
            "東南將百年，雜遝幾公卿。",
            "事業固輝赫，議論時縱橫。",
            "如君英妙姿，文采玉溪生。",
            "膴仕既得路，壺酒爲我傾。",
            "春晴飛殘花，綠葉隨樹成。",
            "豈無好風景，黄鳥枝上鳴。",
            "吟亦不必和，醉亦不必醒。",
            "宿雨喜新漲，浮雲卷虛明。"
        ],
        "title": "喜成季登科",
        "id": "02454975-1f7a-432b-9e59-2b8825d1d7cb"
    },
    {
        "author": "韓淲",
        "paragraphs": [
            "三家我故舊，一士我久要。",
            "新冬過溪澗，山寒風葉飄。",
            "老眼爲之開，聊以永今朝。",
            "浮華眩鐘鼎，灑落忘簞瓢。",
            "古誼不勝俗，歲寒松後凋。",
            "共話詩翁歸，章泉如雲霄。"
        ],
        "title": "有懷昌甫",
        "id": "d2f0e98d-79f1-4adc-8d56-d03ae5927080"
    },
    {
        "author": "韓淲",
        "paragraphs": [
            "我祖紹聖初，蓋亦登名第。",
            "君家龍圖公，實托同年契。",
            "豈知渡江久，遊宦各零替。",
            "低頭藉世祿，悵望月中桂。",
            "宜爲俗輩嗤，敢作臺閣計。",
            "子方英妙時，文已合斯世。",
            "煌煌慶元春，南省果高綴。",
            "相看慈恩塔，益振子苗裔。",
            "如鳳千仞翔，如鶴九臯唳。",
            "從茲恢遠業，其肯負六藝。",
            "志尚昔之賢，仕明古之制。",
            "清明到華要，慶會屏氛翳。",
            "歎我正浮沉，期子轉磨礪。",
            "載詠章泉詩，詞林信根柢。"
        ],
        "title": "喜趙昌甫姪三哥登科",
        "id": "5e13dba2-e476-4196-bed6-c8f818ffd80b"
    },
    {
        "author": "韓淲",
        "paragraphs": [
            "依世則廢道，違俗則多忤。",
            "先賢有遺訓，服之美無度。",
            "當年官藥曹，急景誠可怖。",
            "明明百世師，僊山武夷路。"
        ],
        "title": "往年就祿南局謂違考亭得兩語感懷愴恨",
        "id": "078fa57b-d043-4e0b-b3b8-c020e00607f9"
    },
    {
        "author": "韓淲",
        "paragraphs": [
            "琴聲類箏笛，俗手多一律。",
            "伊嚘悅兒女，焦急涴桐漆。",
            "予嘗爲作評，當是養心術。",
            "大絃寬而和，小絃精且密。",
            "製作務高雅，資材在清實。",
            "既鼓復以歌，其氣可平壹。",
            "昨從東海君，置酒風月室。",
            "歡然十指間，揮弄俄頃畢。",
            "灑落冰雪容，輝潤金玉質。",
            "人品既如許，古樂復在膝。",
            "顧予面生塵，見之頗自失。",
            "急歸卧南山，十日不敢出。"
        ],
        "title": "夜過斯遠聽琴",
        "id": "83c39020-83a9-4f32-a76a-72e2940d23c1"
    },
    {
        "author": "韓淲",
        "paragraphs": [
            "麥天氣清潤，磵道開午晴。",
            "箯輿度浮梁，我興隨所吟。",
            "書軒薝葡風，笑語亦揮觥。",
            "主人謂客何，歸路付醉醒。"
        ],
        "title": "過履道",
        "id": "8ef55ba1-ae98-4c40-a29f-e5989cb87a8b"
    },
    {
        "author": "韓淲",
        "paragraphs": [
            "盡日苦久旱，凌朝得微凉。",
            "悠悠我所思，眇眇天一方。",
            "搔首亟盥沐，籃輿上河梁。",
            "城闍士如林，進取自行藏。",
            "孰甘尺蠖屈，孰羨鳴鳳翔。",
            "分寸絲忽間，膠擾互奔忙。",
            "唶嗟尚何詣，交誼或難忘。",
            "山堂兮方齋，城樹鬰葱蒼。",
            "豈無塵榻地，茗瀹容細嘗。",
            "放身易云晚，屋角下殘陽。",
            "虛明見雲風，從君以徜徉。",
            "須臾夜色起，片月翻流光。",
            "影靜理無違，語愜情不傷。",
            "相將得歲寒，留目禾黍場。",
            "可以飽喫飯，餘事掃粃糠。"
        ],
        "title": "過履道山堂及子潛家方齋",
        "id": "b74b14cc-b239-432e-82cc-b2bcb6e58381"
    },
    {
        "author": "韓淲",
        "paragraphs": [
            "君再到章泉，我愧未能往。",
            "玉田金仙路，薰風滿林蕩。",
            "殷勤好寄聲，不必論識賞。",
            "藥餌何關心，茶瓜姑抵掌。",
            "村虛曉霧昏，山危夜泉響。",
            "翁弟亦皤然，梅天苗更長。"
        ],
        "title": "喜趙十訪昌甫",
        "id": "ac4cbdbc-58d8-44ca-99e4-bf1bfa135a38"
    },
    {
        "author": "韓淲",
        "paragraphs": [
            "吳會浩繁地，霜夜欲何之。",
            "白髮湖海氣，良朋試尋詩。",
            "爾可收拾取，我亦爛漫題。",
            "只今歲闌時，孤山有梅枝。"
        ],
        "title": "夜訪王丞",
        "id": "064f5d9d-6bb7-485a-b186-e0d6f69d7bd4"
    },
    {
        "author": "韓淲",
        "paragraphs": [
            "薰風拂眼過，不知夏將深。",
            "起視樹扶疎，聊以舒嘯吟。",
            "故人忽相過，我取酒同斟。",
            "凉夜月未落，相與試論心。",
            "溪淵有潛魚，山谷多翔禽。",
            "升沉本何意，能言不如瘖。",
            "斯遠居近市，昌甫棲遠岑。",
            "文叔宰百里，一一皆可欽。",
            "二子則良晤，一子當荒尋。",
            "詩罷予忽醉，掩關眠楮衾。"
        ],
        "title": "文叔見過山居斯遠亦來有懷昌甫",
        "id": "a79af059-c2b8-4b38-803b-e601c9b9119c"
    },
    {
        "author": "韓淲",
        "paragraphs": [
            "春秋經世志，問取大愚家。",
            "盤折入舉文，唾手爲國華。",
            "從容試講評，三傳寧浮誇。",
            "南渡今百年，中外義非賒。"
        ],
        "title": "管解元欲見巽伯",
        "id": "b2a30155-11a3-4590-963b-8851d079de5f"
    },
    {
        "author": "韓淲",
        "paragraphs": [
            "君來已三年，凡幾過澗上。",
            "杯酒逭我饑，言笑亦舒暢。",
            "同遊多時髦，意岸雜謔浪。",
            "倡優發俚曲，貌態或動盪。",
            "君今欲行矣，家山信無恙。",
            "人情久則疏，是乃流俗狀。",
            "吾儕遠逾密，此當足嘉尚。",
            "蕭條麥秋寒，烟雨寫青嶂。",
            "江空一水橋，城郭兩相望。",
            "他時延陵西，彼此記閒放。",
            "夜來夫如何，不和可無唱。"
        ],
        "title": "吳推官十五見過",
        "id": "4e96aa1e-9952-469e-84b5-043dbbfbbd10"
    },
    {
        "author": "韓淲",
        "paragraphs": [
            "西風勝士集，敲我月下門。",
            "醉語驚童稚，今晨能具言。",
            "未知何許人，步武皆騰軒。",
            "顧非有逸韵，疇肯臨丘園。",
            "時予亦被酒，正爾飛夢魂。",
            "栩栩妙理熟，布衾清而溫。",
            "了不聞其然，醒來復何論。",
            "奇事既已失，躊躇黄葉村。"
        ],
        "title": "文叔入城夜半同斯遠見過蚤作聞而賦之",
        "id": "ea75514d-ebac-46a5-91fc-dc6b8e230e6b"
    },
    {
        "author": "韓淲",
        "paragraphs": [
            "夜凉河漢迥，高風散梧桐。",
            "危臺出塵埃，相與天壤中。",
            "把酒自蕭散，有句同從容。",
            "記取長安城，人海如魚龍。"
        ],
        "title": "三十日邂逅柯錄同集希之月臺",
        "id": "88bf2ff1-f7e8-4260-b655-fcd747fab840"
    },
    {
        "author": "韓淲",
        "paragraphs": [
            "空山带荒溪，小窗語寒燈。",
            "寂歷歲云徂，醒眼猶拊膺。",
            "訪友得幽伴，無人醉閒僧。",
            "地爐火深紅，瓶梅影鬅鬙。"
        ],
        "title": "同醉僧夜坐鄭一書房",
        "id": "0d630281-faa7-45a7-98b8-2d24748030f0"
    },
    {
        "author": "韓淲",
        "paragraphs": [
            "歲寒日之夕，疎籬梅放花。",
            "池塘霜氣淨，柳带吐芳芽。",
            "山根擁殘雪，亂石逕橫斜。",
            "片帆下晴吹，行吟過君家。"
        ],
        "title": "過成季",
        "id": "4c77cc79-ba8b-424a-a061-1bce60a67b7a"
    },
    {
        "author": "韓淲",
        "paragraphs": [
            "燃燭熾爐炭，小雪冬已深。",
            "朋從把薄醪，不受寒暑侵。",
            "山空風夜號，落葉鵂鶹音。",
            "揮手語坐人，盡醉惜此心。"
        ],
        "title": "薄暮一二鄰友見過",
        "id": "245286d1-1bad-4fd8-9075-4eee70a75065"
    },
    {
        "author": "韓淲",
        "paragraphs": [
            "讀書了科詔，公子顯揚謀。",
            "歲寒松柏堅，高冢蔚而幽。",
            "書櫺耿冰硯，日屋嵐未收。",
            "上焉國脈壽，下焉民瘼瘳。",
            "父母凜遺體，操持夢前修。",
            "四載得重來，長言非燕遊。",
            "樵蘇行跡稀，雨巖丁嶺頭。",
            "共飯少徘徊，我志君勿求。"
        ],
        "title": "雪後過雨巖訪履道",
        "id": "3ed9dcfa-b9a1-4f16-9810-49e04c792be8"
    },
    {
        "author": "韓淲",
        "paragraphs": [
            "驅車吳山道，西指咸陽橋。",
            "南風吹酒醒，何以永今朝。",
            "主人千歲期，雙鬢綠不凋。",
            "良集紀初度，鵬翼當扶摇。",
            "京城峙三都，鬰乎何岧嶢。",
            "勉賦從軍詩，鐵馬鳴蕭蕭。"
        ],
        "title": "二十八日過器遠是日生朝且有淮總之辟",
        "id": "b7a3ddf5-bdcc-42a3-9355-2aa5e5ed5a9c"
    },
    {
        "author": "韓淲",
        "paragraphs": [
            "平生荒野處，謂可開笑口。",
            "筇杖蘭槳外，忍復歎藜糗。",
            "春深西湖山，已落衆人後。",
            "尋幽欲吟搜，載酒拚醉嘔。",
            "今晨思一行，約友意復否。",
            "融融月穿樓，澹澹風動牖。",
            "放浪嵇阮流，不應獨古有。"
        ],
        "tags": [
            "西湖"
        ],
        "title": "約元立致道遊龍井各以事辭",
        "id": "f7397b59-06a2-46f8-8f3c-6e785f5db78a"
    },
    {
        "author": "韓淲",
        "paragraphs": [
            "携酒問吾黨，有詩當歲窮。",
            "城頭數疎更，窗外飛過鴻。",
            "悠悠澹澹裏，忽忽茫茫空。",
            "我爾且一杯，古今多三公。"
        ],
        "title": "二十五日文蔚携酒餌夜同訪鄭教授",
        "id": "e08e086c-4125-4605-bdc2-90cbd9328823"
    },
    {
        "author": "韓淲",
        "paragraphs": [
            "樓居兩仙人，冰雪玉鍊顔。",
            "整整羽袂飄，意象高且閑。",
            "塵眼一見之，竟日幾忘還。",
            "歸來山空寒，明月流松關。"
        ],
        "title": "訪履常於斯遠所館書樓",
        "id": "9c65edf7-2d40-4d7a-9a2b-ab25953d70f3"
    },
    {
        "author": "韓淲",
        "paragraphs": [
            "今年第一詩，白雲詠玄英。",
            "應知避人爾，老去何心情。",
            "烝哉文皇家，身世徒自驚。",
            "結廬釣臺下，偶然留姓名。",
            "蒼蒼雲山高，雪後江水清。",
            "崇朝起春寒，遥林舞風聲。",
            "扁舟轉晴午，餘思柔櫓輕。",
            "閒僧奉香火，客來亦逢迎。",
            "笑指嚴與方，可以觀我生。",
            "彼此各有時，三吳是神明。"
        ],
        "title": "過釣瀨望方干故居",
        "id": "d04369c4-2441-4c06-a4ab-2f2a27e7bdd6"
    },
    {
        "author": "韓淲",
        "paragraphs": [
            "生死本一致，賢愚同一科。",
            "高泉寺前水，春風靜流波。",
            "曳杖揖殘僧，奈此世諦何。",
            "棲賢堂外祠，莫待叩角欹。"
        ],
        "title": "二十七日同鄭一尹一上高泉夜醉而作",
        "id": "c980ce70-0b92-4492-963e-be940f1a1559"
    },
    {
        "author": "韓淲",
        "paragraphs": [
            "槌碎黄鶴樓，吸盡西江水。",
            "索酒可以起，吹燈照無睡。",
            "夾城溪湯湯，負郭山靡靡。",
            "逢花其命乞，蓬心我蓬累。"
        ],
        "tags": [
            "长江"
        ],
        "title": "醉書",
        "id": "02610b1d-3ea7-4ad9-81c6-fe286ecbcd72"
    },
    {
        "author": "韓淲",
        "paragraphs": [
            "幽尋誰與娛，巃嵸而𡾰嵼。",
            "婣泉蒼蘚石，亦足理心眼。",
            "荒鋤本何好，所適謂可款。",
            "林叟忽相值，言笑不知返。"
        ],
        "title": "次韵斯遠同僧尋泉眼二首  其一",
        "id": "88cb38ed-2dde-410f-ad77-6ca7b01f7906"
    },
    {
        "author": "韓淲",
        "paragraphs": [
            "上人何方來，解包與深遊。",
            "翩然松下吟，意行崖壑幽。",
            "淵淵水色古，疑卧蛟龍虬。",
            "雷雨當滿盈，奮動無此留。"
        ],
        "title": "次韵斯遠同僧尋泉眼二首  其二",
        "id": "4bed8ff9-8874-4bb7-b33e-b518b812a458"
    },
    {
        "author": "韓淲",
        "paragraphs": [
            "平湖溜清漲，亂石夾遠流。",
            "洗盞與客言，展席愜我遊。",
            "人生貴自適，世道將焉求。",
            "晚峰忽前列，鳥鳴來白鷗。"
        ],
        "title": "餘杭拉趙履常昆弟同曾甥守約遊巽亭",
        "id": "8f96c0a0-18f7-4c2e-a687-5ca2a5fee74d"
    },
    {
        "author": "韓淲",
        "paragraphs": [
            "二士我所尚，得閒遂幽尋。",
            "盤桓南豅中，迤邐梅巖深。",
            "長日藴輕暑，宿雨收積陰。",
            "飄飄吹薄衣，遥遥豁煩襟。",
            "綢繆敦宿好，留連匪他心。",
            "泉石縱惟宜，爵服豈不任。",
            "天運每如此，歡言理清斟。"
        ],
        "title": "初九日上南豅二十日同成季訪俞伯輝",
        "id": "426f432c-f670-4f03-8673-5dd0fcd2f52a"
    },
    {
        "author": "韓淲",
        "paragraphs": [
            "清霜水南夜，海運一杯酒。",
            "不知千古人，而得二三友。",
            "君未可青眼，我只是白首。",
            "吟哦醉夢間，共賦無何有。"
        ],
        "title": "次公留飲",
        "id": "666c5a87-8c6c-4511-9f10-f5ac152a1e6f"
    },
    {
        "author": "韓淲",
        "paragraphs": [
            "春泉滿山澗，春風到山家。",
            "蘭英已披逕，芹枝亦浮沙。",
            "我乘晴影步，所至憐物華。",
            "幽處有真意，避塵塵轉賒。"
        ],
        "title": "鄰並閒飲",
        "id": "bffd7b58-99af-4431-b011-abaa5309b139"
    },
    {
        "author": "韓淲",
        "paragraphs": [
            "春餘却掃坐，衡門車馬音。",
            "青雲有達士，意行來澗陰。",
            "言詩取酒飲，命友以棋吟。",
            "老懷爲相羊，無悶良在今。"
        ],
        "title": "孫行之國錄相過同飲傳庵水閣因與王校棋",
        "id": "b333fa88-0d5e-4008-adc6-317038841599"
    },
    {
        "author": "韓淲",
        "paragraphs": [
            "歲暮出門去，玉溪城郭深。",
            "故家誠可數，高士亦過臨。",
            "坐久狂客來，身老皤鬢侵。",
            "咄咄酒未醉，諧笑方侵尋。"
        ],
        "title": "尹一家同孔道士飲鄭一繼至",
        "id": "5a39ac17-a398-46b2-9a78-44830cddfa7e"
    },
    {
        "author": "韓淲",
        "paragraphs": [
            "山色富昏曉，澗痕餘濁清。",
            "惟詩是我興，不飲非人情。",
            "思仙窮有頂，入寺說無生。",
            "冷蘂疏枝底，夜歸虛籟聲。"
        ],
        "title": "同趙判院桂秀才過太霞廣信看雪因飲澗梅",
        "id": "8883dc82-29f1-4d21-a80f-0192e8598e68"
    },
    {
        "author": "韓淲",
        "paragraphs": [
            "班坐橫碧軒，便足了吾事。",
            "水南凍雨中，歲晚欲何爲。",
            "人生衰榮爾，翻覆當有自。",
            "使君真不凡，賓從隨聽視。",
            "偶然理窗楹，豈曰登臨地。",
            "呂曾骨已朽，方來重增喟。",
            "蕭閑著我老，婆娑恐容易。",
            "惜乎一盃酒，未敢駐千騎。",
            "梅花山翠寒，孤香發清吹。"
        ],
        "title": "教授同太守過橫碧因留教授一飲",
        "id": "86492648-4a40-4296-9e8a-c72866bfb689"
    },
    {
        "author": "韓淲",
        "paragraphs": [
            "幽幽溪南山，古寺占巖曲。",
            "昔人不可見，佳處欲何屬。",
            "素秋集今雨，清晝話前躅。",
            "因君重徘徊，煮餠飲醽醁。"
        ],
        "title": "昌甫再集橫碧  其一",
        "id": "f868ac87-93fe-4b56-8830-296b11cc450d"
    },
    {
        "author": "韓淲",
        "paragraphs": [
            "青山如佳人，不暇相應接。",
            "風軒一開明，烟巒幾重疊。",
            "云乎具尊酒，乃爾隨步屧。",
            "寺古天薄寒，窗前墮紅葉。"
        ],
        "title": "昌甫再集橫碧  其二",
        "id": "ccb3df27-9b69-4ea6-8a7f-30efd259a047"
    },
    {
        "author": "韓淲",
        "paragraphs": [
            "士悲此凜秋，而且復季月。",
            "撫世徒紛華，徂年信飄忽。",
            "經行見登臨，道舊嘆存沒。",
            "不知其何心，予懷到明發。"
        ],
        "title": "昌甫再集橫碧  其三",
        "id": "6c2f2cff-469b-408e-951b-301605ffbe51"
    },
    {
        "author": "韓淲",
        "paragraphs": [
            "地瘴山氣昏，中夜雨忽作。",
            "霏霏曉猶濃，午后漸收脚。",
            "雲光散微日，風動葉初落。",
            "老身閒窗坐，觸事何厚薄。",
            "旨蓄思禦冬，爰寂復爰寞。",
            "鳥噪雞亂啼，爐湯茗徐瀹。"
        ],
        "title": "方齋子潜留瀹茗",
        "id": "9da14e77-0227-49a7-9936-b626ab2cbe41"
    },
    {
        "author": "韓淲",
        "paragraphs": [
            "煮餠了長夏，飽外非所憂。",
            "既和以滑甘，亦用冷煖投。",
            "芼之蔬茹嘉，一筯真良謀。",
            "風軒置盆水，簾虛漾林幽。",
            "更催石鼎煎，瀹此茗雪甌。",
            "且足爲口腹，庶得少遲留。",
            "山房無六月，微凉已颼颼。",
            "庚伏始云中，不日天下秋。",
            "善來二三友，閒身宜自由。",
            "步可著兩履，汎可掉扁舟。",
            "破壁委窮巷，孤城带芳洲。",
            "初傳多黍稌，忽詔捕螟蟊。",
            "但畏妨我詩，恒饑思難抽。"
        ],
        "title": "六月周次公俞伯輝余子壽共飲",
        "id": "dec1b9ae-0dbc-4d00-a705-ef05698cff4f"
    },
    {
        "author": "韓淲",
        "paragraphs": [
            "宿麥雨可種，野梅凍欲坼。",
            "令君領賓從，假日訪幽僻。",
            "陽升正初辰，道泰知有日。",
            "觴行既頻屢，談至或憤激。",
            "眷言數君才，何乃辱此邑。",
            "大夫如豫章，建厦固所急。",
            "簿公名家駒，薦士宜首及。",
            "尉曹學省彥，求盜豈其職。",
            "征官偉丈夫，名宦終見迫。",
            "顧我獨亡頼，甘作山林役。",
            "定遷且半載，未有如□□。",
            "溪山爲欣豫，閭里爭誦說。",
            "意同邀陶潜，事異過執戟。",
            "人事果好乖，推遷已疇昔。"
        ],
        "title": "謝章令率同官載酒",
        "id": "ba6253d4-49aa-4519-b592-19ae8112418d"
    },
    {
        "author": "韓淲",
        "paragraphs": [
            "深山固凉冷，荒塗秋尚炎。",
            "誰歟約僧窗，里彥長少兼。",
            "夜飯頻忘疲，片月忽滿簷。",
            "友賢吾敢棄，他事皆毫纖。"
        ],
        "title": "邂逅一施二徐留飯",
        "id": "e35241b7-731d-4227-b2fe-ef5ddd7719ca"
    },
    {
        "author": "韓淲",
        "paragraphs": [
            "馬周新豐酌，誰能復悠然。",
            "孟公投轄飲，有客亦可憐。",
            "君當恕醉人，淵明真欲眠。",
            "速相就一斗，杜老青銅錢。",
            "何如山牖秋，指點鄰甕邊。"
        ],
        "title": "對酒",
        "id": "ef48a1ac-5084-414c-98af-88a7bcfca578"
    },
    {
        "author": "韓淲",
        "paragraphs": [
            "暮春南池上，遊朋一追隨。",
            "豈不能把酒，亦復多成詩。",
            "主人歌聲長，塵務誰思惟。",
            "握手到爾汝，却恨杯行遲。",
            "是身既長閒，便覺處處宜。",
            "秉燭夜向深，明月忽如斯。",
            "勿使兒輩覺，甚矣吾獨衰。"
        ],
        "title": "趙將招飲南池",
        "id": "725ba04c-4df2-48bd-9870-e6e5d363bdaa"
    },
    {
        "author": "韓淲",
        "paragraphs": [
            "鷓鴣鳴山翠，松日行曉光。",
            "一庵遠市廛，自惜宜自藏。",
            "瑟瑟聞人迹，熙熙見壺觴。",
            "老境爲獻酬，筆到詩成章。"
        ],
        "title": "宿九峰次早黄八哥載酒來",
        "id": "65dbb0e1-8b33-45b6-8e58-50c13242f4c5"
    },
    {
        "author": "韓淲",
        "paragraphs": [
            "方池貯新泉，高松發清吹。",
            "晨光散朝雲，日影倏然至。",
            "翔禽去復集，春聲競姿媚。",
            "宴坐香燧飄，是身吾所寄。"
        ],
        "title": "九峰晨興",
        "id": "4739bc5a-ca2c-47ed-ba70-41a9b8cfaa84"
    },
    {
        "author": "韓淲",
        "paragraphs": [
            "朔風起山霧，四望多浮陰。",
            "人情逼歲除，梅花照高林。",
            "興言一樽酒，豈顧杯淺深。",
            "可醉便須醉，丘中有鳴琴。"
        ],
        "title": "小酌山囿",
        "id": "8cca31be-898d-488b-a552-463f98151363"
    },
    {
        "author": "韓淲",
        "paragraphs": [
            "誰歟步高丘，雲山以爲囿。",
            "荒寒繞蒼碧，蓊密得深秀。",
            "清猿嘯後嶺，白鳥度前岫。",
            "是中可忘言，煎茶了閒晝。"
        ],
        "title": "徐斯遠山囿",
        "id": "b48a2ec4-d160-4f27-bc37-97472113bdea"
    },
    {
        "author": "韓淲",
        "paragraphs": [
            "世味嚼蠟爾，臨風强吟哦。",
            "故人今誰來，門前車馬多。",
            "招邀忽聚集，款曲成婆娑。",
            "齒髮我已老，歲月如擲梭。",
            "有酒不爲飲，奈此好事何。",
            "分題詠清趣，但恐俗所呵。",
            "吳侯金閨彥，公餘乃相過。",
            "歡笑酬座人，時春復清和。",
            "濯我澗上泉，因之而嘯歌。"
        ],
        "title": "吳推官同昌甫諸人飲澗上",
        "id": "798ce3b9-eef4-46ed-ae44-57d8bb865d07"
    },
    {
        "author": "韓淲",
        "paragraphs": [
            "老我强言笑，因人閒往還。",
            "凄風落寒雨，野寺藏空山。",
            "寄懷文字中，放手盃酒間。",
            "衰草翳石梯，長杉映柴關。"
        ],
        "title": "同景瑜諸人飲于橫碧  其一",
        "id": "c6ff84d1-9dde-451b-a028-eaa39a8cb4be"
    },
    {
        "author": "韓淲",
        "paragraphs": [
            "夜色起佛屋，遥遥一鐘鳴。",
            "年運今何時，共此觴咏情。",
            "竹爐熅深煖，紙窗留微明。",
            "舉手揖坐客，爲善無近名。"
        ],
        "title": "同景瑜諸人飲于橫碧  其二",
        "id": "7342b5a4-3038-4fa4-8a82-6f49fea6bf12"
    },
    {
        "author": "韓淲",
        "paragraphs": [
            "殘僧項黄槁，兀兀度朝昏。",
            "摩指因睡眼，苦寒常閉門。",
            "爐熏柏子香，客來忘所言。",
            "試與之飲酒，亦盡一瓦盆。"
        ],
        "title": "同景瑜諸人飲于橫碧  其三",
        "id": "d5ca5fa1-a5d7-42be-b8f7-6f3674212562"
    },
    {
        "author": "韓淲",
        "paragraphs": [
            "歲月不待人，初寒迫深冬。",
            "慨予歌聲長，天地亦改容。",
            "歌罷擲酒盞，忽然動昏鐘。",
            "風餘雪霏霏，鴉棲鴈雝雝。"
        ],
        "title": "同景瑜諸人飲于橫碧  其四",
        "id": "104b62fc-c0b9-4a42-ad4a-59dd533e7ee9"
    },
    {
        "author": "韓淲",
        "paragraphs": [
            "南屏有幽窗，焚香讀道書。",
            "林聲起肅霜，寒事亦淡如。",
            "安時可娛老，靜契心地初。",
            "誰歟主與賓，酒酌方舒徐。"
        ],
        "title": "次公書室小飲",
        "id": "6acc46a3-0fce-4bd9-a0e6-f692111f1886"
    },
    {
        "author": "韓淲",
        "paragraphs": [
            "出谷秋水上，夜橋風月凉。",
            "斗柄插斜河，露氣垂雲光。",
            "取酒爲更酌，四顧一笑長。",
            "歸徑黄葉乾，雁鴻正高翔。"
        ],
        "title": "月夜散步浮橋因取酒與諸友小飲",
        "id": "ee4a378b-1a16-4f12-843f-7553892b7e95"
    },
    {
        "author": "韓淲",
        "paragraphs": [
            "客從赤城來，氣貌霜髮古。",
            "破裘傲寒色，忍與世仰俯。",
            "時能茹芝朮，謂可生毛羽。",
            "物外有高風，相期到瑶圃。"
        ],
        "title": "午窗羽客相訪",
        "id": "2899502e-96ea-43be-a5b1-76d0ff7e9121"
    },
    {
        "author": "韓淲",
        "paragraphs": [
            "天台坐忘真，爲我洗俚耳。",
            "浮舟作阮咸，坐客亦興起。",
            "此聲從何來，湖陰正清泚。",
            "孟公苦好客，下榻更奇士。",
            "盧遨踞龜殻，萬事俱不理。",
            "夏衣始輕體，蓮錢復靡靡。",
            "重酌黄冠師，依風且流徵。"
        ],
        "title": "舟中道士鄭谷耕摘阮咸清甚而雅放",
        "id": "a02a5748-d2b7-4b82-972e-cdb44fe905c6"
    },
    {
        "author": "韓淲",
        "paragraphs": [
            "風日明寒食，古觀辛夷花。",
            "冉冉山勢轉，寂寂溪流斜。",
            "摩挲舊題字，故人天之涯。",
            "尚餘子臯子，與我同咨嗟。",
            "素抱安用攄，清彈啜新茶。"
        ],
        "title": "二十七日同伯皋宿真隠二十八日寒食觀昌甫詩恭叔所題字觀中兩樹辛夷花甚大道士撫琴試新茗",
        "id": "9903a3ed-5b69-45b1-935f-769e72af6b69"
    },
    {
        "author": "韓淲",
        "paragraphs": [
            "千古中秋月，夜深橋上看。",
            "玉溪湛無波，山靜天宇寬。",
            "同來得羽人，趺坐白雲寒。",
            "自謂脫塵鞅，誰知尚微官。",
            "隠隠見孤城，潺潺聞遠灘。",
            "是身吾所寄，仙去亦不難。",
            "光芒星斗稀，雲氣時瀰漫。",
            "歸來卧柴扃，形神轉清安。"
        ],
        "title": "中秋羽客相遇坐浮梁四鼓",
        "id": "3045542b-4412-4954-aa5a-c0eaad3a4648"
    },
    {
        "author": "韓淲",
        "paragraphs": [
            "意緒忽不整，甕頭新酒香。",
            "雨細起暝色，天低漏寒光。",
            "殘花菊枝短，老葉楓樹長。",
            "取醉乃吾事，山空欲清霜。"
        ],
        "title": "酒熟",
        "id": "a3cef85a-b28a-4c79-97d1-e8ae337fedc2"
    },
    {
        "author": "韓淲",
        "paragraphs": [
            "渴飲對空觴，俛仰自長喟。",
            "頼有田中鄰，時時遣酒至。",
            "歡言斟酌之，感彼勤重意。",
            "漂母哀王孫，從古多此類。",
            "澤畔且行吟，春風尚堪醉。"
        ],
        "title": "庵鄰王家兩送酒來",
        "id": "33d43cfc-9c8c-42c1-ba65-53e050382e91"
    },
    {
        "author": "韓淲",
        "paragraphs": [
            "知我出山久，忘却山中味。",
            "持贈忽滿奩，不憚少破費。",
            "抽萌有生意，抱節無嫩氣。",
            "祇恐人已俗，食之又何謂。"
        ],
        "title": "謝友人惠筍",
        "id": "73ece5ef-509b-444b-b2d2-b268da25edac"
    },
    {
        "author": "韓淲",
        "paragraphs": [
            "回風薄棲鴉，寒色倏已暝。",
            "禾收正行田，木落應掩徑。",
            "市聲頻年稀，人迹中夜定。",
            "心嬾隣更閑，僧窗有幽磬。"
        ],
        "title": "鄰僧晚磬",
        "id": "4099034b-2856-4ce5-a79a-67af721c55d0"
    },
    {
        "author": "韓淲",
        "paragraphs": [
            "眇眇西山路，誰知許旌陽。",
            "餘事斷蛟爾，劍氣聊自藏。",
            "羣陰養魑魅，往往常披猖。",
            "安得從其游，像刻不可忘。",
            "君能一弔古，摹遺勞持將。",
            "定非凡子須，相與彌慨慷。"
        ],
        "title": "趙主簿以許旌陽李八百像刻來因得二首  其一",
        "id": "30be8c17-6c47-4949-952e-8651b56dfc81"
    },
    {
        "author": "韓淲",
        "paragraphs": [
            "蕭蕭八百洞，高安尚流傳。",
            "謂李脫亦可，貌出真神仙。",
            "洗我短世悲，遐哉謂之玄。",
            "安得從其遊，棄置塵垢羶。",
            "君能一弔古，摹歸遺何偏。",
            "澗頭霜葉寒，相與知其賢。"
        ],
        "title": "趙主簿以許旌陽李八百像刻來因得二首  其二",
        "id": "8ab18050-ce71-447c-8d42-cd0a9e267509"
    },
    {
        "author": "韓淲",
        "paragraphs": [
            "春山非隠淪，乃作養生計。",
            "豈無軒裳心，蓋欲了千歲。",
            "當其稟賦初，沖氣甚微細。",
            "誰知憂患多，坐使百脈滯。",
            "海仙用奇語，安眠可元契。",
            "因之地爐煖，綿綿見根蒂。",
            "乾坤一交泰，日月去昏翳。",
            "萬事俱若遺，一身且康濟。"
        ],
        "title": "海運",
        "id": "208fe281-6076-4c56-8754-3c14e1ed9040"
    },
    {
        "author": "韓淲",
        "paragraphs": [
            "紹熙三年冬，二十有五日。",
            "良月信城西，一火近千室。",
            "其間邸店多，吾亦僅六七。",
            "暮收五百錢，旦爲十口實。",
            "茲乃例遭焚，隠忍不敢詰。",
            "閒常巷黨人，意謂頗豐逸。",
            "高者即見鄙，下者但相疾。",
            "終歲縱栖栖，疇肯顧蓬蓽。",
            "生産今泯焉，諸賢必能悉。",
            "祝融疑相吾，參元可同律。"
        ],
        "title": "祝融吟",
        "id": "2139f2d2-56b0-4fd7-a7e0-b77b876e390f"
    },
    {
        "author": "韓淲",
        "paragraphs": [
            "潢潦漲梅潤，五月三解橋。",
            "浸淫人尚可，恐汎新插苗。",
            "傳聞錢塘湖，閔雨宸慮焦。",
            "玉帛走羣望，虎頭潭蕩摇。",
            "如何千里間，陽陰猶未調。",
            "干戈或底定，豐穰蘇瘵凋。",
            "郊居茅茨濕，不過日寂寥。",
            "饑寒自常事，鷄鳴復蕭蕭。"
        ],
        "tags": [
            "西湖"
        ],
        "title": "溪汛浮橋屢解",
        "id": "72dee71d-ab59-40b4-b366-4d4e95317169"
    },
    {
        "author": "韓淲",
        "paragraphs": [
            "士固貴誦說，人亦要力行。",
            "氣質到深厚，心術尤分明。",
            "貴賤易遷變，是非多戰爭。",
            "直宜剛且正，無復弱而平。"
        ],
        "title": "示兒",
        "id": "24e8124b-d4e2-41f8-948d-21d11ec4ad46"
    },
    {
        "author": "韓淲",
        "paragraphs": [
            "悌弟其誰家，懽然友于兄。",
            "飲我一盃酒，北客交舊情。",
            "凉雨清晚雲，庭柯澹陰陰。",
            "席間長少集，文獻各準繩。",
            "是豈小故哉，宜醉亦宜醒。"
        ],
        "title": "再示子文",
        "id": "0931120b-f57d-4303-8df0-5abe5d5acdbe"
    },
    {
        "author": "韓淲",
        "paragraphs": [
            "詩筒南山來，緘題手親揭。",
            "三年蓼莪廢，楚愴不堪說。",
            "向來志顯揚，豈不願華燁。",
            "自量分予薄，斂退畏官熱。",
            "所冀短日延，得奉蘭羞潔。",
            "物聚斯有散，中豈長盍盍。",
            "吾翁燭此理，至言不苟發。",
            "謂宜發老更，前後祝哽噎。",
            "洞天俄趣還，玉鎖一笑掣。",
            "百年會歸盡，九原疑可作。",
            "傷心北岡松，長掛東嶺月。",
            "遥聞朱煒末，省掃俎豆列。",
            "我獨滯三峩，轉燭半年別。",
            "一生未禪悅，靜慮已朝徹。",
            "眷此顧復恩，追遠倍悽切。",
            "阿兄抱淵靜，諸阮更姱節。",
            "無忘溪翁銘，念念攸好德。",
            "靈源濬演迆，可使中遏絕。",
            "我雖懦不武，憤世能激烈。",
            "庶無忝所生，願賦濂溪拙。"
        ],
        "title": "叔逢尊兄同二猶子季夏奉先翁南山先生初忌祠事宿安固山房長姪賦詩和章盈握余時客峨下莫與省掃東望悲哽入秋廼能賡載隨韵寫情不敢自以爲詩也",
        "id": "3cd5c1ac-d85d-45fc-b10b-7dacc677adaa"
    },
    {
        "author": "韓淲",
        "paragraphs": [
            "晴窗已晨炊，趺坐焚清香。",
            "泥爐擁瓦缶，熟此蟹眼湯。",
            "茶甘泛松實，舌本味亦長。",
            "溫乎氣忽平，兀然夢相忘。"
        ],
        "title": "晴窗",
        "id": "43663941-8bca-41c4-a378-857193b10ea4"
    },
    {
        "author": "韓淲",
        "paragraphs": [
            "壯志老不已，撫劍斥宇宙。",
            "日月倏過眼，孰得百歲壽。",
            "只今忍困苦，不必羨貴富。",
            "蓋代事業在，唾手可以就。"
        ],
        "title": "壯志",
        "id": "450ab35a-8e1c-4dad-b58c-8dc1f3def753"
    },
    {
        "author": "韓淲",
        "paragraphs": [
            "初霜滌餘暖，山氣何其明。",
            "水痕亦漸收，澗淺流不聲。",
            "翔空有鳴鴈，肅肅已南征。",
            "人閒易爲老，物引誠可驚。",
            "憑窗既危坐，出門復安行。",
            "夜晚村微火，得酒承滿觥。",
            "且了讀殘書，理愜意逾平。"
        ],
        "title": "二十六夜坐",
        "id": "cb934187-94e8-4fec-9fbd-93567aea8918"
    },
    {
        "author": "韓淲",
        "paragraphs": [
            "酬應於外久，身老氣亦餒。",
            "混淪一區宇，涵澄即淵海。",
            "雅俗詩書遷，炎冷歲節改。",
            "運轉大化間，壽者亦何待。"
        ],
        "title": "身老",
        "id": "9690a99a-7a71-487d-a292-fa4b4f69fdb3"
    },
    {
        "author": "韓淲",
        "paragraphs": [
            "老面見達官，强附終不近。",
            "人之所以然，蓋我無令聞。",
            "安富是其時，尊榮本其分。",
            "只合坐茅廬，灰堆埋牛糞。"
        ],
        "title": "老面",
        "id": "aafb337b-df41-4d0e-b183-ec6a7a36b53d"
    },
    {
        "author": "韓淲",
        "paragraphs": [
            "袖手坐春晝，淵淵古井水。",
            "倦漉淵明巾，姑隠子綦几。",
            "沉冥極顛末，昭徹貴表裏。",
            "裕矣得失心，隘哉洗其耳。"
        ],
        "title": "袖手",
        "id": "4fc1475d-a5d8-40be-838d-e6d61f8d6840"
    },
    {
        "author": "韓淲",
        "paragraphs": [
            "收息卧曉枕，鴉聲報天明。",
            "一簷隔市塵，便有嘈雜聲。",
            "今晨雪如何，云何蝗不生。",
            "且願蝗不生，明年穀價平。"
        ],
        "title": "枕上",
        "id": "79f8523a-84f5-4e61-9238-98faa0c44475"
    },
    {
        "author": "韓淲",
        "paragraphs": [
            "僧窗耿清燈，秋蟲入虛聽。",
            "風收松聲迴，夜息人籟定。",
            "清明養我神，湛寂見我性。",
            "萬有雖自然，唯樂獨也正。"
        ],
        "title": "清坐四鼓",
        "id": "d459f784-6f66-4623-a0b1-ae1a8be013b0"
    },
    {
        "author": "韓淲",
        "paragraphs": [
            "寒燈夢初覺，危坐收此心。",
            "心亦合自收，無念即清深。",
            "舉足塵埃起，盈顛霜雪侵。",
            "枯禪縛意馬，練養無胎禽。"
        ],
        "title": "危坐",
        "id": "25c5ca78-d66a-4440-afce-70790922d1d3"
    },
    {
        "author": "韓淲",
        "paragraphs": [
            "少小住京邑，不識世寒煖。",
            "歡來上高樓，但愛湖水滿。",
            "所歷輒忘歸，其交亦常款。",
            "豈伊歲齒深，遂與境事斷。",
            "蕭蕭宋□宅，赫赫金張館。",
            "□堅多俠遊，隠約出幽伴。",
            "胡爲乎山中，長歌至於懶。"
        ],
        "title": "偶興  其一",
        "id": "3086594b-f94b-4685-878b-f37e3aaeeb7a"
    },
    {
        "author": "韓淲",
        "paragraphs": [
            "輕風度林杪，亂山啼子規。",
            "流水去無迹，茅簷雨霏微。",
            "乍暖復薄寒，時時整巾衣。",
            "炊烟晚色起，呼童掩柴扉。"
        ],
        "title": "偶興  其二",
        "id": "6b37bfea-5347-467a-88a5-c66a330ce152"
    },
    {
        "author": "韓淲",
        "paragraphs": [
            "空云春晝長，明晦苦參錯。",
            "連朝服衾枕，疲苶不可作。",
            "豈唯慮歸舟，去沒逢蛟鰐。",
            "卧聞耕桑家，種敗蠶栖箔。",
            "憂來故耿耿，政爾須杯勺。",
            "酸甜無正味，聊以慰寂寞。",
            "譬如無絃琴，亦寓山水樂。"
        ],
        "title": "十四日推枕引酒信筆書此",
        "id": "74b625cf-18e7-4967-9895-336f977fe2ce"
    },
    {
        "author": "韓淲",
        "paragraphs": [
            "南風吹時雨，襟抱忽然開。",
            "憑軒一長謠，清句亦滿懷。",
            "當年沮溺心，自覺未爲乖。",
            "桑麻澗上泉，何不返故棲。",
            "帝城塵埃中，隘巷多塗泥。",
            "擺落更奚道，强顔終莫諧。",
            "規規二十載，今日始知迷。",
            "仰視天宇高，歸雲去難回。"
        ],
        "title": "偶成  其一",
        "id": "a119c70b-cb05-4868-8df1-5c9f530be818"
    },
    {
        "author": "韓淲",
        "paragraphs": [
            "淫淫梅子雨，靡靡上郭山。",
            "山既遶籬外，雨復濕窗間。",
            "林深葉葱蒨，地偏水潺湲。",
            "鵲噪雞鳴午，風定白雲還。"
        ],
        "title": "偶成  其二",
        "id": "935dc1ea-6f4a-4832-be2f-ba462a7bca90"
    },
    {
        "author": "韓淲",
        "paragraphs": [
            "逸此一寸心，養此七尺軀。",
            "寒往則暑來，日居而月諸。",
            "萬古固寥遠，百年乃須臾。",
            "儀秦徒縱橫，唐虞祇都俞。"
        ],
        "title": "偶成  其三",
        "id": "4a6f0544-2e18-4263-bf2f-adb957d55680"
    },
    {
        "author": "韓淲",
        "paragraphs": [
            "重午是一節，芒種又一氣。",
            "何因至怡悅，底事苦歔欷。",
            "園林無俗情，琴書有真味。",
            "貧者自爲貧，貴者自爲貴。"
        ],
        "title": "偶成  其四",
        "id": "4b36ad7c-8419-4c08-bc4f-ae5dba660c5e"
    },
    {
        "author": "韓淲",
        "paragraphs": [
            "用物多則强，境熟氣易定。",
            "壯膽騁寡見，迷情忽羣聽。",
            "茫茫可與否，沓沓賢且佞。",
            "名利纏古今，孰不墮此徑。",
            "驅馳每衝曉，展轉直至暝。",
            "固肥爾室家，端繫我朝廷。",
            "身無百歲長，事有一日罄。",
            "留侯李鄴侯，大似醉者醒。",
            "歷久只兩人，吾常喜深訂。"
        ],
        "title": "偶感",
        "id": "6954d8ba-5437-4866-aaef-2753e5fc2522"
    },
    {
        "author": "韓淲",
        "paragraphs": [
            "籬門綠陰合，澗水通流泉。",
            "日影過屋外，風聲落山前。",
            "好客時時來，琴尊詠殘編。",
            "餘凉醒午醉，鳥語更清圓。"
        ],
        "title": "夏日思家林",
        "id": "b3b1c25b-3e25-4234-b516-34876e70c94e"
    },
    {
        "author": "韓淲",
        "paragraphs": [
            "林下寂無事，坐對春風晚。",
            "杜鵑啼一聲，花落水流遠。",
            "琴書送日月，胡能計行遯。",
            "自是得棲遲，奚敢事偃蹇。"
        ],
        "title": "林下",
        "id": "f34d4e7d-474d-4a96-b2f0-d19471148f81"
    },
    {
        "author": "韓淲",
        "paragraphs": [
            "清風穆然至，林影何其明。",
            "不知春已夏，池荷亦敷榮。",
            "展簟理竹榻，幽夢時自醒。",
            "起行散腰脚，氣適無留情。"
        ],
        "title": "雜興  其一",
        "id": "3b30071f-ee48-4d0e-8921-0753cda1e0b8"
    },
    {
        "author": "韓淲",
        "paragraphs": [
            "翾翾蝶粉白，氣化隨所之。",
            "人生事物間，自役應自知。",
            "賞心有餘樂，即目無足悲。",
            "天運非偶然，神釋形已疲。"
        ],
        "title": "雜興  其二",
        "id": "f8f067e2-d858-4fb0-938e-b494f5de2f3a"
    },
    {
        "author": "韓淲",
        "paragraphs": [
            "雲雷布凉雨，早稻葉翻翻。",
            "携鋤走畦町，惜水不厭渾。",
            "吾方卧澗壑，人奚識丘園。",
            "望歲可以飽，高歌誦虞軒。"
        ],
        "title": "雜興  其三",
        "id": "88fd65a4-2231-4d20-a689-98159f9d35bf"
    },
    {
        "author": "韓淲",
        "paragraphs": [
            "長溝護流沫，沙石擁聲處。",
            "溯洄一鏡凈，更覺雲影住。",
            "不辭數魚蝦，甚欲下鷗鷺。",
            "夏氣忻已深，今古本如故。"
        ],
        "title": "雜興  其四",
        "id": "d78720b5-66b7-4c8a-aff8-e60966d3b91d"
    },
    {
        "author": "韓淲",
        "paragraphs": [
            "獨立看流水，草樹相因依。",
            "清回灘聲長，碧下波影遲。",
            "人生老當斂，心口常自違。",
            "啼禽忽飛來，夏氣今如茲。"
        ],
        "title": "雜興  其五",
        "id": "267d64e3-5134-42b5-a80c-ef69c01a8623"
    },
    {
        "author": "韓淲",
        "paragraphs": [
            "人多愁不達，達則定無愁。",
            "不知所愁何，大半爲身謀。",
            "爵服縱可貴，事業終悠悠。",
            "以茲旦暮心，且從山水遊。"
        ],
        "title": "春日雜興  其一",
        "id": "38f2ed6c-c582-4802-b645-c4b47e259c3e"
    },
    {
        "author": "韓淲",
        "paragraphs": [
            "以我視彼心，當思我如彼。",
            "未必有所益，徒更紛紜爾。",
            "世道升降間，古今只一理。",
            "昧不知其然，如是而已矣。"
        ],
        "title": "春日雜興  其二",
        "id": "aa35d793-8945-4acc-beea-cbe6ec9ae9a2"
    },
    {
        "author": "韓淲",
        "paragraphs": [
            "當其未生時，孰知我能老。",
            "既老復須死，何其置懷抱。",
            "談空與說妙，終古吻不燥。",
            "此身無厭生，得酒醉亦好。"
        ],
        "title": "春日雜興  其三",
        "id": "6e274afd-c084-435b-b3f0-09ab974f3f80"
    },
    {
        "author": "韓淲",
        "paragraphs": [
            "儒者求專門，是豈爲我儒。",
            "鄉願復不佳，必竟將何如。",
            "未有孔孟前，堯舜非著書。",
            "觀書亦不惡，塗轍亦差殊。"
        ],
        "title": "春日雜興  其四",
        "id": "a6559c85-7468-4fb0-9857-08aaf5fddbe9"
    },
    {
        "author": "韓淲",
        "paragraphs": [
            "四時景自足，何必寫以詩。",
            "詩成句讀間，不過我自知。",
            "但恐兩眼昏，心識如亂絲。",
            "血氣一耗散，逐物之所之。"
        ],
        "title": "春日雜興  其五",
        "id": "f3dfaa0b-81b3-4558-b859-524cdf0a78bf"
    },
    {
        "author": "韓淲",
        "paragraphs": [
            "種田圖得米，終歲亦勤勞。",
            "當春把鉏犁，和風滿東臯。",
            "豈忘水旱憂，流離至逋逃。",
            "未必可就食，往來徒嗷嗷。"
        ],
        "title": "春日雜興  其六",
        "id": "59e3ea28-16db-4ca3-b74e-8279d0ec20bf"
    },
    {
        "author": "韓淲",
        "paragraphs": [
            "士以科舉計，本避農與商。",
            "謀利則皆然，役役真可傷。",
            "周之士也貴，里選而論鄉。",
            "上人能用之，身尊道彌昌。"
        ],
        "title": "春日雜興  其七",
        "id": "84700112-d137-4ea6-8a09-deb02aa0143c"
    },
    {
        "author": "韓淲",
        "paragraphs": [
            "戎馬紛羣寇，殘害吾赤子。",
            "被之以禮樂，庶使保生齒。",
            "如火熱水深，亦運之而已。",
            "治少亂則多，堯舜惟孝悌。"
        ],
        "title": "春日雜興  其八",
        "id": "6510d21f-ec96-4e0c-a74f-6adcb6873a9c"
    },
    {
        "author": "韓淲",
        "paragraphs": [
            "幽草清更佳，被花多白紅。",
            "鳥啼蝴蝶亂，村村是春風。",
            "人無杯酒飲，不得此意融。",
            "春過夏將至，迤邐成秋冬。"
        ],
        "title": "春日雜興  其九",
        "id": "a80b2b14-e931-46b1-902e-12a042f62647"
    },
    {
        "author": "韓淲",
        "paragraphs": [
            "佛老多惰民，其書不如此。",
            "儒者讀儒書，飲酒食肉耳。",
            "古人之糟粕，不過一片紙。",
            "不讀亦自佳，徒以資口耳。"
        ],
        "title": "春日雜興  其一○",
        "id": "e4c5394a-3883-475a-8c1a-e0f3228b7ff0"
    },
    {
        "author": "韓淲",
        "paragraphs": [
            "古人善爲治，焉得常繼之。",
            "施爲須臾間，亂之以參差。",
            "請觀一歲年，陰晴每如茲。",
            "大抵正自難，君子易憂思。"
        ],
        "title": "春日雜興  其一一",
        "id": "528663ef-dacb-4990-81f6-be2573d76dc6"
    },
    {
        "author": "韓淲",
        "paragraphs": [
            "茫茫天地寬，山水多回礴。",
            "一山復一水，又爾爲聚落。",
            "聚落成城郭，貴賤分憂樂。",
            "豈不知其然，何苦生厭薄。"
        ],
        "title": "春日雜興  其一二",
        "id": "30c48849-801b-4b51-ab33-7f0231ee84c4"
    },
    {
        "author": "韓淲",
        "paragraphs": [
            "園荒無與鉏，草樹暗如織。",
            "披榛理幽步，野氣頗有力。",
            "坐令世網心，不動自然息。",
            "更見吾潩泉，無波瑩巖色。"
        ],
        "title": "秋日雜興  其一",
        "id": "8d68c31b-011b-494d-9919-bdfbd2dd8d7a"
    },
    {
        "author": "韓淲",
        "paragraphs": [
            "木槿亞紅淡，牽牛蔓青滋。",
            "露晞凉風入，陡覺居處宜。",
            "巖桂中秋蘂，籬菊重陽枝。",
            "何必春始榮，物物有其時。"
        ],
        "title": "秋日雜興  其二",
        "id": "dd187c43-31ce-44cb-a4f1-3aaaec2f77b4"
    },
    {
        "author": "韓淲",
        "paragraphs": [
            "開軒散幽帙，今昔隨所詣。",
            "何如徹名色，庶不涴聲勢。",
            "撫几聊自怡，髮牙易凋弊。",
            "安得同心人，相忘可忘世。"
        ],
        "title": "秋日雜興  其三",
        "id": "c2080b84-df45-46bd-a5c8-8d193dc068c6"
    },
    {
        "author": "韓淲",
        "paragraphs": [
            "亭亭雞冠花，散出非所蒔。",
            "色與秋日明，葉與秋庭媚。",
            "山閒人自稀，鴻鴈幾時至。",
            "境象吾素知，茅茨下清吹。"
        ],
        "title": "秋日雜興  其四",
        "id": "dd9ac8d0-63af-417a-b129-775a8640bbfc"
    },
    {
        "author": "韓淲",
        "paragraphs": [
            "獨吟不知秋，獨坐不知晚。",
            "坐久頗撘陀，吟深或偃蹇。",
            "棲棲與世疎，默默去道遠。",
            "澄淵無起波，長谷有絕巘。"
        ],
        "title": "雨中雜興  其一",
        "id": "564b620c-f382-4b6e-bb4f-683c550146a7"
    },
    {
        "author": "韓淲",
        "paragraphs": [
            "凉風固不惡，凉雨誠可佳。",
            "庭空鳥雀至，籬破藤蔓斜。",
            "倦體得支吾，睡眼失昏花。",
            "門前客能來，我亦留茶瓜。"
        ],
        "title": "雨中雜興  其二",
        "id": "adadc171-50d1-4aa4-aa53-70990447ddd8"
    },
    {
        "author": "韓淲",
        "paragraphs": [
            "蛩吟四壁立，月過一窗閒。",
            "光明動音聞，此是我家山。",
            "才短仕固艱，氣餒髮亦斑。",
            "人物與天運，初不苦相關。"
        ],
        "title": "雨中雜興  其三",
        "id": "6dad5f4b-f530-4057-8726-ce41279a9166"
    },
    {
        "author": "韓淲",
        "paragraphs": [
            "客來難共語，客去寧自孤。",
            "未能高遠引，非斯其誰徒。",
            "寥寥同心人，一逝不可呼。",
            "淵明醉即眠，所以愛吾廬。"
        ],
        "title": "雨中雜興  其四",
        "id": "f431263c-982f-44e7-8194-49eed2f459d4"
    },
    {
        "author": "韓淲",
        "paragraphs": [
            "枯禪未離喧，隨俗或安雅。",
            "翻覆大化中，誰是長年者。",
            "同光須臾期，塵埃野馬也。",
            "風亭木葉下，村村又秋社。"
        ],
        "title": "雨中雜興  其五",
        "id": "b1045a25-420f-4a62-8ccb-93501021faa5"
    },
    {
        "author": "韓淲",
        "paragraphs": [
            "蝴蝶爲莊周，黄粱熟邯鄲。",
            "蘧然一夢覺，茫茫天壤間。",
            "相推明日月，來往成暑寒。",
            "山林與鐘鼎，胸中了不干。"
        ],
        "title": "春懷  其一",
        "id": "398ebf48-8dc3-47a8-9581-c8374bbdfbf3"
    },
    {
        "author": "韓淲",
        "paragraphs": [
            "東風已飛花，綠葉生晝陰。",
            "呼童整春服，清溪一嘯吟。",
            "時序遽如許，不知情淺深。",
            "夕陽忽在山，輕烟起沉沉。"
        ],
        "title": "春懷  其二",
        "id": "aa588533-d067-4440-b132-5317daa96883"
    },
    {
        "author": "韓淲",
        "paragraphs": [
            "單舸下長川，相與兩文士。",
            "歡然叩舷歌，激激響風水。",
            "山頭秀松杉，城陰富桃李。",
            "周流至橋邊，興極笑而起。"
        ],
        "title": "春懷  其三",
        "id": "d4d2bc0b-1e9b-4af5-9833-914770e5d11e"
    },
    {
        "author": "韓淲",
        "paragraphs": [
            "澆淳固一致，大抵務歸厚。",
            "百年草棲塵，孔孟已無有。",
            "書不求甚解，又不喜飲酒。",
            "宦情隨牒移，庸能累身口。"
        ],
        "title": "春懷  其四",
        "id": "d27d9530-299c-4af0-8847-b088ed9906c9"
    },
    {
        "author": "韓淲",
        "paragraphs": [
            "潺潺澗聲清，杳杳一徑靜。",
            "晴鳩喚雨鳩，屋角自相應。",
            "佳處無時無，領略在吾興。",
            "萬理鍾自然，名物可爭競。"
        ],
        "title": "春懷  其五",
        "id": "2dfc21da-0252-4835-8254-e8a267a916b4"
    },
    {
        "author": "韓淲",
        "paragraphs": [
            "萬言一杯水，馳辯漫摛藻。",
            "飾智以驚愚，去盜亦有道。",
            "吾衰夢周公，青春鏡中老。",
            "富貴親戚畏，位高金多好。"
        ],
        "title": "春懷  其六",
        "id": "2c964455-7ac9-485d-a07e-8915bb628770"
    },
    {
        "author": "韓淲",
        "paragraphs": [
            "人生一世間，百年幾晴陰。",
            "貴賤無定在，歲月徒自深。",
            "世路有夷險，宦業多升沉。",
            "未能率此性，于何不動心。",
            "在彼猶在己，視古猶視今。",
            "不須問行藏，且圖豁胸襟。",
            "鄰翁有酒不，對我成清斟。"
        ],
        "title": "秋懷  其一",
        "id": "c3b1d882-bc29-4e1c-a0e9-8e1b69d48f0d"
    },
    {
        "author": "韓淲",
        "paragraphs": [
            "小雨不肯晴，烟中猶霢霂。",
            "出門泥未乾，枯柳弄微綠。",
            "皇皇欲何之，君子貴謹獨。",
            "屋上幸有山，屋邊亦種木。",
            "西風遶東籬，秋來更多菊。",
            "采擷升中堂，悠然興自足。",
            "斷絃尚何問，鸞膠有誰續。",
            "居今實思古，孜孜慕前躅。"
        ],
        "title": "秋懷  其二",
        "id": "a075ff88-d5d9-4257-a65e-b5180023050c"
    },
    {
        "author": "韓淲",
        "paragraphs": [
            "虛堂倚修竹，冷冷自蒼翠。",
            "東軒亦不惡，小山發叢桂。",
            "殘蟬猶啾啁，新鴈已嘹唳。",
            "撫几憐歲華，何用苦文字。",
            "顔子曲肱眠，陶令日日醉。",
            "鄙哉乘時者，急急死名利。",
            "百年歸山丘，等無身口累。"
        ],
        "title": "秋懷  其三",
        "id": "4fedb45c-eb03-4ed5-a77b-a8c0ade6922f"
    },
    {
        "author": "韓淲",
        "paragraphs": [
            "我愛淵明詩，超出俗調度。",
            "執卷良自羞，在手不忍去。",
            "有時成誦之，行歌倚松樹。",
            "好風從西來，瀟然尚何慮。",
            "三歎或已暮，不知衣上露。",
            "俗物忽敗人，蒼茫認歸路。"
        ],
        "title": "秋懷  其四",
        "id": "6b645ffc-2296-4230-90c2-68453adb9ad9"
    },
    {
        "author": "韓淲",
        "paragraphs": [
            "秋月從天來，照人光清寒。",
            "起舞或四顧，夜色明飛欄。",
            "舉杯與之笑，不知頹玉山。",
            "醉倒復自起，揮手捫天關。",
            "衡門終局促，空戴頭上冠。",
            "焉得萬里沙，校獵馳雕鞍。"
        ],
        "title": "秋懷  其五",
        "id": "bdab595a-8cdf-4093-89df-21347071170d"
    },
    {
        "author": "韓淲",
        "paragraphs": [
            "讀書求甚解，汲汲何時已。",
            "紛然四海間，臭味少相似。",
            "人誰識致知，人誰務窮理。",
            "不專尚空言，但祇事苛禮。",
            "曾莫如老莊，猶解究生死。",
            "斯文今淪亡，吁嗟乎餘子。"
        ],
        "title": "秋懷  其六",
        "id": "950e6be9-c83b-4292-ac33-17b919f49f28"
    },
    {
        "author": "韓淲",
        "paragraphs": [
            "壯士不逢時，失身雜蓬蒿。",
            "出門仰天笑，入門復悲號。",
            "驥騄無時無，誰爲九方臯。",
            "兩鬢空未白，脫落已蕭騷。",
            "博文事華藻，馳辨如波濤。",
            "持此可求進，義命畏所操。",
            "雖於交遊間，好客時一遭。",
            "握手或對榻，氣岸兩相高。",
            "奈此窮困何，耕鑿敢辭勞。",
            "從渠肉食者，厭薄一世豪。",
            "富哉漢公卿，朝夕醉醇醪。"
        ],
        "title": "秋懷  其七",
        "id": "fbe63f18-9a69-4420-8cd9-02984694bd08"
    },
    {
        "author": "韓淲",
        "paragraphs": [
            "天命有生死，人事有盛衰。",
            "亙古每如此，一致該百爲。",
            "墨翟非達道，徒爾悲練絲。",
            "寥寥千載間，聖賢眼中稀。",
            "悠悠水東逝，忽忽日西馳。",
            "爲學苟未至，於人猶可思。",
            "發言一不善，雖馬亦難追。",
            "修身撰良辰，浩然排憂悲。"
        ],
        "title": "秋懷  其八",
        "id": "2542bfd3-1855-429a-8669-99eca0894560"
    },
    {
        "author": "韓淲",
        "paragraphs": [
            "出門溪上行，山蒼波渺渺。",
            "漁子隠岸隈，樵者來木杪。",
            "時當宿雨霽，露滴秋風曉。",
            "晨光明朝暾，佳處殊不少。",
            "達觀宇宙間，城邑何褊小。"
        ],
        "title": "秋懷  其九",
        "id": "03d5db75-a08e-45e3-9aeb-b2b670d43409"
    },
    {
        "author": "韓淲",
        "paragraphs": [
            "憶昔武夷君，邀我相翺翔。",
            "舟遊九曲溪，授以却老方。",
            "豈知一別後，蹉跎客他鄉。",
            "空餘清夜夢，幔亭發林芳。",
            "會須尋舊遊，仙家日月長。",
            "棄置烟火食，岩前有囷倉。"
        ],
        "title": "秋懷  其一○",
        "id": "a3a0ac41-3af5-4b66-92f7-ba1af2e1732f"
    },
    {
        "author": "韓淲",
        "paragraphs": [
            "秋來事幽討，發興不能休。",
            "此身幸未老，焉能營菟裘。",
            "西山發秀色，南澗渟清流。",
            "山水無盡藏，似足供我謀。",
            "天然有奇妙，不待人力修。",
            "光景逐昏旦，節物因春秋。",
            "吏事非吾樂，世態非吾憂。",
            "耕鑿圖飲食，蠶繰作衾裯。",
            "更願長豐登，庶幾足所求。"
        ],
        "title": "秋懷  其一一",
        "id": "28bb9eb3-e42e-4674-af22-24dd385eaa5b"
    },
    {
        "author": "韓淲",
        "paragraphs": [
            "朝隨雙鴛鴦，暮爲孤鳳凰。",
            "春風顧盼間，羅帳生輝光。",
            "金盤薦玉食，王母持雕觴。",
            "能得幾時好，頃刻成參商。",
            "夜月滿空階，餘香在衣裳。",
            "人生喜懽樂，失計易沮傷。",
            "本謂榮九族，旦夕如金張。",
            "一身乃命薄，粉泪空徬徨。",
            "應羨里閭間，百歲同糟糠。",
            "悔不祇從媒，隨分作妻房。"
        ],
        "title": "妾薄命",
        "id": "7aceae46-b4fe-427c-b8f0-bd6f5df335ce"
    },
    {
        "author": "韓淲",
        "paragraphs": [
            "謝安久不作，東山尚誰論。",
            "當年擁鼻吟，幾爲妻子昏。",
            "撫箏挽其鬚，慷慨徒爾言。",
            "諸兒淝水功，折屐心已煩。",
            "後來名字傳，江左猶知尊。",
            "李白王介甫，二詩至今存。",
            "吾行樟丘野，迤邐懷德村。",
            "有客理花草，開徑於樊園。",
            "云是愛閒者，衣冠安石孫。",
            "一見邀我留，取酒置盤飧。",
            "世有斯人歟，豈受車馬喧。",
            "悠哉扁榜佳，碑板見淵源。",
            "因之重歎息，老語不敢吞。",
            "相與保初志，春秋燕鷄豚。"
        ],
        "title": "東山吟",
        "id": "382009d3-0e3c-4a98-b39b-f5daeb684655"
    },
    {
        "author": "韓淲",
        "paragraphs": [
            "徘徊碧山崦，想像碧山人。",
            "落日寒未昏，飛鴻過之頻。",
            "自視悖俗姿，忍與衆小鄰。",
            "一朝入聖門，畢世遺清塵。",
            "只今崖邊松，可以經千春。"
        ],
        "title": "效齊梁體",
        "id": "301f2b9f-02ca-4f25-86c6-e1dee07577bf"
    },
    {
        "author": "韓淲",
        "paragraphs": [
            "山水能娛人，清氣溢方州。",
            "曳杖僧坊側，積潦看橫流。",
            "風光草際變，雲物天中浮。",
            "士豈悉慕藺，吾其不夢周。",
            "緬邈五柳陶，歸來事西疇。"
        ],
        "title": "讀鮑謝詩  其一",
        "id": "82902c68-9d28-4ccb-83fd-01fba341e5c9"
    },
    {
        "author": "韓淲",
        "paragraphs": [
            "晝日夏方永，逝波川上驚。",
            "摇毫抒情思，莫知蛙黽鳴。",
            "老身偃仰間，遐心尚何征。",
            "顧步得所逢，揮手疑過清。",
            "黄流潏斷港，青柳散前榮。",
            "夫我自蓽門，伊人滿蕪城。",
            "景急語勿緩，混茫風雅生。"
        ],
        "title": "讀鮑謝詩  其二",
        "id": "b96773ac-7bcb-426f-aebb-6b615bf80f84"
    },
    {
        "author": "韓淲",
        "paragraphs": [
            "山水幽絕處，吾亦難爲情。",
            "此道世莫講，肯計身後名。",
            "徇名與逃名，俱若可憐生。",
            "百年能幾何，大半寵辱驚。",
            "醒醉一昭徹，本來孰虧成。"
        ],
        "title": "讀淵明飲酒詩",
        "id": "df906eb6-cae5-4eed-b4b3-4a499dd23711"
    },
    {
        "author": "韓淲",
        "paragraphs": [
            "琴樽發清謠，老眼度閒日。",
            "君侯句愈奇，天然去雕織。",
            "得詩喜欲舞，此意越今昔。",
            "一從陶謝遠，誰復見真跡。",
            "直疑天地來，不在口耳覓。",
            "扶摇九萬鵬，天池可同息。",
            "章泉泉水清，爲我洗胸臆。",
            "綠葉青春深，夜月夢遥夕。"
        ],
        "title": "次韵斯遠和答昌甫讀謫仙詩  其一",
        "id": "ab53df27-453f-4b1d-a6bf-cd52a66f937b"
    },
    {
        "author": "韓淲",
        "paragraphs": [
            "酴醿落香雪，楊柳生野煙。",
            "東風過寒食，物色誰能憐。",
            "清晨沐蘭芳，夷心玉景篇。",
            "萬象春和中，霞珮璆鏘然。"
        ],
        "title": "次韵斯遠和答昌甫讀謫仙詩  其二",
        "id": "c2cd2881-1722-43da-a9d4-7228ecd410c7"
    },
    {
        "author": "韓淲",
        "paragraphs": [
            "矯首靈山南，遠目水溪東。",
            "溪山春正濃，勝事還當窮。",
            "佳人天一方，欲見無由逢。",
            "倚樓與下榻，二士騰高風。",
            "安得兩鳬舄，或杖一枝筇。",
            "遊戲相徵逐，老我百歲中。"
        ],
        "title": "次韵斯遠和答昌甫讀謫仙詩  其三",
        "id": "b42089cd-dfee-4122-8508-6e831b9fbf51"
    },
    {
        "author": "韓淲",
        "paragraphs": [
            "結髮遊上國，煌煌開吳京。",
            "州檄易湖海，所至塵慮嬰。",
            "焉知二十載，潦倒還重經。",
            "親黨勞行役，朋來展交情。",
            "登臨共翔集，離闊獨怔營。",
            "暑氣曉猶斂，堤水散新萍。",
            "得理景無違，安時事逾輕。"
        ],
        "title": "讀韋蘇州詩呈申之兼示八姪直之",
        "id": "c51fd2f4-2d13-447d-b12d-a39daf512de5"
    },
    {
        "author": "韓淲",
        "paragraphs": [
            "我思列岫亭，秋光滿靈山。",
            "地高出林蕩，下視城邑間。",
            "有時坐終日，鄰僧亦往還。",
            "屋頭木蓊蓊，砌下菊斑斑。",
            "放此麋鹿心，鍊彼冰雪顔。",
            "今日復何日，驅馳未能閑。"
        ],
        "title": "五思  其一",
        "id": "a6a24afd-6431-4def-93ab-03c34747bf1a"
    },
    {
        "author": "韓淲",
        "paragraphs": [
            "我思南澗水，秋雨漲白蘋。",
            "但見禽鳥啼，少值城市人。",
            "倚杖獨照影，幽懷寄閑身。",
            "潺潺瀉塵舊，汩汩來清新。",
            "濯纓江濱漁，洗耳潁陽真。",
            "長安多飛埃，乃復在茲辰。"
        ],
        "title": "五思  其二",
        "id": "06aa35a0-cc19-4396-a1d6-5b68ece9f57e"
    },
    {
        "author": "韓淲",
        "paragraphs": [
            "我思靈井幽，山圍路高遠。",
            "青山四面合，風聲自迴返。",
            "時携一尊酒，坐石至昏晚。",
            "嵐光發深竇，翠色明絕巘。",
            "荒寒集鷳鷓，淵澄見鱨鰋。",
            "年來事寸祿，捫心愧嵇阮。"
        ],
        "title": "五思  其三",
        "id": "dc48f2e1-e885-4bad-9c19-763372ab5fa5"
    },
    {
        "author": "韓淲",
        "paragraphs": [
            "我思玉溪流，松山日涵碧。",
            "舟人相上下，檣竿倚沙石。",
            "出門無百步，飯飽時散策。",
            "波寒逼衣屨，空翠潤巾幗。",
            "道上逢漁樵，庵前唯道釋。",
            "此趣久已成，何因甘役役。"
        ],
        "title": "五思  其四",
        "id": "fa0f329f-8ff9-4c85-a7a1-7aa989e6a90c"
    },
    {
        "author": "韓淲",
        "paragraphs": [
            "我思鶴山路，田間望青蒼。",
            "忽到絕壁下，春風散林芳。",
            "氣煖石色潤，崖穴如蜂房。",
            "想像仙人來，宜有隠者藏。",
            "泉鳴萬丈淵，雲遶千仞崗。",
            "老矣當結茅，無爲戀周行。"
        ],
        "title": "五思  其五",
        "id": "202afc29-3653-457f-8041-70fb953d9e97"
    },
    {
        "author": "韓淲",
        "paragraphs": [
            "商秋散驚飈，嘉客木蘭舟。",
            "停橈以遵渚，意邈語綢繆。",
            "遺我鮑照詩，遐歎睇前修。",
            "徂年易爲急，憫默涇渭流。"
        ],
        "title": "滕黄梅遺鮑參軍集",
        "id": "f864d806-2b8b-4ca8-b098-dd721869e4a0"
    },
    {
        "author": "韓淲",
        "paragraphs": [
            "一從寇謙之，祖尚張道陵。",
            "湮蕪五千言，莊列亦不明。",
            "荒哉神仙家，方伎劉向評。",
            "存想與爐竈，後世徒營營。",
            "吾從雲笈書，七籤豈其情。",
            "山閒焚妙香，君房天禧經。",
            "叩齒理玉池，天風韵流鈴。",
            "玉歷眇延康，塵劫無足驚。"
        ],
        "title": "閑借雲笈七籤",
        "id": "20d1c332-4058-471a-865c-7ae9e3e58617"
    },
    {
        "author": "韓淲",
        "paragraphs": [
            "身形厭老大，急以書自娛。",
            "經史隨手翻，於我皆不虛。",
            "彼人骨已朽，今人復何如。",
            "百年皆强營，聖賢豈非疎。"
        ],
        "title": "自庫中歸翻書有感",
        "id": "9b44b4d8-9d1a-4c5c-a3ad-f9bc889bb302"
    },
    {
        "author": "韓淲",
        "paragraphs": [
            "詩道古所重，詩篇今不難。",
            "寂寥建安來，尚有李杜壇。",
            "齊梁小兒體，往往不足觀。",
            "君侯賢關秀，磊落夜光寒。",
            "簸弄豪俠窟，洗滌儒腐酸。",
            "連編忽墮前，惘然失悲歡。",
            "金華三洞高，東流五百灘。",
            "乃能收拾之，盡歸一毫端。",
            "惜我保社人，未同把檀欒。",
            "揮絃送飛鴻，悠悠發清彈。"
        ],
        "title": "章撫幹詩編",
        "id": "e9b3d0c6-f14a-42da-87fe-d55ef60b1b2e"
    },
    {
        "author": "韓淲",
        "paragraphs": [
            "盧仝五千卷，鄴侯三萬軸。",
            "二人書雖多，顛倒俱在腹。",
            "吾當思其然，豈肯汎然讀。",
            "李侯真名家，玉川惟破屋。",
            "至今數唐賢，未易可追逐。",
            "誰謂柯山西，魏氏追望族。",
            "衣冠照樓觀，再世新卜築。",
            "中有簡編地，仍復種修竹。",
            "斯遠吾所敬，作記不碌碌。",
            "發揮書林趣，足以濯心目。",
            "偉哉父子間，抱負如韞櫝。",
            "要當大所施，致主錫民福。",
            "想見翻經時，一下十行速。",
            "先得我心同，聞韶心忘肉。"
        ],
        "title": "書林",
        "id": "7a45bfb0-abd5-45e4-a68d-1f1c67abdd90"
    },
    {
        "author": "韓淲",
        "paragraphs": [
            "吾人聚集地，常刺俗子眼。",
            "過豈彼之是，亦乃此之簡。",
            "君行往西湖，曬書理碑版。",
            "必入鵷鷺羣，百事當一莞。",
            "所抱才志高，天衢復何赧。",
            "勿謂舍瑟希，異乎三子撰。",
            "清風炫崇桃，遽爾疎酒盞。",
            "其與物爲春，至道嫌擇揀。"
        ],
        "tags": [
            "西湖"
        ],
        "title": "黄子功云入吳曬書因以詒之",
        "id": "2815b02d-cdf0-4626-97d0-7c96bbf0a72b"
    },
    {
        "author": "韓淲",
        "paragraphs": [
            "撫我百醉詩，把此一盃酒。",
            "水南撼霜飈，山月復在牖。",
            "禪家話三三，伯主約九九。",
            "得友良獨難，呻吟倍搔首。"
        ],
        "title": "夜過霞山看趙百醉詩刻及諸名勝跋語  其一",
        "id": "c5739e42-23d6-4c5a-9a6c-d2ef962ab59b"
    },
    {
        "author": "韓淲",
        "paragraphs": [
            "鐘聲殷空山，燈影照隻字。",
            "區中無妙心，天外有能事。",
            "消長以隆替，昏旦而寤寐。",
            "白夫阮籍眼，擁矣謝安鼻。"
        ],
        "title": "夜過霞山看趙百醉詩刻及諸名勝跋語  其二",
        "id": "d9675cf7-a60c-4708-acfe-e1bfd1202087"
    },
    {
        "author": "韓淲",
        "paragraphs": [
            "淡泊梅都官，苦硬孟東野。",
            "韓歐舒而明，徐呂平而雅。",
            "健闊到應劉，高深望屈賈。",
            "章泉有斯人，身寄玉山下。"
        ],
        "title": "題趙四行卷",
        "id": "e30fc6a4-ba22-4086-bff9-eee4b426fd2f"
    },
    {
        "author": "韓淲",
        "paragraphs": [
            "本朝二百年，古文盛歐陽。",
            "平生幾討論，皓首誦山房。",
            "誰知落宦網，不暇相携將。",
            "旦旦藥市遊，夜夜隘巷藏。",
            "黄沙撲几席，細塵污衣裳。",
            "欲從人乞之，囁嚅但徬徨。",
            "珍重李校書，愛我窮詞章。",
            "假借復取贈，轉覺厚意長。",
            "聊窮述作心，軻愈參翺翔。",
            "向來太玄經，遺我喜若狂。",
            "晝夜測中養，至今迷三方。",
            "二書或有盡，盛德胡能忘。"
        ],
        "title": "近從校書得太玄今又得蜀本歐陽文",
        "id": "cd788e36-6afc-4d8b-8a65-7820a46a4c20"
    },
    {
        "author": "韓淲",
        "paragraphs": [
            "春風起春雪，山路寒陰陰。",
            "梅花豈不開，立行尋我吟。",
            "同來者誰歟，林泉潔煩襟。",
            "摩挲僧窗題，悠悠故人心。"
        ],
        "title": "僧窗觀斯遠諸公詩",
        "id": "360f0f66-9846-4dfa-a683-f39b7785fc09"
    },
    {
        "author": "韓淲",
        "paragraphs": [
            "霜葉柳塘風，烟蘂梅溪渡。",
            "茅店問村醪，未許空歸去。",
            "倚杖小裴回，寫我吟邊句。",
            "醉眼復何之，落日孤鴻處。"
        ],
        "title": "題梅溪橘閣詞",
        "id": "597626a2-6065-4375-a9c6-f4119fa882e1"
    },
    {
        "author": "韓淲",
        "paragraphs": [
            "因過竹院酒，共看竹院書。",
            "坐中半北客，南渡百年餘。",
            "葉大梔子肥，橘樹正扶疎。",
            "雲雷送風雨，微凉入衣裾。",
            "談諧各鋒起，才氣色敷腴。",
            "道古不如今，抱德或若愚。",
            "洗琖勿促迫，開襟且須臾。",
            "達人要領會，興逸奚可辜。"
        ],
        "title": "晁十哥出舊藏書畫",
        "id": "345a9bfc-6c5f-4f9f-996f-07e3afa75cb0"
    },
    {
        "author": "韓淲",
        "paragraphs": [
            "春風吹綠樹，占斷江頭路。",
            "水煖浴鴛鴦，汀沙澹吞吐。",
            "斷取置轉庵，又作筆下句。",
            "長安紅塵中，相對得幽趣。"
        ],
        "title": "題趙希遠小景",
        "id": "974ecae1-9520-49d1-a89e-abe95b0eadb5"
    },
    {
        "author": "韓淲",
        "paragraphs": [
            "秋深夜自清，揚揚夢初成。",
            "短衣山麓間，羽客爭將迎。",
            "同行得佳伴，意氣還相傾。",
            "或有設食者，窗几皆虛明。",
            "恍然忽已覺，此身微官縈。",
            "只今閒且散，心胡爲未平。",
            "尚復带孥累，徒羨高舉輕。",
            "方外多高人，簞瓢思遠征。"
        ],
        "title": "紀夢",
        "id": "2900946d-f35d-446f-87ab-31c039405801"
    },
    {
        "author": "韓淲",
        "paragraphs": [
            "近城人語雜，深山人語少。",
            "重露滴烟嵐，野水見魚鳥。",
            "稻粱豐稔外，耕鑿願溫飽。",
            "所以桃源人，不與外人道。"
        ],
        "title": "懷古  其一",
        "id": "def725ea-face-4e08-9325-a1d71cece8de"
    },
    {
        "author": "韓淲",
        "paragraphs": [
            "少壯既奚爲，老矣復難强。",
            "紫芝未必仙，采之亦可餉。",
            "耆耄八九十，道可無俯仰。",
            "所以商山人，辭漢寧獨往。"
        ],
        "title": "懷古  其二",
        "id": "78661f84-c645-41f3-8137-3415f15b46e9"
    },
    {
        "author": "韓淲",
        "paragraphs": [
            "誰歟賦奇詩，索我玉山研。",
            "産石斲未久，所落荒野縣。",
            "如公筆陣高，豈足供法戰。",
            "聊堪用鷄毛，滴水共貧賤。",
            "市價亦不爭，百錢可營繕。",
            "包提偶到吳，取誚畏俗諺。",
            "胡爲而好此，感歎殊戀戀。",
            "徒咏絕妙詞，舊事記黄絹。"
        ],
        "title": "玉山村民斲石爲硯仲至以詩來索次韵",
        "id": "03df037d-7bb4-4811-bed3-c3dbbf13ad8d"
    },
    {
        "author": "韓淲",
        "paragraphs": [
            "世味日以陋，莫能商古今。",
            "伐異或黨同，嘈雜非正音。",
            "我生逢百罹，倍覺空苦心。",
            "堂堂玉泉家，源委非蹄涔。",
            "君尤挺特操，氣宇清且深。",
            "相逢清河橋，萬感成清斟。",
            "發揮所興寄，傾倒所譯尋。",
            "誰謂南渡久，而聞正始吟。",
            "黄華明露高，風迴雨垂陰。",
            "白髮生已多，只合同投簪。"
        ],
        "title": "次韵喻學士",
        "id": "e9e6debe-9cf1-4f2a-b7b8-e28533059b4d"
    },
    {
        "author": "韓淲",
        "paragraphs": [
            "尋幽我良久，步步生白雲。",
            "沿潭轉長畝，剝啄楓下門。",
            "人勝地逾佳，語到聲成文。",
            "紛乎彼城市，有耳胡用聞。",
            "夜雨發奇觀，簷溜迷幽芬。",
            "我爾本何事，今昔奚所分。",
            "擁爐挹名酒，撫几矚偉文。",
            "耿耿歲欲晚，姑從野梅論。"
        ],
        "title": "次韵斯遠雨中",
        "id": "dfc0e2f4-09af-4bbe-8ce0-3281df50b0fe"
    },
    {
        "author": "韓淲",
        "paragraphs": [
            "家山玉谿頭，薰風水流烟。",
            "小亭午夢餘，清耳晚樹蟬。",
            "本擬老林下，蕭散無窮年。",
            "豈知一左計，薄宦能幾錢。",
            "塵埃京轂底，僦舍萬井連。",
            "值此長夏熱，愈覺歸爲賢。",
            "故人忽念我，樂共湖山緣。",
            "昨夜復大雨，乘凉吟欲顛。"
        ],
        "title": "次韵鄭御带苦熱",
        "id": "d95e02bd-69fc-4048-8085-46e063de17f3"
    },
    {
        "author": "韓淲",
        "paragraphs": [
            "人物本如雲，八俊更三君。",
            "山風吹夏籜，蒼雪落紛紛。",
            "專壑紫苔古，掩關青竹深。",
            "據高梧而瞑，新蟬助長吟。",
            "斸土燒萌茁，懲羹且一餐。",
            "竹新明眼句，持答愧琅玕。",
            "千歲支牀龜，團蒲紙帳爲。",
            "髮梳晨粥後，梅有隔窗枝。",
            "未臘靈山白，溪南只獨看。",
            "章泉兩峰雪，應更地爐寒。"
        ],
        "title": "次韵昌甫  其一",
        "id": "425a8080-111c-40bc-8bf3-ed884a7ae85a"
    },
    {
        "author": "韓淲",
        "paragraphs": [
            "澗冷浮冰澌，深居坐堆灰。",
            "紛然自積雪，懷哉復懷哉。",
            "兒女强解事，走蹈風雪裏。",
            "那知病骨酸，常日懶起止。",
            "幽憂底窮盡，抖擻時一撥。",
            "鴻飛聲冥冥，本是淡生活。",
            "山深已辟塵，雪中清人心。",
            "飛鳥絕尚可，空花翳陰陰。",
            "寒更數歷然，其如雪夜何。",
            "長言與短調，瑞峰清氣多。"
        ],
        "title": "次韵昌甫  其二",
        "id": "f29ee300-a7eb-4bb7-ae28-8329a69c3f8a"
    },
    {
        "author": "韓淲",
        "paragraphs": [
            "菊開即重陽，蝶愁何必論。",
            "今朝縣齋冷，松竹照清樽。",
            "雅致信無極，世俗慚不根。",
            "爲酬夜來吟，請從陶令言。"
        ],
        "title": "十日上饒次韻",
        "id": "361703dc-84e5-4d5f-b74d-033b711e7c85"
    },
    {
        "author": "韓淲",
        "paragraphs": [
            "一樹梅花發，窗前耿寒宵。",
            "我舞影零亂，哦詩江動摇。",
            "田收粗可飯，歲暮豈無謠。",
            "山中烟霧合，水闊雪霜消。"
        ],
        "title": "次韵斯遠見懷",
        "id": "0bb08472-6a6e-403e-b50f-a6da5014e7d7"
    },
    {
        "author": "韓淲",
        "paragraphs": [
            "飯了尋茗事，一啜興未闌。",
            "更作建焙春，湯熟沉燎間。",
            "僧窗對詩人，與我溪澗閒。",
            "要是有餘味，雲輕鳥飛還。"
        ],
        "title": "次韵施仲益",
        "id": "984db5a9-6148-4543-8d3b-7c5fb4a4dff6"
    },
    {
        "author": "韓淲",
        "paragraphs": [
            "交道棄如土，利害俱成風。",
            "士夫無宿業，反不類賤工。",
            "平陸渺成江，千載生傑雄。",
            "阮籍未云達，黔婁安知窮。"
        ],
        "title": "次韵",
        "id": "a2c6c9b5-a5c9-48a3-9e31-068224b49461"
    },
    {
        "author": "韓淲",
        "paragraphs": [
            "上郭綿綿山，夾路悠悠水。",
            "尋春問詩翁，興寄豈有已。",
            "持觴得茂宰，抵掌笑行止。",
            "坐中呼烏烏，酒酣徒熱耳。"
        ],
        "title": "十五日將入章泉上饒有句次韵",
        "id": "08136829-d5b3-435d-a357-910502c61887"
    },
    {
        "author": "韓淲",
        "paragraphs": [
            "已是山中人，只問山中友。",
            "水仙官梅花，霜濃盛開否。",
            "靈山閣之前，溪山堂之後。",
            "竹裏春山亭，冬深幾詩酒。"
        ],
        "title": "次韵景瑜  其一",
        "id": "f7482005-5117-4484-a7c4-9f8298c7ff01"
    },
    {
        "author": "韓淲",
        "paragraphs": [
            "從昔秋風起，騷人感興同。",
            "霞收滕閣外，雲落楚臺中。",
            "寂寂無言說，紛紛有事功。",
            "漂流水南住，相望屋西東。"
        ],
        "title": "次韵景瑜  其二",
        "id": "3de1bba1-1c9a-4d13-a031-761189667db2"
    },
    {
        "author": "韓淲",
        "paragraphs": [
            "忍浣城郭塵，來訪南豅友。",
            "留連既聽雨，放浪亦市酒。",
            "誰知桂滿門，自覺香在手。",
            "秋思今如何，閑吟爲之久。"
        ],
        "title": "十三日次韵春伯",
        "id": "ef2595ce-fc34-4035-be7d-3e87cc3b54e7"
    },
    {
        "author": "韓淲",
        "paragraphs": [
            "窮居寡所諧，懶顧形與影。",
            "誰歟藥石我，冉冉驚老景。",
            "開奩發珍劑，更以珠玉並。",
            "三歎得效方，因之倍脩省。"
        ],
        "title": "施教授以詩送藥餌次韵謝之",
        "id": "a023a9e2-ae7f-433d-8576-43a10b343a25"
    },
    {
        "author": "韓淲",
        "paragraphs": [
            "平生所交友，豈曰不數人。",
            "但恐莫我知，可疎不可親。",
            "人如李仲元，人如鄭子真。",
            "相望無百里，猶得奉清塵。"
        ],
        "title": "次韵昌甫所寄因答施仲益且寄斯遠  其一",
        "id": "d6bb3d48-fea3-4a47-9189-b814e542769c"
    },
    {
        "author": "韓淲",
        "paragraphs": [
            "三子者之撰，孰辨主與賓。",
            "富貴非所惡，古道多賤貧。",
            "要是一世士，必有千載人。",
            "淵乎章泉水，高會聚荀陳。"
        ],
        "title": "次韵昌甫所寄因答施仲益且寄斯遠  其二",
        "id": "1590d18f-7ef7-4ebc-be5c-5f5ee1c0efb4"
    },
    {
        "author": "韓淲",
        "paragraphs": [
            "嘗看晉宋語，無忌酷似舅。",
            "焉如施與徐，共學乃師友。",
            "固應在同聲，亦何苦遺臭。",
            "我獨乏雅正，蓬心亂苗莠。"
        ],
        "title": "次韵昌甫所寄因答施仲益且寄斯遠  其三",
        "id": "75771118-182e-4798-9ef1-3738854cc8ee"
    },
    {
        "author": "韓淲",
        "paragraphs": [
            "人梅兩相得，雪雲陰復開。",
            "此時對自足，朝夕爲誰催。",
            "逢花既攀折，尋香試徘徊。",
            "山意動詩興，優哉而悠哉。"
        ],
        "title": "次韵  其一",
        "id": "0025d930-8c69-4221-8aa1-e6ccfad9a9e6"
    },
    {
        "author": "韓淲",
        "paragraphs": [
            "留詩鍊字穩，讀者無此識。",
            "共看庭前桂，不改舊時碧。",
            "洗盞取酒來，飲盡莫留滴。",
            "醉後氣易平，長哦對泉石。"
        ],
        "title": "次韵  其二",
        "id": "a3527a7d-a6e6-4dbc-81a3-ee4c5fac7442"
    },
    {
        "author": "韓淲",
        "paragraphs": [
            "蒼然山抱溪，遊子意何主。",
            "雪殘崖下日，風落泉上雨。",
            "嚴陵固莫及，玄英亦堪數。",
            "嵐靜白雲深，扁舟過汀渚。"
        ],
        "title": "次韵成季道中  其一",
        "id": "8d0ef741-11d2-4f4b-9195-8993ad4e2f3f"
    },
    {
        "author": "韓淲",
        "paragraphs": [
            "乘流下東吳，耳目眩灘水。",
            "篷欹舟蕩兀，柁正纜迤邐。",
            "曉離林薄傍，晚著沙石裏。",
            "縮頭鵝鴈眠，時時忽驚起。"
        ],
        "title": "次韵成季道中  其二",
        "id": "9a8a0b93-e8cd-46ac-9a19-14f3803d7297"
    },
    {
        "author": "韓淲",
        "paragraphs": [
            "朅來固意愜，倏去誠願違。",
            "敢云一語是，未省百事非。",
            "春雪遽落落，春花亦菲菲。",
            "舉手酬座人，酒美翁不歸。"
        ],
        "title": "二十七日置酒餞昌甫雪作次張上饒韵",
        "id": "1a7a21fa-fa15-4574-b50f-b115c539f349"
    },
    {
        "author": "韓淲",
        "paragraphs": [
            "獨遊有妙理，拓落空自知。",
            "丘壑始晴日，澗溪輕暑時。",
            "胡牀看題字，佛屋思詠詩。",
            "宜非車馬喧，得以同襟期。"
        ],
        "title": "次韵吳推官獨遊南巖寺  其一",
        "id": "1b4ba031-2e37-4c8a-bd9b-73c435e54236"
    },
    {
        "author": "韓淲",
        "paragraphs": [
            "叢深集幽鳥，荒翳無來人。",
            "崖上滴乳泉，崖外棲緇塵。",
            "在此本如舊，相彼徒爭新。",
            "應當學金仙，永斷貪癡嗔。"
        ],
        "title": "次韵吳推官獨遊南巖寺  其二",
        "id": "e0eea851-1a49-4f16-95a2-621c0522a652"
    },
    {
        "author": "韓淲",
        "paragraphs": [
            "雅俗豈殊調，今古信一時。",
            "晴雨草木長，摸索皆我詩。",
            "善來子趙子，身世忽若遺。",
            "顧瞻絕代人，乘閑有幽期。",
            "和潤見名理，處處清氣隨。",
            "坐卧泉亂鳴，孟夏凉侵肌。",
            "睡餘供茗事，禪榻鬢成絲。",
            "進退出處間，何心玩易羲。"
        ],
        "title": "辛卿有言雨則清潤晴則清和昌甫因爲五字次韵呈之",
        "id": "a6337aa0-e3cf-400d-85b2-9571ff828aa3"
    },
    {
        "author": "韓淲",
        "paragraphs": [
            "鵬鷃各相命，誰非逍遥遊。",
            "何足控摶處，馮生一虛舟。",
            "老身縛微官，是氣空橫秋。",
            "歲月如斯夫，對君那得愁。",
            "嘯歌遡流光，更上大堤頭。",
            "好風從東來，孤懷眇難收。"
        ],
        "title": "再賦呈斯遠",
        "id": "a3a0dae0-d6d6-44aa-addd-5c529e3cfbcd"
    },
    {
        "author": "韓淲",
        "paragraphs": [
            "薰風入家林，共坐滿窗綠。",
            "交遊情致深，景物歲月速。",
            "傷哉利名者，冰炭恣寒燠。",
            "既已隨頹波，一失不可復。",
            "較其心迹微，能異幾禽犢。",
            "吾儕事幽討，得興萬慮足。",
            "相羊山水間，處處堪悅目。",
            "君來叩蓬戶，離羣久居獨。",
            "道故驚變遷，憂時見翻覆。",
            "且聽歌聲長，前村正樵牧。"
        ],
        "title": "伯皋自永豐見過次韵",
        "id": "230e168c-afba-4d08-8e42-fdf6109df699"
    },
    {
        "author": "韓淲",
        "paragraphs": [
            "看梅集池舘，風雨中夜歸。",
            "當君扶輿際，是我尋夢時。",
            "山氣既巃嵸，晨光且熹微。",
            "倏來五字工，亟讀起披衣。"
        ],
        "title": "次韵斯遠夜歸",
        "id": "255b8b5f-62ea-4296-b690-03622af1169f"
    },
    {
        "author": "韓淲",
        "paragraphs": [
            "空山落黄葉，天寒鴻雁鳴。",
            "敲門袖詩來，一見喜且驚。",
            "清揚固不凡，雅意方流行。",
            "如天兩曜奔，如水百瀆傾。",
            "是中有妙寄，冰翁必能名。"
        ],
        "title": "劉簿之婿游以詩來見且持昌甫書和韵答之",
        "id": "fe82a304-b8e7-4025-8954-aee8dd8e249f"
    },
    {
        "author": "韓淲",
        "paragraphs": [
            "人物曾幾何，歲月良不待。",
            "秋深動金石，夜久生竽籟。",
            "凉知神觀回，靜勝語嘿對。",
            "悠悠苔竹軒，語短莫能載。"
        ],
        "title": "次昌甫韵",
        "id": "621c6c09-3c9b-45a5-a7d8-999ae19a4865"
    },
    {
        "author": "韓淲",
        "paragraphs": [
            "老我成漫仕，世事馬牛風。",
            "投身逐毫末，益愧多田翁。",
            "乘春欲東遊，肯問行李窮。",
            "溪干富桃李，花光眩晴空。",
            "停橈一舉首，壯氣猶如虹。",
            "靈山正崔嵬，半在返照中。",
            "行藏豈人定，忠誠本天通。",
            "但顧行未實，奚論報必豐。",
            "君詩多雋永，三年幾相從。",
            "山亭酌別酒，舟車復西東。",
            "餘情尚酬句，歲月雙鬢蓬。",
            "黄髮愛玉體，書來置郵筒。"
        ],
        "title": "次韵林教授見別",
        "id": "d6ffb4cf-7dd0-46de-86a4-b7fff4c78c43"
    },
    {
        "author": "韓淲",
        "paragraphs": [
            "終朝雨清潤，坐嘯青林中。",
            "戍樓千鼓傳，殷殷聞鼕鼕。",
            "敢爲城市遠，猶喜聲迹通。",
            "詩成賦幽憤，志豈終困窮。",
            "興言古達者，鹿門有龐翁。",
            "此話世莫知，因公悅心胸。"
        ],
        "title": "次韵林教授",
        "id": "09892577-0ed0-40bd-90c3-b3d6c464c198"
    },
    {
        "author": "韓淲",
        "paragraphs": [
            "年年最佳處，韶豔三春光。",
            "顧我憔悴人，豈不能自强。",
            "拂拭整春服，行歌發清商。",
            "山頭山花開，花底還舉觴。",
            "歡來爲之醉，身世忽若忘。",
            "笑指深林中，崇蘭有國香。"
        ],
        "title": "次韵昌甫仲春讀謫仙詩  其一",
        "id": "c4970661-2ee0-49dc-8886-402d9de73f39"
    },
    {
        "author": "韓淲",
        "paragraphs": [
            "花嫩得雨開，花老得雨落。",
            "開落須臾期，人生任相謔。",
            "紅花春融融，白花春漠漠。",
            "春色正可娛，逢花快盃酌。"
        ],
        "title": "次韵昌甫仲春讀謫仙詩  其二",
        "id": "9cf0c4e4-a464-478b-9273-0b405d4a28d6"
    },
    {
        "author": "韓淲",
        "paragraphs": [
            "苔竹雨浪浪，章泉水涓涓。",
            "是中春晴時，瑞峰生紫烟。",
            "幽人更真率，語客醉欲眠。",
            "既已外此身，庸知有愚賢。"
        ],
        "title": "次韵昌甫仲春讀謫仙詩  其三",
        "id": "d2f69bb7-8266-4753-9901-f24ae6e92e36"
    },
    {
        "author": "韓淲",
        "paragraphs": [
            "有酒勿憚飲，觸事醉則休。",
            "風物既閑美，何爲不來遊。",
            "斜川眇千載，淵明豈常流。",
            "疏年記時日，依湍對魴鷗。",
            "偶然值隣曲，崎嶇想經丘。",
            "吾生亦老矣，懷古誰與儔。",
            "但笑勿悲鳴，百句無一酬。",
            "茲辰過霞山，又可絕口不。",
            "却怪和陶者，儋崖聖同憂。",
            "遥遥二子心，妙處未易求。"
        ],
        "title": "正月五日讀東坡和斜川詩於霞山",
        "id": "172efeed-b52b-4d43-83ed-f0d018e6acf7"
    },
    {
        "author": "韓淲",
        "paragraphs": [
            "榜巷曰陋巷，作齋爲茅齋。",
            "何愧安樂窩，其志安在哉。",
            "有子醉六經，有眼照九垓。",
            "應羨常山水，長從城下來。"
        ],
        "title": "邵司法索詩",
        "id": "7f33a668-67c5-47f4-b9fd-b2760fec1917"
    },
    {
        "author": "韓淲",
        "paragraphs": [
            "閑多乏交遊，生晚欠知友。",
            "棲遲强逢迎，汩沒憚趨走。",
            "幾年荒野外，已覺安井臼。",
            "一旦朝市間，時亦泥盃酒。",
            "紛紛夸毗兒，落落窮獨叟。",
            "由來事簞瓢，豈是厭升斗。",
            "湖波風泛蓮，野岸日移柳。",
            "爲問吳山頭，何如楚溪口。"
        ],
        "title": "偶成",
        "id": "59565480-adeb-4075-93e4-f672dfd620a1"
    },
    {
        "author": "韓淲",
        "paragraphs": [
            "回味有苦益，充腸宜苦錐。",
            "其實雖地出，其雅則天資。",
            "因思夏畦發，又見霜林吹。",
            "頼彼庶可食，此外何所爲。",
            "羶薌易爽口，鼎豆徒解頤。",
            "朝市安能羨，山林端足師。",
            "悠然自公詠，殷勤還我貽。",
            "咀嚼豈不樂，吟哦信非癡。"
        ],
        "title": "昌甫寄苦錐次韵",
        "id": "d3bc1708-71a4-4718-ba9e-f0bae5cc9411"
    },
    {
        "author": "韓淲",
        "paragraphs": [
            "是中能娛人，豈爲杯酒留。",
            "不知我何求，當復醉扶頭。",
            "翩翩佳公子，臨風仲宣樓。",
            "月滿乃如此，對君可言愁。"
        ],
        "title": "次韵趙監倉",
        "id": "42c7f263-7fba-4ec2-a725-3230eb31e535"
    },
    {
        "author": "韓淲",
        "paragraphs": [
            "人生本逆旅，行止良悠悠。",
            "試看康莊上，轍跡多成溝。",
            "公子分閉戶，時來亦何由。",
            "載書曉遄邁，春令方如秋。",
            "河濱古城府，稅鞅聊優游。",
            "青雲捷徑在，坻庾非君優。",
            "臧孫故有後，嶄嶄承風流。",
            "胡爲重作惡，日暮猶登樓。"
        ],
        "title": "鄒道鄉送幼安赴澶倉",
        "id": "24c70bb7-c045-4a0d-8d77-1a02e182cdfd"
    },
    {
        "author": "韓淲",
        "paragraphs": [
            "悠悠城下水，又與日平西。",
            "漫移脚步高，忘却所歷低。",
            "奔忙小聚邑，乃有一大溪。",
            "欄干莫浪拍，事物久難齊。",
            "望舒生絕巘，我醉馬未嘶。",
            "停驂且莫上，狹路多塗泥。"
        ],
        "title": "次韵王教授",
        "id": "5a56f0fd-3422-4d80-9805-727aa5e71f00"
    },
    {
        "author": "韓淲",
        "paragraphs": [
            "溪山有佳月，可以永今夕。",
            "驚心總悠悠，過眼紛籍籍。",
            "何爲秋向深，甚是老已逼。",
            "長謠陶一觴，懷抱所共席。",
            "披衣步良夜，奈此佳月何。",
            "太虛澹以闊，青景轉覺多。",
            "風微泛家山，露湛明庭樹。",
            "烏鵲無停棲，稀星片雲度。",
            "光冷秋氣肅，感時唯自驚。",
            "徘徊亦已久，不知更漏深。",
            "嫦娥在高高，傳聞殊恍惚。",
            "雙鶴快飛來，駕我探月窟。"
        ],
        "title": "月夜小集次韵鄭教授",
        "id": "e00bd735-21c0-421d-928e-faa81de9b49d"
    },
    {
        "author": "韓淲",
        "paragraphs": [
            "後湖有徐舅，永豐有施甥。",
            "英英懷玉山，方來孰爭衡。",
            "世豈無甥舅，人豈無友生。",
            "二士真可人，得之於我榮。",
            "跖壽回也短，司命如不平。",
            "已乎係時數，感焉涕泗并。"
        ],
        "title": "有懷斯遠及施仲益次章丘韵",
        "id": "7f5116b4-f28a-463f-87f3-8006659499e1"
    },
    {
        "author": "韓淲",
        "paragraphs": [
            "南風吹歸船，便欲老林下。",
            "塵埃坐吳會，衮衮失晝夜。",
            "因行山寺高，忽見此粲者。",
            "長夏得襟期，樓居靜如畫。",
            "他年共回首，一段好佳話。",
            "誰知予懷深，萬事口不掛。"
        ],
        "title": "次韵載叔",
        "id": "040c8b0c-3301-4429-a430-de294a47480b"
    },
    {
        "author": "韓淲",
        "paragraphs": [
            "凉天有佳月，何須問盈虧。",
            "彼美黄金花，亦自滿東籬。",
            "我歸南山秋，從此當樂之。",
            "開園整舊蹊，世事真若遺。",
            "迤邐得閑趣，款曲知情怡。",
            "鷗鷺或時下，可使機心疑。",
            "向來宦江海，自縛曾誰鞿。",
            "客來相勞苦，一觴聊共持。",
            "休去便當已，宜佩淵明詩。"
        ],
        "title": "次韵成季  其一",
        "id": "3d534317-294e-4ce3-8a04-83491318701d"
    },
    {
        "author": "韓淲",
        "paragraphs": [
            "挈杖過前麓，凉風動吾巾。",
            "指點昔所翫，示我同心人。",
            "徘徊路將夕，猶能望城闉。",
            "平沙映迴岸，黄葉迷青蘋。",
            "石逕亦可上，老眼俱爲新。",
            "危亭望更遠，左右還多筠。",
            "不覺夜氣合，沾灑雨脚勻。",
            "興盡篝火歸，隠約溪粼粼。",
            "是中著佳士，與俗隔幾塵。"
        ],
        "title": "次韵成季  其二",
        "id": "8a72420f-5cac-43e8-b9b3-2e8fd4b721cc"
    },
    {
        "author": "韓淲",
        "paragraphs": [
            "山城芳樹深，明月啼杜宇。",
            "客懷爲摇蕩，詩語亦覼縷。",
            "朅來新安江，頗覺民物古。",
            "故人作太守，善政尤可數。",
            "塵榻爲我下，更復多軟語。",
            "飄零曾幾何，乃此一杯醑。",
            "坐中嚴夫子，意氣欲掀舞。",
            "晤對心事閒，信矣良工苦。"
        ],
        "title": "次韵嚴丈併呈孟使君",
        "id": "ed00269d-a698-454d-bb70-7ceacda83c42"
    },
    {
        "author": "韓淲",
        "paragraphs": [
            "春來得新語，勝食齋房芝。",
            "舌本久已强，便覺此意隨。",
            "三嚥元和津，髣髴疑管窺。",
            "是事夫如何，今古誠一時。",
            "起搔種種髮，抖擻酬酢之。",
            "樓西萬山橫，其中真吾詩。",
            "試斷取一二，慘慘天四垂。",
            "誰云泌之水，而可以樂饑。",
            "但願且喫飯，底用談所知。",
            "彼哉長物爾，徒敗人佳思。"
        ],
        "title": "次韵抱朴君同紫芝見過",
        "id": "4c3bc72b-fe93-454a-8a6a-b071d7ea12de"
    },
    {
        "author": "韓淲",
        "paragraphs": [
            "意行無東西，偶成一段奇。",
            "尋山得幽伴，遂爾相娛嬉。",
            "水涉漁梁窄，山循鳥道危。",
            "每慙衣上塵，素染已如淄。",
            "新安山水邦，寺屋多斷碑。",
            "摩挲青莓苔，往往識歲時。",
            "所貴眼界闊，豈畏足力疲。",
            "榜舟或扶輿，上下適其宜。",
            "弔古踐陳迹，懷賢理前規。",
            "呂侯讀書堂，遺祀留丰姿。",
            "恨生異代深，遐躅無由隨。",
            "寂寥付短篇，酩酊持屈巵。",
            "是日頗款曲，有時還切偲。",
            "雖云各笑語，卒復度禮儀。",
            "英英釣瀨仙，其學夙素知。",
            "譬彼巨淵藪，蟠伏豹與螭。",
            "一旦奮迅去，誰復維縶之。",
            "觀乎律調雅，益悼餘子卑。",
            "示我千百年，匪特用自怡。",
            "傳玩入鈴齋，使君亦伸眉。",
            "由來絕俗士，定有驚人詩。",
            "激烈薄層穹，豁達開晴曦。",
            "况同陟山顛，又已還水涯。",
            "物色既甚富，身世真若遺。",
            "昨非興寄清，曷浣窮陋悲。",
            "白雪本寡和，載賡思尤遲。"
        ],
        "title": "嚴丈泰伯見貽古句次韵爲答",
        "id": "157aca28-45bd-4f0d-921c-695618c999e6"
    },
    {
        "author": "韓淲",
        "paragraphs": [
            "風誼益零落，烏能論前修。",
            "百年之江南，聲利日夜流。",
            "履道兄弟賢，幾時已交遊。",
            "東里大父行，宿昔契分投。",
            "偉乎竹隠高，俗但言句求。",
            "可不拜其廬，何以記綢繆。",
            "我衰尚三歎，微吟如殷憂。",
            "傳聞擔簦趨，梅黄雨初收。",
            "一襟清微風，步步紫翠浮。",
            "輿籃試息肩，茅店板橋頭。",
            "村酒勿浪醉，回驂當熟籌。",
            "所觀書研真，所奉窗几幽。",
            "豈比城府間，語嘿勞應酬。",
            "肥遯理事長，故家文獻優。",
            "林密山更深，尋壑好經丘。",
            "履道果再來，胥會誠良謀。"
        ],
        "title": "次韵趙十",
        "id": "2c710c73-6c94-4cb8-8636-557365d59454"
    },
    {
        "author": "韓淲",
        "paragraphs": [
            "嘉禾古名郡，機雲信奇士。",
            "流風千載下，誰復數餘子。",
            "近年西疇仙，游戲在朝市。",
            "文章陳仲弓，合著蓬萊裏。",
            "俱嘗白鷗盟，恨別隔秋水。",
            "君侯乃其朋，訪我靈山底。",
            "一見欲傾盖，青眼照窗几。",
            "大抵交情深，不待早知己。",
            "學殖豈枝葉，詞林務根柢。",
            "堂堂郡賓客，千里爲之喜。",
            "顧言老場屋，眄焉每甚愧。",
            "衡門度長夏，風日忽清美。",
            "懷賢思晤言，泉石滿幽耳。",
            "固多長者轍，愛閑諒無幾。",
            "傳豅金閨路，剝啄快人意。",
            "雙谿南宮秀，留連今何似。",
            "要是同襟期，此道亦難爾。",
            "歡然君肯來，棋酒不能已。",
            "詰朝得新篇，誦歎有真味。",
            "載念平生親，髣髴夢中記。"
        ],
        "title": "俞伯輝主簿同徐必大判院見過澗上納凉約鮑南仲教授小酌次韵南仲所賦兼懷林德久國錄陳敬甫學士",
        "id": "a7ceda20-2117-4762-91c8-89cdbf743430"
    },
    {
        "author": "韓淲",
        "paragraphs": [
            "雅俗豈殊調，城郭山林分。",
            "知君心事寬，一笑鷄鶴羣。",
            "邂逅多□客，酒亦爲之醺。",
            "庾信哀江南，李白日暮雲。",
            "白頭幾青眼，吾人尚可云。",
            "夜闌擁鼻吟，天香桂紛紛。"
        ],
        "title": "次韵昌甫同酌宋知軍家釀",
        "id": "2d68cc67-353f-4a82-98cb-2ce5ffa6fa54"
    },
    {
        "author": "韓淲",
        "paragraphs": [
            "開門有詩來，殷若金石聲。",
            "虛堂坐以咏，澹與秋氣清。",
            "豈無如此句，豈有如此情。",
            "懷哉我所尚，求田乃歸耕。",
            "時乎發鳴彈，浩浩非營營。",
            "大音知者希，既和應且平。",
            "楓林月在戶，寒影膝上橫。",
            "想當三歎後，却手復起行。",
            "華髮老相看，百事皆已經。"
        ],
        "title": "次韵斯遠弄琴",
        "id": "88fc2dc6-3162-4d48-a653-5885e3a0218a"
    },
    {
        "author": "韓淲",
        "paragraphs": [
            "伊人學有源，疏汝導瀍澗。",
            "相羊辟雍水，他年定名宦。",
            "談高如已仙，筆妙疑善幻。",
            "池龍駕車輦，天馬脫鞍襻。",
            "平生諸公間，抵掌肯譏訕。",
            "顧我方卑飛，藩籬趁尺鷃。",
            "相逢山水縣，不覺逼歲晏。",
            "時評道精粗，萬折歸一貫。",
            "更及羲文易，後世明憂患。",
            "行藏思鼎鐘，舒卷付藜莧。",
            "飄零朋舊交，俛仰親故盼。",
            "因知昔能賢，此趣亦俱慣。",
            "茫茫造化廣，局局天壤間。",
            "溪山偶登臨，古寺履危棧。",
            "老來身本閒，懶去情轉慢。",
            "詞場足金章，决科信須綰。",
            "霜天忍分手，惻愴涕空潸。",
            "夜坐把離杯，寒聲度鴻鴈。"
        ],
        "title": "次韵信卿",
        "id": "dc940c09-56b7-4f16-876f-3b088e28d67c"
    },
    {
        "author": "韓淲",
        "paragraphs": [
            "新語忽墮前，曠然銷我憂。",
            "引紙爲答賦，摇毫與冥搜。",
            "貧病雨未止，荒凉水常流。",
            "鼓琴誰裹飯，能記子桑不。"
        ],
        "title": "雨中次韵黄守見貽",
        "id": "2d045a74-0cd2-4509-a168-861201e2ab23"
    },
    {
        "author": "韓淲",
        "paragraphs": [
            "樓陰入清湖，南風渡歌鼓。",
            "旅夢不自持，悠揚定何許。",
            "醒來疎雨過，兩目隘泥土。",
            "慮澹地亦偏，桐花映窗戶。"
        ],
        "title": "春伯邸樓次韵十哥所題",
        "id": "9bc9566e-bc07-4f4d-a92c-060846f17259"
    },
    {
        "author": "韓淲",
        "paragraphs": [
            "紅雲島上茶，一葉開槍旗。",
            "到今清夢飛，正焙水芽時。",
            "世無桑苧翁，泉井空日滋。",
            "當年游其間，停鞭嘗午炊。",
            "想像修貢珍，清風可忘饑。",
            "故人持英蕩，豈不一賦之。",
            "應笑拾澗薪，白石煮作糜。",
            "臺高有揖客，更和別駕詩。"
        ],
        "title": "德久寄所與文叔酬唱因次韵",
        "id": "5de86146-ff31-4848-b937-ea474e617110"
    },
    {
        "author": "韓淲",
        "paragraphs": [
            "思老問形影，憂饑累身口。",
            "人生誠可嗟，所食能幾糗。",
            "不過一飽爾，自苦較先後。",
            "爭馳分寸地，旁觀真欲嘔。",
            "如君賦解嘲，里耳果聽否。",
            "吾方卧窮巷，靜對小窗牖。",
            "應笑我所無，請視渠所有。"
        ],
        "title": "致道注船場闕有詩次韵",
        "id": "ea55adf6-25f8-44ca-8cbd-72c21cc7a77b"
    },
    {
        "author": "韓淲",
        "paragraphs": [
            "茫茫大塊中，返照孰真實。",
            "閑乘此老身，到處輒止息。",
            "餘凉披拂間，露重葉已赤。",
            "人其謂我何，嗜彼烟火食。",
            "蓬萊幾清淺，底用弱水力。",
            "排雲斥剛風，塵世便可出。"
        ],
        "title": "次韵斯遠併柬成季  其一",
        "id": "27b6ca75-1240-43b8-bd31-11a824397fd8"
    },
    {
        "author": "韓淲",
        "paragraphs": [
            "午夜露氣冷，明月忽已低。",
            "推窗此何時，蛩螿互悲凄。",
            "乃知南豅山，更有南豅溪。",
            "樵歌起老叟，牧笛吹童兒。",
            "百年漫戚欣，千載勞是非。",
            "口心忽相語，不閑尚奚爲。",
            "磊磊千枝松，洋洋萬頃陂。",
            "偃蹇衡茅下，匪懼寒與饑。"
        ],
        "title": "次韵斯遠併柬成季  其二",
        "id": "91eb9423-11a8-41db-8718-aeadab327a46"
    },
    {
        "author": "韓淲",
        "paragraphs": [
            "論交與誰語，忽厭來者衆。",
            "山林恨不深，萬事祗一鬨。",
            "秋風吹衣裳，憀慄薄寒中。",
            "幽憂誦離騷，此意千載共。",
            "世豈無升沉，人自有輕重。",
            "匪惟物所移，即以勢之動。",
            "吁嗟奈若何，得句且吟諷。",
            "吾儕聚集地，絕倒頗閑縱。",
            "雖作三日留，尚覺歸倥傯。",
            "長歌固云哀，慟哭未爲痛。",
            "遷書並屈賈，班史傳王貢。",
            "甚矣孔仲尼，不復周公夢。"
        ],
        "title": "次韵昌甫",
        "id": "9762e06f-33b9-4596-9b4b-8e8de7e601e8"
    },
    {
        "author": "韓淲",
        "paragraphs": [
            "水南見靈山，但可著兩眸。",
            "孰知九州外，自有大九州。",
            "放浪此身心，是事同浮漚。",
            "樂哉我重九，風雨簷溜收。"
        ],
        "title": "次韵吳推官",
        "id": "40d29e19-54aa-4154-8467-488b61e87430"
    },
    {
        "author": "韓淲",
        "paragraphs": [
            "宴坐寂不動，筆硯亦當屏。",
            "空虛四壁懸，况此夏方永。",
            "世塗緣業多，荆棘萬蓬梗。",
            "痛掃終未除，中抱絕清冏。",
            "老身伸縮餘，妙處頗能領。",
            "時舒腰脚頑，那復弔形影。",
            "日長掩關卧，睡熟呼弗醒。",
            "客來曾幾何，間亦乏酒茗。",
            "富貴今金張，功名更鄧耿。",
            "有味是桑麻，肥遯義尤迥。",
            "朋從趙與尹，堂齊偶鄰並。",
            "歡言修敏家，俱可話閑靜。",
            "此趣人勿驚，吾詩聊自省。"
        ],
        "title": "次韵",
        "id": "e923a3f5-0cae-467c-900f-6a0bd0148eb3"
    },
    {
        "author": "韓淲",
        "paragraphs": [
            "三年西湖邊，薄宦良衮衮。",
            "春風我欲歸，龍井不憚遠。",
            "結客試幽尋，山深恨來晚。"
        ],
        "tags": [
            "西湖"
        ],
        "title": "分韵得晚字",
        "id": "76028553-2bc2-4b3b-b828-4f2e6e651db7"
    },
    {
        "author": "韓淲",
        "paragraphs": [
            "野雲彈白雲，聲寄徽外微。",
            "胎仙舞三疊，生飛上華池。",
            "徽弄瞬息間，是豈箏阮資。",
            "孤桐本貞高，緩節調勿催。",
            "天心古樂見，畫出彌明師。",
            "志士不可聽，俗士不可窺。",
            "落佩倒冠者，因之得希夷。",
            "靈仙福地南，春風百草齊。"
        ],
        "title": "初五日孔野雲同酌樓下取琴作白雲曲因和周倅所贈韵",
        "id": "c84a5ab8-fb51-4b00-accb-aa49c34f129b"
    },
    {
        "author": "韓淲",
        "paragraphs": [
            "賀家池上園，自足了一世。",
            "是中風味佳，恨我未能至。",
            "縱橫十畝寬，想見去荒穢。",
            "藥苗與菜本，歲久必多置。",
            "人生閑最樂，奚苦事名第。",
            "軒裳果可得，不過多僕婢。",
            "爭如老山林，庶足遠朝市。",
            "能吟無自悲，逢酒便須醉。",
            "因公發長謠，休去轉覺易。"
        ],
        "title": "莊賢良有園在境上作詩相示因和韵",
        "id": "7b9ac19c-486d-4322-ad85-d81e499d795a"
    },
    {
        "author": "韓淲",
        "paragraphs": [
            "山林閑放身，幽意苦不愜。",
            "因來我壺觴，且送爾官牒。",
            "池蓮紅未葩，園笋綠已葉。",
            "去住豈願違，人寰付塵劫。"
        ],
        "title": "小酌餞耿運幹趙推官分韵復和韵  其一",
        "id": "51138828-c81c-4666-bfac-130351e042db"
    },
    {
        "author": "韓淲",
        "paragraphs": [
            "痼疾已烟霞，藥石從美疢。",
            "誰憐名宦遲，我覺幻化迅。",
            "興與山孤高，語带澗深潤。",
            "去去上下塘，應勞青眼瞬。"
        ],
        "title": "小酌餞耿運幹趙推官分韵復和韵  其二",
        "id": "b1939389-82a1-4e75-b5a6-df7f9cf03ec4"
    },
    {
        "author": "韓淲",
        "paragraphs": [
            "勿云杯酒闌，且認語笑密。",
            "婆娑真一老，跌宕忻六逸。",
            "交遊貴忘年，志意當惜日。",
            "舒而有鼎彜，卷而有篇帙。"
        ],
        "title": "小酌餞耿運幹趙推官分韵復和韵  其三",
        "id": "5cf801ad-ac62-43b6-9f9c-160c89cdfe55"
    },
    {
        "author": "韓淲",
        "paragraphs": [
            "生公曾坐講，童子本來明。",
            "寂寂春光晚，半塘流水清。",
            "身心爲淨土，千古話風鈴。",
            "禮塔四方靜，巡簷一片聲。"
        ],
        "title": "半塘寺法華童子塔和石刻韵",
        "id": "592ab96c-e084-4721-865e-f92cc98c6b11"
    },
    {
        "author": "韓淲",
        "paragraphs": [
            "漫興詩酒裏，茶山復何爲。",
            "使君領客來，達尊亦嘻嘻。",
            "別駕真不凡，咳唾墨淋漓。",
            "中間章泉叟，勝事徒自知。",
            "寄語桑苧茶，今是春早時。"
        ],
        "title": "太守茶山周治中作大字分韵",
        "id": "46bb8699-b1fd-4cc3-8da2-2786300ad258"
    },
    {
        "author": "韓淲",
        "paragraphs": [
            "我家南山陲，九日空自知。",
            "抱病起登臺，茱菊隨所宜。",
            "主稱時序嘉，領客相娛嬉。",
            "烟雲開遠村，城郭橫近溪。",
            "當年漉巾陶，何事獨遶籬。",
            "醒醉一笑爾，千古無庸悲。",
            "秋風緩摇落，揮杯且題詩。"
        ],
        "title": "九日周國正席間分韵",
        "id": "26e9177a-fb07-434f-8c6a-867a41909de3"
    },
    {
        "author": "韓淲",
        "paragraphs": [
            "高臺梅先開，老意爲興起。",
            "何知寒事營，櫪驥志不已。",
            "下視城郭居，萊蕪欠耘鋤。",
            "嘈雜復嘈雜，百年狐兔墟。",
            "惄焉如調饑，山阿休采薇。",
            "怨耶其非邪，且問竹外枝。",
            "仲尼杖何感，能叩原壤脛。",
            "今我其息黥，舉身都是病。",
            "方來二三友，少敢話肝腸。",
            "縱云千日花，難著一夜霜。",
            "南渡誠草草，流落那忍道。",
            "吾人能幾家，向來有諸老。"
        ],
        "title": "夜醉處晦山臺明日和韵",
        "id": "6d69b854-5adc-48d3-8351-51138e8e6773"
    },
    {
        "author": "韓淲",
        "paragraphs": [
            "能爲博山遊，想度丁公嶺。",
            "風乎兩巖幽，泉石景逾靜。",
            "人誰無雅識，每每痼俗境。",
            "書傳所興起，更復史集訂。",
            "於其遊息間，趣味必雋永。",
            "如君英妙年，宦達在俄頃。",
            "因問知好修，何事不加省。",
            "里居得往還，時亦具果茗。",
            "詩來予和女，老意轉甦醒。"
        ],
        "title": "和韵趙十",
        "id": "89649920-c411-439c-8fd4-e40beae73003"
    },
    {
        "author": "韓淲",
        "paragraphs": [
            "一笑過浮梁，留連度隙光。",
            "君當思大耐，我已老蒼筤。",
            "只恐心情短，須教興寄長。",
            "酒從詩自好，分韵記禪房。"
        ],
        "title": "和韵  其一",
        "id": "bf561591-6f55-43b6-92dc-5ec71fab1905"
    },
    {
        "author": "韓淲",
        "paragraphs": [
            "酒亦關何事，片片流仙霞。",
            "用之滌肺肝，相與成詩家。",
            "一酌且濡唇，再酌深到花。",
            "持杯兩相笑，吟哦入幽遐。",
            "筆落豈知醉，何者是生涯。"
        ],
        "title": "和韵  其二",
        "id": "ff56fe95-1252-42df-9dde-cc62a6a84db1"
    },
    {
        "author": "韓淲",
        "paragraphs": [
            "人生本無情，掩苒受風竹。",
            "徒親筆硯勞，造作漫盈軸。",
            "賓親偶成集，禪榻不待速。",
            "清歡雖與同，極則豈見獨。",
            "坐中憎點頭，任彼屐滿屋。"
        ],
        "title": "和韵  其三",
        "id": "dc306071-1d4a-4c8b-ab49-d972d5dbda09"
    },
    {
        "author": "韓淲",
        "paragraphs": [
            "悠悠俱幻境，起滅要人認。",
            "相從一轉語，老嬾且求靜。",
            "禽鳥亦何情，草木有本性。",
            "底用詩自鳴，幽禪了真凈。"
        ],
        "title": "和凈字",
        "id": "a5f599f7-c1c3-41c9-9c21-8f9a81808226"
    },
    {
        "author": "韓淲",
        "paragraphs": [
            "人家翠微深，林空響機杼。",
            "烟收片月出，霜氣襲衡宇。",
            "追隨頼陶寫，領畧道情素。",
            "尋我澗谷中，更入春山去。"
        ],
        "title": "和宇字",
        "id": "42627a63-43e1-4257-a8ff-d5b0013cc48a"
    },
    {
        "author": "韓淲",
        "paragraphs": [
            "歲晚營寒事，崢嶸窮臘前。",
            "雲山一敗裘，百種不敢先。",
            "遊於物之初，更尚我所賢。",
            "彼哉野馬塵，從渠舞甕天。"
        ],
        "title": "和天字",
        "id": "a9bc9ade-1f3e-4dd0-aeef-bd90d91f3415"
    },
    {
        "author": "韓淲",
        "paragraphs": [
            "心親相往來，豈計酒濁清。",
            "水南有茅屋，橋北是山城。",
            "煙霜忽雨晴，雲風催雪明。",
            "撫觥既已醉，回薄萬古情。"
        ],
        "title": "和清字",
        "id": "40c0353a-55dd-4d7f-a827-77a2c168d0c6"
    },
    {
        "author": "韓淲",
        "paragraphs": [
            "人非不知我，知之欲何求。",
            "錢塘一都會，江湖水悠悠。",
            "豈無美少年，亦有杖白頭。",
            "吾儕出入地，汎乎不繫舟。",
            "急謀斗升爾，顔面那用羞。",
            "憶昔南渡來，衣冠幾春秋。",
            "世道遞升降，人物稀復稠。",
            "紆朱懷金者，信足樂輩儔。",
            "細思黏魚竿，家山本田疇。",
            "朔風吹眼眵，觸事風馬牛。",
            "且如詩中仙，可以追逐不。"
        ],
        "title": "和仲至贈蹈中韵",
        "id": "36a7767f-faf8-4d84-bf15-afc614cd6a2b"
    },
    {
        "author": "韓淲",
        "paragraphs": [
            "相望隔異縣，但願加餐飯。",
            "悠悠雞唱晨，寂寂鐘鳴晚。",
            "是中或欣佳，聊以寄頹嬾。",
            "有時得片言，經旬答寸簡。",
            "會當固窮齋，汲井爲洗琖。"
        ],
        "title": "和昌甫",
        "id": "835217fd-f6d5-4b11-90da-6868cd8f0ee9"
    },
    {
        "author": "韓淲",
        "paragraphs": [
            "識賞調固佳，詠嘆心愈轉。",
            "載吟復載嘯，我亦爲之衍。",
            "至味寄和平，浮辭謝雕篆。",
            "因思交斷金，是必德勝璉。",
            "方來二三友，往往錢萬選。",
            "主人好事者，託興每不淺。",
            "坐令浣花翁，索酒望雲巘。",
            "淋漓顛倒間，感舊或未免。",
            "薰風吹壺觴，落日照盤饌。",
            "溝流水聲遠，慮淡物自遣。"
        ],
        "title": "和校官",
        "id": "756cd55b-3934-479e-9403-00ecbbea5d41"
    },
    {
        "author": "韓淲",
        "paragraphs": [
            "山扃竹林居，神情爲之凝。",
            "泉仙墨妙揮，特令人眼明。",
            "是豈有心哉，亦匪不平鳴。",
            "其仙今如何，帝所振金聲。",
            "枕麯劉伯倫，潄石孫子荆。",
            "既言委陸沉，頗謂乃崢嶸。",
            "放身嘗一遊，面勢既經營。",
            "極知天下士，不但同年生。",
            "襟期兩嘉尚，歲月有餘情。",
            "我亦老賓客，祇欲身中清。",
            "槁項禿髮矣，空吟澤畔行。"
        ],
        "title": "和伯輝去歲所寄兼懷曾君錫左司",
        "id": "77843a87-383f-43d4-8bb2-91c52fb098c8"
    },
    {
        "author": "韓淲",
        "paragraphs": [
            "敢爲蚍蜉憾，謾作蒹葭倚。",
            "荒唐北溟魚，怪誕南柯蟻。",
            "朗吟韵已分，更酌盞可洗。",
            "揮手問黄山，夜半笙鶴起。"
        ],
        "title": "和元立使君起字",
        "id": "792bcf5c-ddcd-419e-969b-d6cfcaed2d90"
    },
    {
        "author": "韓淲",
        "paragraphs": [
            "何處尋吾詩，梅橫修竹色。",
            "搔頭入混茫，揮手謝偪側。",
            "陶然漫飲趣，卓矣要筆力。",
            "冰溪最高地，不可不造極。"
        ],
        "title": "和尹一韵",
        "id": "d5560982-dd30-491a-ada4-829fdf8a33bf"
    },
    {
        "author": "韓淲",
        "paragraphs": [
            "俗物敗人意，淺陋欲曷澣。",
            "吾行半天下，綿邈歲月嬾。",
            "空空持一身，貿貿著兩眼。",
            "心知瑚璉珍，黄流在中瓚。",
            "良玉豈易逢，金鑄得亦罕。",
            "孰謂山之幽，因仍對茶椀。",
            "彼鬲乃爾奇，奚待識者斷。",
            "蕩掃盆盎空，儼雅古風滿。",
            "文篆異代遠，姑以耳目限。",
            "天大寰海波，窺測笑蠡管。",
            "傳觀用燎沉，留連爲之款。"
        ],
        "title": "古鬲次韵成季",
        "id": "a10d052f-dd86-4b67-a55a-fa9bc7a4063a"
    },
    {
        "author": "韓淲",
        "paragraphs": [
            "雲房見山僧，心中與之然。",
            "朋來二三子，亦與同醉眠。",
            "是事夫如何，未許醒者傳。"
        ],
        "title": "子任處晦子潜各分韵於杰上人房",
        "id": "b7c2e70f-3537-4c3d-a5e5-4cb4c2a8e7e6"
    },
    {
        "author": "韓淲",
        "paragraphs": [
            "傳芭兮擷英，隕葉兮槁莖。",
            "美人天一方，失勢名不榮。",
            "暑風自南至，凉月向西生。",
            "良圖彌用勵，意氣人命傾。"
        ],
        "title": "休上人寄鮑侍郎誦之因借其韵",
        "id": "bf63a0c1-347f-44bc-9a10-9bdc8d9607de"
    },
    {
        "author": "韓淲",
        "paragraphs": [
            "車馬何方來，花溪響林泉。",
            "晏叟送遺民，自然吟其天。",
            "顧我粥飯僧，豈了文字禪。",
            "且爲作餠供，晴軒少回旋。"
        ],
        "title": "爲寺僧分韵得禪字",
        "id": "4c4509b0-85ce-4c84-a98b-6604faf01bb8"
    },
    {
        "author": "韓淲",
        "paragraphs": [
            "麤官居隘巷，聽雪補蒲團。",
            "坐久吻悲鳴，俄而想天關。",
            "其誰劍佩履，正爾於清班。",
            "飄飄蓬萊仙，地位尤高寒。",
            "表瑞祈豐登，蓋爲稼穡艱。",
            "步趨夔龍後，心寄陶柳間。",
            "塵凡如我儂，尚許窺一斑。",
            "人和則氣和，穹昊初匪慳。"
        ],
        "title": "正月廿七日和林祕書賀雪日所賦",
        "id": "702c57ec-f201-4e57-b00a-5f2109d731fe"
    },
    {
        "author": "韓淲",
        "paragraphs": [
            "雨聲心自醒，山色眼中青。",
            "雌霓殷殘照，雄風寫疎星。",
            "捉筆賦磊磈，行盃笑零丁。",
            "坐久屢更僕，一任僵觸屏。"
        ],
        "title": "分韵得屏字",
        "id": "63afa226-0295-445d-b9b6-d97e9937e417"
    },
    {
        "author": "韓淲",
        "paragraphs": [
            "雪中來雪觀，談妙非波旬。",
            "山僧亦攝衣，兩手揖座人。",
            "似以眼諭心，謂言在茲辰。",
            "况復章泉翁，蒼華岸烏巾。",
            "知我所居近，喜我與寺隣。",
            "共翻瘦權詩，一條綺麗塵。",
            "是事夫如何，歲寒梅自春。"
        ],
        "title": "同昌甫坐雪觀看權巽中詩因和其雪句",
        "id": "b607bf22-6260-4edc-ae7e-49f436a74a45"
    },
    {
        "author": "韓淲",
        "paragraphs": [
            "出門非有礙，何地著老身。",
            "幸哉倚樓仙，乃不嫌我真。",
            "時時寫興來，憂道不憂貧。",
            "較彼肉食鄙，未知隔幾塵。",
            "浩蕩如白鷗，信矣誰能馴。",
            "餘干相國家，世代常有人。",
            "上饒監郡尊，尚許閒者親。",
            "更語春山君，扶藜整紗巾。",
            "詩情復如何，柰此寂寞濱。"
        ],
        "title": "趙倅古句見寄和答",
        "id": "a010971e-f785-4f9c-a524-f7719bedd917"
    },
    {
        "author": "韓淲",
        "paragraphs": [
            "微祿養閒靜，冉冉驚老境。",
            "誰知歲月速，復此霜露冷。",
            "齒髮墮江湖，家世本箕潁。",
            "無效彭澤翁，茫然弔形影。"
        ],
        "title": "微祿弟有微祿養閒靜之嘲因足成篇",
        "id": "35792a64-e935-48fb-b5a7-2ff5c2c15396"
    },
    {
        "author": "韓淲",
        "paragraphs": [
            "日夕北風起，叩角何悲哉。",
            "所思不可見，只有飛雪來。",
            "林聲方凄冽，溪光正徘徊。",
            "短衣挽莫前，匣鏡那忍開。",
            "空對翠屏晚，寒雲遶南臺。",
            "茶竈熅宿火，禪龕拂新埃。",
            "江東憶李白，今古同此懷。"
        ],
        "title": "和江文通擬休上人詩韵",
        "id": "93c6183c-c1df-4293-be0c-a00d7b469376"
    },
    {
        "author": "韓淲",
        "paragraphs": [
            "爲人不爲人，衆聖已推出。",
            "稻麻竹葦蔗，處處祗教律。",
            "偉哉棒喝邊，密中之秘密。",
            "拈花既成果，如雲而見日。",
            "鵝湖大義禪，法身尚巖室。",
            "喚回鐘鼓醒，都在一楖栗。",
            "我今非勸請，亦豈弄吟筆。",
            "稽首大德尊，身口意無逸。"
        ],
        "title": "乙上人郡請住鵝湖不往",
        "id": "213256a9-a24f-4e0e-a0dc-343516670008"
    },
    {
        "author": "韓淲",
        "paragraphs": [
            "西菩無道潜，西林無義銛。",
            "兩山錢塘湖，魚鳥空毫纖。",
            "咄哉簡敬叟，老醜復何有。",
            "火燄裏翻身，冷地裏合口。",
            "誰謂天地大，而今歲月淹。",
            "冬寒倍冽冽，夏暑常炎炎。",
            "衆生難化度，少病少魔否。",
            "引領而望汝，平荷蔭堤柳。"
        ],
        "tags": [
            "西湖"
        ],
        "title": "凈慈西堂簡敬叟",
        "id": "eb42e08c-96d8-44ea-abee-bbaef29aae86"
    },
    {
        "author": "韓淲",
        "paragraphs": [
            "溪橫葛陂水，上有稚川宅。",
            "歡言一壺酒，未覺千歲隔。",
            "詩經茱菊節，人語風雨夕。",
            "雅俗調本殊，奚止相什百。"
        ],
        "title": "諸葛解元家分韵",
        "id": "f132ab13-ac1c-4e33-9312-2605b0717561"
    },
    {
        "author": "韓淲",
        "paragraphs": [
            "周賓既已往，舊話三十年。",
            "清哉卓庵地，龕燈照雲泉。",
            "故友獨此翁，老大窮當堅。",
            "一身鹿覆蕉，百計蟻磨旋。",
            "詩來起我思，山澤龐眉僊。"
        ],
        "title": "有懷連長老和韵劉推官",
        "id": "6058af92-3c1b-4b9f-8e4f-801e450d9438"
    },
    {
        "author": "韓淲",
        "paragraphs": [
            "潛山之水兮流幽幽，溪翁何在兮流不休。",
            "昔之隠於此地兮將何求，後世之人兮因築亭以遨遊。"
        ],
        "title": "元默書來作溪翁亭成且索詩因寄四章  其一",
        "id": "f65215ee-ffb8-4fca-a398-57c49acf321c"
    },
    {
        "author": "韓淲",
        "paragraphs": [
            "潛山之水兮聲潺潺，溪翁何在兮聲可觀。",
            "昔之隠於此地兮應甚安，後世之人兮因名亭以考槃。"
        ],
        "title": "元默書來作溪翁亭成且索詩因寄四章  其二",
        "id": "f7c3c2c3-9ad3-4955-8c7f-28602202d318"
    },
    {
        "author": "韓淲",
        "paragraphs": [
            "潛山之水兮波渙渙，溪翁何在兮波可玩。",
            "昔之隠於此地兮信無患，後世之人兮因登亭以蕭散。"
        ],
        "title": "元默書來作溪翁亭成且索詩因寄四章  其三",
        "id": "c7c011f1-32a6-45bf-a991-011b7926e2d5"
    },
    {
        "author": "韓淲",
        "paragraphs": [
            "潛山之水兮源遠遠，溪翁何在兮源不見。",
            "昔之隠於此地兮自無怨，後世之人兮因茲亭以繾綣。"
        ],
        "title": "元默書來作溪翁亭成且索詩因寄四章  其四",
        "id": "2f049cdd-c21f-4c04-9090-0f7136463576"
    },
    {
        "author": "韓淲",
        "paragraphs": [
            "歌春風，柳條微綠杏花紅。",
            "小園曲逕草茸茸，蝴蝶高下飛遊蜂。",
            "澗邊流水鳴琤琮，斜日正在林影中。",
            "遊人醉倒歡意融，夢魂飛入東華宮。"
        ],
        "title": "春風歌",
        "id": "a1183ba2-709c-4ef5-98a2-048a5f255164"
    },
    {
        "author": "韓淲",
        "paragraphs": [
            "謫仙非詩畫非畫，山簡襄陽別有話。",
            "空令江左作圖看，竹院留藏我悲咤。",
            "傳聞邊頭腥甲兵，峴首依前漢水清。",
            "隻輪不返邊塵掃，莫負當年力士鐺。"
        ],
        "title": "太白襄陽歌圖",
        "id": "fa856b34-28b4-43ad-a3e9-f3032509521f"
    },
    {
        "author": "韓淲",
        "paragraphs": [
            "山中宰相陶隠居，所注本草將何如。",
            "更題真誥作神遇，佳夢是實寧非虛。",
            "人生形神爲幹軀，心欲造設氣乘除。",
            "瞬息變幻爭奪途，入山何難可躊躇。",
            "玉波流煙照林廬，嵐影爽氣歸衣袪。",
            "晏起早卧食息餘，三景九道回八區。",
            "一再傳其坐忘歟，俛仰今昔多憂虞。",
            "榮名中人天機淺，言與不言養恬愉。"
        ],
        "title": "詠陶弘景",
        "id": "a25e0e2b-851f-4f20-af94-bc148dcc47f8"
    },
    {
        "author": "韓淲",
        "paragraphs": [
            "東里感興西洛詩，其年憂國初南來。",
            "後人玩之可忘疲，甚矣世變非吾衰。",
            "長言短句筆墨古，顛倒妙處誰能窺。",
            "雨凉梅熟樽酒地，舊人家藏欣見之。",
            "其間亦錄杜陵老，牋闊軸大何爾爲。",
            "要知真識未易見，我乃徵逐於茲時。",
            "瀟湘莫結遺民悲，信誠空歎晏叟癡。"
        ],
        "title": "昌甫題西洛遺民詩卷并所書杜句",
        "id": "a9147ac8-c1af-4ff4-975c-f4939dd648e2"
    },
    {
        "author": "韓淲",
        "paragraphs": [
            "平生未踏洞庭野，亦不曾登南嶽峰。",
            "因君談舊遊，恍如常相從。",
            "江淮歷歷轉湘浦，裘馬意氣傳邊烽。",
            "吾嘗汎大江，祇見匡廬松。",
            "乘風醉卧帆影底，高浪直濺嵐光濃。",
            "日暮泊船時，是時方嚴冬。",
            "雪花壓船船背重，纜摇舵鼓聲如鐘。",
            "當年意淺語不到，無句可寫波濤舂。",
            "君詩乃如許，景物不易供。",
            "盡歸一毫端，狀出三飛龍。",
            "人間勝處貴著眼，雖有此興無由逢。",
            "錢唐山水亦自好，奈何薄宦難從容。",
            "南高北高一千丈，潮頭日夜鳴靈蹤。",
            "應有隠者爲識賞，青鞋布襪扶杖筇。",
            "君無詫彼我愧此，急還詩卷心徒忪。"
        ],
        "tags": [
            "庐山",
            "衡山",
            "洞庭湖"
        ],
        "title": "書姜白石昔遊詩後",
        "id": "3019591e-945d-4b27-b6d2-0ddcacf64a47"
    },
    {
        "author": "韓淲",
        "paragraphs": [
            "鏡湖湖上涼風起，楓葉蘆花照窗几。",
            "筆牀茶竈連酒壺，炯然目光動秋水。",
            "平生北固與西江，贏得蚍蜉事訾毀。",
            "青城山嘴散關頭，豈是甘心放豪侈。",
            "歸來玉階僅方寸，兩路又出將使指。",
            "幾回詔節去徘徊，慍色何曾爲三已。",
            "桐廬瀟灑非小壘，更向南宮擅詞美。",
            "軒渠肯受塵鞅羈，漢庭公卿未知己。",
            "我閒訪友於溪居，三嘆共讀公之書。",
            "清詩句句律有餘，愛而不見今何如。"
        ],
        "title": "陸丈劍南詩斯遠約各賦一首",
        "id": "adc90fd7-a8ba-45e4-88ff-756b19dfe8f7"
    },
    {
        "author": "韓淲",
        "paragraphs": [
            "玉溪蓮幕哦詩聲，聲和水南松竹清。",
            "眼中孰不有言句，句到極則何能聽。",
            "衡茅吹寒日惆悵，倚樓公子猶相訪。",
            "袖裏新篇乃若人，春風翡翠蘭苕上。"
        ],
        "title": "趙將示及吳推官詩",
        "id": "badeeb66-1353-4f46-8945-f2a7d4d9970c"
    },
    {
        "author": "韓淲",
        "paragraphs": [
            "虛簷湧月垂小窗，屋外有山流澗江。",
            "夜氣少定百念降，膝席引手挑油缸。",
            "靜取黄庭誦琅琅，爐煙噴結柏子香。",
            "上元仙官朝紫皇，九關洞開鳳鸞翔。",
            "清輝影導胎禽雙，前昂後低幡節幢。",
            "塵間如帑正紛厖，眇然駢羅萬家邦。",
            "形軀已經幾星霜，回思淡薄天人糧。",
            "却滅百邪致欣昌，收聲藏神味差長。"
        ],
        "title": "元夕夜坐觀黄庭經",
        "id": "643db80c-3ad6-4a71-a591-f012cf81ae2a"
    },
    {
        "author": "韓淲",
        "paragraphs": [
            "我識睡翁尤更早，翁今死矣我已老。",
            "寥寥故家鄆東平，麗澤淵源有深抱。",
            "睡翁又號曰粟齋，餘事書帖亦可懷。",
            "摩挲展轉心眼開，此道於人何有哉。"
        ],
        "title": "上饒出示仲至遺畫",
        "id": "d3761aac-fdef-40b3-9513-4b0a0d74e2fb"
    },
    {
        "author": "韓淲",
        "paragraphs": [
            "張果老馿兒，開元天寶時。",
            "三郎非仙才，此老戲之如小兒。",
            "異代想像空好奇，莫解莫說且莫知。"
        ],
        "title": "張果老小刻",
        "id": "ac28cdab-920a-442c-84e9-00c36c18bfd8"
    },
    {
        "author": "韓淲",
        "paragraphs": [
            "前村後村雪糢糊，漁家敗屋臨江湖。",
            "綸收網結閉門坐，樹籬草岸炊煙孤。",
            "波停水凍魚不食，平者爲沙高者石。",
            "可惜都無一句吟，筆幻生綃定誰識。"
        ],
        "title": "寫捕魚雪圖軸",
        "id": "4cdc5325-8c6f-49ba-82d7-ec7c8f9d3251"
    },
    {
        "author": "韓淲",
        "paragraphs": [
            "韓幹畫肉不畫骨，騣尾蕭騷倏超忽。",
            "世間凡馬徒區區，筆底丹青色尤勃。",
            "風塵澒洞心力短，世代推遷辭氣訥。",
            "鷹鶩相呼可奈何，金粟堆前龍蕩窟。"
        ],
        "title": "馬圖云韓幹筆",
        "id": "4b9e158c-601f-4d11-a83c-b1c4d2531989"
    },
    {
        "author": "韓淲",
        "paragraphs": [
            "徐子筆端妙天下，成趣園成記如畫。",
            "丹青寫就未必工，裝點鋪模誠可詫。",
            "試問園中今幾春，主人種花花正新。",
            "高帝子孫氣象偉，等閒卜築冰溪濱。",
            "道南推託借誰住，只爲記中多好句。",
            "幾回相與酒盃空，梅月柳風吹杏雨。",
            "淵明此趣非偶然，請君醉中知其天。",
            "我閑杖屨猶翩翩，莫教俗事來眼前。"
        ],
        "title": "成趣園",
        "id": "0e7e123c-55c5-4cc7-b5f8-276af5eba3a2"
    },
    {
        "author": "韓淲",
        "paragraphs": [
            "芳尋梅山上春浦，夾道繁花何用許。",
            "晴風暮日藹微宇，佳處留連因語語。",
            "夫君易學誠可數，盤折崛峍非媚嫵。",
            "叫閽歸來心獨苦，酒飲我時無道古。"
        ],
        "title": "二日陳主簿山園",
        "id": "5152ce1d-0289-47b0-8a6c-d9f5899cb771"
    },
    {
        "author": "韓淲",
        "paragraphs": [
            "去年一旱暍欲死，猶幸春來能忍饑。",
            "長夏因仍作涼計，中庭始架青松枝。",
            "門前催租急非緩，國中遺誥安若危。",
            "貧無輸官尚自可，忠欲輸君今已遲。",
            "風來蕭蕭悲益甚，日遠茫茫愁不知。",
            "誰謂身閒得放逸，家國一體人弗思。",
            "雲開空山久闕雨，蟬噪古木還迎曦。",
            "松枝松枝綠差差，吾忍坐卧來樂斯。"
        ],
        "title": "松棚",
        "id": "69bfeecb-3698-4cdc-95d2-7ac4b7b8b0e8"
    },
    {
        "author": "韓淲",
        "paragraphs": [
            "半村臺上看曬簑，風日清美奈翁何。",
            "山空無雲江不波，老來漁釣閒婆娑。",
            "門前車馬誰經過，取濁酒飲健句哦。",
            "我雖不言興已多，却因此翁思老坡。"
        ],
        "title": "登曬簑臺",
        "id": "8dc8684e-7138-453d-97eb-5ea9ae88d575"
    },
    {
        "author": "韓淲",
        "paragraphs": [
            "山石漠漠明寒煙，望中一見心凄然。",
            "平生玉斧修未圓，幾年只在靈溪邊。",
            "長安人家雜塵土，驚怪轉庵能斷取。",
            "知君詩眼留萬古，不待四更看月吐。"
        ],
        "title": "題潘舍人小月巖",
        "id": "0c91d922-a20c-49bb-b7bd-47959b3ff5ed"
    },
    {
        "author": "韓淲",
        "paragraphs": [
            "雪窗有第名寒綠，墜緒旁搜善能續。",
            "人間此味甘如飴，采擷行吟應自足。",
            "肯羨西湖多厦屋，只爲南湖生杞菊。",
            "春風閒煮折脚鐺，不信從前祇蘇陸。"
        ],
        "tags": [
            "西湖"
        ],
        "title": "寒綠張堯臣以道之居",
        "id": "c5240562-1662-4e68-b06f-2ebdcbc3e525"
    },
    {
        "author": "韓淲",
        "paragraphs": [
            "彭城居士意甚遠，彼自丹青金石苑。",
            "平生心力漫收斂，眼所到處聊排遣。",
            "伯皋伯皋真有益，此語令我長太息。",
            "南渡草草今百年，笑倒米家書畫船。"
        ],
        "title": "伯皋索題真益齋語蓋以後山詩爲名",
        "id": "b81982a2-26c7-4a43-af33-5145095ad2ab"
    },
    {
        "author": "韓淲",
        "paragraphs": [
            "暮天不盡山明滅，文物從容兩奇絕。",
            "射江返照魚舸輕，隔岸人家炊煙發。",
            "依依柳色草青青，一曲風前韵清越。",
            "醉歸飛夢遶庭皋，樂處十年待君說。"
        ],
        "title": "銅官富覽亭",
        "id": "dd1b5050-3dd9-47bb-b087-39ce6d3c660b"
    },
    {
        "author": "韓淲",
        "paragraphs": [
            "東山高處山翁亭，羣峰巉絕環障屏。",
            "遠者紫翠近者青，天淡淡兮風泠泠。",
            "人間紛如凡骨腥，我欲飛仙跨雲軿。",
            "問翁何在遊帝庭，寒氣倏然驚酒醒。"
        ],
        "title": "山翁亭",
        "id": "71060fb7-48c0-4f10-b88c-47d02022f5d7"
    },
    {
        "author": "韓淲",
        "paragraphs": [
            "結庵名散將何爲，心散意散空自知。",
            "等閒收拾到窗戶，草木亦覺風披披。",
            "浮世徒爾相拘束，達人大觀歲月速。",
            "有時散蕩吟一詩，詩與此庵無盡期。"
        ],
        "title": "走筆戲詠散庵",
        "id": "4b1973c0-c5a9-4e6b-874b-3bacd1402991"
    },
    {
        "author": "韓淲",
        "paragraphs": [
            "岝崿峰前野翁亭，溪聲常在山常清。",
            "我來尚想坡仙靈，刁令遺事猶芳馨。",
            "寒煙濃淡晚雨零，主人醉客客未醒。",
            "他時此地誰重經，俛仰今昔俱忘形。"
        ],
        "title": "題野翁亭",
        "id": "20fe48e2-d3e5-49ca-b0af-bdf186bef792"
    },
    {
        "author": "韓淲",
        "paragraphs": [
            "蒼崖松聲風泠泠，心高太虛望青冥。",
            "幽尋王君集山靈，古井方池誰招真。",
            "金沙嶺頭淨無塵，呼吸風光聚精神。",
            "開合陰陽三尸驚，逍遥吟哦黄庭經。",
            "青蕊琳琅潛玄英，扶摇三光駕雲駢。",
            "羽衣翩躚上圓清，我輩豈是區中人。"
        ],
        "title": "招真巖",
        "id": "a58a232a-107c-4a9b-9f5a-167165ce0e9f"
    },
    {
        "author": "韓淲",
        "paragraphs": [
            "杜陵柟樹草堂前，至今物色歸吟邊。",
            "玉溪清泚太霞仙，我亦見之誰謂然。",
            "書窗明明有公子，坐對新詩發瓊蘂。",
            "春雲靄空風過耳，爲作匾名識其美。"
        ],
        "title": "草堂",
        "id": "cae1db83-8707-4cc9-891c-4d81c1037255"
    },
    {
        "author": "韓淲",
        "paragraphs": [
            "風霜高潔天意寒，捫蘿石壁不作難。",
            "躋攀古寺地陡寬，中有定僧瑣玄關。",
            "靜聽鳥聲人意閑，六塵掃除法觀還。",
            "驀地整履還下山，世緣禪機無兩般。"
        ],
        "title": "赭亭山白雲寺",
        "id": "49a6d40a-9973-4b42-a381-00e6edd6738c"
    },
    {
        "author": "韓淲",
        "paragraphs": [
            "春遊花時海棠醉，夾道排空轉佳麗。",
            "燕支豐頰嬌未醒，翡翠輕鬟愁欲墜。",
            "牡丹風裏晚煙明，薔薇露邊初日媚。",
            "山豅深靜自成家，池閣幽閑誰近市。",
            "是中人物多情致，賸擬芳尋爲出計。",
            "路塵獨怯過城闍，遠水孤舟那得至。",
            "芳菲易歇興終闌，識賞難同吟且寄。",
            "蹊間桃李豈無言，草木何知吾亦戲。"
        ],
        "title": "海南思南豅正花欲過趙閣亦倦",
        "id": "36629800-0bfd-4528-a960-c521270eb569"
    },
    {
        "author": "韓淲",
        "paragraphs": [
            "魚莊借榻眠春風，湖吹晚煙波拍空。",
            "是中祇可飲醇酎，摩挲醉眼花能紅。",
            "兩峰高高浴鳬亂，杜若汀前楊柳岸。",
            "相逢君嬾我更閑，不用長歌白石爛。"
        ],
        "title": "魚莊午睡",
        "id": "1c63ad2e-bea3-4ffd-beb0-d137b67ebdd5"
    },
    {
        "author": "韓淲",
        "paragraphs": [
            "倚船江頭看修竹，誰家有軒號清足。",
            "敲門應喜故人來，一飯從容可無肉。",
            "春風桃李徒紛紛，獨抱勁節惟此君。",
            "自公退食且嘯咏，他日得時能拂雲。"
        ],
        "title": "歸舟過東流丘簿清足軒",
        "id": "0b94d6a8-2f5b-478b-9cbb-031eccac8149"
    },
    {
        "author": "韓淲",
        "paragraphs": [
            "家在溪南山下住，清曉西風生杖屨。",
            "鄰翁相見笑相呼，春雪滿甌香似霧。",
            "屋頭種竹池養蓮，林深古井多寒泉。",
            "坐談不覺天已暮，秋入斷霞孤鶩邊。"
        ],
        "title": "曉步",
        "id": "429443eb-209e-4bda-8766-1248b3964623"
    },
    {
        "author": "韓淲",
        "paragraphs": [
            "煙雲未收天未明，眼頭依依带疎星。",
            "行人道路貪起程，戍樓鼕鼕殺五更。",
            "青山漸出一溪綠，溪面橫舟山有屋。",
            "紅光扶日升暘谷，且聽吾歌紫芝曲。"
        ],
        "title": "曉起",
        "id": "8268029b-974d-4bc5-bf50-38221700dc23"
    },
    {
        "author": "韓淲",
        "paragraphs": [
            "暮煙和角带疎鐘，修竹軒窗一枕風。",
            "月淡天高雲弄影，紗幮如水半曛中。",
            "夜深便覺涼無暑，庭戶惟聞草蟲語。",
            "參橫斗轉已三更，露氣襲人欲輕舉。"
        ],
        "title": "北窗夜卧納凉",
        "id": "5a755a38-91b8-4cd9-b4aa-4e95680951d6"
    },
    {
        "author": "韓淲",
        "paragraphs": [
            "滄浪之居蘇子美，滄浪之水僅清泚。",
            "闔廬城中今何年，宛轉依稀無乃是。",
            "石鑿鑿兮岸靡靡，紫荇浮煙復雲委。",
            "林空鳴禽時感耳，我亦爲渠聊步屣。",
            "千古萬古一長史，非網打盡那得爾。",
            "清風明月誰匪閑，同遊之者子周子。",
            "青春已深炫桃李，寒食清明數日裏。",
            "滄浪之水不可比，滄浪之歌不可擬。"
        ],
        "title": "同周兄南仲遊滄浪",
        "id": "5b71c121-39c7-4d44-93ae-77a96c59d0bd"
    },
    {
        "author": "韓淲",
        "paragraphs": [
            "落殘明月照湖心，小艇揚波荷氣深。",
            "誰能一枕華胥夢，占得其清無暑侵。",
            "長飈撼石應真洞，淨慈高絕南山陰。",
            "齋盂茗椀復宴坐，了義不必開禪林。",
            "老身執熱困塵屋，偪塞嘈雜蹏足音。",
            "櫟庵受用乃如此，斫額望之聊自吟。"
        ],
        "title": "文叔折柬誇其夜宿湖心午登南屏石洞納凉",
        "id": "fe2189dc-ba57-495e-819b-f4f393f84e66"
    },
    {
        "author": "韓淲",
        "paragraphs": [
            "君家兄弟非他人，與爾同寓冰溪濱。",
            "醉吟浪宕只這是，天地混沌疑非真。",
            "琢得一句兩句出，未必魂魄無精神。",
            "知我罪我春秋經，王覇隆替俱埃塵。"
        ],
        "title": "趙十同飲",
        "id": "c0f69516-9741-4e46-b530-bb020d3ec014"
    },
    {
        "author": "韓淲",
        "paragraphs": [
            "落葉紛委山路榛，飯餘試作捫腹行。",
            "人家有竹不可款，負郭乃得席作門。",
            "座中邂逅執戟孫，携尊更約重論文。",
            "青橙紫蟹亦俱設，愧謝子意因余勤。",
            "諸公飲量江海吞，我病忽苦頭岑岑。",
            "不如淵明醉遣客，乃效灌夫觴貴人。",
            "懸知事急起排闥，君更追路仍挽襟。",
            "吾曹相從貴真率，如此可畏還可欽。",
            "扶牀走筆道不敏，祗恐匹馬來三軍。"
        ],
        "title": "昨日過沈兄無隠邂逅楊溥子亦來溥子携酒就無隠飲余酒行頗虐病不勝焉席間先逸作詩道謝意",
        "id": "fb8b2a48-bbf2-4c62-ad90-7e0e8101c507"
    },
    {
        "author": "韓淲",
        "paragraphs": [
            "我扶敗輿過溪北，城郭雖喧有書屋。",
            "霜雲忽暗疑雪天，坐穩瓶梅蠟香撲。",
            "何許心情說餞歲，漫寫詩吟驚易俗。",
            "百年王謝幾人家，目斷蒼茫聽爆竹。"
        ],
        "title": "入城晁尹二家少留",
        "id": "31fa3799-3c70-4bac-ab2f-7e6e86ed8d05"
    },
    {
        "author": "韓淲",
        "paragraphs": [
            "春晴晚步春浦門，小飲醉入梅花村。",
            "繁香吹雪數十樹，青山遠近疎籬園。",
            "誰家水竹明窗軒，老我清坐俱忘言。",
            "須臾煙月光吐吞，歸哉樓角橫黄昏。"
        ],
        "title": "春浦門外看梅因飲宋氏小軒",
        "id": "a5b4666a-25dd-469b-87e5-70bfc314aae4"
    },
    {
        "author": "韓淲",
        "paragraphs": [
            "舍前舍後海棠紅，碧軒宛宛連霞宮。",
            "浮光弄景雖带雨，睡思醉貌空臨風。",
            "雷輕霧暗時過前，無處告訴杜老顛。",
            "溪山深密春晝寂，花撲一澗飛來泉。"
        ],
        "title": "山間南圃海棠花開",
        "id": "70cf060e-def6-45dc-b30d-8414c79043fa"
    },
    {
        "author": "韓淲",
        "paragraphs": [
            "今年未見梅花好，竹外溪頭春自早。",
            "滿瓶夭嬌送香來，照坐淋漓拚醉倒。",
            "瓊林飛出蒼精龍，朔雪未下風滿空。",
            "笑指蓬萊清淺水，連雲瑣斷最高峰。"
        ],
        "title": "梅枝",
        "id": "79b5af09-eec1-4f4c-b261-77de3e0d6545"
    },
    {
        "author": "韓淲",
        "paragraphs": [
            "山翁包題抵書信，盥掌剝封乃茶茗。",
            "更看健句團筆陣，得之足以忘食寢。",
            "清風兩腋何敢辜，常日諸人當聚飲。",
            "陸子泉頭活火煎，一啜須令各蘇醒。"
        ],
        "title": "謝昌甫茶且囑同往來諸友飲之",
        "id": "4cd07f32-1735-487c-b26e-59908f319e55"
    },
    {
        "author": "韓淲",
        "paragraphs": [
            "蛤蜊因酒得天全，踞無龜殻吾非仙。",
            "六跪二螯猶回旋，左手急持思拍船。",
            "螺之辣者真海鮮，每或酌侑能醒然。",
            "竹隠君其詩中權，知我托落醉欲眠。",
            "走送三物寸簡傳，青燈山牖瓶梅邊。",
            "食之既矣吟一篇，比耶興耶今何年。"
        ],
        "title": "昌甫寄酒蛤辣螺新蟹皆山味所久無",
        "id": "c353caef-d374-466c-8f15-45ac09e92b24"
    },
    {
        "author": "韓淲",
        "paragraphs": [
            "整整斜斜一書尺，磊磊落落滿包栗。",
            "霜風朝來吹我急，且向葉爐煨煮喫。",
            "高人知我老無力，跧伏寒溪少出入。",
            "慇勤題裹墨猶濕，雨峰高哉翠雲滴。"
        ],
        "title": "昌甫寄栗",
        "id": "f12b9881-e121-4fd6-a319-d23ebad832bd"
    },
    {
        "author": "韓淲",
        "paragraphs": [
            "西江寒籐濯清冰，擣成楮衾起霜稜。",
            "朱門鼎食笑弗顧，只有蕙帳眠山僧。",
            "精緻不數氈毯厚，潔淨未必綾錦能。",
            "禦冬氣清神煜煜，煖老體輕夢騰騰。",
            "幽人玩之喜欲舞，可與飲水同曲肱。",
            "江夏無雙知此意，又見寒來祇布被。",
            "吳山客舍久窮愁，帝城貴家誰顧視。",
            "急呼大兒開篋箱，取以贈吾真雅遺。",
            "拂拭牀間時自思，展轉枕邊誠有愧。",
            "當如此衾堅且白，身外輕肥皆棄置。"
        ],
        "title": "謝黄子耕惠紙被時在錢塘乍冷無衾窘甚",
        "id": "7b6fad6f-b730-44d3-b186-288a7472d62e"
    },
    {
        "author": "韓淲",
        "paragraphs": [
            "老來爲腹不爲目，薄飯盤蔬亦云足。",
            "成年準擬薇蕨甜，那計人間有粱肉。",
            "二月三月春已深，靈山土肥皆去尋。",
            "長莖短朿挂蘿檐，出市不直三數金。",
            "隨流揚波淨挼洗，芼以薑鹽付鐺耳。",
            "生柴带葉旋抽添，糟莩曠沈時染指。",
            "晨光破甑炊浮浮，稻香菜軟吾何憂。",
            "人可以食鮮知味，請聽以氣專致柔。"
        ],
        "title": "尹子潛送蕨",
        "id": "939e68c2-d72a-4eab-884a-1317a768c010"
    },
    {
        "author": "韓淲",
        "paragraphs": [
            "十瓜十梅得十竹，君應笑我喜可掬。",
            "芳華春育豈凡同，苦節冬藏惟勁獨。",
            "取才要記自高臺，著實能忘本深谷。",
            "寄謝悠悠莫驚嗤，草木無情山澗綠。"
        ],
        "title": "送十瓜十梅易十竹於鄭一",
        "id": "0aa35e63-f040-4ff7-8431-5db7acd4282f"
    },
    {
        "author": "韓淲",
        "paragraphs": [
            "章泉寄我松溪茶，北苑雙井未足誇。",
            "蓋以人勝茶亦勝，况復二老文章家。",
            "松溪主人未識面，每鄉往之而咨嗟。",
            "想見讀書坐清晝，薰風兩鬢生霜華。",
            "趙晁婣睦久同志，近知往詣情愈嘉。",
            "慇懃包裹得此茗，歸來奚忍自啜耶。",
            "憐我於晁頗臭味，一旦拜此忻無涯。",
            "亟呼童奴取活水，烹煎試起瓊玉花。",
            "不但愛此瓊玉花，茶因人勝無以加。"
        ],
        "title": "昌甫送松溪茶蓋云得之晁丈",
        "id": "cac060cb-8467-49d2-8264-ba63a58f3a02"
    },
    {
        "author": "韓淲",
        "paragraphs": [
            "人身一飽百不憂，行住坐卧本何求。",
            "冷煖大冬與大夏，盛衰三春及三秋。",
            "蒼蒼雲山緩曳杖，茫茫煙水輕拏舟。",
            "喜怒哀樂在中節，生兮若浮死若休。"
        ],
        "title": "人身",
        "id": "ed5056b1-71a5-45b3-8847-eccf29393079"
    },
    {
        "author": "韓淲",
        "paragraphs": [
            "去冬十月已飛雪，於潛滿縣層冰結。",
            "空齋老樹號朔風，客枕欲僵衾楮裂。",
            "主人猶有酒澆愁，旦起相呼相煖熱。",
            "坐中劉郎氣最高，抵掌歌詩雜言說。",
            "流光不覺小至近，澗路摧頹門半閉。",
            "兩年心事夜如何，窗撼山林聲又別。",
            "牀頭兒啼衣尚單，竈下婢苦柴未爇。",
            "麤官寸祿闕既遠，故舊尺書音更絕。",
            "薄田舂米雨不來，欲釀一杯無麯糵。",
            "蕭然默數長短更，惟恐寒氣吹燈滅。",
            "明當一水瀉清泠，會見四山高嵽嵲。",
            "重陰定自六出花，悵望同雲記捫舌。"
        ],
        "title": "初九日夜坐",
        "id": "3ff3ea55-ee90-4855-82b3-944b0ef991cb"
    },
    {
        "author": "韓淲",
        "paragraphs": [
            "鬢花臂絲盤艾虎，佳人競云作重午。",
            "菖蒲細縷來泛巵，快意酒行何用數。",
            "忽憶當年楚三閭，他愁我樂意何如。",
            "不識好惡類如此，世間俗物爭奈渠。"
        ],
        "title": "重午",
        "id": "d4a32c07-b3bf-4f72-be11-134bba5ee540"
    },
    {
        "author": "韓淲",
        "paragraphs": [
            "去年沙坑作重午，城下今年著船鼓。",
            "過溪沿澗逢交遊，挈榼留杯失賓主。",
            "宣和曾带御書符，荆楚誰言長命縷。",
            "老因唐律爲沉吟，山隠輕雷催晚雨。"
        ],
        "title": "五日",
        "id": "2c46ecb1-7053-480c-8e0a-13466a48c08e"
    },
    {
        "author": "韓淲",
        "paragraphs": [
            "欲雪既雪復未雪，短衣數挽從百結。",
            "橫溪過澗起輕冰，舉首長歌時叫絕。",
            "莽莽歲寒殘臘月，梅花前村後村發。",
            "橋頭獨釣任漁翁，千山萬徑不可滅。"
        ],
        "title": "十二月十二日雪",
        "id": "857d04f4-8ffa-4ad0-8203-e1af1d9bc17c"
    },
    {
        "author": "韓淲",
        "paragraphs": [
            "錢塘禱雨上天竺，大士往來燒寶香。",
            "支郡神祠亦照答，自鳴山出氣蒼茫。",
            "風投襟袖带衣寬，短髮重搔爲整冠。",
            "待得成霖三日後，出門沿澗看清湍。"
        ],
        "title": "二十九日大雨",
        "id": "b5e29a0a-c34e-4b9e-bbbe-7093d7da9a69"
    },
    {
        "author": "韓淲",
        "paragraphs": [
            "風雨如晦雞既鳴，茅茨疎濕迷山楹。",
            "披衣不知所如往，爐存宿熅猶熒熒。",
            "水流花謝青春深，前村解橋隔孤城。",
            "庾郎鮭菜當用情，瓶粟更付折脚鐺。"
        ],
        "title": "風雨",
        "id": "85a3e1de-eed5-4d30-b654-ae4df57035d6"
    },
    {
        "author": "韓淲",
        "paragraphs": [
            "吹鼓打笛農禱雨，都道小禾遲者乾。",
            "高邙之田已如此，低漥晚稻難更看。",
            "官司只怕放苗頭，田里豈但餬口憂。",
            "政在養民舜之政，損下益上非所求。"
        ],
        "title": "十九日",
        "id": "de4f8754-b02d-4ff5-adb7-846a8fa10595"
    },
    {
        "author": "韓淲",
        "paragraphs": [
            "沍寒日日霜如雪，地土縮高磚石裂。",
            "板橋積厚滑難乾，林葉有同裝玉屑。",
            "朝來負暄殊不暖，過午欲晡冰更結。",
            "無風亦覺氣酸然，只是水邊梅影別。",
            "一冬既雷仍既雨，僅可得晴霜未絕。",
            "家貧無人去拾柴，白屋何由生煖熱。",
            "且擁敗絮莫出門，欲賦江梅詩轉拙。",
            "細思雨霜豈常霜，須見陽和變時節。",
            "待他春色到人間，定自忘之都弗說。"
        ],
        "title": "霜寒",
        "id": "dc2d7eb7-368c-4bbf-8a29-9d23ff35c65e"
    },
    {
        "author": "韓淲",
        "paragraphs": [
            "江波沄沄山雪盛，寒霧不收潮風勁。",
            "詩人與我把一杯，信道東南此爲勝。",
            "隔望遥知是剡中，坐看飄洒歸空濛。",
            "回首紛華車馬外，西湖雖好此無雄。"
        ],
        "tags": [
            "西湖"
        ],
        "title": "七日大雪浙江亭訪希之",
        "id": "babf34cf-8f2a-4587-96f9-c5bdfb8b57b0"
    },
    {
        "author": "韓淲",
        "paragraphs": [
            "慶元三年中元日，是夜更餘驚月蝕。",
            "須知穢巷亦喧呼，見說清臺正推測。",
            "昏昏已作赤朱紅，閃閃猶成墨漆黑。",
            "磨刀急斬蝦蟇精，天眼光明無變色。"
        ],
        "title": "十五日夜月蝕聞差中舍正言監測清臺",
        "id": "3fe1959c-6b6a-4733-a770-229f4bda185a"
    },
    {
        "author": "韓淲",
        "paragraphs": [
            "不奈江渾復林熱，長夏逃虛徒散髮。",
            "扁舟何許可追涼，安得佳人弄明月。",
            "尋常浪飲苦匆匆，邂逅一遊多汩汩。",
            "日復日矣心轉癡，牽强而來終勃窣。",
            "琴堂有仙真好奇，簿書堆裏清興發。",
            "我雖老倦亦軒然，相與聽歌忘病暍。",
            "中流滉瀁已蒼茫，下瀨回沿應蕩淈。",
            "山高影翻棲鶻巢，潭澄光射鳴鼉窟。",
            "須臾斗柄插銀潢，常娥俯濯淩波襪。",
            "快呼天風駕雲濤，弱水三萬倏超忽。"
        ],
        "title": "月溪清汎",
        "id": "c1b12977-91b5-4c75-8482-0ed0e59e2210"
    },
    {
        "author": "韓淲",
        "paragraphs": [
            "浴溪橋上山岝崿，直下流波寒未涸。",
            "只宜墨客寄幽閒，不許行人動離索。",
            "草木黄落已變衰，晚風吹霜白雲歸。",
            "清暉如斯耿獨立，何處翩翩鷗鷺飛。"
        ],
        "title": "和壁間林文節公韵",
        "id": "06c088d0-4b7b-4f0a-bbd8-cea7cfb4db73"
    },
    {
        "author": "韓淲",
        "paragraphs": [
            "坐卧一榻殊執熱，到手清言解煩結。",
            "是誰所作疑彈丸，定自不凡如玉潔。",
            "昨夕之夕飲固多，今日之日調則別。",
            "山園空瑣楚臺風，水路猶思剡溪雪。",
            "須知野老本憂深，何事騷人更愁絕。",
            "題輿倒載真世賢，伯仁可與智者說。"
        ],
        "title": "和周次公",
        "id": "4cddd4a1-50a7-4a3e-98d7-178f2ea0e5f3"
    },
    {
        "author": "韓淲",
        "paragraphs": [
            "齋樓之名散菴立，時哉時哉貴翔集。",
            "訓行處仁要領會，德成勝非由所習。",
            "眼高四海遠者遠，知效一官急者急。",
            "工夫當思寸陰競，淵源不可短綆汲。"
        ],
        "title": "二十一日同昌甫鎮頭和森桂時齋之句",
        "id": "26cbedf4-3f33-4046-ab6d-ed46bc5201c8"
    },
    {
        "author": "韓淲",
        "paragraphs": [
            "萬事新傳燈落燼，底許深長并淺近。",
            "山空歲暮風雪振，縱得過從渾莫省。",
            "符銅節蕩元整整，東上西來晨復暝。",
            "章泉之居儘虛靜，世既相忘心孰競。",
            "失喜故人來問訊，且擁寒爐話吾勝。",
            "留連雞黍夜初定，清旦重言意無盡。",
            "意無盡矣我何知，歎者歎而哂者哂。"
        ],
        "title": "昌甫以詩謝履常見過因和韵",
        "id": "5de19fc2-ea24-4a51-b2da-3fb82a74c2c6"
    },
    {
        "author": "韓淲",
        "paragraphs": [
            "福唐荔子冬生花，青榕深深多釋家。",
            "海山會府亦繁富，官自貨鹽常造茶。",
            "民以不冤刑獄折，無歲無人無一節。",
            "同僚鬭牛應暖熱，中酒過廳不可說。"
        ],
        "title": "王幹以詩寄和答",
        "id": "9b539a65-8e7a-46bc-8b4f-b46b340bb6b9"
    },
    {
        "author": "韓淲",
        "paragraphs": [
            "曉山亂眼青如濕，夜氣猶存煙四羃。",
            "不知炎熱著何許，但起陰風催日出。",
            "含暉倒影殊蒼涼，翻手塵埃復俱失。",
            "高丘望女歌正長，展轉歌之肯倉卒。"
        ],
        "title": "次韵徐斯遠曉梁看日出",
        "id": "c44370f9-4575-4dbd-ada2-f2897b6c1138"
    },
    {
        "author": "韓淲",
        "paragraphs": [
            "淵明太事多，汲汲泥詩酒。",
            "子雲良自苦，載醪竟何有。",
            "芭尊太玄八十一，統集飲酒二十首。",
            "我貴知我希，却掃且緘口。"
        ],
        "title": "次韵昌甫仲春讀謫仙詩",
        "id": "72167ab4-ca36-4579-9fbd-7d4b1ee14164"
    },
    {
        "author": "韓淲",
        "paragraphs": [
            "不須酒畔狂吟裏，夢破寒亭自驚起。",
            "一梢孤月带霜華，靈山漫澈冰溪水。",
            "塵勞空度幾星霜，畫手猶能眼界香。",
            "午夜城頭吹畫角，綠毛么鳳墮其旁。",
            "不怕花前不我知，只愁花後少人思。",
            "如今紙上閒言語，未抵依稀落墨時。"
        ],
        "title": "次韵",
        "id": "9d12adb9-8a41-4ee7-8ed7-25fe3acbdf02"
    },
    {
        "author": "韓淲",
        "paragraphs": [
            "老身居山復入山，隨山夾路溪彌漫。",
            "南豅深處作幽夢，我輩白鷗盟勿寒。",
            "梅花乘春既宜飲，綠毛么鳳非人寰。",
            "坐中長少偶然集，白雲清氣生簷間。",
            "醉酣低摘仍高攀，興來物會殊未闌。",
            "悠悠不但惜此爾，要留佳話他年看。"
        ],
        "title": "趙履道同宿南豅梅大放次其韵",
        "id": "157bb5a9-c257-4b86-9073-e54cfd2b6ce2"
    },
    {
        "author": "韓淲",
        "paragraphs": [
            "滄溟吐吞江水地，風塵萬里一危亭。",
            "自憐雪裏心眼在，憑軒盡日空詩成。",
            "波流不鳴雲不斷，冷氣暗逼黄熒熒。",
            "銷凝還如未開鑿，渾沌無際天難名。",
            "相從共飲豈易適，太息歲晚初何營。",
            "尺梭已覺魚尾健，數字更喜鴻翼輕。",
            "吾儕天窮且天放，酒肆人間誰長卿。"
        ],
        "title": "次韵希之",
        "id": "ea2e0d2d-66d5-46c2-990b-fbc923e0cc60"
    },
    {
        "author": "韓淲",
        "paragraphs": [
            "鐵獅峰前鳳山陽，泉甘土肥靈草香。",
            "丁蔡好事作土貢，到今題裹歸朝綱。",
            "密雲壽圭脫寶胯，鎖鑰銀白羅帕黄。",
            "春風玉食睿思殿，歲歲屬望天一方。",
            "恩沾臣鄰講讀處，賜啜更覺昭回光。",
            "龍鳳大團小團耳，且如頭茶安得嘗。",
            "餘珍踵例及守漕，屬幙亦得酬官忙。",
            "平分風月石渠老，分餉乃欲顛倒搜我腸。"
        ],
        "title": "次韵建倅德久林秘書寄貢餘",
        "id": "3b4704fb-05b3-44f9-a3a0-87236e271b1b"
    },
    {
        "author": "韓淲",
        "paragraphs": [
            "一夜西風入南澗，便作秋聲無畔岸。",
            "蕭蕭涼氣夢初回，不奈離愁送遊宦。",
            "人生義命當樂天，倒睨鍾鼎初悠然。",
            "明發分手莫惆悵，他年看我棲林泉。"
        ],
        "title": "沿檄澗上將回呈元立",
        "id": "a8c7a5ca-d2df-4f03-a779-7ba5914eb4d2"
    },
    {
        "author": "韓淲",
        "paragraphs": [
            "風力作狂無所止，花片摇空當未已。",
            "諦視深尋孰與比，梅葉梨梢孕青子。",
            "春紅正復可憐爾，三分前塵一分水。",
            "相將柔桑著筐篚，寒食北邙泣新鬼。",
            "繁陰匝地人醉起，哀江南兮臨結綺。",
            "底用留情來賦此，夏衣飄飄欲輕體。"
        ],
        "title": "次韵昌甫斯遠落花行",
        "id": "9202c0d0-0130-421c-98af-646e6226288c"
    },
    {
        "author": "韓淲",
        "paragraphs": [
            "飛流作枕山作屏，采薇散髮神氣寧。",
            "巖扉無人晝長扃，幾回午夢驚獨醒。",
            "水邊石上草自馨，嵐光近散遠以凝。",
            "長飆撼樹時靜聽，灑然塵銷天籟清。",
            "幽禽刷羽飛來輕，泉源舞荇聲泠泠。",
            "殷雷收暑甘雨零，碧落乍空鸛且鳴。",
            "閑身無用心太平，試琢新語朱絃聲。",
            "世俗所爲吾不應，因君詩來如飲冰。"
        ],
        "title": "斯遠作冷語甚佳以其富貴神仙中致非畸人山澤所宜戲次韵柬之",
        "id": "16bb0388-5b90-46b6-979b-05c069b98fcf"
    },
    {
        "author": "韓淲",
        "paragraphs": [
            "懷哉望望山囿中，月來老樹高玲瓏。",
            "起行久之坐嘆息，祗合輕舉隨飛龍。",
            "露華滴葉相下上，河影摇空更清亮。",
            "長庚如晝夜何其，寒氣襲人不可向。"
        ],
        "title": "次韵斯遠月夜",
        "id": "9230b6da-163d-4d61-87fc-f99ddbd2cc79"
    },
    {
        "author": "韓淲",
        "paragraphs": [
            "醉中曾寫雪色壁，非此主人無此客。",
            "夜寒煙雨池閣深，秉燭看梅忘墮幘。",
            "春來相望鵝湖邊，桃花滿地松拂天。",
            "抱琴挾書過飄泉，想君風度尤翩翩。"
        ],
        "title": "寄葉解元",
        "id": "aaf503d4-7d00-40f0-8a7c-7e4ec35dee4f"
    },
    {
        "author": "韓淲",
        "paragraphs": [
            "潮落潮生一水通，崑山縣前桃花紅。",
            "劉改之者忽相逢，桃花正在煙雨中。",
            "面須如戟頭已童，君雖不言我亦窮。",
            "一杯竟醉立下風，江西人物舊所宗。"
        ],
        "title": "贈劉解元",
        "id": "f974e202-a99a-4d3d-ae0c-ec31bf98e299"
    },
    {
        "author": "韓淲",
        "paragraphs": [
            "涼風吹溪雨吹蓬，故人意氣俄相逢。",
            "停驂爲我一小飲，西湖東望兩高峰。",
            "人間萬事俱華髮，雨歇風清有佳月。",
            "不須千里苦相思，得酒陶然已兀兀。"
        ],
        "tags": [
            "西湖"
        ],
        "title": "溪路邂逅傅騏驥之在所沽酒話別",
        "id": "fbf5252f-5f8d-46a2-a855-949137a30207"
    },
    {
        "author": "韓淲",
        "paragraphs": [
            "儒家辰告當訏謨，紛紛莫厭形勢塗。",
            "甲兵調度應敵爾，君行鄱水聊載驅。",
            "有文與詩錦機織，夾道雲山正堆積。",
            "癡兒固有了官事，歸日奚囊觀筆力。",
            "別酒無用鯨吸川，芝山杖藜湖接天。",
            "使君自是江海客，有來矍鑠當歡然。",
            "如今百事皆撐柱，寬得一分猶復古。",
            "蕭條野老爲賡吟，此話不同知底數。"
        ],
        "title": "送吳判官",
        "id": "cbadb326-4602-46a2-8796-8454bd326a96"
    },
    {
        "author": "韓淲",
        "paragraphs": [
            "遊者未回居者藏，老我去各天一方。",
            "目前聚集自落拓，背後往還誰論量。",
            "連連冰雪葉已脫，皎皎風霜梅更芳。",
            "燭明照坐更漏長，高溪里社靈山陽。"
        ],
        "title": "二十六日贈鄭一有懷趙十閩嶠之役",
        "id": "a48101ba-b642-44e6-944e-8144855141c6"
    },
    {
        "author": "韓淲",
        "paragraphs": [
            "去冬曾與十客遊，今夏還約幾人至。",
            "橋南花處數枝梅，青子林園尚堪醉。",
            "行者居者復不來，相賞相違何有哉。",
            "古栝蒼山照流水，我亦僅能知此爾。"
        ],
        "title": "戲柬胡教授",
        "id": "abac0296-1ce4-4cf7-91d0-89d9be5400c1"
    },
    {
        "author": "韓淲",
        "paragraphs": [
            "深林蟬聲咽殘雨，又爾微炎起亭午。",
            "章泉幽流雨風寒，安得從之臂不羽。",
            "江南田薄多旱苦，冥鴻孤高畏羅罟。",
            "洪河東傾一砥柱，雲霏霏兮澹承宇。"
        ],
        "title": "寄昌甫",
        "id": "0004fc59-662c-4279-85ec-f89513aecb6a"
    },
    {
        "author": "韓淲",
        "paragraphs": [
            "君頭短髮種種長，營營寒事驚流光。",
            "手翻手覆謂可常，幽意祇覺來無方。",
            "今冬風雪多冰霜，靜夜不寐猶吟螿。",
            "竹隠我獨矯首望，詩寄尚喜筆健彊。"
        ],
        "title": "懷昌甫",
        "id": "ac550059-d911-45a9-be49-62ddc3e0fec0"
    },
    {
        "author": "韓淲",
        "paragraphs": [
            "清飆吹塵玉溪煙，龍舟未收菖蒲天。",
            "城東寶香祈永年，振振公子陳醮筵。",
            "雨零霞外來羣仙，德我壽我明自然。",
            "宣簡流芳正綿延，華裾織翠金丹圓。"
        ],
        "title": "趙十生日作醮事",
        "id": "389a0737-4c05-4678-81e5-44adf16ad695"
    },
    {
        "author": "韓淲",
        "paragraphs": [
            "青鞋黄帽非左計，消得水涯與山顛。",
            "吟邊憂世聽者哂，只宜尋醉陶陶然。",
            "貴人責重閒人輕，春風日高放脚眠。",
            "带湖拂波綠楊柳，吾儕靜勝可忘年。"
        ],
        "title": "次韵耿運幹",
        "id": "6a15c596-7075-44ed-94cd-e3f62d452c8f"
    },
    {
        "author": "韓淲",
        "paragraphs": [
            "我居溪南望城北，最高園臺竹樹碧。",
            "眼前带湖歌舞空，耳畔茶山陸子宅。",
            "知君纔自天竺歸，那得緇塵染客衣。",
            "日携研席過阿連，怡神散髮思采薇。"
        ],
        "title": "聞民瞻久歸一詩寄之",
        "id": "80deec18-46da-434a-9a00-b577b2283853"
    },
    {
        "author": "韓淲",
        "paragraphs": [
            "文章精金真美玉，交往徒勞分雅俗。",
            "偶然邂逅一言詩，清秋付與陶潛菊。",
            "弦歌之聲譽甚休，田里民其無歎愁。",
            "誰將茗酒壽弧矢，長篇短句相唱酬。",
            "是中佳處有深趣，如龍翔雲豹起霧。",
            "力探樂取到古人，天地江山供指顧。",
            "從他駒隙歲月馳，我自舒徐蕭散之。",
            "罏香莫著鼻觀淨，喚醒伯牙鍾子期。"
        ],
        "title": "聞趙十有詩上饒生朝後兩日次韵寄之",
        "id": "c2e30e2c-3582-4ba3-a798-25da656a6f0b"
    },
    {
        "author": "韓淲",
        "paragraphs": [
            "章泉老子之詩學，筆自崢嶸心自泊。",
            "暮春靜把一杯看，縱有世情無處著。",
            "三傳且莫束高閣，待子龍津名一躍。",
            "收回舊話再商量，沈謝應劉都掃却。",
            "蠶葉人家採摘忙，麥將秋矣水浮秧。",
            "平田冷漠吹朝雨，側徑深微過夕陽。",
            "殘酒餘香愁夢枕，斷篇遺簡苦吟囊。",
            "鶑啼燕語春歸也，不道高齋口自芳。"
        ],
        "title": "昌甫有詩學長句次韵以柬處晦且當應舉",
        "id": "c6847b4a-5b22-473b-96f6-85daf5e1c1f3"
    },
    {
        "author": "韓淲",
        "paragraphs": [
            "故人湖海誰知音，章泉病翁卧山林。",
            "我思不見夜長寂，君往與同秋正陰。",
            "修筠亂石一徑靜，風雨滿窗清且深。",
            "安得相從日上下，騷雅共傾陶寫心。"
        ],
        "title": "斯遠訪昌甫同作音字詩因又一首",
        "id": "d8ad6ca6-bd1a-48d4-a7c4-6c285acc6540"
    },
    {
        "author": "韓淲",
        "paragraphs": [
            "紫菊紅萸仍酒美，萬里秋雲接天水。",
            "登高能賦我何堪，會逢其適聊爾耳。",
            "蒼山小亭看弈棋，不有此客無此詩。",
            "古往今來吹破帽，河梁歸路月明知。"
        ],
        "title": "次韵吳推官二首  其一",
        "id": "0ee0f002-efbd-47e9-a87d-35812536d959"
    },
    {
        "author": "韓淲",
        "paragraphs": [
            "坡云今日我重九，自古騷人無此手。",
            "一從陶令歸去來，誰有閒中能漉酒。",
            "籬邊采采黄花歌，不盈襟袖還幾多。",
            "滿城風雨固應爾，欲制頹齡如老何。",
            "怪來清氣侵毛髮，忽得新篇有風骨。",
            "溪亭應記見南山，玉水波寒步微月。"
        ],
        "title": "次韵吳推官二首  其二",
        "id": "435bd523-88fe-4319-aed0-c5394adc45ff"
    },
    {
        "author": "韓淲",
        "paragraphs": [
            "冰霜落澗歲云暮，寂寂遠岫松風回。",
            "村深古寺作鐘磬，車馬路斷樵者來。",
            "參差一抹起宿雁，清淺數枝橫小梅。",
            "日昃翠寒雲屋迥，竹爐煨火盡餘杯。"
        ],
        "title": "讀東溪可正平詩",
        "id": "ca497da2-d7c7-4121-8018-9bb72adbae50"
    },
    {
        "author": "韓淲",
        "paragraphs": [
            "陳止齋詩不草草，約貌前頭諸舊老。",
            "大章短句可思議，妙意餘情愁絕倒。",
            "生薑門有水心道，赤水亭占龍窟好。",
            "伯牙無絃驥伏皂，摹搨賸殘人或葆。"
        ],
        "title": "陳君舉舍人集新刊三山因讀其詩有感",
        "id": "873a7e88-6026-431d-84ec-5d0d10308110"
    },
    {
        "author": "韓淲",
        "paragraphs": [
            "我登野閣思過庭，吻角欲語徒悲鳴。",
            "麗譙西池水木秀，當年手種年年生。",
            "五六十春幾交印，幕畫英遊應接軔。",
            "由來感舊誰發揮，龍光斗牛知令問。",
            "詩來喚醒醉夢中，一日好事傳江東。",
            "吳公治行天下美，隠然蓋本西漢風。",
            "大抵軒窗數間屋，雅俗升沈堪躑躅。",
            "光前絕後得名章，便覺流芳爭誦讀。",
            "夕陽淡月色朦朧，想公退食書自工。",
            "黄卷之間欠伸處，催煎茶椀呼家童。",
            "妙聲直啟重玄鑰，惠徼先君寧苟作。",
            "其孤衰微但下拜，猶向霜天辱杯酌。"
        ],
        "title": "吳判官野閣詩述先公甚勤次韵謝之",
        "id": "2ab9667d-8e5b-44d5-bd70-8ebd9ed25424"
    },
    {
        "author": "韓淲",
        "paragraphs": [
            "千古萬古琉璃堂，中有一人萬丈光。",
            "長篇短篇任摸索，小句大句宜忖量。",
            "風花雪月初非遠，城郭山林各是忙。",
            "惆悵無因見范蠡，空留佳話說南唐。"
        ],
        "title": "錄王昌齡詩",
        "id": "5811c3d2-226a-4980-85b4-b1c87fe84429"
    },
    {
        "author": "韓淲",
        "paragraphs": [
            "東風滿地吹瑶草，水煖雙流山四抱。",
            "參差樓觀倚晴空，林靄乍收初日杲。",
            "杏桃婀娜開花早，蝶遶鶑遷魚在藻。",
            "人家籬落動耕桑，溪女往來翁喚媼。",
            "務頭臘酒賤仍好，麥熟官清農晏保。",
            "岝崿峰高多醉遊，天目潭深無旱禱。",
            "誰把丹青能一掃，點綴毫芒殊可考。",
            "分明融蕩紫溪春，路入煙霞是仙島。"
        ],
        "title": "題紫溪春晚圖畫",
        "id": "5283eb90-6ebc-4498-a613-220c417305d7"
    },
    {
        "author": "韓淲",
        "paragraphs": [
            "蠻歌俚耳吾不愁，江南五月疑涼秋。",
            "漸離荆卿易水流，圖窮匕首非覇謀。",
            "吳頭楚尾龍虎幽，擊筑乃爾聽市謳，調苦節促如遠遊。",
            "安得酒船同拍浮，衮衮切切終悠悠。"
        ],
        "title": "偶成",
        "id": "549465a1-292a-4673-a1c9-a76a5a6e1a46"
    },
    {
        "author": "韓淲",
        "paragraphs": [
            "今年臘盡春風起，凌曉撐船度溪水。",
            "去年九日菊花開，相與周遊二三子。",
            "山深泉井一鄉村，地僻章丘數家市。",
            "酒飲詩成可奈何，坐想斯人消吝鄙。"
        ],
        "title": "雜賦二首",
        "id": "2f408539-70e7-49e3-b734-fc44ad19aa44"
    },
    {
        "author": "韓淲",
        "paragraphs": [
            "霞杯爲奏阮咸曲，悵望十年湖水煙。",
            "聞過東嘉看雁蕩，野雲留宿話翛然。",
            "譚詩忽見蔣雲出，今去洞庭衡岳前。",
            "能說鍊師神不老，識全元是赤城仙。"
        ],
        "tags": [
            "洞庭湖"
        ],
        "title": "贈天台鄭道士",
        "id": "c967bb5a-0389-4ecc-bd18-29909aefbd1a"
    },
    {
        "author": "韓淲",
        "paragraphs": [
            "盛典行長樂，秋光溢壽樽。",
            "后儀崇太姒，帝服見曾孫。",
            "遥想重闈集，咸推六殿恩。",
            "歡聲開九秩，誕節照乾坤。"
        ],
        "title": "慈福太后生辰聖駕同中宮過北內上壽至曉鑾仗方回觀者無不仰贊慶禮四朝之尊也",
        "id": "a5642b3b-6bf5-402e-8a7d-065cd531da7c"
    },
    {
        "author": "韓淲",
        "paragraphs": [
            "院落無人到，遊絲自短長。",
            "細風添霽色，斜日轉流光。",
            "柳入鶑邊嫩，花飛燕外香。",
            "一杯春晝永，試與問年芳。"
        ],
        "title": "春日",
        "id": "a97e6252-0c58-4f56-8947-78a454f374b9"
    },
    {
        "author": "韓淲",
        "paragraphs": [
            "煙月收微靄，春歸柳色深。",
            "落梅還滿眼，啼鳥獨驚心。",
            "醉熟醒何益，愁多夢亦侵。",
            "銀花元夜句，猶記昔人吟。"
        ],
        "title": "次韵元夕  其一",
        "id": "59156063-3ea5-49d1-a9d0-3c32592ee1cf"
    },
    {
        "author": "韓淲",
        "paragraphs": [
            "輦路元宵盛，樓臺煙火深。",
            "異鄉今日意，樂事去年心。",
            "溪闊斜陽下，林空細雨侵。",
            "扶輿且蕭散，尋勝一閒吟。"
        ],
        "title": "次韵元夕  其二",
        "id": "3a4a7361-3950-4c92-a54c-4beaa193a47f"
    },
    {
        "author": "韓淲",
        "paragraphs": [
            "去年苦無雪，今雨又多風。",
            "人日平頭過，元宵轉眼中。",
            "野梅香更白，文杏色微紅。",
            "籬落春陰外，樓臺曉霧空。"
        ],
        "title": "人日",
        "id": "fc29e53d-c649-4660-b339-57844db7ad83"
    },
    {
        "author": "韓淲",
        "paragraphs": [
            "春前三日雪，今則倏霜晴。",
            "澗谷冰凘滿，溪山風物清。",
            "梅梢已飄灑，蘭穗始敷榮。",
            "宿約多神賽，君來酒重傾。"
        ],
        "title": "正月十一日",
        "id": "9bf3f3e6-550f-4c23-8c42-74f6d478528b"
    },
    {
        "author": "韓淲",
        "paragraphs": [
            "海棠花上雪，憔悴却如人。",
            "曉覺春光淡，時占天氣新。",
            "燕脂纔糝糝，翡翠正勻勻。",
            "睡足寒猶力，宜多酒入唇。"
        ],
        "title": "三月一日",
        "id": "641a6826-6286-43b9-b464-cc5b0b1e1ed4"
    },
    {
        "author": "韓淲",
        "paragraphs": [
            "風作連宵雨，山寒復晝冥。",
            "酴醾花白白，楊柳葉青青。",
            "令節空輕過，芳時惜易經。",
            "清真王逸少，修禊寫蘭亭。"
        ],
        "title": "雨中上巳",
        "id": "49f3d97e-3c7e-483c-9b3b-e0a848c14f4f"
    },
    {
        "author": "韓淲",
        "paragraphs": [
            "南北已分壠，後來那得知。",
            "侵尋空歲月，流落漫歌詩。",
            "宿草露殊濕，白楊風更悲。",
            "江村暗寒食，老大故園思。"
        ],
        "title": "次韵昌甫寒食",
        "id": "6327578e-c068-42d8-8cd1-808fce9d554d"
    },
    {
        "author": "韓淲",
        "paragraphs": [
            "淡淡春晴晚，窗前燕子飛。",
            "酒盃誰共飲，詩筆自孤揮。",
            "上冢家山遠，下湖仙苑稀。",
            "空多冶遊者，扶醉趕門歸。"
        ],
        "title": "十四日  其一",
        "id": "cb93b003-03ff-4897-8a07-b280d8dcfd47"
    },
    {
        "author": "韓淲",
        "paragraphs": [
            "風花郭店路，靈井隔雲溪。",
            "渡水魚爭出，隨山鶑亂啼。",
            "只疑身未老，不信夢還迷。",
            "今日逢寒食，西湖春草萋。"
        ],
        "tags": [
            "西湖"
        ],
        "title": "十四日  其二",
        "id": "f32de8dd-3771-4536-a9cd-f7f33ba67e0a"
    },
    {
        "author": "韓淲",
        "paragraphs": [
            "山徑瀕溪轉，林亭亞谷斜。",
            "老詩無住著，健酒有須賒。",
            "急雨催楊柳，微陰養杏花。",
            "重簾新燕子，隨處覓生涯。"
        ],
        "title": "二十五日",
        "id": "84c68b7c-1712-45c4-aad2-111ffc6d1019"
    },
    {
        "author": "韓淲",
        "paragraphs": [
            "細雨收微暖，輕雲起薄陰。",
            "舟橫蓮葉淺，人度柳花深。",
            "佛屋多支徑，旂亭亦遠林。",
            "一春思放浪，盡日喜登臨。"
        ],
        "title": "晚春",
        "id": "d11bc9b8-27aa-458a-9020-3445c4dfc4a2"
    },
    {
        "author": "韓淲",
        "paragraphs": [
            "晚來臺上坐，猶自說春歸。",
            "可惜園林裏，都無花片飛。",
            "榜人勞載酒，鷗鳥定忘機。",
            "笑摘青梅子，停杯看雨肥。"
        ],
        "title": "初七日",
        "id": "a9ecb9df-7dd3-4d6a-8bae-bdae21ce79a0"
    },
    {
        "author": "韓淲",
        "paragraphs": [
            "水石雲山裏，歸來已九秋。",
            "隔城如淺近，鄰寺始深幽。",
            "慧遠逢修靜，文淵說少游。",
            "徑荒殊不掃，風葉上牽牛。"
        ],
        "title": "七月",
        "id": "549c9ab6-cd6c-4b9a-8285-85d6dd65c5cc"
    },
    {
        "author": "韓淲",
        "paragraphs": [
            "客裏逢重九，路經鵝嶺頭。",
            "物華元自好，意緒不禁愁。",
            "霜重曉猶積，烟低寒不收。",
            "營營本何事，吹笛下滄洲。"
        ],
        "title": "九日",
        "id": "309c1b73-1c23-4f0b-9e5b-9fa2c430bd35"
    },
    {
        "author": "韓淲",
        "paragraphs": [
            "季月黄花酒，今還過玉溪。",
            "野僧談衆妙，林叟祇孤暌。",
            "滕閣有前境，胥山無別蹊。",
            "會須直學士，霄漢記閒栖。"
        ],
        "title": "趙運幹秩滿經由寄懷任舍人直院九日",
        "id": "39177ecf-e12e-41be-bf9f-62cd64468945"
    },
    {
        "author": "韓淲",
        "paragraphs": [
            "沙鴈徒高下，荒雞任喔吚。",
            "連山雲日過，夾澗雪霜吹。",
            "葉逕濕仍滑，柴扉久易欹。",
            "不知詩在否，詩亦費心思。"
        ],
        "title": "十一月晦",
        "id": "a7872b11-acc0-45e7-82e8-f46babbbe1a9"
    },
    {
        "author": "韓淲",
        "paragraphs": [
            "雪後寒簷滴，青燈夜看詩。",
            "人情雖已甚，物色又何其。",
            "永永孤城漏，垂垂老境時。",
            "瑠璃剪木葉，今歲是冰枝。"
        ],
        "title": "十二月旦",
        "id": "eb6ecae7-d383-4c45-b6e2-ad90cd550341"
    },
    {
        "author": "韓淲",
        "paragraphs": [
            "歲晚家何在，冰溪懷玉山。",
            "雪梅香汎汎，霜樹色斑斑。",
            "村酒相招喚，田歌自往還。",
            "白頭搔更懶，今識市朝間。"
        ],
        "title": "歲晚",
        "id": "e1507317-7e07-4931-a72e-24e82e19fd11"
    },
    {
        "author": "韓淲",
        "paragraphs": [
            "不恨常疎隔，何疑欠討論。",
            "同心惟設飯，盡興亦空罇。",
            "日與樵爭席，時看子候門。",
            "山場風莽廣，溪港雨沉昏。"
        ],
        "title": "十六日  其一",
        "id": "a6c95aa8-6faa-4e85-a252-38a723f53fab"
    },
    {
        "author": "韓淲",
        "paragraphs": [
            "寒水浮沙急，昏煙擁樹深。",
            "茅茨得幽隠，藜杖失荒尋。",
            "地暖疎梅發，籬虛敗葉侵。",
            "終風驚達夜，未雪苦多陰。"
        ],
        "title": "十六日  其二",
        "id": "117eb656-2536-4b4a-ba57-dd57c627b604"
    },
    {
        "author": "韓淲",
        "paragraphs": [
            "飯已南窗暖，依違睡思生。",
            "息虛神即固，氣定體殊輕。",
            "霜熟日初上，簷疎紙透明。",
            "欠伸詢早暮，一唱午雞聲。"
        ],
        "title": "窗日",
        "id": "cfcab09d-0645-423d-b0eb-d1a13a774347"
    },
    {
        "author": "韓淲",
        "paragraphs": [
            "乍暖人多困，晝長春已深。",
            "殘花紅糝糝，新葉綠陰陰。",
            "山寺依巖曲，湖船過水心。",
            "鈎簾醒午睡，閒覺去來吟。"
        ],
        "title": "乍暖",
        "id": "29a361f6-1c95-4af8-8882-b9b8bb1f8ec2"
    },
    {
        "author": "韓淲",
        "paragraphs": [
            "雨闊雲難斂，高樓忽晚晴。",
            "地卑雖带潤，天近自增明。",
            "蚊動初成勢，鴉翻過宿聲。",
            "牆根有孤樹，清坐見凉生。"
        ],
        "title": "晚晴",
        "id": "dd6c7b44-3152-4e17-be2a-ec48cb696886"
    },
    {
        "author": "韓淲",
        "paragraphs": [
            "不可更禁當，伏陰多夏凉。",
            "體中時作惡，鼻觀日焚香。",
            "照眼驚雙鬢，支頤待一觴。",
            "詩來相勞苦，邊事敢籌量。"
        ],
        "title": "乍冷洒然",
        "id": "bd89cbc3-7592-4e6d-a7ba-fe21852d90b5"
    },
    {
        "author": "韓淲",
        "paragraphs": [
            "沉沉三日雨，衮衮四山風。",
            "潢潦從浮汎，羣陰漫長雄。",
            "深居何藉屐，矮屋且遮篷。",
            "急歛身心住，徐看鼻息通。"
        ],
        "title": "初十日",
        "id": "ea5477a8-fba0-43b9-9a92-2a2015b1f9f8"
    },
    {
        "author": "韓淲",
        "paragraphs": [
            "向來愁見客，今去莫吟詩。",
            "自是才情減，何勞朋舊爲。",
            "一身元屬我，百事總因誰。",
            "溪路多蝦菜，呼童問早炊。"
        ],
        "title": "二十一日",
        "id": "0397506e-d84d-4368-8ed0-b4d25fce0cb3"
    },
    {
        "author": "韓淲",
        "paragraphs": [
            "曉霧知猶冷，初陽覺更和。",
            "午風吹不斷，夜氣暑還多。",
            "簾檻翻黄蝶，燈窗撲白蛾。",
            "晚春初夏際，蠶麥復如何。"
        ],
        "title": "曉冷",
        "id": "aba55e28-a0a9-480c-845b-64d939b0259f"
    },
    {
        "author": "韓淲",
        "paragraphs": [
            "風落摇窗牖，煙垂暗屋簷。",
            "漫空時衮衮，灑迥復纖纖。",
            "著柳真堪折，迷花自可粘。",
            "春前一尺雪，農事不須占。"
        ],
        "title": "風落",
        "id": "9f5dad30-2c0b-4ea0-a1b2-a8d5f567a5d9"
    },
    {
        "author": "韓淲",
        "paragraphs": [
            "明月度窗櫺，荷香逼酒醒。",
            "水聲鳴澗壑，風影散林坰。",
            "暑雨收微眇，晴雲動杳冥。",
            "小軒清坐久，高下數飛螢。"
        ],
        "title": "明月",
        "id": "4cbbf40a-429d-4255-9d64-3450bddffd93"
    },
    {
        "author": "韓淲",
        "paragraphs": [
            "月近中秋好，人寧不用情。",
            "那知雲欲暮，遽作雨連明。",
            "圓缺閒皆見，陰晴老自驚。",
            "夜凉山葉響，燈火短長檠。"
        ],
        "title": "夜月",
        "id": "ac91b7e7-f364-4d99-921f-2348100c8799"
    },
    {
        "author": "韓淲",
        "paragraphs": [
            "秋聲連夜起，雨過雨來時。",
            "睡覺風生屋，凉知水到池。",
            "交游稀自好，出入嬾方宜。",
            "只被章泉誤，書題又寄詩。"
        ],
        "title": "聞雨凉意可掬",
        "id": "144ef6f0-563c-4357-924b-d55b2871ea49"
    },
    {
        "author": "韓淲",
        "paragraphs": [
            "焉知三伏雨，已作九秋風。",
            "木葉凉應脫，禾苗潤必豐。",
            "地偏山吐月，橋斷水浮空。",
            "雞犬鄰家外，魚蝦小市中。"
        ],
        "title": "雨多極凉冷",
        "id": "1a1cba40-6cc5-42fa-9d5a-8f13062bb222"
    },
    {
        "author": "韓淲",
        "paragraphs": [
            "燈火凉秋夜，空山雨到簷。",
            "吹聲初甚少，落勢近頻添。",
            "籬菊叢叢潤，畦蔬種種霑。",
            "沈思仍靜聽，香鼎伴書籤。"
        ],
        "title": "晚雨可愛",
        "id": "b363eb2f-21ad-4252-adfb-de694c8d16b2"
    },
    {
        "author": "韓淲",
        "paragraphs": [
            "雨後見雲山，家林恨未還。",
            "人生何自苦，身老定誰閒。",
            "溶洩平輸處，縱橫羅列間。",
            "幽幽清潤氣，樓迥自怡顔。"
        ],
        "title": "初三日急雨湖山雲氣初霽樓居佳甚",
        "id": "0f9498ba-53f9-4d7f-8fbe-ef2213db0ec3"
    },
    {
        "author": "韓淲",
        "paragraphs": [
            "夜靜時聞雨，山深遠聽更。",
            "疎林聲轉永，孤戍景何清。",
            "方冊舒還卷，殘缸暗復明。",
            "脫巾搔首坐，曳履欠身行。"
        ],
        "title": "夜坐聞雨  其一",
        "id": "cf3e8000-2e97-4eb9-bc1a-b61e8c50e4ed"
    },
    {
        "author": "韓淲",
        "paragraphs": [
            "寒夜空山雨，聲從遠樹來。",
            "老懷渾木塞，癡坐只灰堆。",
            "抖擻閒題句，團欒試把杯。",
            "崢嶸歲云暮，春在臘前梅。"
        ],
        "title": "夜坐聞雨  其二",
        "id": "f11a8edd-e970-48ba-8efe-ccdde68332a4"
    },
    {
        "author": "韓淲",
        "paragraphs": [
            "雨處茫茫白，晴邊隠隠青。",
            "林間田舍屋，水際酒家亭。",
            "野迥驚初見，村深惜未經。",
            "陰沉思得月，歷落喜瞻星。"
        ],
        "title": "雨處",
        "id": "a18e73d6-7a6c-46db-bbe5-3f422fec1e43"
    },
    {
        "author": "韓淲",
        "paragraphs": [
            "汀洲生玉水，煙雨對靈山。",
            "翠碧迷千嶂，清泠瀉一灣。",
            "尋春因共載，落日不知還。",
            "便是名人畫，無能寫此閒。"
        ],
        "title": "煙雨",
        "id": "f2dbc360-274e-4e7b-aa26-e8ab515043bc"
    },
    {
        "author": "韓淲",
        "paragraphs": [
            "土煖鳴噓蚓，山昏聚宿鴉。",
            "沿流多佛屋，隔縣少詩家。",
            "怕醉休溫酒，狂吟待飲茶。",
            "花天晴自喜，麥地雨誰家。"
        ],
        "title": "煖雨",
        "id": "f33c10af-58f9-4590-a515-5512d7ceb713"
    },
    {
        "author": "韓淲",
        "paragraphs": [
            "幽林遠朝市，太息古來今。",
            "四月麥秋後，江南梅雨臨。",
            "庭前三徑在，路口一溪深。",
            "車馬有時到，定多閒淡心。"
        ],
        "title": "雨中  其一",
        "id": "a2d5ceb8-7369-4ca7-a43e-2e80577f50d9"
    },
    {
        "author": "韓淲",
        "paragraphs": [
            "花浥垂垂細，林摇點點稀。",
            "綠繁枝困裊，紅淡蘂鮮肥。",
            "高下海棠起，淺深山柳圍。",
            "雲梳煙未止，風急雨爭飛。"
        ],
        "title": "雨中  其二",
        "id": "dfcea3b4-db76-4171-b94d-0e8b86b773c5"
    },
    {
        "author": "韓淲",
        "paragraphs": [
            "雨葉凄凄晚，風花肅肅春。",
            "乍看渾入意，久坐恐傷神。",
            "城郭三家市，山林一病身。",
            "幽偏無客到，疎嬾寄吾真。"
        ],
        "title": "雨中  其三",
        "id": "765828ff-982f-4008-a271-4e5d3706748f"
    },
    {
        "author": "韓淲",
        "paragraphs": [
            "魚沼成吹沫，蛛簷落斷絲。",
            "盆花半開合，階草盡離披。",
            "風靜凉猶在，雲低曉更遲。",
            "懶能尋枕簟，好去把鉏犂。"
        ],
        "title": "雨後",
        "id": "f506158e-d0e0-4c3e-a543-f01753c8249b"
    },
    {
        "author": "韓淲",
        "paragraphs": [
            "整衾和枕簟，振席見燈檠。",
            "欲讀書休讀，難成夢也成。",
            "四山連屋靜，一葉隔窗鳴。",
            "總不關吾事，無非是物情。"
        ],
        "title": "二十二日雨  其一",
        "id": "f9c6ca81-07a3-4656-99d0-5c3bb3fdc3cf"
    },
    {
        "author": "韓淲",
        "paragraphs": [
            "澗水應添潤，山雲定不虛。",
            "夜光離復合，朝氣慘而舒。",
            "履畝禾須穫，窺園菜可鉏。",
            "稀疎遍籬落，微密上階除。"
        ],
        "title": "二十二日雨  其二",
        "id": "8b8fdacb-866a-4758-a540-5e750605b173"
    },
    {
        "author": "韓淲",
        "paragraphs": [
            "霧下疑成雨，簷低暗復明。",
            "田家思一稔，王國慮多晴。",
            "天豈預人事，世應容我耕。",
            "憑軒歸計定，只得待雷聲。"
        ],
        "title": "四月二十三日渴雨",
        "id": "44860ff8-3e35-46f0-b47b-7e3660f2ce46"
    },
    {
        "author": "韓淲",
        "paragraphs": [
            "野寺乘凉雨，宜從志喜論。",
            "橋分一水隔，城列萬家屯。",
            "樂寓東山妓，賢歸北海樽。",
            "年登農滿望，客醉我忘言。"
        ],
        "title": "丁寺丞靈山閣同國正小集是日得雨次韵仁甫五字",
        "id": "00ad3b02-4ccd-420c-8ed9-42e010891945"
    },
    {
        "author": "韓淲",
        "paragraphs": [
            "海角地蒸雨，江南天要梅。",
            "晚春知望久，中夏得愁開。",
            "鬰鬰陰陰過，綿綿浩浩來。",
            "已傳增米價，只道損苗栽。"
        ],
        "title": "五六日大雨",
        "id": "7b2a60aa-afb8-44d4-ac9b-e225fed0c3ee"
    },
    {
        "author": "韓淲",
        "paragraphs": [
            "轉輸三伏雨，探借九秋風。",
            "沾灑蓮猶碧，飄摇葉未紅。",
            "荒凉甘退縮，清潤擬從容。",
            "在野農人喜，仍年禾黍豐。"
        ],
        "title": "夏雨",
        "id": "f356c158-04bf-4afe-a296-4839385f545e"
    },
    {
        "author": "韓淲",
        "paragraphs": [
            "客恨何時了，蕭蕭雨未晴。",
            "異鄉無伴處，荒縣少人行。",
            "樹色巡簷碧，江聲遶枕清。",
            "且憑閒景物，陶寫小詩成。"
        ],
        "title": "東流值雨",
        "id": "31e78308-ad1c-4506-b57e-18a5c290bc18"
    },
    {
        "author": "韓淲",
        "paragraphs": [
            "烟重雨尤寒，風銷日未乾。",
            "江湖浮綠淨，巖岫列青攢。",
            "嬾出空穿履，宜歸且釣竿。",
            "凄凉兩都舊，洛下卧袁安。"
        ],
        "title": "雪後微雨",
        "id": "322d51c6-ad96-494d-9266-fb42b87798a6"
    },
    {
        "author": "韓淲",
        "paragraphs": [
            "開歲晴非少，經旬雨是多。",
            "澗寒人跡斷，山暖鳥聲和。",
            "試手應如畫，回身易擲梭。",
            "無聊宜已矣，有興竟云何。"
        ],
        "title": "苦雨",
        "id": "45d68f69-1323-462a-ae1d-9375b8a134cd"
    },
    {
        "author": "韓淲",
        "paragraphs": [
            "洒洒如人意，明明助歲功。",
            "夜闌愁有月，曉起喜無風。",
            "坡老記爲美，宣王詩最工。",
            "朝家一祈禱，田里得和豐。"
        ],
        "title": "五月八日喜雨",
        "id": "dcbbcb7a-6ef7-4ccf-b260-23db5ba0a382"
    },
    {
        "author": "韓淲",
        "paragraphs": [
            "清坐看凉雨，山林靜有聲。",
            "交遊因共話，衰老欲何營。",
            "風急初疑斂，雲低又苦傾。",
            "爽然神觀定，籬逕不知塵。"
        ],
        "title": "十一日同處晦蒼筤喜雨",
        "id": "a503ac09-2224-4618-a130-65d2556cd194"
    },
    {
        "author": "韓淲",
        "paragraphs": [
            "默坐看凉雨，山林有正聲。",
            "冥濛元廣大，點滴半虛明。",
            "雲葉才羣起，風枝又一傾。",
            "信知塵易遣，徒亂雅難平。"
        ],
        "title": "凉雨  其一",
        "id": "2f385592-41a9-4671-b7c1-33feebfb3ec7"
    },
    {
        "author": "韓淲",
        "paragraphs": [
            "陂池浮月影，橋閘瀉風聲。",
            "遠雨收還施，行雲翳忽明。",
            "襟期看我醉，譚笑待君傾。",
            "凉夜玉溪曲，行歌詠太平。"
        ],
        "title": "凉雨  其二",
        "id": "9867e84f-6414-47e3-a1ca-4dea0240c199"
    },
    {
        "author": "韓淲",
        "paragraphs": [
            "暑雨常憂缺，秋霖莫厭多。",
            "夜雷聲復厲，朝霧氣方和。",
            "積潤花巖桂，橫流穗畝禾。",
            "酒閒吟解穢，茶熟困驅魔。"
        ],
        "title": "雨凉",
        "id": "748e76a3-f954-427d-9941-bbcd08fb5878"
    },
    {
        "author": "韓淲",
        "paragraphs": [
            "山外黄雲晚，溪頭白雪深。",
            "不知嵐氣重，但覺水痕侵。",
            "老眼轉愁坐，孤懷聊醉吟。",
            "樵聲隨遠近，釣影任浮沉。"
        ],
        "title": "雪",
        "id": "e4ba9b1a-40a4-4a05-aabd-75500d541e1e"
    },
    {
        "author": "韓淲",
        "paragraphs": [
            "苦雨翻明雪，酸風結暗霜。",
            "晚煙留積冷，曉日度微陽。",
            "茶竈薪難拾，詩箋筆易僵。",
            "粗官對窮臘，何事不謀長。"
        ],
        "title": "雪後霜結未釋",
        "id": "204d7d54-bee5-466c-90c0-1f50257afcac"
    },
    {
        "author": "韓淲",
        "paragraphs": [
            "春雪不可賞，草樹方萌芽。",
            "從渠滅萬徑，徒自負千花。",
            "兀坐地爐側，困眠山枕斜。",
            "渾忘瓶粟盡，吟復厭浮誇。"
        ],
        "title": "春雪再作凍甚",
        "id": "e605201a-0bec-44c4-a308-013edf148c40"
    },
    {
        "author": "韓淲",
        "paragraphs": [
            "雪消春意動，樓外已東風。",
            "蘭珮新輸綠，梅瓶久薦紅。",
            "人生雖向老，歲事豈終窮。",
            "青瑣黄扉地，西湖一望中。"
        ],
        "tags": [
            "西湖"
        ],
        "title": "雪後如春",
        "id": "dc9bd0d2-a5ee-4ae6-ab9f-20ff72c99d58"
    },
    {
        "author": "韓淲",
        "paragraphs": [
            "有霧光殊慘，無風勢轉豪。",
            "形欹天已近，氣積地還高。",
            "上下何其別，周迴任所遭。",
            "虛緣詩悄悄，幻滅酒陶陶。"
        ],
        "title": "對雪",
        "id": "9a6d04f7-cb1e-4cdd-8d7b-1f4936c917dc"
    },
    {
        "author": "韓淲",
        "paragraphs": [
            "山黯荒荒霧，溪凝惻惻風。",
            "乍明收髣髴，欲暮起曚曨。",
            "岸窄叢梅發，樓高老樹空。",
            "歸來煖杯酒，爐火夜深紅。"
        ],
        "title": "雪望",
        "id": "6e4efac7-bf0d-4880-951c-9403d3c39ac6"
    },
    {
        "author": "韓淲",
        "paragraphs": [
            "煙濃山漸白，風急樹還青。",
            "鶻落飛鳶逕，鷗浮宿鴈汀。",
            "周遮迷疊嶂，疾瀉快中泠。",
            "敝褐輿籃兀，村醪飲易醒。"
        ],
        "title": "風雪見山林佳絕",
        "id": "2f5edd95-5a11-4287-b2da-589a0cefc8fb"
    },
    {
        "author": "韓淲",
        "paragraphs": [
            "雨雪春將半，山寒澗溢時。",
            "誰題五字句，我得一篇詩。",
            "淡泊情何遠，綢繆味愈遲。",
            "閒中且陶寫，治國有安危。"
        ],
        "title": "雨雪",
        "id": "3acf1776-26f3-47f2-a1f5-cfa168607658"
    },
    {
        "author": "韓淲",
        "paragraphs": [
            "寒色摇窗紙，瓶梅靜吐香。",
            "小樓深坐穩，矮屋欠伸長。",
            "雪意垂垂白，雲容淡淡黄。",
            "西湖林處士，侑食水仙王。"
        ],
        "tags": [
            "西湖"
        ],
        "title": "雪天",
        "id": "62e075ed-f868-4a61-a52d-93898e5f1ac5"
    },
    {
        "author": "韓淲",
        "paragraphs": [
            "尚覺梅花發，元知柳絮飛。",
            "舞迴風蕩激，灑急雨霏微。",
            "解凍羣芳盛，餘寒百卉稀。",
            "小窗還附火，買酒典春衣。"
        ],
        "title": "春分後一日雪",
        "id": "94480ac7-cc11-4284-a957-9fdb67c11e0c"
    },
    {
        "author": "韓淲",
        "paragraphs": [
            "江國春來淺，新年雪未闌。",
            "雨霏初急急，霰集復漫漫。",
            "固喜成三白，寧憂已十寒。",
            "微吟窗色晚，清聽落聲乾。"
        ],
        "title": "初八日雪",
        "id": "be6d8770-4c94-4b04-b8fb-c717fc4158a2"
    },
    {
        "author": "韓淲",
        "paragraphs": [
            "年後猶仍臘，時閒即便春。",
            "飛花殊惱我，惹絮却隨人。",
            "天地多奇觀，江湖獨老身。",
            "瓦溝填已遍，彈壓萬紅塵。"
        ],
        "title": "連日大雪",
        "id": "55e99172-a79d-4cc2-b862-ecea11c78dd1"
    },
    {
        "author": "韓淲",
        "paragraphs": [
            "臘裏春前雪，江南瘴癘清。",
            "隔林應得趣，一壑豈忘情。",
            "已喜疎梅發，遥知細麥生。",
            "易疎何易密，積厚轉無聲。"
        ],
        "title": "雪作  其一",
        "id": "6379f7f9-c27a-4ae6-a936-c2745b8fdcf0"
    },
    {
        "author": "韓淲",
        "paragraphs": [
            "開明三景凈，幻化十方清。",
            "此日扁舟景，古人高卧情。",
            "不知朝氣重，但覺夜寒生。",
            "漫漫疑無色，綿綿如有聲。"
        ],
        "title": "雪作  其二",
        "id": "901e57fa-834a-4be6-99d3-162690715659"
    },
    {
        "author": "韓淲",
        "paragraphs": [
            "指點東山路，松林一望中。",
            "芙蓉爭弄日，楊柳半凋風。",
            "我到吟何比，人閒興偶同。",
            "只宜携妓飲，名宦付諸公。"
        ],
        "title": "東山",
        "id": "07502e8d-905b-433d-a75b-dec9c5abf757"
    },
    {
        "author": "韓淲",
        "paragraphs": [
            "秋好西巖勝，閒身惜未遊。",
            "桂花香亂石，楓葉暗長流。",
            "蠟屐輸君適，錦囊牽我愁。",
            "定知風雨夕，龍電震深湫。"
        ],
        "title": "黄巡檢攝官八房場聞西巖有龍湫光怪",
        "id": "7790f36d-f4db-4cc0-97f7-8f981b1f8cd4"
    },
    {
        "author": "韓淲",
        "paragraphs": [
            "一段寒煙上，雲行斷復低。",
            "明中山映樹，暗處水平溪。",
            "村落籬門短，人家草屋齊。",
            "風回聽幽絕，鳴午有荒鷄。"
        ],
        "title": "鷺鷥林",
        "id": "dac82ea6-257a-4b4e-9d21-c6a248db4f57"
    },
    {
        "author": "韓淲",
        "paragraphs": [
            "春風送春雨，細細濕輿籃。",
            "過水航寒淥，橫山觸曉嵐。",
            "草芽時簇簇，梅片未毿毿。",
            "問友於何處，田礲坎石南。"
        ],
        "title": "坎石渡",
        "id": "56fa9730-f5f6-4655-890f-34c9c0f498ec"
    },
    {
        "author": "韓淲",
        "paragraphs": [
            "溪頭灘背狹，高下兩三家。",
            "風葉山銜日，煙莎路濕沙。",
            "傍船初落鴈，隔屋已棲鴉。",
            "何處吹崖蜜，滿園蕎麥花。"
        ],
        "title": "灘頭",
        "id": "20185469-0918-49c5-826a-f18e581e1752"
    },
    {
        "author": "韓淲",
        "paragraphs": [
            "本意遊雲洞，因行過月巖。",
            "西風低細竹，初日上長杉。",
            "塵外多仙隠，人間易謗讒。",
            "逍遥且黄帽，憔悴付青衫。"
        ],
        "title": "月巖",
        "id": "f26cc81b-6744-4550-8aed-dbd813061cc4"
    },
    {
        "author": "韓淲",
        "paragraphs": [
            "籬落梧桐月，情人語夜深。",
            "露華垂近葉，煙翳失前林。",
            "茶果隨宜設，琴尊不用尋。",
            "山虛鳴絡緯，幽澗亦流音。"
        ],
        "title": "桐影澗流",
        "id": "5ea5cee6-4009-4021-a67e-cf45ffd1bf59"
    },
    {
        "author": "韓淲",
        "paragraphs": [
            "渺渺凉風起，木犀相次開。",
            "舉家空自住，過客有誰來。",
            "已是冰溪棹，更尋禪月臺。",
            "鬰乎湖海氣，鷗鳥莫驚猜。"
        ],
        "title": "禪月臺  其一",
        "id": "583100f9-49c5-4e1b-8dec-0a56213b5191"
    },
    {
        "author": "韓淲",
        "paragraphs": [
            "僧清知野逸，禪月有高臺。",
            "自是登山去，誰非入寺來。",
            "孤花明密葉，落絮起荒苔。",
            "香篆茶甌久，昏鐘我未回。"
        ],
        "title": "禪月臺  其二",
        "id": "414a4b3a-9bad-43cd-b521-38ac5ba99986"
    },
    {
        "author": "韓淲",
        "paragraphs": [
            "聳壑連天碧，危臺照水紅。",
            "何年仙子宅，今日梵王宮。",
            "勾漏人雖遠，凌雲話亦空。",
            "徘徊羨真隠，吟寫分詩窮。"
        ],
        "title": "桃花臺",
        "id": "7040d37c-94b2-4bb1-a8ce-01a4b4d8902c"
    },
    {
        "author": "韓淲",
        "paragraphs": [
            "萬好庵中主，今誰記此人。",
            "久齋詩固在，晏叟意尤新。",
            "已逸决科步，要持爲學身。",
            "尚賢而尚德，餘事了通津。"
        ],
        "title": "趙推官求久齋詩項平甫有句",
        "id": "aece8ecb-b682-4ed9-ad5f-0c76c4f45f6b"
    },
    {
        "author": "韓淲",
        "paragraphs": [
            "老去親朋少，相過夜達晨。",
            "百年俱逆旅，千載欠閒人。",
            "經隔情雖舊，綢繆意轉新。",
            "板橋籬竹凈，不著世紅塵。"
        ],
        "title": "次韵斯遠過風月齋  其一",
        "id": "e3e7a5fa-0532-45e8-bb29-c3b910f98cbe"
    },
    {
        "author": "韓淲",
        "paragraphs": [
            "地偏心愈遠，彼自物爭妍。",
            "屋宇山圍匝，池塘水接連。",
            "持醪留野飯，推食有溪鮮。",
            "風月齋曾宿，施村阿那邊。"
        ],
        "title": "次韵斯遠過風月齋  其二",
        "id": "d54040d3-21fa-42c0-9e94-2a03476b0bc5"
    },
    {
        "author": "韓淲",
        "paragraphs": [
            "喜闢書窗好，高垂鴈塔名。",
            "孫謀端有自，祖業信能宏。",
            "山木鬰爭秀，簷花香最清。",
            "太霞仙袂遠，老眼爲雙明。"
        ],
        "title": "趙主簿闢書室因喜三世兩中科舉",
        "id": "57c54664-0c41-4e27-a33f-9d1ab676909f"
    },
    {
        "author": "韓淲",
        "paragraphs": [
            "山林堂總好，六十有餘年。",
            "轉變人常爾，興亡事亦然。",
            "僧廬雖一坐，道院尚相連。",
            "彈指三家住，蒼茫起白煙。"
        ],
        "title": "山林堂  其一",
        "id": "84d1c33f-606f-446d-813c-352536ef9912"
    },
    {
        "author": "韓淲",
        "paragraphs": [
            "山林君已得，邱壑我猶居。",
            "地在名徒換，年深景自如。",
            "舍人詩可玩，丞相事堪書。",
            "領畧無輕負，交遊本未疎。"
        ],
        "title": "山林堂  其二",
        "id": "a0a3ee69-dfd5-4acc-b25a-58ab4af3d6a8"
    },
    {
        "author": "韓淲",
        "paragraphs": [
            "綠遍小池頭，胡牀一日幽。",
            "乍晴人意愜，欲暮鳥聲流。",
            "只道躭閒趣，那知接勝游。",
            "紅塵飛不到，城府亦山丘。"
        ],
        "title": "芙蓉堂和嚴丈韵",
        "id": "43aa4a91-9baa-4625-a5f7-d1079a15f5f1"
    },
    {
        "author": "韓淲",
        "paragraphs": [
            "西山橋外路，傍水去穿林。",
            "石柱岧嶢起，溪流宛轉深。",
            "清音成小立，爽氣入孤斟。",
            "晻靄叢祠處，歸塗月已侵。"
        ],
        "title": "西山嶽祠",
        "id": "c52c8d0d-b754-4684-acb5-6502c2a95ed4"
    },
    {
        "author": "韓淲",
        "paragraphs": [
            "薄晚經禪悅，深更宿淨居。",
            "急灘鳴斷岸，絕磴下荒墟。",
            "茗椀僧同把，詩篇我謾書。",
            "快歟聞梵唄，解榻見鐘魚。"
        ],
        "title": "凈居院",
        "id": "16b54188-3cbe-4071-881a-35cf8fced142"
    },
    {
        "author": "韓淲",
        "paragraphs": [
            "居山仍在澗，生事本無多。",
            "老圃初收芋，窮檐待補蘿。",
            "逃虛惟獨往，入俗也相過。",
            "語默行藏外，衰榮奈汝何。"
        ],
        "title": "花庵次君實韵",
        "id": "35534dc5-641d-46cc-b311-76798c24fbf6"
    },
    {
        "author": "韓淲",
        "paragraphs": [
            "蓊鬰千山曲，周遊一徑斜。",
            "老身多歲月，閑地少風沙。",
            "度密來尤迥，憑高望更賒。",
            "小庵含法界，不待野僧茶。"
        ],
        "title": "崇福庵",
        "id": "3a2ac855-cd5c-46dc-b18c-cc63582d9b4f"
    },
    {
        "author": "韓淲",
        "paragraphs": [
            "好客不常遭，登臨眼自高。",
            "湖山起煙霧，江海暗風濤。",
            "酒美情尤暢，詩清氣本豪。",
            "相從真可樂，左手記持螯。"
        ],
        "title": "白蓮庵分韵",
        "id": "e6d22644-aa3a-4ef8-9af8-8108d8868312"
    },
    {
        "author": "韓淲",
        "paragraphs": [
            "小泊大明寺，傷懷復歎誰。",
            "黄花風未折，赤葉露空垂。",
            "已往更何說，相望只有詩。",
            "城南人亦客，數日夢行期。"
        ],
        "title": "大明寺",
        "id": "22e2f55c-5cf0-4603-ad07-d46635095708"
    },
    {
        "author": "韓淲",
        "paragraphs": [
            "風淨綠陰合，山明清晝長。",
            "鉢單浮野潤，龕座閟幽香。",
            "鳥哢集初夏，鶴飛迎夕陽。",
            "離人何用飲，有客又成章。"
        ],
        "title": "尹山寺",
        "id": "1f882bb8-9a7d-474b-bead-ef600f8cc584"
    },
    {
        "author": "韓淲",
        "paragraphs": [
            "春雨得晴明，山扉澗道清。",
            "朋來何以報，雅集偶然成。",
            "柳暗枝枝重，花疎片片輕。",
            "經年不相見，好事滿壺傾。"
        ],
        "title": "朱卿約余倅澗上招昌甫次韵昌甫",
        "id": "0014e73b-30d4-4cbc-942d-522be8e57877"
    },
    {
        "author": "韓淲",
        "paragraphs": [
            "市遠塵埃少，村虛煙雨多。",
            "極知九日近，無奈一秋何。",
            "掃徑尋僧話，關門待友過。",
            "巖香送籬艷，儘可伴婆娑。"
        ],
        "title": "市遠",
        "id": "c54582e0-156a-413b-bb36-589ac0fbd2d8"
    },
    {
        "author": "韓淲",
        "paragraphs": [
            "秋深耕稼熟，綠浪起黄雲。",
            "縱却牛羊踐，難驅鵝鴨羣。",
            "斷乾根易撥，摧壓穟頻分。",
            "烟露未全冷，村村晴氣曛。"
        ],
        "title": "稻田",
        "id": "f376c4de-f62e-448c-b556-8585d1e3cdf0"
    },
    {
        "author": "韓淲",
        "paragraphs": [
            "颺糠新出米，打穀旋推禾。",
            "健婦行茶椀，癡兒守飯籮。",
            "一秋能飽未，終歲得閒麽。",
            "農事無終極，人生可奈何。"
        ],
        "title": "颺糠",
        "id": "107d9139-9603-41dc-8cb2-1ca045a63ad8"
    },
    {
        "author": "韓淲",
        "paragraphs": [
            "種樹擁牆隙，伐茅開地偏。",
            "老衰常問祿，貧窘失求田。",
            "晴熱山前日，陰凉澗底泉。",
            "賢哉陶五柳，只愛北窗眠。"
        ],
        "title": "種樹",
        "id": "3566cb7c-74a4-44c1-83ca-0a45d9da0cd2"
    },
    {
        "author": "韓淲",
        "paragraphs": [
            "一柱觀能好，臞仙須討尋。",
            "從渠有丘壑，何處沒山林。",
            "乍惜靈舒試，或矜莊可吟。",
            "颯然秋氣冷，清夢水之心。"
        ],
        "title": "和韵紫芝留句寄之",
        "id": "efd2f053-9e12-4e33-ad72-07f2dc3e95d7"
    },
    {
        "author": "韓淲",
        "paragraphs": [
            "爛熳芙蓉發，霜前城北花。",
            "因君話書室，使我出山家。",
            "風雨三杯後，烟雲一望賒。",
            "石丁餘興在，相與醉生涯。"
        ],
        "title": "蘇堤芙蓉",
        "id": "58204eb0-735b-4cb6-a0cd-096d18a58fcc"
    },
    {
        "author": "韓淲",
        "paragraphs": [
            "柳已看看暖，桃仍恰恰開。",
            "葉間驚甚雨，花外合輕雷。",
            "不分青春半，其如素髮催。",
            "官閒惟可句，心醉也尋杯。"
        ],
        "title": "觀柳見桃",
        "id": "21da0510-b2e4-4396-8a7b-4485ab41574a"
    },
    {
        "author": "韓淲",
        "paragraphs": [
            "雨竹翻山翠，風荷漾水香。",
            "我行三步遠，人飲一杯長。",
            "不以扶頭去，其如掃迹藏。",
            "柳花纔露白，梅子又傳黄。"
        ],
        "title": "竹外荷花",
        "id": "4f124c0c-002a-4fb0-b06c-5ccaa03d6d45"
    },
    {
        "author": "韓淲",
        "paragraphs": [
            "山水孤根畔，行吟不盡情。",
            "花爲天下白，人比聖之清。",
            "冬日真無對，春風合主盟。",
            "可憐香浩蕩，歲歲落還生。"
        ],
        "title": "次韵昌父梅花",
        "id": "90e87d9d-e3ab-4d32-bfb4-6822ce88e100"
    },
    {
        "author": "韓淲",
        "paragraphs": [
            "霜風小摇落，梅已到南枝。",
            "要識人間事，須從物理推。",
            "虛緣看影動，昭徹待香吹。",
            "此後唯愁酒，從來未欠詩。"
        ],
        "title": "梅",
        "id": "1ac144c5-8948-4a04-b5e0-6283d399a984"
    },
    {
        "author": "韓淲",
        "paragraphs": [
            "相逢暗香底，又見一年梅。",
            "枝既爾許瘦，花猶如此開。",
            "橋橫紅葉逕，山晚白雲堆。",
            "凍雨時吹灑，人閒寒事催。"
        ],
        "title": "野趣軒見梅花",
        "id": "a092860d-6010-4404-adde-230c8870d37c"
    },
    {
        "author": "韓淲",
        "paragraphs": [
            "掃葉去宿草，園空起碧苔。",
            "晚烟收未了，初日又還來。",
            "老樹幸無恙，新花應有開。",
            "年年到寒月，全望數枝梅。"
        ],
        "title": "梅逕",
        "id": "eb783769-c94f-4924-8aba-2d9eb4d660a0"
    },
    {
        "author": "韓淲",
        "paragraphs": [
            "聞道西軒整，登臨識自今。",
            "溪山雖郭外，樓殿接池陰。",
            "舊觀趙岐發，新詩尹喜深。",
            "水南如此勝，吾老復關心。"
        ],
        "title": "西軒",
        "id": "81d20935-768a-4031-ac62-83a1af49c196"
    },
    {
        "author": "韓淲",
        "paragraphs": [
            "水鵲衝衝過，山鴉撲撲飛。",
            "澗深應得趣，樹密自能歸。",
            "古路人行少，家寒客到稀。",
            "世途多轗軻，隣里且相依。"
        ],
        "title": "題水鵲",
        "id": "030a2d8c-709e-4398-ac2c-b7d6e508ec23"
    },
    {
        "author": "韓淲",
        "paragraphs": [
            "春晚雨時晴，隔簷山鳥鳴。",
            "留連因共話，拓落又閒行。",
            "不選呢喃語，從教格磔聲。",
            "酒來誰可飲，吾亦小詩成。"
        ],
        "title": "山鳥",
        "id": "8001a060-13cc-404e-ba04-820872d0b120"
    },
    {
        "author": "韓淲",
        "paragraphs": [
            "鴈度南樓雪，寒聲裂紙窗。",
            "身雖回五嶺，影亦落千江。",
            "抱膝吟諸葛，全家隠老龐。",
            "冥冥避矰繳，一往信難雙。"
        ],
        "title": "鴈度",
        "id": "e5cd70e2-31ba-4354-92e2-2ddaa1721f7c"
    },
    {
        "author": "韓淲",
        "paragraphs": [
            "高鴈承雲薄，參差去復齊。",
            "水村連落岸，山寺迫浮溪。",
            "風定轉宜遠，日斜元未棲。",
            "一聲歸兩眼，不負拄枯藜。"
        ],
        "title": "高鴈",
        "id": "e93714ea-fa6d-407e-b2a3-d0f761edb938"
    },
    {
        "author": "韓淲",
        "paragraphs": [
            "刺骨分三語，刳心就一編。",
            "古來雖簡短，妙處實綿延。",
            "飛動徐陳外，淋漓劉柳邊。",
            "泉溪有底急，老乃更精研。"
        ],
        "title": "仲至看杜詩分古語妙語老語甚精微",
        "id": "f27375ac-57e4-4f64-afc1-70444f8efc15"
    },
    {
        "author": "韓淲",
        "paragraphs": [
            "嵐光湧翠岑，寺影照波心。",
            "風月明春曉，雲霞起夕陰。",
            "兩山幽草合，中道綠楊深。",
            "誰與尋詩句，空懷處士林。"
        ],
        "title": "和張祐孤山寺詩",
        "id": "e45aa772-fee7-44f5-ba23-c9d04f46a541"
    },
    {
        "author": "韓淲",
        "paragraphs": [
            "野寺餘詩石，誰移榜縣齋。",
            "閒來得尋句，小立爲興懷。",
            "人俗真難療，言高不可埋。",
            "窗前有疎竹，大嚼對吾儕。"
        ],
        "title": "綠筠軒觀坡翁詩刻",
        "id": "0eced1ce-8938-46d1-b653-d05a8687df18"
    },
    {
        "author": "韓淲",
        "paragraphs": [
            "顧影自婆娑，食貧如我何。",
            "不嫌知己少，常畏識人多。",
            "過澗耿獨立，看山行自歌。",
            "衡茅濕餘雪，風葉亂煙波。"
        ],
        "title": "讀魏仲先處士詩有感偶成二首  其一",
        "id": "de298f02-e121-49ee-ae73-0961384ed274"
    },
    {
        "author": "韓淲",
        "paragraphs": [
            "澗泉韓仲止，生計聊復爾。",
            "無錢向誰嗟，有酒徒自喜。",
            "盡日覽形容，流年驚髮齒。",
            "夜夜猶早眠，寒來更慵起。"
        ],
        "title": "讀魏仲先處士詩有感偶成二首  其二",
        "id": "27b469d8-421b-4246-919d-498bdd36a899"
    },
    {
        "author": "韓淲",
        "paragraphs": [
            "摩挲石林帖，太息巖壑詩。",
            "竹院茶話久，方齋酒行遲。",
            "南遊耆舊盡，北客子孫知。",
            "聚集麥秋日，飄流槐夏時。"
        ],
        "title": "晁家觀葉少藴朱希真詩帖尹家諸賢書尺",
        "id": "f4513391-cf36-42b4-bac9-c3d007e18852"
    },
    {
        "author": "韓淲",
        "paragraphs": [
            "藁不隨時廢，詩須以藁傳。",
            "老身猶在澗，舊話只章泉。",
            "籜笋看成竹，藕荷將出蓮。",
            "居然閒摸索，久矣奉周旋。"
        ],
        "title": "昌甫以平生詩藁俾趙家浄錄因見題後",
        "id": "ee29fbc7-4e9c-4f44-8ddd-3791f768eabf"
    },
    {
        "author": "韓淲",
        "paragraphs": [
            "閒居本在我，山林皆畫圖。",
            "百世有新舊，一朝非卷舒。",
            "薰風入窗牖，晚雨過庭除。",
            "小醉同杯者，幽偏得自如。"
        ],
        "title": "閒居圖",
        "id": "19bee6f6-c42b-46f5-b42e-9fc1de62d282"
    },
    {
        "author": "韓淲",
        "paragraphs": [
            "邂逅靈溪水，東風二月辰。",
            "其誰留象駕，爲我出龍鱗。",
            "等是人間幻，聊分物外真。",
            "知心莫彈指，笑殺箇中人。"
        ],
        "title": "夔一翁靈溪古松",
        "id": "fa56fca2-839c-4ce7-912f-8c5fc2d6e332"
    },
    {
        "author": "韓淲",
        "paragraphs": [
            "京口酒可飲，江山開畫圖。",
            "幻成清落索，要識雪糢糊。",
            "不用袁安卧，只消漁父居。",
            "幾回煙浪遠，落木墮寒蘆。"
        ],
        "title": "金焦二山雪望圖",
        "id": "6f5aa6e5-4661-4315-9a70-0f27ab452538"
    },
    {
        "author": "韓淲",
        "paragraphs": [
            "邂逅江南景，蕭蕭小桂叢。",
            "不知春已過，常得晚能同。",
            "冉冉塵寰偪，勞勞色界空。",
            "飛潛與幽顯，同是一樊籠。"
        ],
        "title": "題江南",
        "id": "5298388b-a709-4bdb-95a2-cb0673a9d504"
    },
    {
        "author": "韓淲",
        "paragraphs": [
            "小作高溪泛，灘光又滿眸。",
            "新春纔兩日，殘歲忽扁舟。",
            "契闊思良覿，吟哦合共遊。",
            "掀蓬聞送句，一片雨初收。"
        ],
        "title": "次韵胡教授送行詩",
        "id": "dd758ffd-ae1f-4c45-bd71-935d72d1ba9f"
    },
    {
        "author": "韓淲",
        "paragraphs": [
            "薦福湖邊酒，能來爲一中。",
            "傃庵知祖道，鄱郡見家風。",
            "治縣聊綏撫，詩壇更長雄。",
            "名章敢酬唱，雨後夕陽紅。"
        ],
        "title": "上饒送番江酒次韵謝之",
        "id": "2e1d34d0-5909-4c15-b315-f1c60000e414"
    },
    {
        "author": "韓淲",
        "paragraphs": [
            "邂逅登臨勝，從容杯酒閒。",
            "脫身方甫里，滿眼已廬山。",
            "此道天能會，端人世所慳。",
            "丹心空磊磊，綠鬢只斑斑。"
        ],
        "tags": [
            "庐山"
        ],
        "title": "送黄寺丞商伯浙倉罷歸南康  其一",
        "id": "d54d9963-1d82-4110-a12d-37e4a42fc732"
    },
    {
        "author": "韓淲",
        "paragraphs": [
            "問學無窮事，功名有定期。",
            "古今誠可見，治否老尤知。",
            "袖手尋幽隠，存心付嶮巇。",
            "一時還別去，何日更追隨。"
        ],
        "title": "送黄寺丞商伯浙倉罷歸南康  其二",
        "id": "5b442feb-4b6b-4fef-8449-e35f8b4ee408"
    },
    {
        "author": "韓淲",
        "paragraphs": [
            "投老不堪別，莫云師友情。",
            "當時建陽聚，何日上饒行。",
            "舊事消除盡，新愁積漸生。",
            "酒杯無浪與，醉醒是秋聲。"
        ],
        "title": "八月四日仁甫行",
        "id": "b1f2abb6-1ca4-4c90-9b5e-0bef9229d77e"
    },
    {
        "author": "韓淲",
        "paragraphs": [
            "陶冶于文舉，才賢定靡遺。",
            "三年欽掌教，一旦慶衡持。",
            "過慮同官雜，焉知監試誰。",
            "無爲我先達，不念士人時。"
        ],
        "title": "施教授考校他州",
        "id": "2a615320-57f8-4a34-a250-9f387cf740c4"
    },
    {
        "author": "韓淲",
        "paragraphs": [
            "好在春秋學，宜乘筆力初。",
            "邦畿緣伯討，王道付儒書。",
            "超乘亦人爾，焚舟其我歟。",
            "兩年嘉尚意，東上赴傳臚。"
        ],
        "title": "鄭一浙運使",
        "id": "105486de-b654-4243-b7fd-78f3fccbb193"
    },
    {
        "author": "韓淲",
        "paragraphs": [
            "淬礪酬先志，家傳合奏功。",
            "子孫當決勝，詞賦况同風。",
            "南浦聯名處，西江一戰中。",
            "鄉閭飛榜到，丹桂滿芳叢。"
        ],
        "title": "黄靖州子孫江西漕試",
        "id": "d1172808-62f3-494a-986f-ac3ebc6d84f3"
    },
    {
        "author": "韓淲",
        "paragraphs": [
            "才俊毋輕敵，精神急護持。",
            "寓鄉能取友，官路必修爲。",
            "胄監秋高日，禮闈春盛時。",
            "龍蛇飛健步，好好對丹墀。"
        ],
        "title": "送趙五哥秋試",
        "id": "5456bf18-5fea-4742-a42e-251f79e8f5cb"
    },
    {
        "author": "韓淲",
        "paragraphs": [
            "野路荷花發，薰風使者車。",
            "老懷諳萬事，雅俗問三閭。",
            "嶽麓只如此，湘江應可居。",
            "時平閒護漕，歷覽且舒徐。"
        ],
        "title": "送葉卿湖南轉運判官  其一",
        "id": "c286a108-6959-423b-8dbf-7dc90add8387"
    },
    {
        "author": "韓淲",
        "paragraphs": [
            "自恨登門久，飄零歲月深。",
            "近知無復舊，後定不如今。",
            "聲迹嗟貧病，形容入醉吟。",
            "經行纔頃刻，何日奉書琴。"
        ],
        "title": "送葉卿湖南轉運判官  其二",
        "id": "d024f5c4-e470-4d14-a56e-b74a56e15525"
    },
    {
        "author": "韓淲",
        "paragraphs": [
            "柳暗煙霏綠，花殘雨潤紅。",
            "夢思今夜遠，別恨一枝同。",
            "杖舄經行處，江山興寄中。",
            "紛紛鶑蝶閙，得意正東風。"
        ],
        "title": "送顧丞沿檄徽饒",
        "id": "509dc5a0-2302-4148-8bcb-e1fa4457b389"
    },
    {
        "author": "韓淲",
        "paragraphs": [
            "細雨春帆外，江波漫漫流。",
            "人情雖忍別，風景可言愁。",
            "時命豈大繆，功名寧罷休。",
            "倚天長劍在，談笑即公侯。"
        ],
        "title": "送顧丞赴張軍師辟書",
        "id": "c5fb124f-aa2a-4619-a983-1217de21d4bb"
    },
    {
        "author": "韓淲",
        "paragraphs": [
            "喜見魁鄉士，薰風唱第歸。",
            "豈惟榮里社，亦足慶庭闈。",
            "仕路當亨奮，儒家要發揮。",
            "一杯餞行色，靈鷲想煙霏。"
        ],
        "title": "送俞司戶",
        "id": "ce08b852-d509-41a0-bc47-50b6fe776423"
    },
    {
        "author": "韓淲",
        "paragraphs": [
            "會適章丘役，寒梅滿路生。",
            "逢花百餘韵，顧我不勝情。",
            "祖送尋言句，相期豈利營。",
            "南宮三數子，能賦復經明。"
        ],
        "title": "送施仲益何文蔚余子任及蔣吳二友赴省",
        "id": "72b23586-512f-4d0f-9998-01199483ef4f"
    },
    {
        "author": "韓淲",
        "paragraphs": [
            "送客中州外，乘流只自看。",
            "日斜孤棹晚，月上一溪寒。",
            "離合原非易，行藏似不難。",
            "歸來理幽伴，莫負酒盃寬。"
        ],
        "title": "送履常中州買漁艇歸半溪二三友放溜來迎",
        "id": "6f59bcab-3877-4582-b433-619762f847ca"
    },
    {
        "author": "韓淲",
        "paragraphs": [
            "乃祖朱轓地，銅章又若翁。",
            "江山應似舊，郡邑本來同。",
            "浙右還圍棘，湖邊又艤篷。",
            "思常游宦處，爲子送秋風。"
        ],
        "title": "送榘恭回貴池",
        "id": "b2af138a-e387-46e5-9a03-4d6f6e80a95e"
    },
    {
        "author": "韓淲",
        "paragraphs": [
            "雪嶺吹寒霧，行田過遠村。",
            "班荆得佳士，促席置清尊。",
            "官業從茲始，離懷不用論。",
            "洋洋晁董對，指日上金門。"
        ],
        "title": "十五日玉山道中見文蔚買酒送之",
        "id": "b739d1b5-d511-47ef-ad39-ff905c8b532e"
    },
    {
        "author": "韓淲",
        "paragraphs": [
            "鳳闕追隨外，龍山判別中。",
            "怒濤翻夕照，遠樹起秋風。",
            "我亦情何限，君應興與同。",
            "舉杯淩浩渺，挂席看空濛。"
        ],
        "title": "錢塘送元立",
        "id": "611cfd32-88d2-4e09-9cd0-5ae6c38d7543"
    },
    {
        "author": "韓淲",
        "paragraphs": [
            "四海轉庵老，清詩晚更傳。",
            "幾回看點筆，頃刻誦成篇。",
            "顧我直瞠若，別公還惘然。",
            "放懷琴酒地，不覺已三年。"
        ],
        "title": "別德久丈",
        "id": "697109c4-196c-4891-9a36-bbf5cbbae487"
    },
    {
        "author": "韓淲",
        "paragraphs": [
            "清暑蓮堂上，何心詠別詩。",
            "敢云歸計早，常恨結交遲。",
            "林舘主人勝，江山客子宜。",
            "相看在霄漢，折取桂高枝。"
        ],
        "title": "別陳平甫",
        "id": "eb5869dd-9872-44de-a8f4-09058e8de0f5"
    },
    {
        "author": "韓淲",
        "paragraphs": [
            "谷口從遊久，流光恰六年。",
            "湖山常盡日，樽酒或談天。",
            "世豈無他士，公應自昔賢。",
            "有閒應念我，歸去白雲邊。"
        ],
        "title": "別鄭盱眙",
        "id": "51a6993b-b769-4b57-85db-a2e3027bb58f"
    },
    {
        "author": "韓淲",
        "paragraphs": [
            "雪裏江亭醉，何時復賦詩。",
            "豈無閒地飲，那有主人奇。",
            "忍別君言論，徒勞我夢思。",
            "尺書頻寄取，莫負此襟期。"
        ],
        "title": "別希之",
        "id": "4acadc59-fa59-471e-b73f-6f57db7f1210"
    },
    {
        "author": "韓淲",
        "paragraphs": [
            "細酌林亭久，風煙起近鐘。",
            "蒼蒼雖暮色，淅淅是秋容。",
            "老眼渾相對，幽懷不易逢。",
            "人生幾兩屐，小榼尚能供。"
        ],
        "title": "子功過別",
        "id": "8dd29e42-39e3-4eb9-85ba-7d4fda600c89"
    },
    {
        "author": "韓淲",
        "paragraphs": [
            "樓舘南窗暖，追隨欲別時。",
            "青衫空自老，白髮未相知。",
            "研墨因成事，爐煙靜入詩。",
            "家山有泉澗，休問我歸遲。"
        ],
        "title": "客樓南窗晴日中與坐客論別",
        "id": "69f1eef0-5911-4ff3-89d2-44c18ef2d8ce"
    },
    {
        "author": "韓淲",
        "paragraphs": [
            "苔竹軒前笋，薰風已布陰。",
            "清詩誰可和，白酒自成斟。",
            "顧我塵埃迹，思君泉石心。",
            "一貧驅就祿，不覺二毛侵。"
        ],
        "title": "寄章泉",
        "id": "b47bdd44-e117-48da-8131-27cf8c2d7ff3"
    },
    {
        "author": "韓淲",
        "paragraphs": [
            "不識後田路，林廬近石阿。",
            "卜居誰晤語，屏跡自婆娑。",
            "木落靈山出，風凉玉水波。",
            "明年當共醉，盡日爲長哦。"
        ],
        "title": "寄斯遠",
        "id": "a4da4d70-0d7d-420a-b63f-d947ce0a2cac"
    },
    {
        "author": "韓淲",
        "paragraphs": [
            "春山風物美，秋半復如何。",
            "巖桂香仍發，芙蓉花更多。",
            "績文應委曲，獵德且婆娑。",
            "閒僻離羣久，新凉入短歌。"
        ],
        "title": "寄周景瑜",
        "id": "f969c0fa-d00e-40f3-a417-7401f8b4da09"
    },
    {
        "author": "韓淲",
        "paragraphs": [
            "揚雄一區宅，今乃在章丘。",
            "老樹葉叢茂，小溪灘亂流。",
            "雞豚爲歲計，穀米望秋收。",
            "曉暮襟懷裏，携琴得句不。"
        ],
        "title": "寄章丘",
        "id": "96da9c3f-4e4c-4833-a68e-6c5310cbe8e8"
    },
    {
        "author": "韓淲",
        "paragraphs": [
            "趁虛雞犬雜，清有草玄家。",
            "支逕開山嘴，長橋過水涯。",
            "歲寒梅弄蘂，春到柳舒芽。",
            "城裏歸時晚，年華與物華。"
        ],
        "title": "寄楊伯升",
        "id": "560d4acb-5684-4ea9-b898-3aa6c354d20e"
    },
    {
        "author": "韓淲",
        "paragraphs": [
            "冬至後踰月，風霜欠雪霏。",
            "團源新市井，高隠舊書幃。",
            "薪水誰爲給，山園自不歸。",
            "歲前春事動，佚老是忘機。"
        ],
        "title": "寄亨中",
        "id": "e4e0b509-6440-4f14-83e5-2f1b23c90e15"
    },
    {
        "author": "韓淲",
        "paragraphs": [
            "歎息南湖老，詩禪只自深。",
            "雨花歸宴坐，風葉對孤斟。",
            "城郭舟車會，齋房翰墨林。",
            "遥知定中起，吟嘯也如瘖。"
        ],
        "title": "鞏仲至和張少卿韵約同寄一首",
        "id": "9d62fe9e-4acb-40fb-9614-cd3db2724dea"
    },
    {
        "author": "韓淲",
        "paragraphs": [
            "長哦招隠句，待月坐黄曛。",
            "望望前村雨，行行別渚雲。",
            "敢期千里共，常恨一橋分。",
            "鬢影吹凉處，樓高孰與論。"
        ],
        "title": "次韵王教授同寄昌甫器遠無爲臨漳  其一",
        "id": "04d19cfc-e90a-46d2-bb55-e89bd296b517"
    },
    {
        "author": "韓淲",
        "paragraphs": [
            "月到章泉白，冥濛入杳茫。",
            "四邊山影亂，一路水聲長。",
            "促織吟方動，流螢起復藏。",
            "夢思飛羽翼，已墮晏齋傍。"
        ],
        "title": "次韵王教授同寄昌甫器遠無爲臨漳  其二",
        "id": "27dbb5d5-3d65-4214-ab20-4acc43b1fe9f"
    },
    {
        "author": "韓淲",
        "paragraphs": [
            "清時朝蹟後，休道不知津。",
            "城市誰多客，山林自少人。",
            "儘常開老眼，應甚惜閒身。",
            "愛月聞吳詠，無嫌更薦紳。"
        ],
        "title": "次韵王教授同寄昌甫器遠無爲臨漳  其三",
        "id": "63fea15a-8342-4bf3-8225-d4f69891d92c"
    },
    {
        "author": "韓淲",
        "paragraphs": [
            "濡須誰築塢，玉兔王迷離。",
            "兩歲能爲守，五言應報詩。",
            "息峰延月夜，稔稻得秋時。",
            "湖海驚零落，無癡了事兒。"
        ],
        "title": "次韵王教授同寄昌甫器遠無爲臨漳  其四",
        "id": "d9b5d279-606a-4836-a072-96239b102be4"
    },
    {
        "author": "韓淲",
        "paragraphs": [
            "甌閩何處是，絕嶺更危谿。",
            "乘障消蠻虺，望洋蒐水犀。",
            "庾公情不淺，朱老世思齊。",
            "乘月胡牀坐，角巾隨意低。"
        ],
        "title": "次韵王教授同寄昌甫器遠無爲臨漳  其五",
        "id": "c8113c10-8499-455f-9da9-a06ca4a21a7d"
    },
    {
        "author": "韓淲",
        "paragraphs": [
            "袖遺大明果，編因徐照題。",
            "騷吟歸是正，香味得非迷。",
            "鄰邑十方轉，到城還重携。",
            "新霜林路滑，山遠羨高棲。"
        ],
        "title": "昌甫回自大明見過別後二詩寄之  其一",
        "id": "7653985c-be02-43f9-8f52-422196efbaf1"
    },
    {
        "author": "韓淲",
        "paragraphs": [
            "早鬻翁歸去，窗寒自撥灰。",
            "算程明日到，失記去年來。",
            "雨葉頻仍墮，雪梅相次開。",
            "吾生亦華髮，易怕惹塵埃。"
        ],
        "title": "昌甫回自大明見過別後二詩寄之  其二",
        "id": "be91aea8-a718-4435-843d-686ae76a1d3b"
    },
    {
        "author": "韓淲",
        "paragraphs": [
            "禪月臺高冷，溪虛城背山。",
            "人烟知井絡，鳥雀見灣澴。",
            "竹裏繁霜後，梅邊欲雪間。",
            "讀書有幽子，歲晚更怡顔。"
        ],
        "title": "寄鄭一",
        "id": "d929c6d0-8f2c-4c41-9ec5-79d5209a5a8a"
    },
    {
        "author": "韓淲",
        "paragraphs": [
            "宰上廬深迥，將書定苦心。",
            "夜聲寒柏慘，晴色古苔侵。",
            "徑側牛羊履，山空鴈鶩臨。",
            "明燈撥殘火，幽夢理寒衾。"
        ],
        "title": "寄履道",
        "id": "f87c0752-2f26-4304-b825-21f6d8c051e8"
    },
    {
        "author": "韓淲",
        "paragraphs": [
            "尋丈方齋地，移居城市東。",
            "燈窗唯刻苦，編集入磨礲。",
            "北客家能爾，南遊事不同。",
            "常思文獻大，祖道古人風。"
        ],
        "title": "寄尹一",
        "id": "937fe568-db6e-4f79-8041-2f9d27bf949f"
    },
    {
        "author": "韓淲",
        "paragraphs": [
            "一曲清江上，君能靜結廬。",
            "年豐時釀黍，身老更收書。",
            "家世遺風在，閭閻是事疎。",
            "只宜沮溺地，著我伴耕鋤。"
        ],
        "title": "寄王二萬頃",
        "id": "a3698fd7-43f1-4738-927f-f10edfafec5b"
    },
    {
        "author": "韓淲",
        "paragraphs": [
            "野外青巖寺，城邊禪月臺。",
            "收功行藥後，排悶坐輿來。",
            "宿雨苗當熟，新凉桂已開。",
            "誰知老丘壑，自不奈塵埃。"
        ],
        "title": "二十九日歸寄鄭一",
        "id": "ddcd6f9e-8fca-4192-ae63-b29e624cd34a"
    },
    {
        "author": "韓淲",
        "paragraphs": [
            "浙水文場好，成才屬少年。",
            "龍遊看過鎖，漁浦發潮船。",
            "才地當强仕，朝廷正選賢。",
            "會逢余與趙，爲報各揚鞭。"
        ],
        "title": "浙運寄聲子任子恕",
        "id": "9f809610-8f8a-4020-88c1-c410f43e05f9"
    },
    {
        "author": "韓淲",
        "paragraphs": [
            "絕代敖夫子，春來定若何。",
            "新豐逆旅市，叩角飯牛歌。",
            "漢相延東閣，成周在泰和。",
            "彙征調玉燭，小用亦金坡。"
        ],
        "title": "寄敖器之",
        "id": "48344205-4e88-4f2e-a66b-fbdd1521e883"
    },
    {
        "author": "韓淲",
        "paragraphs": [
            "分外僧家好，如今更住山。",
            "都無城市閙，只有水雲閒。",
            "打供隨緣後，罷參開淨間。",
            "紛紛底榮宦，何事復相關。"
        ],
        "title": "寄仁□",
        "id": "d2551df9-852f-4e32-b80d-951275be166e"
    },
    {
        "author": "韓淲",
        "paragraphs": [
            "只有心情在，都無言語吟。",
            "子官忻見面，翁節苦爲心。",
            "霜雪歲云暮，風雷冬已深。",
            "老身相望處，徒益鬢華侵。"
        ],
        "title": "趙寺丞之子來代書寄",
        "id": "bdf8c776-ec94-498a-b357-763cd815c0f8"
    },
    {
        "author": "韓淲",
        "paragraphs": [
            "我欲春山去，呼兒取杖藜。",
            "弄晴方見日，吹雨又生泥。",
            "悵望還歸舍，懷思未隔溪。",
            "會當舒此興，花草步芳蹊。"
        ],
        "title": "柬周五哥",
        "id": "20e151c3-41ee-43db-98dd-7656831753ce"
    },
    {
        "author": "韓淲",
        "paragraphs": [
            "先朝重詞賦，人道小賢良。",
            "善記推才博，雕章驗識長。",
            "宗英龍首盛，名字鴈行香。",
            "王舍城中試，月華仙桂芳。"
        ],
        "title": "寄趙十監試",
        "id": "f75f0e16-3c80-4824-a9a5-48ac8d02f6e7"
    },
    {
        "author": "韓淲",
        "paragraphs": [
            "泉石何關爾，多應潔我塵。",
            "試揩雙泪眼，徒惜一吟身。",
            "選甚年年別，須當物物親。",
            "相遭雖澹泊，秋得雨方新。"
        ],
        "title": "贈趙十  其一",
        "id": "51b71ec7-1cce-4c8b-b91e-20ee793d4df6"
    },
    {
        "author": "韓淲",
        "paragraphs": [
            "薄夢驚秋曉，窮原喜夕陰。",
            "只知閒迤邐，不覺老侵尋。",
            "鳥翼應知倦，蟬聲亦和吟。",
            "酒闌詩更逸，巖寺記同臨。"
        ],
        "title": "贈趙十  其二",
        "id": "be0c4694-9839-4193-b0d2-2700a23e030a"
    },
    {
        "author": "韓淲",
        "paragraphs": [
            "心跡能閒淡，何勞數面親。",
            "沙坑元似故，坎石更常新。",
            "陶寫非流俗，尋思隔幾塵。",
            "清溪舟楫句，乃復在茲辰。"
        ],
        "title": "贈成季子任",
        "id": "0cfe57cb-25bb-42fc-947c-496e23fc6511"
    },
    {
        "author": "韓淲",
        "paragraphs": [
            "客路何曾好，禪林一味清。",
            "鐘聲回短夢，梵唄入幽情。",
            "綺語多生債，塵勞宿念輕。",
            "詩邊懷抱嬾，聊復爲君傾。"
        ],
        "title": "贈懃老",
        "id": "474aa524-b3af-4c44-8c94-4f71f07f80ff"
    },
    {
        "author": "韓淲",
        "paragraphs": [
            "教得兒登第，儒科一素風。",
            "故家欣未艾，吾黨不應窮。",
            "拭目行都裏，興懷寓里中。",
            "如君老兄弟，好去一尊同。"
        ],
        "title": "贈趙成父",
        "id": "91bac585-4986-4b9e-b8ed-26b67888312b"
    },
    {
        "author": "韓淲",
        "paragraphs": [
            "每恨沙坑遠，十年纔兩過。",
            "閒人身則爾，君子意如何。",
            "古井無驚浪，喬林不改柯。",
            "留連因繾綣，躑躅爲婆娑。"
        ],
        "title": "贈子任",
        "id": "5259e8b6-ff87-4fe3-bd35-f7aa5efc8671"
    },
    {
        "author": "韓淲",
        "paragraphs": [
            "紹興人物志，贛上盛諸曾。",
            "積厚培應固，流長續更興。",
            "四明愁獨散，二浙喜相承。",
            "再緝文盟日，吾儕豈面朋。"
        ],
        "title": "贈曾承務",
        "id": "094900ea-e164-479c-bdb3-6084845e071f"
    },
    {
        "author": "韓淲",
        "paragraphs": [
            "已是多疎隔，更言當暫歸。",
            "歲新雲未解，風轉雪還飛。",
            "曉岸蒼山古，春江白浪肥。",
            "過家無宿留，急此醉芳菲。"
        ],
        "title": "初六日呈仲至兄聞告假欲還婺",
        "id": "38e121ff-7b1c-4eed-a8d2-a9dfc908c37a"
    },
    {
        "author": "韓淲",
        "paragraphs": [
            "酒在詩情外，詩成酒量中。",
            "氣清吟奧妙，神受醉朦朧。",
            "到手千鍾在，回身一笑空。",
            "故家人有幾，我輩興無窮。"
        ],
        "title": "呈坐客",
        "id": "be9a9df7-c69c-43c3-9317-3c7e80b0078c"
    },
    {
        "author": "韓淲",
        "paragraphs": [
            "婆餠焦何急，飛鳴小竹間。",
            "雨多溪漲水，雲厚日藏山。",
            "景物固無恙，人情終等閒。",
            "老來惟愛客，茶果或相關。"
        ],
        "title": "愛客",
        "id": "e8a0785e-ed57-4f9f-b734-864be3aec281"
    },
    {
        "author": "韓淲",
        "paragraphs": [
            "七卷靈溪集，有誰能爲傳。",
            "既勞親校勘，便得與雕鎸。",
            "從昔詩雖在，因茲名可全。",
            "摩挲新敘引，羨爾廣文賢。"
        ],
        "title": "王有道詩刊成謝林教授",
        "id": "9fa90d41-971c-4185-8f67-d09b62ed6ebf"
    },
    {
        "author": "韓淲",
        "paragraphs": [
            "卧病空山裏，公來忽語離。",
            "風行殘葉日，霜淨早梅時。",
            "湖上探龍井，天邊入鳳池。",
            "西疇富魚蟹，能復寄清詩。"
        ],
        "title": "十月十九日頭昏痛忽教授過別",
        "id": "990c997c-07bb-4fc4-8ce9-86c056d3bada"
    },
    {
        "author": "韓淲",
        "paragraphs": [
            "猶記到階除，虛懷不自居。",
            "從容姑借酒，厭飫愜於書。",
            "物物徒娛客，人人足勝予。",
            "年來數相過，此道定誰如。"
        ],
        "title": "次韵胡教授",
        "id": "02eddd2d-1097-454e-b804-918350061a0f"
    },
    {
        "author": "韓淲",
        "paragraphs": [
            "得官居上第，掌教喜青春。",
            "斆學須相長，仁賢必可親。",
            "舉文元不易，斯道本常親。",
            "若理中州話，應逢舊德人。"
        ],
        "title": "用處晦韵送蘄州趙教授有懷寺簿王聖俞丈",
        "id": "d67d84f4-60ac-4436-bb70-ccb87751ce97"
    },
    {
        "author": "韓淲",
        "paragraphs": [
            "沙淨水爭流，輿籃呼渡幽。",
            "酒行因繾綣，詩到得夷猶。",
            "盛日騰高步，飛雲裂醉眸。",
            "江山無盡藏，楚尾又吳頭。"
        ],
        "title": "和孟五十六韵",
        "id": "ac2272b2-0d4e-401a-9403-3a200bc3431a"
    },
    {
        "author": "韓淲",
        "paragraphs": [
            "高人山枕曉，何必問鈞天。",
            "自覺無他夢，誰言有此篇。",
            "交遊疑是熟，時序亦非便。",
            "寒食蘧蘧裏，清江憶釣鯿。"
        ],
        "title": "和昌甫夢中見寄",
        "id": "c5aadc5d-4d46-4e2b-ab77-b3f2a94b04c2"
    },
    {
        "author": "韓淲",
        "paragraphs": [
            "斷自晚唐後，人人盡做詩。",
            "生前由我集，名後得誰碑。",
            "眇眇三靈見，蕭蕭一葉知。",
            "塔山林覆土，若奠替芳巵。"
        ],
        "title": "昌甫題徐仙民詩集因和韵兩篇  其一",
        "id": "61d89567-e709-4546-9655-0aa62870bfec"
    },
    {
        "author": "韓淲",
        "paragraphs": [
            "東南蟠海嶠，天也斲閒民。",
            "歲月高儕侶，江湖競比倫。",
            "楊劉萬代手，溫李再生身。",
            "雪跨水懸處，遊魂不見人。"
        ],
        "title": "昌甫題徐仙民詩集因和韵兩篇  其二",
        "id": "a0ea0f31-f1fe-4fea-86c8-4fbaf31dd6f0"
    },
    {
        "author": "韓淲",
        "paragraphs": [
            "古達多從隠，巢由復卞隨。",
            "既拚身似葉，何藉命如絲。",
            "世道無庸憾，人生有不爲。",
            "深山窮谷裏，莫負酒盈巵。"
        ],
        "title": "和子仁",
        "id": "34b0052d-4fc1-4828-9fb1-1f1d1e8a6d85"
    },
    {
        "author": "韓淲",
        "paragraphs": [
            "淨坊成野約，樂地可清論。",
            "士以世何貴，佛於人轉尊。",
            "茫茫空遠志，歷歷任驚魂。",
            "連日巖花發，佳哉月下門。"
        ],
        "title": "周七有詩續至和韵",
        "id": "96ec0589-1182-46cf-9009-bbf7bd69cca3"
    },
    {
        "author": "韓淲",
        "paragraphs": [
            "山行仍野次，零落數家村。",
            "積雨浮秧把，隨風護笋根。",
            "去來應自喜，將送與誰論。",
            "寢飯朝昏處，翛然付五言。"
        ],
        "title": "和履道出會宗伯回訪趙晏叟  其一",
        "id": "cfcea869-9df8-482c-998a-d6edacd5d266"
    },
    {
        "author": "韓淲",
        "paragraphs": [
            "江山迎世父，芒種夏將深。",
            "家道修遺事，人生懷好音。",
            "衰榮元自古，雅俗况居今。",
            "歸興尋幽隠，柴門月色侵。"
        ],
        "title": "和履道出會宗伯回訪趙晏叟  其二",
        "id": "23a62590-a75c-4d58-b253-d1318470668e"
    },
    {
        "author": "韓淲",
        "paragraphs": [
            "寒食家家酒，誰人不賦詩。",
            "久陰忻霽日，餘潤入花時。",
            "此老非三畧，今朝欲四維。",
            "落紅供醉卧，松底著殘棋。"
        ],
        "title": "昌甫有詩和韵",
        "id": "65eeb295-a949-47e4-808b-cc5c160a7cfd"
    },
    {
        "author": "韓淲",
        "paragraphs": [
            "因人雖暫賞，分韵偶然成。",
            "不道觥慵舉，那知僕屢更。",
            "老成關世道，交舊豈時情。",
            "簷雨林逾靜，橋風境過清。"
        ],
        "title": "昌甫入城席上和韵",
        "id": "fce87d83-1af3-4941-a540-4b61f78d3cae"
    },
    {
        "author": "韓淲",
        "paragraphs": [
            "海棠枝上日，依舊照窗明。",
            "文會驚猶在，重來詠轉清。",
            "林廬記經始，花逕已栽成。",
            "良友仙山去，空留百世名。"
        ],
        "title": "二十四日回泊東阜和舊題酬唱十九年矣",
        "id": "40e1cf72-0f3a-42e0-a190-ac00653d839d"
    },
    {
        "author": "韓淲",
        "paragraphs": [
            "制宅思前緒，軒名到處幽。",
            "不須論夢蝶，只是合盟鷗。",
            "北望劉琨嘯，南遊庾信愁。",
            "百年五字在，吾豈爲詩謀。"
        ],
        "title": "初六日過尹家再和西軒韵贈子文  其一",
        "id": "051b660a-72e3-4938-9897-454e592d34c0"
    },
    {
        "author": "韓淲",
        "paragraphs": [
            "家學流風懿，成才世自豪。",
            "出羣能秀發，何獨類賢髦。",
            "紬繹遺編富，規模古訓高。",
            "青青秋桂子，餘事等毫毛。"
        ],
        "title": "初六日過尹家再和西軒韵贈子文  其二",
        "id": "4ddd1a3d-7421-4401-975d-affda590e679"
    },
    {
        "author": "韓淲",
        "paragraphs": [
            "愛酒阮宣杖，倦行陶令輿。",
            "閒投本無意，垂老亦何居。",
            "萬事付杯水，一貧唯飯蔬。",
            "秋懷苦相望，幽寺挾殘書。"
        ],
        "title": "鄭一病中見寄和韵答之",
        "id": "4f93ed37-2dc9-4937-83b9-46f20e3b6243"
    },
    {
        "author": "韓淲",
        "paragraphs": [
            "倒載臨離日，搜吟出餞時。",
            "老身猶藉酒，親意不徒詩。",
            "山水東西去，園池上下隨。",
            "凝香兵衛戟，應復野人思。"
        ],
        "title": "元立復和伯皋送行詩次韵併答之  其一",
        "id": "3aba64b9-b2fe-49f7-9fd7-e2a5de850dcf"
    },
    {
        "author": "韓淲",
        "paragraphs": [
            "半隠平生句，年來果謂何。",
            "軻雄牆已及，李杜壘終摩。",
            "籍籍須傳遠，紛紛何足多。",
            "斯文千古事，自笑得如麽。"
        ],
        "title": "元立復和伯皋送行詩次韵併答之  其二",
        "id": "6337d67b-81fa-48f6-8703-7ab5af0b0f8c"
    },
    {
        "author": "韓淲",
        "paragraphs": [
            "籌邊須善策，是古肯非今。",
            "名士自江左，丈人誰漢陰。",
            "敝廬清晝永，幽磴白雲深。",
            "可在唱酬句，豈多陶寫心。"
        ],
        "title": "次韵所東因有感答之",
        "id": "10b3ad38-d78d-472e-b25d-72ba4624a8b5"
    },
    {
        "author": "韓淲",
        "paragraphs": [
            "兩岸春風暖，山花水噴泉。",
            "歸期雖較晚，行樂肯輸先。",
            "來燕知猶未，賓鴻信欲遄。",
            "故人詩送我，吟思滿江天。"
        ],
        "title": "和卿贈別次韵答之",
        "id": "47a825ec-2f3f-4b78-bc9b-f6902837ca6a"
    },
    {
        "author": "韓淲",
        "paragraphs": [
            "相去如霄壤，寒吟只短歌。",
            "春前知歲早，臘裏見時和。",
            "待把閒情賦，空將老眼摩。",
            "年年願强健，江海有披蓑。"
        ],
        "title": "次韵趙理丞",
        "id": "9fc3e88b-6524-423b-9897-b8bce3e0b2bc"
    },
    {
        "author": "韓淲",
        "paragraphs": [
            "遠峙山常峻，幽泉水自泠。",
            "幾回靈井曲，如入九峰屏。",
            "雅以平生舊，空懷萬古靈。",
            "詩成霜露濕，原上草青青。"
        ],
        "title": "次韵昌甫九峰留詩  其一",
        "id": "d75da231-ecff-430a-99a2-9ec39647abb6"
    },
    {
        "author": "韓淲",
        "paragraphs": [
            "每恨居山淺，扶輿過九峰。",
            "幾年無恃怙，常此痛音容。",
            "風雨寒垂點，雲煙晚復重。",
            "市廛多汩沒，忽爾脫塵蹤。"
        ],
        "title": "次韵昌甫九峰留詩  其二",
        "id": "b18ac083-3748-4d3f-8df3-de69c5fbd97d"
    },
    {
        "author": "韓淲",
        "paragraphs": [
            "每恨居山淺，扶輿過九峰。",
            "溪清通亂石，路暗失長松。",
            "鬚鬢時時換，身心事事慵。",
            "雨寒樵牧斷，朝暮聽鳴鐘。"
        ],
        "title": "次韵昌甫九峰留詩  其三",
        "id": "a553cedf-f6e3-4772-830a-58d7ba187ec8"
    },
    {
        "author": "韓淲",
        "paragraphs": [
            "每恨居山淺，扶輿過九峰。",
            "塵銷草色淡，嵐染木陰濃。",
            "瓢飲真堪羨，盤飧粗得供。",
            "一庵饑渴外，何事入心胸。"
        ],
        "title": "次韵昌甫九峰留詩  其四",
        "id": "3f42d4df-03c9-4748-8a51-ae9add53a4e6"
    },
    {
        "author": "韓淲",
        "paragraphs": [
            "楚雨黄梅熟，卑枝易積陰。",
            "山園三逕少，澗水一溝深。",
            "蕭颯寒猶起，低回老亦侵。",
            "尋詩爲君和，絕唱有遺音。"
        ],
        "title": "次韵吳推官",
        "id": "a2e350cf-68b3-429e-970f-0b86d166262c"
    },
    {
        "author": "韓淲",
        "paragraphs": [
            "披藿南巖寺，無僧林蕩虛。",
            "崖懸徒可望，泉滴又何居。",
            "時世悠悠轉，心情落落疎。",
            "山行有吟嘯，佳處莫躊躇。"
        ],
        "title": "次韵趙景伯南巖",
        "id": "f9b81051-a26b-40d5-806a-bc8e32176450"
    },
    {
        "author": "韓淲",
        "paragraphs": [
            "霜風散焦暵，霧日照寒凉。",
            "影迹連山白，聲華落木黄。",
            "俗情難以澹，幽事不關忙。",
            "我覺年逾邁，君吟詩益昌。"
        ],
        "title": "昌甫自衢送客入城得其詩次韵呈之  其一",
        "id": "bb119908-3b99-4c7a-b7ed-5e53b696b7d1"
    },
    {
        "author": "韓淲",
        "paragraphs": [
            "三見木樨開，香傳好客來。",
            "龐公隠能出，杜老句欣陪。",
            "市近心終遠，交親語易諧。",
            "柯山玉溪水，人道謂何哉。"
        ],
        "title": "昌甫自衢送客入城得其詩次韵呈之  其二",
        "id": "000a3e14-1cc1-4f60-af77-4e8d269af9a5"
    },
    {
        "author": "韓淲",
        "paragraphs": [
            "蓬戶爲君開，荒園少舊栽。",
            "猶存小籬落，不比一軒苔。",
            "前月訪彼矣，今朝同此哉。",
            "人間花草地，終古歲寒梅。"
        ],
        "title": "昌甫自衢送客入城得其詩次韵呈之  其三",
        "id": "220601bf-123d-4c3b-b38d-f8b305eef1f2"
    },
    {
        "author": "韓淲",
        "paragraphs": [
            "相逢雖數數，共話祇匆匆。",
            "不覺中秋過，還當九日中。",
            "登臺嗟往事，覓句憶高風。",
            "人物方彫謝，吾儕孰與同。"
        ],
        "title": "次韵昌甫見寄",
        "id": "3579b061-7eac-4bee-9cb0-cc62f82bc2d1"
    },
    {
        "author": "韓淲",
        "paragraphs": [
            "屏跡丘園矣，秋來事亦忙。",
            "開林朝斧鈍，鑽紙夜燈煌。",
            "一潦屋殊損，屢空饑易忘。",
            "俄而對時菊，種種髮能長。"
        ],
        "title": "次韵昌甫見詒",
        "id": "af46b444-ef4b-47d4-aa0a-6d87e9413606"
    },
    {
        "author": "韓淲",
        "paragraphs": [
            "祇怪深居簡，徒希逸駕攀。",
            "風清玉田路，雲白瑞峰山。",
            "心事吟章外，情文作帖間。",
            "相望初若遠，一出本非艱。"
        ],
        "title": "次韵昌甫歸後所寄",
        "id": "a1a40eb1-f547-4ab4-a5bd-f4d59462284b"
    },
    {
        "author": "韓淲",
        "paragraphs": [
            "老夢困其獨，微吟愜所同。",
            "閒中徒著句，高處盡歸翁。",
            "一代文章志，諸方風俗通。",
            "息交惟士賤，尚友則師隆。"
        ],
        "title": "二十日入章泉次韵昌甫所贈",
        "id": "8488d0c0-5cee-47c6-85d2-8617cb11e7fc"
    },
    {
        "author": "韓淲",
        "paragraphs": [
            "居山更入山，百事不相關。",
            "只有猿狙外，更無鷄犬間。",
            "淵泉得沿濯，巖岫要躋攀。",
            "最是高人語，時容見一斑。"
        ],
        "title": "次韵昌甫別後所寄",
        "id": "cc9f0b5e-1a8e-4b76-ad15-e9401487c98d"
    },
    {
        "author": "韓淲",
        "paragraphs": [
            "逃暑身何寄，池荷竹院間。",
            "交朋如玉潔，名字飲冰閒。",
            "吹雨餘毫髮，鳴泉落珮環。",
            "長年葑村路，往日考亭山。"
        ],
        "title": "徐仁甫建陽一別忽已二十五六年見過惘然次韵道院池上所作",
        "id": "40507c3b-def7-4a7f-be8e-7a9186f6237f"
    },
    {
        "author": "韓淲",
        "paragraphs": [
            "閒意忽不愜，秋聲隔市門。",
            "千林空白晝，一葉下黄昏。",
            "歸馬正修睦，捕蝗俄討論。",
            "願豐穰慮歉，相望數家村。"
        ],
        "title": "次韵成季病中見寄",
        "id": "376207cb-3ea8-42c4-9133-290ae3725936"
    },
    {
        "author": "韓淲",
        "paragraphs": [
            "能道意中事，詩來看復嗟。",
            "春風殊作惡，春雪固能佳。",
            "引玉下梅萼，輸金上柳芽。",
            "睡翁山水縣，隔竹定敲茶。"
        ],
        "title": "次韵仲至",
        "id": "3d9e960b-0e5c-4f70-8b11-abc6c44c0bc7"
    },
    {
        "author": "韓淲",
        "paragraphs": [
            "長夏得閒趣，無過里社中。",
            "往來三逕日，舒寫一襟風。",
            "幸與陶潛醉，從渠阮籍窮。",
            "人家鶑燕裏，猶記淡烟籠。"
        ],
        "title": "次韵黄崇道",
        "id": "6b6c3b8c-ed66-4675-84a6-1bd91cd20a1d"
    },
    {
        "author": "韓淲",
        "paragraphs": [
            "老却溪山眼，荒寒不見人。",
            "草深多爛舊，梅淺易尖新。",
            "歲事誰嗟晚，年齡自惜春。",
            "相逢既相識，聊借酒精神。"
        ],
        "title": "馬莊甫經過留五字次韵",
        "id": "35416cb7-b387-443d-9ed1-0986a7d83570"
    },
    {
        "author": "韓淲",
        "paragraphs": [
            "今古山陰道，誰吟雪下船。",
            "久將隨俗好，便擬作春妍。",
            "朝市無閒日，山林有瀑泉。",
            "薰風吹兩鬢，蠶事欲三眠。"
        ],
        "title": "盧教授約周縣丞來訪次周丞韵",
        "id": "4e9b7d63-a12d-4d9c-af07-f6ad93abb89f"
    },
    {
        "author": "韓淲",
        "paragraphs": [
            "臘向殘年去，春從元日迴。",
            "急搔雙鬢髮，渾染幾塵埃。",
            "詩話驚頻改，杯停喜更催。",
            "椒盤隨綵勝，金柳带瓊梅。"
        ],
        "title": "次韵仲至",
        "id": "83846556-09de-4b72-ae8a-810435c2d7b1"
    },
    {
        "author": "韓淲",
        "paragraphs": [
            "箯輿來澗谷，話久不知還。",
            "自是無人到，誰能有我閒。",
            "綠陰晴樹外，清馥野花間。",
            "客去鷄鳴午，呼兒又掩關。"
        ],
        "title": "次韵趙將",
        "id": "9878c7b4-53f0-48fb-a8fd-ff40dd14863e"
    },
    {
        "author": "韓淲",
        "paragraphs": [
            "澄淨清秋夜，詩成兩眼明。",
            "佳人千古意，濁酒一杯情。",
            "湖水魚龍舞，天風鴻鴈鳴。",
            "菊花九日近，便合上崢嶸。"
        ],
        "title": "次韵德久",
        "id": "986ce412-624f-465b-a12f-5990afea5986"
    },
    {
        "author": "韓淲",
        "paragraphs": [
            "論交貴知己，相與可忘年。",
            "久旱爲霖日，餘凉畏暑天。",
            "浮沉非識治，用舍不因賢。",
            "只有青山好，分明阿那邊。"
        ],
        "title": "次韵劉召虎",
        "id": "0e614bbe-5e04-4833-8412-b271b5295f22"
    },
    {
        "author": "韓淲",
        "paragraphs": [
            "俾壽情何重，酬吟報恐遲。",
            "拜嘉誠自喜，友誼尚誰爲。",
            "醑我遥相命，思翁不獨詩。",
            "晚生頭已禿，敬長眼空窺。"
        ],
        "title": "昌甫念某生朝寄詩來次韵謝之",
        "id": "fb90469a-ee55-4b2f-9dc7-10315416da4c"
    },
    {
        "author": "韓淲",
        "paragraphs": [
            "相知新固樂，人物易如林。",
            "遊愛郭同許，衰思范與吟。",
            "放歌能共和，會約待重斟。",
            "還我晏齋隠，何嘗枉尺尋。"
        ],
        "title": "次韵昌甫  其一",
        "id": "c08591f9-c212-4a56-9fd7-be59c5b3236e"
    },
    {
        "author": "韓淲",
        "paragraphs": [
            "相送思前日，同吟憶此時。",
            "情親五字句，意妙一篇詩。",
            "長夏看榴火，薰風入鬢絲。",
            "西湖渺何許，終愧北山移。"
        ],
        "tags": [
            "西湖"
        ],
        "title": "次韵昌甫  其二",
        "id": "f9ebfae7-1c8e-4d8a-8a2b-246bd02a39cf"
    },
    {
        "author": "韓淲",
        "paragraphs": [
            "古道定誰成，莊周與淨名。",
            "勞哉秦外趣，甚矣潁陽清。",
            "並舍披衣去，行橋拄杖聲。",
            "遥知園列樹，新好看初榮。"
        ],
        "title": "次韵昌甫  其三",
        "id": "b68ac25e-c41d-405b-91a3-f305c491d8f3"
    },
    {
        "author": "韓淲",
        "paragraphs": [
            "別後忽逢雪，歲寒殊惘然。",
            "自憐疎酒盞，誰識寄詩編。",
            "老矣思離闊，遐哉漫屬聯。",
            "金仙玉田路，來往記今年。"
        ],
        "title": "次韵昌甫  其四",
        "id": "3c77a3f7-2058-4395-ab96-949a9c20b0b3"
    },
    {
        "author": "韓淲",
        "paragraphs": [
            "章泉泉上屋，茅補定牽蘿。",
            "意象時間少，心思古處多。",
            "暑風今夏矣，凉雨奈秋何。",
            "顧我顛毛白，門閒亦養疴。"
        ],
        "title": "次韵昌甫  其五",
        "id": "acea757c-7f9a-431e-a856-b90b50e49ebd"
    },
    {
        "author": "韓淲",
        "paragraphs": [
            "老嘆交情少，閒知友道難。",
            "何堪武夷曲，更近子陵灘。",
            "絕口談龍肉，從渠食馬肝。",
            "敢云棲擇木，隨世一枝安。"
        ],
        "title": "次韵昌甫  其六",
        "id": "6562ca57-6293-48a3-b438-c322d5ebd5fa"
    },
    {
        "author": "韓淲",
        "paragraphs": [
            "秋風過秋雨，眇眇正愁予。",
            "望斷嗟何寄，吟成懶自書。",
            "齒摇誠有數，鬢禿恐無餘。",
            "幾載章泉水，山深只晏如。"
        ],
        "title": "次韵昌甫  其七",
        "id": "730a2601-3fac-488e-a9c9-f8d3df4c0a1d"
    },
    {
        "author": "韓淲",
        "paragraphs": [
            "盡道今年煖，冬來十月中。",
            "更無霜共雪，時有雨隨風。",
            "薄宦其如拙，浮生乃奈窮。",
            "衰顔負清鏡，猶借酒能紅。"
        ],
        "title": "次韵景瑜",
        "id": "41a55857-a79d-4e75-96b9-6bcfd23f9ab8"
    },
    {
        "author": "韓淲",
        "paragraphs": [
            "起雲亭不見，立盡水邊人。",
            "滿眼高情少，驚心得句頻。",
            "龜毛真兔角，鳳翼漫龍鱗。",
            "山澤行吟久，淵明漉酒巾。"
        ],
        "title": "同周次公步尋起雲舊基次韵",
        "id": "b341fdd6-fbaa-4e2c-9837-ec56b611c16c"
    },
    {
        "author": "韓淲",
        "paragraphs": [
            "倦作京華夢，秋霖失旱乾。",
            "故人相見後，不覺話悲酸。",
            "酒琖還更酌，詩盟復肇端。",
            "如翁真老大，莫數鄭都官。"
        ],
        "title": "次韵見詒",
        "id": "f70f5471-dfb1-46f1-bec0-b4e399d88b3d"
    },
    {
        "author": "韓淲",
        "paragraphs": [
            "林外山平遠，衰顔落筆難。",
            "風聲催日晚，雲物轉霜寒。",
            "京邑九衢盛，江湖千里寬。",
            "交遊盡詩社，名譽得蘇端。"
        ],
        "title": "次韵蓋友",
        "id": "1ab1adeb-d8c6-4af0-bc8c-56f66fbe3feb"
    },
    {
        "author": "韓淲",
        "paragraphs": [
            "小試登山屐，因閒見野僧。",
            "談禪還靜憩，望遠得虛憑。",
            "分韵吟心適，歸來醉夢騰。",
            "酒醒深夜起，推枕只寒燈。"
        ],
        "title": "次韵潘文",
        "id": "f884e9fa-bbb6-4d99-b311-0233ac7eb478"
    },
    {
        "author": "韓淲",
        "paragraphs": [
            "易別難相聚，傾懷語未終。",
            "敝廬纔郭外，高隠遠鄉中。",
            "天地常年在，溪山觸處同。",
            "營營非我事，有句欲乘風。"
        ],
        "title": "次韵伯皋",
        "id": "8f5431ac-1645-48c7-8176-16fe4d475e82"
    },
    {
        "author": "韓淲",
        "paragraphs": [
            "剝啄君家去，同爲兩縣來。",
            "趙施元保社，徐鄭亦尊罍。",
            "便做壯心已，須饒老眼開。",
            "交遊容易別，十日重徘徊。"
        ],
        "title": "次韵斯遠見贈",
        "id": "45b4c84d-259d-4804-a3d9-aaf0b8c73258"
    },
    {
        "author": "韓淲",
        "paragraphs": [
            "山遠飛晴靄，春江景有餘。",
            "推窗風浩蕩，憑几日徐舒。",
            "何計用休沐，忘懷得燕居。",
            "從容話千載，隨飯只盤蔬。"
        ],
        "title": "次韵希之",
        "id": "12fe4f43-dcf7-42cc-9306-9701c5bb436c"
    },
    {
        "author": "韓淲",
        "paragraphs": [
            "髣髴徂徠老，因詩只遡風。",
            "胡爲猶爾健，應怪懶能工。",
            "此道今皆棄，高情自不同。",
            "和成千里夢，題寄欲歸鴻。"
        ],
        "title": "次韵石魯瞻",
        "id": "7e3db185-0284-4fb3-9869-9e66aa175a15"
    },
    {
        "author": "韓淲",
        "paragraphs": [
            "圓澤三生石，陳登百尺樓。",
            "硯因銘共永，詩與字俱鎪。",
            "此老非徒耳，閒人更點頭。",
            "魏銅那敢擬，朱錫盍爲侔。"
        ],
        "title": "次韵昌甫鎸歙硯",
        "id": "a41a8a2c-ea44-4a1e-b404-e196a01ab684"
    },
    {
        "author": "韓淲",
        "paragraphs": [
            "君在南湖住，我同東郭遊。",
            "陳蕃無下榻，王粲有登樓。",
            "吟苦詩陶寫，酣沉酒拍浮。",
            "德輝天外鳳，機靜水邊鷗。"
        ],
        "title": "次韵叔向",
        "id": "052e6c83-5514-4725-a0f4-abfd9e84c1ec"
    },
    {
        "author": "韓淲",
        "paragraphs": [
            "煙禁憑誰會，杯寒只自斟。",
            "幾多原上恨，猶記少年心。",
            "領畧因初見，經行或重臨。",
            "攀花問楊柳，絲竹也清音。"
        ],
        "title": "次韵趙清江",
        "id": "c4968cef-6a26-4458-85d4-39d1abe71bcd"
    },
    {
        "author": "韓淲",
        "paragraphs": [
            "有句閒中得，應知百慮休。",
            "麥天連澗冷，梅月夾山稠。",
            "喚起陶潛醉，能消庾信秋。",
            "朝端富鵷鷺，邊瑣少貔貅。"
        ],
        "title": "次韵上饒  其一",
        "id": "07587d7b-8001-4bf9-959c-77e1d0bbce6a"
    },
    {
        "author": "韓淲",
        "paragraphs": [
            "官事人人衮，誰憐寂寞鄉。",
            "卑高多貴賤，寒暑易炎凉。",
            "歎息絃歌美，殷勤篇翰長。",
            "閒民爲興起，交道得其詳。"
        ],
        "title": "次韵上饒  其二",
        "id": "174915e6-d421-42c8-95ba-5a41f777b31a"
    },
    {
        "author": "韓淲",
        "paragraphs": [
            "短短長長柳，紅紅白白梅。",
            "溪浮何處棹，山對別時盃。",
            "春事還應爾，人情有是哉。",
            "却因嘉樹底，渾見好花開。"
        ],
        "title": "次韵成季  其一",
        "id": "1239df72-acbd-4eb4-b25c-0b5d57501533"
    },
    {
        "author": "韓淲",
        "paragraphs": [
            "畎畝秋來雨，村村不厭多。",
            "暑應無熱惱，凉可起沉疴。",
            "花動門中桂，葉浮池上荷。",
            "南豅詩到手，想像與同哦。"
        ],
        "title": "次韵成季  其二",
        "id": "f2355d60-4e55-4f3f-aa77-8b11c48ea89f"
    },
    {
        "author": "韓淲",
        "paragraphs": [
            "莫道春猶遠，連陰初未曦。",
            "振衣行復阻，岸幘坐成癡。",
            "芳事誠須酒，交情豈爲詩。",
            "清明翻手是，常記舊相隨。"
        ],
        "title": "次韵周五哥",
        "id": "c7df898b-3e1b-43fb-a1d5-d4e2e0015ab4"
    },
    {
        "author": "韓淲",
        "paragraphs": [
            "城郭秋風晚，人來自遠山。",
            "荒荒行硌确，淺淺渡潺湲。",
            "虎尾休論履，龍鱗且願攀。",
            "過從因煮餠，惜取片時閒。"
        ],
        "title": "次韵子任",
        "id": "0a394ab3-b4e7-4465-8eaf-1a6ca57ec608"
    },
    {
        "author": "韓淲",
        "paragraphs": [
            "潛魚空浪藻，倦翼漫風林。",
            "邂逅留連飲，從容取次吟。",
            "名言驚思苦，離話惜情深。",
            "昔爾那知此，他還未必今。"
        ],
        "title": "小酌餞耿幹運趙推官分韵復和韵  其一",
        "id": "18839aa9-6d70-4b73-8529-1cc3c7a890af"
    },
    {
        "author": "韓淲",
        "paragraphs": [
            "雨歇收朝潤，風迴起夕凉。",
            "君今過澧浦，客有到錢塘。",
            "落澗高槐影，浮簷細竹光。",
            "尋思須浪賦，雜伯更談王。"
        ],
        "title": "小酌餞耿幹運趙推官分韵復和韵  其二",
        "id": "425cd521-a192-46cc-a031-d60a50bfd3bd"
    },
    {
        "author": "韓淲",
        "paragraphs": [
            "閒將詩句和，凉自雨中來。",
            "可是不相聚，那能得此回。",
            "香爐連筆格，茶椀更山罍。",
            "一架蒲陰綠，殘陽晚又開。"
        ],
        "title": "二十四日昌甫斯遠子功集雪觀次韵斯遠",
        "id": "6d7d111b-f054-42e1-ac57-5cb71f30af17"
    },
    {
        "author": "韓淲",
        "paragraphs": [
            "乃祖文名在，羣兒好讀書。",
            "愁深我將去，恨不汝同居。",
            "風俗隨時薄，人情莫自疎。",
            "傳家詩禮學，勤苦要三餘。"
        ],
        "title": "示棐榘茶",
        "id": "7e4f5150-8b44-43aa-9c33-9015fef326bf"
    },
    {
        "author": "韓淲",
        "paragraphs": [
            "團源古君子，老去孰追隨。",
            "隠約孫能奉，高深我却知。",
            "家傳無自畫，鄉薦有誰爲。",
            "成立須勤苦，清哉是祖師。"
        ],
        "title": "亨中之孫求詩",
        "id": "3c24d175-736e-4513-a342-c9a6c6c9b32d"
    },
    {
        "author": "韓淲",
        "paragraphs": [
            "草樹隨時長，城春雨易蒸。",
            "閒人來入市，官舍却逢僧。",
            "覿面非竿木，何心是葛藤。",
            "喫茶看洗鉢，忘却老昏瞢。"
        ],
        "title": "柬乙翁上人  其一",
        "id": "a3381c65-d59d-4754-9949-a1017d0bfba7"
    },
    {
        "author": "韓淲",
        "paragraphs": [
            "山玉冰溪地，常年衲子過。",
            "杖挑明月重，笠戴白雲多。",
            "洞遠今無鷲，湖高舊見鵝。",
            "與君三歎息，佛法付天魔。"
        ],
        "title": "柬乙翁上人  其二",
        "id": "58f0cd6d-9d03-448e-9bb6-d40ad5954acd"
    },
    {
        "author": "韓淲",
        "paragraphs": [
            "閒得琴尊勝，尋詩約俊遊。",
            "欲窮山下寺，旋買水邊舟。",
            "誰悟牽黄犬，自應盟白鷗。",
            "野晴秋意思，渾付碧雲休。"
        ],
        "title": "九月四日黄子功林德久自柳州共汎訪銛師",
        "id": "b99cf975-e6c6-40a4-a8c4-773c583badc5"
    },
    {
        "author": "韓淲",
        "paragraphs": [
            "盂蘭盆會日，元自目犍連。",
            "攝化應無量，追修亦有緣。",
            "荒荒誰正令，的的漫單傳。",
            "業報衆生苦，三塗對四禪。"
        ],
        "title": "寄乙上人",
        "id": "69be16a3-c7df-47e6-90fe-9e29eb1447d6"
    },
    {
        "author": "韓淲",
        "paragraphs": [
            "約我沙坑外，南豅共說詩。",
            "山林已黄葉，籬菊尚青枝。",
            "良晤真難事，相期若舊知。",
            "翩翩乘果下，想像入城時。"
        ],
        "title": "過沙坑留遺余子任",
        "id": "ecaee8ca-62fd-434a-844f-184667eec4ab"
    },
    {
        "author": "韓淲",
        "paragraphs": [
            "無地尋明月，因人且出遊。",
            "猖狂疑有謂，拓落信何求。",
            "山水知回薄，杯觴得獻酬。",
            "秋情吾卜夜，垂老未爲羞。"
        ],
        "title": "次韵斯遠喜予見過  其一",
        "id": "13e34cff-f41b-471e-86fa-06862a59f2f2"
    },
    {
        "author": "韓淲",
        "paragraphs": [
            "望望公超市，烟雲滿眼過。",
            "經時不相見，此地復如何。",
            "物色真難識，情懷敢自多。",
            "喜君詩在手，吟諷亦婆娑。"
        ],
        "title": "次韵斯遠喜予見過  其二",
        "id": "e433e7ae-4433-48a6-9e3b-865c610fa845"
    },
    {
        "author": "韓淲",
        "paragraphs": [
            "老去吟何味，分明水一杯。",
            "目前輕過節，身外待尋梅。",
            "尚以同盟至，寧云不速來。",
            "此時心寸折，猶幸小徘徊。"
        ],
        "title": "同鄭處晦尹子潛過趙十",
        "id": "1b105068-cd16-44d3-ad4f-5e5def062e25"
    },
    {
        "author": "韓淲",
        "paragraphs": [
            "下郭山盤屋，軒亭景晏如。",
            "淺斟留把酒，細字見抄書。",
            "河洛無由返，江湖已定居。",
            "子孫皆土著，魚米我還疎。"
        ],
        "title": "十一日過景瑜",
        "id": "690579ea-2eb8-4f2d-bf20-669d0dc4dd65"
    },
    {
        "author": "韓淲",
        "paragraphs": [
            "門外梅枝曉，人來乃是君。",
            "衝風迎臘日，欲雪動寒雲。",
            "禹穴山陰道，西湖處士墳。",
            "我懷何用寄，搔鬢白紛紛。"
        ],
        "tags": [
            "西湖"
        ],
        "title": "子似見過",
        "id": "234f326c-9ee5-4d87-b08c-bc0b61b2c7eb"
    },
    {
        "author": "韓淲",
        "paragraphs": [
            "松竹連花樹，田園带隠廬。",
            "青衫寧累我，黄卷不孤渠。",
            "載酒期問字，經邱逢命車。",
            "龐公雖浪出，且慰故人疎。"
        ],
        "title": "邢大聲廣聲于去非携酒約解元衡畢叔文及蕃過陳叔尹值叔尹之出成四十字",
        "id": "c1033ad7-a0d5-4770-b8e7-a8b14b5e28d6"
    },
    {
        "author": "韓淲",
        "paragraphs": [
            "相國推前輩，通家復勝游。",
            "人知新別駕，我嘆舊州侯。",
            "世數推遷遠，時情展轉休。",
            "衡山雲冉冉，玉水日悠悠。"
        ],
        "tags": [
            "衡山"
        ],
        "title": "添倅至因謁之來訪乃故相郡侯之子也",
        "id": "cf51ac11-8269-49cc-a781-d33ea6ca2ea5"
    },
    {
        "author": "韓淲",
        "paragraphs": [
            "莫把閑情醉，空留野老詩。",
            "雷聲梅雨過，日影竹風吹。",
            "林隠訪前話，華陽非近知。",
            "相過二三友，比客更邀誰。"
        ],
        "title": "過王仲如林隠",
        "id": "59f71f8b-c411-4241-a748-175f43e73a4f"
    },
    {
        "author": "韓淲",
        "paragraphs": [
            "春寺不尋芳，詩翁作醉鄉。",
            "花香空夾徑，草細恰通房。",
            "僧固枯禪寂，人非好句忙。",
            "出城惟怕晚，冉冉趁斜陽。"
        ],
        "title": "昌甫携兒姪載酒來送分韵得房字",
        "id": "20007772-b713-4eb3-a8ea-e82499ab1eb5"
    },
    {
        "author": "韓淲",
        "paragraphs": [
            "十載梅陂酒，青巖始共游。",
            "香傳高樹晚，涼映小塘秋。",
            "飲亦何勞醉，吟成苦未休。",
            "補陀山下客，能爲此回頭。"
        ],
        "title": "二十七日周七載酒且懷春伯",
        "id": "88fff923-2676-4bc6-ab3b-7e514066465b"
    },
    {
        "author": "韓淲",
        "paragraphs": [
            "雨重烏臼樹，風微萱草花。",
            "重携萬安酒，再瀹建州茶。",
            "邂逅年何晚，情親日自加。",
            "兩君真玉立，而我愧無瑕。"
        ],
        "title": "黄仁卿見過留之而無酒因要宋衡携酒以至得以款語已又酌仁卿携行之茶成四十字",
        "id": "6524c727-70fb-4f8f-b411-05732aeb6d6e"
    },
    {
        "author": "韓淲",
        "paragraphs": [
            "秋閒得幽討，竹澗款門時。",
            "絕壑通流水，橫橋壅斷陂。",
            "巖花已芬郁，山木未凋披。",
            "靜夜持杯酒，人清更說詩。"
        ],
        "title": "施重益留夜飲",
        "id": "9edf24b2-7882-45b5-81db-a034c084b078"
    },
    {
        "author": "韓淲",
        "paragraphs": [
            "貴賤曾何在，悲歡孰使然。",
            "如君真絕足，奈我已華顛。",
            "勳業誰彝鼎，文章自簡編。",
            "中原有前輩，吾憶范忠宣。"
        ],
        "title": "蹈中見過山間  其一",
        "id": "ec781b01-b9ae-4e60-8c10-f6457be2edf9"
    },
    {
        "author": "韓淲",
        "paragraphs": [
            "三月多風雨，門前澗水侵。",
            "岸花無一片，園柳忽成陰。",
            "有客因留飲，呼兒取次斟。",
            "橋南春郭外，珍重肯幽尋。"
        ],
        "title": "蹈中見過山間  其二",
        "id": "f72f7937-ae8b-4e14-a821-246dd81ff506"
    },
    {
        "author": "韓淲",
        "paragraphs": [
            "細雨初冬夜，溪山書院燈。",
            "閑來四五輩，留飲兩三升。",
            "久坐形神定，高談意氣增。",
            "我歸眠蕙帳，誰信在家僧。"
        ],
        "title": "小飲春山",
        "id": "c9c47519-3f4d-4da1-82af-fd7af9536c15"
    },
    {
        "author": "韓淲",
        "paragraphs": [
            "風力催雲雪，比鄰往復還。",
            "穿林踏黄葉，沿澗看青山。",
            "共飯因而款，煎茶益以閒。",
            "歲寒如此過，他事肯相關。"
        ],
        "title": "初十日黄仲明見過留飯却同至野趣飲茶  其一",
        "id": "2bcb01cb-1d84-4e61-a5fc-eb36d447b5ca"
    },
    {
        "author": "韓淲",
        "paragraphs": [
            "山空吹雪意，草樹晚天寒。",
            "烟抹忽收起，風行時坐看。",
            "鷄聲村店遠，雁落市橋寬。",
            "儘道閑多病，老身還自安。"
        ],
        "title": "初十日黄仲明見過留飯却同至野趣飲茶  其二",
        "id": "2fe91cea-65da-4c11-8eba-49114edf3601"
    },
    {
        "author": "韓淲",
        "paragraphs": [
            "到處逢春酌，閑吟過此生。",
            "落花亭上飲，芳草岸邊行。",
            "我亦非無興，人應不負情。",
            "風光共流轉，樓外遠山明。"
        ],
        "title": "同昌甫陪朱虞卿約尹鄭二士飲食艮堂",
        "id": "424c62ed-d8db-42a5-85df-6a7740964e19"
    },
    {
        "author": "韓淲",
        "paragraphs": [
            "絕嘆交遊落，何論比與周。",
            "座開今日酒，門款昔年秋。",
            "濯錦江頭杜，玄都觀裏劉。",
            "相望風雅在，天地一虛舟。"
        ],
        "title": "朱虞卿以詩送家釀和韵",
        "id": "5c8db220-e3e2-45b8-ab1b-78c28e2b9348"
    },
    {
        "author": "韓淲",
        "paragraphs": [
            "磵道迷蓬藿，山空且熟眠。",
            "雨多從蔽日，風橫任吹烟。",
            "歡喜收牋翰，提携到酒泉。",
            "更逢初斸筍，急急和新篇。"
        ],
        "title": "王校以詩送筍及一壺",
        "id": "a89207e8-c9c2-42c7-8ba2-ba698274610a"
    },
    {
        "author": "韓淲",
        "paragraphs": [
            "魚蟹人人饌，柑橙盞盞詩。",
            "醪芳隣所借，情分客能知。",
            "城外溪山在，門前巷陌卑。",
            "寒雖欺木葉，春已報梅枝。"
        ],
        "title": "坐客競置殽核因賦示尹子潛",
        "id": "d15f4076-2dc4-4e52-9ae0-4abb0af73972"
    },
    {
        "author": "韓淲",
        "paragraphs": [
            "加賜雪寒錢，歡聲禁旅傳。",
            "妻孥應盼盼，兒女定躚躚。",
            "醉熟千家酒，炊香萬竈烟。",
            "何須談挾纊，王道本通天。"
        ],
        "title": "雪寒錢",
        "id": "81361f8a-9502-4bdb-875a-c549c813e161"
    },
    {
        "author": "韓淲",
        "paragraphs": [
            "茶經空爛讀，讀罷出溪頭。",
            "竹杖雖流憇，藜牀復倦投。",
            "尋思煎以喫，展轉卧而遊。",
            "烏石瓶能好，甌犧底用憂。"
        ],
        "title": "次韵昌甫分遺烏石茶",
        "id": "50e75880-5b42-471b-969f-b0704588cf56"
    },
    {
        "author": "韓淲",
        "paragraphs": [
            "我愛郊居者，春芽艾葉長。",
            "雲舂和豆實，霧摘带麻香。",
            "杞菊天隨舊，蓬蒿仲蔚常。",
            "近來關膈病，且得煖枯腸。"
        ],
        "title": "昌甫送艾葉餠",
        "id": "8d40019a-5de4-414f-8854-e340ea88b746"
    },
    {
        "author": "韓淲",
        "paragraphs": [
            "塔院橫塘草，階梯大谷林。",
            "風聲迷近渚，雨氣暗遥岑。",
            "索麵僧回鉢，持醪客屢斟。",
            "依歸從早出，靜寄得幽尋。"
        ],
        "title": "十三日至草衣院因上靈山閣",
        "id": "ec227c6b-5e32-437c-bfa0-70e093c74087"
    },
    {
        "author": "韓淲",
        "paragraphs": [
            "雨後晚窗日，方盃燎竹爐。",
            "二茶勞見餉，一記又能摹。",
            "看了信何有，啜來昏更無。",
            "阿師莫作劇，我悔不逃儒。"
        ],
        "title": "謝乙翁上人",
        "id": "dc17b0bc-7e45-4966-a6f2-a0b05876e0a5"
    },
    {
        "author": "韓淲",
        "paragraphs": [
            "澗道濕凍雨，林扉藏斷雲。",
            "寒聲肅肅起，暝色杳杳分。",
            "齋餘隨動息，禪外失知聞。",
            "坐久催煎茗，爐深亦炷熏。"
        ],
        "title": "訪杰上人",
        "id": "506cb6db-25c6-4474-9c32-19563037af99"
    },
    {
        "author": "韓淲",
        "paragraphs": [
            "山中知我老，雪裏見僧清。",
            "物色添幽意，年華近俗情。",
            "樹遥風共晚，岸窄水初生。",
            "一榻茶烟熟，更聞寒雀聲。"
        ],
        "title": "初二日大雪訪杰上人",
        "id": "ddbffaac-bea6-4624-a9bf-21260aa74551"
    },
    {
        "author": "韓淲",
        "paragraphs": [
            "菴高一宿覺，不是二乘禪。",
            "露柱燈籠裏，貍奴白牯邊。",
            "前資欽戒臘，參學待機緣。",
            "吸盡西江水，從將此話傳。"
        ],
        "tags": [
            "长江"
        ],
        "title": "王通叟自溫之贛過門因得五字",
        "id": "c973827a-3e81-4ee5-8d9c-fea1752c546e"
    },
    {
        "author": "韓淲",
        "paragraphs": [
            "不住鵝湖寺，惟甘小隠堂。",
            "老來纔祝髮，靜處久燒香。",
            "妙喜機緣峻，竹源滋味長。",
            "建陽橋下水，夢見亦清涼。"
        ],
        "title": "建陽連周賓幼入佛學近祝髮江東真運副請住信鵝湖不出",
        "id": "ceb18f86-cb26-422b-873e-36c2a8347e0a"
    },
    {
        "author": "韓淲",
        "paragraphs": [
            "生怕人饒舌，詩吟不著題。",
            "飄零驚已晚，依約夢還迷。",
            "但願乘風去，何言立雪齊。",
            "萬緣誰百計，谷隠自巖棲。"
        ],
        "title": "寄天目僧文禮滅翁",
        "id": "f6e4d67b-51d8-4382-8e48-2dbee999c96a"
    },
    {
        "author": "韓淲",
        "paragraphs": [
            "雪觀碧雲合，簷花带女蘿。",
            "磬清收梵唄，香淨入禪那。",
            "粥飯門房少，經齋城市多。",
            "幽人隣近住，取次一相過。"
        ],
        "title": "柬宿之藏主",
        "id": "6bd8a851-1ced-4c28-9d3d-82fac1bd4367"
    },
    {
        "author": "韓淲",
        "paragraphs": [
            "恰自山巖轉，又逢瓶錫過。",
            "風軒灑飛雨，雲壑漾迴波。",
            "且喫廬山飯，休論擊壤歌。",
            "塵勞空恁麽，禪悅竟如何。"
        ],
        "tags": [
            "庐山"
        ],
        "title": "乙上人來過",
        "id": "658eb41c-e4f3-49bf-9131-565edf3c6641"
    },
    {
        "author": "韓淲",
        "paragraphs": [
            "溪南上下郭，得得過春山。",
            "自嘆欲何往，相從非等閑。",
            "波深魚潑潑，竹靜鳥關關。",
            "若箇漁舟晚，延緣見葦間。"
        ],
        "title": "雨中過春山",
        "id": "e2584292-56f2-47ff-a697-aff25da4f161"
    },
    {
        "author": "韓淲",
        "paragraphs": [
            "別墅能懷謝，開軒既有雲。",
            "大田還築室，小醉話知聞。",
            "葉縣仙非俗，蘭亭字不羣。",
            "吾儕今老矣，隨意度朝曛。"
        ],
        "title": "十六日過萬頃新田",
        "id": "9625dff6-ffeb-40d7-b8eb-1b2133df2dbd"
    },
    {
        "author": "韓淲",
        "paragraphs": [
            "山崦昏濛雨，溪流冷落風。",
            "隔城須會友，閉戶獨衰翁。",
            "交氣遊譚外，存神燕息中。",
            "可容諸念起，應與此心同。"
        ],
        "title": "山崦",
        "id": "42686e58-dfb6-428b-ab07-52c9a9cace32"
    },
    {
        "author": "韓淲",
        "paragraphs": [
            "薄晚登山屐，霜林脫葉飛。",
            "中間看月上，低處覺烟霏。",
            "鷄犬近相接，人家遠獨稀。",
            "故園應好在，凝望客思歸。"
        ],
        "title": "晚步東庵",
        "id": "91224a85-c923-40d9-8c98-375c5db50a42"
    },
    {
        "author": "韓淲",
        "paragraphs": [
            "飯了小園間，乘晴享此閑。",
            "因行掃黄葉，隨意看青山。",
            "取逕嫌林密，爲基惜地慳。",
            "繩牀坐來久，一飲又徐還。"
        ],
        "title": "二十一日晴過山園  其一",
        "id": "6e4178c3-450c-41f4-89f4-72b04285b1a1"
    },
    {
        "author": "韓淲",
        "paragraphs": [
            "飲亦微微醉，歸來睡思濃。",
            "身形方放脚，鼻息自填胸。",
            "熟美可嫌老，輕安只益慵。",
            "分明醒復寢，不覺到昏鐘。"
        ],
        "title": "二十一日晴過山園  其二",
        "id": "8cc6c1d7-301b-48c8-bf7c-dcd2c517dbce"
    },
    {
        "author": "韓淲",
        "paragraphs": [
            "幽豔人誰識，孤標我豈堪。",
            "水烟春淡淡，山日晚酣酣。",
            "縱以詩隨看，其如把酒參。",
            "子游清興發，半道記輿籃。"
        ],
        "title": "幽豔",
        "id": "f7891f80-7760-4e53-b789-1a34d407ab0f"
    },
    {
        "author": "韓淲",
        "paragraphs": [
            "霧暖南溪路，日斜東郭門。",
            "老身愁近俗，閑步喜前村。",
            "訪舊尋詩話，同來取酒尊。",
            "幾多山樹外，梅動影黄昏。"
        ],
        "title": "十二月入城因步城東",
        "id": "751c5c7e-0427-4c59-a788-de977a3e98b7"
    },
    {
        "author": "韓淲",
        "paragraphs": [
            "不須深巷卧，懶學剡溪回。",
            "破轎身閑出，衡門手亟開。",
            "山林遽如許，人物豈他哉。",
            "橋過城東宅，朋從三兩來。"
        ],
        "title": "二十日雪中入城",
        "id": "f07ef308-f39b-4484-9e01-fa8916e62e31"
    },
    {
        "author": "韓淲",
        "paragraphs": [
            "一曲寒城外，青山四五家。",
            "庭空鳴敗葉，樓迥起清笳。",
            "市遠興逾逸，人來話亦佳。",
            "夜深殘月澹，還有未棲鴉。"
        ],
        "title": "一曲",
        "id": "a7cd615a-c3eb-48c9-a547-b738438506d9"
    },
    {
        "author": "韓淲",
        "paragraphs": [
            "但覺村深好，青山分外多。",
            "連延俄聳拔，回復又坡陀。",
            "風冷平沙鴈，天空上水鵝。",
            "晚時見魚艇，吾欲借其簑。"
        ],
        "title": "靈溪道中",
        "id": "cd8831d3-b7bf-412e-b174-9b4040842217"
    },
    {
        "author": "韓淲",
        "paragraphs": [
            "歷歷山川舊，輿籃我爲遲。",
            "偶同三友去，又作一篇詩。",
            "懷德樟丘遠，閶門玉片思。",
            "僧窗欹夢枕，休問夜何其。"
        ],
        "title": "靈鷲道中",
        "id": "d489e8e8-fa6c-4bf7-9eeb-74ef97f2e6bc"
    },
    {
        "author": "韓淲",
        "paragraphs": [
            "敢有懷君意，人生任所從。",
            "千山纔越楚，一水又吳淞。",
            "白髮居頭亂，青春入眼濃。",
            "乾坤隨處好，詩酒自能供。"
        ],
        "title": "過吳淞",
        "id": "3e758a27-1213-4929-a80e-3118223d4a0f"
    },
    {
        "author": "韓淲",
        "paragraphs": [
            "春風吹震澤，欲雪未多晴。",
            "轉柁何忙去，停篙且緩行。",
            "柳摇田漠漠，草軟岸平平。",
            "四十年前夢，心驚熱眼生。"
        ],
        "title": "震澤",
        "id": "192fb472-99d0-44d2-999c-569f2cfff581"
    },
    {
        "author": "韓淲",
        "paragraphs": [
            "老自轉便靜，閑誰不奈貧。",
            "山林無長物，天地有忙人。",
            "玉水時時急，靈山日日新。",
            "涼風吹四壁，吾憶坐忘真。"
        ],
        "title": "秋閑因小舟上南豅  其一",
        "id": "fb767679-dd77-42ca-9387-fce6ec1c8d7c"
    },
    {
        "author": "韓淲",
        "paragraphs": [
            "野意不堪老，秋懷無用悲。",
            "更容書作祟，猶藉酒能醫。",
            "去去孤雲片，垂垂小雨絲。",
            "人生偶然爾，天地也如斯。"
        ],
        "title": "秋閑因小舟上南豅  其二",
        "id": "7b9d53b4-ae0c-4797-8b5c-a1f63479b358"
    },
    {
        "author": "韓淲",
        "paragraphs": [
            "暑退涼生處，新秋月滿軒。",
            "僧坊從解夏，符籙競中元。",
            "桂菊花將動，禾苗穟正繁。",
            "世間多俗節，投老且清言。"
        ],
        "title": "秋閑因小舟上南豅  其三",
        "id": "7a98d5e7-6b70-4a91-8b27-ff2a389f9ab8"
    },
    {
        "author": "韓淲",
        "paragraphs": [
            "澗谷慙真隠，溪山欲浪遊。",
            "流長宜逸槳，灘淺可移舟。",
            "秋淨雲初薄，時豐雨未休。",
            "短篷吾自喜，知識有浮鷗。"
        ],
        "title": "秋閑因小舟上南豅  其四",
        "id": "90a855b1-1901-436c-b8fe-164dd200e868"
    },
    {
        "author": "韓淲",
        "paragraphs": [
            "春動高溪水，交遊獨有君。",
            "人情雖澹澹，物色已欣欣。",
            "香轉梅梢日，光分嶺外雲。",
            "林亭同眺久，竟把一杯醺。"
        ],
        "title": "除夕前一日溪岸晚步  其一",
        "id": "7de3105d-96dc-42ad-a270-facbd6d831f9"
    },
    {
        "author": "韓淲",
        "paragraphs": [
            "午步溪邊路，誰家小築幽。",
            "敲門問亭榭，迎我具觥籌。",
            "意適春光動，晴曛野色浮。",
            "一株梅更好，香艷發梢頭。"
        ],
        "title": "除夕前一日溪岸晚步  其二",
        "id": "aff59a42-ffe3-40ef-9a69-5bbd2e4804fe"
    },
    {
        "author": "韓淲",
        "paragraphs": [
            "小醉歸來處，陶然度夕陽。",
            "一溪波汎汎，半嶺樹蒼蒼。",
            "歲晚身何用，春新意欲狂。",
            "只宜同判斷，柳外百花光。"
        ],
        "title": "除夕前一日溪岸晚步  其三",
        "id": "432700f6-0a2e-40f2-81cb-147d556950ed"
    },
    {
        "author": "韓淲",
        "paragraphs": [
            "臘閏春爲早，梅花處處多。",
            "不知千樹暗，無奈一枝何。",
            "雪後風初峭，霜前日已和。",
            "老人山澗曲，不飲亦婆娑。"
        ],
        "title": "雪晴南圃放步",
        "id": "c782ba4d-fde7-49bc-9b6d-4782c4bbef4b"
    },
    {
        "author": "韓淲",
        "paragraphs": [
            "春澗涓涓水，山雲放晚晴。",
            "捧身推戶出，夷步過橋行。",
            "細草梅英嫩，崇桃柳線輕。",
            "人忻得芳事，禽鳥亦飛鳴。"
        ],
        "title": "過野趣",
        "id": "30e8e2d3-bb01-41d0-927a-f35092935015"
    },
    {
        "author": "韓淲",
        "paragraphs": [
            "曉園經雨潤，飲罷過溪邊。",
            "燈火三家市，檣竿獨客船。",
            "傍崖支徑去，設席得茶煎。",
            "寄語同來者，茲游亦自便。"
        ],
        "title": "晚步溪山堂下",
        "id": "9bffe924-9951-48b3-af17-7716df9951bd"
    },
    {
        "author": "韓淲",
        "paragraphs": [
            "瀹茗幽窗下，圍棋小檻旁。",
            "同來一尋勝，散坐共追涼。",
            "水竹元深茂，巖花已再香。",
            "長安塵土裏，城外喜行藏。"
        ],
        "title": "香積寺閑步",
        "id": "9f5a82c6-ea68-4ca8-ae9d-04c70705a8f1"
    },
    {
        "author": "韓淲",
        "paragraphs": [
            "淥淨偏浮月，清虛正得秋。",
            "半酣元有興，投老却無愁。",
            "露氣遠猶見，煙光冷不收。",
            "孤城對蕭寺，新鴈便滄洲。"
        ],
        "title": "十三日自趙十家同諸友步至浮梁",
        "id": "6cdfcc68-86b0-4009-949c-12b31288ff32"
    },
    {
        "author": "韓淲",
        "paragraphs": [
            "秋淨晴原日，因行過屋東。",
            "歸來三載後，猶得五人同。",
            "問訊荒園外，周遊並舍中。",
            "留連一盃酒，還我舊家風。"
        ],
        "title": "同黄靖州閑步",
        "id": "9614c384-11ea-40cf-b26b-6051366f86e3"
    },
    {
        "author": "韓淲",
        "paragraphs": [
            "燈影山窗淡，盃寒道院深。",
            "世塵心力弱，時俗鬢毛侵。",
            "煙莽開幽逕，霜枝墮遠林。",
            "地偏愁獨往，鄰近喜相尋。"
        ],
        "title": "夜同處晦霞山",
        "id": "12026db5-cca5-45c0-9163-4d20e12932d3"
    },
    {
        "author": "韓淲",
        "paragraphs": [
            "溪淺寒光合，山橫夜氣深。",
            "擁爐詩觸撥，舉白醉侵尋。",
            "話久銷塵慮，情忘見道心。",
            "斷霞明別渚，霏霧鎖遥岑。"
        ],
        "title": "晚過靈室",
        "id": "9b6638e3-3997-484e-92e7-43ac096b0b94"
    },
    {
        "author": "韓淲",
        "paragraphs": [
            "秋到青巖寺，山深眼爲新。",
            "尋思曾宿客，笑我再來人。",
            "欲住苦違俗，便歸愁染塵。",
            "爭如兩峰底，苔竹養吾真。"
        ],
        "title": "報昌甫青巖之遊",
        "id": "c5691a1a-9904-426d-ab7b-b81ab6c3e3f5"
    },
    {
        "author": "韓淲",
        "paragraphs": [
            "飲菊明山日，行林挾岸風。",
            "近霜雖落木，得雨自成叢。",
            "小醉情懷外，微吟步武中。",
            "幽閑有如我，邂逅復心同。"
        ],
        "title": "黄仲明同看池上菊一酌因出溪橋久之",
        "id": "bdde9661-7e92-47a1-ac6f-97dbdc049fe8"
    },
    {
        "author": "韓淲",
        "paragraphs": [
            "別乘偷閒裏，南臺避暑初。",
            "招邀到班邴，宦達付嚴徐。",
            "賢相規尤遠，靈山畫不如。",
            "荆淮多戰鼓，煮餠少躊躇。"
        ],
        "title": "兩倅約過南臺",
        "id": "03a07db9-b0e1-491d-b32d-7cf6adbf9618"
    },
    {
        "author": "韓淲",
        "paragraphs": [
            "八月南豅夜，遥知聚德星。",
            "航溪不用楫，解榻卧長瓶。",
            "上下知何往，違離憶屢經。",
            "前簷撲山翠，梅葉映窗櫺。"
        ],
        "title": "聞昌甫斯遠成季下瓦窯灘又與伯皋回塗小集成季書院",
        "id": "b2db5c2b-4fd3-4f28-a351-0f18ddeebcfc"
    },
    {
        "author": "韓淲",
        "paragraphs": [
            "雨足風尤潤，嵐深日未開。",
            "一山涼有樹，四壁淨無埃。",
            "雞唱遠仍密，鳥飛低復回。",
            "寧憂身已老，尚喜客能來。"
        ],
        "title": "六月二日晨起",
        "id": "5b7ce651-d395-4d6f-9ad7-4665f2ea93c8"
    },
    {
        "author": "韓淲",
        "paragraphs": [
            "曉起百無營，山空一澗清。",
            "林霜知爽甚，簷日覺寒輕。",
            "靜整遺編讀，閑循古道行。",
            "囂塵不到眼，禽鳥亦忘情。"
        ],
        "title": "曉起",
        "id": "bcfc1d2f-8605-4941-9025-9d2c0f63e944"
    },
    {
        "author": "韓淲",
        "paragraphs": [
            "以彼發此意，因此知彼聲。",
            "山川既閑遠，天地亦清寧。",
            "獨撫曲空奏，相宣調易成。",
            "何由俗子愛，宜是老夫驚。"
        ],
        "title": "聽琴",
        "id": "43944344-bc32-4219-8106-af4d0e24e6dd"
    },
    {
        "author": "韓淲",
        "paragraphs": [
            "秋晚靈芝寺，陰雲闔復開。",
            "荷枯半倚草，柏老徧生苔。",
            "興到容吾賦，閑知與客來。",
            "琴邊更三疊，莫放酒船回。"
        ],
        "title": "靈芝寺清坐聽潘德久弄琴久之小酌而散",
        "id": "06f88e67-0e23-46de-a4c0-9cc03aa06749"
    },
    {
        "author": "韓淲",
        "paragraphs": [
            "困來四壁雨，睡覺一窗晴。",
            "頃刻寒猶煖，移時暗復明。",
            "揚揚柳絮起，矗矗竹萌生。",
            "芳檻鳥啼濕，小池魚隊平。"
        ],
        "title": "晝困",
        "id": "91db4343-4b21-4e9c-b3b2-9c46d5b83097"
    },
    {
        "author": "韓淲",
        "paragraphs": [
            "困頓南窗日，衰頹畏隙風。",
            "酒因寒得策，茶與睡書功。",
            "不比馮唐老，渾如阮籍窮。",
            "驚心還嗣歲，隨意過殘冬。"
        ],
        "title": "南窗日午困坐",
        "id": "7d8697d4-d6a9-4fce-86ab-66771ea7e934"
    },
    {
        "author": "韓淲",
        "paragraphs": [
            "樓外千山雪，年年只欠詩。",
            "盃停常欲速，棋負不容遲。",
            "玉振光回合，冰清氣眇彌。",
            "咸言聊自惜，世路易磷緇。"
        ],
        "title": "雪中圍棋",
        "id": "fb3dbbdc-dcf4-4e8d-ba42-bbf4b490c89c"
    },
    {
        "author": "韓淲",
        "paragraphs": [
            "冷夜灰堆坐，尋詩細撥燈。",
            "心懷爲宛轉，語句得憑凌。",
            "歲晚愁多飲，冬來煖未冰。",
            "俄聽荒犬吠，村靜遠相仍。"
        ],
        "title": "夜坐",
        "id": "afaa6e20-b9e7-43d5-93e8-99c512b4a0c2"
    },
    {
        "author": "韓淲",
        "paragraphs": [
            "燈影摇初夜，寒聲落近山。",
            "酒隨人意淺，詩寫我身閒。",
            "莫忿流年速，空搔短髮斑。",
            "然而醒復醉，蓋謂往仍還。"
        ],
        "title": "鄰家夜坐",
        "id": "1f796d7b-a238-41e3-9be6-766e45d94a47"
    },
    {
        "author": "韓淲",
        "paragraphs": [
            "湖上歸來晚，空齋夜雨聲。",
            "對牀驚昨夢，隠几話平生。",
            "燈淨書還讀，香銷句忽成。",
            "他年相望處，吾亦用吾情。"
        ],
        "title": "好仁齋夜雨與子似對牀",
        "id": "c7ca3be4-7158-46ba-a6f6-c9f9806e5748"
    },
    {
        "author": "韓淲",
        "paragraphs": [
            "喧卑無睡處，猶得到僧牀。",
            "凉潤新蒲雨，清熏老柏香。",
            "不嫌茶作祟，何待醉爲鄉。",
            "事事俱離眼，其功接混茫。"
        ],
        "title": "杰上人房午睡",
        "id": "9564be1f-0cd7-4aa0-8eb0-202dde117946"
    },
    {
        "author": "韓淲",
        "paragraphs": [
            "老覺過從少，斯文恐不然。",
            "參天兩玉樹，忽墮一杯前。",
            "意象心非石，談鋒思湧泉。",
            "冰霜凍梅蘂，滿眼是新年。"
        ],
        "title": "次公招飲余子壽同坐",
        "id": "66115931-a62a-4161-921a-06e2c6578675"
    },
    {
        "author": "韓淲",
        "paragraphs": [
            "縱酒非能飲，長言未是詩。",
            "年華除夜逼，心事故人爲。",
            "君欲醉須醉，我還歸便歸。",
            "南豅到南澗，官柳野梅知。"
        ],
        "title": "縱酒",
        "id": "7f150be6-c96c-4ddb-9387-a4b58ecdcbbc"
    },
    {
        "author": "韓淲",
        "paragraphs": [
            "示病原非病，愛閑方始閑。",
            "水邊寧欠水，山外更多山。",
            "我豈要人拙，人應嫌我頑。",
            "臘窮春又立，梅雪共斑斑。"
        ],
        "title": "示病",
        "id": "6df10844-1051-4eaa-a314-57e86667fef0"
    },
    {
        "author": "韓淲",
        "paragraphs": [
            "病起窗前坐，哦詩一解顔。",
            "人生祇恁麽，世事未如閑。",
            "朝路誰知舊，田廬自往還。",
            "從今無別計，風月老溪山。"
        ],
        "title": "感風發汗卧病數日推枕翛然敘事爲十詩  其一",
        "id": "35ccbd2a-ff3e-4c3e-a34a-290baf8a45e9"
    },
    {
        "author": "韓淲",
        "paragraphs": [
            "病起香初炷，蓬蓬噴玉煙。",
            "絲頭方過眼，穗脚忽成拳。",
            "垢盡心無染，塵銷意欲仙。",
            "吾生太癡絕，臭味乃如然。"
        ],
        "title": "感風發汗卧病數日推枕翛然敘事爲十詩  其二",
        "id": "76f0a31c-253a-4a3e-a7a8-978361574300"
    },
    {
        "author": "韓淲",
        "paragraphs": [
            "病起思新茗，催煎蠏眼湯。",
            "分來香細膩，啜處味偏長。",
            "日永門庭靜，風輕院宇涼。",
            "更尋雙井試，甌面乳如霜。"
        ],
        "title": "感風發汗卧病數日推枕翛然敘事爲十詩  其三",
        "id": "9bf32140-5ce1-4da8-a948-faa256ac0d63"
    },
    {
        "author": "韓淲",
        "paragraphs": [
            "病起支頤久，形神稍稍安。",
            "豈堪誇壯健，只怕已衰殘。",
            "希聖心無倦，求官意漸闌。",
            "不爲君子棄，何恨對瓢簞。"
        ],
        "title": "感風發汗卧病數日推枕翛然敘事爲十詩  其四",
        "id": "0dc0f7e1-2a02-41d3-b2e9-f0d4a0f3a9cc"
    },
    {
        "author": "韓淲",
        "paragraphs": [
            "病起水邊行，風回柳弄晴。",
            "岸虛微坼土，澗淺細無聲。",
            "寂寂心逾靜，飄飄神轉清。",
            "衣襟带波影，搔首又詩成。"
        ],
        "title": "感風發汗卧病數日推枕翛然敘事爲十詩  其五",
        "id": "a8f965af-1e35-42ba-b348-878ddef32838"
    },
    {
        "author": "韓淲",
        "paragraphs": [
            "病起呼童語，門前客不來。",
            "無人理花草，爲我掃莓苔。",
            "只欲尋書帙，何心泥酒杯。",
            "樹陰橫澗水，鷗下莫相猜。"
        ],
        "title": "感風發汗卧病數日推枕翛然敘事爲十詩  其六",
        "id": "f71cf752-e589-4e4d-bd86-a4b054e62903"
    },
    {
        "author": "韓淲",
        "paragraphs": [
            "病起尋藜杖，閑情孰可論。",
            "騰身上危徑，著眼已高軒。",
            "城堞看州宅，沙汀識遠村。",
            "幸無衰老相，逸興且丘園。"
        ],
        "title": "感風發汗卧病數日推枕翛然敘事爲十詩  其七",
        "id": "5c147c41-d24b-429a-91ec-d657bf03b61a"
    },
    {
        "author": "韓淲",
        "paragraphs": [
            "病起加餐飯，隨宜且菜蔬。",
            "何須尊有酒，豈歎食無魚。",
            "絕不關人事，多慙得自如。",
            "從他志溫飽，我愧腹空虛。"
        ],
        "title": "感風發汗卧病數日推枕翛然敘事爲十詩  其八",
        "id": "8e8b12d4-04d7-415a-a9f2-590931126ede"
    },
    {
        "author": "韓淲",
        "paragraphs": [
            "病起看兒戲，階庭閙不休。",
            "覓錢何所用，得果更無求。",
            "轉覺童心好，翻令老態羞。",
            "年光正如電，愁入鬢邊秋。"
        ],
        "title": "感風發汗卧病數日推枕翛然敘事爲十詩  其九",
        "id": "4e23ef1d-1f3b-457b-a3de-59d8bb4a106c"
    },
    {
        "author": "韓淲",
        "paragraphs": [
            "病起何思慮，空齋讀易時。",
            "沉潛三畫象，研究六爻詞。",
            "孔繫誠難識，揚玄恐易知。",
            "乾乾且修業，學處在觀頤。"
        ],
        "title": "感風發汗卧病數日推枕翛然敘事爲十詩  其一○",
        "id": "f41da5b6-fe45-46c5-ad2c-71855afe1f42"
    },
    {
        "author": "韓淲",
        "paragraphs": [
            "中歲百事懶，頗覺山林深。",
            "體適解巾屨，情安弄書琴。",
            "流年度寒暑，盡日看晴陰。",
            "窮達苟不委，何以全素襟。"
        ],
        "title": "中歲",
        "id": "7a9796b6-71fb-41e4-9742-7f768290bf2b"
    },
    {
        "author": "韓淲",
        "paragraphs": [
            "髮已經年白，今朝又到鬚。",
            "形容真易改，心事合全無。",
            "曉室開青鏡，晴窗據槁梧。",
            "門前誰送酒，不恨老東吳。"
        ],
        "title": "白髭一莖欣然爲賦",
        "id": "06c1adcb-4288-4688-86fe-55863f81611e"
    },
    {
        "author": "韓淲",
        "paragraphs": [
            "燈火水邊城，閭閻月始明。",
            "舊年行樂事，新歲合歡聲。",
            "雪後猶含凍，風前未喜晴。",
            "崇朝雨如瀉，溝澮又皆盈。"
        ],
        "title": "燈火",
        "id": "4f069432-4f64-484e-a707-f2b02c3b27c3"
    },
    {
        "author": "韓淲",
        "paragraphs": [
            "撥剔寒燈燄，消停煖酒杯。",
            "醉從愁畔過，夢自覺中迴。",
            "幽興故爲熟，衰顔底用催。",
            "小園荒草外，山意數枝梅。"
        ],
        "title": "寒燈",
        "id": "d288c7b5-8d6f-4857-942b-d10852d8b259"
    },
    {
        "author": "韓淲",
        "paragraphs": [
            "高看復下看，長吟時短吟。",
            "人寧常適意，世或盡知音。",
            "靈運穿高屐，淵明理素琴。",
            "海隅風渺渺，山窟雪森森。"
        ],
        "title": "短吟",
        "id": "184de230-7912-4ad5-b35f-d3d2381f0d2e"
    },
    {
        "author": "韓淲",
        "paragraphs": [
            "蒲葉亂陰雨，藤花開煖風。",
            "澗流欹岸遠，山逼小亭空。",
            "躍黽疎叢外，啼鶑密樹中。",
            "望隨橋上下，行過屋西東。"
        ],
        "title": "即事",
        "id": "b1769b25-1783-4c9b-9fbc-3c6abf73366d"
    },
    {
        "author": "韓淲",
        "paragraphs": [
            "結綺尋芳去，春光處處多。",
            "鶑花遲日麗，燕麥惠風和。",
            "翠滴烟林石，紅摇晴浪波。",
            "餘情約重醉，歸路聽行歌。"
        ],
        "title": "春情",
        "id": "7e5eba31-010c-469c-9913-14e8ada98b5e"
    },
    {
        "author": "韓淲",
        "paragraphs": [
            "已過中秋月，木犀猶少開。",
            "固嘗同客飲，終是欠朋來。",
            "烈士志何在，幽人喚不回。",
            "淒風亂紅葉，零雨濕荒苔。"
        ],
        "title": "偶懷",
        "id": "c721ab13-dfec-4d9a-9f30-6969be6b5659"
    },
    {
        "author": "韓淲",
        "paragraphs": [
            "酒亦逢人飲，詩須任我吟。",
            "短長徒有興，醒醉蓋無心。",
            "爛漫歡中趣，幽微得處尋。",
            "佳時思共賞，良夜忍孤斟。"
        ],
        "title": "偶成  其一",
        "id": "39c0d16f-57f2-48a6-a80c-3ed439d3383f"
    },
    {
        "author": "韓淲",
        "paragraphs": [
            "惜氣思仙伎，因心理佛書。",
            "心安何所覺，氣積本乘虛。",
            "造化融成後，神明主宰初。",
            "縱疑摩詰贅，未信洞賓疎。"
        ],
        "title": "偶成  其二",
        "id": "da912f1a-25ad-4357-8c8b-8a16cb7ba5e9"
    },
    {
        "author": "韓淲",
        "paragraphs": [
            "出處升沉地，中年付短歌。",
            "世情時轉變，人事日銷磨。",
            "盪寇聲雖在，平戎意尚多。",
            "山空流水急，啼鳥下烟蘿。"
        ],
        "title": "偶成  其三",
        "id": "a4cf4332-4c8c-464d-b185-68c361632447"
    },
    {
        "author": "韓淲",
        "paragraphs": [
            "老喜交親熟，貧嫌故舊真。",
            "山林無長物，天地有垂綸。",
            "胡蝶身中葉，銅駝世上塵。",
            "江南要梅雨，耕稼一番新。"
        ],
        "title": "偶興",
        "id": "b4316406-8bee-46a6-bfcc-780d38b8cd43"
    },
    {
        "author": "韓淲",
        "paragraphs": [
            "轉覺親知少，旁觀事緒多。",
            "百年從汩沒，一句待吟哦。",
            "小雨催新桂，連陰養晚禾。",
            "山深秋澗水，清溜亦盤渦。"
        ],
        "title": "轉覺",
        "id": "8d1fd0c3-1c7f-4f67-84c0-d68d7a3408d7"
    },
    {
        "author": "韓淲",
        "paragraphs": [
            "索隠安肥遯，安禪豈飽參。",
            "有緣皆可到，無悶悉能甘。",
            "野飯耕而美，村酤醉以酣。",
            "因思前後際，不與話三三。"
        ],
        "title": "隱遯禪參",
        "id": "5e90c215-7753-420a-a096-d2ad332fa8d1"
    },
    {
        "author": "韓淲",
        "paragraphs": [
            "賣藥居吳市，人猶識姓名。",
            "自驚無遯志，誰信有浮榮。",
            "野迥林須密，泉深水更清。",
            "春帆送歸棹，天地一身輕。"
        ],
        "title": "三月下旬藥局書滿",
        "id": "b9e2d75b-5ec8-4e38-9e6a-ced68204ca7d"
    }
]