[
    {
        "author": "韩淲",
        "paragraphs": [
            "野色荒荒白，岚光隠隠青。",
            "家乡未千里，客路复长亭。",
            "绝景诗难状，多愁酒易醒。",
            "西风搅黄叶，兴寄托鸿冥。"
        ],
        "title": "九日  其二",
        "id": "b67077f1-4b76-42d7-8993-2137db1de7a2"
    },
    {
        "author": "韩淲",
        "paragraphs": [
            "雪风吹溪云，昼刻催岁律。",
            "欢传颂椒花，饯岁欲何出。",
            "举头荒山庐，冰涧溜凄瑟。",
            "两鬓已颠童，种种不满栉。",
            "题舆得斯文，爱士欲黼黻。",
            "团呼一樽酒，清言了人物。",
            "四座各尽情，烛跋屡剪拂。",
            "如愚于席间，踸踔倍勃窣。",
            "授简而供令，古兴亦岂不。"
        ],
        "title": "除夕前两日示秉",
        "id": "de482570-6c99-414e-bf46-be0268c03ba2"
    },
    {
        "author": "韩淲",
        "paragraphs": [
            "焚香得深居，清风养幽抱。",
            "杜鹃来何迟，鸿鴈去常早。",
            "微澜响沟流，积润滑磴道。",
            "绵绵百草长，春风雨中老。"
        ],
        "title": "二十五日",
        "id": "932c42d1-afde-4d0f-a3b7-e8126ab0a9c5"
    },
    {
        "author": "韩淲",
        "paragraphs": [
            "昼闲春婉婉，草树转花事。",
            "人谁用吾情，我自顺吾意。",
            "江山不徒吟，城郭亦可醉。",
            "阴阴起晴风，相赏岂云易。",
            "方斋既虚清，山堂亦深翠。",
            "来燕翩翩归，啼鹃眇眇至。",
            "时物付芳华，所惜者风谊。"
        ],
        "title": "三月八日  其一",
        "id": "02a0f216-1a14-402f-9be0-af94f6db7774"
    },
    {
        "author": "韩淲",
        "paragraphs": [
            "春浓自徘徊，我歌亦其事。",
            "峥嵘眼中人，磊磈言外意。",
            "何哉非达也，拂石醒小醉。",
            "棋枰随圆方，目击胜败易。",
            "冷斋芹泮地，坐久湿空翠。",
            "了无官曹尘，所以野老至。",
            "汎乎不系舟，未数长沙谊。"
        ],
        "title": "三月八日  其二",
        "id": "96937f0c-9b35-4841-bc9c-4186ff29f796"
    },
    {
        "author": "韩淲",
        "paragraphs": [
            "所贵知者希，初不与人事。",
            "飘风击坠瓦，彼岂有本意。",
            "百尔我所思，岂必待熟醉。",
            "烈士徒殉名，归洁似图易。",
            "鳣鲸困蝼螘，兰苕巢翡翠。",
            "广心之昭融，巽语之极至。",
            "何若于燕闲，相与谈仁谊。"
        ],
        "title": "三月八日  其三",
        "id": "f472ee58-25ba-4a93-8f02-df7598299e91"
    },
    {
        "author": "韩淲",
        "paragraphs": [
            "山空草木长，明日欲立夏。",
            "俄顷一蝉鸣，节物便相亚。",
            "平心阅四时，益觉运而化。",
            "残杯了清昼，新香度深夜。",
            "风雨阴阳间，悠悠嬾悲咤。"
        ],
        "title": "初九日",
        "id": "1c9e8709-d16e-4b5f-922c-aba509c2847c"
    },
    {
        "author": "韩淲",
        "paragraphs": [
            "南窗午逾暖，日气烘人衣。",
            "徒有苍蝇声，甚无鸿雁飞。",
            "老身漫自伸，老眼其畴依。",
            "摩挲根尘间，瓦沟霜已晞。"
        ],
        "title": "十月初十日",
        "id": "d70d0f8c-edea-45d1-a011-0700e72370bd"
    },
    {
        "author": "韩淲",
        "paragraphs": [
            "闲居谁与娱，寂历满黄叶。",
            "冬晴日气午，乘暖得步屧。",
            "儿仆为游园，俛仰才自惬。",
            "亲朋忽过我，少坐情意浃。",
            "烹茶味既爽，穿林景逾接。",
            "纵游星居寺，僧房颇稠叠。",
            "随流觉路熟，更见沙觜涉。",
            "道院出香鼎，春山弄书箧。",
            "留连一两杯，设饭羹用䇲。",
            "亭虚列峰峦，溪净映城堞。",
            "跻攀重阁晚，览句费目睫。",
            "归欤语河梁，分手兴未帖。",
            "吾衰子俱壮，岁莫何术业。",
            "从来评道德，亦必在耕猎。",
            "好恶空纷拏，利害漫慑怯。",
            "郡国有惠养，朝家有调燮。",
            "孙膑为断足，范雎至折胁。",
            "尚能变轩昂，未信祇萎苶。",
            "庄知冥灵春，佛说恶浊劫。",
            "无视雾气蒸，飞鸢堕跕跕。"
        ],
        "title": "晦日即事示同游",
        "id": "8e43af1f-ac5a-4f0d-b0be-2ff1cb3473f8"
    },
    {
        "author": "韩淲",
        "paragraphs": [
            "寂寂园中林，脉脉林下泉。",
            "萧闲岁云暮，老身欲何言。",
            "不畏日月驶，但笑霜雪繁。",
            "人生本非恶，往往迷宿愆。",
            "昏明夜复旦，寒云满空山。",
            "瓶储粟粒罄，交旧无往还。",
            "尘埃岂不知，冠緌易牵缠。",
            "五鼎食与烹，寸景能几年。",
            "心境互生灭，雅俗相移迁。",
            "危坐明檠灯，炉香更清然。"
        ],
        "title": "十二月二十八日",
        "id": "90695fed-4b4f-42d5-8217-7d2413ea17c6"
    },
    {
        "author": "韩淲",
        "paragraphs": [
            "日长林影聚，早暮气弥清。",
            "既自罕人迹，而犹闻市声。",
            "物生各有态，境异俱忘情。",
            "门前酒谁来，吾其撞余醒。"
        ],
        "title": "日长",
        "id": "5a9c9535-9183-4b9d-bc1c-e9e0df6df1bb"
    },
    {
        "author": "韩淲",
        "paragraphs": [
            "落日青松间，疎明山翠寒。",
            "谁于元气中，弄此赤玉丸。",
            "我心本清阳，阴浊不可干。",
            "虞渊下可取，快饮杯勿干。"
        ],
        "title": "落日",
        "id": "a6dc0394-c161-447d-8874-cc00b59b13fa"
    },
    {
        "author": "韩淲",
        "paragraphs": [
            "积日困秋雨，晓起天开明。",
            "披轩纳晴光，树影当阶横。",
            "遥闻玄蝉急，忽见翠羽轻。",
            "整衣聚足坐，似觉天籁清。",
            "身形百年尔，衣食苦强营。",
            "运化有理道，超然得此生。"
        ],
        "title": "喜晴",
        "id": "6ca0b7ea-d975-4ebd-977e-9de581135ffe"
    },
    {
        "author": "韩淲",
        "paragraphs": [
            "两年元日阴，今年元日晴。",
            "微霜起清寒，人物多欢声。",
            "行都占江海，鱼盐易经营。",
            "何时复三京，万世开太平。"
        ],
        "title": "晚晴",
        "id": "79211eb4-7b11-4cce-9582-b9fd1ed64fee"
    },
    {
        "author": "韩淲",
        "paragraphs": [
            "云窗月当午，小醉人未眠。",
            "儿童鼻鼾雷，听息方绵绵。",
            "万籁一以虚，性地开其天。",
            "入林山自深，金涧通瑶泉。"
        ],
        "title": "掩关月色满窗宴坐久之",
        "id": "1b4ea8db-0bd8-426b-b0c3-1fd64d7bad94"
    },
    {
        "author": "韩淲",
        "paragraphs": [
            "璇霄荡凉飔，静夜却团扇。",
            "幽人醉未醒，月色窗户转。",
            "起舞步高寒，借我蟾宫便。"
        ],
        "title": "对月",
        "id": "6468e16f-0cd6-4bed-8a82-39c0c714bf5c"
    },
    {
        "author": "韩淲",
        "paragraphs": [
            "夜久羣动息，巡簷尚何观。",
            "庭空叶忽坠，琤若摧琅玕。",
            "芒寒星彩动，霜气尤弥漫。",
            "谁知太虚中，运此宝月团。",
            "须臾一雁叫，飞下溪流滩。"
        ],
        "title": "十六夜看月",
        "id": "c0569e53-5b00-42b0-81d0-df32b01a4c46"
    },
    {
        "author": "韩淲",
        "paragraphs": [
            "月出双树间，营魄何流光。",
            "初弦还当午，净极涵莽苍。",
            "溪虚响城角，露重天欲霜。",
            "送客出篱门，共立古道长。"
        ],
        "title": "月过林端清甚",
        "id": "6971640c-43cf-4e50-8d09-14a8e246c938"
    },
    {
        "author": "韩淲",
        "paragraphs": [
            "山晴夜自明，草树遥可瞩。",
            "楼头春已非，尚有月如玉。",
            "胡为乎来哉，可谓万事足。",
            "沟流杂蛙黾，信阅人代速。"
        ],
        "title": "玉溪楼看月",
        "id": "ff7da185-d73a-4513-ac0f-51cac34b509d"
    },
    {
        "author": "韩淲",
        "paragraphs": [
            "夜气生微凉，山空步明月。",
            "飞光入人家，流影到林樾。",
            "零零白露滴，冉冉清思发。",
            "乘云度罡风，天上有宫阙。"
        ],
        "title": "夏夜翫月",
        "id": "cf66b8fc-667c-4e66-92db-0b4eb3d83998"
    },
    {
        "author": "韩淲",
        "paragraphs": [
            "我岂不解饮，风轩乘月开。",
            "细细春酌动，徐徐秋兴来。",
            "俄而弄清影，自尔却氛埃。",
            "谁信城市居，野老为裴回。"
        ],
        "title": "方斋启窗见月",
        "id": "54de8c77-092f-419b-90f1-f7967dfa0d19"
    },
    {
        "author": "韩淲",
        "paragraphs": [
            "倦卧一榻上，展转不能寐。",
            "更听蟋蟀吟，时时风雨至。",
            "披衣起趺坐，数息存妙寄。",
            "其生何用观，夜气吾已志。"
        ],
        "title": "中夜危坐雨声清甚",
        "id": "d2b9a30d-d323-4ae5-b76e-9077d3173ea8"
    },
    {
        "author": "韩淲",
        "paragraphs": [
            "晴明天气佳，草木浮光煇。",
            "珍禽各翔语，羣花竞芳菲。",
            "人情春和时，怡游类忘归。",
            "常阳一以亢，旱甚翻歔欷。",
            "赤地至千里，焉有不年饥。",
            "家家望云霓，想像阴雨霏。",
            "狂飚震雷吼，连夕恐非机。",
            "溪涨桥已解，拍岸欲平矶。",
            "所幸蛙黾尔，跳噪皆轻肥。",
            "居民其奈何，泥淖生理微。",
            "意欲问彼苍，何日生清晖。",
            "由来此阴阳，岁事中和希。",
            "今年积秋热，焦熬在郊圻。",
            "既雨复苦风，拔树败墙围。",
            "后土无干处，眇予将畴依。"
        ],
        "title": "八月初七日终夜大雷震雨如倾注风败吾藩篱拔吾庭树",
        "id": "3c618c6f-908e-4e8a-accb-c0bbfa1fdbbd"
    },
    {
        "author": "韩淲",
        "paragraphs": [
            "天高气萧瑟，薄薄寒中人。",
            "登山兮临水，贫士志不平。",
            "惆怅徒自怜，羁旅谁友生。",
            "申旦耿不寐，淹留可无成。"
        ],
        "title": "雨后骤冷凄然",
        "id": "fa4842d2-4b85-4c76-af69-ef02cc4c26c6"
    },
    {
        "author": "韩淲",
        "paragraphs": [
            "山溪遶寒城，林园眇荒隅。",
            "南枝小春梅，意似醉眼舒。",
            "云阴冒霏霏，欲步雨如涂。",
            "人闲压芳槽，洗酌留我娱。",
            "易斋诵铭语，耆英几年无。",
            "吾侪老孙子，交契岁月徂。",
            "速饮付丘壑，微吟对江湖。",
            "何当暗香底，花影相持扶。"
        ],
        "title": "梅雨",
        "id": "949b3b08-3ab0-4f75-bd38-e1a3c669c36a"
    },
    {
        "author": "韩淲",
        "paragraphs": [
            "云间度微雨，霑洒草木净。",
            "披衣未盥栉，失却体中病。",
            "屋角鸠鸣阴，是亦彼情性。",
            "今我睡既醒，岂不有孤咏。"
        ],
        "title": "微雨",
        "id": "ae412479-7907-4027-a43c-5c2bbda23930"
    },
    {
        "author": "韩淲",
        "paragraphs": [
            "卧听空山雨，愁人春夜长。",
            "田蛙与水鸣，聒聒来耳旁。",
            "缅怀千载遥，贤达多遯藏。",
            "岂无命世才，所抱或沮伤。",
            "离家脱尘役，且憇云水乡。",
            "时运不我留，老去空彷徨。",
            "但恐壮志销，放浪宜自彊。"
        ],
        "title": "夜雨",
        "id": "e5739a2c-853e-474d-bc35-b395900a3b56"
    },
    {
        "author": "韩淲",
        "paragraphs": [
            "日暖石础润，雷雨响空山。",
            "草木尽披霏，云气满窗间。",
            "我方岸帻坐，与客谈笑间。",
            "会当乘少霁，午阴听潺湲。"
        ],
        "title": "午窗骤雨",
        "id": "de7091ed-2b68-4ce9-a38d-4983efb2c233"
    },
    {
        "author": "韩淲",
        "paragraphs": [
            "淫淫夏暑雨，小民惟曰怨。",
            "连朝浸田塍，一夜倒河堰。",
            "寻常已食麦，积久况少饭。",
            "钱币易低昂，亦合利商贩。"
        ],
        "title": "急雨",
        "id": "39878e39-4a03-4dc0-846a-e37cf9ede292"
    },
    {
        "author": "韩淲",
        "paragraphs": [
            "独坐空堂上，忧来与谁语。",
            "出门欲远游，泥雨复艰阻。",
            "不见一人来，那逢会心侣。",
            "前除一幽禽，四壁响饥鼠。",
            "无以涤睡昏，春茶尚可煮。"
        ],
        "title": "阻雨",
        "id": "f8895cb8-83ba-41e4-a0bb-145690fc17a1"
    },
    {
        "author": "韩淲",
        "paragraphs": [
            "得雨宜秧田，久雨损麦陇。",
            "日暖可成实，天寒妨出种。",
            "米面世所资，敢为一身奉。",
            "望眼冀晴色，深为农夫恐。",
            "长林风飕飕，狭港水汹汹。",
            "闲谣不能欢，名与食孰重。"
        ],
        "title": "自清明后十日雨",
        "id": "98d62dfc-038d-4c4e-b1db-c329ce250450"
    },
    {
        "author": "韩淲",
        "paragraphs": [
            "闵雨涧将涸，为霖流复湍。",
            "声来白浩浩，气起清漫漫。",
            "随山问本源，踏地观狂澜。",
            "隔水城市尘，了然不相干。"
        ],
        "title": "雨中作",
        "id": "d22fd740-8a31-4286-90d5-8c67cc738823"
    },
    {
        "author": "韩淲",
        "paragraphs": [
            "一林梅花雨，香湿烟冥濛。",
            "水流涧底清，声落前溪中。",
            "鸟飞既整暇，人意亦冲融。",
            "今岁春来早，新萱已满丛。"
        ],
        "title": "初三日雨",
        "id": "27ee3845-a4a7-4d62-811c-cfaf606c6efe"
    },
    {
        "author": "韩淲",
        "paragraphs": [
            "山林得凉雨，倍觉十分秋。",
            "衡门篱落间，木槿上牵牛。",
            "霏微弄空明，炊烟澹飞浮。",
            "有酒不肯饮，南冠真楚囚。"
        ],
        "title": "雨中",
        "id": "cbcb7072-5421-4be8-a089-d8dd153d0ba1"
    },
    {
        "author": "韩淲",
        "paragraphs": [
            "已忻五月凉，连得六月雨。",
            "泉石养芝术，甽浍长禾黍。",
            "病虽未能饮，起亦尚可句。",
            "凌晨百鸟啼，静夜百虫语。",
            "寺外钟磬音，樵歌自来去。"
        ],
        "title": "夏雨",
        "id": "0e59a76b-8575-4405-9031-4594999699d9"
    },
    {
        "author": "韩淲",
        "paragraphs": [
            "变风忽交作，雨脚窗纸鸣。",
            "隘巷掩关坐，炉深沸瓶笙。",
            "岂不念故山，斗升聊自营。",
            "米贵薪炭少，天亦放我晴。"
        ],
        "title": "阴雨",
        "id": "f5547968-4dc0-4c94-9bd3-7c8ba7d44bd0"
    },
    {
        "author": "韩淲",
        "paragraphs": [
            "行都镇东南，衣冠萃轩盖。",
            "文书漫穰穰，人物当蔼蔼。",
            "痴或不知止，隘即莫可奈。",
            "江山何清空，天地本正大。",
            "四更霜气重，肃若起深籁。",
            "乃信埃𡏖中，此景终不害。"
        ],
        "title": "夜霜窗户肃然严冷",
        "id": "01b4dedc-7821-4285-a7e4-df69bb619e7f"
    },
    {
        "author": "韩淲",
        "paragraphs": [
            "夜煖雨骤至，沟流起微湍。",
            "一秋多苦晴，鱼虾生意艰。",
            "朝来清蛙鸣，便觉斗水宽。",
            "岂不念其涸，跳梁聊自欢。"
        ],
        "title": "雨后",
        "id": "643af4a3-d359-48ef-a75c-3dc174d7e241"
    },
    {
        "author": "韩淲",
        "paragraphs": [
            "凉雨濯袢暑，中林动清觞。",
            "一日亦易与，千古不可忘。",
            "人物信消长，治运空微昌。",
            "我有插架书，醉甚无慨慷。"
        ],
        "title": "凉雨",
        "id": "1c226ffd-13c5-4055-985a-b7c87c32a759"
    },
    {
        "author": "韩淲",
        "paragraphs": [
            "空山水流涧，社雨掩篱门。",
            "云阴起微寒，药炉自常温。",
            "老懒一欠伸，开卷窗明昏。",
            "屋边桃李蹊，飞飞亦无言。"
        ],
        "title": "社雨  其一",
        "id": "6dabdfe5-9385-4266-acce-40a6fc984943"
    },
    {
        "author": "韩淲",
        "paragraphs": [
            "开帘卷书坐，燕声烟雨中。",
            "时物依辰至，春社古所同。",
            "岂不知其然，岁月何匆匆。",
            "拥襟一闲谣，林花落簷风。"
        ],
        "title": "社雨  其二",
        "id": "ad10e3f1-b81e-433f-adb1-c50c818b2c46"
    },
    {
        "author": "韩淲",
        "paragraphs": [
            "残冬且论诗，岂待梅与雪。",
            "雪固以水清，梅自惟花洁。",
            "玄机未易窥，圣解不难说。",
            "弃置便扫除，俗者虑上拙。"
        ],
        "title": "梅雪",
        "id": "b827748d-3fe1-430d-84ea-4c8bb1d19283"
    },
    {
        "author": "韩淲",
        "paragraphs": [
            "松雪照残腊，沟流起轻冰。",
            "倦身固蹒跚，睡眼犹瞢腾。",
            "尘埃与野马，何急来相仍。",
            "东隣可以饮，一举宜数升。"
        ],
        "title": "松雪",
        "id": "16ba7ac7-f80f-4670-9e08-0510ba7a536b"
    },
    {
        "author": "韩淲",
        "paragraphs": [
            "我枕曲藉糟，女为彼玉雪。",
            "惊心京索旧，流徙此越绝。",
            "霏霏醉飞花，堂上烛勿灭。"
        ],
        "title": "雪",
        "id": "a848dee7-6405-4155-bfc8-4f9433d57402"
    },
    {
        "author": "韩淲",
        "paragraphs": [
            "积雪有何好，照我窗牖明。",
            "窗明不能寐，披衣数寒更。",
            "带雨岂灭踪，无风如有声。",
            "荒荒山野人，渺渺江海情。"
        ],
        "title": "积雪",
        "id": "7b6dd1e6-a0f0-45ff-a2f2-ffdd4acaa78d"
    },
    {
        "author": "韩淲",
        "paragraphs": [
            "诗亦常语尔，细思有何情。",
            "瞀瞀青眼收，种种白发生。",
            "不如缄口住，时复信脚行。",
            "折竹松边路，孤山篱雪清。"
        ],
        "title": "坐想孤山雪竹压篱碍过之胜",
        "id": "a4e4cb8b-833d-4f49-b2f1-164ac785c8ab"
    },
    {
        "author": "韩淲",
        "paragraphs": [
            "适俗心不夷，索隠山不深。",
            "驾言出春浦，回车已留阴。",
            "雪飞催我句，村酤且重斟。",
            "此致天所资，优哉有遗音。"
        ],
        "title": "回路雪作野酤",
        "id": "9031c7c4-a39a-43e4-9b8d-b7b4fa8b6ee7"
    },
    {
        "author": "韩淲",
        "paragraphs": [
            "雪映山窗白，竹炉残叶灰。",
            "寒垂纸帐低，起坐百念催。",
            "推枕理吾梦，栩栩鼻如雷。",
            "觉来神气中，平旦阳明开。"
        ],
        "title": "雪中  其一",
        "id": "874f9062-7354-46c9-a1f9-84ab60f40f91"
    },
    {
        "author": "韩淲",
        "paragraphs": [
            "净业与秽业，交战则我微。",
            "未能涤玄览，前识相依违。",
            "玄冬霜后雪，磵谷慵启扉。",
            "天耶其人耶，咸言上上机。"
        ],
        "title": "雪中  其二",
        "id": "14fa7d14-971b-42f8-896f-78afc62f175a"
    },
    {
        "author": "韩淲",
        "paragraphs": [
            "今年已有雪，今年亦有梅。",
            "梅花与雪片，日夕相徘徊。",
            "失喜固莫尔，亡忧尚何哉。",
            "不与万法侣，孔跖俱尘埃。"
        ],
        "title": "雪中  其三",
        "id": "9e836fcc-39e8-4c5c-a277-b599dba756f0"
    },
    {
        "author": "韩淲",
        "paragraphs": [
            "泾渭本一水，浊清我何尤。",
            "白雪固为洁，老兴开两眸。",
            "须臾冥心坐，薪火时添抽。",
            "咄哉皆前尘，秃发不满头。"
        ],
        "title": "雪中  其四",
        "id": "54b862be-0f98-481f-a361-a72b6bafab53"
    },
    {
        "author": "韩淲",
        "paragraphs": [
            "鸟声已鸣春，磵庐雪色深。",
            "纷纶五经笥，古人云鉥心。",
            "心本理和顺，万缘常逼侵。",
            "莫作断灭相，明明去来今。"
        ],
        "title": "雪中  其五",
        "id": "a3e2a948-973c-4ca0-8263-225a69ffa2b1"
    },
    {
        "author": "韩淲",
        "paragraphs": [
            "秋花满青巖，禅榻如昨日。",
            "举眼曾几何，岁月流电疾。",
            "君其壮藻思，我已老蓬荜。",
            "谁云彼高泉，春晚又能出。",
            "寺底读叶碑，祠前看周笔。",
            "夷犹慨以慷，缅邈咤而叱。",
            "思君弟行役，应惜良会失。",
            "朋从淫液之，于我岂固必。",
            "旁观征逐间，往往诮游逸。",
            "相望一樽酒，朱絃理青瑟。",
            "坠绪或可寻，陈迹安可诘。",
            "澒洞尘瞇人，荣名真虮蝨。"
        ],
        "title": "赵十有诗及高泉之行因思往年同游青巖",
        "id": "2f91e49b-60e5-42a7-aef2-657b0fa6fca1"
    },
    {
        "author": "韩淲",
        "paragraphs": [
            "凉雨忽不止，秋阴无奈何。",
            "山根泻新涨，小立玩流波。",
            "会逢其适尔，紫芝有奇歌。",
            "惜此未深密，时见人游过。"
        ],
        "title": "八月二十五日过南豅  其一",
        "id": "56c9eb4c-ba80-4fd7-b4ec-d669f88dcbea"
    },
    {
        "author": "韩淲",
        "paragraphs": [
            "巖桂苦未花，寻香上扁舟。",
            "溯洄得蹊间，微步理旧游。",
            "鲜鲜见新枝，幽芳浩难收。",
            "回首城市尘，所憇因少留。"
        ],
        "title": "八月二十五日过南豅  其二",
        "id": "8844bd21-6e3d-4cc3-b747-6d671aa20a8d"
    },
    {
        "author": "韩淲",
        "paragraphs": [
            "抚枕知夜永，淅淅过山雨。",
            "净听秋气还，清吟可无侣。",
            "年来幽兴熟，心口自相语。",
            "我其内热欤，何其未能处。"
        ],
        "title": "八月二十五日过南豅  其三",
        "id": "ba468fb7-5d1f-4216-9af9-f30f9d73070b"
    },
    {
        "author": "韩淲",
        "paragraphs": [
            "南豅山下路，一眼烟雨昏。",
            "松篁叶满地，杨柳条映门。",
            "此兴非所难，吾道何由尊。",
            "铿尔舍瑟希，带湿藏春痕。"
        ],
        "title": "题南豅",
        "id": "0b86ae55-fab5-45be-baa7-815120628c72"
    },
    {
        "author": "韩淲",
        "paragraphs": [
            "濛鸿山气润，喷薄涧水急。",
            "残花护新枝，春晚绿阴集。",
            "杖策一俛仰，挈榼共行立。",
            "路转南高峰，窣堵正嶪岌。",
            "胜迹古今同，轩裳孰羁絷。"
        ],
        "title": "游南高峰下",
        "id": "eab61dda-ba58-42cc-87f1-bac06ac0b3c8"
    },
    {
        "author": "韩淲",
        "paragraphs": [
            "高情动巖壑，幽讨忘远近。",
            "追随得秋日，挈榼多美酝。",
            "悠悠远朝市，寂寂委时运。",
            "雨集星散间，他年或相问。"
        ],
        "title": "谭守约陈漕林宰同游南巖得问字",
        "id": "1f092b43-2efa-4b3b-b37f-f8969094a37b"
    },
    {
        "author": "韩淲",
        "paragraphs": [
            "避喧甘猛虎，杜语诚有味。",
            "况此古城游，尽迥尽无畏。",
            "扪萝鱼贯登，荦确入荒蔚。",
            "俄而得峻极，天阙逼象纬。",
            "春风犹未旬，芳事已髣髴。",
            "凭虚了不寒，清淑满肠胃。",
            "眼高物破碎，意广身良贵。",
            "隘彼微尘歊，邑郭亦何谓。",
            "同来三二友，斯道久泾渭。",
            "偶然一尊携，物笑我频喟。",
            "焉知酒行多，但觉饮之既。",
            "烟峦屏障环，秀润仍蔽芾。",
            "更对西日红，轮囷缠海气。"
        ],
        "title": "霞山",
        "id": "dfc94cd4-ee84-4a89-9444-2fbd0fd1a992"
    },
    {
        "author": "韩淲",
        "paragraphs": [
            "临水既凝竚，望崖试徘徊。",
            "榜舟一以渡，露晞岚影开。",
            "矫首与人居，直上无飞埃。",
            "峭壁过鸟道，老树相萦回。",
            "下访隠者庐，败堵留巖隈。",
            "乱草蔽嵌空，停泉照崔嵬。",
            "因知胜绝地，使我心悠哉。",
            "誓当如庞老，举家为此来。"
        ],
        "title": "中平峰下巖可坐百客绝顶尤奇",
        "id": "1f9c122b-7eb2-4a2d-8309-8dcadd863ff2"
    },
    {
        "author": "韩淲",
        "paragraphs": [
            "南山起寒雾，雨气蓊林木。",
            "但觉白漫漫，不见山下屋。",
            "须臾逼昏黑，疎钟度幽谷。",
            "寺冷西湖秋，斋房媚幽独。"
        ],
        "tags": [
            "西湖"
        ],
        "title": "斋居湖寺晚对南屏疎钟茂林雾气蓊然",
        "id": "6a1c1508-28da-46de-99a6-4fe54c7e857c"
    },
    {
        "author": "韩淲",
        "paragraphs": [
            "秋山响松竹，漠漠起云阴。",
            "褰裳过石濑，望崖荒草深。",
            "谁家窗户开，少寄闲澹心。",
            "茗醑无不可，所畏尘雾侵。"
        ],
        "title": "步涧壑上山隠",
        "id": "d13b914b-3bab-4580-9b9f-4bcd4eb13463"
    },
    {
        "author": "韩淲",
        "paragraphs": [
            "翠麓转危径，清涟媚方池。",
            "钟鱼鸣宝坊，窣堵高不危。",
            "凭轩眼力尽，晴色烟凄迷。",
            "秋原禾黍登，佳处端在兹。",
            "斋余作茗事，昼寂香篆迟。",
            "当年伏虎师，此地尝巖栖。",
            "高风动寥邈，胜迹穷险巇。",
            "回桡日已暮，怅望空自知。"
        ],
        "title": "道场山山上有伏虎师宴坐巖寺中方池清深可爱",
        "id": "b0729985-7b87-4b66-8c8a-11b973d00972"
    },
    {
        "author": "韩淲",
        "paragraphs": [
            "人日游茶山，点检山下泉。",
            "载惟两贤祠，缅邈桑苎仙。",
            "岂无高洁怀，何有香火缘。",
            "雨晴动春事，草树含芳妍。",
            "独来宴坐久，湛然还惘然。",
            "扶舆度归路，寻友了闲篇。"
        ],
        "title": "茶山  其一",
        "id": "99fe88b3-fb3a-4bf0-adce-56b554638b94"
    },
    {
        "author": "韩淲",
        "paragraphs": [
            "南风满脩竹，两贤凛如生。",
            "残僧具汤餠，茗椀寒泉清。",
            "归来涉城市，货殖何纵横。",
            "溪明漾长桥，履此复畅情。",
            "喧寂等一境，人世不足惊。",
            "北窗卧微凉，神思才清平。"
        ],
        "title": "茶山  其二",
        "id": "5a131564-03f5-4b40-960c-25ffc6280669"
    },
    {
        "author": "韩淲",
        "paragraphs": [
            "蒸雨隘闾巷，茶山午风清。",
            "同吟方斋人，禅老相送迎。",
            "隔城带湖光，更约畅叙情。",
            "轻云转雷晚，静定天宇明。"
        ],
        "title": "同尹一游茶山齐贤继来",
        "id": "0c6b1225-61f2-49df-a0c7-c01e30770a33"
    },
    {
        "author": "韩淲",
        "paragraphs": [
            "夜严风色冽，开门恍奇绝。",
            "谁将连日雨，幻此琼玉屑。",
            "林深竹初折，涧浅冰复结。",
            "望久忽烟销，山明见松雪。"
        ],
        "title": "东南一峰松雪明朗舍前甚可眺",
        "id": "4db57559-2593-450c-a77c-1399fca070c6"
    },
    {
        "author": "韩淲",
        "paragraphs": [
            "陟迳得遐瞩，濯泉惬幽寻。",
            "禅窗坐来久，聊以娱客心。",
            "平田绿未整，湖色收晚阴。",
            "回桡缱绻余，翔禽亦遗音。"
        ],
        "title": "四月十一日灵巖",
        "id": "43885e4b-885f-4ce9-a82c-dcf1571803a2"
    },
    {
        "author": "韩淲",
        "paragraphs": [
            "尘俗自尘俗，幽奇自幽奇。",
            "竞渡殊污人，正尔无所之。",
            "城隅白云堆，涌出灵山诗。",
            "不可磨灭者，天欲铸伟辞。",
            "是大有佳趣，岂问庾元规。",
            "举扇勿障风，吾与子同归。"
        ],
        "title": "午日赵钤辖同坐溪旁望灵山云气次韵",
        "id": "475f0f3c-4958-43a6-8201-6c5bb7817765"
    },
    {
        "author": "韩淲",
        "paragraphs": [
            "绝壑过兰若，炷熏拥寒炉。",
            "稍收神观明，时翻经与书。",
            "忘言忽自笑，得兴将谁拘。",
            "雪云起冰霜，是事俱澹如。"
        ],
        "title": "雪观  其一",
        "id": "ea3e8fe2-08c1-47cc-9032-096d058a62bb"
    },
    {
        "author": "韩淲",
        "paragraphs": [
            "暮鼓朝钟外，鼻端消息真。",
            "灵山高溪南，而有彼上人。",
            "祝发岂灭性，趺坐宜忘身。",
            "咄哉露地牛，染净俱一尘。",
            "当年少林立，话头犹许新。",
            "北风吹雨花，缤纷皓如银。",
            "我来试标榜，此境何了因。",
            "无相亦无证，颦伸气方匀。"
        ],
        "title": "雪观  其二",
        "id": "3c220c94-1c13-4122-9418-d1a10f3a1510"
    },
    {
        "author": "韩淲",
        "paragraphs": [
            "秋暑未退舍，独游亭午时。",
            "篮舆汗翻浆，陡觉回凉飔。",
            "青春十载前，此地尝娱嬉。",
            "只今发种种，蹉跎尚何之。",
            "悬崖多紫花，遶夜垂青枝。",
            "残蝉犹尔噪，新鴈乃许迟。",
            "允矣原宪贫，异哉宋玉悲。",
            "酌泉揖老僧，清坐生佳思。"
        ],
        "title": "秋日郊行题崇福寺大井",
        "id": "c56e535b-40ea-4480-83a5-17559cc7a651"
    },
    {
        "author": "韩淲",
        "paragraphs": [
            "灵井复何许，薰风度前林。",
            "一筇为萧散，涉流殊匪深。",
            "山空人迹少，无言见鸣禽。",
            "嵌巖适所会，潺然送清音。",
            "宜我濯尘土，陶写此胸襟。",
            "富贵本天命，得闲且幽寻。"
        ],
        "title": "灵井",
        "id": "b422e4e9-ffec-49d3-9ed4-3a04a09fe771"
    },
    {
        "author": "韩淲",
        "paragraphs": [
            "灵隠天竺山，清流潄奇石。",
            "草木鬰青葱，巖洞耀丹碧。",
            "有时闲联骑，尽日为散策。",
            "萧条怀古心，髣髴问遗迹。",
            "胜士多去来，流年几今昔。",
            "寺记喜逢陆，泉碑尚余白。",
            "因知幽绝处，得之乃无歝。",
            "所以千载后，山名转辉赫。",
            "二子有逸韵，烟霞本其癖。",
            "想当落笔时，无地著清适。",
            "嗟我复何人，长歌想英魄。"
        ],
        "title": "天竺灵隠观鸿渐寺记白香山泉碑",
        "id": "597074c6-7e7a-4dec-9374-8f4dad97ecfd"
    },
    {
        "author": "韩淲",
        "paragraphs": [
            "湖光佛寺古，山色泉水清。",
            "苏仙则已远，名字空含情。",
            "西风动林松，琴瑟有余声。",
            "我来揖而酌，一饮百虑轻。",
            "朗吟两石碣，脊记眼为明。",
            "当年彼比邱，亦足得此生。"
        ],
        "title": "参寥泉",
        "id": "b3bf27bb-64bf-48ee-82f9-44c076014ab1"
    },
    {
        "author": "韩淲",
        "paragraphs": [
            "不见六一翁，但见六一泉。",
            "得泉以思翁，昔僧何其贤。",
            "旨哉山中乐，合与苍崖镌。",
            "后来坡仙铭，空以文字传。",
            "山林已禁苑，复与道院连。",
            "兰若纵莫存，此水尤泠然。",
            "岁月诚易与，陵谷终变迁。",
            "薰风拂湖水，晚日明湖烟。",
            "回头叫林逋，醉倒孤山前。"
        ],
        "title": "六一泉",
        "id": "1e4da185-983a-4b92-bbd7-2ba227c0b619"
    },
    {
        "author": "韩淲",
        "paragraphs": [
            "鸣琴意自永，小筑松竹林。",
            "公余一委蛇，巡簷见遥岑。",
            "冰雪凛节操，昼寂绿阴阴。",
            "何事智与名，萧散征在今。",
            "当年山水间，读书情致深。",
            "仪凤览德辉，终古存知音。"
        ],
        "title": "松竹堂次萧宰相韵",
        "id": "b9a623ce-bad9-4309-ac6a-b435eef213fb"
    },
    {
        "author": "韩淲",
        "paragraphs": [
            "能栖不能闲，其心未可知。",
            "能闲不能栖，其迹无已时。",
            "栖闲一以名，二者兼得之。",
            "昔春升其堂，尊酒饮于斯。",
            "昆山日夕佳，陂池清渺弥。",
            "手植花柳间，田园粗充饥。",
            "洁哉两龚家，异代犹许奇。",
            "夫岂忘治功，而故与世违。",
            "汉朝有蒲轮，用舍端不欺。",
            "三江五湖口，君子谨其仪。",
            "何以写我歌，遥遥记所思。"
        ],
        "title": "栖闲堂",
        "id": "047ece53-b2d8-4e52-a32d-60d41827de27"
    },
    {
        "author": "韩淲",
        "paragraphs": [
            "兰江生縠波，金华鬰嵯峨。",
            "是中鹤发亲，赢得岁月多。",
            "时时著莱衣，儿嬉为婆娑。",
            "抚掌问妻子，我意今如何。",
            "祥风动簷花，美日行庭柯。",
            "更觉山水外，一曲欵乃歌。"
        ],
        "title": "寄题寿乐亭",
        "id": "53785926-2e1c-42af-a5a8-8db9a4880a76"
    },
    {
        "author": "韩淲",
        "paragraphs": [
            "平生风月怀，醉语或惊众。",
            "休倾袁绍杯，且卧毕卓瓮。",
            "使君良不凡，客子恍如梦。",
            "对影将奈何，晓角梅花弄。"
        ],
        "title": "过新安月夜步浮丘亭分韵赋诗得弄字",
        "id": "450e6c94-d619-454e-9dd2-3df500f6dbef"
    },
    {
        "author": "韩淲",
        "paragraphs": [
            "昔守王道甫，作此跨鹤台。",
            "金行露气高，尝同斸蒿莱。",
            "九日长沙归，晦翁命予杯。",
            "至今清梦长，寂寂令心哀。",
            "君侯我辈人，能赋有余才。",
            "复兹菊花秋，登临为徘徊。",
            "子美高李句，万里风云来。",
            "世道古犹今，兴也何悠哉。"
        ],
        "title": "同谭守登跨鹤台",
        "id": "2be03d9a-682f-4662-9eea-376547933d5d"
    },
    {
        "author": "韩淲",
        "paragraphs": [
            "海风吹潮声，过我栏槛外。",
            "不知地势险，但觉天宇大。",
            "何时一壶酒，挂席上严濑。",
            "班班云寿阴，越山远如带。"
        ],
        "title": "浙江亭",
        "id": "fdd62976-1cb6-476b-92d6-88cff464045f"
    },
    {
        "author": "韩淲",
        "paragraphs": [
            "僧逃寺已摧，唯余旧堂殿。",
            "颠倒但土木，彷彿昔所见。",
            "山寒少阳燄，崖冷尽冰线。",
            "曾无五六年，骤觉荒凉变。",
            "遗基尚可登，一滴泉自溅。",
            "忆昨淳熙秋，诸老所闲燕。",
            "晦庵持节归，行李自畿甸。",
            "来访吾翁庐，翁出成饮饯。",
            "因约徐衡仲，西风过游衍。",
            "辛师倏然至，载酒具殽膳。",
            "四人语笑处，识者知叹羨。",
            "摩挲题字在，苔藓忽侵徧。",
            "壬寅到庚申，风景过如箭。",
            "惊心半存没，历览步徐转。",
            "回思劝耕地，尝著郡侯宴。",
            "今亦不能来，草木漫葱蒨。",
            "人间之废坏，物力费营缮。",
            "不如姑付之，猿鸟自啼啭。"
        ],
        "title": "访南岩一滴泉",
        "id": "af62ec89-5b06-4ea4-9472-1770d9ed135e"
    },
    {
        "author": "韩淲",
        "paragraphs": [
            "冲寒步晴光，霜重积如雪。",
            "寻梅渡长溪，荦确路曲折。",
            "回风送滩声，静听鸣复咽。",
            "当知我辈游，名与山不灭。"
        ],
        "title": "寻梅至梅岭因游红羊石青枫峡",
        "id": "e5cf0bbc-9d13-4072-92bf-69637ce94bd0"
    },
    {
        "author": "韩淲",
        "paragraphs": [
            "诗眼玩尘世，漫作威凤鸣。",
            "经行苕溪水，乃见白石清。",
            "拂衣鉴须眉，唤起仙骨惊。",
            "胡为随人间，叹息百虑萦。",
            "洞中应笑我，何不高举轻。",
            "明时乐未正，尚欲追英茎。",
            "它年淳气合，肯有爵服情。",
            "痴人莫说梦，烈士徒殉名。",
            "转庵偶饶舌，已足压旦评。",
            "古来旷达者，谈笑得此生。",
            "临流赋招隠，一奏朱絃声。"
        ],
        "title": "题姜尧章白石洞",
        "id": "5fa330a9-e326-48c4-bf07-9a968db7ef0b"
    },
    {
        "author": "韩淲",
        "paragraphs": [
            "秋暑睡不美，但想雪观居。",
            "焚香贝叶动，洗钵伊蒲余。",
            "应身了诸幻，起性包太虚。",
            "蓬蒿一水隔，吾岂爱吾庐。"
        ],
        "title": "寄雪观",
        "id": "9de3011e-c7fb-4aa1-9528-c0ccbe7c27e7"
    },
    {
        "author": "韩淲",
        "paragraphs": [
            "未踏得要亭，先写得要诗。",
            "识赏无远近，渺然西江涯。",
            "薰风入山水，佳趣罔不宜。",
            "想见昏旦候，云鸟日参差。",
            "主人应飘洒，何时同酒巵。",
            "三叹玉局仙，为我先及兹。"
        ],
        "title": "寄题熊氏得要亭",
        "id": "3983d154-1f18-400a-88f7-464f1ce1c6f5"
    },
    {
        "author": "韩淲",
        "paragraphs": [
            "雨多晴气新，星彩动凉夜。",
            "因人闲出门，寻诗税吾驾。",
            "一杯小楼风，图画寄清暇。"
        ],
        "title": "夜过潘楼",
        "id": "9ad36c9c-b741-4481-9073-37b8a2f51381"
    },
    {
        "author": "韩淲",
        "paragraphs": [
            "遥遥聚远台，是岂俗所要。",
            "只宜我行适，信得山水妙。",
            "地高出林表，眇邈有殊调。",
            "主人运心匠，择胜出素料。",
            "陂陀阐微迳，俯视溪可照。",
            "匪云赋新诗，聊尔索言笑。",
            "三月青春深，风林杜鹃叫。"
        ],
        "title": "聚远台",
        "id": "8e60ca6f-ec73-445b-a96b-4284eba3ca41"
    },
    {
        "author": "韩淲",
        "paragraphs": [
            "亭皋新雨沐，物物秋气深。",
            "著蕋木芙蓉，桂树尤萧森。",
            "岂伊酒可尝，而我诗未吟。",
            "朅来六七辈，领会宜素衿。",
            "尘瞇共一扫，风乎出云岑。"
        ],
        "title": "亭皋",
        "id": "92ae61bb-995d-48f8-9cae-af73ae195f7a"
    },
    {
        "author": "韩淲",
        "paragraphs": [
            "胸中有天游，寓外皆所嬉。",
            "胜士固可逢，俗物亦可偕。",
            "杯酒得流行，放意而伸眉。",
            "兹辰我阳春，溪水多清姿。",
            "岸柳已青青，山花更晖晖。",
            "当筵主与宾，谈妙尤克谐。",
            "雷声忽送雨，云风动情思。",
            "由来理性真，肯计志愿违。",
            "松柏独也正，造物付之谁。",
            "欢笑酬座人，长言其勿噫。"
        ],
        "title": "会心堂",
        "id": "0b905a23-9b37-4b52-b1ef-36e7b01ccf3b"
    },
    {
        "author": "韩淲",
        "paragraphs": [
            "宝山最佳处，突兀三茅堂。",
            "幽襟翫岩穴，散脚登崇冈。",
            "梅亭虽未花，自觉草树香。",
            "午阴布修干，禽鸟时来翔。",
            "下视江海波，风烟渺茫茫。",
            "贞石披妙词，摩挲有余光。",
            "吾身已尘土，乃得闲相羊。",
            "羽人复能吟，煎茗邀山房。",
            "意胜神顿适，俗远虑兼忘。",
            "乃知轩裳絷，自苦升斗藏。",
            "饥饿非难忍，岁月空帝乡。",
            "挥手下山去，余情满秋阳。"
        ],
        "title": "题三茅堂读放翁碑易道士设茗",
        "id": "fb0302b3-3d32-4ff3-9efb-c23e562360e1"
    },
    {
        "author": "韩淲",
        "paragraphs": [
            "当年二三老，曾醉溪山堂。",
            "至今月露底，草木有余香。",
            "兴言我良友，六月此追凉。",
            "还同章泉叟，访之以相羊。",
            "夜久清辉寒，水际如雪光。",
            "谁知幽绝处，怀贤正难忘。"
        ],
        "title": "溪山堂曾宏甫作徐师川吕居仁曾吉甫王元渤郑顾道晁恭道王起巖吴传朋徐明叔游咏之地",
        "id": "8d5f2371-0c4a-4ec1-96b6-8de7e21adcbe"
    },
    {
        "author": "韩淲",
        "paragraphs": [
            "太白孰可作，五松自青山。",
            "关关鸟飞集，冉冉云往还。",
            "时世有今古，客意徒悲欢。",
            "我来见令君，絃歌游其间。",
            "醉袖舞回时，俗眼应不看。",
            "人韵乃如许，结阁横朱栏。"
        ],
        "title": "拂松阁",
        "id": "2a124146-2db7-4b5c-b64d-8f8436272a38"
    },
    {
        "author": "韩淲",
        "paragraphs": [
            "竹林彼一时，仲容乃此游。",
            "寥寥千载后，忍曰为良谋。",
            "古人心匪遐，用舍多风流。",
            "身容纵未老，岁月去不留。",
            "结茅我山椒，诗书尚何求。",
            "固将淑诸人，犹能诵轲丘。",
            "朅来南风薰，见子忘百忧。",
            "阮盖青云器，涛戎信其俦。",
            "取酒且勿饮，听作商声讴。"
        ],
        "title": "伯辉竹林书院",
        "id": "c9c43c91-ff2c-4edb-af3c-9cb9927049b7"
    },
    {
        "author": "韩淲",
        "paragraphs": [
            "翁家烂柯桥，游戏钱塘欤。",
            "昔贤有乐地，天与此屋庐。",
            "依依巷陌间，将鹤倒骑馿。",
            "流传得佳声，是时当国初。",
            "四方次第平，降王亦诛鉏。",
            "朝野多豪英，仲先颇知渠。",
            "相邀一夜话，华山图匪虚。",
            "此州真可人，林逋复来居。",
            "一湖浸孤山，相望诚有余。",
            "人生百年尔，贵贱空乘除。",
            "尚友千载上，是心良晏如。",
            "有手可持酒，有眼可诵书。",
            "结阁老树高，扁榜聊自舒。",
            "方今开禧年，吴越都乘舆。",
            "我遯楚溪口，因名倍踌躇。",
            "既同逍遥吟，又且思庄樗。"
        ],
        "title": "逍遥阁",
        "id": "61bb84cf-f6b9-4a52-a5da-597365ae1235"
    },
    {
        "author": "韩淲",
        "paragraphs": [
            "寒日照竹色，老槐摇池光。",
            "凭栏俯虚簷，忽此陶一觞。",
            "主人与客笑，万事俱茫茫。",
            "回首十年梦，吹霜晚云黄。"
        ],
        "title": "王右司家池阁",
        "id": "66195517-e328-4cb0-a100-3235ad886943"
    },
    {
        "author": "韩淲",
        "paragraphs": [
            "孟以身为大，曾惟贵夫约。",
            "况欲行之家，盖亦念前作。",
            "诚斋彼何人，老笔乃挥霍。",
            "勿忘勿助长，世世可如昨。"
        ],
        "title": "守轩",
        "id": "b36846f3-a5c1-4a20-9e41-bbf34642be2a"
    },
    {
        "author": "韩淲",
        "paragraphs": [
            "陶潜彭泽归，岂敢傲一世。",
            "聊从户牖间，作计等蝉蜕。",
            "君乎得此心，名字置所憇。",
            "俛仰旦复昏，浅揭深则厉。"
        ],
        "title": "寄轩",
        "id": "84c26cc6-d50d-4622-9f14-c3618b45e108"
    },
    {
        "author": "韩淲",
        "paragraphs": [
            "公心不两照，私意必四出。",
            "涖官行法间，要以身为律。",
            "物物或藩篱，事事祇刀笔。",
            "由来贵仁贤，存之在勿失。",
            "美哉一言富，乃榜此书室。",
            "因利得行义，徇名岂忘实。",
            "君兮诗中仙，我语非秘密。",
            "三叹莲幕地，退食有学术。"
        ],
        "title": "恕斋",
        "id": "aba470bd-1eab-4197-982f-20711931a917"
    },
    {
        "author": "韩淲",
        "paragraphs": [
            "竹隠高深处，江南怀玉村。",
            "此老已华颠，清门非市阍。",
            "缓步泉周遭，放眼云吐吞。",
            "野马阅众甫，冥鸿本孤鶱。",
            "经年未能往，梦思疲我魂。",
            "是中夫如何，不以俗谛论。",
            "时来五七字，惨惨感慨存。",
            "想其树扶疎，遶屋夏箨翻。"
        ],
        "title": "昌甫竹隠",
        "id": "aa72cf29-7559-4ced-baca-132d5a8a5eba"
    },
    {
        "author": "韩淲",
        "paragraphs": [
            "乌麦相看种，黄籼已皆熟。",
            "坳塘无賸水，古径堕枯木。",
            "贫多收刈迟，勤有翻耕速。",
            "整履步大田，扶藜问幽谷。"
        ],
        "title": "田间",
        "id": "03fd4f61-148b-4c9c-86b5-1f2ca0763692"
    },
    {
        "author": "韩淲",
        "paragraphs": [
            "陶令一北窗，今古自无对。",
            "折腰岂为米，归来本非退。",
            "平生羲皇心，肯与时向背。",
            "当年五柳传，谁云闭关辈。",
            "子能知其然，此意要常在。",
            "渊明不吾欺，是中诚可爱。"
        ],
        "title": "余干黄师求北窗诗",
        "id": "697696c1-cb6a-4ec3-9cc4-b0e2da59820a"
    },
    {
        "author": "韩淲",
        "paragraphs": [
            "磊磈著胸次，婆娑寄嶙峋。",
            "客来亦置酒，相与悦老身。",
            "晴风吹岷峨，浩荡无边春。",
            "巴江下吴波，软红生帽尘。",
            "回头山房染，石也诚可人。",
            "不知几千人，造化此一真。",
            "只恐断取去，补天费精神。"
        ],
        "title": "李礼侍石林",
        "id": "16fd2577-7d6c-4c5b-b3a1-75b299af9a41"
    },
    {
        "author": "韩淲",
        "paragraphs": [
            "官闲读书余，倚杖看绿阴。",
            "黄鸟时飞来，临风流好音。",
            "我亦为之喜，夷犹情味深。",
            "世间事乃尔，回首生夕曛。"
        ],
        "title": "官闲",
        "id": "74d0a7c8-f6b5-434f-9a69-f2e23259dd40"
    },
    {
        "author": "韩淲",
        "paragraphs": [
            "寒饿迫我出，忽忽儿女大。",
            "原思乐商颂，宋玉悲楚些。",
            "吹面薰风来，刮眼春风过。",
            "飞鸣鹊遶树，征逐蚁旋磨。",
            "瀹茗销梦事，凝香理经课。",
            "休澣得暂闲，栖深净趺座。"
        ],
        "title": "休日静居",
        "id": "2080a5c8-d4d5-44a8-9f66-b58e43e4c18d"
    },
    {
        "author": "韩淲",
        "paragraphs": [
            "丛薄欲微雨，绝壑留余寒。",
            "陇麦已黄熟，园梅尚青攒。",
            "宛宛路转坡，激激流起湍。",
            "卧瓶掷酒椀，开奁理香槃。"
        ],
        "title": "丛薄",
        "id": "61ded565-ec08-410a-af93-7b4bb9353e79"
    },
    {
        "author": "韩淲",
        "paragraphs": [
            "云林起清霜，山寒红日吹。",
            "城郭催租日，田家获稻时。",
            "仲尼虽少贱，李广漫多奇。",
            "好事能相觅，茅簷曝晴曦。"
        ],
        "title": "十月旦日过云林",
        "id": "833c6149-94b0-479a-873a-0e78e758e1ea"
    },
    {
        "author": "韩淲",
        "paragraphs": [
            "云兮所怡悦，遂以庵我名。",
            "时时簷下来，日日山畔生。",
            "和烟不知处，致雨非有情。",
            "龙鹤亦物耳，依乘定飞鸣。"
        ],
        "title": "云庵",
        "id": "83d6ed70-78fa-4967-bc90-0c72d826ad99"
    },
    {
        "author": "韩淲",
        "paragraphs": [
            "幽讨过真隠，同抱白云眠。",
            "夜呼醉道士，取琴咏琅然。",
            "松鸣簷外山，水落桥下渊。",
            "推窗挂星斗，清神浩无边。",
            "是中宜共如，此外凭谁传。",
            "孙登苏门啸，子猷剡溪船。",
            "古来贤达士，往往如春烟。",
            "浮名竟何益，毕世空林泉。",
            "纵观彼斗筲，畏涂竞争先。",
            "舆马能几时，鼎镬已在前。"
        ],
        "title": "次韵伯皋真隠道院",
        "id": "772727f3-45e7-4b00-b14e-176f6dbd7280"
    },
    {
        "author": "韩淲",
        "paragraphs": [
            "开禧二年春，寂寂楚相庙。",
            "上书能说秦，将兵亦救赵。",
            "太子质不归，变衣何其妙。",
            "因城吴故墟，宫室本照耀。",
            "宠辱一以惊，失计易贻笑。",
            "帐座神所严，香火忍兴吊。",
            "但想荀兰陵，朱英或同调。"
        ],
        "title": "楚黄相庙",
        "id": "50eb6ddc-8cf2-4f04-b2c9-4c8d0628f82e"
    },
    {
        "author": "韩淲",
        "paragraphs": [
            "寻僧坐清昼，会友践佳境。",
            "兴寄徒自深，游观转便静。",
            "荷翻一水香，柳散满阶影。",
            "相从解巾屦，爱此夏日永。",
            "熏罏鼻观通，汲井齿颊冷。",
            "劳公具酒炙，饷我作汤餠。",
            "同时得二士，俊发锥露颖。",
            "高步不可攀，奇语尚堪省。",
            "徐郎招不来，怅望终耿耿。",
            "生平厌尘烦，老去合幽屏。",
            "岂无亲朋乐，所虑乏规警。",
            "长歌及黄农，妙处亦深领。"
        ],
        "title": "夏日集报恩僧寺同庄贤良诸公分韵得餠字",
        "id": "72b74585-b81f-4669-a3c5-8f553d2d89cf"
    },
    {
        "author": "韩淲",
        "paragraphs": [
            "江西得名士，与我同山行。",
            "老释能追随，醉眼增双明。",
            "经时客吴会，杂遝尘务婴。",
            "偶然汎孤舟，故人百里情。",
            "既已酒屡饮，亦复诗自成。",
            "尽日空翠间，冥鸿杳飞鸣。"
        ],
        "title": "寂照寺",
        "id": "d94ae760-38ed-4e1c-ae7f-9a1ca7f9b0a1"
    },
    {
        "author": "韩淲",
        "paragraphs": [
            "长沟流水急，荒涂少人迹。",
            "扶舆问遗踪，晶晶度秋日。",
            "子陵谁复知，墓古莽榛棘。",
            "传闻虽未真，此意自无极。"
        ],
        "title": "祖印寺俗云严光寺考治平堂牒乃光严也又言有子陵墓因往吊之",
        "id": "b1aa2d3e-b31c-4099-9cef-223f5f5809dd"
    },
    {
        "author": "韩淲",
        "paragraphs": [
            "秋池浸秋月，梅影摇清流。",
            "数枝虽未花，横斜已幽幽。",
            "白酒孰饮我，同来亦良谋。",
            "杯行景自佳，风叶何飕飗。"
        ],
        "title": "月林",
        "id": "0bdc9dee-8fe2-4922-b486-7ea0b00ddf15"
    },
    {
        "author": "韩淲",
        "paragraphs": [
            "仇池苏仙语，发挥我孤山。",
            "孤山有何佳，林逋庐其间。",
            "风高气化远，庸贩亦班班。",
            "是荣人爵欤，百世不可攀。",
            "沉冥惬幽性，道胜无戚颜。",
            "至今西湖西，眇弥尚沧湾。",
            "谁夫仕吴京，敛焉心肯闲。",
            "吟讽彼一诗，静视触与蛮。",
            "斋房如僧寮，热客自尘寰。",
            "出处贵君子，安时谅非艰。"
        ],
        "tags": [
            "西湖"
        ],
        "title": "林德九国录作冰玉寮来索赋因寄五字",
        "id": "98a17ebe-264a-43ee-8bde-fad04f0dde5c"
    },
    {
        "author": "韩淲",
        "paragraphs": [
            "山楹非市廛，悬解于其表。",
            "灌木固蔽亏，闲云定旋绕。",
            "广厦千万间，一架亦已了。",
            "坐起共炎冷，眠食易昏晓。",
            "偶然屋打头，所处实在小。",
            "鸡鸣近相闻，鸥下复远矫。",
            "尤当沃巵酒，忘却吟思悄。"
        ],
        "title": "周质夫山楹",
        "id": "cf135d1f-06ba-4193-8308-5e5a281321a3"
    },
    {
        "author": "韩淲",
        "paragraphs": [
            "补篱去恶竹，修迳护幽草。",
            "微风入庭榭，秋雨汎池沼。",
            "荷香浸狂澜，林影动深窈。",
            "宽平日月闲，湫隘天地小。"
        ],
        "title": "补篱",
        "id": "4e52298d-700d-4a5b-a4ce-817aa5fec53e"
    },
    {
        "author": "韩淲",
        "paragraphs": [
            "落日洲渚明，水石鸣滩声。",
            "临眺一何乐，共此人境清。",
            "游子未忘情，亦复小诗成。",
            "东风波粼粼，为我吹酒醒。"
        ],
        "title": "过永丰题",
        "id": "87409d49-c9fa-4364-9aff-dbd6309ddf9d"
    },
    {
        "author": "韩淲",
        "paragraphs": [
            "山行迫昏黑，乞火野人家。",
            "阴风振林壑，水激沟港斜。",
            "扶舆听鸣钟，尚觉涂路赊。",
            "叩门得兰若，僮仆欣不差。",
            "老僧为作茗，趺坐谈无涯。",
            "子夜各休去，幻境良可嗟。"
        ],
        "title": "夜过博山",
        "id": "05f93e10-910a-4810-9197-accaf9b18160"
    },
    {
        "author": "韩淲",
        "paragraphs": [
            "拖舟上寒濑，冥冥吹雨来。",
            "连绵岸草合，断落山林开。",
            "鴈鹜杳灭没，凫鸥正沿洄。",
            "舣舟见修竹，题句复寻杯。"
        ],
        "title": "冲雨小舟上南港",
        "id": "1e84b694-46d8-4955-ad7a-271a47125213"
    },
    {
        "author": "韩淲",
        "paragraphs": [
            "家住楚溪口，几年卧云峰。",
            "春风此行迈，烟树五湖东。",
            "无因见范蠡，危亭只垂虹。",
            "逃名匪难事，浪曰陶朱公。",
            "仓皇诚自污，商贾聊长雄。",
            "庶几收伯图，不见前日功。",
            "欲富果本心，是岂计未终。",
            "我疑滑稽甚，视彼如儿童。",
            "西子有底好，尚有欢笑同。",
            "扁舟汎长波，自足成老翁。"
        ],
        "title": "过吴淞",
        "id": "933dccaa-8314-4bb9-a8f3-543437d79063"
    },
    {
        "author": "韩淲",
        "paragraphs": [
            "山口复谿口，飞花闲度柳。",
            "不喜梅雨晴，清和犹在候。",
            "一日是一日，青鬓对皓首。",
            "朋来方斋家，杯行莫停手。"
        ],
        "title": "山口",
        "id": "255f86be-e5d4-4a80-af3b-6c712ed7f5e6"
    },
    {
        "author": "韩淲",
        "paragraphs": [
            "数鸭汎寒塘，前后相参差。",
            "不知已严冬，但谓水自如。",
            "贪生处尘世，大抵多类斯。",
            "木叶风下来，红绿杂萍芜。"
        ],
        "title": "德源道中",
        "id": "36d65745-af23-4581-888f-f71f43abac94"
    },
    {
        "author": "韩淲",
        "paragraphs": [
            "霜林落衰草，游子叹道途。",
            "岂不念急景，冉冉尘务俱。",
            "闲写僧寺幽，髣髴摩诘图。",
            "风前鸿鴈来，日下鸧鸹呼。"
        ],
        "title": "灵鹫道中",
        "id": "4adb97b9-bbe2-48e0-8090-d617b0819bc2"
    },
    {
        "author": "韩淲",
        "paragraphs": [
            "奔忙九衢里，无处著两眼。",
            "楼高试推窗，可以得笑莞。",
            "东方接弥茫，西地列𡾰嵼。",
            "心中与之然，不记倒手板。"
        ],
        "title": "楼窗静对颇快",
        "id": "b2da4b03-4ab2-420e-b8aa-a2ef52b522d9"
    },
    {
        "author": "韩淲",
        "paragraphs": [
            "沿流出山来，度桥向城去。",
            "晃朗雨复晴，峥嵘岁云暮。",
            "闲常称心言，孰是得力句。",
            "坞静见高明，林深认幽趣。"
        ],
        "title": "晚访斯远村坞",
        "id": "dc94d9d1-f4f3-499a-866d-63c92e574c32"
    },
    {
        "author": "韩淲",
        "paragraphs": [
            "地偏尘自销，风扉亦常关。",
            "不知芳草多，但与落花闲。",
            "红日到碧涧，白云在青山。",
            "怀人长言之，老子何痴顽。"
        ],
        "title": "地偏",
        "id": "6926c080-3aeb-4843-9b11-3c7d7522e24b"
    },
    {
        "author": "韩淲",
        "paragraphs": [
            "山以水而胜，水以人而清。",
            "人水亦何事，干坤无限情。",
            "酒好满杯饮，诗到一篇成。",
            "杜鹃风外啼，青林开晚晴。"
        ],
        "title": "大涤翠蛟寺",
        "id": "86616720-6a85-4dfe-b70a-c27d5d10c06d"
    },
    {
        "author": "韩淲",
        "paragraphs": [
            "烟迷南屏山，冻压竹落磵。",
            "幽人纸被软，卧起日已晏。",
            "藩篱鸟雀噪，亦复断藜苋。",
            "惨淡诗未成，诗成复何患。"
        ],
        "title": "对雪思山居之时",
        "id": "1459ac51-8996-4592-ae04-13cdac71e8cf"
    },
    {
        "author": "韩淲",
        "paragraphs": [
            "世道日狭隘，无地可自容。",
            "岂不有崖壑，乐此林下风。",
            "乘晴气清和，试听飞流淙。",
            "凭轩得名酒，老我时一中。"
        ],
        "title": "散步",
        "id": "91215732-7f96-4c0d-8f72-7dd9e1b1db3e"
    },
    {
        "author": "韩淲",
        "paragraphs": [
            "尘埃困小官，忍穷未为长。",
            "勿苦问穷达，当与贫相忘。",
            "幽栖吴山底，偶占大隠坊。",
            "晨兴到药局，夜坐唯书房。",
            "俯仰亦已安，怳然如山庄。",
            "巷僻远市语，窗明摇灯光。",
            "不觉西风起，鴈飞草木黄。",
            "涧下有敝庐，怀哉付饥肠。"
        ],
        "title": "秋兴家山之咏",
        "id": "591c8cc7-10ca-4914-8194-ad7e7ec71a3a"
    },
    {
        "author": "韩淲",
        "paragraphs": [
            "浩歌以求志，徜徉山水幽。",
            "松柏苍苍山，水石泠泠流。",
            "山深集飞鸟，水浅下轻鸥。",
            "好花不多闻，长烟浑未收。",
            "往来有樵钓，俛仰徂春秋。",
            "我辈满宇宙，其能知此不。"
        ],
        "title": "招隠",
        "id": "e307166a-bb07-4328-998b-4dd517f71f9e"
    },
    {
        "author": "韩淲",
        "paragraphs": [
            "吾爱陶诗中，静寄东轩语。",
            "试取作佳名，朝夕相与处。",
            "薰风一榻闲，转觉远烦暑。",
            "试问轩外人，纷华今几许。"
        ],
        "title": "闲泊东窗为静寄",
        "id": "c03f0ef5-1eb6-43cb-add4-045c97bbca2e"
    },
    {
        "author": "韩淲",
        "paragraphs": [
            "幽居喜乍晴，闲步转山麓。",
            "塘坳过两家，山嘴见一屋。",
            "坡陀上平岗，窈窕入深谷。",
            "时时看采桑，往往值播谷。",
            "鸡飞田妇呼，牛走牧儿逐。",
            "路平豁呈露，地僻杳藏伏。",
            "风物晚春时，但见青草木。",
            "无为扣角歌，但赋采薇曲。"
        ],
        "title": "雨乍霁散步村野山谷间",
        "id": "45481d05-cf3d-493c-b3d5-e061ad5f8d49"
    },
    {
        "author": "韩淲",
        "paragraphs": [
            "露荷烟柳外，月上山翠寒。",
            "水际一断桥，篱落小栏干。",
            "剥啄唤我友，共此怀抱宽。",
            "兴尽出城去，两耳清流滩。"
        ],
        "title": "水村",
        "id": "08ae564b-c330-4a60-80b9-9df2b9f9de0f"
    },
    {
        "author": "韩淲",
        "paragraphs": [
            "清晨却荤茹，茗事煎胡麻。",
            "岂无素心人，洁斋避风沙。",
            "月已秋气中，能来我山家。",
            "凉襟何待吹，宴坐且勿譁。"
        ],
        "title": "十五日斋素",
        "id": "1beed418-a439-4e8d-8293-131f38ec2fd8"
    },
    {
        "author": "韩淲",
        "paragraphs": [
            "气晴天惟澄，春物自朝暮。",
            "沿流陟危磴，绝壑理幽步。",
            "云根见泉脉，僧房杳回互。",
            "岂无我同心，杯来饮为度。"
        ],
        "title": "午步",
        "id": "b07652f7-a65b-4d4a-a0aa-4c66f7c0d7b8"
    },
    {
        "author": "韩淲",
        "paragraphs": [
            "山梅占残雪，晚色转幽径。",
            "尘销水石润，所至集虚听。",
            "僧窗话未圆，茗椀味初定。",
            "澹泊岁寒心，浮空殷钟磬。"
        ],
        "title": "雪观晚步",
        "id": "7744cbe6-eb4e-46a5-846d-ef974ad9197a"
    },
    {
        "author": "韩淲",
        "paragraphs": [
            "万木山彩翠，一水涧沦漪。",
            "放步且曳杖，有怀还赋诗。",
            "我之所安适，人以为娱嬉。",
            "南风送晚雨，何处不相宜。"
        ],
        "title": "晚步",
        "id": "28c4193b-28da-4664-87bc-73f4bd941e50"
    },
    {
        "author": "韩淲",
        "paragraphs": [
            "家家芙蓉开，步步木犀香。",
            "流黄朝绛节，空碧按霓裳。",
            "急景奚足竞，良辰不可忘。",
            "玉阶明露盘，珠宫结云房。"
        ],
        "title": "放步",
        "id": "c572ddd8-7425-4dc5-9f72-2961c48219c7"
    },
    {
        "author": "韩淲",
        "paragraphs": [
            "林蝉动微暑，风影摇东轩。",
            "山近鬰巃嵷，涧长泻潺湲。",
            "闭关诵古书，时时一逢原。",
            "抚卷得闲乐，老境俱忘言。"
        ],
        "title": "晚兴",
        "id": "b4024cca-4a17-4ea0-be6a-aa47ba91603b"
    },
    {
        "author": "韩淲",
        "paragraphs": [
            "经年仕吴会，风埃满书剑。",
            "迢迢秋夜长，静坐生百念。",
            "浮荣本何益，微禄已属餍。",
            "露气入窗寒，青灯散余焰。"
        ],
        "title": "夜坐  其一",
        "id": "35c54286-d5f4-4a91-9b39-0ce5672bd880"
    },
    {
        "author": "韩淲",
        "paragraphs": [
            "吴山岁夜雨，巷深杂泥土。",
            "白发倚高楼，长吟自怀古。",
            "人人寻酒杯，处处亦歌舞。",
            "万事付灯檠，寒炉听更鼓。"
        ],
        "title": "夜坐  其二",
        "id": "fab0789f-8c07-41f6-ad86-ed41ca812ed2"
    },
    {
        "author": "韩淲",
        "paragraphs": [
            "夜时对青灯，朝晨向红日。",
            "渴饮一杯汤，饥餐两器食。",
            "荣衰受荣衰，得失顺得失。",
            "一事到眼前，一事与擘画。",
            "不到眼前者，空思乱胸臆。",
            "非惟昏人神，且是长戚戚。",
            "吾今知此愆，念之戒勿失。"
        ],
        "title": "夜坐  其三",
        "id": "437c5a47-f180-494b-b765-0cae19cb7b68"
    },
    {
        "author": "韩淲",
        "paragraphs": [
            "暑雨过林壑，青青发幽香。",
            "徘徊湖水边，路转山横岗。",
            "朱门严古祠，中有水仙王。",
            "配食者谁子，三贤坐高堂。",
            "当年处士庐，鬰然眇相望。",
            "故侯白与苏，龙章照钱塘。",
            "人生死即已，姓字何芬芳。",
            "修名贵自立，隠德千古光。",
            "文章发政事，百世胡能忘。",
            "因看游鱼潜，更想冥鸿翔。",
            "微官得休沐，况复五月凉。",
            "兹游获胜践，不觉歌声长。"
        ],
        "title": "题钱塘三贤堂",
        "id": "7665d1c9-6954-49f3-b91a-9b6c2a2251ed"
    },
    {
        "author": "韩淲",
        "paragraphs": [
            "清桐发初叶，朝景散辉荫。",
            "幽人独步久，兴寄颇自任。",
            "薰兮一以风，山鸟孰知禁。",
            "平流走乱石，可潄尤可枕。"
        ],
        "title": "清桐",
        "id": "629c3516-126f-4e30-95d4-6d67f1895c6a"
    },
    {
        "author": "韩淲",
        "paragraphs": [
            "避暑暑复至，乘凉凉未来。",
            "平生欲快意，命也何疑哉。",
            "驾言田里间，薰风动蒿莱。",
            "小池其谁家，亦有荷花开。"
        ],
        "title": "田里间见荷花",
        "id": "80216d9d-5575-46b3-91e1-1e4909d0f0a5"
    },
    {
        "author": "韩淲",
        "paragraphs": [
            "庭中鲜香起，犹觉春有余。",
            "岂谓众芳歇，而乃自发舒。",
            "温风拂波软，朗日明林虚。",
            "盘盂作态度，翡翠为襟裾。",
            "一枝已恼我，满栏无奈渠。",
            "偶尔著醉目，何碍幽人居。"
        ],
        "title": "芍药",
        "id": "af849493-f930-4d09-88f9-33c85b25f825"
    },
    {
        "author": "韩淲",
        "paragraphs": [
            "英英辉丛菊，重露滋其花。",
            "移来秋已深，不饮亦已嘉。",
            "小槛凭虚簷，山迥无风沙。",
            "霁色寒未生，此地玉溪家。"
        ],
        "title": "露菊",
        "id": "41e62f2b-12fc-49ef-8d77-efda2651bb71"
    },
    {
        "author": "韩淲",
        "paragraphs": [
            "不奈蒸溽气，试度清微风。",
            "浮梁水南北，天以语句同。",
            "堑花吹郁郁，岸柳垂濛濛。",
            "抵手今何夕，酒过面亦红。"
        ],
        "title": "堑花香盛",
        "id": "c6d5a3ba-d43e-4965-9862-98cc24c6e2d1"
    },
    {
        "author": "韩淲",
        "paragraphs": [
            "枝持三数花，已著风露香。",
            "而复满把来，汲瓶置书房。",
            "身心我身心，染净皆秋光。",
            "今夜月圆明，更妙非红黄。"
        ],
        "title": "瓶中花",
        "id": "e9954bb4-75fd-412e-be0b-77dbe2bf9412"
    },
    {
        "author": "韩淲",
        "paragraphs": [
            "春光作花事，领略过溪上。",
            "寒凄风雨余，草树亦舒放。",
            "红深海棠径，蜀锦开步障。",
            "得酒一以醉，幽情为之畅。",
            "主人良好事，举白欣相向。",
            "坐间多豪英，笑倒语弥壮。",
            "归涂踏微潦，满目列青嶂。",
            "顾予何为者，追随生怅望。"
        ],
        "title": "周景瑜置酒东园看海棠分韵得上字",
        "id": "acb99530-1b8e-4f12-a2f5-cba5fa7c8b08"
    },
    {
        "author": "韩淲",
        "paragraphs": [
            "西湖八九月，苏堤赏芙蓉。",
            "艳艳风日美，鲜鲜霜露浓。",
            "今年开最繁，映水自为容。",
            "十里烂成锦，红绿花重重。",
            "钱塘盛吴会，昭代多鼎钟。",
            "游人醉不归，车马如游龙。",
            "里巷达廊庙，歌酒日相从。",
            "千钟不惮费，一笑无留踪。",
            "胜践穷耳目，乐事开心胸。",
            "东游将百年，兵农晏提封。",
            "四境复丰穰，物色近初冬。",
            "作诗代华黍，皇风正时雍。"
        ],
        "tags": [
            "西湖"
        ],
        "title": "苏堤芙蓉",
        "id": "fbb4f24a-63f9-4aad-a5c4-0ff2b991b6d6"
    },
    {
        "author": "韩淲",
        "paragraphs": [
            "日晚山气寒，芙蓉表孤花。",
            "亭亭万绿中，红鲜照萎葩。",
            "不与时物迁，肯以颜色夸。",
            "立而望之徧，落叶徒泥沙。"
        ],
        "title": "墙外芙蓉初过其一尚可玩",
        "id": "68977600-a378-45c7-8b82-bbb424a7fb2b"
    },
    {
        "author": "韩淲",
        "paragraphs": [
            "彼美黄金花，为我遶池游。",
            "十月无清霜，尚作重阳秋。",
            "胡广潭何为，陶潜篱何求。",
            "人物偶相值，终古评不休。",
            "兴惬景勿违，语到气自遒。",
            "小摘问颓龄，记取南山幽。"
        ],
        "title": "池上菊烂然",
        "id": "22a33c6f-21e8-4a48-a59c-9efff1c2190b"
    },
    {
        "author": "韩淲",
        "paragraphs": [
            "前年重阳时，黄华正纷披。",
            "去年近九日，已有菊盈枝。",
            "谁知今年晚，节后才见之。",
            "高低灿羣葩，可受霜风吹。",
            "渊明心事老，借此吟吾诗。",
            "彭泽赋归来，草木应差差。",
            "人苦不解事，谓渠爱东篱。",
            "芳草喜尚浓，色泽愁渐萎。",
            "欲醉可不饮，泛酒因儿嬉。"
        ],
        "title": "九日无菊月半后始有市者",
        "id": "aa518261-f6e0-49b8-807d-51e1aaf6f938"
    },
    {
        "author": "韩淲",
        "paragraphs": [
            "结绶二十载，屡为尘事婴。",
            "蹉跎入两鬓，霜雪亦渐盈。",
            "旷然仕京国，颇以岁序惊。",
            "寂寞起凉飔，时菊忽已荣。",
            "依丛思浊醪，余馥襟神清。",
            "乐幽惬理性，贫蹇安物情。",
            "休沐得殊赏，感兹宠辱轻。"
        ],
        "title": "对菊读韦苏州诗",
        "id": "b6c55330-35fb-4803-b215-a900f8e768c4"
    },
    {
        "author": "韩淲",
        "paragraphs": [
            "山台见疎梅，野气挟寒力。",
            "春从花际来，晃漾水南北。",
            "吟边人已深，妙处我已得。",
            "鴈裂一声中，苍然起暮色。"
        ],
        "title": "十二月旦禅月台问梅",
        "id": "99d8b426-26a9-436c-aea0-428e48ff4d68"
    },
    {
        "author": "韩淲",
        "paragraphs": [
            "腊近山放梅，霜余竹支迳。",
            "坡陀斜日晚，葱蒨孤烟暝。",
            "人行兴将阑，鸟语栖未定。",
            "更踏野桥归，风回满清听。"
        ],
        "title": "东山看梅",
        "id": "48548447-91a9-4a00-86dd-57cde094d32e"
    },
    {
        "author": "韩淲",
        "paragraphs": [
            "点点草际梅，横斜风弄影。",
            "秋老揫敛时，而复有此景。",
            "天地欲回春，不碍霜露冷。",
            "林逋亦痴人，有句不堪省。"
        ],
        "title": "梅花一一可爱",
        "id": "65cf46bf-b7db-401c-84c7-86889d0570ea"
    },
    {
        "author": "韩淲",
        "paragraphs": [
            "家山蜡梅开，历历水边树。",
            "故园不可见，胡能写吟句。",
            "随风惜其姿，破雾得其趣。",
            "淋漓衔一杯，错莫展数步。",
            "不道缁尘中，恼我尚沉痼。",
            "瓶簪良自佳，但恐失平素。",
            "香传疑麝煤，体弱岂金铸。",
            "我居小窗横，幽怀眇回互。"
        ],
        "title": "蜡梅",
        "id": "2bd6f189-be25-40a9-a671-e32af6150438"
    },
    {
        "author": "韩淲",
        "paragraphs": [
            "护此数寸根，待彼数枝花。",
            "何时春风来，老眼易横斜。",
            "桃红与李白，长安事芳华。",
            "买栽恐无地，识者能几家。",
            "家山对石涧，冬日百树梅。",
            "梅花已一开，无时不持杯。",
            "客至虽留连，客去转徘徊。",
            "今栖省户间，一株手亲培。"
        ],
        "title": "买梅花木犀海棠橘栽置库中",
        "id": "0e53493f-401e-4adc-b035-b02286d5a0f1"
    },
    {
        "author": "韩淲",
        "paragraphs": [
            "郊居多幽香，衣被风雨之。",
            "樵青采掇归，清气尤华滋。",
            "枰棋了胜败，蛮触彼一时。",
            "鲜鲜何满丛，瑶葩赋山栀。"
        ],
        "title": "同郑子华棋局作栀子诗",
        "id": "29591d47-a77d-4f97-8f29-1a2c74ab2978"
    },
    {
        "author": "韩淲",
        "paragraphs": [
            "芬香得薝卜，色泽有蜀葵。",
            "雨露既濡矣，风日还过之。",
            "纸窗无畏景，石槛发凉思。",
            "艳艳红花蘂，幽幽青碧枝。"
        ],
        "title": "栀子戎葵",
        "id": "9ad41474-44c6-40ff-ba2e-a8cbb842b2e3"
    },
    {
        "author": "韩淲",
        "paragraphs": [
            "雨止结霜华，片月载寒魄。",
            "光芒星自稀，气宇天更碧。",
            "何处孤鹤鸣，声落吴山侧。",
            "坐久神观清，楼高夜方阒。"
        ],
        "title": "初七夜半月色皎然忽闻吴山上鹤鸣",
        "id": "0583a45d-3075-4ea1-b43c-ad67f07ab070"
    },
    {
        "author": "韩淲",
        "paragraphs": [
            "寂寂鹰盘风，扰扰燕冲雨。",
            "空梁如有言，广野亦疑舞。",
            "岂不营窠巢，何尝畏罗罟。",
            "仰视复行看，衡门室环堵。"
        ],
        "title": "鹰盘风",
        "id": "3deacb0c-1aa5-4c47-af16-e7c2769026ff"
    },
    {
        "author": "韩淲",
        "paragraphs": [
            "禽啼声嘤嘤，泉流音琤琤。",
            "微风摇青林，何其烟轻明。",
            "寻芳浑无花，春深尚含情。",
            "浮生无浪悲，谁知山中清。"
        ],
        "title": "闻啼鸟",
        "id": "da4b1c35-2fb8-4b29-91b8-4643240cc578"
    },
    {
        "author": "韩淲",
        "paragraphs": [
            "深居耳识迥，敛此神气精。",
            "窗簷隔林塘，杳杳鹅鹳鸣。",
            "数声彻我听，益养闲适情。",
            "更觉瓶中梅，于人有余馨。"
        ],
        "title": "午坐闻鹅鸣",
        "id": "d0b99c1d-53c3-43d7-b31b-ab6ccb8df48e"
    },
    {
        "author": "韩淲",
        "paragraphs": [
            "湖山晴已佳，交游老逾永。",
            "以兹登临心，相彼昏旦景。",
            "风前午方睡，雪后晚犹冷。",
            "徘徊既良久，放浪亦俄顷。",
            "花林想鶑声，水叶乱鱼影。",
            "酒到俱勿辞，诗成独重省。"
        ],
        "title": "养鱼庄呈余冯二友",
        "id": "8387af0f-2c74-482a-8afb-add3ad6bfd71"
    },
    {
        "author": "韩淲",
        "paragraphs": [
            "南屏金鲫鱼，苏仙昔尝观。",
            "后来临池人，谁能散余餐。",
            "西湖多胜处，见此心独宽。",
            "乃知贤达游，百世留清欢。",
            "我来秋初晴，凉风动澄澜。",
            "洋洋复泼泼，两两时单单。",
            "相彼纤介尔，赏音犹独难。",
            "士生天地间，寂寞何足叹。"
        ],
        "tags": [
            "西湖"
        ],
        "title": "南屏山看金鲫鱼思东坡",
        "id": "042c8d08-2ab8-4a02-90dc-178a98683f0d"
    },
    {
        "author": "韩淲",
        "paragraphs": [
            "度江今几时，恐同元祐初。",
            "中间一报复，河洛已丘墟。",
            "先生讲金华，此意将何如。",
            "君子与小人，似难动诛锄。",
            "要使各当位，正论常有余。",
            "幸哉边陲静，羣蛮亦安居。",
            "大是民力穷，郡邑困军储。",
            "又且士气弱，虚言多阔疎。",
            "先生其扶持，行顾平日书。",
            "西风动召节，帅阃来徐徐。",
            "经行得古台，逸揽志愈摅。",
            "孺子守穷巷，敢负师训欤。",
            "殷勤拜席间，别语不暇舒。",
            "斐然忽成章，先生其念诸。"
        ],
        "title": "送潭帅朱晦翁先生赴经筵",
        "id": "2ab971ae-9029-4973-a1d5-f4de8469c38d"
    },
    {
        "author": "韩淲",
        "paragraphs": [
            "冲风霜雪繁，涧路少行迹。",
            "相望一山尔，那知有行役。",
            "人常畏违离，我怀复难释。",
            "岁晚欲晤言，门前尚谁客。",
            "临安至山阴，玉室多仙宅。",
            "酒船寻贺老，才大今诗伯。",
            "东方诸侯上，千骑森华戟。",
            "村馆足奇士，龙门可夺席。",
            "优游何当还，梅花正云白。",
            "无令诗囊空，但恐酒杯窄。",
            "斯时定何时，腊月哉生魄。"
        ],
        "title": "送周次公入浙",
        "id": "745071be-d939-42ea-87b8-0a3fee9180be"
    },
    {
        "author": "韩淲",
        "paragraphs": [
            "出宰清远县，且烧清远香。",
            "敛收平生心，岂谓蛮瘴妨。",
            "拖舟过高溪，话旧持酒觞。",
            "雁翔白云飞，秋思不可忘。"
        ],
        "title": "送钱清远",
        "id": "31cf0640-4be2-4b4b-85b3-0b8957e7c63d"
    },
    {
        "author": "韩淲",
        "paragraphs": [
            "文笔擅名第，当置台馆中。",
            "不合大雅尚，天怒令诗穷。",
            "昔年弄水亭，一见知不同。",
            "继而灵山阳，示我所作工。",
            "岂期江海上，浩然复相从。",
            "小篇清且丽，大篇疏而通。",
            "尚友梅都官，不但杨陆翁。",
            "和平事淡泊，志意惊盲聋。",
            "时时写几句，岂只凡马空。",
            "又喜富收拾，锦绣纷青红。",
            "决定得名世，挽回正始风。",
            "岑岑闽岭山，连帅鼓角雄。",
            "幕府少为贫，因与了事功。",
            "地煖罕霜雪，榕阴荔枝丛。",
            "不妨资食啖，闲游佛老宫。",
            "万一遇真隠，识赏无匆匆。"
        ],
        "title": "送仲至长乐帅幕",
        "id": "35a7e6db-3644-4bc7-a6fa-dd0c5abbb90e"
    },
    {
        "author": "韩淲",
        "paragraphs": [
            "寻常五六月，弄泉南涧幽。",
            "微步匝山影，余凉抚茶瓯。",
            "低回金辇尘，固为升斗谋。",
            "虽无啼饥阻，扪腹已白头。",
            "汗浆走弊舆，漫刺何所求。",
            "看君已通籍，合上东观游。",
            "弦歌指秣陵，袖手远急流。",
            "又乘舶䑲风，严滩理还舟。",
            "寄谢我猿鹤，行藏尽悠悠。"
        ],
        "title": "送余子寿暂回上饶",
        "id": "905ee0f9-fb59-46f6-a240-ba0a640f17dc"
    },
    {
        "author": "韩淲",
        "paragraphs": [
            "著眼尘网外，纳身诗社中。",
            "乐哉万好庵，刘骥尊酒同。",
            "此事非外假，千载扬清风。",
            "冰溪瑞峰高，更是章泉翁。",
            "永贞志独砺，探赜雅用充。",
            "不知羣儿愚，一洗凡马空。",
            "祝融石鼓江，旧观多巨公。",
            "兴怀南渡初，此地惊盲聋。",
            "只今两英荡，游宦未易逢。",
            "所惜一未面，旧好本家通。",
            "尽其我职学，公车自旌弓。",
            "煌煌太宗业，树立甚宏雄。",
            "更愿常用贤，更愿常和戎。",
            "官闲莫兴寄，因来莫匆匆。"
        ],
        "title": "送赵推官衡州",
        "id": "4906d0af-b33f-4c71-bd02-4215930543c5"
    },
    {
        "author": "韩淲",
        "paragraphs": [
            "离别不作恶，岂是人真情。",
            "作恶既已久，此情何由平。",
            "昔我少年时，与居多戏争。",
            "虽曰诸父行，同队犹弟兄。",
            "先公最怜君，训告尤丁宁。",
            "岂知十载后，星散各经营。",
            "往年招真巖，君尝送我行。",
            "夜饮不计酒，晓骑驰霜明。",
            "今我发渐白，茕然对空觥。",
            "君乃辰州去，迢迢湘水清。",
            "一官会自奋，唾手收功名。",
            "如何还送君，溪头舟已横。"
        ],
        "title": "送四叔辰州推官",
        "id": "59fa6858-9e37-43b7-b41c-6ea506242ef5"
    },
    {
        "author": "韩淲",
        "paragraphs": [
            "相望南池上，悠悠我所思。",
            "凌晨理短发，青镜满鬓丝。",
            "间阔将一年，欣喜才见之。",
            "春风旬日尔，又去不在兹。",
            "人生易为别，心事多参差。",
            "有才岂能闲，君达信无疑。",
            "为我谢知旧，所困非衰迟。",
            "尚于吟讽间，畅叙一伸眉。",
            "若怀平昔交，同里今是谁。",
            "立丘眇何地，章泉远莫追。",
            "山风吹雪云，岁月密推移。"
        ],
        "title": "成季小泊南池将往建昌",
        "id": "d901c489-95ad-48e2-9246-218f775e1da8"
    },
    {
        "author": "韩淲",
        "paragraphs": [
            "执友曹器远，高才步瑶京。",
            "许予非词伯，只字罔敢轻。",
            "因君官玉溪，乃曰能诗声。",
            "梦寐于苏黄，处家义利明。",
            "尺书既宛转，满纸仍丁宁。",
            "自是得往还，吟边亦飞觥。",
            "苦值公事劳，无暇详考评。",
            "但知醉言舞，谈谐到忘形。",
            "忽焉秩满归，岁月流电经。",
            "怀抱信舒卷，物态何枯荣。",
            "新凉起风樯，石浅滩濑清。",
            "推蓬试踌躇，正尔候虫鸣。",
            "行行钱塘湖，悠哉故人情。",
            "器远如相忘，为说华发生。",
            "君之赵子野，惜未同鸥盟。",
            "所赋定益奇，南北两山横。"
        ],
        "tags": [
            "西湖"
        ],
        "title": "送吴推官",
        "id": "37cb1e59-dfc0-491a-8064-666abe90792c"
    },
    {
        "author": "韩淲",
        "paragraphs": [
            "天下之好事，不我则彼为。",
            "何必独我出，然后为得时。",
            "但恐才学短，讲论日以卑。",
            "岂止身非贤，君民何所宜。",
            "我虽无用处，连蹇于茅茨。",
            "所幸眼未昏，英妙见于斯。",
            "君学既不器，君才复不羁。",
            "一尉已三年，东上不可迟。",
            "国家仁德深，丕冒及四夷。",
            "中间台阁尊，政事多臯夔。",
            "拔茅果汇征，四夷易鞭笞。",
            "薰兮方南风，听我歌此诗。"
        ],
        "title": "送王景育弋阳尉官满入吴",
        "id": "26ab9146-8335-4213-8522-2a2a850da3ac"
    },
    {
        "author": "韩淲",
        "paragraphs": [
            "昔也寿皇时，盖以战而守。",
            "强敌难得志，和书驿使走。",
            "持循四十年，罔敢为戎首。",
            "世道倏升降，甲兵忽在手。",
            "轻举将畧疎，彼彊反归咎。",
            "遂令北伐篇，小大皆灭口。",
            "不惮累金缯，祇愿和好久。",
            "庙算属仁贤，尊事贵黄耈。",
            "祖宗缔创深，施泽等高厚。",
            "朝班上青琐，忧国合细剖。",
            "行行远家林，寒露湿芜柳。",
            "无恶夸毗儿，无哂拓落叟。",
            "何须莫吟诗，何须力饮酒。"
        ],
        "title": "送子寿入吴改秩",
        "id": "a1cb77f6-9dca-44fe-80a1-fe6e4de4b832"
    },
    {
        "author": "韩淲",
        "paragraphs": [
            "秋入玉山静，羨君乘归轩。",
            "晓凉红蓼渡，晚晴黄叶村。",
            "儿女罗酒浆，欢呼争候门。",
            "家人有真情，巷党无杂言。",
            "岂不念别久，三年在真源。",
            "幸从帝里回，有命须腾骞。",
            "嬉游且卒岁，余事不足论。",
            "予方仰寸禄，日日思故园。",
            "西湖虽云乐，而多车马喧。"
        ],
        "tags": [
            "西湖"
        ],
        "title": "送舒同安监暂回上饶",
        "id": "e8cc7a7f-c9eb-466c-b320-8d3e109a37eb"
    },
    {
        "author": "韩淲",
        "paragraphs": [
            "春阴生晓寒，涧空雨冥冥。",
            "草迷侧径滑，车马谁肯经。",
            "敲门有嘉客，故家驾屏星。",
            "道旧相□□，百年之典刑。",
            "昔我伯祖翁，忠惠与齐龄。",
            "契不减欧阳，骤语人解听。",
            "昭武六百石，便当归明廷。",
            "至今弦歌地，玉水流余馨。",
            "君侯真不凡，山峙而渊渟。",
            "盘盘龟曳尾，昂昂鹤梳翎。",
            "东风吹眼明，倏然如酒醒。"
        ],
        "title": "送昭武蔡倅",
        "id": "6147a69c-22f0-4e23-897a-93018acc4805"
    },
    {
        "author": "韩淲",
        "paragraphs": [
            "我觉日已老，梦寐思故山。",
            "故山修竹多，春流正潺湲。",
            "喜汝调官归，尚得年岁闲。",
            "为我守坟墓，经理田舍间。",
            "四时温饱外，寻幽可怡颜。",
            "出入更择友，势利常怀奸。",
            "因风频寄书，慰此双鬓斑。",
            "潮横渔浦渡，水满龙山湾。",
            "离眼望征棹，形滞心已还。",
            "谁怜辇毂吏，青衫裹痴顽。"
        ],
        "title": "送八歌归寓里",
        "id": "b9bacc44-6c60-4797-8391-ac927064e109"
    },
    {
        "author": "韩淲",
        "paragraphs": [
            "国家右文时，子可谓不遇。",
            "相从今几年，犹记弄章句。",
            "神州久陆沉，赤子欲谁诉。",
            "隆兴淳熙初，几载驾戎辂。",
            "主圣难其臣，后来忽多故。",
            "方今恢天运，子复策仕路。",
            "惜乎视征榷，韬畧未阔步。",
            "男子志四方，周王亦一怒。",
            "惨别无它言，闽山眇回互。"
        ],
        "title": "送黄监税之官沙县",
        "id": "8d3956d7-a9a4-4b92-903e-f385be9705b4"
    },
    {
        "author": "韩淲",
        "paragraphs": [
            "君家兄弟贤，四海得师友。",
            "卜居赤城霞，山水照户牖。",
            "宗盟懒致身，时务能袖手。",
            "纷纶五经笥，圣处端不朽。",
            "每切乡往之，喜从仲氏后。",
            "青春钱塘湖，仅尔一杯酒。",
            "微吟已相和，要论合深扣。",
            "调官复东还，知我离索否。"
        ],
        "tags": [
            "西湖"
        ],
        "title": "送致道",
        "id": "0ec4bfce-b9dd-4793-93ed-212042e91d39"
    },
    {
        "author": "韩淲",
        "paragraphs": [
            "师门讲绝学，淡泊易荆榛。",
            "锱铢利害牵，不暇能亲仁。",
            "君侯志意高，面无三斗尘。",
            "越从武夷来，邂逅京华春。",
            "抵掌顾我谈，文彩天麒麟。",
            "归哉吴阊门，太湖漾无垠。",
            "修名恐不立，何必问屈伸。"
        ],
        "tags": [
            "太湖"
        ],
        "title": "送行甫",
        "id": "aa85502c-957e-4225-b798-ff50487d1f85"
    },
    {
        "author": "韩淲",
        "paragraphs": [
            "文家渺江海，事物隘天地。",
            "不患寡所识，要在索其至。",
            "圣贤力已到，螟蜾世名利。",
            "堂堂一唯翁，守约妙洙泗。",
            "眷言汝少年，趣向已知意。",
            "相从匝寒暑，愧我有事累。",
            "归舟江风急，惜别重增喟。",
            "约己能自修，它年幸相记。"
        ],
        "title": "送曾甥八三哥",
        "id": "b068f3c5-7db6-4d99-aa9d-e7bca884731a"
    },
    {
        "author": "韩淲",
        "paragraphs": [
            "一笑招真巖，屈指如昨日。",
            "梅雨打溪船，回路顿萧瑟。",
            "岂知数载后，相逢仕涂出。",
            "复是暮春时，薰风转吕律。",
            "武夷山甚高，千丈耸崷嵂。",
            "昧者信谁知，见者多自失。",
            "名父难为子，世论莫深诘。",
            "要使学力健，用则定爵秩。",
            "我亦理征帆，相将坐林密。",
            "先乃送君归，斑衣入堂室。",
            "从容奉亲欢，岂但文度膝。"
        ],
        "title": "送敬之",
        "id": "858850a5-ee85-46cb-b085-2b28a33d7922"
    },
    {
        "author": "韩淲",
        "paragraphs": [
            "去年风雪夜，高楼醉题诗。",
            "今年风露秋，把酒看木犀。",
            "怀人在何许，分教大江西。",
            "掩关正愁予，公来殊好奇。",
            "故交非不多，那有此襟期。",
            "徘徊仅三日，归舟又前溪。",
            "凄凄木叶飞，荒山夜猿啼。",
            "公住无庸归，人生休别离。"
        ],
        "title": "送子应丈兼怀元默兄",
        "id": "a8405488-9deb-4845-87d0-2cca91be6975"
    },
    {
        "author": "韩淲",
        "paragraphs": [
            "学行世所稀，到眼发孤咏。",
            "闻君欲高卧，当不与物竞。",
            "师从既名德，朋友且多令。",
            "堂堂丽泽公，沉潜率理性。",
            "武夷老仙伯，辩析至于命。",
            "愿言融液之，此意千载盛。",
            "相逢复相别，一进当一庆。",
            "波流易荡委，山立要持正。",
            "剡中山水窟，眼界可便静。",
            "因风时寄音，各各药其病。"
        ],
        "title": "送周叔谨",
        "id": "b2b3c751-2a6d-4ee3-bf06-a63eb570980c"
    },
    {
        "author": "韩淲",
        "paragraphs": [
            "西湖非不佳，草木已变衰。",
            "芙蓉花虽红，奈逼清霜时。",
            "昔见决科日，春酣桃杏枝。",
            "今从秣陵来，我乃官于兹。",
            "纷纷许史家，悠悠王谢儿。",
            "吾侪抚书剑，百事胡能知。",
            "芜湖连大江，风烟荡湾埼。",
            "子归但饮酒，可逭寒与饥。"
        ],
        "tags": [
            "西湖"
        ],
        "title": "送王安行",
        "id": "91a82cec-6b56-4aeb-8bb4-b52ad6727d1e"
    },
    {
        "author": "韩淲",
        "paragraphs": [
            "霜空爱日起，林叶翻阶鸣。",
            "蔼蔼故人意，依依游子情。",
            "临离一杯酒，远作数宿程。",
            "闻诗佚老堂，寄言寸心倾。"
        ],
        "title": "送魏兄",
        "id": "b631da59-e164-4471-9896-6318e85be93a"
    },
    {
        "author": "韩淲",
        "paragraphs": [
            "残春叫鶗鴂，百草为不芳。",
            "钱塘江涨沙，往往变田桑。",
            "一风或十雨，冷煖殊未尝。",
            "起视天宇高，俛知人世长。",
            "俄而登大楼，老面各已苍。",
            "慨予复何言，忘却离思伤。",
            "振衣问荒野，税驾辞康庄。",
            "细收箧里诗，尽秘囊中方。",
            "山堂有故园，绝出名利场。",
            "颐神以养寿，更炷琳宫香。"
        ],
        "tags": [
            "钱塘江"
        ],
        "title": "重送仲至闻得祠",
        "id": "acac3ced-30d9-4bf0-8b87-1f160de9dc79"
    },
    {
        "author": "韩淲",
        "paragraphs": [
            "常年寡游从，所值必名胜。",
            "历谈或忘言，分袂每败兴。",
            "旁观固多贤，此唱彼不应。",
            "十手竞讥笑，薰莸亦其称。",
            "岂谓落市朝，失马同堕甑。",
            "栖迟理旧庐，竹几得深凭。",
            "君侯意有余，能来步幽磴。",
            "譬如须陀洹，果位当自证。",
            "可无一言要，开我所愚懜。",
            "相看檄司文，何由驻征镫。",
            "无酒信云乏，有酒又若剩。",
            "积雨凉气新，老病眼空瞪。"
        ],
        "title": "王教授将考试它州偶得五字送之",
        "id": "99152cb3-34c8-41af-a2a6-54b297f450c1"
    },
    {
        "author": "韩淲",
        "paragraphs": [
            "翁归章泉山，我以一尊送。",
            "荒流忽逢梅，孤峭费嘲弄。",
            "情亲阔别去，旋即堕幽梦。",
            "风生千树春，寒入万木冻。",
            "杯行二三子，醉语或惊众。",
            "岁晚夫如何，尘外无倥偬。"
        ],
        "title": "载酒送昌甫至十许里分韵得送字",
        "id": "e8cdae87-4f13-4b0a-af0e-584be5a7f930"
    },
    {
        "author": "韩淲",
        "paragraphs": [
            "愚闻象山翁，雄辩欲明道。",
            "君尝升其堂，叩击务深造。",
            "晚开山水窟，谓此可忘老。",
            "从容能几何，翁已终寿考。",
            "遗文力披寻，古制资探讨。",
            "想君念师门，没世耿怀抱。",
            "近从武夷伯，旧话益可考。",
            "岂惟翁所亲，盖自世之宝。",
            "归来过玉溪，惜别为倾倒。",
            "乐地无古今，春风动花草。"
        ],
        "title": "送彭世昌回自武夷",
        "id": "142dd6f6-498d-4aab-b994-2d538b30550b"
    },
    {
        "author": "韩淲",
        "paragraphs": [
            "送子归何许，家在宛水边。",
            "相看敬亭在，凤凰应相连。",
            "松楸鬰已拱，我老心凄然。",
            "乃祖儒业盛，尔父还能贤。",
            "汝复举进士，笔势方翩翩。",
            "六年北阙场，一笑两周旋。",
            "道旧感存没，离怀偶成篇。",
            "功名有康庄，少壮宜加鞭。"
        ],
        "title": "送十哥归宣城",
        "id": "6cb27054-8580-4f85-8e92-7cf82771c8f2"
    },
    {
        "author": "韩淲",
        "paragraphs": [
            "烟尘暗江淮，风雪到溪涧。",
            "交游人复去，荏苒岁云晏。",
            "山空归飞鸦，洲静起宿鴈。",
            "浮生贵壮图，流俗厌末宦。",
            "相期岂轻肥，自笑祇藜苋。",
            "三年疏数中，一旦远近间。",
            "老身要长健，他事诚易办。",
            "升沉由遇合，出处付讥讪。"
        ],
        "title": "送胡教授秩满东归",
        "id": "4440916a-210f-44c0-a3c9-a377c91bf8c1"
    },
    {
        "author": "韩淲",
        "paragraphs": [
            "三代之学废，专门竞成家。",
            "经隔千百年，孔庙徒奢夸。",
            "我朝跨两汉，斯文惟有涯。",
            "天下书院中，赐书几五车。",
            "石鼓亦佳处，湘流带长沙。",
            "衡山为其冲，南国无以加。",
            "猗与庆历盛，风化浃迩遐。",
            "州县俱养士，开设始足嘉。",
            "或困举子习，沉思实堪嗟。",
            "公卿比涂出，歆艳孰敢譁。",
            "淳熙二三贤，使节连帅牙。",
            "葺彼旧遗事，丘记镇淫哇。",
            "青春复来守，讲道方萌芽。",
            "古意忽不嗣，政治由隆污。",
            "只今数间屋，定知未倾斜。",
            "如君肯交我，分教且及瓜。",
            "杳渺上重湖，霜风动梅花。",
            "它乡莫回首，空使望眼赊。",
            "岁月信逾速，人事纷攫拏。",
            "勉勉俪前修，无缪毫厘差。"
        ],
        "tags": [
            "衡山"
        ],
        "title": "送郑元老教授衡州",
        "id": "9b89f27d-0cf8-421e-85be-f4f45bd7e416"
    },
    {
        "author": "韩淲",
        "paragraphs": [
            "岂无戴在伯，亦有巩仲至。",
            "两贤夙所尚，离怀想憔悴。",
            "吁嗟同窗录，英彦非一二。",
            "或富于词章，或穷于道义。",
            "因君肯相过，重之写吾记。",
            "浮杨清江柁，乃泊高溪地。",
            "停桡倚薰风，班荆坐萧寺。",
            "匆匆复何言，但念宿昔事。",
            "金华紫崔嵬，少小得嬉戏。",
            "星回三十载，前哲日凋坠。",
            "传闻筑新祠，翻覆堪涕泗。",
            "只今台阁尊，源流庶可嗣。",
            "君之内婣亲，伯长最风谊。",
            "还乡一杯酒，多谢熟致意。",
            "朝廷已更化，贤者必征汇。",
            "速下七里滩，得时须得位。"
        ],
        "title": "送临江时教授秩满还婺兼寄巩戴",
        "id": "d8bc5802-1a51-4d7d-9335-edb3fd59d5ec"
    },
    {
        "author": "韩淲",
        "paragraphs": [
            "鲸波环甬东，生犀驾鳅船。",
            "戈旗耀玄甲，声震登莱边。",
            "运柁指河洛，连樯擣幽燕。",
            "中坚有宗臣，重望推世贤。",
            "神机赞庙谋，天授黄石编。",
            "青春策名勋，幕府当慨然。",
            "英英台阁姿，秉羽宁拘挛。",
            "贾勇出绪余，一举四海全。",
            "云帆万里风，杕杜歌劳还。"
        ],
        "title": "送余制干赴四明",
        "id": "48a69f27-fd76-4ad6-a65d-02a50c405e03"
    },
    {
        "author": "韩淲",
        "paragraphs": [
            "国家翰墨场，用是得多士。",
            "公卿才大夫，大抵每藉此。",
            "其如老伏波，非但一第尔。",
            "众俊路方辟，天地亦清美。",
            "洋洋乃大对，闻者为兴起。",
            "冠冕鸣佩玉，锋镝櫜弓矢。",
            "成康庶几及，武宣不必拟。",
            "目今有舆言，万古有载史。",
            "我来见君行，荣名可以喜。",
            "阔步随春风，东华软红里。"
        ],
        "title": "初八日送章丘赴省",
        "id": "3f9b4140-ab97-4cd3-8527-ac40e2301e44"
    },
    {
        "author": "韩淲",
        "paragraphs": [
            "暮春雨乍歇，新晴绿阴生。",
            "啼鸟集幽听，残花惬闲情。",
            "恻怆百虑感，良友倏告行。",
            "牵衣坐已久，欲语声不鸣。",
            "东湖波浩荡，孺子名与清。",
            "今古信同调，下榻人自惊。",
            "公贫良可疗，我志还当平。",
            "临觞毋重辞，公亦为我倾。"
        ],
        "title": "送徐斯远从施枢帅隆兴",
        "id": "fc044567-4351-446a-abe9-83d056c30079"
    },
    {
        "author": "韩淲",
        "paragraphs": [
            "文行士所贵，世或鲜知道。",
            "道通天地人，斯足为我宝。",
            "文高多外驰，行实徒自保。",
            "意诚而动化，岂不在深造。",
            "其间有径庭，一一宜探讨。",
            "探讨自得之，乐哉可忘老。"
        ],
        "title": "赵履常入建阳  其一",
        "id": "89824c7f-572f-47aa-af40-20c28fdb9ba4"
    },
    {
        "author": "韩淲",
        "paragraphs": [
            "俗眼无特见，多以形似非。",
            "波流一荡靡，莽然浑无依。",
            "岂不有天才，又思众所讥。",
            "蹉跎度岁月，竟作浅陋归。",
            "随世得富贵，事业徒纤微。",
            "伟哉六经书，圣贤所发挥。"
        ],
        "title": "赵履常入建阳  其二",
        "id": "a723695a-4204-4328-8774-53bad1caeb1d"
    },
    {
        "author": "韩淲",
        "paragraphs": [
            "金飚肃商声，皓魄丽清景。",
            "思子泪成河，触目意莫骋。",
            "故人有嘉招，庸敢惮造请。",
            "行行涉大川，往往度崇岭。",
            "一登君子堂，弥旬获规儆。",
            "小饮兴颇浓，共学议尤炳。",
            "章泉来诗翁，此话亦隽永。",
            "人生长暌疎，聚集每俄顷。",
            "兴言故山归，旱暵忧复耿。",
            "此处虽未同，可昧寸心冏。",
            "世涂纷爱憎，吾儒挈裘领。"
        ],
        "title": "留永丰数日告归偶成五字别文叔",
        "id": "281700af-25c9-4db9-9029-c7cdab6f1e84"
    },
    {
        "author": "韩淲",
        "paragraphs": [
            "卜居得幽旷，崇山倚长松。",
            "夜窗风雨来，岁事忽已冬。",
            "人或知子欤，我身为从容。",
            "此闲岂有待，彼忙竟何逢。",
            "徒以蜗角微，展转缠心胸。",
            "栽田艺禾黍，伏腊可粗供。",
            "功名不难办，肉食皆鼎钟。"
        ],
        "title": "别斯远",
        "id": "8137196d-3d6a-491e-aada-447421e5b436"
    },
    {
        "author": "韩淲",
        "paragraphs": [
            "初不畏离别，亦不爱过从。",
            "周游老江浙，风雪还穷冬。",
            "君侯故家秀，雅步非凡踪。",
            "鸣絃寄真尚，万古开心胸。",
            "胡为怜我懒，纵论容愚憃。",
            "留连一再旬，欲去寒意浓。",
            "当知思齐贤，出处诚难逢。",
            "草木冻欲折，冬岭惟孤松。"
        ],
        "title": "别元默",
        "id": "1be6cff3-9c50-44d1-bf1c-c7808e3572c3"
    },
    {
        "author": "韩淲",
        "paragraphs": [
            "霜天出晴日，山外看烟霏。",
            "长松覆兰若，酌我何当归。",
            "人情令飘洒，世路徒依违。",
            "景旷诗自成，一觞还屡挥。"
        ],
        "title": "行甫载酒为别",
        "id": "532e2480-3685-45a6-9ab7-7b177174a88f"
    },
    {
        "author": "韩淲",
        "paragraphs": [
            "章泉天下翁，之子能幽寻。",
            "谋道不谋利，耿耿秉此心。",
            "薰风四月凉，苔竹芾而森。",
            "恨我不嗣往，空多华发侵。",
            "年来翁示疾，岂在药石针。",
            "众生烦恼尽，病苦当不深。",
            "慨焉绍兴初，上饶聚缨簪。",
            "东莱曾空青，至今朱絃琴。",
            "零落一丘垅，佳话转平沉。",
            "翁实独远绍，文献所酌斟。",
            "诗乃其绪余，歛收日行吟。",
            "子归趣益胜，复逼我家林。",
            "清阴伫延赏，抵掌横素襟。",
            "渺渺兮予怀，慎旃宜重钦。"
        ],
        "title": "余子任访章泉",
        "id": "baf94ccc-2357-4b92-b662-0eff97ae08c7"
    },
    {
        "author": "韩淲",
        "paragraphs": [
            "渺渺枫树秋，送僧上怀玉。",
            "白云度绝巘，清寒满深谷。",
            "杖头挂萝薜，笠外见鸿鹄。",
            "却笑懒残隘，随缘受荣辱。"
        ],
        "title": "送僧上怀玉",
        "id": "d14f7ce1-931d-479c-a64b-5bd669a3931a"
    },
    {
        "author": "韩淲",
        "paragraphs": [
            "杜老有新语，人生五马贵。",
            "仪真亦不恶，温饱可自慰。",
            "名宦百年尔，渐觉诚鲜味。",
            "才归鹓鹭行，勇去复何谓。",
            "岂念师旅余，淮民短生气。",
            "疮痍尝抚摩，坐视或嘘欷。",
            "挺身收左符，于此见洪毅。",
            "我为一长吟，雅志其髣髴。"
        ],
        "title": "文叔为粮料不月日求去作真州守",
        "id": "2f100fd2-f432-4547-8d44-2cf34e41c36f"
    },
    {
        "author": "韩淲",
        "paragraphs": [
            "挂冠归海峤，樟坡可高亭。",
            "无愧邴曼容，如疏傅汉廷。",
            "广平心铁石，大雅非蝇营。",
            "灵山玉溪波，二年惊屏星。",
            "澹然每无竞，举足皆典刑。",
            "宦情随牒移，蜀庄以沉冥。",
            "从他俗态度，众醉惟独醒。",
            "黄钟鸣瓦釜，螭龙为蝘蜓。",
            "衰容固儿戏，白眼孰肯青。",
            "吾侪安处顺，抵掌即忘形。",
            "幽绝有烟霞，荒野多林坰。",
            "春泽可巾车，秋水可扬舲。",
            "耳畔震风雨，澒洞飞雷霆。",
            "黜陟既不闻，奚暇分渭泾。",
            "咄哉市朝子，车马弗肯停。",
            "翻覆五鼎亨，葅醢而膻腥。",
            "歛收四方志，保息存黄庭。",
            "鹪鹩栖枝足，鹏运空南溟。",
            "我家涧谷底，公常念伶俜。",
            "祖帐为长歌，干坤本清宁。"
        ],
        "title": "宋倅告老得请而归",
        "id": "19bc3cc0-0786-4134-8453-e789295204aa"
    },
    {
        "author": "韩淲",
        "paragraphs": [
            "西风苕水清，春日卞山横。",
            "莫问桃花红，但说莼菜生。",
            "骚人居是间，俛仰得其情。",
            "公家文章家，三世蜚英声。",
            "为予父子交，岂特青眼明。",
            "凄凉四十年，道旧谁复听。",
            "只今冰溪水，流波照空城。",
            "公来坐涧谷，忍闻千载名。",
            "世道日浇伪，出语皆可惊。",
            "东望章泉山，尚足坚此盟。"
        ],
        "title": "赠刘叔骥县尉苕溪家也",
        "id": "e23ce869-3ee3-4a43-88a2-28f5d55db61b"
    },
    {
        "author": "韩淲",
        "paragraphs": [
            "胸蟠万卷富，莫受半点尘。",
            "治道杂朱紫，圣涂缠荆榛。",
            "谁将十七史，一笔能具陈。",
            "论说兼轲雄，纪载由周秦。",
            "首明礼与分，世变损益因。",
            "裕陵锡序尊，惟恐书易沦。",
            "后学今如何，识治宜蔚彬。",
            "区区李唐臣，魏陆犹言仁。",
            "南北固分合，夷夏宁屈伸。",
            "往哉涑水翁，元祐第一人。",
            "帝谓胜荀悦，我生岂不辰。"
        ],
        "title": "赵十读通鉴有诗和韵赠之",
        "id": "b93ae0fd-e5d6-448b-8a5b-eb061b592781"
    },
    {
        "author": "韩淲",
        "paragraphs": [
            "老身泛吴淞，但觉灵岩高。",
            "东风吹桃花，水流亦滔滔。",
            "岂不可扬舲，岂不可受篙。",
            "闲情未舒适，世虑非煎熬。",
            "奇哉又虎丘，眄焉首重搔。",
            "所愧尘埃人，周游鲜此遭。",
            "景胜当领会，识浅泛鬰陶。",
            "只有歌永言，聊以相作劳。"
        ],
        "title": "呈周南仲推官并呈滕计度贤良",
        "id": "9eb3f011-c4b7-4085-a59d-67e83e9db37c"
    },
    {
        "author": "韩淲",
        "paragraphs": [
            "闲常喜哦诗，逢君了无句。",
            "岂不有所思，盖噤莫敢吐。",
            "朅来吴山头，汩没时日度。",
            "悠悠众交情，往往半亲故。",
            "积阴盛暑寒，栖迟一筦库。",
            "君侯谪仙人，邂逅辱雅顾。",
            "杯行阅新编，指点尽韶濩。",
            "不谓正始余，得此诸老趣。",
            "慇懃复招唤，倾倒所藏聚。",
            "法书多海岳，挂壁徧毫素。",
            "中间出娉婷，清声彩云驻。",
            "倒指不数人，百年几相遇。",
            "昨朝高轩过，隘巷亦惊謼。",
            "甆瓯茗叶煎，石鼎柏子炷。",
            "幽窗坐谈久，不觉晚横雾。",
            "感君厚意长，因之写欣慕。",
            "工夫未平夷，漫以怀抱赋。",
            "转庵法眼正，逢场到朝路。",
            "终当入林密，共结茅屋住。",
            "安心参活法，一涤尘土污。"
        ],
        "title": "赠潘德久舍人",
        "id": "bf4af945-9d72-4309-a56d-4d2bbdb2db8b"
    },
    {
        "author": "韩淲",
        "paragraphs": [
            "人生贵相亲，风味入杯酒。",
            "不在识面早，啸歌而握手。",
            "乐哉唱酬富，且复知取友。",
            "茫茫江湖道，屈指谁耐久。",
            "吾行古赞州，溪山照窗牖。",
            "是中得雅士，意气何深厚。",
            "便合置青琐，谁云尚墨绶。",
            "隠吏有子真，相望千载后。",
            "冻雨古道长，微茫湿枯柳。"
        ],
        "title": "赠孙尉",
        "id": "31def036-53b4-46c7-ad35-1b30e5cf774f"
    },
    {
        "author": "韩淲",
        "paragraphs": [
            "蜀道一琴鹤，高斋二百年。",
            "中原之文物，谏疏庆历传。",
            "政涂竟以归，虚白更安禅。",
            "呜呼清风长，不与时俗迁。",
            "每行大夫墟，踌躇倍依然。",
            "或逢其耳孙，此意庶可宣。",
            "敢论家世旧，岂但婣戚联。",
            "只今我衰微，青衫空裹缠。",
            "忧家复忧国，和战何其偏。",
            "世臣匪乔木，休戚实共焉。",
            "君从郑庄来，邂逅惊四筵。",
            "到我南溪上，访我南涧边。",
            "饮我一两杯，和我三四篇。",
            "扶摇手中笔，湛如朱丝絃。",
            "公侯必复始，爱直尔青毡。",
            "要知先贤后，瓜瓞自緜緜。",
            "子产晋叔向，信矣仇池仙。"
        ],
        "title": "赠赵景伯",
        "id": "c4fd4cbc-3f01-4daf-bcbb-63f2cfe966ed"
    },
    {
        "author": "韩淲",
        "paragraphs": [
            "一自离城府，经年欲从游。",
            "岂曰秋气高，粲然在林丘。",
            "酒熟未易饮，诗好未易酬。",
            "幽窗展席地，宛转十日留。",
            "才如不羁马，胸次贯九流。",
            "籋云有霄汉，跼蹐不足忧。",
            "驾言骊驹歌，散处非阻修。",
            "鸿鴈天南飞，时当寄绸缪。"
        ],
        "title": "赠斯远",
        "id": "d8bf2af5-352d-4719-a854-9fa68986273c"
    },
    {
        "author": "韩淲",
        "paragraphs": [
            "敬亭不可见，得见敬亭人。",
            "寂寂红尘里，长安风日春。",
            "人生易为感，华发倏已新。",
            "从容一抚几，图书正横陈。",
            "臭味有美恶，风俗多浇淳。",
            "飘然湖海身，欲去还逡巡。"
        ],
        "title": "赠李孟达审计",
        "id": "ee7790bb-0f84-454c-8e75-eb53e26ab9d0"
    },
    {
        "author": "韩淲",
        "paragraphs": [
            "云璈饮霞酝，时乘震初爻。",
            "潜天与孔圣，静俟干坤交。",
            "谁云星坛虚，可以共默朝。",
            "我尔一片合，雅俗非淳浇。",
            "御气凌罡风，月晕意已消。"
        ],
        "title": "赠孔唐叟",
        "id": "94f8343f-24ab-4157-b0dd-0f2f22daa2dc"
    },
    {
        "author": "韩淲",
        "paragraphs": [
            "三吴一都会，驾言舒我忧。",
            "洞门俨彫戟，通术交华辀。",
            "清晨皇居开，五云更飞浮。",
            "阳光从东升，星月烂欲收。",
            "垂绅奉明主，靡爵班彻侯。",
            "上拟成康隆，下则臯夔俦。",
            "弓矢既载櫜，礼乐次第修。",
            "子惠四海民，庶几疮痍瘳。",
            "眇欤虮虱臣，守藏独夷犹。",
            "交旧未忍遗，乘轩为绸缪。",
            "适歌慨以慷，鲁酒献且酬。",
            "徂年倏已冬，秃发不满头。",
            "如知山泽臞，昧昧徒好修。"
        ],
        "title": "柬仲至帑辖蹈中理丞",
        "id": "3ccd97c3-33a4-45fb-98f4-5cccc7f81f88"
    },
    {
        "author": "韩淲",
        "paragraphs": [
            "虽为三年淹，已有两载速。",
            "良晤不易逢，幽魂恐难续。",
            "青山照孤城，流水在空谷。",
            "忘机在白鸥，勿笑牵黄犊。"
        ],
        "title": "施教授到官两载  其一",
        "id": "df58bbb0-c286-4bcc-b33f-3b82744e4d31"
    },
    {
        "author": "韩淲",
        "paragraphs": [
            "青青水中芹，泮涣而乐羣。",
            "亦岂无他人，亦岂不在君。",
            "海峤富术业，江湖稀见闻。",
            "其间名世者，余子信纷纷。"
        ],
        "title": "施教授到官两载  其二",
        "id": "74ede519-826b-4efc-8bca-7566be50221e"
    },
    {
        "author": "韩淲",
        "paragraphs": [
            "伯氏心轩渠，其迹则隠耀。",
            "仲氏迹回翔，其心则显道。",
            "心迹亘干坤，学力贵阃奥。",
            "吾非六十化，事物岂至到。",
            "宿简流绪长，家国治谁告。"
        ],
        "title": "赠赵十有怀其兄",
        "id": "1473fd11-8431-4193-bf7e-994c9d9d8a7d"
    },
    {
        "author": "韩淲",
        "paragraphs": [
            "二力扶舆去，荒寻何所之。",
            "章丘菊已花，章泉梅欲枝。",
            "孰不有先友，我乃得旧知。",
            "尘鞅懒复整，且分鱼计诗。"
        ],
        "title": "呈昌甫斯远",
        "id": "047ff846-1641-4d8a-b957-4a3f611beb0d"
    },
    {
        "author": "韩淲",
        "paragraphs": [
            "西望子陵濑，东下是渔浦。",
            "明明弦歌人，儒心正劳抚。",
            "岂无读书林，松竹护庭宇。",
            "蓬莱归路近，此去天尺五。",
            "不妨兴寄深，霞佩整绅组。",
            "雪满桐君山，桐仙照千古。"
        ],
        "title": "寄胡桐庐",
        "id": "72934d6d-8ae0-492f-a010-2d424a04f42b"
    },
    {
        "author": "韩淲",
        "paragraphs": [
            "春风满村坞，想见高人庐。",
            "示疾喜复愈，燕处当晏如。",
            "晓窗咏羲皇，午枕梦华胥。",
            "神彩一返元，意气还凌虚。",
            "吾方入深山，嚣尘厌城居。",
            "飞鸣侣禽鸟，上下看猿狙。",
            "涧饮无不足，木食还有余。",
            "未得相劳苦，题诗寄劝渠。"
        ],
        "title": "寄斯远",
        "id": "050da415-8794-48ca-af99-c525f00be1f8"
    },
    {
        "author": "韩淲",
        "paragraphs": [
            "春风入湖团，暑雨来章泉。",
            "如何越境出，俗吏定不然。",
            "见贤思乐地，谈道明性天。",
            "遗民忽闻之，喜极为诗传。"
        ],
        "title": "傚王灵溪诗寄文叔",
        "id": "5ec19756-dced-419b-adce-173dc525f211"
    },
    {
        "author": "韩淲",
        "paragraphs": [
            "卧听青松吟，起看白云生。",
            "身心两无累，所至辄畅情。",
            "岂特夸毗子，往往皆强营。",
            "淄渑虽异涂，匪利即徇名。",
            "谁云衡茅下，可以知枯荣。",
            "纵复逼饥寒，儿仆自春耕。"
        ],
        "title": "斯远云闲睡醉天下之至乐也约各赋一首寄昌甫  其一",
        "id": "ac5154b3-749c-434d-8a5d-5e3d51907144"
    },
    {
        "author": "韩淲",
        "paragraphs": [
            "神既不外骛，气亦当自和。",
            "松牀荐石枕，偃仰得已多。",
            "鼻息出入通，呼吸相荡摩。",
            "阳光塞天宇，一定消百魔。",
            "是事非所难，彼愚分奔波。",
            "晓夕无停晷，耗散归蹉跎。"
        ],
        "title": "斯远云闲睡醉天下之至乐也约各赋一首寄昌甫  其二",
        "id": "8919d840-5307-40ff-b3ab-da1dfdc5e736"
    },
    {
        "author": "韩淲",
        "paragraphs": [
            "陶陶兀兀里，浑涵忘所知。",
            "恍如天地初，清浊未剖时。",
            "人苦前识尔，触物劳心思。",
            "弃置便弃置，况此有酒巵。",
            "一酌入醺酣，重觞到淋漓。",
            "勿苦事边幅，醒将何所为。"
        ],
        "title": "斯远云闲睡醉天下之至乐也约各赋一首寄昌甫  其三",
        "id": "9f8287ee-ac54-42e7-ae73-e93fec791847"
    },
    {
        "author": "韩淲",
        "paragraphs": [
            "寄语秋塘翁，谢借渊明诗。",
            "俄而两三年，未尝不诵之。",
            "翁昔游钱湖，日日载酒嬉。",
            "我方坐筦库，逐势利奔驰。",
            "惟恐尘埃多，忘却山水奇。",
            "所以从翁借，欲公知我为。",
            "秋塘夫如何，蒲荷净涟漪。",
            "塘上客谁来，宁作宋玉悲。",
            "胸蟠夜光寒，健笔愈陆离。",
            "西风一吟讽，万事都若遗。",
            "应笑我投闲，犹能咏于斯。",
            "渊明闭关辈，翁亦老苦锥。",
            "怅然复归翁，起我百世思。"
        ],
        "title": "寄秋塘",
        "id": "034fc5e4-69b9-4f06-a7b0-d76e3d71e191"
    },
    {
        "author": "韩淲",
        "paragraphs": [
            "人言诏节忙，我觉诗卷暇。",
            "寄之章丘深，何其相慰藉。",
            "使君真不凡，往往凌鲍谢。",
            "传观俗眼惊，幽怀语寒夜。"
        ],
        "title": "孟守寄诗卷于斯远",
        "id": "60c1b41c-0eb7-4cbd-a84e-88112587ed00"
    },
    {
        "author": "韩淲",
        "paragraphs": [
            "宿雨起微潦，轻风生早凉。",
            "叶叶一飘蓬，溯浪开晴光。",
            "沿洄几年汎，眼熟云水乡。",
            "常苦乏佳伴，无人与成章。",
            "望望指柏阁，遥遥近溪堂。",
            "南豅在中沚，停篙且翺翔。",
            "进棹君未已，为我达衷肠。",
            "万事本如昨，此适不可忘。"
        ],
        "title": "舟至南豅且寄玉山聘君寺丞二徐丈",
        "id": "59418feb-3a9c-4c6f-aeb0-92549339ce25"
    },
    {
        "author": "韩淲",
        "paragraphs": [
            "仕则有用舍，学则有舒卷。",
            "但愿培之深，名宦恐不免。",
            "范欧久逾新，黄俞近莫辨。",
            "后先行与静，信各万人选。",
            "自是有犂鉏，自是有轩冕。",
            "如闻复授徒，乡里足称善。",
            "青青谨对矣，话柄由我转。",
            "杳邈天外心，其奈知德鲜。",
            "兴言相逢时，一再仅游衍。",
            "夜来定何杯，午后亦何脔。",
            "达生恨弗果，情深话犹浅。",
            "东家山水窟，气岸必洪展。",
            "绿草三迳春，幽光徧苔藓。"
        ],
        "title": "寄宋君辅",
        "id": "be052e3b-43c6-4619-8488-8f7b7e8db4b6"
    },
    {
        "author": "韩淲",
        "paragraphs": [
            "题诗寄春风，问讯云间翁。",
            "一月不相见，飘忽花事中。",
            "栖栖我山林，望望君頖宫。",
            "斆学游息外，还许知近功。"
        ],
        "title": "寄林教授",
        "id": "9da7be0d-5a5d-4e44-81c7-7cee9b5a594b"
    },
    {
        "author": "韩淲",
        "paragraphs": [
            "百粤多名山，磅礴甚雄伟。",
            "城邑所聚落，人物反无几。",
            "吾尝思其然，未尝不愤悱。",
            "秀气钟泄处，名德当烨炜。",
            "乃为仙佛庐，土木俨神鬼。",
            "其教又皆幻，其徒且不韪。",
            "无非索民财，聚食类蝼螘。",
            "盖本僭窃者，盗名恣蛇虺。",
            "徒欲觊冥福，缔建罄箱篚。",
            "柰何习俗惯，后世尤亹亹。",
            "君登雪峰寺，逸览应一唏。",
            "水石固清激，草木必芳菲。",
            "岂不念古道，胸次增礧磈。",
            "闻有记与诗，寄与定瑰玮。"
        ],
        "title": "闻仲至雪峰有行记有诗拟欧阳体寄之",
        "id": "c25e83a1-48cb-4d1b-a896-7082b7f48ac0"
    },
    {
        "author": "韩淲",
        "paragraphs": [
            "我毒发于腰，君疮作于背。",
            "君痛那可忍，我痛或可退。",
            "清和清润时，晴雨在户外。",
            "安得如前年，名胜一谈会。"
        ],
        "title": "四月八日病中寄昌甫",
        "id": "c7d02030-5c7f-4b8a-acf1-d2b482473852"
    },
    {
        "author": "韩淲",
        "paragraphs": [
            "桓伊三弄笛，犹足战淝水。",
            "谈笑麾秦兵，所向皆披靡。",
            "追击至青冈，坚亦中流矢。",
            "不经事少年，其壮乃如是。",
            "宜乎谢东山，喜甚折屐齿。",
            "只今所城邑，历代几迁徙。",
            "君怀覇王畧，宰邑当念此。",
            "南北虽坚明，风尘未遽起。",
            "士岂无奇气，叱咤有摩垒。",
            "一从辛巳年，海陵扰北鄙。",
            "因循再结好，宁不有所俟。",
            "又三十八载，恐渐忘昔耻。",
            "吁嗟靖康变，北客思故里。",
            "君今临淮垣，访古欲何似。",
            "长啸朔风寒，晋人亦人耳。"
        ],
        "title": "寄文叔合肥令",
        "id": "04a9396f-555a-4558-873d-0622dcc7b0ea"
    },
    {
        "author": "韩淲",
        "paragraphs": [
            "养疴倦还往，南山卧荒庐。",
            "风簷洒云雨，急景岁序徂。",
            "旷焉亲知乐，睇望东城隅。",
            "即事聊自吟，爰寂守玄虚。"
        ],
        "title": "寄赵十履道",
        "id": "ef1331f8-5084-4883-bd3f-1061a8b08660"
    },
    {
        "author": "韩淲",
        "paragraphs": [
            "复从章贡回，满谓可邂逅。",
            "偶从青巖游，失此一知旧。",
            "摩挲所留字，和韵若金奏。",
            "至今殷遗音，寤寐错昏昼。",
            "人生竟何为，妙处匪声臭。",
            "空余丘壑心，流枕而石潄。",
            "经年强饭否，安得日相就。",
            "市廛多犬鸡，墟落易豺兽。",
            "源深则溪清，林迥山必秀。",
            "缄辞寄春风，思君令人瘦。"
        ],
        "title": "寄王成叟",
        "id": "3e3ac72c-f019-40b3-ad96-4d369917dd41"
    },
    {
        "author": "韩淲",
        "paragraphs": [
            "柳下葛征君，受用得自在。",
            "宴坐孤山南，湖山自澎湃。",
            "不受爵服吞，蒙庄大块噫。",
            "三年遥相望，妙寄入天籁。",
            "尘尘与刹刹，超出净名外。"
        ],
        "title": "寄朴翁",
        "id": "d5d8efd2-56f0-40d0-aaa0-cd3593725b25"
    },
    {
        "author": "韩淲",
        "paragraphs": [
            "去年中秋时，同上东大楼。",
            "长风吹绿尊，溪光与云浮。",
            "已而适异县，吊古寻隠幽。",
            "岂伊邂逅懽，亦足写我忧。",
            "严霜沍冬日，再会尤绸缪。",
            "平生无是梦，一旦眼底收。",
            "祇今孤山下，交游如故不。",
            "萧萧丹叶飞，凭高眇离愁。",
            "诸老日凋谢，畴知敬前修。",
            "夫君从李吕，此意千载休。"
        ],
        "title": "寄和卿丈",
        "id": "e3d93514-ff79-4eb5-b149-29a47c957c2b"
    },
    {
        "author": "韩淲",
        "paragraphs": [
            "杨子江心水，可以共煮茶。",
            "鹤林招隠诗，不必问僧家。",
            "治中今如何，䌷被听报衙。",
            "去年昆山阳，春岸醉桃花。",
            "今年玉溪上，蚤忙看缫车。",
            "相思无賸语，作字只欹斜。",
            "暑雨障炎日，薰风散余霞。",
            "君颜想渥丹，我发亦已华。",
            "因诗一啸吟，尘间事如麻。"
        ],
        "title": "寄潘文叔",
        "id": "e5d8cda0-9129-4d47-a40e-156455309e85"
    },
    {
        "author": "韩淲",
        "paragraphs": [
            "尘世离阔苦，一别易寒暑。",
            "弹指十五年，翁今定何许。",
            "闻在潜山头，僧寺有谁语。",
            "方瞳狎鸥鸟，秃发照獐鼠。",
            "蹒跚狭虎囊，借醉忘尔汝。",
            "平生心所尊，安得伴游举。",
            "我友余伯臯，远游复羁旅。",
            "当为翁慨然，斗酒气相与。",
            "旦夕广文来，雅趣非凡侣。",
            "岂不能趋风，击鲜宰肥羜。",
            "独恨海潮边，恋禄赡儿女。",
            "怅望春色深，风花暗吴楚。"
        ],
        "title": "庆元己未二月戊子寄皖山隠翁史虎囊",
        "id": "360efb74-4ea8-4607-b6d7-0668cbb92861"
    },
    {
        "author": "韩淲",
        "paragraphs": [
            "晴光杂空云，青春转寒谷。",
            "眇眇兮章丘，所见惟我独。",
            "洒然天地间，岂为万事足。",
            "晓风吹诗来，梅枝粲羣玉。"
        ],
        "title": "怀斯远",
        "id": "02129c97-2a75-451d-a09c-763cb2ad3a37"
    },
    {
        "author": "韩淲",
        "paragraphs": [
            "八年闲放身，犹许时到门。",
            "潺然一梅陂，湛寂非独浑。",
            "坐客与我言，月色云吐吞。",
            "是中只可醉，五经无纷纶。"
        ],
        "title": "与春伯雩仲道旧",
        "id": "fa3cd612-5a0c-48bc-a8ce-f0fbe7f29003"
    },
    {
        "author": "韩淲",
        "paragraphs": [
            "摇摇山上风，落落谷中雨。",
            "回谿少鸥鹭，旷野分豺虎。",
            "荒寒不可闻，惨淡不可睹。",
            "偪塞案上书，饥来尚堪抚。"
        ],
        "title": "简赵十诸友  其一",
        "id": "64e0dcd4-0fbd-4482-83cc-dd55b7f08d3b"
    },
    {
        "author": "韩淲",
        "paragraphs": [
            "门外长安道，毂击人肩摩。",
            "今时不云少，旧年不云多。",
            "市朝愚智尔，家国隆替何。",
            "组绶固若若，冠弁亦峩峩。"
        ],
        "title": "简赵十诸友  其二",
        "id": "4d121708-21ba-46af-9cd9-d4915422a4fd"
    },
    {
        "author": "韩淲",
        "paragraphs": [
            "臭味薰与莸，意气金与石。",
            "惟可以忘年，庶可以忘夕。",
            "投非胶漆坚，抱有冰炭厄。",
            "深怜眼终青，未厌发已白。"
        ],
        "title": "简赵十诸友  其三",
        "id": "95c11ee5-9601-47e5-bd04-e064562b6eb8"
    },
    {
        "author": "韩淲",
        "paragraphs": [
            "环中人所隘，方外我所敬。",
            "世道无它涂，禅林有幽径。",
            "烟崖寒自高，霜港晚逾静。",
            "投我可忘言，乘闲了深定。"
        ],
        "title": "乙翁来其父兄家行一年矣甚念之二首",
        "id": "664f2e26-5c81-4188-98d6-1163135ae19d"
    },
    {
        "author": "韩淲",
        "paragraphs": [
            "一门三昆季，六载两科名。",
            "士无速化涂，唱第聊代耕。",
            "或里选举首，或贤关驰声。",
            "落笔便离伦，鼓箧皆中程。",
            "煌煌艺祖业，中兴费经营。",
            "东南将百年，杂遝几公卿。",
            "事业固辉赫，议论时纵横。",
            "如君英妙姿，文采玉溪生。",
            "膴仕既得路，壶酒为我倾。",
            "春晴飞残花，绿叶随树成。",
            "岂无好风景，黄鸟枝上鸣。",
            "吟亦不必和，醉亦不必醒。",
            "宿雨喜新涨，浮云卷虚明。"
        ],
        "title": "喜成季登科",
        "id": "02454975-1f7a-432b-9e59-2b8825d1d7cb"
    },
    {
        "author": "韩淲",
        "paragraphs": [
            "三家我故旧，一士我久要。",
            "新冬过溪涧，山寒风叶飘。",
            "老眼为之开，聊以永今朝。",
            "浮华眩钟鼎，洒落忘箪瓢。",
            "古谊不胜俗，岁寒松后凋。",
            "共话诗翁归，章泉如云霄。"
        ],
        "title": "有怀昌甫",
        "id": "d2f0e98d-79f1-4adc-8d56-d03ae5927080"
    },
    {
        "author": "韩淲",
        "paragraphs": [
            "我祖绍圣初，盖亦登名第。",
            "君家龙图公，实托同年契。",
            "岂知渡江久，游宦各零替。",
            "低头藉世禄，怅望月中桂。",
            "宜为俗辈嗤，敢作台阁计。",
            "子方英妙时，文已合斯世。",
            "煌煌庆元春，南省果高缀。",
            "相看慈恩塔，益振子苗裔。",
            "如凤千仞翔，如鹤九臯唳。",
            "从兹恢远业，其肯负六艺。",
            "志尚昔之贤，仕明古之制。",
            "清明到华要，庆会屏氛翳。",
            "叹我正浮沉，期子转磨砺。",
            "载咏章泉诗，词林信根柢。"
        ],
        "title": "喜赵昌甫姪三哥登科",
        "id": "5e13dba2-e476-4196-bed6-c8f818ffd80b"
    },
    {
        "author": "韩淲",
        "paragraphs": [
            "依世则废道，违俗则多忤。",
            "先贤有遗训，服之美无度。",
            "当年官药曹，急景诚可怖。",
            "明明百世师，僊山武夷路。"
        ],
        "title": "往年就禄南局谓违考亭得两语感怀怆恨",
        "id": "078fa57b-d043-4e0b-b3b8-c020e00607f9"
    },
    {
        "author": "韩淲",
        "paragraphs": [
            "琴声类筝笛，俗手多一律。",
            "伊嚘悦儿女，焦急涴桐漆。",
            "予尝为作评，当是养心术。",
            "大絃宽而和，小絃精且密。",
            "制作务高雅，资材在清实。",
            "既鼓复以歌，其气可平壹。",
            "昨从东海君，置酒风月室。",
            "欢然十指间，挥弄俄顷毕。",
            "洒落冰雪容，辉润金玉质。",
            "人品既如许，古乐复在膝。",
            "顾予面生尘，见之颇自失。",
            "急归卧南山，十日不敢出。"
        ],
        "title": "夜过斯远听琴",
        "id": "83c39020-83a9-4f32-a76a-72e2940d23c1"
    },
    {
        "author": "韩淲",
        "paragraphs": [
            "麦天气清润，磵道开午晴。",
            "箯舆度浮梁，我兴随所吟。",
            "书轩薝葡风，笑语亦挥觥。",
            "主人谓客何，归路付醉醒。"
        ],
        "title": "过履道",
        "id": "8ef55ba1-ae98-4c40-a29f-e5989cb87a8b"
    },
    {
        "author": "韩淲",
        "paragraphs": [
            "尽日苦久旱，凌朝得微凉。",
            "悠悠我所思，眇眇天一方。",
            "搔首亟盥沐，篮舆上河梁。",
            "城阇士如林，进取自行藏。",
            "孰甘尺蠖屈，孰羨鸣凤翔。",
            "分寸丝忽间，胶扰互奔忙。",
            "唶嗟尚何诣，交谊或难忘。",
            "山堂兮方斋，城树鬰葱苍。",
            "岂无尘榻地，茗瀹容细尝。",
            "放身易云晚，屋角下残阳。",
            "虚明见云风，从君以徜徉。",
            "须臾夜色起，片月翻流光。",
            "影静理无违，语惬情不伤。",
            "相将得岁寒，留目禾黍场。",
            "可以饱吃饭，余事扫粃糠。"
        ],
        "title": "过履道山堂及子潜家方斋",
        "id": "b74b14cc-b239-432e-82cc-b2bcb6e58381"
    },
    {
        "author": "韩淲",
        "paragraphs": [
            "君再到章泉，我愧未能往。",
            "玉田金仙路，薰风满林荡。",
            "殷勤好寄声，不必论识赏。",
            "药饵何关心，茶瓜姑抵掌。",
            "村虚晓雾昏，山危夜泉响。",
            "翁弟亦皤然，梅天苗更长。"
        ],
        "title": "喜赵十访昌甫",
        "id": "ac4cbdbc-58d8-44ca-99e4-bf1bfa135a38"
    },
    {
        "author": "韩淲",
        "paragraphs": [
            "吴会浩繁地，霜夜欲何之。",
            "白发湖海气，良朋试寻诗。",
            "尔可收拾取，我亦烂漫题。",
            "只今岁阑时，孤山有梅枝。"
        ],
        "title": "夜访王丞",
        "id": "064f5d9d-6bb7-485a-b186-e0d6f69d7bd4"
    },
    {
        "author": "韩淲",
        "paragraphs": [
            "薰风拂眼过，不知夏将深。",
            "起视树扶疎，聊以舒啸吟。",
            "故人忽相过，我取酒同斟。",
            "凉夜月未落，相与试论心。",
            "溪渊有潜鱼，山谷多翔禽。",
            "升沉本何意，能言不如瘖。",
            "斯远居近市，昌甫栖远岑。",
            "文叔宰百里，一一皆可钦。",
            "二子则良晤，一子当荒寻。",
            "诗罢予忽醉，掩关眠楮衾。"
        ],
        "title": "文叔见过山居斯远亦来有怀昌甫",
        "id": "a79af059-c2b8-4b38-803b-e601c9b9119c"
    },
    {
        "author": "韩淲",
        "paragraphs": [
            "春秋经世志，问取大愚家。",
            "盘折入举文，唾手为国华。",
            "从容试讲评，三传宁浮夸。",
            "南渡今百年，中外义非赊。"
        ],
        "title": "管解元欲见巽伯",
        "id": "b2a30155-11a3-4590-963b-8851d079de5f"
    },
    {
        "author": "韩淲",
        "paragraphs": [
            "君来已三年，凡几过涧上。",
            "杯酒逭我饥，言笑亦舒畅。",
            "同游多时髦，意岸杂谑浪。",
            "倡优发俚曲，貌态或动荡。",
            "君今欲行矣，家山信无恙。",
            "人情久则疏，是乃流俗状。",
            "吾侪远逾密，此当足嘉尚。",
            "萧条麦秋寒，烟雨写青嶂。",
            "江空一水桥，城郭两相望。",
            "他时延陵西，彼此记闲放。",
            "夜来夫如何，不和可无唱。"
        ],
        "title": "吴推官十五见过",
        "id": "4e96aa1e-9952-469e-84b5-043dbbfbbd10"
    },
    {
        "author": "韩淲",
        "paragraphs": [
            "西风胜士集，敲我月下门。",
            "醉语惊童稚，今晨能具言。",
            "未知何许人，步武皆腾轩。",
            "顾非有逸韵，畴肯临丘园。",
            "时予亦被酒，正尔飞梦魂。",
            "栩栩妙理熟，布衾清而温。",
            "了不闻其然，醒来复何论。",
            "奇事既已失，踌躇黄叶村。"
        ],
        "title": "文叔入城夜半同斯远见过蚤作闻而赋之",
        "id": "ea75514d-ebac-46a5-91fc-dc6b8e230e6b"
    },
    {
        "author": "韩淲",
        "paragraphs": [
            "夜凉河汉迥，高风散梧桐。",
            "危台出尘埃，相与天壤中。",
            "把酒自萧散，有句同从容。",
            "记取长安城，人海如鱼龙。"
        ],
        "title": "三十日邂逅柯录同集希之月台",
        "id": "88bf2ff1-f7e8-4260-b655-fcd747fab840"
    },
    {
        "author": "韩淲",
        "paragraphs": [
            "空山带荒溪，小窗语寒灯。",
            "寂历岁云徂，醒眼犹拊膺。",
            "访友得幽伴，无人醉闲僧。",
            "地炉火深红，瓶梅影鬅鬙。"
        ],
        "title": "同醉僧夜坐郑一书房",
        "id": "0d630281-faa7-45a7-98b8-2d24748030f0"
    },
    {
        "author": "韩淲",
        "paragraphs": [
            "岁寒日之夕，疎篱梅放花。",
            "池塘霜气净，柳带吐芳芽。",
            "山根拥残雪，乱石迳横斜。",
            "片帆下晴吹，行吟过君家。"
        ],
        "title": "过成季",
        "id": "4c77cc79-ba8b-424a-a061-1bce60a67b7a"
    },
    {
        "author": "韩淲",
        "paragraphs": [
            "燃烛炽炉炭，小雪冬已深。",
            "朋从把薄醪，不受寒暑侵。",
            "山空风夜号，落叶鸺鹠音。",
            "挥手语坐人，尽醉惜此心。"
        ],
        "title": "薄暮一二邻友见过",
        "id": "245286d1-1bad-4fd8-9075-4eee70a75065"
    },
    {
        "author": "韩淲",
        "paragraphs": [
            "读书了科诏，公子显扬谋。",
            "岁寒松柏坚，高冢蔚而幽。",
            "书櫺耿冰砚，日屋岚未收。",
            "上焉国脉寿，下焉民瘼瘳。",
            "父母凛遗体，操持梦前修。",
            "四载得重来，长言非燕游。",
            "樵苏行迹稀，雨巖丁岭头。",
            "共饭少徘徊，我志君勿求。"
        ],
        "title": "雪后过雨巖访履道",
        "id": "3ed9dcfa-b9a1-4f16-9810-49e04c792be8"
    },
    {
        "author": "韩淲",
        "paragraphs": [
            "驱车吴山道，西指咸阳桥。",
            "南风吹酒醒，何以永今朝。",
            "主人千岁期，双鬓绿不凋。",
            "良集纪初度，鹏翼当扶摇。",
            "京城峙三都，鬰乎何岧峣。",
            "勉赋从军诗，铁马鸣萧萧。"
        ],
        "title": "二十八日过器远是日生朝且有淮总之辟",
        "id": "b7a3ddf5-bdcc-42a3-9355-2aa5e5ed5a9c"
    },
    {
        "author": "韩淲",
        "paragraphs": [
            "平生荒野处，谓可开笑口。",
            "筇杖兰桨外，忍复叹藜糗。",
            "春深西湖山，已落众人后。",
            "寻幽欲吟搜，载酒拼醉呕。",
            "今晨思一行，约友意复否。",
            "融融月穿楼，澹澹风动牖。",
            "放浪嵇阮流，不应独古有。"
        ],
        "tags": [
            "西湖"
        ],
        "title": "约元立致道游龙井各以事辞",
        "id": "f7397b59-06a2-46f8-8f3c-6e785f5db78a"
    },
    {
        "author": "韩淲",
        "paragraphs": [
            "携酒问吾党，有诗当岁穷。",
            "城头数疎更，窗外飞过鸿。",
            "悠悠澹澹里，忽忽茫茫空。",
            "我尔且一杯，古今多三公。"
        ],
        "title": "二十五日文蔚携酒饵夜同访郑教授",
        "id": "e08e086c-4125-4605-bdc2-90cbd9328823"
    },
    {
        "author": "韩淲",
        "paragraphs": [
            "楼居两仙人，冰雪玉炼颜。",
            "整整羽袂飘，意象高且闲。",
            "尘眼一见之，竟日几忘还。",
            "归来山空寒，明月流松关。"
        ],
        "title": "访履常于斯远所馆书楼",
        "id": "9c65edf7-2d40-4d7a-9a2b-ab25953d70f3"
    },
    {
        "author": "韩淲",
        "paragraphs": [
            "今年第一诗，白云咏玄英。",
            "应知避人尔，老去何心情。",
            "烝哉文皇家，身世徒自惊。",
            "结庐钓台下，偶然留姓名。",
            "苍苍云山高，雪后江水清。",
            "崇朝起春寒，遥林舞风声。",
            "扁舟转晴午，余思柔橹轻。",
            "闲僧奉香火，客来亦逢迎。",
            "笑指严与方，可以观我生。",
            "彼此各有时，三吴是神明。"
        ],
        "title": "过钓濑望方干故居",
        "id": "d04369c4-2441-4c06-a4ab-2f2a27e7bdd6"
    },
    {
        "author": "韩淲",
        "paragraphs": [
            "生死本一致，贤愚同一科。",
            "高泉寺前水，春风静流波。",
            "曳杖揖残僧，奈此世谛何。",
            "栖贤堂外祠，莫待叩角欹。"
        ],
        "title": "二十七日同郑一尹一上高泉夜醉而作",
        "id": "c980ce70-0b92-4492-963e-be940f1a1559"
    },
    {
        "author": "韩淲",
        "paragraphs": [
            "槌碎黄鹤楼，吸尽西江水。",
            "索酒可以起，吹灯照无睡。",
            "夹城溪汤汤，负郭山靡靡。",
            "逢花其命乞，蓬心我蓬累。"
        ],
        "tags": [
            "长江"
        ],
        "title": "醉书",
        "id": "02610b1d-3ea7-4ad9-81c6-fe286ecbcd72"
    },
    {
        "author": "韩淲",
        "paragraphs": [
            "幽寻谁与娱，巃嵸而𡾰嵼。",
            "婣泉苍藓石，亦足理心眼。",
            "荒锄本何好，所适谓可款。",
            "林叟忽相值，言笑不知返。"
        ],
        "title": "次韵斯远同僧寻泉眼二首  其一",
        "id": "88cb38ed-2dde-410f-ad77-6ca7b01f7906"
    },
    {
        "author": "韩淲",
        "paragraphs": [
            "上人何方来，解包与深游。",
            "翩然松下吟，意行崖壑幽。",
            "渊渊水色古，疑卧蛟龙虬。",
            "雷雨当满盈，奋动无此留。"
        ],
        "title": "次韵斯远同僧寻泉眼二首  其二",
        "id": "4bed8ff9-8874-4bb7-b33e-b518b812a458"
    },
    {
        "author": "韩淲",
        "paragraphs": [
            "平湖溜清涨，乱石夹远流。",
            "洗盏与客言，展席惬我游。",
            "人生贵自适，世道将焉求。",
            "晚峰忽前列，鸟鸣来白鸥。"
        ],
        "title": "余杭拉赵履常昆弟同曾甥守约游巽亭",
        "id": "8f96c0a0-18f7-4c2e-a687-5ca2a5fee74d"
    },
    {
        "author": "韩淲",
        "paragraphs": [
            "二士我所尚，得闲遂幽寻。",
            "盘桓南豅中，迤逦梅巖深。",
            "长日蕴轻暑，宿雨收积阴。",
            "飘飘吹薄衣，遥遥豁烦襟。",
            "绸缪敦宿好，留连匪他心。",
            "泉石纵惟宜，爵服岂不任。",
            "天运每如此，欢言理清斟。"
        ],
        "title": "初九日上南豅二十日同成季访俞伯辉",
        "id": "426f432c-f670-4f03-8673-5dd0fcd2f52a"
    },
    {
        "author": "韩淲",
        "paragraphs": [
            "清霜水南夜，海运一杯酒。",
            "不知千古人，而得二三友。",
            "君未可青眼，我只是白首。",
            "吟哦醉梦间，共赋无何有。"
        ],
        "title": "次公留饮",
        "id": "666c5a87-8c6c-4511-9f10-f5ac152a1e6f"
    },
    {
        "author": "韩淲",
        "paragraphs": [
            "春泉满山涧，春风到山家。",
            "兰英已披迳，芹枝亦浮沙。",
            "我乘晴影步，所至怜物华。",
            "幽处有真意，避尘尘转赊。"
        ],
        "title": "邻并闲饮",
        "id": "bffd7b58-99af-4431-b011-abaa5309b139"
    },
    {
        "author": "韩淲",
        "paragraphs": [
            "春余却扫坐，衡门车马音。",
            "青云有达士，意行来涧阴。",
            "言诗取酒饮，命友以棋吟。",
            "老怀为相羊，无闷良在今。"
        ],
        "title": "孙行之国录相过同饮传庵水阁因与王校棋",
        "id": "b333fa88-0d5e-4008-adc6-317038841599"
    },
    {
        "author": "韩淲",
        "paragraphs": [
            "岁暮出门去，玉溪城郭深。",
            "故家诚可数，高士亦过临。",
            "坐久狂客来，身老皤鬓侵。",
            "咄咄酒未醉，谐笑方侵寻。"
        ],
        "title": "尹一家同孔道士饮郑一继至",
        "id": "5a39ac17-a398-46b2-9a78-44830cddfa7e"
    },
    {
        "author": "韩淲",
        "paragraphs": [
            "山色富昏晓，涧痕余浊清。",
            "惟诗是我兴，不饮非人情。",
            "思仙穷有顶，入寺说无生。",
            "冷蘂疏枝底，夜归虚籁声。"
        ],
        "title": "同赵判院桂秀才过太霞广信看雪因饮涧梅",
        "id": "8883dc82-29f1-4d21-a80f-0192e8598e68"
    },
    {
        "author": "韩淲",
        "paragraphs": [
            "班坐横碧轩，便足了吾事。",
            "水南冻雨中，岁晚欲何为。",
            "人生衰荣尔，翻覆当有自。",
            "使君真不凡，宾从随听视。",
            "偶然理窗楹，岂曰登临地。",
            "吕曾骨已朽，方来重增喟。",
            "萧闲著我老，婆娑恐容易。",
            "惜乎一杯酒，未敢驻千骑。",
            "梅花山翠寒，孤香发清吹。"
        ],
        "title": "教授同太守过横碧因留教授一饮",
        "id": "86492648-4a40-4296-9e8a-c72866bfb689"
    },
    {
        "author": "韩淲",
        "paragraphs": [
            "幽幽溪南山，古寺占巖曲。",
            "昔人不可见，佳处欲何属。",
            "素秋集今雨，清昼话前躅。",
            "因君重徘徊，煮餠饮醽醁。"
        ],
        "title": "昌甫再集横碧  其一",
        "id": "f868ac87-93fe-4b56-8830-296b11cc450d"
    },
    {
        "author": "韩淲",
        "paragraphs": [
            "青山如佳人，不暇相应接。",
            "风轩一开明，烟峦几重叠。",
            "云乎具尊酒，乃尔随步屧。",
            "寺古天薄寒，窗前堕红叶。"
        ],
        "title": "昌甫再集横碧  其二",
        "id": "ccb3df27-9b69-4ea6-8a7f-30efd259a047"
    },
    {
        "author": "韩淲",
        "paragraphs": [
            "士悲此凛秋，而且复季月。",
            "抚世徒纷华，徂年信飘忽。",
            "经行见登临，道旧叹存没。",
            "不知其何心，予怀到明发。"
        ],
        "title": "昌甫再集横碧  其三",
        "id": "6c2f2cff-469b-408e-951b-301605ffbe51"
    },
    {
        "author": "韩淲",
        "paragraphs": [
            "地瘴山气昏，中夜雨忽作。",
            "霏霏晓犹浓，午后渐收脚。",
            "云光散微日，风动叶初落。",
            "老身闲窗坐，触事何厚薄。",
            "旨蓄思御冬，爰寂复爰寞。",
            "鸟噪鸡乱啼，炉汤茗徐瀹。"
        ],
        "title": "方斋子潜留瀹茗",
        "id": "9da14e77-0227-49a7-9936-b626ab2cbe41"
    },
    {
        "author": "韩淲",
        "paragraphs": [
            "煮餠了长夏，饱外非所忧。",
            "既和以滑甘，亦用冷煖投。",
            "芼之蔬茹嘉，一筯真良谋。",
            "风轩置盆水，帘虚漾林幽。",
            "更催石鼎煎，瀹此茗雪瓯。",
            "且足为口腹，庶得少迟留。",
            "山房无六月，微凉已飕飕。",
            "庚伏始云中，不日天下秋。",
            "善来二三友，闲身宜自由。",
            "步可著两履，汎可掉扁舟。",
            "破壁委穷巷，孤城带芳洲。",
            "初传多黍稌，忽诏捕螟蟊。",
            "但畏妨我诗，恒饥思难抽。"
        ],
        "title": "六月周次公俞伯辉余子寿共饮",
        "id": "dec1b9ae-0dbc-4d00-a705-ef05698cff4f"
    },
    {
        "author": "韩淲",
        "paragraphs": [
            "宿麦雨可种，野梅冻欲坼。",
            "令君领宾从，假日访幽僻。",
            "阳升正初辰，道泰知有日。",
            "觞行既频屡，谈至或愤激。",
            "眷言数君才，何乃辱此邑。",
            "大夫如豫章，建厦固所急。",
            "簿公名家驹，荐士宜首及。",
            "尉曹学省彦，求盗岂其职。",
            "征官伟丈夫，名宦终见迫。",
            "顾我独亡頼，甘作山林役。",
            "定迁且半载，未有如□□。",
            "溪山为欣豫，闾里争诵说。",
            "意同邀陶潜，事异过执戟。",
            "人事果好乖，推迁已畴昔。"
        ],
        "title": "谢章令率同官载酒",
        "id": "ba6253d4-49aa-4519-b592-19ae8112418d"
    },
    {
        "author": "韩淲",
        "paragraphs": [
            "深山固凉冷，荒涂秋尚炎。",
            "谁欤约僧窗，里彦长少兼。",
            "夜饭频忘疲，片月忽满簷。",
            "友贤吾敢弃，他事皆毫纤。"
        ],
        "title": "邂逅一施二徐留饭",
        "id": "e35241b7-731d-4227-b2fe-ef5ddd7719ca"
    },
    {
        "author": "韩淲",
        "paragraphs": [
            "马周新丰酌，谁能复悠然。",
            "孟公投辖饮，有客亦可怜。",
            "君当恕醉人，渊明真欲眠。",
            "速相就一斗，杜老青铜钱。",
            "何如山牖秋，指点邻瓮边。"
        ],
        "title": "对酒",
        "id": "ef48a1ac-5084-414c-98af-88a7bcfca578"
    },
    {
        "author": "韩淲",
        "paragraphs": [
            "暮春南池上，游朋一追随。",
            "岂不能把酒，亦复多成诗。",
            "主人歌声长，尘务谁思惟。",
            "握手到尔汝，却恨杯行迟。",
            "是身既长闲，便觉处处宜。",
            "秉烛夜向深，明月忽如斯。",
            "勿使儿辈觉，甚矣吾独衰。"
        ],
        "title": "赵将招饮南池",
        "id": "725ba04c-4df2-48bd-9870-e6e5d363bdaa"
    },
    {
        "author": "韩淲",
        "paragraphs": [
            "鹧鸪鸣山翠，松日行晓光。",
            "一庵远市廛，自惜宜自藏。",
            "瑟瑟闻人迹，熙熙见壶觞。",
            "老境为献酬，笔到诗成章。"
        ],
        "title": "宿九峰次早黄八哥载酒来",
        "id": "65dbb0e1-8b33-45b6-8e58-50c13242f4c5"
    },
    {
        "author": "韩淲",
        "paragraphs": [
            "方池贮新泉，高松发清吹。",
            "晨光散朝云，日影倏然至。",
            "翔禽去复集，春声竞姿媚。",
            "宴坐香燧飘，是身吾所寄。"
        ],
        "title": "九峰晨兴",
        "id": "4739bc5a-ca2c-47ed-ba70-41a9b8cfaa84"
    },
    {
        "author": "韩淲",
        "paragraphs": [
            "朔风起山雾，四望多浮阴。",
            "人情逼岁除，梅花照高林。",
            "兴言一樽酒，岂顾杯浅深。",
            "可醉便须醉，丘中有鸣琴。"
        ],
        "title": "小酌山囿",
        "id": "8cca31be-898d-488b-a552-463f98151363"
    },
    {
        "author": "韩淲",
        "paragraphs": [
            "谁欤步高丘，云山以为囿。",
            "荒寒绕苍碧，蓊密得深秀。",
            "清猿啸后岭，白鸟度前岫。",
            "是中可忘言，煎茶了闲昼。"
        ],
        "title": "徐斯远山囿",
        "id": "b48a2ec4-d160-4f27-bc37-97472113bdea"
    },
    {
        "author": "韩淲",
        "paragraphs": [
            "世味嚼蜡尔，临风强吟哦。",
            "故人今谁来，门前车马多。",
            "招邀忽聚集，款曲成婆娑。",
            "齿发我已老，岁月如掷梭。",
            "有酒不为饮，奈此好事何。",
            "分题咏清趣，但恐俗所呵。",
            "吴侯金闺彦，公余乃相过。",
            "欢笑酬座人，时春复清和。",
            "濯我涧上泉，因之而啸歌。"
        ],
        "title": "吴推官同昌甫诸人饮涧上",
        "id": "798ce3b9-eef4-46ed-ae44-57d8bb865d07"
    },
    {
        "author": "韩淲",
        "paragraphs": [
            "老我强言笑，因人闲往还。",
            "凄风落寒雨，野寺藏空山。",
            "寄怀文字中，放手杯酒间。",
            "衰草翳石梯，长杉映柴关。"
        ],
        "title": "同景瑜诸人饮于横碧  其一",
        "id": "c6ff84d1-9dde-451b-a028-eaa39a8cb4be"
    },
    {
        "author": "韩淲",
        "paragraphs": [
            "夜色起佛屋，遥遥一钟鸣。",
            "年运今何时，共此觞咏情。",
            "竹炉煴深煖，纸窗留微明。",
            "举手揖坐客，为善无近名。"
        ],
        "title": "同景瑜诸人饮于横碧  其二",
        "id": "7342b5a4-3038-4fa4-8a82-6f49fea6bf12"
    },
    {
        "author": "韩淲",
        "paragraphs": [
            "残僧项黄槁，兀兀度朝昏。",
            "摩指因睡眼，苦寒常闭门。",
            "炉熏柏子香，客来忘所言。",
            "试与之饮酒，亦尽一瓦盆。"
        ],
        "title": "同景瑜诸人饮于横碧  其三",
        "id": "d5ca5fa1-a5d7-42be-b8f7-6f3674212562"
    },
    {
        "author": "韩淲",
        "paragraphs": [
            "岁月不待人，初寒迫深冬。",
            "慨予歌声长，天地亦改容。",
            "歌罢掷酒盏，忽然动昏钟。",
            "风余雪霏霏，鸦栖鴈雝雝。"
        ],
        "title": "同景瑜诸人饮于横碧  其四",
        "id": "104b62fc-c0b9-4a42-ad4a-59dd533e7ee9"
    },
    {
        "author": "韩淲",
        "paragraphs": [
            "南屏有幽窗，焚香读道书。",
            "林声起肃霜，寒事亦淡如。",
            "安时可娱老，静契心地初。",
            "谁欤主与宾，酒酌方舒徐。"
        ],
        "title": "次公书室小饮",
        "id": "6acc46a3-0fce-4bd9-a0e6-f692111f1886"
    },
    {
        "author": "韩淲",
        "paragraphs": [
            "出谷秋水上，夜桥风月凉。",
            "斗柄插斜河，露气垂云光。",
            "取酒为更酌，四顾一笑长。",
            "归径黄叶干，雁鸿正高翔。"
        ],
        "title": "月夜散步浮桥因取酒与诸友小饮",
        "id": "ee4a378b-1a16-4f12-843f-7553892b7e95"
    },
    {
        "author": "韩淲",
        "paragraphs": [
            "客从赤城来，气貌霜发古。",
            "破裘傲寒色，忍与世仰俯。",
            "时能茹芝术，谓可生毛羽。",
            "物外有高风，相期到瑶圃。"
        ],
        "title": "午窗羽客相访",
        "id": "2899502e-96ea-43be-a5b1-76d0ff7e9121"
    },
    {
        "author": "韩淲",
        "paragraphs": [
            "天台坐忘真，为我洗俚耳。",
            "浮舟作阮咸，坐客亦兴起。",
            "此声从何来，湖阴正清泚。",
            "孟公苦好客，下榻更奇士。",
            "卢遨踞龟壳，万事俱不理。",
            "夏衣始轻体，莲钱复靡靡。",
            "重酌黄冠师，依风且流征。"
        ],
        "title": "舟中道士郑谷耕摘阮咸清甚而雅放",
        "id": "a02a5748-d2b7-4b82-972e-cdb44fe905c6"
    },
    {
        "author": "韩淲",
        "paragraphs": [
            "风日明寒食，古观辛夷花。",
            "冉冉山势转，寂寂溪流斜。",
            "摩挲旧题字，故人天之涯。",
            "尚余子臯子，与我同咨嗟。",
            "素抱安用摅，清弹啜新茶。"
        ],
        "title": "二十七日同伯皋宿真隠二十八日寒食观昌甫诗恭叔所题字观中两树辛夷花甚大道士抚琴试新茗",
        "id": "9903a3ed-5b69-45b1-935f-769e72af6b69"
    },
    {
        "author": "韩淲",
        "paragraphs": [
            "千古中秋月，夜深桥上看。",
            "玉溪湛无波，山静天宇宽。",
            "同来得羽人，趺坐白云寒。",
            "自谓脱尘鞅，谁知尚微官。",
            "隠隠见孤城，潺潺闻远滩。",
            "是身吾所寄，仙去亦不难。",
            "光芒星斗稀，云气时弥漫。",
            "归来卧柴扃，形神转清安。"
        ],
        "title": "中秋羽客相遇坐浮梁四鼓",
        "id": "3045542b-4412-4954-aa5a-c0eaad3a4648"
    },
    {
        "author": "韩淲",
        "paragraphs": [
            "意绪忽不整，瓮头新酒香。",
            "雨细起暝色，天低漏寒光。",
            "残花菊枝短，老叶枫树长。",
            "取醉乃吾事，山空欲清霜。"
        ],
        "title": "酒熟",
        "id": "a3cef85a-b28a-4c79-97d1-e8ae337fedc2"
    },
    {
        "author": "韩淲",
        "paragraphs": [
            "渴饮对空觞，俛仰自长喟。",
            "頼有田中邻，时时遣酒至。",
            "欢言斟酌之，感彼勤重意。",
            "漂母哀王孙，从古多此类。",
            "泽畔且行吟，春风尚堪醉。"
        ],
        "title": "庵邻王家两送酒来",
        "id": "33d43cfc-9c8c-42c1-ba65-53e050382e91"
    },
    {
        "author": "韩淲",
        "paragraphs": [
            "知我出山久，忘却山中味。",
            "持赠忽满奁，不惮少破费。",
            "抽萌有生意，抱节无嫩气。",
            "祇恐人已俗，食之又何谓。"
        ],
        "title": "谢友人惠笋",
        "id": "73ece5ef-509b-444b-b2d2-b268da25edac"
    },
    {
        "author": "韩淲",
        "paragraphs": [
            "回风薄栖鸦，寒色倏已暝。",
            "禾收正行田，木落应掩径。",
            "市声频年稀，人迹中夜定。",
            "心嬾隣更闲，僧窗有幽磬。"
        ],
        "title": "邻僧晚磬",
        "id": "4099034b-2856-4ce5-a79a-67af721c55d0"
    },
    {
        "author": "韩淲",
        "paragraphs": [
            "眇眇西山路，谁知许旌阳。",
            "余事断蛟尔，剑气聊自藏。",
            "羣阴养魑魅，往往常披猖。",
            "安得从其游，像刻不可忘。",
            "君能一吊古，摹遗劳持将。",
            "定非凡子须，相与弥慨慷。"
        ],
        "title": "赵主簿以许旌阳李八百像刻来因得二首  其一",
        "id": "30be8c17-6c47-4949-952e-8651b56dfc81"
    },
    {
        "author": "韩淲",
        "paragraphs": [
            "萧萧八百洞，高安尚流传。",
            "谓李脱亦可，貌出真神仙。",
            "洗我短世悲，遐哉谓之玄。",
            "安得从其游，弃置尘垢羶。",
            "君能一吊古，摹归遗何偏。",
            "涧头霜叶寒，相与知其贤。"
        ],
        "title": "赵主簿以许旌阳李八百像刻来因得二首  其二",
        "id": "8ab18050-ce71-447c-8d42-cd0a9e267509"
    },
    {
        "author": "韩淲",
        "paragraphs": [
            "春山非隠沦，乃作养生计。",
            "岂无轩裳心，盖欲了千岁。",
            "当其禀赋初，冲气甚微细。",
            "谁知忧患多，坐使百脉滞。",
            "海仙用奇语，安眠可元契。",
            "因之地炉煖，绵绵见根蒂。",
            "干坤一交泰，日月去昏翳。",
            "万事俱若遗，一身且康济。"
        ],
        "title": "海运",
        "id": "208fe281-6076-4c56-8754-3c14e1ed9040"
    },
    {
        "author": "韩淲",
        "paragraphs": [
            "绍熙三年冬，二十有五日。",
            "良月信城西，一火近千室。",
            "其间邸店多，吾亦仅六七。",
            "暮收五百钱，旦为十口实。",
            "兹乃例遭焚，隠忍不敢诘。",
            "闲常巷党人，意谓颇丰逸。",
            "高者即见鄙，下者但相疾。",
            "终岁纵栖栖，畴肯顾蓬荜。",
            "生产今泯焉，诸贤必能悉。",
            "祝融疑相吾，参元可同律。"
        ],
        "title": "祝融吟",
        "id": "2139f2d2-56b0-4fd7-a7e0-b77b876e390f"
    },
    {
        "author": "韩淲",
        "paragraphs": [
            "潢潦涨梅润，五月三解桥。",
            "浸淫人尚可，恐汎新插苗。",
            "传闻钱塘湖，闵雨宸虑焦。",
            "玉帛走羣望，虎头潭荡摇。",
            "如何千里间，阳阴犹未调。",
            "干戈或底定，丰穰苏瘵凋。",
            "郊居茅茨湿，不过日寂寥。",
            "饥寒自常事，鸡鸣复萧萧。"
        ],
        "tags": [
            "西湖"
        ],
        "title": "溪汛浮桥屡解",
        "id": "72dee71d-ab59-40b4-b366-4d4e95317169"
    },
    {
        "author": "韩淲",
        "paragraphs": [
            "士固贵诵说，人亦要力行。",
            "气质到深厚，心术尤分明。",
            "贵贱易迁变，是非多战争。",
            "直宜刚且正，无复弱而平。"
        ],
        "title": "示儿",
        "id": "24e8124b-d4e2-41f8-948d-21d11ec4ad46"
    },
    {
        "author": "韩淲",
        "paragraphs": [
            "悌弟其谁家，懽然友于兄。",
            "饮我一杯酒，北客交旧情。",
            "凉雨清晚云，庭柯澹阴阴。",
            "席间长少集，文献各准绳。",
            "是岂小故哉，宜醉亦宜醒。"
        ],
        "title": "再示子文",
        "id": "0931120b-f57d-4303-8df0-5abe5d5acdbe"
    },
    {
        "author": "韩淲",
        "paragraphs": [
            "诗筒南山来，缄题手亲揭。",
            "三年蓼莪废，楚怆不堪说。",
            "向来志显扬，岂不愿华烨。",
            "自量分予薄，敛退畏官热。",
            "所冀短日延，得奉兰羞洁。",
            "物聚斯有散，中岂长盍盍。",
            "吾翁烛此理，至言不苟发。",
            "谓宜发老更，前后祝哽噎。",
            "洞天俄趣还，玉锁一笑掣。",
            "百年会归尽，九原疑可作。",
            "伤心北冈松，长挂东岭月。",
            "遥闻朱炜末，省扫俎豆列。",
            "我独滞三峩，转烛半年别。",
            "一生未禅悦，静虑已朝彻。",
            "眷此顾复恩，追远倍悽切。",
            "阿兄抱渊静，诸阮更姱节。",
            "无忘溪翁铭，念念攸好德。",
            "灵源濬演迆，可使中遏绝。",
            "我虽懦不武，愤世能激烈。",
            "庶无忝所生，愿赋濂溪拙。"
        ],
        "title": "叔逢尊兄同二犹子季夏奉先翁南山先生初忌祠事宿安固山房长姪赋诗和章盈握余时客峨下莫与省扫东望悲哽入秋廼能赓载随韵写情不敢自以为诗也",
        "id": "3cd5c1ac-d85d-45fc-b10b-7dacc677adaa"
    },
    {
        "author": "韩淲",
        "paragraphs": [
            "晴窗已晨炊，趺坐焚清香。",
            "泥炉拥瓦缶，熟此蟹眼汤。",
            "茶甘泛松实，舌本味亦长。",
            "温乎气忽平，兀然梦相忘。"
        ],
        "title": "晴窗",
        "id": "43663941-8bca-41c4-a378-857193b10ea4"
    },
    {
        "author": "韩淲",
        "paragraphs": [
            "壮志老不已，抚剑斥宇宙。",
            "日月倏过眼，孰得百岁寿。",
            "只今忍困苦，不必羨贵富。",
            "盖代事业在，唾手可以就。"
        ],
        "title": "壮志",
        "id": "450ab35a-8e1c-4dad-b58c-8dc1f3def753"
    },
    {
        "author": "韩淲",
        "paragraphs": [
            "初霜涤余暖，山气何其明。",
            "水痕亦渐收，涧浅流不声。",
            "翔空有鸣鴈，肃肃已南征。",
            "人闲易为老，物引诚可惊。",
            "凭窗既危坐，出门复安行。",
            "夜晚村微火，得酒承满觥。",
            "且了读残书，理惬意逾平。"
        ],
        "title": "二十六夜坐",
        "id": "cb934187-94e8-4fec-9fbd-93567aea8918"
    },
    {
        "author": "韩淲",
        "paragraphs": [
            "酬应于外久，身老气亦馁。",
            "混沦一区宇，涵澄即渊海。",
            "雅俗诗书迁，炎冷岁节改。",
            "运转大化间，寿者亦何待。"
        ],
        "title": "身老",
        "id": "9690a99a-7a71-487d-a292-fa4b4f69fdb3"
    },
    {
        "author": "韩淲",
        "paragraphs": [
            "老面见达官，强附终不近。",
            "人之所以然，盖我无令闻。",
            "安富是其时，尊荣本其分。",
            "只合坐茅庐，灰堆埋牛粪。"
        ],
        "title": "老面",
        "id": "aafb337b-df41-4d0e-b183-ec6a7a36b53d"
    },
    {
        "author": "韩淲",
        "paragraphs": [
            "袖手坐春昼，渊渊古井水。",
            "倦漉渊明巾，姑隠子綦几。",
            "沉冥极颠末，昭彻贵表里。",
            "裕矣得失心，隘哉洗其耳。"
        ],
        "title": "袖手",
        "id": "4fc1475d-a5d8-40be-838d-e6d61f8d6840"
    },
    {
        "author": "韩淲",
        "paragraphs": [
            "收息卧晓枕，鸦声报天明。",
            "一簷隔市尘，便有嘈杂声。",
            "今晨雪如何，云何蝗不生。",
            "且愿蝗不生，明年谷价平。"
        ],
        "title": "枕上",
        "id": "79f8523a-84f5-4e61-9238-98faa0c44475"
    },
    {
        "author": "韩淲",
        "paragraphs": [
            "僧窗耿清灯，秋虫入虚听。",
            "风收松声回，夜息人籁定。",
            "清明养我神，湛寂见我性。",
            "万有虽自然，唯乐独也正。"
        ],
        "title": "清坐四鼓",
        "id": "d459f784-6f66-4623-a0b1-ae1a8be013b0"
    },
    {
        "author": "韩淲",
        "paragraphs": [
            "寒灯梦初觉，危坐收此心。",
            "心亦合自收，无念即清深。",
            "举足尘埃起，盈颠霜雪侵。",
            "枯禅缚意马，练养无胎禽。"
        ],
        "title": "危坐",
        "id": "25c5ca78-d66a-4440-afce-70790922d1d3"
    },
    {
        "author": "韩淲",
        "paragraphs": [
            "少小住京邑，不识世寒煖。",
            "欢来上高楼，但爱湖水满。",
            "所历辄忘归，其交亦常款。",
            "岂伊岁齿深，遂与境事断。",
            "萧萧宋□宅，赫赫金张馆。",
            "□坚多侠游，隠约出幽伴。",
            "胡为乎山中，长歌至于懒。"
        ],
        "title": "偶兴  其一",
        "id": "3086594b-f94b-4685-878b-f37e3aaeeb7a"
    },
    {
        "author": "韩淲",
        "paragraphs": [
            "轻风度林杪，乱山啼子规。",
            "流水去无迹，茅簷雨霏微。",
            "乍暖复薄寒，时时整巾衣。",
            "炊烟晚色起，呼童掩柴扉。"
        ],
        "title": "偶兴  其二",
        "id": "6b37bfea-5347-467a-88a5-c66a330ce152"
    },
    {
        "author": "韩淲",
        "paragraphs": [
            "空云春昼长，明晦苦参错。",
            "连朝服衾枕，疲苶不可作。",
            "岂唯虑归舟，去没逢蛟鳄。",
            "卧闻耕桑家，种败蚕栖箔。",
            "忧来故耿耿，政尔须杯勺。",
            "酸甜无正味，聊以慰寂寞。",
            "譬如无絃琴，亦寓山水乐。"
        ],
        "title": "十四日推枕引酒信笔书此",
        "id": "74b625cf-18e7-4967-9895-336f977fe2ce"
    },
    {
        "author": "韩淲",
        "paragraphs": [
            "南风吹时雨，襟抱忽然开。",
            "凭轩一长谣，清句亦满怀。",
            "当年沮溺心，自觉未为乖。",
            "桑麻涧上泉，何不返故栖。",
            "帝城尘埃中，隘巷多涂泥。",
            "摆落更奚道，强颜终莫谐。",
            "规规二十载，今日始知迷。",
            "仰视天宇高，归云去难回。"
        ],
        "title": "偶成  其一",
        "id": "a119c70b-cb05-4868-8df1-5c9f530be818"
    },
    {
        "author": "韩淲",
        "paragraphs": [
            "淫淫梅子雨，靡靡上郭山。",
            "山既遶篱外，雨复湿窗间。",
            "林深叶葱蒨，地偏水潺湲。",
            "鹊噪鸡鸣午，风定白云还。"
        ],
        "title": "偶成  其二",
        "id": "935dc1ea-6f4a-4832-be2f-ba462a7bca90"
    },
    {
        "author": "韩淲",
        "paragraphs": [
            "逸此一寸心，养此七尺躯。",
            "寒往则暑来，日居而月诸。",
            "万古固寥远，百年乃须臾。",
            "仪秦徒纵横，唐虞祇都俞。"
        ],
        "title": "偶成  其三",
        "id": "4a6f0544-2e18-4263-bf2f-adb957d55680"
    },
    {
        "author": "韩淲",
        "paragraphs": [
            "重午是一节，芒种又一气。",
            "何因至怡悦，底事苦歔欷。",
            "园林无俗情，琴书有真味。",
            "贫者自为贫，贵者自为贵。"
        ],
        "title": "偶成  其四",
        "id": "4b36ad7c-8419-4c08-bc4f-ae5dba660c5e"
    },
    {
        "author": "韩淲",
        "paragraphs": [
            "用物多则强，境熟气易定。",
            "壮胆骋寡见，迷情忽羣听。",
            "茫茫可与否，沓沓贤且佞。",
            "名利缠古今，孰不堕此径。",
            "驱驰每冲晓，展转直至暝。",
            "固肥尔室家，端系我朝廷。",
            "身无百岁长，事有一日罄。",
            "留侯李邺侯，大似醉者醒。",
            "历久只两人，吾常喜深订。"
        ],
        "title": "偶感",
        "id": "6954d8ba-5437-4866-aaef-2753e5fc2522"
    },
    {
        "author": "韩淲",
        "paragraphs": [
            "篱门绿阴合，涧水通流泉。",
            "日影过屋外，风声落山前。",
            "好客时时来，琴尊咏残编。",
            "余凉醒午醉，鸟语更清圆。"
        ],
        "title": "夏日思家林",
        "id": "b3b1c25b-3e25-4234-b516-34876e70c94e"
    },
    {
        "author": "韩淲",
        "paragraphs": [
            "林下寂无事，坐对春风晚。",
            "杜鹃啼一声，花落水流远。",
            "琴书送日月，胡能计行遯。",
            "自是得栖迟，奚敢事偃蹇。"
        ],
        "title": "林下",
        "id": "f34d4e7d-474d-4a96-b2f0-d19471148f81"
    },
    {
        "author": "韩淲",
        "paragraphs": [
            "清风穆然至，林影何其明。",
            "不知春已夏，池荷亦敷荣。",
            "展簟理竹榻，幽梦时自醒。",
            "起行散腰脚，气适无留情。"
        ],
        "title": "杂兴  其一",
        "id": "3b30071f-ee48-4d0e-8921-0753cda1e0b8"
    },
    {
        "author": "韩淲",
        "paragraphs": [
            "翾翾蝶粉白，气化随所之。",
            "人生事物间，自役应自知。",
            "赏心有余乐，即目无足悲。",
            "天运非偶然，神释形已疲。"
        ],
        "title": "杂兴  其二",
        "id": "f8f067e2-d858-4fb0-938e-b494f5de2f3a"
    },
    {
        "author": "韩淲",
        "paragraphs": [
            "云雷布凉雨，早稻叶翻翻。",
            "携锄走畦町，惜水不厌浑。",
            "吾方卧涧壑，人奚识丘园。",
            "望岁可以饱，高歌诵虞轩。"
        ],
        "title": "杂兴  其三",
        "id": "88fd65a4-2231-4d20-a689-98159f9d35bf"
    },
    {
        "author": "韩淲",
        "paragraphs": [
            "长沟护流沫，沙石拥声处。",
            "溯洄一镜净，更觉云影住。",
            "不辞数鱼虾，甚欲下鸥鹭。",
            "夏气忻已深，今古本如故。"
        ],
        "title": "杂兴  其四",
        "id": "d78720b5-66b7-4c8a-aff8-e60966d3b91d"
    },
    {
        "author": "韩淲",
        "paragraphs": [
            "独立看流水，草树相因依。",
            "清回滩声长，碧下波影迟。",
            "人生老当敛，心口常自违。",
            "啼禽忽飞来，夏气今如兹。"
        ],
        "title": "杂兴  其五",
        "id": "267d64e3-5134-42b5-a80c-ef69c01a8623"
    },
    {
        "author": "韩淲",
        "paragraphs": [
            "人多愁不达，达则定无愁。",
            "不知所愁何，大半为身谋。",
            "爵服纵可贵，事业终悠悠。",
            "以兹旦暮心，且从山水游。"
        ],
        "title": "春日杂兴  其一",
        "id": "38f2ed6c-c582-4802-b645-c4b47e259c3e"
    },
    {
        "author": "韩淲",
        "paragraphs": [
            "以我视彼心，当思我如彼。",
            "未必有所益，徒更纷纭尔。",
            "世道升降间，古今只一理。",
            "昧不知其然，如是而已矣。"
        ],
        "title": "春日杂兴  其二",
        "id": "aa35d793-8945-4acc-beea-cbe6ec9ae9a2"
    },
    {
        "author": "韩淲",
        "paragraphs": [
            "当其未生时，孰知我能老。",
            "既老复须死，何其置怀抱。",
            "谈空与说妙，终古吻不燥。",
            "此身无厌生，得酒醉亦好。"
        ],
        "title": "春日杂兴  其三",
        "id": "6e274afd-c084-435b-b3f0-09ab974f3f80"
    },
    {
        "author": "韩淲",
        "paragraphs": [
            "儒者求专门，是岂为我儒。",
            "乡愿复不佳，必竟将何如。",
            "未有孔孟前，尧舜非著书。",
            "观书亦不恶，涂辙亦差殊。"
        ],
        "title": "春日杂兴  其四",
        "id": "a6559c85-7468-4fb0-9857-08aaf5fddbe9"
    },
    {
        "author": "韩淲",
        "paragraphs": [
            "四时景自足，何必写以诗。",
            "诗成句读间，不过我自知。",
            "但恐两眼昏，心识如乱丝。",
            "血气一耗散，逐物之所之。"
        ],
        "title": "春日杂兴  其五",
        "id": "f3dfaa0b-81b3-4558-b859-524cdf0a78bf"
    },
    {
        "author": "韩淲",
        "paragraphs": [
            "种田图得米，终岁亦勤劳。",
            "当春把鉏犁，和风满东臯。",
            "岂忘水旱忧，流离至逋逃。",
            "未必可就食，往来徒嗷嗷。"
        ],
        "title": "春日杂兴  其六",
        "id": "59e3ea28-16db-4ca3-b74e-8279d0ec20bf"
    },
    {
        "author": "韩淲",
        "paragraphs": [
            "士以科举计，本避农与商。",
            "谋利则皆然，役役真可伤。",
            "周之士也贵，里选而论乡。",
            "上人能用之，身尊道弥昌。"
        ],
        "title": "春日杂兴  其七",
        "id": "84700112-d137-4ea6-8a09-deb02aa0143c"
    },
    {
        "author": "韩淲",
        "paragraphs": [
            "戎马纷羣寇，残害吾赤子。",
            "被之以礼乐，庶使保生齿。",
            "如火热水深，亦运之而已。",
            "治少乱则多，尧舜惟孝悌。"
        ],
        "title": "春日杂兴  其八",
        "id": "6510d21f-ec96-4e0c-a74f-6adcb6873a9c"
    },
    {
        "author": "韩淲",
        "paragraphs": [
            "幽草清更佳，被花多白红。",
            "鸟啼蝴蝶乱，村村是春风。",
            "人无杯酒饮，不得此意融。",
            "春过夏将至，迤逦成秋冬。"
        ],
        "title": "春日杂兴  其九",
        "id": "a80b2b14-e931-46b1-902e-12a042f62647"
    },
    {
        "author": "韩淲",
        "paragraphs": [
            "佛老多惰民，其书不如此。",
            "儒者读儒书，饮酒食肉耳。",
            "古人之糟粕，不过一片纸。",
            "不读亦自佳，徒以资口耳。"
        ],
        "title": "春日杂兴  其一○",
        "id": "e4c5394a-3883-475a-8c1a-e0f3228b7ff0"
    },
    {
        "author": "韩淲",
        "paragraphs": [
            "古人善为治，焉得常继之。",
            "施为须臾间，乱之以参差。",
            "请观一岁年，阴晴每如兹。",
            "大抵正自难，君子易忧思。"
        ],
        "title": "春日杂兴  其一一",
        "id": "528663ef-dacb-4990-81f6-be2573d76dc6"
    },
    {
        "author": "韩淲",
        "paragraphs": [
            "茫茫天地宽，山水多回礴。",
            "一山复一水，又尔为聚落。",
            "聚落成城郭，贵贱分忧乐。",
            "岂不知其然，何苦生厌薄。"
        ],
        "title": "春日杂兴  其一二",
        "id": "30c48849-801b-4b51-ab33-7f0231ee84c4"
    },
    {
        "author": "韩淲",
        "paragraphs": [
            "园荒无与鉏，草树暗如织。",
            "披榛理幽步，野气颇有力。",
            "坐令世网心，不动自然息。",
            "更见吾潩泉，无波莹巖色。"
        ],
        "title": "秋日杂兴  其一",
        "id": "8d68c31b-011b-494d-9919-bdfbd2dd8d7a"
    },
    {
        "author": "韩淲",
        "paragraphs": [
            "木槿亚红淡，牵牛蔓青滋。",
            "露晞凉风入，陡觉居处宜。",
            "巖桂中秋蘂，篱菊重阳枝。",
            "何必春始荣，物物有其时。"
        ],
        "title": "秋日杂兴  其二",
        "id": "dd187c43-31ce-44cb-a4f1-3aaaec2f77b4"
    },
    {
        "author": "韩淲",
        "paragraphs": [
            "开轩散幽帙，今昔随所诣。",
            "何如彻名色，庶不涴声势。",
            "抚几聊自怡，发牙易凋弊。",
            "安得同心人，相忘可忘世。"
        ],
        "title": "秋日杂兴  其三",
        "id": "c2080b84-df45-46bd-a5c8-8d193dc068c6"
    },
    {
        "author": "韩淲",
        "paragraphs": [
            "亭亭鸡冠花，散出非所莳。",
            "色与秋日明，叶与秋庭媚。",
            "山闲人自稀，鸿鴈几时至。",
            "境象吾素知，茅茨下清吹。"
        ],
        "title": "秋日杂兴  其四",
        "id": "dd9ac8d0-63af-417a-b129-775a8640bbfc"
    },
    {
        "author": "韩淲",
        "paragraphs": [
            "独吟不知秋，独坐不知晚。",
            "坐久颇撘陀，吟深或偃蹇。",
            "栖栖与世疎，默默去道远。",
            "澄渊无起波，长谷有绝巘。"
        ],
        "title": "雨中杂兴  其一",
        "id": "564b620c-f382-4b6e-bb4f-683c550146a7"
    },
    {
        "author": "韩淲",
        "paragraphs": [
            "凉风固不恶，凉雨诚可佳。",
            "庭空鸟雀至，篱破藤蔓斜。",
            "倦体得支吾，睡眼失昏花。",
            "门前客能来，我亦留茶瓜。"
        ],
        "title": "雨中杂兴  其二",
        "id": "adadc171-50d1-4aa4-aa53-70990447ddd8"
    },
    {
        "author": "韩淲",
        "paragraphs": [
            "蛩吟四壁立，月过一窗闲。",
            "光明动音闻，此是我家山。",
            "才短仕固艰，气馁发亦斑。",
            "人物与天运，初不苦相关。"
        ],
        "title": "雨中杂兴  其三",
        "id": "6dad5f4b-f530-4057-8726-ce41279a9166"
    },
    {
        "author": "韩淲",
        "paragraphs": [
            "客来难共语，客去宁自孤。",
            "未能高远引，非斯其谁徒。",
            "寥寥同心人，一逝不可呼。",
            "渊明醉即眠，所以爱吾庐。"
        ],
        "title": "雨中杂兴  其四",
        "id": "f431263c-982f-44e7-8194-49eed2f459d4"
    },
    {
        "author": "韩淲",
        "paragraphs": [
            "枯禅未离喧，随俗或安雅。",
            "翻覆大化中，谁是长年者。",
            "同光须臾期，尘埃野马也。",
            "风亭木叶下，村村又秋社。"
        ],
        "title": "雨中杂兴  其五",
        "id": "b1045a25-420f-4a62-8ccb-93501021faa5"
    },
    {
        "author": "韩淲",
        "paragraphs": [
            "蝴蝶为庄周，黄粱熟邯郸。",
            "蘧然一梦觉，茫茫天壤间。",
            "相推明日月，来往成暑寒。",
            "山林与钟鼎，胸中了不干。"
        ],
        "title": "春怀  其一",
        "id": "398ebf48-8dc3-47a8-9581-c8374bbdfbf3"
    },
    {
        "author": "韩淲",
        "paragraphs": [
            "东风已飞花，绿叶生昼阴。",
            "呼童整春服，清溪一啸吟。",
            "时序遽如许，不知情浅深。",
            "夕阳忽在山，轻烟起沉沉。"
        ],
        "title": "春怀  其二",
        "id": "aa588533-d067-4440-b132-5317daa96883"
    },
    {
        "author": "韩淲",
        "paragraphs": [
            "单舸下长川，相与两文士。",
            "欢然叩舷歌，激激响风水。",
            "山头秀松杉，城阴富桃李。",
            "周流至桥边，兴极笑而起。"
        ],
        "title": "春怀  其三",
        "id": "d4d2bc0b-1e9b-4af5-9833-914770e5d11e"
    },
    {
        "author": "韩淲",
        "paragraphs": [
            "浇淳固一致，大抵务归厚。",
            "百年草栖尘，孔孟已无有。",
            "书不求甚解，又不喜饮酒。",
            "宦情随牒移，庸能累身口。"
        ],
        "title": "春怀  其四",
        "id": "d27d9530-299c-4af0-8847-b088ed9906c9"
    },
    {
        "author": "韩淲",
        "paragraphs": [
            "潺潺涧声清，杳杳一径静。",
            "晴鸠唤雨鸠，屋角自相应。",
            "佳处无时无，领略在吾兴。",
            "万理钟自然，名物可争竞。"
        ],
        "title": "春怀  其五",
        "id": "2dfc21da-0252-4835-8254-e8a267a916b4"
    },
    {
        "author": "韩淲",
        "paragraphs": [
            "万言一杯水，驰辩漫摛藻。",
            "饰智以惊愚，去盗亦有道。",
            "吾衰梦周公，青春镜中老。",
            "富贵亲戚畏，位高金多好。"
        ],
        "title": "春怀  其六",
        "id": "2c964455-7ac9-485d-a07e-8915bb628770"
    },
    {
        "author": "韩淲",
        "paragraphs": [
            "人生一世间，百年几晴阴。",
            "贵贱无定在，岁月徒自深。",
            "世路有夷险，宦业多升沉。",
            "未能率此性，于何不动心。",
            "在彼犹在己，视古犹视今。",
            "不须问行藏，且图豁胸襟。",
            "邻翁有酒不，对我成清斟。"
        ],
        "title": "秋怀  其一",
        "id": "c3b1d882-bc29-4e1c-a0e9-8e1b69d48f0d"
    },
    {
        "author": "韩淲",
        "paragraphs": [
            "小雨不肯晴，烟中犹霡霂。",
            "出门泥未干，枯柳弄微绿。",
            "皇皇欲何之，君子贵谨独。",
            "屋上幸有山，屋边亦种木。",
            "西风遶东篱，秋来更多菊。",
            "采撷升中堂，悠然兴自足。",
            "断絃尚何问，鸾胶有谁续。",
            "居今实思古，孜孜慕前躅。"
        ],
        "title": "秋怀  其二",
        "id": "a075ff88-d5d9-4257-a65e-b5180023050c"
    },
    {
        "author": "韩淲",
        "paragraphs": [
            "虚堂倚修竹，冷冷自苍翠。",
            "东轩亦不恶，小山发丛桂。",
            "残蝉犹啾啁，新鴈已嘹唳。",
            "抚几怜岁华，何用苦文字。",
            "颜子曲肱眠，陶令日日醉。",
            "鄙哉乘时者，急急死名利。",
            "百年归山丘，等无身口累。"
        ],
        "title": "秋怀  其三",
        "id": "4fedb45c-eb03-4ed5-a77b-a8c0ade6922f"
    },
    {
        "author": "韩淲",
        "paragraphs": [
            "我爱渊明诗，超出俗调度。",
            "执卷良自羞，在手不忍去。",
            "有时成诵之，行歌倚松树。",
            "好风从西来，潇然尚何虑。",
            "三叹或已暮，不知衣上露。",
            "俗物忽败人，苍茫认归路。"
        ],
        "title": "秋怀  其四",
        "id": "6b645ffc-2296-4230-90c2-68453adb9ad9"
    },
    {
        "author": "韩淲",
        "paragraphs": [
            "秋月从天来，照人光清寒。",
            "起舞或四顾，夜色明飞栏。",
            "举杯与之笑，不知颓玉山。",
            "醉倒复自起，挥手扪天关。",
            "衡门终局促，空戴头上冠。",
            "焉得万里沙，校猎驰雕鞍。"
        ],
        "title": "秋怀  其五",
        "id": "bdab595a-8cdf-4093-89df-21347071170d"
    },
    {
        "author": "韩淲",
        "paragraphs": [
            "读书求甚解，汲汲何时已。",
            "纷然四海间，臭味少相似。",
            "人谁识致知，人谁务穷理。",
            "不专尚空言，但祇事苛礼。",
            "曾莫如老庄，犹解究生死。",
            "斯文今沦亡，吁嗟乎余子。"
        ],
        "title": "秋怀  其六",
        "id": "950e6be9-c83b-4292-ac33-17b919f49f28"
    },
    {
        "author": "韩淲",
        "paragraphs": [
            "壮士不逢时，失身杂蓬蒿。",
            "出门仰天笑，入门复悲号。",
            "骥騄无时无，谁为九方臯。",
            "两鬓空未白，脱落已萧骚。",
            "博文事华藻，驰辨如波涛。",
            "持此可求进，义命畏所操。",
            "虽于交游间，好客时一遭。",
            "握手或对榻，气岸两相高。",
            "奈此穷困何，耕凿敢辞劳。",
            "从渠肉食者，厌薄一世豪。",
            "富哉汉公卿，朝夕醉醇醪。"
        ],
        "title": "秋怀  其七",
        "id": "fbe63f18-9a69-4420-8cd9-02984694bd08"
    },
    {
        "author": "韩淲",
        "paragraphs": [
            "天命有生死，人事有盛衰。",
            "亘古每如此，一致该百为。",
            "墨翟非达道，徒尔悲练丝。",
            "寥寥千载间，圣贤眼中稀。",
            "悠悠水东逝，忽忽日西驰。",
            "为学苟未至，于人犹可思。",
            "发言一不善，虽马亦难追。",
            "修身撰良辰，浩然排忧悲。"
        ],
        "title": "秋怀  其八",
        "id": "2542bfd3-1855-429a-8669-99eca0894560"
    },
    {
        "author": "韩淲",
        "paragraphs": [
            "出门溪上行，山苍波渺渺。",
            "渔子隠岸隈，樵者来木杪。",
            "时当宿雨霁，露滴秋风晓。",
            "晨光明朝暾，佳处殊不少。",
            "达观宇宙间，城邑何褊小。"
        ],
        "title": "秋怀  其九",
        "id": "03d5db75-a08e-45e3-9aeb-b2b670d43409"
    },
    {
        "author": "韩淲",
        "paragraphs": [
            "忆昔武夷君，邀我相翺翔。",
            "舟游九曲溪，授以却老方。",
            "岂知一别后，蹉跎客他乡。",
            "空余清夜梦，幔亭发林芳。",
            "会须寻旧游，仙家日月长。",
            "弃置烟火食，岩前有囷仓。"
        ],
        "title": "秋怀  其一○",
        "id": "a3a0ac41-3af5-4b66-92f7-ba1af2e1732f"
    },
    {
        "author": "韩淲",
        "paragraphs": [
            "秋来事幽讨，发兴不能休。",
            "此身幸未老，焉能营菟裘。",
            "西山发秀色，南涧渟清流。",
            "山水无尽藏，似足供我谋。",
            "天然有奇妙，不待人力修。",
            "光景逐昏旦，节物因春秋。",
            "吏事非吾乐，世态非吾忧。",
            "耕凿图饮食，蚕缲作衾裯。",
            "更愿长丰登，庶几足所求。"
        ],
        "title": "秋怀  其一一",
        "id": "28bb9eb3-e42e-4674-af22-24dd385eaa5b"
    },
    {
        "author": "韩淲",
        "paragraphs": [
            "朝随双鸳鸯，暮为孤凤凰。",
            "春风顾盼间，罗帐生辉光。",
            "金盘荐玉食，王母持雕觞。",
            "能得几时好，顷刻成参商。",
            "夜月满空阶，余香在衣裳。",
            "人生喜懽乐，失计易沮伤。",
            "本谓荣九族，旦夕如金张。",
            "一身乃命薄，粉泪空徬徨。",
            "应羨里闾间，百岁同糟糠。",
            "悔不祇从媒，随分作妻房。"
        ],
        "title": "妾薄命",
        "id": "7aceae46-b4fe-427c-b8f0-bd6f5df335ce"
    },
    {
        "author": "韩淲",
        "paragraphs": [
            "谢安久不作，东山尚谁论。",
            "当年拥鼻吟，几为妻子昏。",
            "抚筝挽其须，慷慨徒尔言。",
            "诸儿淝水功，折屐心已烦。",
            "后来名字传，江左犹知尊。",
            "李白王介甫，二诗至今存。",
            "吾行樟丘野，迤逦怀德村。",
            "有客理花草，开径于樊园。",
            "云是爱闲者，衣冠安石孙。",
            "一见邀我留，取酒置盘飧。",
            "世有斯人欤，岂受车马喧。",
            "悠哉扁榜佳，碑板见渊源。",
            "因之重叹息，老语不敢吞。",
            "相与保初志，春秋燕鸡豚。"
        ],
        "title": "东山吟",
        "id": "382009d3-0e3c-4a98-b39b-f5daeb684655"
    },
    {
        "author": "韩淲",
        "paragraphs": [
            "徘徊碧山崦，想像碧山人。",
            "落日寒未昏，飞鸿过之频。",
            "自视悖俗姿，忍与众小邻。",
            "一朝入圣门，毕世遗清尘。",
            "只今崖边松，可以经千春。"
        ],
        "title": "效齐梁体",
        "id": "301f2b9f-02ca-4f25-86c6-e1dee07577bf"
    },
    {
        "author": "韩淲",
        "paragraphs": [
            "山水能娱人，清气溢方州。",
            "曳杖僧坊侧，积潦看横流。",
            "风光草际变，云物天中浮。",
            "士岂悉慕蔺，吾其不梦周。",
            "缅邈五柳陶，归来事西畴。"
        ],
        "title": "读鲍谢诗  其一",
        "id": "82902c68-9d28-4ccb-83fd-01fba341e5c9"
    },
    {
        "author": "韩淲",
        "paragraphs": [
            "昼日夏方永，逝波川上惊。",
            "摇毫抒情思，莫知蛙黾鸣。",
            "老身偃仰间，遐心尚何征。",
            "顾步得所逢，挥手疑过清。",
            "黄流潏断港，青柳散前荣。",
            "夫我自荜门，伊人满芜城。",
            "景急语勿缓，混茫风雅生。"
        ],
        "title": "读鲍谢诗  其二",
        "id": "b96773ac-7bcb-426f-aebb-6b615bf80f84"
    },
    {
        "author": "韩淲",
        "paragraphs": [
            "山水幽绝处，吾亦难为情。",
            "此道世莫讲，肯计身后名。",
            "徇名与逃名，俱若可怜生。",
            "百年能几何，大半宠辱惊。",
            "醒醉一昭彻，本来孰亏成。"
        ],
        "title": "读渊明饮酒诗",
        "id": "df906eb6-cae5-4eed-b4b3-4a499dd23711"
    },
    {
        "author": "韩淲",
        "paragraphs": [
            "琴樽发清谣，老眼度闲日。",
            "君侯句愈奇，天然去雕织。",
            "得诗喜欲舞，此意越今昔。",
            "一从陶谢远，谁复见真迹。",
            "直疑天地来，不在口耳觅。",
            "扶摇九万鹏，天池可同息。",
            "章泉泉水清，为我洗胸臆。",
            "绿叶青春深，夜月梦遥夕。"
        ],
        "title": "次韵斯远和答昌甫读谪仙诗  其一",
        "id": "ab53df27-453f-4b1d-a6bf-cd52a66f937b"
    },
    {
        "author": "韩淲",
        "paragraphs": [
            "酴醿落香雪，杨柳生野烟。",
            "东风过寒食，物色谁能怜。",
            "清晨沐兰芳，夷心玉景篇。",
            "万象春和中，霞珮璆锵然。"
        ],
        "title": "次韵斯远和答昌甫读谪仙诗  其二",
        "id": "c2cd2881-1722-43da-a9d4-7228ecd410c7"
    },
    {
        "author": "韩淲",
        "paragraphs": [
            "矫首灵山南，远目水溪东。",
            "溪山春正浓，胜事还当穷。",
            "佳人天一方，欲见无由逢。",
            "倚楼与下榻，二士腾高风。",
            "安得两凫舄，或杖一枝筇。",
            "游戏相征逐，老我百岁中。"
        ],
        "title": "次韵斯远和答昌甫读谪仙诗  其三",
        "id": "b42089cd-dfee-4122-8508-6e831b9fbf51"
    },
    {
        "author": "韩淲",
        "paragraphs": [
            "结发游上国，煌煌开吴京。",
            "州檄易湖海，所至尘虑婴。",
            "焉知二十载，潦倒还重经。",
            "亲党劳行役，朋来展交情。",
            "登临共翔集，离阔独怔营。",
            "暑气晓犹敛，堤水散新萍。",
            "得理景无违，安时事逾轻。"
        ],
        "title": "读韦苏州诗呈申之兼示八姪直之",
        "id": "c51fd2f4-2d13-447d-b12d-a39daf512de5"
    },
    {
        "author": "韩淲",
        "paragraphs": [
            "我思列岫亭，秋光满灵山。",
            "地高出林荡，下视城邑间。",
            "有时坐终日，邻僧亦往还。",
            "屋头木蓊蓊，砌下菊斑斑。",
            "放此麋鹿心，炼彼冰雪颜。",
            "今日复何日，驱驰未能闲。"
        ],
        "title": "五思  其一",
        "id": "a6a24afd-6431-4def-93ab-03c34747bf1a"
    },
    {
        "author": "韩淲",
        "paragraphs": [
            "我思南涧水，秋雨涨白苹。",
            "但见禽鸟啼，少值城市人。",
            "倚杖独照影，幽怀寄闲身。",
            "潺潺泻尘旧，汩汩来清新。",
            "濯缨江滨渔，洗耳颍阳真。",
            "长安多飞埃，乃复在兹辰。"
        ],
        "title": "五思  其二",
        "id": "06aa35a0-cc19-4396-a1d6-5b68ece9f57e"
    },
    {
        "author": "韩淲",
        "paragraphs": [
            "我思灵井幽，山围路高远。",
            "青山四面合，风声自回返。",
            "时携一尊酒，坐石至昏晚。",
            "岚光发深窦，翠色明绝巘。",
            "荒寒集鹇鹧，渊澄见鲿鰋。",
            "年来事寸禄，扪心愧嵇阮。"
        ],
        "title": "五思  其三",
        "id": "dc48f2e1-e885-4bad-9c19-763372ab5fa5"
    },
    {
        "author": "韩淲",
        "paragraphs": [
            "我思玉溪流，松山日涵碧。",
            "舟人相上下，樯竿倚沙石。",
            "出门无百步，饭饱时散策。",
            "波寒逼衣屦，空翠润巾帼。",
            "道上逢渔樵，庵前唯道释。",
            "此趣久已成，何因甘役役。"
        ],
        "title": "五思  其四",
        "id": "fa0f329f-8ff9-4c85-a7a1-7aa989e6a90c"
    },
    {
        "author": "韩淲",
        "paragraphs": [
            "我思鹤山路，田间望青苍。",
            "忽到绝壁下，春风散林芳。",
            "气煖石色润，崖穴如蜂房。",
            "想像仙人来，宜有隠者藏。",
            "泉鸣万丈渊，云遶千仞岗。",
            "老矣当结茅，无为恋周行。"
        ],
        "title": "五思  其五",
        "id": "202afc29-3653-457f-8041-70fb953d9e97"
    },
    {
        "author": "韩淲",
        "paragraphs": [
            "商秋散惊飚，嘉客木兰舟。",
            "停桡以遵渚，意邈语绸缪。",
            "遗我鲍照诗，遐叹睇前修。",
            "徂年易为急，悯默泾渭流。"
        ],
        "title": "滕黄梅遗鲍参军集",
        "id": "f864d806-2b8b-4ca8-b098-dd721869e4a0"
    },
    {
        "author": "韩淲",
        "paragraphs": [
            "一从寇谦之，祖尚张道陵。",
            "湮芜五千言，庄列亦不明。",
            "荒哉神仙家，方伎刘向评。",
            "存想与炉灶，后世徒营营。",
            "吾从云笈书，七签岂其情。",
            "山闲焚妙香，君房天禧经。",
            "叩齿理玉池，天风韵流铃。",
            "玉历眇延康，尘劫无足惊。"
        ],
        "title": "闲借云笈七签",
        "id": "20d1c332-4058-471a-865c-7ae9e3e58617"
    },
    {
        "author": "韩淲",
        "paragraphs": [
            "身形厌老大，急以书自娱。",
            "经史随手翻，于我皆不虚。",
            "彼人骨已朽，今人复何如。",
            "百年皆强营，圣贤岂非疎。"
        ],
        "title": "自库中归翻书有感",
        "id": "9b44b4d8-9d1a-4c5c-a3ad-f9bc889bb302"
    },
    {
        "author": "韩淲",
        "paragraphs": [
            "诗道古所重，诗篇今不难。",
            "寂寥建安来，尚有李杜坛。",
            "齐梁小儿体，往往不足观。",
            "君侯贤关秀，磊落夜光寒。",
            "簸弄豪侠窟，洗涤儒腐酸。",
            "连编忽堕前，惘然失悲欢。",
            "金华三洞高，东流五百滩。",
            "乃能收拾之，尽归一毫端。",
            "惜我保社人，未同把檀栾。",
            "挥絃送飞鸿，悠悠发清弹。"
        ],
        "title": "章抚干诗编",
        "id": "e9b3d0c6-f14a-42da-87fe-d55ef60b1b2e"
    },
    {
        "author": "韩淲",
        "paragraphs": [
            "卢仝五千卷，邺侯三万轴。",
            "二人书虽多，颠倒俱在腹。",
            "吾当思其然，岂肯汎然读。",
            "李侯真名家，玉川惟破屋。",
            "至今数唐贤，未易可追逐。",
            "谁谓柯山西，魏氏追望族。",
            "衣冠照楼观，再世新卜筑。",
            "中有简编地，仍复种修竹。",
            "斯远吾所敬，作记不碌碌。",
            "发挥书林趣，足以濯心目。",
            "伟哉父子间，抱负如韫椟。",
            "要当大所施，致主锡民福。",
            "想见翻经时，一下十行速。",
            "先得我心同，闻韶心忘肉。"
        ],
        "title": "书林",
        "id": "7a45bfb0-abd5-45e4-a68d-1f1c67abdd90"
    },
    {
        "author": "韩淲",
        "paragraphs": [
            "吾人聚集地，常刺俗子眼。",
            "过岂彼之是，亦乃此之简。",
            "君行往西湖，晒书理碑版。",
            "必入鹓鹭羣，百事当一莞。",
            "所抱才志高，天衢复何赧。",
            "勿谓舍瑟希，异乎三子撰。",
            "清风炫崇桃，遽尔疎酒盏。",
            "其与物为春，至道嫌择拣。"
        ],
        "tags": [
            "西湖"
        ],
        "title": "黄子功云入吴晒书因以诒之",
        "id": "2815b02d-cdf0-4626-97d0-7c96bbf0a72b"
    },
    {
        "author": "韩淲",
        "paragraphs": [
            "抚我百醉诗，把此一杯酒。",
            "水南撼霜飚，山月复在牖。",
            "禅家话三三，伯主约九九。",
            "得友良独难，呻吟倍搔首。"
        ],
        "title": "夜过霞山看赵百醉诗刻及诸名胜跋语  其一",
        "id": "c5739e42-23d6-4c5a-9a6c-d2ef962ab59b"
    },
    {
        "author": "韩淲",
        "paragraphs": [
            "钟声殷空山，灯影照只字。",
            "区中无妙心，天外有能事。",
            "消长以隆替，昏旦而寤寐。",
            "白夫阮籍眼，拥矣谢安鼻。"
        ],
        "title": "夜过霞山看赵百醉诗刻及诸名胜跋语  其二",
        "id": "d9675cf7-a60c-4708-acfe-e1bfd1202087"
    },
    {
        "author": "韩淲",
        "paragraphs": [
            "淡泊梅都官，苦硬孟东野。",
            "韩欧舒而明，徐吕平而雅。",
            "健阔到应刘，高深望屈贾。",
            "章泉有斯人，身寄玉山下。"
        ],
        "title": "题赵四行卷",
        "id": "e30fc6a4-ba22-4086-bff9-eee4b426fd2f"
    },
    {
        "author": "韩淲",
        "paragraphs": [
            "本朝二百年，古文盛欧阳。",
            "平生几讨论，皓首诵山房。",
            "谁知落宦网，不暇相携将。",
            "旦旦药市游，夜夜隘巷藏。",
            "黄沙扑几席，细尘污衣裳。",
            "欲从人乞之，嗫嚅但徬徨。",
            "珍重李校书，爱我穷词章。",
            "假借复取赠，转觉厚意长。",
            "聊穷述作心，轲愈参翺翔。",
            "向来太玄经，遗我喜若狂。",
            "昼夜测中养，至今迷三方。",
            "二书或有尽，盛德胡能忘。"
        ],
        "title": "近从校书得太玄今又得蜀本欧阳文",
        "id": "cd788e36-6afc-4d8b-8a65-7820a46a4c20"
    },
    {
        "author": "韩淲",
        "paragraphs": [
            "春风起春雪，山路寒阴阴。",
            "梅花岂不开，立行寻我吟。",
            "同来者谁欤，林泉洁烦襟。",
            "摩挲僧窗题，悠悠故人心。"
        ],
        "title": "僧窗观斯远诸公诗",
        "id": "360f0f66-9846-4dfa-a683-f39b7785fc09"
    },
    {
        "author": "韩淲",
        "paragraphs": [
            "霜叶柳塘风，烟蘂梅溪渡。",
            "茅店问村醪，未许空归去。",
            "倚杖小裴回，写我吟边句。",
            "醉眼复何之，落日孤鸿处。"
        ],
        "title": "题梅溪橘阁词",
        "id": "597626a2-6065-4375-a9c6-f4119fa882e1"
    },
    {
        "author": "韩淲",
        "paragraphs": [
            "因过竹院酒，共看竹院书。",
            "坐中半北客，南渡百年余。",
            "叶大栀子肥，橘树正扶疎。",
            "云雷送风雨，微凉入衣裾。",
            "谈谐各锋起，才气色敷腴。",
            "道古不如今，抱德或若愚。",
            "洗琖勿促迫，开襟且须臾。",
            "达人要领会，兴逸奚可辜。"
        ],
        "title": "晁十哥出旧藏书画",
        "id": "345a9bfc-6c5f-4f9f-996f-07e3afa75cb0"
    },
    {
        "author": "韩淲",
        "paragraphs": [
            "春风吹绿树，占断江头路。",
            "水煖浴鸳鸯，汀沙澹吞吐。",
            "断取置转庵，又作笔下句。",
            "长安红尘中，相对得幽趣。"
        ],
        "title": "题赵希远小景",
        "id": "974ecae1-9520-49d1-a89e-abe95b0eadb5"
    },
    {
        "author": "韩淲",
        "paragraphs": [
            "秋深夜自清，扬扬梦初成。",
            "短衣山麓间，羽客争将迎。",
            "同行得佳伴，意气还相倾。",
            "或有设食者，窗几皆虚明。",
            "恍然忽已觉，此身微官萦。",
            "只今闲且散，心胡为未平。",
            "尚复带孥累，徒羨高举轻。",
            "方外多高人，箪瓢思远征。"
        ],
        "title": "纪梦",
        "id": "2900946d-f35d-446f-87ab-31c039405801"
    },
    {
        "author": "韩淲",
        "paragraphs": [
            "近城人语杂，深山人语少。",
            "重露滴烟岚，野水见鱼鸟。",
            "稻粱丰稔外，耕凿愿温饱。",
            "所以桃源人，不与外人道。"
        ],
        "title": "怀古  其一",
        "id": "def725ea-face-4e08-9325-a1d71cece8de"
    },
    {
        "author": "韩淲",
        "paragraphs": [
            "少壮既奚为，老矣复难强。",
            "紫芝未必仙，采之亦可饷。",
            "耆耄八九十，道可无俯仰。",
            "所以商山人，辞汉宁独往。"
        ],
        "title": "怀古  其二",
        "id": "78661f84-c645-41f3-8137-3415f15b46e9"
    },
    {
        "author": "韩淲",
        "paragraphs": [
            "谁欤赋奇诗，索我玉山研。",
            "产石斲未久，所落荒野县。",
            "如公笔阵高，岂足供法战。",
            "聊堪用鸡毛，滴水共贫贱。",
            "市价亦不争，百钱可营缮。",
            "包提偶到吴，取诮畏俗谚。",
            "胡为而好此，感叹殊恋恋。",
            "徒咏绝妙词，旧事记黄绢。"
        ],
        "title": "玉山村民斲石为砚仲至以诗来索次韵",
        "id": "03df037d-7bb4-4811-bed3-c3dbbf13ad8d"
    },
    {
        "author": "韩淲",
        "paragraphs": [
            "世味日以陋，莫能商古今。",
            "伐异或党同，嘈杂非正音。",
            "我生逢百罹，倍觉空苦心。",
            "堂堂玉泉家，源委非蹄涔。",
            "君尤挺特操，气宇清且深。",
            "相逢清河桥，万感成清斟。",
            "发挥所兴寄，倾倒所译寻。",
            "谁谓南渡久，而闻正始吟。",
            "黄华明露高，风回雨垂阴。",
            "白发生已多，只合同投簪。"
        ],
        "title": "次韵喻学士",
        "id": "e9e6debe-9cf1-4f2a-b7b8-e28533059b4d"
    },
    {
        "author": "韩淲",
        "paragraphs": [
            "寻幽我良久，步步生白云。",
            "沿潭转长亩，剥啄枫下门。",
            "人胜地逾佳，语到声成文。",
            "纷乎彼城市，有耳胡用闻。",
            "夜雨发奇观，簷溜迷幽芬。",
            "我尔本何事，今昔奚所分。",
            "拥炉挹名酒，抚几瞩伟文。",
            "耿耿岁欲晚，姑从野梅论。"
        ],
        "title": "次韵斯远雨中",
        "id": "dfc0e2f4-09af-4bbe-8ce0-3281df50b0fe"
    },
    {
        "author": "韩淲",
        "paragraphs": [
            "家山玉谿头，薰风水流烟。",
            "小亭午梦余，清耳晚树蝉。",
            "本拟老林下，萧散无穷年。",
            "岂知一左计，薄宦能几钱。",
            "尘埃京毂底，僦舍万井连。",
            "值此长夏热，愈觉归为贤。",
            "故人忽念我，乐共湖山缘。",
            "昨夜复大雨，乘凉吟欲颠。"
        ],
        "title": "次韵郑御带苦热",
        "id": "d95e02bd-69fc-4048-8085-46e063de17f3"
    },
    {
        "author": "韩淲",
        "paragraphs": [
            "人物本如云，八俊更三君。",
            "山风吹夏箨，苍雪落纷纷。",
            "专壑紫苔古，掩关青竹深。",
            "据高梧而瞑，新蝉助长吟。",
            "斸土烧萌茁，惩羹且一餐。",
            "竹新明眼句，持答愧琅玕。",
            "千岁支牀龟，团蒲纸帐为。",
            "发梳晨粥后，梅有隔窗枝。",
            "未腊灵山白，溪南只独看。",
            "章泉两峰雪，应更地炉寒。"
        ],
        "title": "次韵昌甫  其一",
        "id": "425a8080-111c-40bc-8bf3-ed884a7ae85a"
    },
    {
        "author": "韩淲",
        "paragraphs": [
            "涧冷浮冰澌，深居坐堆灰。",
            "纷然自积雪，怀哉复怀哉。",
            "儿女强解事，走蹈风雪里。",
            "那知病骨酸，常日懒起止。",
            "幽忧底穷尽，抖擞时一拨。",
            "鸿飞声冥冥，本是淡生活。",
            "山深已辟尘，雪中清人心。",
            "飞鸟绝尚可，空花翳阴阴。",
            "寒更数历然，其如雪夜何。",
            "长言与短调，瑞峰清气多。"
        ],
        "title": "次韵昌甫  其二",
        "id": "f29ee300-a7eb-4bb7-ae28-8329a69c3f8a"
    },
    {
        "author": "韩淲",
        "paragraphs": [
            "菊开即重阳，蝶愁何必论。",
            "今朝县斋冷，松竹照清樽。",
            "雅致信无极，世俗惭不根。",
            "为酬夜来吟，请从陶令言。"
        ],
        "title": "十日上饶次韵",
        "id": "361703dc-84e5-4d5f-b74d-033b711e7c85"
    },
    {
        "author": "韩淲",
        "paragraphs": [
            "一树梅花发，窗前耿寒宵。",
            "我舞影零乱，哦诗江动摇。",
            "田收粗可饭，岁暮岂无谣。",
            "山中烟雾合，水阔雪霜消。"
        ],
        "title": "次韵斯远见怀",
        "id": "0bb08472-6a6e-403e-b50f-a6da5014e7d7"
    },
    {
        "author": "韩淲",
        "paragraphs": [
            "饭了寻茗事，一啜兴未阑。",
            "更作建焙春，汤熟沉燎间。",
            "僧窗对诗人，与我溪涧闲。",
            "要是有余味，云轻鸟飞还。"
        ],
        "title": "次韵施仲益",
        "id": "984db5a9-6148-4543-8d3b-7c5fb4a4dff6"
    },
    {
        "author": "韩淲",
        "paragraphs": [
            "交道弃如土，利害俱成风。",
            "士夫无宿业，反不类贱工。",
            "平陆渺成江，千载生杰雄。",
            "阮籍未云达，黔娄安知穷。"
        ],
        "title": "次韵",
        "id": "a2c6c9b5-a5c9-48a3-9e31-068224b49461"
    },
    {
        "author": "韩淲",
        "paragraphs": [
            "上郭绵绵山，夹路悠悠水。",
            "寻春问诗翁，兴寄岂有已。",
            "持觞得茂宰，抵掌笑行止。",
            "坐中呼乌乌，酒酣徒热耳。"
        ],
        "title": "十五日将入章泉上饶有句次韵",
        "id": "08136829-d5b3-435d-a357-910502c61887"
    },
    {
        "author": "韩淲",
        "paragraphs": [
            "已是山中人，只问山中友。",
            "水仙官梅花，霜浓盛开否。",
            "灵山阁之前，溪山堂之后。",
            "竹里春山亭，冬深几诗酒。"
        ],
        "title": "次韵景瑜  其一",
        "id": "f7482005-5117-4484-a7c4-9f8298c7ff01"
    },
    {
        "author": "韩淲",
        "paragraphs": [
            "从昔秋风起，骚人感兴同。",
            "霞收滕阁外，云落楚台中。",
            "寂寂无言说，纷纷有事功。",
            "漂流水南住，相望屋西东。"
        ],
        "title": "次韵景瑜  其二",
        "id": "3de1bba1-1c9a-4d13-a031-761189667db2"
    },
    {
        "author": "韩淲",
        "paragraphs": [
            "忍浣城郭尘，来访南豅友。",
            "留连既听雨，放浪亦市酒。",
            "谁知桂满门，自觉香在手。",
            "秋思今如何，闲吟为之久。"
        ],
        "title": "十三日次韵春伯",
        "id": "ef2595ce-fc34-4035-be7d-3e87cc3b54e7"
    },
    {
        "author": "韩淲",
        "paragraphs": [
            "穷居寡所谐，懒顾形与影。",
            "谁欤药石我，冉冉惊老景。",
            "开奁发珍剂，更以珠玉并。",
            "三叹得效方，因之倍脩省。"
        ],
        "title": "施教授以诗送药饵次韵谢之",
        "id": "a023a9e2-ae7f-433d-8576-43a10b343a25"
    },
    {
        "author": "韩淲",
        "paragraphs": [
            "平生所交友，岂曰不数人。",
            "但恐莫我知，可疎不可亲。",
            "人如李仲元，人如郑子真。",
            "相望无百里，犹得奉清尘。"
        ],
        "title": "次韵昌甫所寄因答施仲益且寄斯远  其一",
        "id": "d6bb3d48-fea3-4a47-9189-b814e542769c"
    },
    {
        "author": "韩淲",
        "paragraphs": [
            "三子者之撰，孰辨主与宾。",
            "富贵非所恶，古道多贱贫。",
            "要是一世士，必有千载人。",
            "渊乎章泉水，高会聚荀陈。"
        ],
        "title": "次韵昌甫所寄因答施仲益且寄斯远  其二",
        "id": "1590d18f-7ef7-4ebc-be5c-5f5ee1c0efb4"
    },
    {
        "author": "韩淲",
        "paragraphs": [
            "尝看晋宋语，无忌酷似舅。",
            "焉如施与徐，共学乃师友。",
            "固应在同声，亦何苦遗臭。",
            "我独乏雅正，蓬心乱苗莠。"
        ],
        "title": "次韵昌甫所寄因答施仲益且寄斯远  其三",
        "id": "75771118-182e-4798-9ef1-3738854cc8ee"
    },
    {
        "author": "韩淲",
        "paragraphs": [
            "人梅两相得，雪云阴复开。",
            "此时对自足，朝夕为谁催。",
            "逢花既攀折，寻香试徘徊。",
            "山意动诗兴，优哉而悠哉。"
        ],
        "title": "次韵  其一",
        "id": "0025d930-8c69-4221-8aa1-e6ccfad9a9e6"
    },
    {
        "author": "韩淲",
        "paragraphs": [
            "留诗炼字稳，读者无此识。",
            "共看庭前桂，不改旧时碧。",
            "洗盏取酒来，饮尽莫留滴。",
            "醉后气易平，长哦对泉石。"
        ],
        "title": "次韵  其二",
        "id": "a3527a7d-a6e6-4dbc-81a3-ee4c5fac7442"
    },
    {
        "author": "韩淲",
        "paragraphs": [
            "苍然山抱溪，游子意何主。",
            "雪残崖下日，风落泉上雨。",
            "严陵固莫及，玄英亦堪数。",
            "岚静白云深，扁舟过汀渚。"
        ],
        "title": "次韵成季道中  其一",
        "id": "8d0ef741-11d2-4f4b-9195-8993ad4e2f3f"
    },
    {
        "author": "韩淲",
        "paragraphs": [
            "乘流下东吴，耳目眩滩水。",
            "篷欹舟荡兀，柁正缆迤逦。",
            "晓离林薄傍，晚著沙石里。",
            "缩头鹅鴈眠，时时忽惊起。"
        ],
        "title": "次韵成季道中  其二",
        "id": "9a8a0b93-e8cd-46ac-9a19-14f3803d7297"
    },
    {
        "author": "韩淲",
        "paragraphs": [
            "朅来固意惬，倏去诚愿违。",
            "敢云一语是，未省百事非。",
            "春雪遽落落，春花亦菲菲。",
            "举手酬座人，酒美翁不归。"
        ],
        "title": "二十七日置酒饯昌甫雪作次张上饶韵",
        "id": "1a7a21fa-fa15-4574-b50f-b115c539f349"
    },
    {
        "author": "韩淲",
        "paragraphs": [
            "独游有妙理，拓落空自知。",
            "丘壑始晴日，涧溪轻暑时。",
            "胡牀看题字，佛屋思咏诗。",
            "宜非车马喧，得以同襟期。"
        ],
        "title": "次韵吴推官独游南巖寺  其一",
        "id": "1b4ba031-2e37-4c8a-bd9b-73c435e54236"
    },
    {
        "author": "韩淲",
        "paragraphs": [
            "丛深集幽鸟，荒翳无来人。",
            "崖上滴乳泉，崖外栖缁尘。",
            "在此本如旧，相彼徒争新。",
            "应当学金仙，永断贪痴嗔。"
        ],
        "title": "次韵吴推官独游南巖寺  其二",
        "id": "e0eea851-1a49-4f16-95a2-621c0522a652"
    },
    {
        "author": "韩淲",
        "paragraphs": [
            "雅俗岂殊调，今古信一时。",
            "晴雨草木长，摸索皆我诗。",
            "善来子赵子，身世忽若遗。",
            "顾瞻绝代人，乘闲有幽期。",
            "和润见名理，处处清气随。",
            "坐卧泉乱鸣，孟夏凉侵肌。",
            "睡余供茗事，禅榻鬓成丝。",
            "进退出处间，何心玩易羲。"
        ],
        "title": "辛卿有言雨则清润晴则清和昌甫因为五字次韵呈之",
        "id": "a6337aa0-e3cf-400d-85b2-9571ff828aa3"
    },
    {
        "author": "韩淲",
        "paragraphs": [
            "鹏鷃各相命，谁非逍遥游。",
            "何足控抟处，冯生一虚舟。",
            "老身缚微官，是气空横秋。",
            "岁月如斯夫，对君那得愁。",
            "啸歌溯流光，更上大堤头。",
            "好风从东来，孤怀眇难收。"
        ],
        "title": "再赋呈斯远",
        "id": "a3a0dae0-d6d6-44aa-addd-5c529e3cfbcd"
    },
    {
        "author": "韩淲",
        "paragraphs": [
            "薰风入家林，共坐满窗绿。",
            "交游情致深，景物岁月速。",
            "伤哉利名者，冰炭恣寒燠。",
            "既已随颓波，一失不可复。",
            "较其心迹微，能异几禽犊。",
            "吾侪事幽讨，得兴万虑足。",
            "相羊山水间，处处堪悦目。",
            "君来叩蓬户，离羣久居独。",
            "道故惊变迁，忧时见翻覆。",
            "且听歌声长，前村正樵牧。"
        ],
        "title": "伯皋自永丰见过次韵",
        "id": "230e168c-afba-4d08-8e42-fdf6109df699"
    },
    {
        "author": "韩淲",
        "paragraphs": [
            "看梅集池舘，风雨中夜归。",
            "当君扶舆际，是我寻梦时。",
            "山气既巃嵸，晨光且熹微。",
            "倏来五字工，亟读起披衣。"
        ],
        "title": "次韵斯远夜归",
        "id": "255b8b5f-62ea-4296-b690-03622af1169f"
    },
    {
        "author": "韩淲",
        "paragraphs": [
            "空山落黄叶，天寒鸿雁鸣。",
            "敲门袖诗来，一见喜且惊。",
            "清扬固不凡，雅意方流行。",
            "如天两曜奔，如水百渎倾。",
            "是中有妙寄，冰翁必能名。"
        ],
        "title": "刘簿之婿游以诗来见且持昌甫书和韵答之",
        "id": "fe82a304-b8e7-4025-8954-aee8dd8e249f"
    },
    {
        "author": "韩淲",
        "paragraphs": [
            "人物曾几何，岁月良不待。",
            "秋深动金石，夜久生竽籁。",
            "凉知神观回，静胜语嘿对。",
            "悠悠苔竹轩，语短莫能载。"
        ],
        "title": "次昌甫韵",
        "id": "621c6c09-3c9b-45a5-a7d8-999ae19a4865"
    },
    {
        "author": "韩淲",
        "paragraphs": [
            "老我成漫仕，世事马牛风。",
            "投身逐毫末，益愧多田翁。",
            "乘春欲东游，肯问行李穷。",
            "溪干富桃李，花光眩晴空。",
            "停桡一举首，壮气犹如虹。",
            "灵山正崔嵬，半在返照中。",
            "行藏岂人定，忠诚本天通。",
            "但顾行未实，奚论报必丰。",
            "君诗多隽永，三年几相从。",
            "山亭酌别酒，舟车复西东。",
            "余情尚酬句，岁月双鬓蓬。",
            "黄发爱玉体，书来置邮筒。"
        ],
        "title": "次韵林教授见别",
        "id": "d6ffb4cf-7dd0-46de-86a4-b7fff4c78c43"
    },
    {
        "author": "韩淲",
        "paragraphs": [
            "终朝雨清润，坐啸青林中。",
            "戍楼千鼓传，殷殷闻冬冬。",
            "敢为城市远，犹喜声迹通。",
            "诗成赋幽愤，志岂终困穷。",
            "兴言古达者，鹿门有庞翁。",
            "此话世莫知，因公悦心胸。"
        ],
        "title": "次韵林教授",
        "id": "09892577-0ed0-40bd-90c3-b3d6c464c198"
    },
    {
        "author": "韩淲",
        "paragraphs": [
            "年年最佳处，韶艳三春光。",
            "顾我憔悴人，岂不能自强。",
            "拂拭整春服，行歌发清商。",
            "山头山花开，花底还举觞。",
            "欢来为之醉，身世忽若忘。",
            "笑指深林中，崇兰有国香。"
        ],
        "title": "次韵昌甫仲春读谪仙诗  其一",
        "id": "c4970661-2ee0-49dc-8886-402d9de73f39"
    },
    {
        "author": "韩淲",
        "paragraphs": [
            "花嫩得雨开，花老得雨落。",
            "开落须臾期，人生任相谑。",
            "红花春融融，白花春漠漠。",
            "春色正可娱，逢花快杯酌。"
        ],
        "title": "次韵昌甫仲春读谪仙诗  其二",
        "id": "9cf0c4e4-a464-478b-9273-0b405d4a28d6"
    },
    {
        "author": "韩淲",
        "paragraphs": [
            "苔竹雨浪浪，章泉水涓涓。",
            "是中春晴时，瑞峰生紫烟。",
            "幽人更真率，语客醉欲眠。",
            "既已外此身，庸知有愚贤。"
        ],
        "title": "次韵昌甫仲春读谪仙诗  其三",
        "id": "d2f69bb7-8266-4753-9901-f24ae6e92e36"
    },
    {
        "author": "韩淲",
        "paragraphs": [
            "有酒勿惮饮，触事醉则休。",
            "风物既闲美，何为不来游。",
            "斜川眇千载，渊明岂常流。",
            "疏年记时日，依湍对鲂鸥。",
            "偶然值隣曲，崎岖想经丘。",
            "吾生亦老矣，怀古谁与俦。",
            "但笑勿悲鸣，百句无一酬。",
            "兹辰过霞山，又可绝口不。",
            "却怪和陶者，儋崖圣同忧。",
            "遥遥二子心，妙处未易求。"
        ],
        "title": "正月五日读东坡和斜川诗于霞山",
        "id": "172efeed-b52b-4d43-83ed-f0d018e6acf7"
    },
    {
        "author": "韩淲",
        "paragraphs": [
            "榜巷曰陋巷，作斋为茅斋。",
            "何愧安乐窝，其志安在哉。",
            "有子醉六经，有眼照九垓。",
            "应羨常山水，长从城下来。"
        ],
        "title": "邵司法索诗",
        "id": "7f33a668-67c5-47f4-b9fd-b2760fec1917"
    },
    {
        "author": "韩淲",
        "paragraphs": [
            "闲多乏交游，生晚欠知友。",
            "栖迟强逢迎，汩没惮趋走。",
            "几年荒野外，已觉安井臼。",
            "一旦朝市间，时亦泥杯酒。",
            "纷纷夸毗儿，落落穷独叟。",
            "由来事箪瓢，岂是厌升斗。",
            "湖波风泛莲，野岸日移柳。",
            "为问吴山头，何如楚溪口。"
        ],
        "title": "偶成",
        "id": "59565480-adeb-4075-93e4-f672dfd620a1"
    },
    {
        "author": "韩淲",
        "paragraphs": [
            "回味有苦益，充肠宜苦锥。",
            "其实虽地出，其雅则天资。",
            "因思夏畦发，又见霜林吹。",
            "頼彼庶可食，此外何所为。",
            "羶芗易爽口，鼎豆徒解颐。",
            "朝市安能羨，山林端足师。",
            "悠然自公咏，殷勤还我贻。",
            "咀嚼岂不乐，吟哦信非痴。"
        ],
        "title": "昌甫寄苦锥次韵",
        "id": "d3bc1708-71a4-4718-ba9e-f0bae5cc9411"
    },
    {
        "author": "韩淲",
        "paragraphs": [
            "是中能娱人，岂为杯酒留。",
            "不知我何求，当复醉扶头。",
            "翩翩佳公子，临风仲宣楼。",
            "月满乃如此，对君可言愁。"
        ],
        "title": "次韵赵监仓",
        "id": "42c7f263-7fba-4ec2-a725-3230eb31e535"
    },
    {
        "author": "韩淲",
        "paragraphs": [
            "人生本逆旅，行止良悠悠。",
            "试看康庄上，辙迹多成沟。",
            "公子分闭户，时来亦何由。",
            "载书晓遄迈，春令方如秋。",
            "河滨古城府，税鞅聊优游。",
            "青云捷径在，坻庾非君优。",
            "臧孙故有后，崭崭承风流。",
            "胡为重作恶，日暮犹登楼。"
        ],
        "title": "邹道乡送幼安赴澶仓",
        "id": "24c70bb7-c045-4a0d-8d77-1a02e182cdfd"
    },
    {
        "author": "韩淲",
        "paragraphs": [
            "悠悠城下水，又与日平西。",
            "漫移脚步高，忘却所历低。",
            "奔忙小聚邑，乃有一大溪。",
            "栏干莫浪拍，事物久难齐。",
            "望舒生绝巘，我醉马未嘶。",
            "停骖且莫上，狭路多涂泥。"
        ],
        "title": "次韵王教授",
        "id": "5a56f0fd-3422-4d80-9805-727aa5e71f00"
    },
    {
        "author": "韩淲",
        "paragraphs": [
            "溪山有佳月，可以永今夕。",
            "惊心总悠悠，过眼纷籍籍。",
            "何为秋向深，甚是老已逼。",
            "长谣陶一觞，怀抱所共席。",
            "披衣步良夜，奈此佳月何。",
            "太虚澹以阔，青景转觉多。",
            "风微泛家山，露湛明庭树。",
            "乌鹊无停栖，稀星片云度。",
            "光冷秋气肃，感时唯自惊。",
            "徘徊亦已久，不知更漏深。",
            "嫦娥在高高，传闻殊恍惚。",
            "双鹤快飞来，驾我探月窟。"
        ],
        "title": "月夜小集次韵郑教授",
        "id": "e00bd735-21c0-421d-928e-faa81de9b49d"
    },
    {
        "author": "韩淲",
        "paragraphs": [
            "后湖有徐舅，永丰有施甥。",
            "英英怀玉山，方来孰争衡。",
            "世岂无甥舅，人岂无友生。",
            "二士真可人，得之于我荣。",
            "跖寿回也短，司命如不平。",
            "已乎系时数，感焉涕泗并。"
        ],
        "title": "有怀斯远及施仲益次章丘韵",
        "id": "7f5116b4-f28a-463f-87f3-8006659499e1"
    },
    {
        "author": "韩淲",
        "paragraphs": [
            "南风吹归船，便欲老林下。",
            "尘埃坐吴会，衮衮失昼夜。",
            "因行山寺高，忽见此粲者。",
            "长夏得襟期，楼居静如画。",
            "他年共回首，一段好佳话。",
            "谁知予怀深，万事口不挂。"
        ],
        "title": "次韵载叔",
        "id": "040c8b0c-3301-4429-a430-de294a47480b"
    },
    {
        "author": "韩淲",
        "paragraphs": [
            "凉天有佳月，何须问盈亏。",
            "彼美黄金花，亦自满东篱。",
            "我归南山秋，从此当乐之。",
            "开园整旧蹊，世事真若遗。",
            "迤逦得闲趣，款曲知情怡。",
            "鸥鹭或时下，可使机心疑。",
            "向来宦江海，自缚曾谁鞿。",
            "客来相劳苦，一觞聊共持。",
            "休去便当已，宜佩渊明诗。"
        ],
        "title": "次韵成季  其一",
        "id": "3d534317-294e-4ce3-8a04-83491318701d"
    },
    {
        "author": "韩淲",
        "paragraphs": [
            "挈杖过前麓，凉风动吾巾。",
            "指点昔所翫，示我同心人。",
            "徘徊路将夕，犹能望城闉。",
            "平沙映回岸，黄叶迷青苹。",
            "石迳亦可上，老眼俱为新。",
            "危亭望更远，左右还多筠。",
            "不觉夜气合，沾洒雨脚匀。",
            "兴尽篝火归，隠约溪粼粼。",
            "是中著佳士，与俗隔几尘。"
        ],
        "title": "次韵成季  其二",
        "id": "8a72420f-5cac-43e8-b9b3-2e8fd4b721cc"
    },
    {
        "author": "韩淲",
        "paragraphs": [
            "山城芳树深，明月啼杜宇。",
            "客怀为摇荡，诗语亦覼缕。",
            "朅来新安江，颇觉民物古。",
            "故人作太守，善政尤可数。",
            "尘榻为我下，更复多软语。",
            "飘零曾几何，乃此一杯醑。",
            "坐中严夫子，意气欲掀舞。",
            "晤对心事闲，信矣良工苦。"
        ],
        "title": "次韵严丈并呈孟使君",
        "id": "ed00269d-a698-454d-bb70-7ceacda83c42"
    },
    {
        "author": "韩淲",
        "paragraphs": [
            "春来得新语，胜食斋房芝。",
            "舌本久已强，便觉此意随。",
            "三咽元和津，髣髴疑管窥。",
            "是事夫如何，今古诚一时。",
            "起搔种种发，抖擞酬酢之。",
            "楼西万山横，其中真吾诗。",
            "试断取一二，惨惨天四垂。",
            "谁云泌之水，而可以乐饥。",
            "但愿且吃饭，底用谈所知。",
            "彼哉长物尔，徒败人佳思。"
        ],
        "title": "次韵抱朴君同紫芝见过",
        "id": "4c3bc72b-fe93-454a-8a6a-b071d7ea12de"
    },
    {
        "author": "韩淲",
        "paragraphs": [
            "意行无东西，偶成一段奇。",
            "寻山得幽伴，遂尔相娱嬉。",
            "水涉渔梁窄，山循鸟道危。",
            "每慙衣上尘，素染已如淄。",
            "新安山水邦，寺屋多断碑。",
            "摩挲青莓苔，往往识岁时。",
            "所贵眼界阔，岂畏足力疲。",
            "榜舟或扶舆，上下适其宜。",
            "吊古践陈迹，怀贤理前规。",
            "吕侯读书堂，遗祀留丰姿。",
            "恨生异代深，遐躅无由随。",
            "寂寥付短篇，酩酊持屈巵。",
            "是日颇款曲，有时还切偲。",
            "虽云各笑语，卒复度礼仪。",
            "英英钓濑仙，其学夙素知。",
            "譬彼巨渊薮，蟠伏豹与螭。",
            "一旦奋迅去，谁复维絷之。",
            "观乎律调雅，益悼余子卑。",
            "示我千百年，匪特用自怡。",
            "传玩入铃斋，使君亦伸眉。",
            "由来绝俗士，定有惊人诗。",
            "激烈薄层穹，豁达开晴曦。",
            "况同陟山颠，又已还水涯。",
            "物色既甚富，身世真若遗。",
            "昨非兴寄清，曷浣穷陋悲。",
            "白雪本寡和，载赓思尤迟。"
        ],
        "title": "严丈泰伯见贻古句次韵为答",
        "id": "157aca28-45bd-4f0d-921c-695618c999e6"
    },
    {
        "author": "韩淲",
        "paragraphs": [
            "风谊益零落，乌能论前修。",
            "百年之江南，声利日夜流。",
            "履道兄弟贤，几时已交游。",
            "东里大父行，宿昔契分投。",
            "伟乎竹隠高，俗但言句求。",
            "可不拜其庐，何以记绸缪。",
            "我衰尚三叹，微吟如殷忧。",
            "传闻担簦趋，梅黄雨初收。",
            "一襟清微风，步步紫翠浮。",
            "舆篮试息肩，茅店板桥头。",
            "村酒勿浪醉，回骖当熟筹。",
            "所观书研真，所奉窗几幽。",
            "岂比城府间，语嘿劳应酬。",
            "肥遯理事长，故家文献优。",
            "林密山更深，寻壑好经丘。",
            "履道果再来，胥会诚良谋。"
        ],
        "title": "次韵赵十",
        "id": "2c710c73-6c94-4cb8-8636-557365d59454"
    },
    {
        "author": "韩淲",
        "paragraphs": [
            "嘉禾古名郡，机云信奇士。",
            "流风千载下，谁复数余子。",
            "近年西畴仙，游戏在朝市。",
            "文章陈仲弓，合著蓬莱里。",
            "俱尝白鸥盟，恨别隔秋水。",
            "君侯乃其朋，访我灵山底。",
            "一见欲倾盖，青眼照窗几。",
            "大抵交情深，不待早知己。",
            "学殖岂枝叶，词林务根柢。",
            "堂堂郡宾客，千里为之喜。",
            "顾言老场屋，眄焉每甚愧。",
            "衡门度长夏，风日忽清美。",
            "怀贤思晤言，泉石满幽耳。",
            "固多长者辙，爱闲谅无几。",
            "传豅金闺路，剥啄快人意。",
            "双谿南宫秀，留连今何似。",
            "要是同襟期，此道亦难尔。",
            "欢然君肯来，棋酒不能已。",
            "诘朝得新篇，诵叹有真味。",
            "载念平生亲，髣髴梦中记。"
        ],
        "title": "俞伯辉主簿同徐必大判院见过涧上纳凉约鲍南仲教授小酌次韵南仲所赋兼怀林德久国录陈敬甫学士",
        "id": "a7ceda20-2117-4762-91c8-89cdbf743430"
    },
    {
        "author": "韩淲",
        "paragraphs": [
            "雅俗岂殊调，城郭山林分。",
            "知君心事宽，一笑鸡鹤羣。",
            "邂逅多□客，酒亦为之醺。",
            "庾信哀江南，李白日暮云。",
            "白头几青眼，吾人尚可云。",
            "夜阑拥鼻吟，天香桂纷纷。"
        ],
        "title": "次韵昌甫同酌宋知军家酿",
        "id": "2d68cc67-353f-4a82-98cb-2ce5ffa6fa54"
    },
    {
        "author": "韩淲",
        "paragraphs": [
            "开门有诗来，殷若金石声。",
            "虚堂坐以咏，澹与秋气清。",
            "岂无如此句，岂有如此情。",
            "怀哉我所尚，求田乃归耕。",
            "时乎发鸣弹，浩浩非营营。",
            "大音知者希，既和应且平。",
            "枫林月在户，寒影膝上横。",
            "想当三叹后，却手复起行。",
            "华发老相看，百事皆已经。"
        ],
        "title": "次韵斯远弄琴",
        "id": "88fc2dc6-3162-4d48-a653-5885e3a0218a"
    },
    {
        "author": "韩淲",
        "paragraphs": [
            "伊人学有源，疏汝导瀍涧。",
            "相羊辟雍水，他年定名宦。",
            "谈高如已仙，笔妙疑善幻。",
            "池龙驾车辇，天马脱鞍襻。",
            "平生诸公间，抵掌肯讥讪。",
            "顾我方卑飞，藩篱趁尺鷃。",
            "相逢山水县，不觉逼岁晏。",
            "时评道精粗，万折归一贯。",
            "更及羲文易，后世明忧患。",
            "行藏思鼎钟，舒卷付藜苋。",
            "飘零朋旧交，俛仰亲故盼。",
            "因知昔能贤，此趣亦俱惯。",
            "茫茫造化广，局局天壤间。",
            "溪山偶登临，古寺履危栈。",
            "老来身本闲，懒去情转慢。",
            "词场足金章，决科信须绾。",
            "霜天忍分手，恻怆涕空潸。",
            "夜坐把离杯，寒声度鸿鴈。"
        ],
        "title": "次韵信卿",
        "id": "dc940c09-56b7-4f16-876f-3b088e28d67c"
    },
    {
        "author": "韩淲",
        "paragraphs": [
            "新语忽堕前，旷然销我忧。",
            "引纸为答赋，摇毫与冥搜。",
            "贫病雨未止，荒凉水常流。",
            "鼓琴谁裹饭，能记子桑不。"
        ],
        "title": "雨中次韵黄守见贻",
        "id": "2d045a74-0cd2-4509-a168-861201e2ab23"
    },
    {
        "author": "韩淲",
        "paragraphs": [
            "楼阴入清湖，南风渡歌鼓。",
            "旅梦不自持，悠扬定何许。",
            "醒来疎雨过，两目隘泥土。",
            "虑澹地亦偏，桐花映窗户。"
        ],
        "title": "春伯邸楼次韵十哥所题",
        "id": "9bc9566e-bc07-4f4d-a92c-060846f17259"
    },
    {
        "author": "韩淲",
        "paragraphs": [
            "红云岛上茶，一叶开枪旗。",
            "到今清梦飞，正焙水芽时。",
            "世无桑苎翁，泉井空日滋。",
            "当年游其间，停鞭尝午炊。",
            "想像修贡珍，清风可忘饥。",
            "故人持英荡，岂不一赋之。",
            "应笑拾涧薪，白石煮作糜。",
            "台高有揖客，更和别驾诗。"
        ],
        "title": "德久寄所与文叔酬唱因次韵",
        "id": "5de86146-ff31-4848-b937-ea474e617110"
    },
    {
        "author": "韩淲",
        "paragraphs": [
            "思老问形影，忧饥累身口。",
            "人生诚可嗟，所食能几糗。",
            "不过一饱尔，自苦较先后。",
            "争驰分寸地，旁观真欲呕。",
            "如君赋解嘲，里耳果听否。",
            "吾方卧穷巷，静对小窗牖。",
            "应笑我所无，请视渠所有。"
        ],
        "title": "致道注船场阙有诗次韵",
        "id": "ea55adf6-25f8-44ca-8cbd-72c21cc7a77b"
    },
    {
        "author": "韩淲",
        "paragraphs": [
            "茫茫大块中，返照孰真实。",
            "闲乘此老身，到处辄止息。",
            "余凉披拂间，露重叶已赤。",
            "人其谓我何，嗜彼烟火食。",
            "蓬莱几清浅，底用弱水力。",
            "排云斥刚风，尘世便可出。"
        ],
        "title": "次韵斯远并柬成季  其一",
        "id": "27b6ca75-1240-43b8-bd31-11a824397fd8"
    },
    {
        "author": "韩淲",
        "paragraphs": [
            "午夜露气冷，明月忽已低。",
            "推窗此何时，蛩螀互悲凄。",
            "乃知南豅山，更有南豅溪。",
            "樵歌起老叟，牧笛吹童儿。",
            "百年漫戚欣，千载劳是非。",
            "口心忽相语，不闲尚奚为。",
            "磊磊千枝松，洋洋万顷陂。",
            "偃蹇衡茅下，匪惧寒与饥。"
        ],
        "title": "次韵斯远并柬成季  其二",
        "id": "91eb9423-11a8-41db-8718-aeadab327a46"
    },
    {
        "author": "韩淲",
        "paragraphs": [
            "论交与谁语，忽厌来者众。",
            "山林恨不深，万事祗一哄。",
            "秋风吹衣裳，憀栗薄寒中。",
            "幽忧诵离骚，此意千载共。",
            "世岂无升沉，人自有轻重。",
            "匪惟物所移，即以势之动。",
            "吁嗟奈若何，得句且吟讽。",
            "吾侪聚集地，绝倒颇闲纵。",
            "虽作三日留，尚觉归倥偬。",
            "长歌固云哀，恸哭未为痛。",
            "迁书并屈贾，班史传王贡。",
            "甚矣孔仲尼，不复周公梦。"
        ],
        "title": "次韵昌甫",
        "id": "9762e06f-33b9-4596-9b4b-8e8de7e601e8"
    },
    {
        "author": "韩淲",
        "paragraphs": [
            "水南见灵山，但可著两眸。",
            "孰知九州外，自有大九州。",
            "放浪此身心，是事同浮沤。",
            "乐哉我重九，风雨簷溜收。"
        ],
        "title": "次韵吴推官",
        "id": "40d29e19-54aa-4154-8467-488b61e87430"
    },
    {
        "author": "韩淲",
        "paragraphs": [
            "宴坐寂不动，笔砚亦当屏。",
            "空虚四壁悬，况此夏方永。",
            "世涂缘业多，荆棘万蓬梗。",
            "痛扫终未除，中抱绝清冏。",
            "老身伸缩余，妙处颇能领。",
            "时舒腰脚顽，那复吊形影。",
            "日长掩关卧，睡熟呼弗醒。",
            "客来曾几何，间亦乏酒茗。",
            "富贵今金张，功名更邓耿。",
            "有味是桑麻，肥遯义尤迥。",
            "朋从赵与尹，堂齐偶邻并。",
            "欢言修敏家，俱可话闲静。",
            "此趣人勿惊，吾诗聊自省。"
        ],
        "title": "次韵",
        "id": "e923a3f5-0cae-467c-900f-6a0bd0148eb3"
    },
    {
        "author": "韩淲",
        "paragraphs": [
            "三年西湖边，薄宦良衮衮。",
            "春风我欲归，龙井不惮远。",
            "结客试幽寻，山深恨来晚。"
        ],
        "tags": [
            "西湖"
        ],
        "title": "分韵得晚字",
        "id": "76028553-2bc2-4b3b-b828-4f2e6e651db7"
    },
    {
        "author": "韩淲",
        "paragraphs": [
            "野云弹白云，声寄徽外微。",
            "胎仙舞三叠，生飞上华池。",
            "徽弄瞬息间，是岂筝阮资。",
            "孤桐本贞高，缓节调勿催。",
            "天心古乐见，画出弥明师。",
            "志士不可听，俗士不可窥。",
            "落佩倒冠者，因之得希夷。",
            "灵仙福地南，春风百草齐。"
        ],
        "title": "初五日孔野云同酌楼下取琴作白云曲因和周倅所赠韵",
        "id": "c84a5ab8-fb51-4b00-accb-aa49c34f129b"
    },
    {
        "author": "韩淲",
        "paragraphs": [
            "贺家池上园，自足了一世。",
            "是中风味佳，恨我未能至。",
            "纵横十亩宽，想见去荒秽。",
            "药苗与菜本，岁久必多置。",
            "人生闲最乐，奚苦事名第。",
            "轩裳果可得，不过多仆婢。",
            "争如老山林，庶足远朝市。",
            "能吟无自悲，逢酒便须醉。",
            "因公发长谣，休去转觉易。"
        ],
        "title": "庄贤良有园在境上作诗相示因和韵",
        "id": "7b9ac19c-486d-4322-ad85-d81e499d795a"
    },
    {
        "author": "韩淲",
        "paragraphs": [
            "山林闲放身，幽意苦不惬。",
            "因来我壶觞，且送尔官牒。",
            "池莲红未葩，园笋绿已叶。",
            "去住岂愿违，人寰付尘劫。"
        ],
        "title": "小酌饯耿运干赵推官分韵复和韵  其一",
        "id": "51138828-c81c-4666-bfac-130351e042db"
    },
    {
        "author": "韩淲",
        "paragraphs": [
            "痼疾已烟霞，药石从美疢。",
            "谁怜名宦迟，我觉幻化迅。",
            "兴与山孤高，语带涧深润。",
            "去去上下塘，应劳青眼瞬。"
        ],
        "title": "小酌饯耿运干赵推官分韵复和韵  其二",
        "id": "b1939389-82a1-4e75-b5a6-df7f9cf03ec4"
    },
    {
        "author": "韩淲",
        "paragraphs": [
            "勿云杯酒阑，且认语笑密。",
            "婆娑真一老，跌宕忻六逸。",
            "交游贵忘年，志意当惜日。",
            "舒而有鼎彜，卷而有篇帙。"
        ],
        "title": "小酌饯耿运干赵推官分韵复和韵  其三",
        "id": "5cf801ad-ac62-43b6-9f9c-160c89cdfe55"
    },
    {
        "author": "韩淲",
        "paragraphs": [
            "生公曾坐讲，童子本来明。",
            "寂寂春光晚，半塘流水清。",
            "身心为净土，千古话风铃。",
            "礼塔四方静，巡簷一片声。"
        ],
        "title": "半塘寺法华童子塔和石刻韵",
        "id": "592ab96c-e084-4721-865e-f92cc98c6b11"
    },
    {
        "author": "韩淲",
        "paragraphs": [
            "漫兴诗酒里，茶山复何为。",
            "使君领客来，达尊亦嘻嘻。",
            "别驾真不凡，咳唾墨淋漓。",
            "中间章泉叟，胜事徒自知。",
            "寄语桑苎茶，今是春早时。"
        ],
        "title": "太守茶山周治中作大字分韵",
        "id": "46bb8699-b1fd-4cc3-8da2-2786300ad258"
    },
    {
        "author": "韩淲",
        "paragraphs": [
            "我家南山陲，九日空自知。",
            "抱病起登台，茱菊随所宜。",
            "主称时序嘉，领客相娱嬉。",
            "烟云开远村，城郭横近溪。",
            "当年漉巾陶，何事独遶篱。",
            "醒醉一笑尔，千古无庸悲。",
            "秋风缓摇落，挥杯且题诗。"
        ],
        "title": "九日周国正席间分韵",
        "id": "26e9177a-fb07-434f-8c6a-867a41909de3"
    },
    {
        "author": "韩淲",
        "paragraphs": [
            "高台梅先开，老意为兴起。",
            "何知寒事营，枥骥志不已。",
            "下视城郭居，莱芜欠耘锄。",
            "嘈杂复嘈杂，百年狐兔墟。",
            "惄焉如调饥，山阿休采薇。",
            "怨耶其非邪，且问竹外枝。",
            "仲尼杖何感，能叩原壤胫。",
            "今我其息黥，举身都是病。",
            "方来二三友，少敢话肝肠。",
            "纵云千日花，难著一夜霜。",
            "南渡诚草草，流落那忍道。",
            "吾人能几家，向来有诸老。"
        ],
        "title": "夜醉处晦山台明日和韵",
        "id": "6d69b854-5adc-48d3-8351-51138e8e6773"
    },
    {
        "author": "韩淲",
        "paragraphs": [
            "能为博山游，想度丁公岭。",
            "风乎两巖幽，泉石景逾静。",
            "人谁无雅识，每每痼俗境。",
            "书传所兴起，更复史集订。",
            "于其游息间，趣味必隽永。",
            "如君英妙年，宦达在俄顷。",
            "因问知好修，何事不加省。",
            "里居得往还，时亦具果茗。",
            "诗来予和女，老意转苏醒。"
        ],
        "title": "和韵赵十",
        "id": "89649920-c411-439c-8fd4-e40beae73003"
    },
    {
        "author": "韩淲",
        "paragraphs": [
            "一笑过浮梁，留连度隙光。",
            "君当思大耐，我已老苍筤。",
            "只恐心情短，须教兴寄长。",
            "酒从诗自好，分韵记禅房。"
        ],
        "title": "和韵  其一",
        "id": "bf561591-6f55-43b6-92dc-5ec71fab1905"
    },
    {
        "author": "韩淲",
        "paragraphs": [
            "酒亦关何事，片片流仙霞。",
            "用之涤肺肝，相与成诗家。",
            "一酌且濡唇，再酌深到花。",
            "持杯两相笑，吟哦入幽遐。",
            "笔落岂知醉，何者是生涯。"
        ],
        "title": "和韵  其二",
        "id": "ff56fe95-1252-42df-9dde-cc62a6a84db1"
    },
    {
        "author": "韩淲",
        "paragraphs": [
            "人生本无情，掩苒受风竹。",
            "徒亲笔砚劳，造作漫盈轴。",
            "宾亲偶成集，禅榻不待速。",
            "清欢虽与同，极则岂见独。",
            "坐中憎点头，任彼屐满屋。"
        ],
        "title": "和韵  其三",
        "id": "dc306071-1d4a-4c8b-ab49-d972d5dbda09"
    },
    {
        "author": "韩淲",
        "paragraphs": [
            "悠悠俱幻境，起灭要人认。",
            "相从一转语，老嬾且求静。",
            "禽鸟亦何情，草木有本性。",
            "底用诗自鸣，幽禅了真净。"
        ],
        "title": "和净字",
        "id": "a5f599f7-c1c3-41c9-9c21-8f9a81808226"
    },
    {
        "author": "韩淲",
        "paragraphs": [
            "人家翠微深，林空响机杼。",
            "烟收片月出，霜气袭衡宇。",
            "追随頼陶写，领畧道情素。",
            "寻我涧谷中，更入春山去。"
        ],
        "title": "和宇字",
        "id": "42627a63-43e1-4257-a8ff-d5b0013cc48a"
    },
    {
        "author": "韩淲",
        "paragraphs": [
            "岁晚营寒事，峥嵘穷腊前。",
            "云山一败裘，百种不敢先。",
            "游于物之初，更尚我所贤。",
            "彼哉野马尘，从渠舞瓮天。"
        ],
        "title": "和天字",
        "id": "a9bc9ade-1f3e-4dd0-aeef-bd90d91f3415"
    },
    {
        "author": "韩淲",
        "paragraphs": [
            "心亲相往来，岂计酒浊清。",
            "水南有茅屋，桥北是山城。",
            "烟霜忽雨晴，云风催雪明。",
            "抚觥既已醉，回薄万古情。"
        ],
        "title": "和清字",
        "id": "40c0353a-55dd-4d7f-a827-77a2c168d0c6"
    },
    {
        "author": "韩淲",
        "paragraphs": [
            "人非不知我，知之欲何求。",
            "钱塘一都会，江湖水悠悠。",
            "岂无美少年，亦有杖白头。",
            "吾侪出入地，汎乎不系舟。",
            "急谋斗升尔，颜面那用羞。",
            "忆昔南渡来，衣冠几春秋。",
            "世道递升降，人物稀复稠。",
            "纡朱怀金者，信足乐辈俦。",
            "细思黏鱼竿，家山本田畴。",
            "朔风吹眼眵，触事风马牛。",
            "且如诗中仙，可以追逐不。"
        ],
        "title": "和仲至赠蹈中韵",
        "id": "36a7767f-faf8-4d84-bf15-afc614cd6a2b"
    },
    {
        "author": "韩淲",
        "paragraphs": [
            "相望隔异县，但愿加餐饭。",
            "悠悠鸡唱晨，寂寂钟鸣晚。",
            "是中或欣佳，聊以寄颓嬾。",
            "有时得片言，经旬答寸简。",
            "会当固穷斋，汲井为洗琖。"
        ],
        "title": "和昌甫",
        "id": "835217fd-f6d5-4b11-90da-6868cd8f0ee9"
    },
    {
        "author": "韩淲",
        "paragraphs": [
            "识赏调固佳，咏叹心愈转。",
            "载吟复载啸，我亦为之衍。",
            "至味寄和平，浮辞谢雕篆。",
            "因思交断金，是必德胜琏。",
            "方来二三友，往往钱万选。",
            "主人好事者，托兴每不浅。",
            "坐令浣花翁，索酒望云巘。",
            "淋漓颠倒间，感旧或未免。",
            "薰风吹壶觞，落日照盘馔。",
            "沟流水声远，虑淡物自遣。"
        ],
        "title": "和校官",
        "id": "756cd55b-3934-479e-9403-00ecbbea5d41"
    },
    {
        "author": "韩淲",
        "paragraphs": [
            "山扃竹林居，神情为之凝。",
            "泉仙墨妙挥，特令人眼明。",
            "是岂有心哉，亦匪不平鸣。",
            "其仙今如何，帝所振金声。",
            "枕曲刘伯伦，潄石孙子荆。",
            "既言委陆沉，颇谓乃峥嵘。",
            "放身尝一游，面势既经营。",
            "极知天下士，不但同年生。",
            "襟期两嘉尚，岁月有余情。",
            "我亦老宾客，祇欲身中清。",
            "槁项秃发矣，空吟泽畔行。"
        ],
        "title": "和伯辉去岁所寄兼怀曾君锡左司",
        "id": "77843a87-383f-43d4-8bb2-91c52fb098c8"
    },
    {
        "author": "韩淲",
        "paragraphs": [
            "敢为蚍蜉憾，谩作蒹葭倚。",
            "荒唐北溟鱼，怪诞南柯蚁。",
            "朗吟韵已分，更酌盏可洗。",
            "挥手问黄山，夜半笙鹤起。"
        ],
        "title": "和元立使君起字",
        "id": "792bcf5c-ddcd-419e-969b-d6cfcaed2d90"
    },
    {
        "author": "韩淲",
        "paragraphs": [
            "何处寻吾诗，梅横修竹色。",
            "搔头入混茫，挥手谢偪侧。",
            "陶然漫饮趣，卓矣要笔力。",
            "冰溪最高地，不可不造极。"
        ],
        "title": "和尹一韵",
        "id": "d5560982-dd30-491a-ada4-829fdf8a33bf"
    },
    {
        "author": "韩淲",
        "paragraphs": [
            "俗物败人意，浅陋欲曷澣。",
            "吾行半天下，绵邈岁月嬾。",
            "空空持一身，贸贸著两眼。",
            "心知瑚琏珍，黄流在中瓒。",
            "良玉岂易逢，金铸得亦罕。",
            "孰谓山之幽，因仍对茶椀。",
            "彼鬲乃尔奇，奚待识者断。",
            "荡扫盆盎空，俨雅古风满。",
            "文篆异代远，姑以耳目限。",
            "天大寰海波，窥测笑蠡管。",
            "传观用燎沉，留连为之款。"
        ],
        "title": "古鬲次韵成季",
        "id": "a10d052f-dd86-4b67-a55a-fa9bc7a4063a"
    },
    {
        "author": "韩淲",
        "paragraphs": [
            "云房见山僧，心中与之然。",
            "朋来二三子，亦与同醉眠。",
            "是事夫如何，未许醒者传。"
        ],
        "title": "子任处晦子潜各分韵于杰上人房",
        "id": "b7c2e70f-3537-4c3d-a5e5-4cb4c2a8e7e6"
    },
    {
        "author": "韩淲",
        "paragraphs": [
            "传芭兮撷英，陨叶兮槁茎。",
            "美人天一方，失势名不荣。",
            "暑风自南至，凉月向西生。",
            "良图弥用励，意气人命倾。"
        ],
        "title": "休上人寄鲍侍郎诵之因借其韵",
        "id": "bf63a0c1-347f-44bc-9a10-9bdc8d9607de"
    },
    {
        "author": "韩淲",
        "paragraphs": [
            "车马何方来，花溪响林泉。",
            "晏叟送遗民，自然吟其天。",
            "顾我粥饭僧，岂了文字禅。",
            "且为作餠供，晴轩少回旋。"
        ],
        "title": "为寺僧分韵得禅字",
        "id": "4c4509b0-85ce-4c84-a98b-6604faf01bb8"
    },
    {
        "author": "韩淲",
        "paragraphs": [
            "麤官居隘巷，听雪补蒲团。",
            "坐久吻悲鸣，俄而想天关。",
            "其谁剑佩履，正尔于清班。",
            "飘飘蓬莱仙，地位尤高寒。",
            "表瑞祈丰登，盖为稼穑艰。",
            "步趋夔龙后，心寄陶柳间。",
            "尘凡如我侬，尚许窥一斑。",
            "人和则气和，穹昊初匪悭。"
        ],
        "title": "正月廿七日和林祕书贺雪日所赋",
        "id": "702c57ec-f201-4e57-b00a-5f2109d731fe"
    },
    {
        "author": "韩淲",
        "paragraphs": [
            "雨声心自醒，山色眼中青。",
            "雌霓殷残照，雄风写疎星。",
            "捉笔赋磊磈，行杯笑零丁。",
            "坐久屡更仆，一任僵触屏。"
        ],
        "title": "分韵得屏字",
        "id": "63afa226-0295-445d-b9b6-d97e9937e417"
    },
    {
        "author": "韩淲",
        "paragraphs": [
            "雪中来雪观，谈妙非波旬。",
            "山僧亦摄衣，两手揖座人。",
            "似以眼谕心，谓言在兹辰。",
            "况复章泉翁，苍华岸乌巾。",
            "知我所居近，喜我与寺隣。",
            "共翻瘦权诗，一条绮丽尘。",
            "是事夫如何，岁寒梅自春。"
        ],
        "title": "同昌甫坐雪观看权巽中诗因和其雪句",
        "id": "b607bf22-6260-4edc-ae7e-49f436a74a45"
    },
    {
        "author": "韩淲",
        "paragraphs": [
            "出门非有碍，何地著老身。",
            "幸哉倚楼仙，乃不嫌我真。",
            "时时写兴来，忧道不忧贫。",
            "较彼肉食鄙，未知隔几尘。",
            "浩荡如白鸥，信矣谁能驯。",
            "余干相国家，世代常有人。",
            "上饶监郡尊，尚许闲者亲。",
            "更语春山君，扶藜整纱巾。",
            "诗情复如何，柰此寂寞滨。"
        ],
        "title": "赵倅古句见寄和答",
        "id": "a010971e-f785-4f9c-a524-f7719bedd917"
    },
    {
        "author": "韩淲",
        "paragraphs": [
            "微禄养闲静，冉冉惊老境。",
            "谁知岁月速，复此霜露冷。",
            "齿发堕江湖，家世本箕颍。",
            "无效彭泽翁，茫然吊形影。"
        ],
        "title": "微禄弟有微禄养闲静之嘲因足成篇",
        "id": "35792a64-e935-48fb-b5a7-2ff5c2c15396"
    },
    {
        "author": "韩淲",
        "paragraphs": [
            "日夕北风起，叩角何悲哉。",
            "所思不可见，只有飞雪来。",
            "林声方凄冽，溪光正徘徊。",
            "短衣挽莫前，匣镜那忍开。",
            "空对翠屏晚，寒云遶南台。",
            "茶灶煴宿火，禅龛拂新埃。",
            "江东忆李白，今古同此怀。"
        ],
        "title": "和江文通拟休上人诗韵",
        "id": "93c6183c-c1df-4293-be0c-a00d7b469376"
    },
    {
        "author": "韩淲",
        "paragraphs": [
            "为人不为人，众圣已推出。",
            "稻麻竹苇蔗，处处祗教律。",
            "伟哉棒喝边，密中之秘密。",
            "拈花既成果，如云而见日。",
            "鹅湖大义禅，法身尚巖室。",
            "唤回钟鼓醒，都在一楖栗。",
            "我今非劝请，亦岂弄吟笔。",
            "稽首大德尊，身口意无逸。"
        ],
        "title": "乙上人郡请住鹅湖不往",
        "id": "213256a9-a24f-4e0e-a0dc-343516670008"
    },
    {
        "author": "韩淲",
        "paragraphs": [
            "西菩无道潜，西林无义铦。",
            "两山钱塘湖，鱼鸟空毫纤。",
            "咄哉简敬叟，老丑复何有。",
            "火燄里翻身，冷地里合口。",
            "谁谓天地大，而今岁月淹。",
            "冬寒倍冽冽，夏暑常炎炎。",
            "众生难化度，少病少魔否。",
            "引领而望汝，平荷荫堤柳。"
        ],
        "tags": [
            "西湖"
        ],
        "title": "净慈西堂简敬叟",
        "id": "eb42e08c-96d8-44ea-abee-bbaef29aae86"
    },
    {
        "author": "韩淲",
        "paragraphs": [
            "溪横葛陂水，上有稚川宅。",
            "欢言一壶酒，未觉千岁隔。",
            "诗经茱菊节，人语风雨夕。",
            "雅俗调本殊，奚止相什百。"
        ],
        "title": "诸葛解元家分韵",
        "id": "f132ab13-ac1c-4e33-9312-2605b0717561"
    },
    {
        "author": "韩淲",
        "paragraphs": [
            "周宾既已往，旧话三十年。",
            "清哉卓庵地，龛灯照云泉。",
            "故友独此翁，老大穷当坚。",
            "一身鹿覆蕉，百计蚁磨旋。",
            "诗来起我思，山泽庞眉僊。"
        ],
        "title": "有怀连长老和韵刘推官",
        "id": "6058af92-3c1b-4b9f-8e4f-801e450d9438"
    },
    {
        "author": "韩淲",
        "paragraphs": [
            "潜山之水兮流幽幽，溪翁何在兮流不休。",
            "昔之隠于此地兮将何求，后世之人兮因筑亭以遨游。"
        ],
        "title": "元默书来作溪翁亭成且索诗因寄四章  其一",
        "id": "f65215ee-ffb8-4fca-a398-57c49acf321c"
    },
    {
        "author": "韩淲",
        "paragraphs": [
            "潜山之水兮声潺潺，溪翁何在兮声可观。",
            "昔之隠于此地兮应甚安，后世之人兮因名亭以考槃。"
        ],
        "title": "元默书来作溪翁亭成且索诗因寄四章  其二",
        "id": "f7c3c2c3-9ad3-4955-8c7f-28602202d318"
    },
    {
        "author": "韩淲",
        "paragraphs": [
            "潜山之水兮波涣涣，溪翁何在兮波可玩。",
            "昔之隠于此地兮信无患，后世之人兮因登亭以萧散。"
        ],
        "title": "元默书来作溪翁亭成且索诗因寄四章  其三",
        "id": "c7c011f1-32a6-45bf-a991-011b7926e2d5"
    },
    {
        "author": "韩淲",
        "paragraphs": [
            "潜山之水兮源远远，溪翁何在兮源不见。",
            "昔之隠于此地兮自无怨，后世之人兮因兹亭以缱绻。"
        ],
        "title": "元默书来作溪翁亭成且索诗因寄四章  其四",
        "id": "2f049cdd-c21f-4c04-9090-0f7136463576"
    },
    {
        "author": "韩淲",
        "paragraphs": [
            "歌春风，柳条微绿杏花红。",
            "小园曲迳草茸茸，蝴蝶高下飞游蜂。",
            "涧边流水鸣琤琮，斜日正在林影中。",
            "游人醉倒欢意融，梦魂飞入东华宫。"
        ],
        "title": "春风歌",
        "id": "a1183ba2-709c-4ef5-98a2-048a5f255164"
    },
    {
        "author": "韩淲",
        "paragraphs": [
            "谪仙非诗画非画，山简襄阳别有话。",
            "空令江左作图看，竹院留藏我悲咤。",
            "传闻边头腥甲兵，岘首依前汉水清。",
            "只轮不返边尘扫，莫负当年力士铛。"
        ],
        "title": "太白襄阳歌图",
        "id": "fa856b34-28b4-43ad-a3e9-f3032509521f"
    },
    {
        "author": "韩淲",
        "paragraphs": [
            "山中宰相陶隠居，所注本草将何如。",
            "更题真诰作神遇，佳梦是实宁非虚。",
            "人生形神为干躯，心欲造设气乘除。",
            "瞬息变幻争夺途，入山何难可踌躇。",
            "玉波流烟照林庐，岚影爽气归衣袪。",
            "晏起早卧食息余，三景九道回八区。",
            "一再传其坐忘欤，俛仰今昔多忧虞。",
            "荣名中人天机浅，言与不言养恬愉。"
        ],
        "title": "咏陶弘景",
        "id": "a25e0e2b-851f-4f20-af94-bc148dcc47f8"
    },
    {
        "author": "韩淲",
        "paragraphs": [
            "东里感兴西洛诗，其年忧国初南来。",
            "后人玩之可忘疲，甚矣世变非吾衰。",
            "长言短句笔墨古，颠倒妙处谁能窥。",
            "雨凉梅熟樽酒地，旧人家藏欣见之。",
            "其间亦录杜陵老，牋阔轴大何尔为。",
            "要知真识未易见，我乃征逐于兹时。",
            "潇湘莫结遗民悲，信诚空叹晏叟痴。"
        ],
        "title": "昌甫题西洛遗民诗卷并所书杜句",
        "id": "a9147ac8-c1af-4ff4-975c-f4939dd648e2"
    },
    {
        "author": "韩淲",
        "paragraphs": [
            "平生未踏洞庭野，亦不曾登南岳峰。",
            "因君谈旧游，恍如常相从。",
            "江淮历历转湘浦，裘马意气传边烽。",
            "吾尝汎大江，祇见匡庐松。",
            "乘风醉卧帆影底，高浪直溅岚光浓。",
            "日暮泊船时，是时方严冬。",
            "雪花压船船背重，缆摇舵鼓声如钟。",
            "当年意浅语不到，无句可写波涛舂。",
            "君诗乃如许，景物不易供。",
            "尽归一毫端，状出三飞龙。",
            "人间胜处贵著眼，虽有此兴无由逢。",
            "钱唐山水亦自好，奈何薄宦难从容。",
            "南高北高一千丈，潮头日夜鸣灵踪。",
            "应有隠者为识赏，青鞋布袜扶杖筇。",
            "君无诧彼我愧此，急还诗卷心徒忪。"
        ],
        "tags": [
            "庐山",
            "衡山",
            "洞庭湖"
        ],
        "title": "书姜白石昔游诗后",
        "id": "3019591e-945d-4b27-b6d2-0ddcacf64a47"
    },
    {
        "author": "韩淲",
        "paragraphs": [
            "镜湖湖上凉风起，枫叶芦花照窗几。",
            "笔牀茶灶连酒壶，炯然目光动秋水。",
            "平生北固与西江，赢得蚍蜉事訾毁。",
            "青城山嘴散关头，岂是甘心放豪侈。",
            "归来玉阶仅方寸，两路又出将使指。",
            "几回诏节去徘徊，愠色何曾为三已。",
            "桐庐潇洒非小垒，更向南宫擅词美。",
            "轩渠肯受尘鞅羁，汉庭公卿未知己。",
            "我闲访友于溪居，三叹共读公之书。",
            "清诗句句律有余，爱而不见今何如。"
        ],
        "title": "陆丈剑南诗斯远约各赋一首",
        "id": "adc90fd7-a8ba-45e4-88ff-756b19dfe8f7"
    },
    {
        "author": "韩淲",
        "paragraphs": [
            "玉溪莲幕哦诗声，声和水南松竹清。",
            "眼中孰不有言句，句到极则何能听。",
            "衡茅吹寒日惆怅，倚楼公子犹相访。",
            "袖里新篇乃若人，春风翡翠兰苕上。"
        ],
        "title": "赵将示及吴推官诗",
        "id": "badeeb66-1353-4f46-8945-f2a7d4d9970c"
    },
    {
        "author": "韩淲",
        "paragraphs": [
            "虚簷涌月垂小窗，屋外有山流涧江。",
            "夜气少定百念降，膝席引手挑油缸。",
            "静取黄庭诵琅琅，炉烟喷结柏子香。",
            "上元仙官朝紫皇，九关洞开凤鸾翔。",
            "清辉影导胎禽双，前昂后低幡节幢。",
            "尘间如帑正纷厖，眇然骈罗万家邦。",
            "形躯已经几星霜，回思淡薄天人粮。",
            "却灭百邪致欣昌，收声藏神味差长。"
        ],
        "title": "元夕夜坐观黄庭经",
        "id": "643db80c-3ad6-4a71-a591-f012cf81ae2a"
    },
    {
        "author": "韩淲",
        "paragraphs": [
            "我识睡翁尤更早，翁今死矣我已老。",
            "寥寥故家郓东平，丽泽渊源有深抱。",
            "睡翁又号曰粟斋，余事书帖亦可怀。",
            "摩挲展转心眼开，此道于人何有哉。"
        ],
        "title": "上饶出示仲至遗画",
        "id": "d3761aac-fdef-40b3-9513-4b0a0d74e2fb"
    },
    {
        "author": "韩淲",
        "paragraphs": [
            "张果老馿儿，开元天宝时。",
            "三郎非仙才，此老戏之如小儿。",
            "异代想像空好奇，莫解莫说且莫知。"
        ],
        "title": "张果老小刻",
        "id": "ac28cdab-920a-442c-84e9-00c36c18bfd8"
    },
    {
        "author": "韩淲",
        "paragraphs": [
            "前村后村雪糢糊，渔家败屋临江湖。",
            "纶收网结闭门坐，树篱草岸炊烟孤。",
            "波停水冻鱼不食，平者为沙高者石。",
            "可惜都无一句吟，笔幻生绡定谁识。"
        ],
        "title": "写捕鱼雪图轴",
        "id": "4cdc5325-8c6f-49ba-82d7-ec7c8f9d3251"
    },
    {
        "author": "韩淲",
        "paragraphs": [
            "韩干画肉不画骨，騣尾萧骚倏超忽。",
            "世间凡马徒区区，笔底丹青色尤勃。",
            "风尘澒洞心力短，世代推迁辞气讷。",
            "鹰鹜相呼可奈何，金粟堆前龙荡窟。"
        ],
        "title": "马图云韩干笔",
        "id": "4b9e158c-601f-4d11-a83c-b1c4d2531989"
    },
    {
        "author": "韩淲",
        "paragraphs": [
            "徐子笔端妙天下，成趣园成记如画。",
            "丹青写就未必工，装点铺模诚可诧。",
            "试问园中今几春，主人种花花正新。",
            "高帝子孙气象伟，等闲卜筑冰溪滨。",
            "道南推托借谁住，只为记中多好句。",
            "几回相与酒杯空，梅月柳风吹杏雨。",
            "渊明此趣非偶然，请君醉中知其天。",
            "我闲杖屦犹翩翩，莫教俗事来眼前。"
        ],
        "title": "成趣园",
        "id": "0e7e123c-55c5-4cc7-b5f8-276af5eba3a2"
    },
    {
        "author": "韩淲",
        "paragraphs": [
            "芳寻梅山上春浦，夹道繁花何用许。",
            "晴风暮日蔼微宇，佳处留连因语语。",
            "夫君易学诚可数，盘折崛峍非媚妩。",
            "叫阍归来心独苦，酒饮我时无道古。"
        ],
        "title": "二日陈主簿山园",
        "id": "5152ce1d-0289-47b0-8a6c-d9f5899cb771"
    },
    {
        "author": "韩淲",
        "paragraphs": [
            "去年一旱暍欲死，犹幸春来能忍饥。",
            "长夏因仍作凉计，中庭始架青松枝。",
            "门前催租急非缓，国中遗诰安若危。",
            "贫无输官尚自可，忠欲输君今已迟。",
            "风来萧萧悲益甚，日远茫茫愁不知。",
            "谁谓身闲得放逸，家国一体人弗思。",
            "云开空山久阙雨，蝉噪古木还迎曦。",
            "松枝松枝绿差差，吾忍坐卧来乐斯。"
        ],
        "title": "松棚",
        "id": "69bfeecb-3698-4cdc-95d2-7ac4b7b8b0e8"
    },
    {
        "author": "韩淲",
        "paragraphs": [
            "半村台上看晒蓑，风日清美奈翁何。",
            "山空无云江不波，老来渔钓闲婆娑。",
            "门前车马谁经过，取浊酒饮健句哦。",
            "我虽不言兴已多，却因此翁思老坡。"
        ],
        "title": "登晒蓑台",
        "id": "8dc8684e-7138-453d-97eb-5ea9ae88d575"
    },
    {
        "author": "韩淲",
        "paragraphs": [
            "山石漠漠明寒烟，望中一见心凄然。",
            "平生玉斧修未圆，几年只在灵溪边。",
            "长安人家杂尘土，惊怪转庵能断取。",
            "知君诗眼留万古，不待四更看月吐。"
        ],
        "title": "题潘舍人小月巖",
        "id": "0c91d922-a20c-49bb-b7bd-47959b3ff5ed"
    },
    {
        "author": "韩淲",
        "paragraphs": [
            "雪窗有第名寒绿，坠绪旁搜善能续。",
            "人间此味甘如饴，采撷行吟应自足。",
            "肯羨西湖多厦屋，只为南湖生杞菊。",
            "春风闲煮折脚铛，不信从前祇苏陆。"
        ],
        "tags": [
            "西湖"
        ],
        "title": "寒绿张尧臣以道之居",
        "id": "c5240562-1662-4e68-b06f-2ebdcbc3e525"
    },
    {
        "author": "韩淲",
        "paragraphs": [
            "彭城居士意甚远，彼自丹青金石苑。",
            "平生心力漫收敛，眼所到处聊排遣。",
            "伯皋伯皋真有益，此语令我长太息。",
            "南渡草草今百年，笑倒米家书画船。"
        ],
        "title": "伯皋索题真益斋语盖以后山诗为名",
        "id": "b81982a2-26c7-4a43-af33-5145095ad2ab"
    },
    {
        "author": "韩淲",
        "paragraphs": [
            "暮天不尽山明灭，文物从容两奇绝。",
            "射江返照鱼舸轻，隔岸人家炊烟发。",
            "依依柳色草青青，一曲风前韵清越。",
            "醉归飞梦遶庭皋，乐处十年待君说。"
        ],
        "title": "铜官富览亭",
        "id": "dd1b5050-3dd9-47bb-b087-39ce6d3c660b"
    },
    {
        "author": "韩淲",
        "paragraphs": [
            "东山高处山翁亭，羣峰巉绝环障屏。",
            "远者紫翠近者青，天淡淡兮风泠泠。",
            "人间纷如凡骨腥，我欲飞仙跨云軿。",
            "问翁何在游帝庭，寒气倏然惊酒醒。"
        ],
        "title": "山翁亭",
        "id": "71060fb7-48c0-4f10-b88c-47d02022f5d7"
    },
    {
        "author": "韩淲",
        "paragraphs": [
            "结庵名散将何为，心散意散空自知。",
            "等闲收拾到窗户，草木亦觉风披披。",
            "浮世徒尔相拘束，达人大观岁月速。",
            "有时散荡吟一诗，诗与此庵无尽期。"
        ],
        "title": "走笔戏咏散庵",
        "id": "4b1973c0-c5a9-4e6b-874b-3bacd1402991"
    },
    {
        "author": "韩淲",
        "paragraphs": [
            "岝崿峰前野翁亭，溪声常在山常清。",
            "我来尚想坡仙灵，刁令遗事犹芳馨。",
            "寒烟浓淡晚雨零，主人醉客客未醒。",
            "他时此地谁重经，俛仰今昔俱忘形。"
        ],
        "title": "题野翁亭",
        "id": "20fe48e2-d3e5-49ca-b0af-bdf186bef792"
    },
    {
        "author": "韩淲",
        "paragraphs": [
            "苍崖松声风泠泠，心高太虚望青冥。",
            "幽寻王君集山灵，古井方池谁招真。",
            "金沙岭头净无尘，呼吸风光聚精神。",
            "开合阴阳三尸惊，逍遥吟哦黄庭经。",
            "青蕊琳琅潜玄英，扶摇三光驾云骈。",
            "羽衣翩跹上圆清，我辈岂是区中人。"
        ],
        "title": "招真巖",
        "id": "a58a232a-107c-4a9b-9f5a-167165ce0e9f"
    },
    {
        "author": "韩淲",
        "paragraphs": [
            "杜陵柟树草堂前，至今物色归吟边。",
            "玉溪清泚太霞仙，我亦见之谁谓然。",
            "书窗明明有公子，坐对新诗发琼蘂。",
            "春云霭空风过耳，为作匾名识其美。"
        ],
        "title": "草堂",
        "id": "cae1db83-8707-4cc9-891c-4d81c1037255"
    },
    {
        "author": "韩淲",
        "paragraphs": [
            "风霜高洁天意寒，扪萝石壁不作难。",
            "跻攀古寺地陡宽，中有定僧琐玄关。",
            "静听鸟声人意闲，六尘扫除法观还。",
            "蓦地整履还下山，世缘禅机无两般。"
        ],
        "title": "赭亭山白云寺",
        "id": "49a6d40a-9973-4b42-a381-00e6edd6738c"
    },
    {
        "author": "韩淲",
        "paragraphs": [
            "春游花时海棠醉，夹道排空转佳丽。",
            "燕支丰颊娇未醒，翡翠轻鬟愁欲坠。",
            "牡丹风里晚烟明，蔷薇露边初日媚。",
            "山豅深静自成家，池阁幽闲谁近市。",
            "是中人物多情致，賸拟芳寻为出计。",
            "路尘独怯过城阇，远水孤舟那得至。",
            "芳菲易歇兴终阑，识赏难同吟且寄。",
            "蹊间桃李岂无言，草木何知吾亦戏。"
        ],
        "title": "海南思南豅正花欲过赵阁亦倦",
        "id": "36629800-0bfd-4528-a960-c521270eb569"
    },
    {
        "author": "韩淲",
        "paragraphs": [
            "鱼庄借榻眠春风，湖吹晚烟波拍空。",
            "是中祇可饮醇酎，摩挲醉眼花能红。",
            "两峰高高浴凫乱，杜若汀前杨柳岸。",
            "相逢君嬾我更闲，不用长歌白石烂。"
        ],
        "title": "鱼庄午睡",
        "id": "1c63ad2e-bea3-4ffd-beb0-d137b67ebdd5"
    },
    {
        "author": "韩淲",
        "paragraphs": [
            "倚船江头看修竹，谁家有轩号清足。",
            "敲门应喜故人来，一饭从容可无肉。",
            "春风桃李徒纷纷，独抱劲节惟此君。",
            "自公退食且啸咏，他日得时能拂云。"
        ],
        "title": "归舟过东流丘簿清足轩",
        "id": "0b94d6a8-2f5b-478b-9cbb-031eccac8149"
    },
    {
        "author": "韩淲",
        "paragraphs": [
            "家在溪南山下住，清晓西风生杖屦。",
            "邻翁相见笑相呼，春雪满瓯香似雾。",
            "屋头种竹池养莲，林深古井多寒泉。",
            "坐谈不觉天已暮，秋入断霞孤鹜边。"
        ],
        "title": "晓步",
        "id": "429443eb-209e-4bda-8766-1248b3964623"
    },
    {
        "author": "韩淲",
        "paragraphs": [
            "烟云未收天未明，眼头依依带疎星。",
            "行人道路贪起程，戍楼冬冬杀五更。",
            "青山渐出一溪绿，溪面横舟山有屋。",
            "红光扶日升旸谷，且听吾歌紫芝曲。"
        ],
        "title": "晓起",
        "id": "8268029b-974d-4bc5-bf50-38221700dc23"
    },
    {
        "author": "韩淲",
        "paragraphs": [
            "暮烟和角带疎钟，修竹轩窗一枕风。",
            "月淡天高云弄影，纱幮如水半曛中。",
            "夜深便觉凉无暑，庭户惟闻草虫语。",
            "参横斗转已三更，露气袭人欲轻举。"
        ],
        "title": "北窗夜卧纳凉",
        "id": "5a755a38-91b8-4cd9-b4aa-4e95680951d6"
    },
    {
        "author": "韩淲",
        "paragraphs": [
            "沧浪之居苏子美，沧浪之水仅清泚。",
            "阖庐城中今何年，宛转依稀无乃是。",
            "石凿凿兮岸靡靡，紫荇浮烟复云委。",
            "林空鸣禽时感耳，我亦为渠聊步屣。",
            "千古万古一长史，非网打尽那得尔。",
            "清风明月谁匪闲，同游之者子周子。",
            "青春已深炫桃李，寒食清明数日里。",
            "沧浪之水不可比，沧浪之歌不可拟。"
        ],
        "title": "同周兄南仲游沧浪",
        "id": "5b71c121-39c7-4d44-93ae-77a96c59d0bd"
    },
    {
        "author": "韩淲",
        "paragraphs": [
            "落残明月照湖心，小艇扬波荷气深。",
            "谁能一枕华胥梦，占得其清无暑侵。",
            "长飚撼石应真洞，净慈高绝南山阴。",
            "斋盂茗椀复宴坐，了义不必开禅林。",
            "老身执热困尘屋，偪塞嘈杂蹏足音。",
            "栎庵受用乃如此，斫额望之聊自吟。"
        ],
        "title": "文叔折柬夸其夜宿湖心午登南屏石洞纳凉",
        "id": "fe2189dc-ba57-495e-819b-f4f393f84e66"
    },
    {
        "author": "韩淲",
        "paragraphs": [
            "君家兄弟非他人，与尔同寓冰溪滨。",
            "醉吟浪宕只这是，天地混沌疑非真。",
            "琢得一句两句出，未必魂魄无精神。",
            "知我罪我春秋经，王覇隆替俱埃尘。"
        ],
        "title": "赵十同饮",
        "id": "c0f69516-9741-4e46-b530-bb020d3ec014"
    },
    {
        "author": "韩淲",
        "paragraphs": [
            "落叶纷委山路榛，饭余试作扪腹行。",
            "人家有竹不可款，负郭乃得席作门。",
            "座中邂逅执戟孙，携尊更约重论文。",
            "青橙紫蟹亦俱设，愧谢子意因余勤。",
            "诸公饮量江海吞，我病忽苦头岑岑。",
            "不如渊明醉遣客，乃效灌夫觞贵人。",
            "悬知事急起排闼，君更追路仍挽襟。",
            "吾曹相从贵真率，如此可畏还可钦。",
            "扶牀走笔道不敏，祗恐匹马来三军。"
        ],
        "title": "昨日过沈兄无隠邂逅杨溥子亦来溥子携酒就无隠饮余酒行颇虐病不胜焉席间先逸作诗道谢意",
        "id": "fb8b2a48-bbf2-4c62-ad90-7e0e8101c507"
    },
    {
        "author": "韩淲",
        "paragraphs": [
            "我扶败舆过溪北，城郭虽喧有书屋。",
            "霜云忽暗疑雪天，坐稳瓶梅蜡香扑。",
            "何许心情说饯岁，漫写诗吟惊易俗。",
            "百年王谢几人家，目断苍茫听爆竹。"
        ],
        "title": "入城晁尹二家少留",
        "id": "31fa3799-3c70-4bac-ab2f-7e6e86ed8d05"
    },
    {
        "author": "韩淲",
        "paragraphs": [
            "春晴晚步春浦门，小饮醉入梅花村。",
            "繁香吹雪数十树，青山远近疎篱园。",
            "谁家水竹明窗轩，老我清坐俱忘言。",
            "须臾烟月光吐吞，归哉楼角横黄昏。"
        ],
        "title": "春浦门外看梅因饮宋氏小轩",
        "id": "a5b4666a-25dd-469b-87e5-70bfc314aae4"
    },
    {
        "author": "韩淲",
        "paragraphs": [
            "舍前舍后海棠红，碧轩宛宛连霞宫。",
            "浮光弄景虽带雨，睡思醉貌空临风。",
            "雷轻雾暗时过前，无处告诉杜老颠。",
            "溪山深密春昼寂，花扑一涧飞来泉。"
        ],
        "title": "山间南圃海棠花开",
        "id": "70cf060e-def6-45dc-b30d-8414c79043fa"
    },
    {
        "author": "韩淲",
        "paragraphs": [
            "今年未见梅花好，竹外溪头春自早。",
            "满瓶夭娇送香来，照坐淋漓拼醉倒。",
            "琼林飞出苍精龙，朔雪未下风满空。",
            "笑指蓬莱清浅水，连云琐断最高峰。"
        ],
        "title": "梅枝",
        "id": "79b5af09-eec1-4f4c-b261-77de3e0d6545"
    },
    {
        "author": "韩淲",
        "paragraphs": [
            "山翁包题抵书信，盥掌剥封乃茶茗。",
            "更看健句团笔阵，得之足以忘食寝。",
            "清风两腋何敢辜，常日诸人当聚饮。",
            "陆子泉头活火煎，一啜须令各苏醒。"
        ],
        "title": "谢昌甫茶且嘱同往来诸友饮之",
        "id": "4cd07f32-1735-487c-b26e-59908f319e55"
    },
    {
        "author": "韩淲",
        "paragraphs": [
            "蛤蜊因酒得天全，踞无龟壳吾非仙。",
            "六跪二螯犹回旋，左手急持思拍船。",
            "螺之辣者真海鲜，每或酌侑能醒然。",
            "竹隠君其诗中权，知我托落醉欲眠。",
            "走送三物寸简传，青灯山牖瓶梅边。",
            "食之既矣吟一篇，比耶兴耶今何年。"
        ],
        "title": "昌甫寄酒蛤辣螺新蟹皆山味所久无",
        "id": "c353caef-d374-466c-8f15-45ac09e92b24"
    },
    {
        "author": "韩淲",
        "paragraphs": [
            "整整斜斜一书尺，磊磊落落满包栗。",
            "霜风朝来吹我急，且向叶炉煨煮吃。",
            "高人知我老无力，跧伏寒溪少出入。",
            "慇勤题裹墨犹湿，雨峰高哉翠云滴。"
        ],
        "title": "昌甫寄栗",
        "id": "f12b9881-e121-4fd6-a319-d23ebad832bd"
    },
    {
        "author": "韩淲",
        "paragraphs": [
            "西江寒籐濯清冰，擣成楮衾起霜棱。",
            "朱门鼎食笑弗顾，只有蕙帐眠山僧。",
            "精致不数毡毯厚，洁净未必绫锦能。",
            "御冬气清神煜煜，煖老体轻梦腾腾。",
            "幽人玩之喜欲舞，可与饮水同曲肱。",
            "江夏无双知此意，又见寒来祇布被。",
            "吴山客舍久穷愁，帝城贵家谁顾视。",
            "急呼大儿开箧箱，取以赠吾真雅遗。",
            "拂拭牀间时自思，展转枕边诚有愧。",
            "当如此衾坚且白，身外轻肥皆弃置。"
        ],
        "title": "谢黄子耕惠纸被时在钱塘乍冷无衾窘甚",
        "id": "7b6fad6f-b730-44d3-b186-288a7472d62e"
    },
    {
        "author": "韩淲",
        "paragraphs": [
            "老来为腹不为目，薄饭盘蔬亦云足。",
            "成年准拟薇蕨甜，那计人间有粱肉。",
            "二月三月春已深，灵山土肥皆去寻。",
            "长茎短朿挂萝檐，出市不直三数金。",
            "随流扬波净挼洗，芼以姜盐付铛耳。",
            "生柴带叶旋抽添，糟莩旷沈时染指。",
            "晨光破甑炊浮浮，稻香菜软吾何忧。",
            "人可以食鲜知味，请听以气专致柔。"
        ],
        "title": "尹子潜送蕨",
        "id": "939e68c2-d72a-4eab-884a-1317a768c010"
    },
    {
        "author": "韩淲",
        "paragraphs": [
            "十瓜十梅得十竹，君应笑我喜可掬。",
            "芳华春育岂凡同，苦节冬藏惟劲独。",
            "取才要记自高台，著实能忘本深谷。",
            "寄谢悠悠莫惊嗤，草木无情山涧绿。"
        ],
        "title": "送十瓜十梅易十竹于郑一",
        "id": "0aa35e63-f040-4ff7-8431-5db7acd4282f"
    },
    {
        "author": "韩淲",
        "paragraphs": [
            "章泉寄我松溪茶，北苑双井未足夸。",
            "盖以人胜茶亦胜，况复二老文章家。",
            "松溪主人未识面，每乡往之而咨嗟。",
            "想见读书坐清昼，薰风两鬓生霜华。",
            "赵晁婣睦久同志，近知往诣情愈嘉。",
            "慇懃包裹得此茗，归来奚忍自啜耶。",
            "怜我于晁颇臭味，一旦拜此忻无涯。",
            "亟呼童奴取活水，烹煎试起琼玉花。",
            "不但爱此琼玉花，茶因人胜无以加。"
        ],
        "title": "昌甫送松溪茶盖云得之晁丈",
        "id": "cac060cb-8467-49d2-8264-ba63a58f3a02"
    },
    {
        "author": "韩淲",
        "paragraphs": [
            "人身一饱百不忧，行住坐卧本何求。",
            "冷煖大冬与大夏，盛衰三春及三秋。",
            "苍苍云山缓曳杖，茫茫烟水轻拏舟。",
            "喜怒哀乐在中节，生兮若浮死若休。"
        ],
        "title": "人身",
        "id": "ed5056b1-71a5-45b3-8847-eccf29393079"
    },
    {
        "author": "韩淲",
        "paragraphs": [
            "去冬十月已飞雪，于潜满县层冰结。",
            "空斋老树号朔风，客枕欲僵衾楮裂。",
            "主人犹有酒浇愁，旦起相呼相煖热。",
            "坐中刘郎气最高，抵掌歌诗杂言说。",
            "流光不觉小至近，涧路摧颓门半闭。",
            "两年心事夜如何，窗撼山林声又别。",
            "牀头儿啼衣尚单，灶下婢苦柴未爇。",
            "麤官寸禄阙既远，故旧尺书音更绝。",
            "薄田舂米雨不来，欲酿一杯无曲糵。",
            "萧然默数长短更，惟恐寒气吹灯灭。",
            "明当一水泻清泠，会见四山高嵽嵲。",
            "重阴定自六出花，怅望同云记扪舌。"
        ],
        "title": "初九日夜坐",
        "id": "3ff3ea55-ee90-4855-82b3-944b0ef991cb"
    },
    {
        "author": "韩淲",
        "paragraphs": [
            "鬓花臂丝盘艾虎，佳人竞云作重午。",
            "菖蒲细缕来泛巵，快意酒行何用数。",
            "忽忆当年楚三闾，他愁我乐意何如。",
            "不识好恶类如此，世间俗物争奈渠。"
        ],
        "title": "重午",
        "id": "d4a32c07-b3bf-4f72-be11-134bba5ee540"
    },
    {
        "author": "韩淲",
        "paragraphs": [
            "去年沙坑作重午，城下今年著船鼓。",
            "过溪沿涧逢交游，挈榼留杯失宾主。",
            "宣和曾带御书符，荆楚谁言长命缕。",
            "老因唐律为沉吟，山隠轻雷催晚雨。"
        ],
        "title": "五日",
        "id": "2c46ecb1-7053-480c-8e0a-13466a48c08e"
    },
    {
        "author": "韩淲",
        "paragraphs": [
            "欲雪既雪复未雪，短衣数挽从百结。",
            "横溪过涧起轻冰，举首长歌时叫绝。",
            "莽莽岁寒残腊月，梅花前村后村发。",
            "桥头独钓任渔翁，千山万径不可灭。"
        ],
        "title": "十二月十二日雪",
        "id": "857d04f4-8ffa-4ad0-8203-e1af1d9bc17c"
    },
    {
        "author": "韩淲",
        "paragraphs": [
            "钱塘祷雨上天竺，大士往来烧宝香。",
            "支郡神祠亦照答，自鸣山出气苍茫。",
            "风投襟袖带衣宽，短发重搔为整冠。",
            "待得成霖三日后，出门沿涧看清湍。"
        ],
        "title": "二十九日大雨",
        "id": "b5e29a0a-c34e-4b9e-bbbe-7093d7da9a69"
    },
    {
        "author": "韩淲",
        "paragraphs": [
            "风雨如晦鸡既鸣，茅茨疎湿迷山楹。",
            "披衣不知所如往，炉存宿煴犹荧荧。",
            "水流花谢青春深，前村解桥隔孤城。",
            "庾郎鲑菜当用情，瓶粟更付折脚铛。"
        ],
        "title": "风雨",
        "id": "85a3e1de-eed5-4d30-b654-ae4df57035d6"
    },
    {
        "author": "韩淲",
        "paragraphs": [
            "吹鼓打笛农祷雨，都道小禾迟者干。",
            "高邙之田已如此，低漥晚稻难更看。",
            "官司只怕放苗头，田里岂但餬口忧。",
            "政在养民舜之政，损下益上非所求。"
        ],
        "title": "十九日",
        "id": "de4f8754-b02d-4ff5-adb7-846a8fa10595"
    },
    {
        "author": "韩淲",
        "paragraphs": [
            "沍寒日日霜如雪，地土缩高砖石裂。",
            "板桥积厚滑难干，林叶有同装玉屑。",
            "朝来负暄殊不暖，过午欲晡冰更结。",
            "无风亦觉气酸然，只是水边梅影别。",
            "一冬既雷仍既雨，仅可得晴霜未绝。",
            "家贫无人去拾柴，白屋何由生煖热。",
            "且拥败絮莫出门，欲赋江梅诗转拙。",
            "细思雨霜岂常霜，须见阳和变时节。",
            "待他春色到人间，定自忘之都弗说。"
        ],
        "title": "霜寒",
        "id": "dc2d7eb7-368c-4bbf-8a29-9d23ff35c65e"
    },
    {
        "author": "韩淲",
        "paragraphs": [
            "江波沄沄山雪盛，寒雾不收潮风劲。",
            "诗人与我把一杯，信道东南此为胜。",
            "隔望遥知是剡中，坐看飘洒归空濛。",
            "回首纷华车马外，西湖虽好此无雄。"
        ],
        "tags": [
            "西湖"
        ],
        "title": "七日大雪浙江亭访希之",
        "id": "babf34cf-8f2a-4587-96f9-c5bdfb8b57b0"
    },
    {
        "author": "韩淲",
        "paragraphs": [
            "庆元三年中元日，是夜更余惊月蚀。",
            "须知秽巷亦喧呼，见说清台正推测。",
            "昏昏已作赤朱红，闪闪犹成墨漆黑。",
            "磨刀急斩虾蟇精，天眼光明无变色。"
        ],
        "title": "十五日夜月蚀闻差中舍正言监测清台",
        "id": "3fe1959c-6b6a-4733-a770-229f4bda185a"
    },
    {
        "author": "韩淲",
        "paragraphs": [
            "不奈江浑复林热，长夏逃虚徒散发。",
            "扁舟何许可追凉，安得佳人弄明月。",
            "寻常浪饮苦匆匆，邂逅一游多汩汩。",
            "日复日矣心转痴，牵强而来终勃窣。",
            "琴堂有仙真好奇，簿书堆里清兴发。",
            "我虽老倦亦轩然，相与听歌忘病暍。",
            "中流滉瀁已苍茫，下濑回沿应荡淈。",
            "山高影翻栖鹘巢，潭澄光射鸣鼍窟。",
            "须臾斗柄插银潢，常娥俯濯凌波袜。",
            "快呼天风驾云涛，弱水三万倏超忽。"
        ],
        "title": "月溪清汎",
        "id": "c1b12977-91b5-4c75-8482-0ed0e59e2210"
    },
    {
        "author": "韩淲",
        "paragraphs": [
            "浴溪桥上山岝崿，直下流波寒未涸。",
            "只宜墨客寄幽闲，不许行人动离索。",
            "草木黄落已变衰，晚风吹霜白云归。",
            "清晖如斯耿独立，何处翩翩鸥鹭飞。"
        ],
        "title": "和壁间林文节公韵",
        "id": "06c088d0-4b7b-4f0a-bbd8-cea7cfb4db73"
    },
    {
        "author": "韩淲",
        "paragraphs": [
            "坐卧一榻殊执热，到手清言解烦结。",
            "是谁所作疑弹丸，定自不凡如玉洁。",
            "昨夕之夕饮固多，今日之日调则别。",
            "山园空琐楚台风，水路犹思剡溪雪。",
            "须知野老本忧深，何事骚人更愁绝。",
            "题舆倒载真世贤，伯仁可与智者说。"
        ],
        "title": "和周次公",
        "id": "4cddd4a1-50a7-4a3e-98d7-178f2ea0e5f3"
    },
    {
        "author": "韩淲",
        "paragraphs": [
            "斋楼之名散庵立，时哉时哉贵翔集。",
            "训行处仁要领会，德成胜非由所习。",
            "眼高四海远者远，知效一官急者急。",
            "工夫当思寸阴竞，渊源不可短绠汲。"
        ],
        "title": "二十一日同昌甫镇头和森桂时斋之句",
        "id": "26cbedf4-3f33-4046-ab6d-ed46bc5201c8"
    },
    {
        "author": "韩淲",
        "paragraphs": [
            "万事新传灯落烬，底许深长并浅近。",
            "山空岁暮风雪振，纵得过从浑莫省。",
            "符铜节荡元整整，东上西来晨复暝。",
            "章泉之居尽虚静，世既相忘心孰竞。",
            "失喜故人来问讯，且拥寒炉话吾胜。",
            "留连鸡黍夜初定，清旦重言意无尽。",
            "意无尽矣我何知，叹者叹而哂者哂。"
        ],
        "title": "昌甫以诗谢履常见过因和韵",
        "id": "5de19fc2-ea24-4a51-b2da-3fb82a74c2c6"
    },
    {
        "author": "韩淲",
        "paragraphs": [
            "福唐荔子冬生花，青榕深深多释家。",
            "海山会府亦繁富，官自货盐常造茶。",
            "民以不冤刑狱折，无岁无人无一节。",
            "同僚鬭牛应暖热，中酒过厅不可说。"
        ],
        "title": "王干以诗寄和答",
        "id": "9b539a65-8e7a-46bc-8b4f-b46b340bb6b9"
    },
    {
        "author": "韩淲",
        "paragraphs": [
            "晓山乱眼青如湿，夜气犹存烟四羃。",
            "不知炎热著何许，但起阴风催日出。",
            "含晖倒影殊苍凉，翻手尘埃复俱失。",
            "高丘望女歌正长，展转歌之肯仓卒。"
        ],
        "title": "次韵徐斯远晓梁看日出",
        "id": "c44370f9-4575-4dbd-ada2-f2897b6c1138"
    },
    {
        "author": "韩淲",
        "paragraphs": [
            "渊明太事多，汲汲泥诗酒。",
            "子云良自苦，载醪竟何有。",
            "芭尊太玄八十一，统集饮酒二十首。",
            "我贵知我希，却扫且缄口。"
        ],
        "title": "次韵昌甫仲春读谪仙诗",
        "id": "72167ab4-ca36-4579-9fbd-7d4b1ee14164"
    },
    {
        "author": "韩淲",
        "paragraphs": [
            "不须酒畔狂吟里，梦破寒亭自惊起。",
            "一梢孤月带霜华，灵山漫澈冰溪水。",
            "尘劳空度几星霜，画手犹能眼界香。",
            "午夜城头吹画角，绿毛么凤堕其旁。",
            "不怕花前不我知，只愁花后少人思。",
            "如今纸上闲言语，未抵依稀落墨时。"
        ],
        "title": "次韵",
        "id": "9d12adb9-8a41-4ee7-8ed7-25fe3acbdf02"
    },
    {
        "author": "韩淲",
        "paragraphs": [
            "老身居山复入山，随山夹路溪弥漫。",
            "南豅深处作幽梦，我辈白鸥盟勿寒。",
            "梅花乘春既宜饮，绿毛么凤非人寰。",
            "坐中长少偶然集，白云清气生簷间。",
            "醉酣低摘仍高攀，兴来物会殊未阑。",
            "悠悠不但惜此尔，要留佳话他年看。"
        ],
        "title": "赵履道同宿南豅梅大放次其韵",
        "id": "157bb5a9-c257-4b86-9073-e54cfd2b6ce2"
    },
    {
        "author": "韩淲",
        "paragraphs": [
            "沧溟吐吞江水地，风尘万里一危亭。",
            "自怜雪里心眼在，凭轩尽日空诗成。",
            "波流不鸣云不断，冷气暗逼黄荧荧。",
            "销凝还如未开凿，浑沌无际天难名。",
            "相从共饮岂易适，太息岁晚初何营。",
            "尺梭已觉鱼尾健，数字更喜鸿翼轻。",
            "吾侪天穷且天放，酒肆人间谁长卿。"
        ],
        "title": "次韵希之",
        "id": "ea2e0d2d-66d5-46c2-990b-fbc923e0cc60"
    },
    {
        "author": "韩淲",
        "paragraphs": [
            "铁狮峰前凤山阳，泉甘土肥灵草香。",
            "丁蔡好事作土贡，到今题裹归朝纲。",
            "密云寿圭脱宝胯，锁钥银白罗帕黄。",
            "春风玉食睿思殿，岁岁属望天一方。",
            "恩沾臣邻讲读处，赐啜更觉昭回光。",
            "龙凤大团小团耳，且如头茶安得尝。",
            "余珍踵例及守漕，属幙亦得酬官忙。",
            "平分风月石渠老，分饷乃欲颠倒搜我肠。"
        ],
        "title": "次韵建倅德久林秘书寄贡余",
        "id": "3b4704fb-05b3-44f9-a3a0-87236e271b1b"
    },
    {
        "author": "韩淲",
        "paragraphs": [
            "一夜西风入南涧，便作秋声无畔岸。",
            "萧萧凉气梦初回，不奈离愁送游宦。",
            "人生义命当乐天，倒睨钟鼎初悠然。",
            "明发分手莫惆怅，他年看我栖林泉。"
        ],
        "title": "沿檄涧上将回呈元立",
        "id": "a8c7a5ca-d2df-4f03-a779-7ba5914eb4d2"
    },
    {
        "author": "韩淲",
        "paragraphs": [
            "风力作狂无所止，花片摇空当未已。",
            "谛视深寻孰与比，梅叶梨梢孕青子。",
            "春红正复可怜尔，三分前尘一分水。",
            "相将柔桑著筐篚，寒食北邙泣新鬼。",
            "繁阴匝地人醉起，哀江南兮临结绮。",
            "底用留情来赋此，夏衣飘飘欲轻体。"
        ],
        "title": "次韵昌甫斯远落花行",
        "id": "9202c0d0-0130-421c-98af-646e6226288c"
    },
    {
        "author": "韩淲",
        "paragraphs": [
            "飞流作枕山作屏，采薇散发神气宁。",
            "巖扉无人昼长扃，几回午梦惊独醒。",
            "水边石上草自馨，岚光近散远以凝。",
            "长飙撼树时静听，洒然尘销天籁清。",
            "幽禽刷羽飞来轻，泉源舞荇声泠泠。",
            "殷雷收暑甘雨零，碧落乍空鹳且鸣。",
            "闲身无用心太平，试琢新语朱絃声。",
            "世俗所为吾不应，因君诗来如饮冰。"
        ],
        "title": "斯远作冷语甚佳以其富贵神仙中致非畸人山泽所宜戏次韵柬之",
        "id": "16bb0388-5b90-46b6-979b-05c069b98fcf"
    },
    {
        "author": "韩淲",
        "paragraphs": [
            "怀哉望望山囿中，月来老树高玲珑。",
            "起行久之坐叹息，祗合轻举随飞龙。",
            "露华滴叶相下上，河影摇空更清亮。",
            "长庚如昼夜何其，寒气袭人不可向。"
        ],
        "title": "次韵斯远月夜",
        "id": "9230b6da-163d-4d61-87fc-f99ddbd2cc79"
    },
    {
        "author": "韩淲",
        "paragraphs": [
            "醉中曾写雪色壁，非此主人无此客。",
            "夜寒烟雨池阁深，秉烛看梅忘堕帻。",
            "春来相望鹅湖边，桃花满地松拂天。",
            "抱琴挟书过飘泉，想君风度尤翩翩。"
        ],
        "title": "寄叶解元",
        "id": "aaf503d4-7d00-40f0-8a7c-7e4ec35dee4f"
    },
    {
        "author": "韩淲",
        "paragraphs": [
            "潮落潮生一水通，昆山县前桃花红。",
            "刘改之者忽相逢，桃花正在烟雨中。",
            "面须如戟头已童，君虽不言我亦穷。",
            "一杯竟醉立下风，江西人物旧所宗。"
        ],
        "title": "赠刘解元",
        "id": "f974e202-a99a-4d3d-ae0c-ec31bf98e299"
    },
    {
        "author": "韩淲",
        "paragraphs": [
            "凉风吹溪雨吹蓬，故人意气俄相逢。",
            "停骖为我一小饮，西湖东望两高峰。",
            "人间万事俱华发，雨歇风清有佳月。",
            "不须千里苦相思，得酒陶然已兀兀。"
        ],
        "tags": [
            "西湖"
        ],
        "title": "溪路邂逅傅骐骥之在所沽酒话别",
        "id": "fbf5252f-5f8d-46a2-a855-949137a30207"
    },
    {
        "author": "韩淲",
        "paragraphs": [
            "儒家辰告当訏谟，纷纷莫厌形势涂。",
            "甲兵调度应敌尔，君行鄱水聊载驱。",
            "有文与诗锦机织，夹道云山正堆积。",
            "痴儿固有了官事，归日奚囊观笔力。",
            "别酒无用鲸吸川，芝山杖藜湖接天。",
            "使君自是江海客，有来矍铄当欢然。",
            "如今百事皆撑柱，宽得一分犹复古。",
            "萧条野老为赓吟，此话不同知底数。"
        ],
        "title": "送吴判官",
        "id": "cbadb326-4602-46a2-8796-8454bd326a96"
    },
    {
        "author": "韩淲",
        "paragraphs": [
            "游者未回居者藏，老我去各天一方。",
            "目前聚集自落拓，背后往还谁论量。",
            "连连冰雪叶已脱，皎皎风霜梅更芳。",
            "烛明照坐更漏长，高溪里社灵山阳。"
        ],
        "title": "二十六日赠郑一有怀赵十闽峤之役",
        "id": "a48101ba-b642-44e6-944e-8144855141c6"
    },
    {
        "author": "韩淲",
        "paragraphs": [
            "去冬曾与十客游，今夏还约几人至。",
            "桥南花处数枝梅，青子林园尚堪醉。",
            "行者居者复不来，相赏相违何有哉。",
            "古栝苍山照流水，我亦仅能知此尔。"
        ],
        "title": "戏柬胡教授",
        "id": "abac0296-1ce4-4cf7-91d0-89d9be5400c1"
    },
    {
        "author": "韩淲",
        "paragraphs": [
            "深林蝉声咽残雨，又尔微炎起亭午。",
            "章泉幽流雨风寒，安得从之臂不羽。",
            "江南田薄多旱苦，冥鸿孤高畏罗罟。",
            "洪河东倾一砥柱，云霏霏兮澹承宇。"
        ],
        "title": "寄昌甫",
        "id": "0004fc59-662c-4279-85ec-f89513aecb6a"
    },
    {
        "author": "韩淲",
        "paragraphs": [
            "君头短发种种长，营营寒事惊流光。",
            "手翻手覆谓可常，幽意祇觉来无方。",
            "今冬风雪多冰霜，静夜不寐犹吟螀。",
            "竹隠我独矫首望，诗寄尚喜笔健彊。"
        ],
        "title": "怀昌甫",
        "id": "ac550059-d911-45a9-be49-62ddc3e0fec0"
    },
    {
        "author": "韩淲",
        "paragraphs": [
            "清飙吹尘玉溪烟，龙舟未收菖蒲天。",
            "城东宝香祈永年，振振公子陈醮筵。",
            "雨零霞外来羣仙，德我寿我明自然。",
            "宣简流芳正绵延，华裾织翠金丹圆。"
        ],
        "title": "赵十生日作醮事",
        "id": "389a0737-4c05-4678-81e5-44adf16ad695"
    },
    {
        "author": "韩淲",
        "paragraphs": [
            "青鞋黄帽非左计，消得水涯与山颠。",
            "吟边忧世听者哂，只宜寻醉陶陶然。",
            "贵人责重闲人轻，春风日高放脚眠。",
            "带湖拂波绿杨柳，吾侪静胜可忘年。"
        ],
        "title": "次韵耿运干",
        "id": "6a15c596-7075-44ed-94cd-e3f62d452c8f"
    },
    {
        "author": "韩淲",
        "paragraphs": [
            "我居溪南望城北，最高园台竹树碧。",
            "眼前带湖歌舞空，耳畔茶山陆子宅。",
            "知君才自天竺归，那得缁尘染客衣。",
            "日携研席过阿连，怡神散发思采薇。"
        ],
        "title": "闻民瞻久归一诗寄之",
        "id": "80deec18-46da-434a-9a00-b577b2283853"
    },
    {
        "author": "韩淲",
        "paragraphs": [
            "文章精金真美玉，交往徒劳分雅俗。",
            "偶然邂逅一言诗，清秋付与陶潜菊。",
            "弦歌之声誉甚休，田里民其无叹愁。",
            "谁将茗酒寿弧矢，长篇短句相唱酬。",
            "是中佳处有深趣，如龙翔云豹起雾。",
            "力探乐取到古人，天地江山供指顾。",
            "从他驹隙岁月驰，我自舒徐萧散之。",
            "罏香莫著鼻观净，唤醒伯牙钟子期。"
        ],
        "title": "闻赵十有诗上饶生朝后两日次韵寄之",
        "id": "c2e30e2c-3582-4ba3-a798-25da656a6f0b"
    },
    {
        "author": "韩淲",
        "paragraphs": [
            "章泉老子之诗学，笔自峥嵘心自泊。",
            "暮春静把一杯看，纵有世情无处著。",
            "三传且莫束高阁，待子龙津名一跃。",
            "收回旧话再商量，沈谢应刘都扫却。",
            "蚕叶人家采摘忙，麦将秋矣水浮秧。",
            "平田冷漠吹朝雨，侧径深微过夕阳。",
            "残酒余香愁梦枕，断篇遗简苦吟囊。",
            "鶑啼燕语春归也，不道高斋口自芳。"
        ],
        "title": "昌甫有诗学长句次韵以柬处晦且当应举",
        "id": "c6847b4a-5b22-473b-96f6-85daf5e1c1f3"
    },
    {
        "author": "韩淲",
        "paragraphs": [
            "故人湖海谁知音，章泉病翁卧山林。",
            "我思不见夜长寂，君往与同秋正阴。",
            "修筠乱石一径静，风雨满窗清且深。",
            "安得相从日上下，骚雅共倾陶写心。"
        ],
        "title": "斯远访昌甫同作音字诗因又一首",
        "id": "d8ad6ca6-bd1a-48d4-a7c4-6c285acc6540"
    },
    {
        "author": "韩淲",
        "paragraphs": [
            "紫菊红萸仍酒美，万里秋云接天水。",
            "登高能赋我何堪，会逢其适聊尔耳。",
            "苍山小亭看弈棋，不有此客无此诗。",
            "古往今来吹破帽，河梁归路月明知。"
        ],
        "title": "次韵吴推官二首  其一",
        "id": "0ee0f002-efbd-47e9-a87d-35812536d959"
    },
    {
        "author": "韩淲",
        "paragraphs": [
            "坡云今日我重九，自古骚人无此手。",
            "一从陶令归去来，谁有闲中能漉酒。",
            "篱边采采黄花歌，不盈襟袖还几多。",
            "满城风雨固应尔，欲制颓龄如老何。",
            "怪来清气侵毛发，忽得新篇有风骨。",
            "溪亭应记见南山，玉水波寒步微月。"
        ],
        "title": "次韵吴推官二首  其二",
        "id": "435bd523-88fe-4319-aed0-c5394adc45ff"
    },
    {
        "author": "韩淲",
        "paragraphs": [
            "冰霜落涧岁云暮，寂寂远岫松风回。",
            "村深古寺作钟磬，车马路断樵者来。",
            "参差一抹起宿雁，清浅数枝横小梅。",
            "日昃翠寒云屋迥，竹炉煨火尽余杯。"
        ],
        "title": "读东溪可正平诗",
        "id": "ca497da2-d7c7-4121-8018-9bb72adbae50"
    },
    {
        "author": "韩淲",
        "paragraphs": [
            "陈止斋诗不草草，约貌前头诸旧老。",
            "大章短句可思议，妙意余情愁绝倒。",
            "生姜门有水心道，赤水亭占龙窟好。",
            "伯牙无絃骥伏皂，摹搨賸残人或葆。"
        ],
        "title": "陈君举舍人集新刊三山因读其诗有感",
        "id": "873a7e88-6026-431d-84ec-5d0d10308110"
    },
    {
        "author": "韩淲",
        "paragraphs": [
            "我登野阁思过庭，吻角欲语徒悲鸣。",
            "丽谯西池水木秀，当年手种年年生。",
            "五六十春几交印，幕画英游应接轫。",
            "由来感旧谁发挥，龙光斗牛知令问。",
            "诗来唤醒醉梦中，一日好事传江东。",
            "吴公治行天下美，隠然盖本西汉风。",
            "大抵轩窗数间屋，雅俗升沈堪踯躅。",
            "光前绝后得名章，便觉流芳争诵读。",
            "夕阳淡月色朦胧，想公退食书自工。",
            "黄卷之间欠伸处，催煎茶椀呼家童。",
            "妙声直启重玄钥，惠徼先君宁苟作。",
            "其孤衰微但下拜，犹向霜天辱杯酌。"
        ],
        "title": "吴判官野阁诗述先公甚勤次韵谢之",
        "id": "2ab9667d-8e5b-44d5-bd70-8ebd9ed25424"
    },
    {
        "author": "韩淲",
        "paragraphs": [
            "千古万古琉璃堂，中有一人万丈光。",
            "长篇短篇任摸索，小句大句宜忖量。",
            "风花雪月初非远，城郭山林各是忙。",
            "惆怅无因见范蠡，空留佳话说南唐。"
        ],
        "title": "录王昌龄诗",
        "id": "5811c3d2-226a-4980-85b4-b1c87fe84429"
    },
    {
        "author": "韩淲",
        "paragraphs": [
            "东风满地吹瑶草，水煖双流山四抱。",
            "参差楼观倚晴空，林霭乍收初日杲。",
            "杏桃婀娜开花早，蝶遶鶑迁鱼在藻。",
            "人家篱落动耕桑，溪女往来翁唤媪。",
            "务头腊酒贱仍好，麦熟官清农晏保。",
            "岝崿峰高多醉游，天目潭深无旱祷。",
            "谁把丹青能一扫，点缀毫芒殊可考。",
            "分明融荡紫溪春，路入烟霞是仙岛。"
        ],
        "title": "题紫溪春晚图画",
        "id": "5283eb90-6ebc-4498-a613-220c417305d7"
    },
    {
        "author": "韩淲",
        "paragraphs": [
            "蛮歌俚耳吾不愁，江南五月疑凉秋。",
            "渐离荆卿易水流，图穷匕首非覇谋。",
            "吴头楚尾龙虎幽，击筑乃尔听市讴，调苦节促如远游。",
            "安得酒船同拍浮，衮衮切切终悠悠。"
        ],
        "title": "偶成",
        "id": "549465a1-292a-4673-a1c9-a76a5a6e1a46"
    },
    {
        "author": "韩淲",
        "paragraphs": [
            "今年腊尽春风起，凌晓撑船度溪水。",
            "去年九日菊花开，相与周游二三子。",
            "山深泉井一乡村，地僻章丘数家市。",
            "酒饮诗成可奈何，坐想斯人消吝鄙。"
        ],
        "title": "杂赋二首",
        "id": "2f408539-70e7-49e3-b734-fc44ad19aa44"
    },
    {
        "author": "韩淲",
        "paragraphs": [
            "霞杯为奏阮咸曲，怅望十年湖水烟。",
            "闻过东嘉看雁荡，野云留宿话翛然。",
            "谭诗忽见蒋云出，今去洞庭衡岳前。",
            "能说炼师神不老，识全元是赤城仙。"
        ],
        "tags": [
            "洞庭湖"
        ],
        "title": "赠天台郑道士",
        "id": "c967bb5a-0389-4ecc-bd18-29909aefbd1a"
    },
    {
        "author": "韩淲",
        "paragraphs": [
            "盛典行长乐，秋光溢寿樽。",
            "后仪崇太姒，帝服见曾孙。",
            "遥想重闱集，咸推六殿恩。",
            "欢声开九秩，诞节照干坤。"
        ],
        "title": "慈福太后生辰圣驾同中宫过北内上寿至晓銮仗方回观者无不仰赞庆礼四朝之尊也",
        "id": "a5642b3b-6bf5-402e-8a7d-065cd531da7c"
    },
    {
        "author": "韩淲",
        "paragraphs": [
            "院落无人到，游丝自短长。",
            "细风添霁色，斜日转流光。",
            "柳入鶑边嫩，花飞燕外香。",
            "一杯春昼永，试与问年芳。"
        ],
        "title": "春日",
        "id": "a97e6252-0c58-4f56-8947-78a454f374b9"
    },
    {
        "author": "韩淲",
        "paragraphs": [
            "烟月收微霭，春归柳色深。",
            "落梅还满眼，啼鸟独惊心。",
            "醉熟醒何益，愁多梦亦侵。",
            "银花元夜句，犹记昔人吟。"
        ],
        "title": "次韵元夕  其一",
        "id": "59156063-3ea5-49d1-a9d0-3c32592ee1cf"
    },
    {
        "author": "韩淲",
        "paragraphs": [
            "辇路元宵盛，楼台烟火深。",
            "异乡今日意，乐事去年心。",
            "溪阔斜阳下，林空细雨侵。",
            "扶舆且萧散，寻胜一闲吟。"
        ],
        "title": "次韵元夕  其二",
        "id": "3a4a7361-3950-4c92-a54c-4beaa193a47f"
    },
    {
        "author": "韩淲",
        "paragraphs": [
            "去年苦无雪，今雨又多风。",
            "人日平头过，元宵转眼中。",
            "野梅香更白，文杏色微红。",
            "篱落春阴外，楼台晓雾空。"
        ],
        "title": "人日",
        "id": "fc29e53d-c649-4660-b339-57844db7ad83"
    },
    {
        "author": "韩淲",
        "paragraphs": [
            "春前三日雪，今则倏霜晴。",
            "涧谷冰凘满，溪山风物清。",
            "梅梢已飘洒，兰穗始敷荣。",
            "宿约多神赛，君来酒重倾。"
        ],
        "title": "正月十一日",
        "id": "9bf3f3e6-550f-4c23-8c42-74f6d478528b"
    },
    {
        "author": "韩淲",
        "paragraphs": [
            "海棠花上雪，憔悴却如人。",
            "晓觉春光淡，时占天气新。",
            "燕脂才糁糁，翡翠正匀匀。",
            "睡足寒犹力，宜多酒入唇。"
        ],
        "title": "三月一日",
        "id": "641a6826-6286-43b9-b464-cc5b0b1e1ed4"
    },
    {
        "author": "韩淲",
        "paragraphs": [
            "风作连宵雨，山寒复昼冥。",
            "酴醾花白白，杨柳叶青青。",
            "令节空轻过，芳时惜易经。",
            "清真王逸少，修禊写兰亭。"
        ],
        "title": "雨中上巳",
        "id": "49f3d97e-3c7e-483c-9b3b-e0a848c14f4f"
    },
    {
        "author": "韩淲",
        "paragraphs": [
            "南北已分垅，后来那得知。",
            "侵寻空岁月，流落漫歌诗。",
            "宿草露殊湿，白杨风更悲。",
            "江村暗寒食，老大故园思。"
        ],
        "title": "次韵昌甫寒食",
        "id": "6327578e-c068-42d8-8cd1-808fce9d554d"
    },
    {
        "author": "韩淲",
        "paragraphs": [
            "淡淡春晴晚，窗前燕子飞。",
            "酒杯谁共饮，诗笔自孤挥。",
            "上冢家山远，下湖仙苑稀。",
            "空多冶游者，扶醉赶门归。"
        ],
        "title": "十四日  其一",
        "id": "cb93b003-03ff-4897-8a07-b280d8dcfd47"
    },
    {
        "author": "韩淲",
        "paragraphs": [
            "风花郭店路，灵井隔云溪。",
            "渡水鱼争出，随山鶑乱啼。",
            "只疑身未老，不信梦还迷。",
            "今日逢寒食，西湖春草萋。"
        ],
        "tags": [
            "西湖"
        ],
        "title": "十四日  其二",
        "id": "f32de8dd-3771-4536-a9cd-f7f33ba67e0a"
    },
    {
        "author": "韩淲",
        "paragraphs": [
            "山径濒溪转，林亭亚谷斜。",
            "老诗无住著，健酒有须赊。",
            "急雨催杨柳，微阴养杏花。",
            "重帘新燕子，随处觅生涯。"
        ],
        "title": "二十五日",
        "id": "84c68b7c-1712-45c4-aad2-111ffc6d1019"
    },
    {
        "author": "韩淲",
        "paragraphs": [
            "细雨收微暖，轻云起薄阴。",
            "舟横莲叶浅，人度柳花深。",
            "佛屋多支径，旗亭亦远林。",
            "一春思放浪，尽日喜登临。"
        ],
        "title": "晚春",
        "id": "d11bc9b8-27aa-458a-9020-3445c4dfc4a2"
    },
    {
        "author": "韩淲",
        "paragraphs": [
            "晚来台上坐，犹自说春归。",
            "可惜园林里，都无花片飞。",
            "榜人劳载酒，鸥鸟定忘机。",
            "笑摘青梅子，停杯看雨肥。"
        ],
        "title": "初七日",
        "id": "a9ecb9df-7dd3-4d6a-8bae-bdae21ce79a0"
    },
    {
        "author": "韩淲",
        "paragraphs": [
            "水石云山里，归来已九秋。",
            "隔城如浅近，邻寺始深幽。",
            "慧远逢修静，文渊说少游。",
            "径荒殊不扫，风叶上牵牛。"
        ],
        "title": "七月",
        "id": "549c9ab6-cd6c-4b9a-8285-85d6dd65c5cc"
    },
    {
        "author": "韩淲",
        "paragraphs": [
            "客里逢重九，路经鹅岭头。",
            "物华元自好，意绪不禁愁。",
            "霜重晓犹积，烟低寒不收。",
            "营营本何事，吹笛下沧洲。"
        ],
        "title": "九日",
        "id": "309c1b73-1c23-4f0b-9e5b-9fa2c430bd35"
    },
    {
        "author": "韩淲",
        "paragraphs": [
            "季月黄花酒，今还过玉溪。",
            "野僧谈众妙，林叟祇孤暌。",
            "滕阁有前境，胥山无别蹊。",
            "会须直学士，霄汉记闲栖。"
        ],
        "title": "赵运干秩满经由寄怀任舍人直院九日",
        "id": "39177ecf-e12e-41be-bf9f-62cd64468945"
    },
    {
        "author": "韩淲",
        "paragraphs": [
            "沙鴈徒高下，荒鸡任喔吚。",
            "连山云日过，夹涧雪霜吹。",
            "叶迳湿仍滑，柴扉久易欹。",
            "不知诗在否，诗亦费心思。"
        ],
        "title": "十一月晦",
        "id": "a7872b11-acc0-45e7-82e8-f46babbbe1a9"
    },
    {
        "author": "韩淲",
        "paragraphs": [
            "雪后寒簷滴，青灯夜看诗。",
            "人情虽已甚，物色又何其。",
            "永永孤城漏，垂垂老境时。",
            "瑠璃剪木叶，今岁是冰枝。"
        ],
        "title": "十二月旦",
        "id": "eb6ecae7-d383-4c45-b6e2-ad90cd550341"
    },
    {
        "author": "韩淲",
        "paragraphs": [
            "岁晚家何在，冰溪怀玉山。",
            "雪梅香汎汎，霜树色斑斑。",
            "村酒相招唤，田歌自往还。",
            "白头搔更懒，今识市朝间。"
        ],
        "title": "岁晚",
        "id": "e1507317-7e07-4931-a72e-24e82e19fd11"
    },
    {
        "author": "韩淲",
        "paragraphs": [
            "不恨常疎隔，何疑欠讨论。",
            "同心惟设饭，尽兴亦空罇。",
            "日与樵争席，时看子候门。",
            "山场风莽广，溪港雨沉昏。"
        ],
        "title": "十六日  其一",
        "id": "a6c95aa8-6faa-4e85-a252-38a723f53fab"
    },
    {
        "author": "韩淲",
        "paragraphs": [
            "寒水浮沙急，昏烟拥树深。",
            "茅茨得幽隠，藜杖失荒寻。",
            "地暖疎梅发，篱虚败叶侵。",
            "终风惊达夜，未雪苦多阴。"
        ],
        "title": "十六日  其二",
        "id": "117eb656-2536-4b4a-ba57-dd57c627b604"
    },
    {
        "author": "韩淲",
        "paragraphs": [
            "饭已南窗暖，依违睡思生。",
            "息虚神即固，气定体殊轻。",
            "霜熟日初上，簷疎纸透明。",
            "欠伸询早暮，一唱午鸡声。"
        ],
        "title": "窗日",
        "id": "cfcab09d-0645-423d-b0eb-d1a13a774347"
    },
    {
        "author": "韩淲",
        "paragraphs": [
            "乍暖人多困，昼长春已深。",
            "残花红糁糁，新叶绿阴阴。",
            "山寺依巖曲，湖船过水心。",
            "钩帘醒午睡，闲觉去来吟。"
        ],
        "title": "乍暖",
        "id": "29a361f6-1c95-4af8-8882-b9b8bb1f8ec2"
    },
    {
        "author": "韩淲",
        "paragraphs": [
            "雨阔云难敛，高楼忽晚晴。",
            "地卑虽带润，天近自增明。",
            "蚊动初成势，鸦翻过宿声。",
            "墙根有孤树，清坐见凉生。"
        ],
        "title": "晚晴",
        "id": "dd6c7b44-3152-4e17-be2a-ec48cb696886"
    },
    {
        "author": "韩淲",
        "paragraphs": [
            "不可更禁当，伏阴多夏凉。",
            "体中时作恶，鼻观日焚香。",
            "照眼惊双鬓，支颐待一觞。",
            "诗来相劳苦，边事敢筹量。"
        ],
        "title": "乍冷洒然",
        "id": "bd89cbc3-7592-4e6d-a7ba-fe21852d90b5"
    },
    {
        "author": "韩淲",
        "paragraphs": [
            "沉沉三日雨，衮衮四山风。",
            "潢潦从浮汎，羣阴漫长雄。",
            "深居何藉屐，矮屋且遮篷。",
            "急歛身心住，徐看鼻息通。"
        ],
        "title": "初十日",
        "id": "ea5477a8-fba0-43b9-9a92-2a2015b1f9f8"
    },
    {
        "author": "韩淲",
        "paragraphs": [
            "向来愁见客，今去莫吟诗。",
            "自是才情减，何劳朋旧为。",
            "一身元属我，百事总因谁。",
            "溪路多虾菜，呼童问早炊。"
        ],
        "title": "二十一日",
        "id": "0397506e-d84d-4368-8ed0-b4d25fce0cb3"
    },
    {
        "author": "韩淲",
        "paragraphs": [
            "晓雾知犹冷，初阳觉更和。",
            "午风吹不断，夜气暑还多。",
            "帘槛翻黄蝶，灯窗扑白蛾。",
            "晚春初夏际，蚕麦复如何。"
        ],
        "title": "晓冷",
        "id": "aba55e28-a0a9-480c-845b-64d939b0259f"
    },
    {
        "author": "韩淲",
        "paragraphs": [
            "风落摇窗牖，烟垂暗屋簷。",
            "漫空时衮衮，洒迥复纤纤。",
            "著柳真堪折，迷花自可粘。",
            "春前一尺雪，农事不须占。"
        ],
        "title": "风落",
        "id": "9f5dad30-2c0b-4ea0-a1b2-a8d5f567a5d9"
    },
    {
        "author": "韩淲",
        "paragraphs": [
            "明月度窗櫺，荷香逼酒醒。",
            "水声鸣涧壑，风影散林坰。",
            "暑雨收微眇，晴云动杳冥。",
            "小轩清坐久，高下数飞萤。"
        ],
        "title": "明月",
        "id": "4cbbf40a-429d-4255-9d64-3450bddffd93"
    },
    {
        "author": "韩淲",
        "paragraphs": [
            "月近中秋好，人宁不用情。",
            "那知云欲暮，遽作雨连明。",
            "圆缺闲皆见，阴晴老自惊。",
            "夜凉山叶响，灯火短长檠。"
        ],
        "title": "夜月",
        "id": "ac91b7e7-f364-4d99-921f-2348100c8799"
    },
    {
        "author": "韩淲",
        "paragraphs": [
            "秋声连夜起，雨过雨来时。",
            "睡觉风生屋，凉知水到池。",
            "交游稀自好，出入嬾方宜。",
            "只被章泉误，书题又寄诗。"
        ],
        "title": "闻雨凉意可掬",
        "id": "144ef6f0-563c-4357-924b-d55b2871ea49"
    },
    {
        "author": "韩淲",
        "paragraphs": [
            "焉知三伏雨，已作九秋风。",
            "木叶凉应脱，禾苗润必丰。",
            "地偏山吐月，桥断水浮空。",
            "鸡犬邻家外，鱼虾小市中。"
        ],
        "title": "雨多极凉冷",
        "id": "1a1cba40-6cc5-42fa-9d5a-8f13062bb222"
    },
    {
        "author": "韩淲",
        "paragraphs": [
            "灯火凉秋夜，空山雨到簷。",
            "吹声初甚少，落势近频添。",
            "篱菊丛丛润，畦蔬种种霑。",
            "沈思仍静听，香鼎伴书签。"
        ],
        "title": "晚雨可爱",
        "id": "b363eb2f-21ad-4252-adfb-de694c8d16b2"
    },
    {
        "author": "韩淲",
        "paragraphs": [
            "雨后见云山，家林恨未还。",
            "人生何自苦，身老定谁闲。",
            "溶泄平输处，纵横罗列间。",
            "幽幽清润气，楼迥自怡颜。"
        ],
        "title": "初三日急雨湖山云气初霁楼居佳甚",
        "id": "0f9498ba-53f9-4d7f-8fbe-ef2213db0ec3"
    },
    {
        "author": "韩淲",
        "paragraphs": [
            "夜静时闻雨，山深远听更。",
            "疎林声转永，孤戍景何清。",
            "方册舒还卷，残缸暗复明。",
            "脱巾搔首坐，曳履欠身行。"
        ],
        "title": "夜坐闻雨  其一",
        "id": "cf3e8000-2e97-4eb9-bc1a-b61e8c50e4ed"
    },
    {
        "author": "韩淲",
        "paragraphs": [
            "寒夜空山雨，声从远树来。",
            "老怀浑木塞，痴坐只灰堆。",
            "抖擞闲题句，团栾试把杯。",
            "峥嵘岁云暮，春在腊前梅。"
        ],
        "title": "夜坐闻雨  其二",
        "id": "f11a8edd-e970-48ba-8efe-ccdde68332a4"
    },
    {
        "author": "韩淲",
        "paragraphs": [
            "雨处茫茫白，晴边隠隠青。",
            "林间田舍屋，水际酒家亭。",
            "野迥惊初见，村深惜未经。",
            "阴沉思得月，历落喜瞻星。"
        ],
        "title": "雨处",
        "id": "a18e73d6-7a6c-46db-bbe5-3f422fec1e43"
    },
    {
        "author": "韩淲",
        "paragraphs": [
            "汀洲生玉水，烟雨对灵山。",
            "翠碧迷千嶂，清泠泻一湾。",
            "寻春因共载，落日不知还。",
            "便是名人画，无能写此闲。"
        ],
        "title": "烟雨",
        "id": "f2dbc360-274e-4e7b-aa26-e8ab515043bc"
    },
    {
        "author": "韩淲",
        "paragraphs": [
            "土煖鸣嘘蚓，山昏聚宿鸦。",
            "沿流多佛屋，隔县少诗家。",
            "怕醉休温酒，狂吟待饮茶。",
            "花天晴自喜，麦地雨谁家。"
        ],
        "title": "煖雨",
        "id": "f33c10af-58f9-4590-a515-5512d7ceb713"
    },
    {
        "author": "韩淲",
        "paragraphs": [
            "幽林远朝市，太息古来今。",
            "四月麦秋后，江南梅雨临。",
            "庭前三径在，路口一溪深。",
            "车马有时到，定多闲淡心。"
        ],
        "title": "雨中  其一",
        "id": "a2d5ceb8-7369-4ca7-a43e-2e80577f50d9"
    },
    {
        "author": "韩淲",
        "paragraphs": [
            "花浥垂垂细，林摇点点稀。",
            "绿繁枝困袅，红淡蘂鲜肥。",
            "高下海棠起，浅深山柳围。",
            "云梳烟未止，风急雨争飞。"
        ],
        "title": "雨中  其二",
        "id": "dfcea3b4-db76-4171-b94d-0e8b86b773c5"
    },
    {
        "author": "韩淲",
        "paragraphs": [
            "雨叶凄凄晚，风花肃肃春。",
            "乍看浑入意，久坐恐伤神。",
            "城郭三家市，山林一病身。",
            "幽偏无客到，疎嬾寄吾真。"
        ],
        "title": "雨中  其三",
        "id": "765828ff-982f-4008-a271-4e5d3706748f"
    },
    {
        "author": "韩淲",
        "paragraphs": [
            "鱼沼成吹沫，蛛簷落断丝。",
            "盆花半开合，阶草尽离披。",
            "风静凉犹在，云低晓更迟。",
            "懒能寻枕簟，好去把鉏犂。"
        ],
        "title": "雨后",
        "id": "f506158e-d0e0-4c3e-a543-f01753c8249b"
    },
    {
        "author": "韩淲",
        "paragraphs": [
            "整衾和枕簟，振席见灯檠。",
            "欲读书休读，难成梦也成。",
            "四山连屋静，一叶隔窗鸣。",
            "总不关吾事，无非是物情。"
        ],
        "title": "二十二日雨  其一",
        "id": "f9c6ca81-07a3-4656-99d0-5c3bb3fdc3cf"
    },
    {
        "author": "韩淲",
        "paragraphs": [
            "涧水应添润，山云定不虚。",
            "夜光离复合，朝气惨而舒。",
            "履亩禾须获，窥园菜可鉏。",
            "稀疎遍篱落，微密上阶除。"
        ],
        "title": "二十二日雨  其二",
        "id": "8b8fdacb-866a-4758-a540-5e750605b173"
    },
    {
        "author": "韩淲",
        "paragraphs": [
            "雾下疑成雨，簷低暗复明。",
            "田家思一稔，王国虑多晴。",
            "天岂预人事，世应容我耕。",
            "凭轩归计定，只得待雷声。"
        ],
        "title": "四月二十三日渴雨",
        "id": "44860ff8-3e35-46f0-b47b-7e3660f2ce46"
    },
    {
        "author": "韩淲",
        "paragraphs": [
            "野寺乘凉雨，宜从志喜论。",
            "桥分一水隔，城列万家屯。",
            "乐寓东山妓，贤归北海樽。",
            "年登农满望，客醉我忘言。"
        ],
        "title": "丁寺丞灵山阁同国正小集是日得雨次韵仁甫五字",
        "id": "00ad3b02-4ccd-420c-8ed9-42e010891945"
    },
    {
        "author": "韩淲",
        "paragraphs": [
            "海角地蒸雨，江南天要梅。",
            "晚春知望久，中夏得愁开。",
            "鬰鬰阴阴过，绵绵浩浩来。",
            "已传增米价，只道损苗栽。"
        ],
        "title": "五六日大雨",
        "id": "7b2a60aa-afb8-44d4-ac9b-e225fed0c3ee"
    },
    {
        "author": "韩淲",
        "paragraphs": [
            "转输三伏雨，探借九秋风。",
            "沾洒莲犹碧，飘摇叶未红。",
            "荒凉甘退缩，清润拟从容。",
            "在野农人喜，仍年禾黍丰。"
        ],
        "title": "夏雨",
        "id": "f356c158-04bf-4afe-a296-4839385f545e"
    },
    {
        "author": "韩淲",
        "paragraphs": [
            "客恨何时了，萧萧雨未晴。",
            "异乡无伴处，荒县少人行。",
            "树色巡簷碧，江声遶枕清。",
            "且凭闲景物，陶写小诗成。"
        ],
        "title": "东流值雨",
        "id": "31e78308-ad1c-4506-b57e-18a5c290bc18"
    },
    {
        "author": "韩淲",
        "paragraphs": [
            "烟重雨尤寒，风销日未干。",
            "江湖浮绿净，巖岫列青攒。",
            "嬾出空穿履，宜归且钓竿。",
            "凄凉两都旧，洛下卧袁安。"
        ],
        "title": "雪后微雨",
        "id": "322d51c6-ad96-494d-9266-fb42b87798a6"
    },
    {
        "author": "韩淲",
        "paragraphs": [
            "开岁晴非少，经旬雨是多。",
            "涧寒人迹断，山暖鸟声和。",
            "试手应如画，回身易掷梭。",
            "无聊宜已矣，有兴竟云何。"
        ],
        "title": "苦雨",
        "id": "45d68f69-1323-462a-ae1d-9375b8a134cd"
    },
    {
        "author": "韩淲",
        "paragraphs": [
            "洒洒如人意，明明助岁功。",
            "夜阑愁有月，晓起喜无风。",
            "坡老记为美，宣王诗最工。",
            "朝家一祈祷，田里得和丰。"
        ],
        "title": "五月八日喜雨",
        "id": "dcbbcb7a-6ef7-4ccf-b260-23db5ba0a382"
    },
    {
        "author": "韩淲",
        "paragraphs": [
            "清坐看凉雨，山林静有声。",
            "交游因共话，衰老欲何营。",
            "风急初疑敛，云低又苦倾。",
            "爽然神观定，篱迳不知尘。"
        ],
        "title": "十一日同处晦苍筤喜雨",
        "id": "a503ac09-2224-4618-a130-65d2556cd194"
    },
    {
        "author": "韩淲",
        "paragraphs": [
            "默坐看凉雨，山林有正声。",
            "冥濛元广大，点滴半虚明。",
            "云叶才羣起，风枝又一倾。",
            "信知尘易遣，徒乱雅难平。"
        ],
        "title": "凉雨  其一",
        "id": "2f385592-41a9-4671-b7c1-33feebfb3ec7"
    },
    {
        "author": "韩淲",
        "paragraphs": [
            "陂池浮月影，桥闸泻风声。",
            "远雨收还施，行云翳忽明。",
            "襟期看我醉，谭笑待君倾。",
            "凉夜玉溪曲，行歌咏太平。"
        ],
        "title": "凉雨  其二",
        "id": "9867e84f-6414-47e3-a1ca-4dea0240c199"
    },
    {
        "author": "韩淲",
        "paragraphs": [
            "暑雨常忧缺，秋霖莫厌多。",
            "夜雷声复厉，朝雾气方和。",
            "积润花巖桂，横流穗亩禾。",
            "酒闲吟解秽，茶熟困驱魔。"
        ],
        "title": "雨凉",
        "id": "748e76a3-f954-427d-9941-bbcd08fb5878"
    },
    {
        "author": "韩淲",
        "paragraphs": [
            "山外黄云晚，溪头白雪深。",
            "不知岚气重，但觉水痕侵。",
            "老眼转愁坐，孤怀聊醉吟。",
            "樵声随远近，钓影任浮沉。"
        ],
        "title": "雪",
        "id": "e4ba9b1a-40a4-4a05-aabd-75500d541e1e"
    },
    {
        "author": "韩淲",
        "paragraphs": [
            "苦雨翻明雪，酸风结暗霜。",
            "晚烟留积冷，晓日度微阳。",
            "茶灶薪难拾，诗笺笔易僵。",
            "粗官对穷腊，何事不谋长。"
        ],
        "title": "雪后霜结未释",
        "id": "204d7d54-bee5-466c-90c0-1f50257afcac"
    },
    {
        "author": "韩淲",
        "paragraphs": [
            "春雪不可赏，草树方萌芽。",
            "从渠灭万径，徒自负千花。",
            "兀坐地炉侧，困眠山枕斜。",
            "浑忘瓶粟尽，吟复厌浮夸。"
        ],
        "title": "春雪再作冻甚",
        "id": "e605201a-0bec-44c4-a308-013edf148c40"
    },
    {
        "author": "韩淲",
        "paragraphs": [
            "雪消春意动，楼外已东风。",
            "兰珮新输绿，梅瓶久荐红。",
            "人生虽向老，岁事岂终穷。",
            "青琐黄扉地，西湖一望中。"
        ],
        "tags": [
            "西湖"
        ],
        "title": "雪后如春",
        "id": "dc9bd0d2-a5ee-4ae6-ab9f-20ff72c99d58"
    },
    {
        "author": "韩淲",
        "paragraphs": [
            "有雾光殊惨，无风势转豪。",
            "形欹天已近，气积地还高。",
            "上下何其别，周回任所遭。",
            "虚缘诗悄悄，幻灭酒陶陶。"
        ],
        "title": "对雪",
        "id": "9a6d04f7-cb1e-4cdd-8d7b-1f4936c917dc"
    },
    {
        "author": "韩淲",
        "paragraphs": [
            "山黯荒荒雾，溪凝恻恻风。",
            "乍明收髣髴，欲暮起曚昽。",
            "岸窄丛梅发，楼高老树空。",
            "归来煖杯酒，炉火夜深红。"
        ],
        "title": "雪望",
        "id": "6e4efac7-bf0d-4880-951c-9403d3c39ac6"
    },
    {
        "author": "韩淲",
        "paragraphs": [
            "烟浓山渐白，风急树还青。",
            "鹘落飞鸢迳，鸥浮宿鴈汀。",
            "周遮迷叠嶂，疾泻快中泠。",
            "敝褐舆篮兀，村醪饮易醒。"
        ],
        "title": "风雪见山林佳绝",
        "id": "2f5edd95-5a11-4287-b2da-589a0cefc8fb"
    },
    {
        "author": "韩淲",
        "paragraphs": [
            "雨雪春将半，山寒涧溢时。",
            "谁题五字句，我得一篇诗。",
            "淡泊情何远，绸缪味愈迟。",
            "闲中且陶写，治国有安危。"
        ],
        "title": "雨雪",
        "id": "3acf1776-26f3-47f2-a1f5-cfa168607658"
    },
    {
        "author": "韩淲",
        "paragraphs": [
            "寒色摇窗纸，瓶梅静吐香。",
            "小楼深坐稳，矮屋欠伸长。",
            "雪意垂垂白，云容淡淡黄。",
            "西湖林处士，侑食水仙王。"
        ],
        "tags": [
            "西湖"
        ],
        "title": "雪天",
        "id": "62e075ed-f868-4a61-a52d-93898e5f1ac5"
    },
    {
        "author": "韩淲",
        "paragraphs": [
            "尚觉梅花发，元知柳絮飞。",
            "舞回风荡激，洒急雨霏微。",
            "解冻羣芳盛，余寒百卉稀。",
            "小窗还附火，买酒典春衣。"
        ],
        "title": "春分后一日雪",
        "id": "94480ac7-cc11-4284-a957-9fdb67c11e0c"
    },
    {
        "author": "韩淲",
        "paragraphs": [
            "江国春来浅，新年雪未阑。",
            "雨霏初急急，霰集复漫漫。",
            "固喜成三白，宁忧已十寒。",
            "微吟窗色晚，清听落声干。"
        ],
        "title": "初八日雪",
        "id": "be6d8770-4c94-4b04-b8fb-c717fc4158a2"
    },
    {
        "author": "韩淲",
        "paragraphs": [
            "年后犹仍腊，时闲即便春。",
            "飞花殊恼我，惹絮却随人。",
            "天地多奇观，江湖独老身。",
            "瓦沟填已遍，弹压万红尘。"
        ],
        "title": "连日大雪",
        "id": "55e99172-a79d-4cc2-b862-ecea11c78dd1"
    },
    {
        "author": "韩淲",
        "paragraphs": [
            "腊里春前雪，江南瘴疠清。",
            "隔林应得趣，一壑岂忘情。",
            "已喜疎梅发，遥知细麦生。",
            "易疎何易密，积厚转无声。"
        ],
        "title": "雪作  其一",
        "id": "6379f7f9-c27a-4ae6-a936-c2745b8fdcf0"
    },
    {
        "author": "韩淲",
        "paragraphs": [
            "开明三景净，幻化十方清。",
            "此日扁舟景，古人高卧情。",
            "不知朝气重，但觉夜寒生。",
            "漫漫疑无色，绵绵如有声。"
        ],
        "title": "雪作  其二",
        "id": "901e57fa-834a-4be6-99d3-162690715659"
    },
    {
        "author": "韩淲",
        "paragraphs": [
            "指点东山路，松林一望中。",
            "芙蓉争弄日，杨柳半凋风。",
            "我到吟何比，人闲兴偶同。",
            "只宜携妓饮，名宦付诸公。"
        ],
        "title": "东山",
        "id": "07502e8d-905b-433d-a75b-dec9c5abf757"
    },
    {
        "author": "韩淲",
        "paragraphs": [
            "秋好西巖胜，闲身惜未游。",
            "桂花香乱石，枫叶暗长流。",
            "蜡屐输君适，锦囊牵我愁。",
            "定知风雨夕，龙电震深湫。"
        ],
        "title": "黄巡检摄官八房场闻西巖有龙湫光怪",
        "id": "7790f36d-f4db-4cc0-97f7-8f981b1f8cd4"
    },
    {
        "author": "韩淲",
        "paragraphs": [
            "一段寒烟上，云行断复低。",
            "明中山映树，暗处水平溪。",
            "村落篱门短，人家草屋齐。",
            "风回听幽绝，鸣午有荒鸡。"
        ],
        "title": "鹭鸶林",
        "id": "dac82ea6-257a-4b4e-9d21-c6a248db4f57"
    },
    {
        "author": "韩淲",
        "paragraphs": [
            "春风送春雨，细细湿舆篮。",
            "过水航寒渌，横山触晓岚。",
            "草芽时簇簇，梅片未毵毵。",
            "问友于何处，田礲坎石南。"
        ],
        "title": "坎石渡",
        "id": "56fa9730-f5f6-4655-890f-34c9c0f498ec"
    },
    {
        "author": "韩淲",
        "paragraphs": [
            "溪头滩背狭，高下两三家。",
            "风叶山衔日，烟莎路湿沙。",
            "傍船初落鴈，隔屋已栖鸦。",
            "何处吹崖蜜，满园荞麦花。"
        ],
        "title": "滩头",
        "id": "20185469-0918-49c5-826a-f18e581e1752"
    },
    {
        "author": "韩淲",
        "paragraphs": [
            "本意游云洞，因行过月巖。",
            "西风低细竹，初日上长杉。",
            "尘外多仙隠，人间易谤谗。",
            "逍遥且黄帽，憔悴付青衫。"
        ],
        "title": "月巖",
        "id": "f26cc81b-6744-4550-8aed-dbd813061cc4"
    },
    {
        "author": "韩淲",
        "paragraphs": [
            "篱落梧桐月，情人语夜深。",
            "露华垂近叶，烟翳失前林。",
            "茶果随宜设，琴尊不用寻。",
            "山虚鸣络纬，幽涧亦流音。"
        ],
        "title": "桐影涧流",
        "id": "5ea5cee6-4009-4021-a67e-cf45ffd1bf59"
    },
    {
        "author": "韩淲",
        "paragraphs": [
            "渺渺凉风起，木犀相次开。",
            "举家空自住，过客有谁来。",
            "已是冰溪棹，更寻禅月台。",
            "鬰乎湖海气，鸥鸟莫惊猜。"
        ],
        "title": "禅月台  其一",
        "id": "583100f9-49c5-4e1b-8dec-0a56213b5191"
    },
    {
        "author": "韩淲",
        "paragraphs": [
            "僧清知野逸，禅月有高台。",
            "自是登山去，谁非入寺来。",
            "孤花明密叶，落絮起荒苔。",
            "香篆茶瓯久，昏钟我未回。"
        ],
        "title": "禅月台  其二",
        "id": "414a4b3a-9bad-43cd-b521-38ac5ba99986"
    },
    {
        "author": "韩淲",
        "paragraphs": [
            "耸壑连天碧，危台照水红。",
            "何年仙子宅，今日梵王宫。",
            "勾漏人虽远，凌云话亦空。",
            "徘徊羨真隠，吟写分诗穷。"
        ],
        "title": "桃花台",
        "id": "7040d37c-94b2-4bb1-a8ce-01a4b4d8902c"
    },
    {
        "author": "韩淲",
        "paragraphs": [
            "万好庵中主，今谁记此人。",
            "久斋诗固在，晏叟意尤新。",
            "已逸决科步，要持为学身。",
            "尚贤而尚德，余事了通津。"
        ],
        "title": "赵推官求久斋诗项平甫有句",
        "id": "aece8ecb-b682-4ed9-ad5f-0c76c4f45f6b"
    },
    {
        "author": "韩淲",
        "paragraphs": [
            "老去亲朋少，相过夜达晨。",
            "百年俱逆旅，千载欠闲人。",
            "经隔情虽旧，绸缪意转新。",
            "板桥篱竹净，不著世红尘。"
        ],
        "title": "次韵斯远过风月斋  其一",
        "id": "e3e7a5fa-0532-45e8-bb29-c3b910f98cbe"
    },
    {
        "author": "韩淲",
        "paragraphs": [
            "地偏心愈远，彼自物争妍。",
            "屋宇山围匝，池塘水接连。",
            "持醪留野饭，推食有溪鲜。",
            "风月斋曾宿，施村阿那边。"
        ],
        "title": "次韵斯远过风月斋  其二",
        "id": "d54040d3-21fa-42c0-9e94-2a03476b0bc5"
    },
    {
        "author": "韩淲",
        "paragraphs": [
            "喜辟书窗好，高垂鴈塔名。",
            "孙谋端有自，祖业信能宏。",
            "山木鬰争秀，簷花香最清。",
            "太霞仙袂远，老眼为双明。"
        ],
        "title": "赵主簿辟书室因喜三世两中科举",
        "id": "57c54664-0c41-4e27-a33f-9d1ab676909f"
    },
    {
        "author": "韩淲",
        "paragraphs": [
            "山林堂总好，六十有余年。",
            "转变人常尔，兴亡事亦然。",
            "僧庐虽一坐，道院尚相连。",
            "弹指三家住，苍茫起白烟。"
        ],
        "title": "山林堂  其一",
        "id": "84d1c33f-606f-446d-813c-352536ef9912"
    },
    {
        "author": "韩淲",
        "paragraphs": [
            "山林君已得，邱壑我犹居。",
            "地在名徒换，年深景自如。",
            "舍人诗可玩，丞相事堪书。",
            "领畧无轻负，交游本未疎。"
        ],
        "title": "山林堂  其二",
        "id": "a0a3ee69-dfd5-4acc-b25a-58ab4af3d6a8"
    },
    {
        "author": "韩淲",
        "paragraphs": [
            "绿遍小池头，胡牀一日幽。",
            "乍晴人意惬，欲暮鸟声流。",
            "只道躭闲趣，那知接胜游。",
            "红尘飞不到，城府亦山丘。"
        ],
        "title": "芙蓉堂和严丈韵",
        "id": "43aa4a91-9baa-4625-a5f7-d1079a15f5f1"
    },
    {
        "author": "韩淲",
        "paragraphs": [
            "西山桥外路，傍水去穿林。",
            "石柱岧峣起，溪流宛转深。",
            "清音成小立，爽气入孤斟。",
            "晻霭丛祠处，归涂月已侵。"
        ],
        "title": "西山岳祠",
        "id": "c52c8d0d-b754-4684-acb5-6502c2a95ed4"
    },
    {
        "author": "韩淲",
        "paragraphs": [
            "薄晚经禅悦，深更宿净居。",
            "急滩鸣断岸，绝磴下荒墟。",
            "茗椀僧同把，诗篇我谩书。",
            "快欤闻梵呗，解榻见钟鱼。"
        ],
        "title": "净居院",
        "id": "16b54188-3cbe-4071-881a-35cf8fced142"
    },
    {
        "author": "韩淲",
        "paragraphs": [
            "居山仍在涧，生事本无多。",
            "老圃初收芋，穷檐待补萝。",
            "逃虚惟独往，入俗也相过。",
            "语默行藏外，衰荣奈汝何。"
        ],
        "title": "花庵次君实韵",
        "id": "35534dc5-641d-46cc-b311-76798c24fbf6"
    },
    {
        "author": "韩淲",
        "paragraphs": [
            "蓊鬰千山曲，周游一径斜。",
            "老身多岁月，闲地少风沙。",
            "度密来尤迥，凭高望更赊。",
            "小庵含法界，不待野僧茶。"
        ],
        "title": "崇福庵",
        "id": "3a2ac855-cd5c-46dc-b18c-cc63582d9b4f"
    },
    {
        "author": "韩淲",
        "paragraphs": [
            "好客不常遭，登临眼自高。",
            "湖山起烟雾，江海暗风涛。",
            "酒美情尤畅，诗清气本豪。",
            "相从真可乐，左手记持螯。"
        ],
        "title": "白莲庵分韵",
        "id": "e6d22644-aa3a-4ef8-9af8-8108d8868312"
    },
    {
        "author": "韩淲",
        "paragraphs": [
            "小泊大明寺，伤怀复叹谁。",
            "黄花风未折，赤叶露空垂。",
            "已往更何说，相望只有诗。",
            "城南人亦客，数日梦行期。"
        ],
        "title": "大明寺",
        "id": "22e2f55c-5cf0-4603-ad07-d46635095708"
    },
    {
        "author": "韩淲",
        "paragraphs": [
            "风净绿阴合，山明清昼长。",
            "钵单浮野润，龛座閟幽香。",
            "鸟哢集初夏，鹤飞迎夕阳。",
            "离人何用饮，有客又成章。"
        ],
        "title": "尹山寺",
        "id": "1f882bb8-9a7d-474b-bead-ef600f8cc584"
    },
    {
        "author": "韩淲",
        "paragraphs": [
            "春雨得晴明，山扉涧道清。",
            "朋来何以报，雅集偶然成。",
            "柳暗枝枝重，花疎片片轻。",
            "经年不相见，好事满壶倾。"
        ],
        "title": "朱卿约余倅涧上招昌甫次韵昌甫",
        "id": "0014e73b-30d4-4cbc-942d-522be8e57877"
    },
    {
        "author": "韩淲",
        "paragraphs": [
            "市远尘埃少，村虚烟雨多。",
            "极知九日近，无奈一秋何。",
            "扫径寻僧话，关门待友过。",
            "巖香送篱艳，尽可伴婆娑。"
        ],
        "title": "市远",
        "id": "c54582e0-156a-413b-bb36-589ac0fbd2d8"
    },
    {
        "author": "韩淲",
        "paragraphs": [
            "秋深耕稼熟，绿浪起黄云。",
            "纵却牛羊践，难驱鹅鸭羣。",
            "断干根易拨，摧压穟频分。",
            "烟露未全冷，村村晴气曛。"
        ],
        "title": "稻田",
        "id": "f376c4de-f62e-448c-b556-8585d1e3cdf0"
    },
    {
        "author": "韩淲",
        "paragraphs": [
            "飏糠新出米，打谷旋推禾。",
            "健妇行茶椀，痴儿守饭箩。",
            "一秋能饱未，终岁得闲么。",
            "农事无终极，人生可奈何。"
        ],
        "title": "飏糠",
        "id": "107d9139-9603-41dc-8cb2-1ca045a63ad8"
    },
    {
        "author": "韩淲",
        "paragraphs": [
            "种树拥墙隙，伐茅开地偏。",
            "老衰常问禄，贫窘失求田。",
            "晴热山前日，阴凉涧底泉。",
            "贤哉陶五柳，只爱北窗眠。"
        ],
        "title": "种树",
        "id": "3566cb7c-74a4-44c1-83ca-0a45d9da0cd2"
    },
    {
        "author": "韩淲",
        "paragraphs": [
            "一柱观能好，臞仙须讨寻。",
            "从渠有丘壑，何处没山林。",
            "乍惜灵舒试，或矜庄可吟。",
            "飒然秋气冷，清梦水之心。"
        ],
        "title": "和韵紫芝留句寄之",
        "id": "efd2f053-9e12-4e33-ad72-07f2dc3e95d7"
    },
    {
        "author": "韩淲",
        "paragraphs": [
            "烂熳芙蓉发，霜前城北花。",
            "因君话书室，使我出山家。",
            "风雨三杯后，烟云一望赊。",
            "石丁余兴在，相与醉生涯。"
        ],
        "title": "苏堤芙蓉",
        "id": "58204eb0-735b-4cb6-a0cd-096d18a58fcc"
    },
    {
        "author": "韩淲",
        "paragraphs": [
            "柳已看看暖，桃仍恰恰开。",
            "叶间惊甚雨，花外合轻雷。",
            "不分青春半，其如素发催。",
            "官闲惟可句，心醉也寻杯。"
        ],
        "title": "观柳见桃",
        "id": "21da0510-b2e4-4396-8a7b-4485ab41574a"
    },
    {
        "author": "韩淲",
        "paragraphs": [
            "雨竹翻山翠，风荷漾水香。",
            "我行三步远，人饮一杯长。",
            "不以扶头去，其如扫迹藏。",
            "柳花才露白，梅子又传黄。"
        ],
        "title": "竹外荷花",
        "id": "4f124c0c-002a-4fb0-b06c-5ccaa03d6d45"
    },
    {
        "author": "韩淲",
        "paragraphs": [
            "山水孤根畔，行吟不尽情。",
            "花为天下白，人比圣之清。",
            "冬日真无对，春风合主盟。",
            "可怜香浩荡，岁岁落还生。"
        ],
        "title": "次韵昌父梅花",
        "id": "90e87d9d-e3ab-4d32-bfb4-6822ce88e100"
    },
    {
        "author": "韩淲",
        "paragraphs": [
            "霜风小摇落，梅已到南枝。",
            "要识人间事，须从物理推。",
            "虚缘看影动，昭彻待香吹。",
            "此后唯愁酒，从来未欠诗。"
        ],
        "title": "梅",
        "id": "1ac144c5-8948-4a04-b5e0-6283d399a984"
    },
    {
        "author": "韩淲",
        "paragraphs": [
            "相逢暗香底，又见一年梅。",
            "枝既尔许瘦，花犹如此开。",
            "桥横红叶迳，山晚白云堆。",
            "冻雨时吹洒，人闲寒事催。"
        ],
        "title": "野趣轩见梅花",
        "id": "a092860d-6010-4404-adde-230c8870d37c"
    },
    {
        "author": "韩淲",
        "paragraphs": [
            "扫叶去宿草，园空起碧苔。",
            "晚烟收未了，初日又还来。",
            "老树幸无恙，新花应有开。",
            "年年到寒月，全望数枝梅。"
        ],
        "title": "梅迳",
        "id": "eb783769-c94f-4924-8aba-2d9eb4d660a0"
    },
    {
        "author": "韩淲",
        "paragraphs": [
            "闻道西轩整，登临识自今。",
            "溪山虽郭外，楼殿接池阴。",
            "旧观赵岐发，新诗尹喜深。",
            "水南如此胜，吾老复关心。"
        ],
        "title": "西轩",
        "id": "81d20935-768a-4031-ac62-83a1af49c196"
    },
    {
        "author": "韩淲",
        "paragraphs": [
            "水鹊冲冲过，山鸦扑扑飞。",
            "涧深应得趣，树密自能归。",
            "古路人行少，家寒客到稀。",
            "世途多轗轲，隣里且相依。"
        ],
        "title": "题水鹊",
        "id": "030a2d8c-709e-4398-ac2c-b7d6e508ec23"
    },
    {
        "author": "韩淲",
        "paragraphs": [
            "春晚雨时晴，隔簷山鸟鸣。",
            "留连因共话，拓落又闲行。",
            "不选呢喃语，从教格磔声。",
            "酒来谁可饮，吾亦小诗成。"
        ],
        "title": "山鸟",
        "id": "8001a060-13cc-404e-ba04-820872d0b120"
    },
    {
        "author": "韩淲",
        "paragraphs": [
            "鴈度南楼雪，寒声裂纸窗。",
            "身虽回五岭，影亦落千江。",
            "抱膝吟诸葛，全家隠老庞。",
            "冥冥避矰缴，一往信难双。"
        ],
        "title": "鴈度",
        "id": "e5cd70e2-31ba-4354-92e2-2ddaa1721f7c"
    },
    {
        "author": "韩淲",
        "paragraphs": [
            "高鴈承云薄，参差去复齐。",
            "水村连落岸，山寺迫浮溪。",
            "风定转宜远，日斜元未栖。",
            "一声归两眼，不负拄枯藜。"
        ],
        "title": "高鴈",
        "id": "e93714ea-fa6d-407e-b2a3-d0f761edb938"
    },
    {
        "author": "韩淲",
        "paragraphs": [
            "刺骨分三语，刳心就一编。",
            "古来虽简短，妙处实绵延。",
            "飞动徐陈外，淋漓刘柳边。",
            "泉溪有底急，老乃更精研。"
        ],
        "title": "仲至看杜诗分古语妙语老语甚精微",
        "id": "f27375ac-57e4-4f64-afc1-70444f8efc15"
    },
    {
        "author": "韩淲",
        "paragraphs": [
            "岚光涌翠岑，寺影照波心。",
            "风月明春晓，云霞起夕阴。",
            "两山幽草合，中道绿杨深。",
            "谁与寻诗句，空怀处士林。"
        ],
        "title": "和张祐孤山寺诗",
        "id": "e45aa772-fee7-44f5-ba23-c9d04f46a541"
    },
    {
        "author": "韩淲",
        "paragraphs": [
            "野寺余诗石，谁移榜县斋。",
            "闲来得寻句，小立为兴怀。",
            "人俗真难疗，言高不可埋。",
            "窗前有疎竹，大嚼对吾侪。"
        ],
        "title": "绿筠轩观坡翁诗刻",
        "id": "0eced1ce-8938-46d1-b653-d05a8687df18"
    },
    {
        "author": "韩淲",
        "paragraphs": [
            "顾影自婆娑，食贫如我何。",
            "不嫌知己少，常畏识人多。",
            "过涧耿独立，看山行自歌。",
            "衡茅湿余雪，风叶乱烟波。"
        ],
        "title": "读魏仲先处士诗有感偶成二首  其一",
        "id": "de298f02-e121-49ee-ae73-0961384ed274"
    },
    {
        "author": "韩淲",
        "paragraphs": [
            "涧泉韩仲止，生计聊复尔。",
            "无钱向谁嗟，有酒徒自喜。",
            "尽日览形容，流年惊发齿。",
            "夜夜犹早眠，寒来更慵起。"
        ],
        "title": "读魏仲先处士诗有感偶成二首  其二",
        "id": "27b469d8-421b-4246-919d-498bdd36a899"
    },
    {
        "author": "韩淲",
        "paragraphs": [
            "摩挲石林帖，太息巖壑诗。",
            "竹院茶话久，方斋酒行迟。",
            "南游耆旧尽，北客子孙知。",
            "聚集麦秋日，飘流槐夏时。"
        ],
        "title": "晁家观叶少蕴朱希真诗帖尹家诸贤书尺",
        "id": "f4513391-cf36-42b4-bac9-c3d007e18852"
    },
    {
        "author": "韩淲",
        "paragraphs": [
            "藁不随时废，诗须以藁传。",
            "老身犹在涧，旧话只章泉。",
            "箨笋看成竹，藕荷将出莲。",
            "居然闲摸索，久矣奉周旋。"
        ],
        "title": "昌甫以平生诗藁俾赵家浄录因见题后",
        "id": "ee29fbc7-4e9c-4f44-8ddd-3791f768eabf"
    },
    {
        "author": "韩淲",
        "paragraphs": [
            "闲居本在我，山林皆画图。",
            "百世有新旧，一朝非卷舒。",
            "薰风入窗牖，晚雨过庭除。",
            "小醉同杯者，幽偏得自如。"
        ],
        "title": "闲居图",
        "id": "19bee6f6-c42b-46f5-b42e-9fc1de62d282"
    },
    {
        "author": "韩淲",
        "paragraphs": [
            "邂逅灵溪水，东风二月辰。",
            "其谁留象驾，为我出龙鳞。",
            "等是人间幻，聊分物外真。",
            "知心莫弹指，笑杀个中人。"
        ],
        "title": "夔一翁灵溪古松",
        "id": "fa56fca2-839c-4ce7-912f-8c5fc2d6e332"
    },
    {
        "author": "韩淲",
        "paragraphs": [
            "京口酒可饮，江山开画图。",
            "幻成清落索，要识雪糢糊。",
            "不用袁安卧，只消渔父居。",
            "几回烟浪远，落木堕寒芦。"
        ],
        "title": "金焦二山雪望图",
        "id": "6f5aa6e5-4661-4315-9a70-0f27ab452538"
    },
    {
        "author": "韩淲",
        "paragraphs": [
            "邂逅江南景，萧萧小桂丛。",
            "不知春已过，常得晚能同。",
            "冉冉尘寰偪，劳劳色界空。",
            "飞潜与幽显，同是一樊笼。"
        ],
        "title": "题江南",
        "id": "5298388b-a709-4bdb-95a2-cb0673a9d504"
    },
    {
        "author": "韩淲",
        "paragraphs": [
            "小作高溪泛，滩光又满眸。",
            "新春才两日，残岁忽扁舟。",
            "契阔思良觌，吟哦合共游。",
            "掀蓬闻送句，一片雨初收。"
        ],
        "title": "次韵胡教授送行诗",
        "id": "dd758ffd-ae1f-4c45-bd71-935d72d1ba9f"
    },
    {
        "author": "韩淲",
        "paragraphs": [
            "荐福湖边酒，能来为一中。",
            "傃庵知祖道，鄱郡见家风。",
            "治县聊绥抚，诗坛更长雄。",
            "名章敢酬唱，雨后夕阳红。"
        ],
        "title": "上饶送番江酒次韵谢之",
        "id": "2e1d34d0-5909-4c15-b315-f1c60000e414"
    },
    {
        "author": "韩淲",
        "paragraphs": [
            "邂逅登临胜，从容杯酒闲。",
            "脱身方甫里，满眼已庐山。",
            "此道天能会，端人世所悭。",
            "丹心空磊磊，绿鬓只斑斑。"
        ],
        "tags": [
            "庐山"
        ],
        "title": "送黄寺丞商伯浙仓罢归南康  其一",
        "id": "d54d9963-1d82-4110-a12d-37e4a42fc732"
    },
    {
        "author": "韩淲",
        "paragraphs": [
            "问学无穷事，功名有定期。",
            "古今诚可见，治否老尤知。",
            "袖手寻幽隠，存心付崄巇。",
            "一时还别去，何日更追随。"
        ],
        "title": "送黄寺丞商伯浙仓罢归南康  其二",
        "id": "5b442feb-4b6b-4fef-8449-e35f8b4ee408"
    },
    {
        "author": "韩淲",
        "paragraphs": [
            "投老不堪别，莫云师友情。",
            "当时建阳聚，何日上饶行。",
            "旧事消除尽，新愁积渐生。",
            "酒杯无浪与，醉醒是秋声。"
        ],
        "title": "八月四日仁甫行",
        "id": "b1f2abb6-1ca4-4c90-9b5e-0bef9229d77e"
    },
    {
        "author": "韩淲",
        "paragraphs": [
            "陶冶于文举，才贤定靡遗。",
            "三年钦掌教，一旦庆衡持。",
            "过虑同官杂，焉知监试谁。",
            "无为我先达，不念士人时。"
        ],
        "title": "施教授考校他州",
        "id": "2a615320-57f8-4a34-a250-9f387cf740c4"
    },
    {
        "author": "韩淲",
        "paragraphs": [
            "好在春秋学，宜乘笔力初。",
            "邦畿缘伯讨，王道付儒书。",
            "超乘亦人尔，焚舟其我欤。",
            "两年嘉尚意，东上赴传胪。"
        ],
        "title": "郑一浙运使",
        "id": "105486de-b654-4243-b7fd-78f3fccbb193"
    },
    {
        "author": "韩淲",
        "paragraphs": [
            "淬砺酬先志，家传合奏功。",
            "子孙当决胜，词赋况同风。",
            "南浦联名处，西江一战中。",
            "乡闾飞榜到，丹桂满芳丛。"
        ],
        "title": "黄靖州子孙江西漕试",
        "id": "d1172808-62f3-494a-986f-ac3ebc6d84f3"
    },
    {
        "author": "韩淲",
        "paragraphs": [
            "才俊毋轻敌，精神急护持。",
            "寓乡能取友，官路必修为。",
            "胄监秋高日，礼闱春盛时。",
            "龙蛇飞健步，好好对丹墀。"
        ],
        "title": "送赵五哥秋试",
        "id": "5456bf18-5fea-4742-a42e-251f79e8f5cb"
    },
    {
        "author": "韩淲",
        "paragraphs": [
            "野路荷花发，薰风使者车。",
            "老怀谙万事，雅俗问三闾。",
            "岳麓只如此，湘江应可居。",
            "时平闲护漕，历览且舒徐。"
        ],
        "title": "送叶卿湖南转运判官  其一",
        "id": "c286a108-6959-423b-8dbf-7dc90add8387"
    },
    {
        "author": "韩淲",
        "paragraphs": [
            "自恨登门久，飘零岁月深。",
            "近知无复旧，后定不如今。",
            "声迹嗟贫病，形容入醉吟。",
            "经行才顷刻，何日奉书琴。"
        ],
        "title": "送叶卿湖南转运判官  其二",
        "id": "d024f5c4-e470-4d14-a56e-b74a56e15525"
    },
    {
        "author": "韩淲",
        "paragraphs": [
            "柳暗烟霏绿，花残雨润红。",
            "梦思今夜远，别恨一枝同。",
            "杖舄经行处，江山兴寄中。",
            "纷纷鶑蝶閙，得意正东风。"
        ],
        "title": "送顾丞沿檄徽饶",
        "id": "509dc5a0-2302-4148-8bcb-e1fa4457b389"
    },
    {
        "author": "韩淲",
        "paragraphs": [
            "细雨春帆外，江波漫漫流。",
            "人情虽忍别，风景可言愁。",
            "时命岂大缪，功名宁罢休。",
            "倚天长剑在，谈笑即公侯。"
        ],
        "title": "送顾丞赴张军师辟书",
        "id": "c5fb124f-aa2a-4619-a983-1217de21d4bb"
    },
    {
        "author": "韩淲",
        "paragraphs": [
            "喜见魁乡士，薰风唱第归。",
            "岂惟荣里社，亦足庆庭闱。",
            "仕路当亨奋，儒家要发挥。",
            "一杯饯行色，灵鹫想烟霏。"
        ],
        "title": "送俞司户",
        "id": "ce08b852-d509-41a0-bc47-50b6fe776423"
    },
    {
        "author": "韩淲",
        "paragraphs": [
            "会适章丘役，寒梅满路生。",
            "逢花百余韵，顾我不胜情。",
            "祖送寻言句，相期岂利营。",
            "南宫三数子，能赋复经明。"
        ],
        "title": "送施仲益何文蔚余子任及蒋吴二友赴省",
        "id": "72b23586-512f-4d0f-9998-01199483ef4f"
    },
    {
        "author": "韩淲",
        "paragraphs": [
            "送客中州外，乘流只自看。",
            "日斜孤棹晚，月上一溪寒。",
            "离合原非易，行藏似不难。",
            "归来理幽伴，莫负酒杯宽。"
        ],
        "title": "送履常中州买渔艇归半溪二三友放溜来迎",
        "id": "6f59bcab-3877-4582-b433-619762f847ca"
    },
    {
        "author": "韩淲",
        "paragraphs": [
            "乃祖朱轓地，铜章又若翁。",
            "江山应似旧，郡邑本来同。",
            "浙右还围棘，湖边又舣篷。",
            "思常游宦处，为子送秋风。"
        ],
        "title": "送榘恭回贵池",
        "id": "b2af138a-e387-46e5-9a03-4d6f6e80a95e"
    },
    {
        "author": "韩淲",
        "paragraphs": [
            "雪岭吹寒雾，行田过远村。",
            "班荆得佳士，促席置清尊。",
            "官业从兹始，离怀不用论。",
            "洋洋晁董对，指日上金门。"
        ],
        "title": "十五日玉山道中见文蔚买酒送之",
        "id": "b739d1b5-d511-47ef-ad39-ff905c8b532e"
    },
    {
        "author": "韩淲",
        "paragraphs": [
            "凤阙追随外，龙山判别中。",
            "怒涛翻夕照，远树起秋风。",
            "我亦情何限，君应兴与同。",
            "举杯凌浩渺，挂席看空濛。"
        ],
        "title": "钱塘送元立",
        "id": "611cfd32-88d2-4e09-9cd0-5ae6c38d7543"
    },
    {
        "author": "韩淲",
        "paragraphs": [
            "四海转庵老，清诗晚更传。",
            "几回看点笔，顷刻诵成篇。",
            "顾我直瞠若，别公还惘然。",
            "放怀琴酒地，不觉已三年。"
        ],
        "title": "别德久丈",
        "id": "697109c4-196c-4891-9a36-bbf5cbbae487"
    },
    {
        "author": "韩淲",
        "paragraphs": [
            "清暑莲堂上，何心咏别诗。",
            "敢云归计早，常恨结交迟。",
            "林舘主人胜，江山客子宜。",
            "相看在霄汉，折取桂高枝。"
        ],
        "title": "别陈平甫",
        "id": "eb5869dd-9872-44de-a8f4-09058e8de0f5"
    },
    {
        "author": "韩淲",
        "paragraphs": [
            "谷口从游久，流光恰六年。",
            "湖山常尽日，樽酒或谈天。",
            "世岂无他士，公应自昔贤。",
            "有闲应念我，归去白云边。"
        ],
        "title": "别郑盱眙",
        "id": "51a6993b-b769-4b57-85db-a2e3027bb58f"
    },
    {
        "author": "韩淲",
        "paragraphs": [
            "雪里江亭醉，何时复赋诗。",
            "岂无闲地饮，那有主人奇。",
            "忍别君言论，徒劳我梦思。",
            "尺书频寄取，莫负此襟期。"
        ],
        "title": "别希之",
        "id": "4acadc59-fa59-471e-b73f-6f57db7f1210"
    },
    {
        "author": "韩淲",
        "paragraphs": [
            "细酌林亭久，风烟起近钟。",
            "苍苍虽暮色，淅淅是秋容。",
            "老眼浑相对，幽怀不易逢。",
            "人生几两屐，小榼尚能供。"
        ],
        "title": "子功过别",
        "id": "8dd29e42-39e3-4eb9-85ba-7d4fda600c89"
    },
    {
        "author": "韩淲",
        "paragraphs": [
            "楼舘南窗暖，追随欲别时。",
            "青衫空自老，白发未相知。",
            "研墨因成事，炉烟静入诗。",
            "家山有泉涧，休问我归迟。"
        ],
        "title": "客楼南窗晴日中与坐客论别",
        "id": "69f1eef0-5911-4ff3-89d2-44c18ef2d8ce"
    },
    {
        "author": "韩淲",
        "paragraphs": [
            "苔竹轩前笋，薰风已布阴。",
            "清诗谁可和，白酒自成斟。",
            "顾我尘埃迹，思君泉石心。",
            "一贫驱就禄，不觉二毛侵。"
        ],
        "title": "寄章泉",
        "id": "b47bdd44-e117-48da-8131-27cf8c2d7ff3"
    },
    {
        "author": "韩淲",
        "paragraphs": [
            "不识后田路，林庐近石阿。",
            "卜居谁晤语，屏迹自婆娑。",
            "木落灵山出，风凉玉水波。",
            "明年当共醉，尽日为长哦。"
        ],
        "title": "寄斯远",
        "id": "a4da4d70-0d7d-420a-b63f-d947ce0a2cac"
    },
    {
        "author": "韩淲",
        "paragraphs": [
            "春山风物美，秋半复如何。",
            "巖桂香仍发，芙蓉花更多。",
            "绩文应委曲，猎德且婆娑。",
            "闲僻离羣久，新凉入短歌。"
        ],
        "title": "寄周景瑜",
        "id": "f969c0fa-d00e-40f3-a417-7401f8b4da09"
    },
    {
        "author": "韩淲",
        "paragraphs": [
            "扬雄一区宅，今乃在章丘。",
            "老树叶丛茂，小溪滩乱流。",
            "鸡豚为岁计，谷米望秋收。",
            "晓暮襟怀里，携琴得句不。"
        ],
        "title": "寄章丘",
        "id": "96da9c3f-4e4c-4833-a68e-6c5310cbe8e8"
    },
    {
        "author": "韩淲",
        "paragraphs": [
            "趁虚鸡犬杂，清有草玄家。",
            "支迳开山嘴，长桥过水涯。",
            "岁寒梅弄蘂，春到柳舒芽。",
            "城里归时晚，年华与物华。"
        ],
        "title": "寄杨伯升",
        "id": "560d4acb-5684-4ea9-b898-3aa6c354d20e"
    },
    {
        "author": "韩淲",
        "paragraphs": [
            "冬至后踰月，风霜欠雪霏。",
            "团源新市井，高隠旧书帏。",
            "薪水谁为给，山园自不归。",
            "岁前春事动，佚老是忘机。"
        ],
        "title": "寄亨中",
        "id": "e4e0b509-6440-4f14-83e5-2f1b23c90e15"
    },
    {
        "author": "韩淲",
        "paragraphs": [
            "叹息南湖老，诗禅只自深。",
            "雨花归宴坐，风叶对孤斟。",
            "城郭舟车会，斋房翰墨林。",
            "遥知定中起，吟啸也如瘖。"
        ],
        "title": "巩仲至和张少卿韵约同寄一首",
        "id": "9d62fe9e-4acb-40fb-9614-cd3db2724dea"
    },
    {
        "author": "韩淲",
        "paragraphs": [
            "长哦招隠句，待月坐黄曛。",
            "望望前村雨，行行别渚云。",
            "敢期千里共，常恨一桥分。",
            "鬓影吹凉处，楼高孰与论。"
        ],
        "title": "次韵王教授同寄昌甫器远无为临漳  其一",
        "id": "04d19cfc-e90a-46d2-bb55-e89bd296b517"
    },
    {
        "author": "韩淲",
        "paragraphs": [
            "月到章泉白，冥濛入杳茫。",
            "四边山影乱，一路水声长。",
            "促织吟方动，流萤起复藏。",
            "梦思飞羽翼，已堕晏斋傍。"
        ],
        "title": "次韵王教授同寄昌甫器远无为临漳  其二",
        "id": "27dbb5d5-3d65-4214-ab20-4acc43b1fe9f"
    },
    {
        "author": "韩淲",
        "paragraphs": [
            "清时朝蹟后，休道不知津。",
            "城市谁多客，山林自少人。",
            "尽常开老眼，应甚惜闲身。",
            "爱月闻吴咏，无嫌更荐绅。"
        ],
        "title": "次韵王教授同寄昌甫器远无为临漳  其三",
        "id": "63fea15a-8342-4bf3-8225-d4f69891d92c"
    },
    {
        "author": "韩淲",
        "paragraphs": [
            "濡须谁筑坞，玉兔王迷离。",
            "两岁能为守，五言应报诗。",
            "息峰延月夜，稔稻得秋时。",
            "湖海惊零落，无痴了事儿。"
        ],
        "title": "次韵王教授同寄昌甫器远无为临漳  其四",
        "id": "d9b5d279-606a-4836-a072-96239b102be4"
    },
    {
        "author": "韩淲",
        "paragraphs": [
            "瓯闽何处是，绝岭更危谿。",
            "乘障消蛮虺，望洋蒐水犀。",
            "庾公情不浅，朱老世思齐。",
            "乘月胡牀坐，角巾随意低。"
        ],
        "title": "次韵王教授同寄昌甫器远无为临漳  其五",
        "id": "c8113c10-8499-455f-9da9-a06ca4a21a7d"
    },
    {
        "author": "韩淲",
        "paragraphs": [
            "袖遗大明果，编因徐照题。",
            "骚吟归是正，香味得非迷。",
            "邻邑十方转，到城还重携。",
            "新霜林路滑，山远羨高栖。"
        ],
        "title": "昌甫回自大明见过别后二诗寄之  其一",
        "id": "7653985c-be02-43f9-8f52-422196efbaf1"
    },
    {
        "author": "韩淲",
        "paragraphs": [
            "早鬻翁归去，窗寒自拨灰。",
            "算程明日到，失记去年来。",
            "雨叶频仍堕，雪梅相次开。",
            "吾生亦华发，易怕惹尘埃。"
        ],
        "title": "昌甫回自大明见过别后二诗寄之  其二",
        "id": "be91aea8-a718-4435-843d-686ae76a1d3b"
    },
    {
        "author": "韩淲",
        "paragraphs": [
            "禅月台高冷，溪虚城背山。",
            "人烟知井络，鸟雀见湾澴。",
            "竹里繁霜后，梅边欲雪间。",
            "读书有幽子，岁晚更怡颜。"
        ],
        "title": "寄郑一",
        "id": "d929c6d0-8f2c-4c41-9ec5-79d5209a5a8a"
    },
    {
        "author": "韩淲",
        "paragraphs": [
            "宰上庐深迥，将书定苦心。",
            "夜声寒柏惨，晴色古苔侵。",
            "径侧牛羊履，山空鴈鹜临。",
            "明灯拨残火，幽梦理寒衾。"
        ],
        "title": "寄履道",
        "id": "f87c0752-2f26-4304-b825-21f6d8c051e8"
    },
    {
        "author": "韩淲",
        "paragraphs": [
            "寻丈方斋地，移居城市东。",
            "灯窗唯刻苦，编集入磨礲。",
            "北客家能尔，南游事不同。",
            "常思文献大，祖道古人风。"
        ],
        "title": "寄尹一",
        "id": "937fe568-db6e-4f79-8041-2f9d27bf949f"
    },
    {
        "author": "韩淲",
        "paragraphs": [
            "一曲清江上，君能静结庐。",
            "年丰时酿黍，身老更收书。",
            "家世遗风在，闾阎是事疎。",
            "只宜沮溺地，著我伴耕锄。"
        ],
        "title": "寄王二万顷",
        "id": "a3698fd7-43f1-4738-927f-f10edfafec5b"
    },
    {
        "author": "韩淲",
        "paragraphs": [
            "野外青巖寺，城边禅月台。",
            "收功行药后，排闷坐舆来。",
            "宿雨苗当熟，新凉桂已开。",
            "谁知老丘壑，自不奈尘埃。"
        ],
        "title": "二十九日归寄郑一",
        "id": "ddcd6f9e-8fca-4192-ae63-b29e624cd34a"
    },
    {
        "author": "韩淲",
        "paragraphs": [
            "浙水文场好，成才属少年。",
            "龙游看过锁，渔浦发潮船。",
            "才地当强仕，朝廷正选贤。",
            "会逢余与赵，为报各扬鞭。"
        ],
        "title": "浙运寄声子任子恕",
        "id": "9f809610-8f8a-4020-88c1-c410f43e05f9"
    },
    {
        "author": "韩淲",
        "paragraphs": [
            "绝代敖夫子，春来定若何。",
            "新丰逆旅市，叩角饭牛歌。",
            "汉相延东阁，成周在泰和。",
            "汇征调玉烛，小用亦金坡。"
        ],
        "title": "寄敖器之",
        "id": "48344205-4e88-4f2e-a66b-fbdd1521e883"
    },
    {
        "author": "韩淲",
        "paragraphs": [
            "分外僧家好，如今更住山。",
            "都无城市閙，只有水云闲。",
            "打供随缘后，罢参开净间。",
            "纷纷底荣宦，何事复相关。"
        ],
        "title": "寄仁□",
        "id": "d2551df9-852f-4e32-b80d-951275be166e"
    },
    {
        "author": "韩淲",
        "paragraphs": [
            "只有心情在，都无言语吟。",
            "子官忻见面，翁节苦为心。",
            "霜雪岁云暮，风雷冬已深。",
            "老身相望处，徒益鬓华侵。"
        ],
        "title": "赵寺丞之子来代书寄",
        "id": "bdf8c776-ec94-498a-b357-763cd815c0f8"
    },
    {
        "author": "韩淲",
        "paragraphs": [
            "我欲春山去，呼儿取杖藜。",
            "弄晴方见日，吹雨又生泥。",
            "怅望还归舍，怀思未隔溪。",
            "会当舒此兴，花草步芳蹊。"
        ],
        "title": "柬周五哥",
        "id": "20e151c3-41ee-43db-98dd-7656831753ce"
    },
    {
        "author": "韩淲",
        "paragraphs": [
            "先朝重词赋，人道小贤良。",
            "善记推才博，雕章验识长。",
            "宗英龙首盛，名字鴈行香。",
            "王舍城中试，月华仙桂芳。"
        ],
        "title": "寄赵十监试",
        "id": "f75f0e16-3c80-4824-a9a5-48ac8d02f6e7"
    },
    {
        "author": "韩淲",
        "paragraphs": [
            "泉石何关尔，多应洁我尘。",
            "试揩双泪眼，徒惜一吟身。",
            "选甚年年别，须当物物亲。",
            "相遭虽澹泊，秋得雨方新。"
        ],
        "title": "赠赵十  其一",
        "id": "51b71ec7-1cce-4c8b-b91e-20ee793d4df6"
    },
    {
        "author": "韩淲",
        "paragraphs": [
            "薄梦惊秋晓，穷原喜夕阴。",
            "只知闲迤逦，不觉老侵寻。",
            "鸟翼应知倦，蝉声亦和吟。",
            "酒阑诗更逸，巖寺记同临。"
        ],
        "title": "赠赵十  其二",
        "id": "be0c4694-9839-4193-b0d2-2700a23e030a"
    },
    {
        "author": "韩淲",
        "paragraphs": [
            "心迹能闲淡，何劳数面亲。",
            "沙坑元似故，坎石更常新。",
            "陶写非流俗，寻思隔几尘。",
            "清溪舟楫句，乃复在兹辰。"
        ],
        "title": "赠成季子任",
        "id": "0cfe57cb-25bb-42fc-947c-496e23fc6511"
    },
    {
        "author": "韩淲",
        "paragraphs": [
            "客路何曾好，禅林一味清。",
            "钟声回短梦，梵呗入幽情。",
            "绮语多生债，尘劳宿念轻。",
            "诗边怀抱嬾，聊复为君倾。"
        ],
        "title": "赠懃老",
        "id": "474aa524-b3af-4c44-8c94-4f71f07f80ff"
    },
    {
        "author": "韩淲",
        "paragraphs": [
            "教得儿登第，儒科一素风。",
            "故家欣未艾，吾党不应穷。",
            "拭目行都里，兴怀寓里中。",
            "如君老兄弟，好去一尊同。"
        ],
        "title": "赠赵成父",
        "id": "91bac585-4986-4b9e-b8ed-26b67888312b"
    },
    {
        "author": "韩淲",
        "paragraphs": [
            "每恨沙坑远，十年才两过。",
            "闲人身则尔，君子意如何。",
            "古井无惊浪，乔林不改柯。",
            "留连因缱绻，踯躅为婆娑。"
        ],
        "title": "赠子任",
        "id": "5259e8b6-ff87-4fe3-bd35-f7aa5efc8671"
    },
    {
        "author": "韩淲",
        "paragraphs": [
            "绍兴人物志，赣上盛诸曾。",
            "积厚培应固，流长续更兴。",
            "四明愁独散，二浙喜相承。",
            "再缉文盟日，吾侪岂面朋。"
        ],
        "title": "赠曾承务",
        "id": "094900ea-e164-479c-bdb3-6084845e071f"
    },
    {
        "author": "韩淲",
        "paragraphs": [
            "已是多疎隔，更言当暂归。",
            "岁新云未解，风转雪还飞。",
            "晓岸苍山古，春江白浪肥。",
            "过家无宿留，急此醉芳菲。"
        ],
        "title": "初六日呈仲至兄闻告假欲还婺",
        "id": "38e121ff-7b1c-4eed-a8d2-a9dfc908c37a"
    },
    {
        "author": "韩淲",
        "paragraphs": [
            "酒在诗情外，诗成酒量中。",
            "气清吟奥妙，神受醉朦胧。",
            "到手千钟在，回身一笑空。",
            "故家人有几，我辈兴无穷。"
        ],
        "title": "呈坐客",
        "id": "be9a9df7-c69c-43c3-9317-3c7e80b0078c"
    },
    {
        "author": "韩淲",
        "paragraphs": [
            "婆餠焦何急，飞鸣小竹间。",
            "雨多溪涨水，云厚日藏山。",
            "景物固无恙，人情终等闲。",
            "老来惟爱客，茶果或相关。"
        ],
        "title": "爱客",
        "id": "e8a0785e-ed57-4f9f-b734-864be3aec281"
    },
    {
        "author": "韩淲",
        "paragraphs": [
            "七卷灵溪集，有谁能为传。",
            "既劳亲校勘，便得与雕镌。",
            "从昔诗虽在，因兹名可全。",
            "摩挲新叙引，羨尔广文贤。"
        ],
        "title": "王有道诗刊成谢林教授",
        "id": "9fa90d41-971c-4185-8f67-d09b62ed6ebf"
    },
    {
        "author": "韩淲",
        "paragraphs": [
            "卧病空山里，公来忽语离。",
            "风行残叶日，霜净早梅时。",
            "湖上探龙井，天边入凤池。",
            "西畴富鱼蟹，能复寄清诗。"
        ],
        "title": "十月十九日头昏痛忽教授过别",
        "id": "990c997c-07bb-4fc4-8ce9-86c056d3bada"
    },
    {
        "author": "韩淲",
        "paragraphs": [
            "犹记到阶除，虚怀不自居。",
            "从容姑借酒，厌饫惬于书。",
            "物物徒娱客，人人足胜予。",
            "年来数相过，此道定谁如。"
        ],
        "title": "次韵胡教授",
        "id": "02eddd2d-1097-454e-b804-918350061a0f"
    },
    {
        "author": "韩淲",
        "paragraphs": [
            "得官居上第，掌教喜青春。",
            "斆学须相长，仁贤必可亲。",
            "举文元不易，斯道本常亲。",
            "若理中州话，应逢旧德人。"
        ],
        "title": "用处晦韵送蕲州赵教授有怀寺簿王圣俞丈",
        "id": "d67d84f4-60ac-4436-bb70-ccb87751ce97"
    },
    {
        "author": "韩淲",
        "paragraphs": [
            "沙净水争流，舆篮呼渡幽。",
            "酒行因缱绻，诗到得夷犹。",
            "盛日腾高步，飞云裂醉眸。",
            "江山无尽藏，楚尾又吴头。"
        ],
        "title": "和孟五十六韵",
        "id": "ac2272b2-0d4e-401a-9403-3a200bc3431a"
    },
    {
        "author": "韩淲",
        "paragraphs": [
            "高人山枕晓，何必问钧天。",
            "自觉无他梦，谁言有此篇。",
            "交游疑是熟，时序亦非便。",
            "寒食蘧蘧里，清江忆钓鳊。"
        ],
        "title": "和昌甫梦中见寄",
        "id": "c5aadc5d-4d46-4e2b-ab77-b3f2a94b04c2"
    },
    {
        "author": "韩淲",
        "paragraphs": [
            "断自晚唐后，人人尽做诗。",
            "生前由我集，名后得谁碑。",
            "眇眇三灵见，萧萧一叶知。",
            "塔山林覆土，若奠替芳巵。"
        ],
        "title": "昌甫题徐仙民诗集因和韵两篇  其一",
        "id": "61d89567-e709-4546-9655-0aa62870bfec"
    },
    {
        "author": "韩淲",
        "paragraphs": [
            "东南蟠海峤，天也斲闲民。",
            "岁月高侪侣，江湖竞比伦。",
            "杨刘万代手，温李再生身。",
            "雪跨水悬处，游魂不见人。"
        ],
        "title": "昌甫题徐仙民诗集因和韵两篇  其二",
        "id": "a0ea0f31-f1fe-4fea-86c8-4fbaf31dd6f0"
    },
    {
        "author": "韩淲",
        "paragraphs": [
            "古达多从隠，巢由复卞随。",
            "既拼身似叶，何藉命如丝。",
            "世道无庸憾，人生有不为。",
            "深山穷谷里，莫负酒盈巵。"
        ],
        "title": "和子仁",
        "id": "34b0052d-4fc1-4828-9fb1-1f1d1e8a6d85"
    },
    {
        "author": "韩淲",
        "paragraphs": [
            "净坊成野约，乐地可清论。",
            "士以世何贵，佛于人转尊。",
            "茫茫空远志，历历任惊魂。",
            "连日巖花发，佳哉月下门。"
        ],
        "title": "周七有诗续至和韵",
        "id": "96ec0589-1182-46cf-9009-bbf7bd69cca3"
    },
    {
        "author": "韩淲",
        "paragraphs": [
            "山行仍野次，零落数家村。",
            "积雨浮秧把，随风护笋根。",
            "去来应自喜，将送与谁论。",
            "寝饭朝昏处，翛然付五言。"
        ],
        "title": "和履道出会宗伯回访赵晏叟  其一",
        "id": "cfcea869-9df8-482c-998a-d6edacd5d266"
    },
    {
        "author": "韩淲",
        "paragraphs": [
            "江山迎世父，芒种夏将深。",
            "家道修遗事，人生怀好音。",
            "衰荣元自古，雅俗况居今。",
            "归兴寻幽隠，柴门月色侵。"
        ],
        "title": "和履道出会宗伯回访赵晏叟  其二",
        "id": "23a62590-a75c-4d58-b253-d1318470668e"
    },
    {
        "author": "韩淲",
        "paragraphs": [
            "寒食家家酒，谁人不赋诗。",
            "久阴忻霁日，余润入花时。",
            "此老非三畧，今朝欲四维。",
            "落红供醉卧，松底著残棋。"
        ],
        "title": "昌甫有诗和韵",
        "id": "65eeb295-a949-47e4-808b-cc5c160a7cfd"
    },
    {
        "author": "韩淲",
        "paragraphs": [
            "因人虽暂赏，分韵偶然成。",
            "不道觥慵举，那知仆屡更。",
            "老成关世道，交旧岂时情。",
            "簷雨林逾静，桥风境过清。"
        ],
        "title": "昌甫入城席上和韵",
        "id": "fce87d83-1af3-4941-a540-4b61f78d3cae"
    },
    {
        "author": "韩淲",
        "paragraphs": [
            "海棠枝上日，依旧照窗明。",
            "文会惊犹在，重来咏转清。",
            "林庐记经始，花迳已栽成。",
            "良友仙山去，空留百世名。"
        ],
        "title": "二十四日回泊东阜和旧题酬唱十九年矣",
        "id": "40e1cf72-0f3a-42e0-a190-ac00653d839d"
    },
    {
        "author": "韩淲",
        "paragraphs": [
            "制宅思前绪，轩名到处幽。",
            "不须论梦蝶，只是合盟鸥。",
            "北望刘琨啸，南游庾信愁。",
            "百年五字在，吾岂为诗谋。"
        ],
        "title": "初六日过尹家再和西轩韵赠子文  其一",
        "id": "051b660a-72e3-4938-9897-454e592d34c0"
    },
    {
        "author": "韩淲",
        "paragraphs": [
            "家学流风懿，成才世自豪。",
            "出羣能秀发，何独类贤髦。",
            "䌷绎遗编富，规模古训高。",
            "青青秋桂子，余事等毫毛。"
        ],
        "title": "初六日过尹家再和西轩韵赠子文  其二",
        "id": "4ddd1a3d-7421-4401-975d-affda590e679"
    },
    {
        "author": "韩淲",
        "paragraphs": [
            "爱酒阮宣杖，倦行陶令舆。",
            "闲投本无意，垂老亦何居。",
            "万事付杯水，一贫唯饭蔬。",
            "秋怀苦相望，幽寺挟残书。"
        ],
        "title": "郑一病中见寄和韵答之",
        "id": "4f93ed37-2dc9-4937-83b9-46f20e3b6243"
    },
    {
        "author": "韩淲",
        "paragraphs": [
            "倒载临离日，搜吟出饯时。",
            "老身犹藉酒，亲意不徒诗。",
            "山水东西去，园池上下随。",
            "凝香兵卫戟，应复野人思。"
        ],
        "title": "元立复和伯皋送行诗次韵并答之  其一",
        "id": "3aba64b9-b2fe-49f7-9fd7-e2a5de850dcf"
    },
    {
        "author": "韩淲",
        "paragraphs": [
            "半隠平生句，年来果谓何。",
            "轲雄墙已及，李杜垒终摩。",
            "籍籍须传远，纷纷何足多。",
            "斯文千古事，自笑得如么。"
        ],
        "title": "元立复和伯皋送行诗次韵并答之  其二",
        "id": "6337d67b-81fa-48f6-8703-7ab5af0b0f8c"
    },
    {
        "author": "韩淲",
        "paragraphs": [
            "筹边须善策，是古肯非今。",
            "名士自江左，丈人谁汉阴。",
            "敝庐清昼永，幽磴白云深。",
            "可在唱酬句，岂多陶写心。"
        ],
        "title": "次韵所东因有感答之",
        "id": "10b3ad38-d78d-472e-b25d-72ba4624a8b5"
    },
    {
        "author": "韩淲",
        "paragraphs": [
            "两岸春风暖，山花水喷泉。",
            "归期虽较晚，行乐肯输先。",
            "来燕知犹未，宾鸿信欲遄。",
            "故人诗送我，吟思满江天。"
        ],
        "title": "和卿赠别次韵答之",
        "id": "47a825ec-2f3f-4b78-bc9b-f6902837ca6a"
    },
    {
        "author": "韩淲",
        "paragraphs": [
            "相去如霄壤，寒吟只短歌。",
            "春前知岁早，腊里见时和。",
            "待把闲情赋，空将老眼摩。",
            "年年愿强健，江海有披蓑。"
        ],
        "title": "次韵赵理丞",
        "id": "9fc3e88b-6524-423b-9897-b8bce3e0b2bc"
    },
    {
        "author": "韩淲",
        "paragraphs": [
            "远峙山常峻，幽泉水自泠。",
            "几回灵井曲，如入九峰屏。",
            "雅以平生旧，空怀万古灵。",
            "诗成霜露湿，原上草青青。"
        ],
        "title": "次韵昌甫九峰留诗  其一",
        "id": "d75da231-ecff-430a-99a2-9ec39647abb6"
    },
    {
        "author": "韩淲",
        "paragraphs": [
            "每恨居山浅，扶舆过九峰。",
            "几年无恃怙，常此痛音容。",
            "风雨寒垂点，云烟晚复重。",
            "市廛多汩没，忽尔脱尘踪。"
        ],
        "title": "次韵昌甫九峰留诗  其二",
        "id": "b18ac083-3748-4d3f-8df3-de69c5fbd97d"
    },
    {
        "author": "韩淲",
        "paragraphs": [
            "每恨居山浅，扶舆过九峰。",
            "溪清通乱石，路暗失长松。",
            "须鬓时时换，身心事事慵。",
            "雨寒樵牧断，朝暮听鸣钟。"
        ],
        "title": "次韵昌甫九峰留诗  其三",
        "id": "a553cedf-f6e3-4772-830a-58d7ba187ec8"
    },
    {
        "author": "韩淲",
        "paragraphs": [
            "每恨居山浅，扶舆过九峰。",
            "尘销草色淡，岚染木阴浓。",
            "瓢饮真堪羨，盘飧粗得供。",
            "一庵饥渴外，何事入心胸。"
        ],
        "title": "次韵昌甫九峰留诗  其四",
        "id": "3f42d4df-03c9-4748-8a51-ae9add53a4e6"
    },
    {
        "author": "韩淲",
        "paragraphs": [
            "楚雨黄梅熟，卑枝易积阴。",
            "山园三迳少，涧水一沟深。",
            "萧飒寒犹起，低回老亦侵。",
            "寻诗为君和，绝唱有遗音。"
        ],
        "title": "次韵吴推官",
        "id": "a2e350cf-68b3-429e-970f-0b86d166262c"
    },
    {
        "author": "韩淲",
        "paragraphs": [
            "披藿南巖寺，无僧林荡虚。",
            "崖悬徒可望，泉滴又何居。",
            "时世悠悠转，心情落落疎。",
            "山行有吟啸，佳处莫踌躇。"
        ],
        "title": "次韵赵景伯南巖",
        "id": "f9b81051-a26b-40d5-806a-bc8e32176450"
    },
    {
        "author": "韩淲",
        "paragraphs": [
            "霜风散焦暵，雾日照寒凉。",
            "影迹连山白，声华落木黄。",
            "俗情难以澹，幽事不关忙。",
            "我觉年逾迈，君吟诗益昌。"
        ],
        "title": "昌甫自衢送客入城得其诗次韵呈之  其一",
        "id": "bb119908-3b99-4c7a-b7ed-5e53b696b7d1"
    },
    {
        "author": "韩淲",
        "paragraphs": [
            "三见木樨开，香传好客来。",
            "庞公隠能出，杜老句欣陪。",
            "市近心终远，交亲语易谐。",
            "柯山玉溪水，人道谓何哉。"
        ],
        "title": "昌甫自衢送客入城得其诗次韵呈之  其二",
        "id": "000a3e14-1cc1-4f60-af77-4e8d269af9a5"
    },
    {
        "author": "韩淲",
        "paragraphs": [
            "蓬户为君开，荒园少旧栽。",
            "犹存小篱落，不比一轩苔。",
            "前月访彼矣，今朝同此哉。",
            "人间花草地，终古岁寒梅。"
        ],
        "title": "昌甫自衢送客入城得其诗次韵呈之  其三",
        "id": "220601bf-123d-4c3b-b38d-f8b305eef1f2"
    },
    {
        "author": "韩淲",
        "paragraphs": [
            "相逢虽数数，共话祇匆匆。",
            "不觉中秋过，还当九日中。",
            "登台嗟往事，觅句忆高风。",
            "人物方彫谢，吾侪孰与同。"
        ],
        "title": "次韵昌甫见寄",
        "id": "3579b061-7eac-4bee-9cb0-cc62f82bc2d1"
    },
    {
        "author": "韩淲",
        "paragraphs": [
            "屏迹丘园矣，秋来事亦忙。",
            "开林朝斧钝，钻纸夜灯煌。",
            "一潦屋殊损，屡空饥易忘。",
            "俄而对时菊，种种发能长。"
        ],
        "title": "次韵昌甫见诒",
        "id": "af46b444-ef4b-47d4-aa0a-6d87e9413606"
    },
    {
        "author": "韩淲",
        "paragraphs": [
            "祇怪深居简，徒希逸驾攀。",
            "风清玉田路，云白瑞峰山。",
            "心事吟章外，情文作帖间。",
            "相望初若远，一出本非艰。"
        ],
        "title": "次韵昌甫归后所寄",
        "id": "a1a40eb1-f547-4ab4-a5bd-f4d59462284b"
    },
    {
        "author": "韩淲",
        "paragraphs": [
            "老梦困其独，微吟惬所同。",
            "闲中徒著句，高处尽归翁。",
            "一代文章志，诸方风俗通。",
            "息交惟士贱，尚友则师隆。"
        ],
        "title": "二十日入章泉次韵昌甫所赠",
        "id": "8488d0c0-5cee-47c6-85d2-8617cb11e7fc"
    },
    {
        "author": "韩淲",
        "paragraphs": [
            "居山更入山，百事不相关。",
            "只有猿狙外，更无鸡犬间。",
            "渊泉得沿濯，巖岫要跻攀。",
            "最是高人语，时容见一斑。"
        ],
        "title": "次韵昌甫别后所寄",
        "id": "cc9f0b5e-1a8e-4b76-ad15-e9401487c98d"
    },
    {
        "author": "韩淲",
        "paragraphs": [
            "逃暑身何寄，池荷竹院间。",
            "交朋如玉洁，名字饮冰闲。",
            "吹雨余毫发，鸣泉落珮环。",
            "长年葑村路，往日考亭山。"
        ],
        "title": "徐仁甫建阳一别忽已二十五六年见过惘然次韵道院池上所作",
        "id": "40507c3b-def7-4a7f-be8e-7a9186f6237f"
    },
    {
        "author": "韩淲",
        "paragraphs": [
            "闲意忽不惬，秋声隔市门。",
            "千林空白昼，一叶下黄昏。",
            "归马正修睦，捕蝗俄讨论。",
            "愿丰穰虑歉，相望数家村。"
        ],
        "title": "次韵成季病中见寄",
        "id": "376207cb-3ea8-42c4-9133-290ae3725936"
    },
    {
        "author": "韩淲",
        "paragraphs": [
            "能道意中事，诗来看复嗟。",
            "春风殊作恶，春雪固能佳。",
            "引玉下梅萼，输金上柳芽。",
            "睡翁山水县，隔竹定敲茶。"
        ],
        "title": "次韵仲至",
        "id": "3d9e960b-0e5c-4f70-8b11-abc6c44c0bc7"
    },
    {
        "author": "韩淲",
        "paragraphs": [
            "长夏得闲趣，无过里社中。",
            "往来三迳日，舒写一襟风。",
            "幸与陶潜醉，从渠阮籍穷。",
            "人家鶑燕里，犹记淡烟笼。"
        ],
        "title": "次韵黄崇道",
        "id": "6b6c3b8c-ed66-4675-84a6-1bd91cd20a1d"
    },
    {
        "author": "韩淲",
        "paragraphs": [
            "老却溪山眼，荒寒不见人。",
            "草深多烂旧，梅浅易尖新。",
            "岁事谁嗟晚，年龄自惜春。",
            "相逢既相识，聊借酒精神。"
        ],
        "title": "马庄甫经过留五字次韵",
        "id": "35416cb7-b387-443d-9ed1-0986a7d83570"
    },
    {
        "author": "韩淲",
        "paragraphs": [
            "今古山阴道，谁吟雪下船。",
            "久将随俗好，便拟作春妍。",
            "朝市无闲日，山林有瀑泉。",
            "薰风吹两鬓，蚕事欲三眠。"
        ],
        "title": "卢教授约周县丞来访次周丞韵",
        "id": "4e9b7d63-a12d-4d9c-af07-f6ad93abb89f"
    },
    {
        "author": "韩淲",
        "paragraphs": [
            "腊向残年去，春从元日回。",
            "急搔双鬓发，浑染几尘埃。",
            "诗话惊频改，杯停喜更催。",
            "椒盘随彩胜，金柳带琼梅。"
        ],
        "title": "次韵仲至",
        "id": "83846556-09de-4b72-ae8a-810435c2d7b1"
    },
    {
        "author": "韩淲",
        "paragraphs": [
            "箯舆来涧谷，话久不知还。",
            "自是无人到，谁能有我闲。",
            "绿阴晴树外，清馥野花间。",
            "客去鸡鸣午，呼儿又掩关。"
        ],
        "title": "次韵赵将",
        "id": "9878c7b4-53f0-48fb-a8fd-ff40dd14863e"
    },
    {
        "author": "韩淲",
        "paragraphs": [
            "澄净清秋夜，诗成两眼明。",
            "佳人千古意，浊酒一杯情。",
            "湖水鱼龙舞，天风鸿鴈鸣。",
            "菊花九日近，便合上峥嵘。"
        ],
        "title": "次韵德久",
        "id": "986ce412-624f-465b-a12f-5990afea5986"
    },
    {
        "author": "韩淲",
        "paragraphs": [
            "论交贵知己，相与可忘年。",
            "久旱为霖日，余凉畏暑天。",
            "浮沉非识治，用舍不因贤。",
            "只有青山好，分明阿那边。"
        ],
        "title": "次韵刘召虎",
        "id": "0e614bbe-5e04-4833-8412-b271b5295f22"
    },
    {
        "author": "韩淲",
        "paragraphs": [
            "俾寿情何重，酬吟报恐迟。",
            "拜嘉诚自喜，友谊尚谁为。",
            "醑我遥相命，思翁不独诗。",
            "晚生头已秃，敬长眼空窥。"
        ],
        "title": "昌甫念某生朝寄诗来次韵谢之",
        "id": "fb90469a-ee55-4b2f-9dc7-10315416da4c"
    },
    {
        "author": "韩淲",
        "paragraphs": [
            "相知新固乐，人物易如林。",
            "游爱郭同许，衰思范与吟。",
            "放歌能共和，会约待重斟。",
            "还我晏斋隠，何尝枉尺寻。"
        ],
        "title": "次韵昌甫  其一",
        "id": "c08591f9-c212-4a56-9fd7-be59c5b3236e"
    },
    {
        "author": "韩淲",
        "paragraphs": [
            "相送思前日，同吟忆此时。",
            "情亲五字句，意妙一篇诗。",
            "长夏看榴火，薰风入鬓丝。",
            "西湖渺何许，终愧北山移。"
        ],
        "tags": [
            "西湖"
        ],
        "title": "次韵昌甫  其二",
        "id": "f9ebfae7-1c8e-4d8a-8a2b-246bd02a39cf"
    },
    {
        "author": "韩淲",
        "paragraphs": [
            "古道定谁成，庄周与净名。",
            "劳哉秦外趣，甚矣颍阳清。",
            "并舍披衣去，行桥拄杖声。",
            "遥知园列树，新好看初荣。"
        ],
        "title": "次韵昌甫  其三",
        "id": "b68ac25e-c41d-405b-91a3-f305c491d8f3"
    },
    {
        "author": "韩淲",
        "paragraphs": [
            "别后忽逢雪，岁寒殊惘然。",
            "自怜疎酒盏，谁识寄诗编。",
            "老矣思离阔，遐哉漫属联。",
            "金仙玉田路，来往记今年。"
        ],
        "title": "次韵昌甫  其四",
        "id": "3c77a3f7-2058-4395-ab96-949a9c20b0b3"
    },
    {
        "author": "韩淲",
        "paragraphs": [
            "章泉泉上屋，茅补定牵萝。",
            "意象时间少，心思古处多。",
            "暑风今夏矣，凉雨奈秋何。",
            "顾我颠毛白，门闲亦养疴。"
        ],
        "title": "次韵昌甫  其五",
        "id": "acea757c-7f9a-431e-a856-b90b50e49ebd"
    },
    {
        "author": "韩淲",
        "paragraphs": [
            "老叹交情少，闲知友道难。",
            "何堪武夷曲，更近子陵滩。",
            "绝口谈龙肉，从渠食马肝。",
            "敢云栖择木，随世一枝安。"
        ],
        "title": "次韵昌甫  其六",
        "id": "6562ca57-6293-48a3-b438-c322d5ebd5fa"
    },
    {
        "author": "韩淲",
        "paragraphs": [
            "秋风过秋雨，眇眇正愁予。",
            "望断嗟何寄，吟成懒自书。",
            "齿摇诚有数，鬓秃恐无余。",
            "几载章泉水，山深只晏如。"
        ],
        "title": "次韵昌甫  其七",
        "id": "730a2601-3fac-488e-a9c9-f8d3df4c0a1d"
    },
    {
        "author": "韩淲",
        "paragraphs": [
            "尽道今年煖，冬来十月中。",
            "更无霜共雪，时有雨随风。",
            "薄宦其如拙，浮生乃奈穷。",
            "衰颜负清镜，犹借酒能红。"
        ],
        "title": "次韵景瑜",
        "id": "41a55857-a79d-4e75-96b9-6bcfd23f9ab8"
    },
    {
        "author": "韩淲",
        "paragraphs": [
            "起云亭不见，立尽水边人。",
            "满眼高情少，惊心得句频。",
            "龟毛真兔角，凤翼漫龙鳞。",
            "山泽行吟久，渊明漉酒巾。"
        ],
        "title": "同周次公步寻起云旧基次韵",
        "id": "b341fdd6-fbaa-4e2c-9837-ec56b611c16c"
    },
    {
        "author": "韩淲",
        "paragraphs": [
            "倦作京华梦，秋霖失旱干。",
            "故人相见后，不觉话悲酸。",
            "酒琖还更酌，诗盟复肇端。",
            "如翁真老大，莫数郑都官。"
        ],
        "title": "次韵见诒",
        "id": "f70f5471-dfb1-46f1-bec0-b4e399d88b3d"
    },
    {
        "author": "韩淲",
        "paragraphs": [
            "林外山平远，衰颜落笔难。",
            "风声催日晚，云物转霜寒。",
            "京邑九衢盛，江湖千里宽。",
            "交游尽诗社，名誉得苏端。"
        ],
        "title": "次韵盖友",
        "id": "1ab1adeb-d8c6-4af0-bc8c-56f66fbe3feb"
    },
    {
        "author": "韩淲",
        "paragraphs": [
            "小试登山屐，因闲见野僧。",
            "谈禅还静憩，望远得虚凭。",
            "分韵吟心适，归来醉梦腾。",
            "酒醒深夜起，推枕只寒灯。"
        ],
        "title": "次韵潘文",
        "id": "f884e9fa-bbb6-4d99-b311-0233ac7eb478"
    },
    {
        "author": "韩淲",
        "paragraphs": [
            "易别难相聚，倾怀语未终。",
            "敝庐才郭外，高隠远乡中。",
            "天地常年在，溪山触处同。",
            "营营非我事，有句欲乘风。"
        ],
        "title": "次韵伯皋",
        "id": "8f5431ac-1645-48c7-8176-16fe4d475e82"
    },
    {
        "author": "韩淲",
        "paragraphs": [
            "剥啄君家去，同为两县来。",
            "赵施元保社，徐郑亦尊罍。",
            "便做壮心已，须饶老眼开。",
            "交游容易别，十日重徘徊。"
        ],
        "title": "次韵斯远见赠",
        "id": "45b4c84d-259d-4804-a3d9-aaf0b8c73258"
    },
    {
        "author": "韩淲",
        "paragraphs": [
            "山远飞晴霭，春江景有余。",
            "推窗风浩荡，凭几日徐舒。",
            "何计用休沐，忘怀得燕居。",
            "从容话千载，随饭只盘蔬。"
        ],
        "title": "次韵希之",
        "id": "12fe4f43-dcf7-42cc-9306-9701c5bb436c"
    },
    {
        "author": "韩淲",
        "paragraphs": [
            "髣髴徂徕老，因诗只溯风。",
            "胡为犹尔健，应怪懒能工。",
            "此道今皆弃，高情自不同。",
            "和成千里梦，题寄欲归鸿。"
        ],
        "title": "次韵石鲁瞻",
        "id": "7e3db185-0284-4fb3-9869-9e66aa175a15"
    },
    {
        "author": "韩淲",
        "paragraphs": [
            "圆泽三生石，陈登百尺楼。",
            "砚因铭共永，诗与字俱锼。",
            "此老非徒耳，闲人更点头。",
            "魏铜那敢拟，朱锡盍为侔。"
        ],
        "title": "次韵昌甫镌歙砚",
        "id": "a41a8a2c-ea44-4a1e-b404-e196a01ab684"
    },
    {
        "author": "韩淲",
        "paragraphs": [
            "君在南湖住，我同东郭游。",
            "陈蕃无下榻，王粲有登楼。",
            "吟苦诗陶写，酣沉酒拍浮。",
            "德辉天外凤，机静水边鸥。"
        ],
        "title": "次韵叔向",
        "id": "052e6c83-5514-4725-a0f4-abfd9e84c1ec"
    },
    {
        "author": "韩淲",
        "paragraphs": [
            "烟禁凭谁会，杯寒只自斟。",
            "几多原上恨，犹记少年心。",
            "领畧因初见，经行或重临。",
            "攀花问杨柳，丝竹也清音。"
        ],
        "title": "次韵赵清江",
        "id": "c4968cef-6a26-4458-85d4-39d1abe71bcd"
    },
    {
        "author": "韩淲",
        "paragraphs": [
            "有句闲中得，应知百虑休。",
            "麦天连涧冷，梅月夹山稠。",
            "唤起陶潜醉，能消庾信秋。",
            "朝端富鹓鹭，边琐少貔貅。"
        ],
        "title": "次韵上饶  其一",
        "id": "07587d7b-8001-4bf9-959c-77e1d0bbce6a"
    },
    {
        "author": "韩淲",
        "paragraphs": [
            "官事人人衮，谁怜寂寞乡。",
            "卑高多贵贱，寒暑易炎凉。",
            "叹息絃歌美，殷勤篇翰长。",
            "闲民为兴起，交道得其详。"
        ],
        "title": "次韵上饶  其二",
        "id": "174915e6-d421-42c8-95ba-5a41f777b31a"
    },
    {
        "author": "韩淲",
        "paragraphs": [
            "短短长长柳，红红白白梅。",
            "溪浮何处棹，山对别时杯。",
            "春事还应尔，人情有是哉。",
            "却因嘉树底，浑见好花开。"
        ],
        "title": "次韵成季  其一",
        "id": "1239df72-acbd-4eb4-b25c-0b5d57501533"
    },
    {
        "author": "韩淲",
        "paragraphs": [
            "畎亩秋来雨，村村不厌多。",
            "暑应无热恼，凉可起沉疴。",
            "花动门中桂，叶浮池上荷。",
            "南豅诗到手，想像与同哦。"
        ],
        "title": "次韵成季  其二",
        "id": "f2355d60-4e55-4f3f-aa77-8b11c48ea89f"
    },
    {
        "author": "韩淲",
        "paragraphs": [
            "莫道春犹远，连阴初未曦。",
            "振衣行复阻，岸帻坐成痴。",
            "芳事诚须酒，交情岂为诗。",
            "清明翻手是，常记旧相随。"
        ],
        "title": "次韵周五哥",
        "id": "c7df898b-3e1b-43fb-a1d5-d4e2e0015ab4"
    },
    {
        "author": "韩淲",
        "paragraphs": [
            "城郭秋风晚，人来自远山。",
            "荒荒行硌确，浅浅渡潺湲。",
            "虎尾休论履，龙鳞且愿攀。",
            "过从因煮餠，惜取片时闲。"
        ],
        "title": "次韵子任",
        "id": "0a394ab3-b4e7-4465-8eaf-1a6ca57ec608"
    },
    {
        "author": "韩淲",
        "paragraphs": [
            "潜鱼空浪藻，倦翼漫风林。",
            "邂逅留连饮，从容取次吟。",
            "名言惊思苦，离话惜情深。",
            "昔尔那知此，他还未必今。"
        ],
        "title": "小酌饯耿干运赵推官分韵复和韵  其一",
        "id": "18839aa9-6d70-4b73-8529-1cc3c7a890af"
    },
    {
        "author": "韩淲",
        "paragraphs": [
            "雨歇收朝润，风回起夕凉。",
            "君今过澧浦，客有到钱塘。",
            "落涧高槐影，浮簷细竹光。",
            "寻思须浪赋，杂伯更谈王。"
        ],
        "title": "小酌饯耿干运赵推官分韵复和韵  其二",
        "id": "425cd521-a192-46cc-a031-d60a50bfd3bd"
    },
    {
        "author": "韩淲",
        "paragraphs": [
            "闲将诗句和，凉自雨中来。",
            "可是不相聚，那能得此回。",
            "香炉连笔格，茶椀更山罍。",
            "一架蒲阴绿，残阳晚又开。"
        ],
        "title": "二十四日昌甫斯远子功集雪观次韵斯远",
        "id": "6d7d111b-f054-42e1-ac57-5cb71f30af17"
    },
    {
        "author": "韩淲",
        "paragraphs": [
            "乃祖文名在，羣儿好读书。",
            "愁深我将去，恨不汝同居。",
            "风俗随时薄，人情莫自疎。",
            "传家诗礼学，勤苦要三余。"
        ],
        "title": "示棐榘茶",
        "id": "7e4f5150-8b44-43aa-9c33-9015fef326bf"
    },
    {
        "author": "韩淲",
        "paragraphs": [
            "团源古君子，老去孰追随。",
            "隠约孙能奉，高深我却知。",
            "家传无自画，乡荐有谁为。",
            "成立须勤苦，清哉是祖师。"
        ],
        "title": "亨中之孙求诗",
        "id": "3c24d175-736e-4513-a342-c9a6c6c9b32d"
    },
    {
        "author": "韩淲",
        "paragraphs": [
            "草树随时长，城春雨易蒸。",
            "闲人来入市，官舍却逢僧。",
            "觌面非竿木，何心是葛藤。",
            "吃茶看洗钵，忘却老昏瞢。"
        ],
        "title": "柬乙翁上人  其一",
        "id": "a3381c65-d59d-4754-9949-a1017d0bfba7"
    },
    {
        "author": "韩淲",
        "paragraphs": [
            "山玉冰溪地，常年衲子过。",
            "杖挑明月重，笠戴白云多。",
            "洞远今无鹫，湖高旧见鹅。",
            "与君三叹息，佛法付天魔。"
        ],
        "title": "柬乙翁上人  其二",
        "id": "58f0cd6d-9d03-448e-9bb6-d40ad5954acd"
    },
    {
        "author": "韩淲",
        "paragraphs": [
            "闲得琴尊胜，寻诗约俊游。",
            "欲穷山下寺，旋买水边舟。",
            "谁悟牵黄犬，自应盟白鸥。",
            "野晴秋意思，浑付碧云休。"
        ],
        "title": "九月四日黄子功林德久自柳州共汎访铦师",
        "id": "b99cf975-e6c6-40a4-a8c4-773c583badc5"
    },
    {
        "author": "韩淲",
        "paragraphs": [
            "盂兰盆会日，元自目犍连。",
            "摄化应无量，追修亦有缘。",
            "荒荒谁正令，的的漫单传。",
            "业报众生苦，三涂对四禅。"
        ],
        "title": "寄乙上人",
        "id": "69be16a3-c7df-47e6-90fe-9e29eb1447d6"
    },
    {
        "author": "韩淲",
        "paragraphs": [
            "约我沙坑外，南豅共说诗。",
            "山林已黄叶，篱菊尚青枝。",
            "良晤真难事，相期若旧知。",
            "翩翩乘果下，想像入城时。"
        ],
        "title": "过沙坑留遗余子任",
        "id": "ecaee8ca-62fd-434a-844f-184667eec4ab"
    },
    {
        "author": "韩淲",
        "paragraphs": [
            "无地寻明月，因人且出游。",
            "猖狂疑有谓，拓落信何求。",
            "山水知回薄，杯觞得献酬。",
            "秋情吾卜夜，垂老未为羞。"
        ],
        "title": "次韵斯远喜予见过  其一",
        "id": "13e34cff-f41b-471e-86fa-06862a59f2f2"
    },
    {
        "author": "韩淲",
        "paragraphs": [
            "望望公超市，烟云满眼过。",
            "经时不相见，此地复如何。",
            "物色真难识，情怀敢自多。",
            "喜君诗在手，吟讽亦婆娑。"
        ],
        "title": "次韵斯远喜予见过  其二",
        "id": "e433e7ae-4433-48a6-9e3b-865c610fa845"
    },
    {
        "author": "韩淲",
        "paragraphs": [
            "老去吟何味，分明水一杯。",
            "目前轻过节，身外待寻梅。",
            "尚以同盟至，宁云不速来。",
            "此时心寸折，犹幸小徘徊。"
        ],
        "title": "同郑处晦尹子潜过赵十",
        "id": "1b105068-cd16-44d3-ad4f-5e5def062e25"
    },
    {
        "author": "韩淲",
        "paragraphs": [
            "下郭山盘屋，轩亭景晏如。",
            "浅斟留把酒，细字见抄书。",
            "河洛无由返，江湖已定居。",
            "子孙皆土著，鱼米我还疎。"
        ],
        "title": "十一日过景瑜",
        "id": "690579ea-2eb8-4f2d-bf20-669d0dc4dd65"
    },
    {
        "author": "韩淲",
        "paragraphs": [
            "门外梅枝晓，人来乃是君。",
            "冲风迎腊日，欲雪动寒云。",
            "禹穴山阴道，西湖处士坟。",
            "我怀何用寄，搔鬓白纷纷。"
        ],
        "tags": [
            "西湖"
        ],
        "title": "子似见过",
        "id": "234f326c-9ee5-4d87-b08c-bc0b61b2c7eb"
    },
    {
        "author": "韩淲",
        "paragraphs": [
            "松竹连花树，田园带隠庐。",
            "青衫宁累我，黄卷不孤渠。",
            "载酒期问字，经邱逢命车。",
            "庞公虽浪出，且慰故人疎。"
        ],
        "title": "邢大声广声于去非携酒约解元衡毕叔文及蕃过陈叔尹值叔尹之出成四十字",
        "id": "c1033ad7-a0d5-4770-b8e7-a8b14b5e28d6"
    },
    {
        "author": "韩淲",
        "paragraphs": [
            "相国推前辈，通家复胜游。",
            "人知新别驾，我叹旧州侯。",
            "世数推迁远，时情展转休。",
            "衡山云冉冉，玉水日悠悠。"
        ],
        "tags": [
            "衡山"
        ],
        "title": "添倅至因谒之来访乃故相郡侯之子也",
        "id": "cf51ac11-8269-49cc-a781-d33ea6ca2ea5"
    },
    {
        "author": "韩淲",
        "paragraphs": [
            "莫把闲情醉，空留野老诗。",
            "雷声梅雨过，日影竹风吹。",
            "林隠访前话，华阳非近知。",
            "相过二三友，比客更邀谁。"
        ],
        "title": "过王仲如林隠",
        "id": "59f71f8b-c411-4241-a748-175f43e73a4f"
    },
    {
        "author": "韩淲",
        "paragraphs": [
            "春寺不寻芳，诗翁作醉乡。",
            "花香空夹径，草细恰通房。",
            "僧固枯禅寂，人非好句忙。",
            "出城惟怕晚，冉冉趁斜阳。"
        ],
        "title": "昌甫携儿姪载酒来送分韵得房字",
        "id": "20007772-b713-4eb3-a8ea-e82499ab1eb5"
    },
    {
        "author": "韩淲",
        "paragraphs": [
            "十载梅陂酒，青巖始共游。",
            "香传高树晚，凉映小塘秋。",
            "饮亦何劳醉，吟成苦未休。",
            "补陀山下客，能为此回头。"
        ],
        "title": "二十七日周七载酒且怀春伯",
        "id": "88fff923-2676-4bc6-ab3b-7e514066465b"
    },
    {
        "author": "韩淲",
        "paragraphs": [
            "雨重乌臼树，风微萱草花。",
            "重携万安酒，再瀹建州茶。",
            "邂逅年何晚，情亲日自加。",
            "两君真玉立，而我愧无瑕。"
        ],
        "title": "黄仁卿见过留之而无酒因要宋衡携酒以至得以款语已又酌仁卿携行之茶成四十字",
        "id": "6524c727-70fb-4f8f-b411-05732aeb6d6e"
    },
    {
        "author": "韩淲",
        "paragraphs": [
            "秋闲得幽讨，竹涧款门时。",
            "绝壑通流水，横桥壅断陂。",
            "巖花已芬郁，山木未凋披。",
            "静夜持杯酒，人清更说诗。"
        ],
        "title": "施重益留夜饮",
        "id": "9edf24b2-7882-45b5-81db-a034c084b078"
    },
    {
        "author": "韩淲",
        "paragraphs": [
            "贵贱曾何在，悲欢孰使然。",
            "如君真绝足，奈我已华颠。",
            "勋业谁彝鼎，文章自简编。",
            "中原有前辈，吾忆范忠宣。"
        ],
        "title": "蹈中见过山间  其一",
        "id": "ec781b01-b9ae-4e60-8c10-f6457be2edf9"
    },
    {
        "author": "韩淲",
        "paragraphs": [
            "三月多风雨，门前涧水侵。",
            "岸花无一片，园柳忽成阴。",
            "有客因留饮，呼儿取次斟。",
            "桥南春郭外，珍重肯幽寻。"
        ],
        "title": "蹈中见过山间  其二",
        "id": "f72f7937-ae8b-4e14-a821-246dd81ff506"
    },
    {
        "author": "韩淲",
        "paragraphs": [
            "细雨初冬夜，溪山书院灯。",
            "闲来四五辈，留饮两三升。",
            "久坐形神定，高谈意气增。",
            "我归眠蕙帐，谁信在家僧。"
        ],
        "title": "小饮春山",
        "id": "c9c47519-3f4d-4da1-82af-fd7af9536c15"
    },
    {
        "author": "韩淲",
        "paragraphs": [
            "风力催云雪，比邻往复还。",
            "穿林踏黄叶，沿涧看青山。",
            "共饭因而款，煎茶益以闲。",
            "岁寒如此过，他事肯相关。"
        ],
        "title": "初十日黄仲明见过留饭却同至野趣饮茶  其一",
        "id": "2bcb01cb-1d84-4e61-a5fc-eb36d447b5ca"
    },
    {
        "author": "韩淲",
        "paragraphs": [
            "山空吹雪意，草树晚天寒。",
            "烟抹忽收起，风行时坐看。",
            "鸡声村店远，雁落市桥宽。",
            "尽道闲多病，老身还自安。"
        ],
        "title": "初十日黄仲明见过留饭却同至野趣饮茶  其二",
        "id": "2fe91cea-65da-4c11-8eba-49114edf3601"
    },
    {
        "author": "韩淲",
        "paragraphs": [
            "到处逢春酌，闲吟过此生。",
            "落花亭上饮，芳草岸边行。",
            "我亦非无兴，人应不负情。",
            "风光共流转，楼外远山明。"
        ],
        "title": "同昌甫陪朱虞卿约尹郑二士饮食艮堂",
        "id": "424c62ed-d8db-42a5-85df-6a7740964e19"
    },
    {
        "author": "韩淲",
        "paragraphs": [
            "绝叹交游落，何论比与周。",
            "座开今日酒，门款昔年秋。",
            "濯锦江头杜，玄都观里刘。",
            "相望风雅在，天地一虚舟。"
        ],
        "title": "朱虞卿以诗送家酿和韵",
        "id": "5c8db220-e3e2-45b8-ab1b-78c28e2b9348"
    },
    {
        "author": "韩淲",
        "paragraphs": [
            "磵道迷蓬藿，山空且熟眠。",
            "雨多从蔽日，风横任吹烟。",
            "欢喜收牋翰，提携到酒泉。",
            "更逢初斸笋，急急和新篇。"
        ],
        "title": "王校以诗送笋及一壶",
        "id": "a89207e8-c9c2-42c7-8ba2-ba698274610a"
    },
    {
        "author": "韩淲",
        "paragraphs": [
            "鱼蟹人人馔，柑橙盏盏诗。",
            "醪芳隣所借，情分客能知。",
            "城外溪山在，门前巷陌卑。",
            "寒虽欺木叶，春已报梅枝。"
        ],
        "title": "坐客竞置殽核因赋示尹子潜",
        "id": "d15f4076-2dc4-4e52-9ae0-4abb0af73972"
    },
    {
        "author": "韩淲",
        "paragraphs": [
            "加赐雪寒钱，欢声禁旅传。",
            "妻孥应盼盼，儿女定跹跹。",
            "醉熟千家酒，炊香万灶烟。",
            "何须谈挟纩，王道本通天。"
        ],
        "title": "雪寒钱",
        "id": "81361f8a-9502-4bdb-875a-c549c813e161"
    },
    {
        "author": "韩淲",
        "paragraphs": [
            "茶经空烂读，读罢出溪头。",
            "竹杖虽流憇，藜牀复倦投。",
            "寻思煎以吃，展转卧而游。",
            "乌石瓶能好，瓯牺底用忧。"
        ],
        "title": "次韵昌甫分遗乌石茶",
        "id": "50e75880-5b42-471b-969f-b0704588cf56"
    },
    {
        "author": "韩淲",
        "paragraphs": [
            "我爱郊居者，春芽艾叶长。",
            "云舂和豆实，雾摘带麻香。",
            "杞菊天随旧，蓬蒿仲蔚常。",
            "近来关膈病，且得煖枯肠。"
        ],
        "title": "昌甫送艾叶餠",
        "id": "8d40019a-5de4-414f-8854-e340ea88b746"
    },
    {
        "author": "韩淲",
        "paragraphs": [
            "塔院横塘草，阶梯大谷林。",
            "风声迷近渚，雨气暗遥岑。",
            "索面僧回钵，持醪客屡斟。",
            "依归从早出，静寄得幽寻。"
        ],
        "title": "十三日至草衣院因上灵山阁",
        "id": "ec227c6b-5e32-437c-bfa0-70e093c74087"
    },
    {
        "author": "韩淲",
        "paragraphs": [
            "雨后晚窗日，方杯燎竹炉。",
            "二茶劳见饷，一记又能摹。",
            "看了信何有，啜来昏更无。",
            "阿师莫作剧，我悔不逃儒。"
        ],
        "title": "谢乙翁上人",
        "id": "dc17b0bc-7e45-4966-a6f2-a0b05876e0a5"
    },
    {
        "author": "韩淲",
        "paragraphs": [
            "涧道湿冻雨，林扉藏断云。",
            "寒声肃肃起，暝色杳杳分。",
            "斋余随动息，禅外失知闻。",
            "坐久催煎茗，炉深亦炷熏。"
        ],
        "title": "访杰上人",
        "id": "506cb6db-25c6-4474-9c32-19563037af99"
    },
    {
        "author": "韩淲",
        "paragraphs": [
            "山中知我老，雪里见僧清。",
            "物色添幽意，年华近俗情。",
            "树遥风共晚，岸窄水初生。",
            "一榻茶烟熟，更闻寒雀声。"
        ],
        "title": "初二日大雪访杰上人",
        "id": "ddbffaac-bea6-4624-a9bf-21260aa74551"
    },
    {
        "author": "韩淲",
        "paragraphs": [
            "庵高一宿觉，不是二乘禅。",
            "露柱灯笼里，貍奴白牯边。",
            "前资钦戒腊，参学待机缘。",
            "吸尽西江水，从将此话传。"
        ],
        "tags": [
            "长江"
        ],
        "title": "王通叟自温之赣过门因得五字",
        "id": "c973827a-3e81-4ee5-8d9c-fea1752c546e"
    },
    {
        "author": "韩淲",
        "paragraphs": [
            "不住鹅湖寺，惟甘小隠堂。",
            "老来才祝发，静处久烧香。",
            "妙喜机缘峻，竹源滋味长。",
            "建阳桥下水，梦见亦清凉。"
        ],
        "title": "建阳连周宾幼入佛学近祝发江东真运副请住信鹅湖不出",
        "id": "ceb18f86-cb26-422b-873e-36c2a8347e0a"
    },
    {
        "author": "韩淲",
        "paragraphs": [
            "生怕人饶舌，诗吟不著题。",
            "飘零惊已晚，依约梦还迷。",
            "但愿乘风去，何言立雪齐。",
            "万缘谁百计，谷隠自巖栖。"
        ],
        "title": "寄天目僧文礼灭翁",
        "id": "f6e4d67b-51d8-4382-8e48-2dbee999c96a"
    },
    {
        "author": "韩淲",
        "paragraphs": [
            "雪观碧云合，簷花带女萝。",
            "磬清收梵呗，香净入禅那。",
            "粥饭门房少，经斋城市多。",
            "幽人隣近住，取次一相过。"
        ],
        "title": "柬宿之藏主",
        "id": "6bd8a851-1ced-4c28-9d3d-82fac1bd4367"
    },
    {
        "author": "韩淲",
        "paragraphs": [
            "恰自山巖转，又逢瓶锡过。",
            "风轩洒飞雨，云壑漾回波。",
            "且吃庐山饭，休论击壤歌。",
            "尘劳空恁么，禅悦竟如何。"
        ],
        "tags": [
            "庐山"
        ],
        "title": "乙上人来过",
        "id": "658eb41c-e4f3-49bf-9131-565edf3c6641"
    },
    {
        "author": "韩淲",
        "paragraphs": [
            "溪南上下郭，得得过春山。",
            "自叹欲何往，相从非等闲。",
            "波深鱼泼泼，竹静鸟关关。",
            "若个渔舟晚，延缘见苇间。"
        ],
        "title": "雨中过春山",
        "id": "e2584292-56f2-47ff-a697-aff25da4f161"
    },
    {
        "author": "韩淲",
        "paragraphs": [
            "别墅能怀谢，开轩既有云。",
            "大田还筑室，小醉话知闻。",
            "叶县仙非俗，兰亭字不羣。",
            "吾侪今老矣，随意度朝曛。"
        ],
        "title": "十六日过万顷新田",
        "id": "9625dff6-ffeb-40d7-b8eb-1b2133df2dbd"
    },
    {
        "author": "韩淲",
        "paragraphs": [
            "山崦昏濛雨，溪流冷落风。",
            "隔城须会友，闭户独衰翁。",
            "交气游谭外，存神燕息中。",
            "可容诸念起，应与此心同。"
        ],
        "title": "山崦",
        "id": "42686e58-dfb6-428b-ab07-52c9a9cace32"
    },
    {
        "author": "韩淲",
        "paragraphs": [
            "薄晚登山屐，霜林脱叶飞。",
            "中间看月上，低处觉烟霏。",
            "鸡犬近相接，人家远独稀。",
            "故园应好在，凝望客思归。"
        ],
        "title": "晚步东庵",
        "id": "91224a85-c923-40d9-8c98-375c5db50a42"
    },
    {
        "author": "韩淲",
        "paragraphs": [
            "饭了小园间，乘晴享此闲。",
            "因行扫黄叶，随意看青山。",
            "取迳嫌林密，为基惜地悭。",
            "绳牀坐来久，一饮又徐还。"
        ],
        "title": "二十一日晴过山园  其一",
        "id": "6e4178c3-450c-41f4-89f4-72b04285b1a1"
    },
    {
        "author": "韩淲",
        "paragraphs": [
            "饮亦微微醉，归来睡思浓。",
            "身形方放脚，鼻息自填胸。",
            "熟美可嫌老，轻安只益慵。",
            "分明醒复寝，不觉到昏钟。"
        ],
        "title": "二十一日晴过山园  其二",
        "id": "8cc6c1d7-301b-48c8-bf7c-dcd2c517dbce"
    },
    {
        "author": "韩淲",
        "paragraphs": [
            "幽艳人谁识，孤标我岂堪。",
            "水烟春淡淡，山日晚酣酣。",
            "纵以诗随看，其如把酒参。",
            "子游清兴发，半道记舆篮。"
        ],
        "title": "幽艳",
        "id": "f7891f80-7760-4e53-b789-1a34d407ab0f"
    },
    {
        "author": "韩淲",
        "paragraphs": [
            "雾暖南溪路，日斜东郭门。",
            "老身愁近俗，闲步喜前村。",
            "访旧寻诗话，同来取酒尊。",
            "几多山树外，梅动影黄昏。"
        ],
        "title": "十二月入城因步城东",
        "id": "751c5c7e-0427-4c59-a788-de977a3e98b7"
    },
    {
        "author": "韩淲",
        "paragraphs": [
            "不须深巷卧，懒学剡溪回。",
            "破轿身闲出，衡门手亟开。",
            "山林遽如许，人物岂他哉。",
            "桥过城东宅，朋从三两来。"
        ],
        "title": "二十日雪中入城",
        "id": "f07ef308-f39b-4484-9e01-fa8916e62e31"
    },
    {
        "author": "韩淲",
        "paragraphs": [
            "一曲寒城外，青山四五家。",
            "庭空鸣败叶，楼迥起清笳。",
            "市远兴逾逸，人来话亦佳。",
            "夜深残月澹，还有未栖鸦。"
        ],
        "title": "一曲",
        "id": "a7cd615a-c3eb-48c9-a547-b738438506d9"
    },
    {
        "author": "韩淲",
        "paragraphs": [
            "但觉村深好，青山分外多。",
            "连延俄耸拔，回复又坡陀。",
            "风冷平沙鴈，天空上水鹅。",
            "晚时见鱼艇，吾欲借其蓑。"
        ],
        "title": "灵溪道中",
        "id": "cd8831d3-b7bf-412e-b174-9b4040842217"
    },
    {
        "author": "韩淲",
        "paragraphs": [
            "历历山川旧，舆篮我为迟。",
            "偶同三友去，又作一篇诗。",
            "怀德樟丘远，阊门玉片思。",
            "僧窗欹梦枕，休问夜何其。"
        ],
        "title": "灵鹫道中",
        "id": "d489e8e8-fa6c-4bf7-9eeb-74ef97f2e6bc"
    },
    {
        "author": "韩淲",
        "paragraphs": [
            "敢有怀君意，人生任所从。",
            "千山才越楚，一水又吴淞。",
            "白发居头乱，青春入眼浓。",
            "干坤随处好，诗酒自能供。"
        ],
        "title": "过吴淞",
        "id": "3e758a27-1213-4929-a80e-3118223d4a0f"
    },
    {
        "author": "韩淲",
        "paragraphs": [
            "春风吹震泽，欲雪未多晴。",
            "转柁何忙去，停篙且缓行。",
            "柳摇田漠漠，草软岸平平。",
            "四十年前梦，心惊热眼生。"
        ],
        "title": "震泽",
        "id": "192fb472-99d0-44d2-999c-569f2cfff581"
    },
    {
        "author": "韩淲",
        "paragraphs": [
            "老自转便静，闲谁不奈贫。",
            "山林无长物，天地有忙人。",
            "玉水时时急，灵山日日新。",
            "凉风吹四壁，吾忆坐忘真。"
        ],
        "title": "秋闲因小舟上南豅  其一",
        "id": "fb767679-dd77-42ca-9387-fce6ec1c8d7c"
    },
    {
        "author": "韩淲",
        "paragraphs": [
            "野意不堪老，秋怀无用悲。",
            "更容书作祟，犹藉酒能医。",
            "去去孤云片，垂垂小雨丝。",
            "人生偶然尔，天地也如斯。"
        ],
        "title": "秋闲因小舟上南豅  其二",
        "id": "7b9d53b4-ae0c-4797-8b5c-a1f63479b358"
    },
    {
        "author": "韩淲",
        "paragraphs": [
            "暑退凉生处，新秋月满轩。",
            "僧坊从解夏，符箓竞中元。",
            "桂菊花将动，禾苗穟正繁。",
            "世间多俗节，投老且清言。"
        ],
        "title": "秋闲因小舟上南豅  其三",
        "id": "7a98d5e7-6b70-4a91-8b27-ff2a389f9ab8"
    },
    {
        "author": "韩淲",
        "paragraphs": [
            "涧谷慙真隠，溪山欲浪游。",
            "流长宜逸桨，滩浅可移舟。",
            "秋净云初薄，时丰雨未休。",
            "短篷吾自喜，知识有浮鸥。"
        ],
        "title": "秋闲因小舟上南豅  其四",
        "id": "90a855b1-1901-436c-b8fe-164dd200e868"
    },
    {
        "author": "韩淲",
        "paragraphs": [
            "春动高溪水，交游独有君。",
            "人情虽澹澹，物色已欣欣。",
            "香转梅梢日，光分岭外云。",
            "林亭同眺久，竟把一杯醺。"
        ],
        "title": "除夕前一日溪岸晚步  其一",
        "id": "7de3105d-96dc-42ad-a270-facbd6d831f9"
    },
    {
        "author": "韩淲",
        "paragraphs": [
            "午步溪边路，谁家小筑幽。",
            "敲门问亭榭，迎我具觥筹。",
            "意适春光动，晴曛野色浮。",
            "一株梅更好，香艳发梢头。"
        ],
        "title": "除夕前一日溪岸晚步  其二",
        "id": "aff59a42-ffe3-40ef-9a69-5bbd2e4804fe"
    },
    {
        "author": "韩淲",
        "paragraphs": [
            "小醉归来处，陶然度夕阳。",
            "一溪波汎汎，半岭树苍苍。",
            "岁晚身何用，春新意欲狂。",
            "只宜同判断，柳外百花光。"
        ],
        "title": "除夕前一日溪岸晚步  其三",
        "id": "432700f6-0a2e-40f2-81cb-147d556950ed"
    },
    {
        "author": "韩淲",
        "paragraphs": [
            "腊闰春为早，梅花处处多。",
            "不知千树暗，无奈一枝何。",
            "雪后风初峭，霜前日已和。",
            "老人山涧曲，不饮亦婆娑。"
        ],
        "title": "雪晴南圃放步",
        "id": "c782ba4d-fde7-49bc-9b6d-4782c4bbef4b"
    },
    {
        "author": "韩淲",
        "paragraphs": [
            "春涧涓涓水，山云放晚晴。",
            "捧身推户出，夷步过桥行。",
            "细草梅英嫩，崇桃柳线轻。",
            "人忻得芳事，禽鸟亦飞鸣。"
        ],
        "title": "过野趣",
        "id": "30e8e2d3-bb01-41d0-927a-f35092935015"
    },
    {
        "author": "韩淲",
        "paragraphs": [
            "晓园经雨润，饮罢过溪边。",
            "灯火三家市，樯竿独客船。",
            "傍崖支径去，设席得茶煎。",
            "寄语同来者，兹游亦自便。"
        ],
        "title": "晚步溪山堂下",
        "id": "9bffe924-9951-48b3-af17-7716df9951bd"
    },
    {
        "author": "韩淲",
        "paragraphs": [
            "瀹茗幽窗下，围棋小槛旁。",
            "同来一寻胜，散坐共追凉。",
            "水竹元深茂，巖花已再香。",
            "长安尘土里，城外喜行藏。"
        ],
        "title": "香积寺闲步",
        "id": "9f5a82c6-ea68-4ca8-ae9d-04c70705a8f1"
    },
    {
        "author": "韩淲",
        "paragraphs": [
            "渌净偏浮月，清虚正得秋。",
            "半酣元有兴，投老却无愁。",
            "露气远犹见，烟光冷不收。",
            "孤城对萧寺，新鴈便沧洲。"
        ],
        "title": "十三日自赵十家同诸友步至浮梁",
        "id": "6cdfcc68-86b0-4009-949c-12b31288ff32"
    },
    {
        "author": "韩淲",
        "paragraphs": [
            "秋净晴原日，因行过屋东。",
            "归来三载后，犹得五人同。",
            "问讯荒园外，周游并舍中。",
            "留连一杯酒，还我旧家风。"
        ],
        "title": "同黄靖州闲步",
        "id": "9614c384-11ea-40cf-b26b-6051366f86e3"
    },
    {
        "author": "韩淲",
        "paragraphs": [
            "灯影山窗淡，杯寒道院深。",
            "世尘心力弱，时俗鬓毛侵。",
            "烟莽开幽迳，霜枝堕远林。",
            "地偏愁独往，邻近喜相寻。"
        ],
        "title": "夜同处晦霞山",
        "id": "12026db5-cca5-45c0-9163-4d20e12932d3"
    },
    {
        "author": "韩淲",
        "paragraphs": [
            "溪浅寒光合，山横夜气深。",
            "拥炉诗触拨，举白醉侵寻。",
            "话久销尘虑，情忘见道心。",
            "断霞明别渚，霏雾锁遥岑。"
        ],
        "title": "晚过灵室",
        "id": "9b6638e3-3997-484e-92e7-43ac096b0b94"
    },
    {
        "author": "韩淲",
        "paragraphs": [
            "秋到青巖寺，山深眼为新。",
            "寻思曾宿客，笑我再来人。",
            "欲住苦违俗，便归愁染尘。",
            "争如两峰底，苔竹养吾真。"
        ],
        "title": "报昌甫青巖之游",
        "id": "c5691a1a-9904-426d-ab7b-b81ab6c3e3f5"
    },
    {
        "author": "韩淲",
        "paragraphs": [
            "饮菊明山日，行林挟岸风。",
            "近霜虽落木，得雨自成丛。",
            "小醉情怀外，微吟步武中。",
            "幽闲有如我，邂逅复心同。"
        ],
        "title": "黄仲明同看池上菊一酌因出溪桥久之",
        "id": "bdde9661-7e92-47a1-ac6f-97dbdc049fe8"
    },
    {
        "author": "韩淲",
        "paragraphs": [
            "别乘偷闲里，南台避暑初。",
            "招邀到班邴，宦达付严徐。",
            "贤相规尤远，灵山画不如。",
            "荆淮多战鼓，煮餠少踌躇。"
        ],
        "title": "两倅约过南台",
        "id": "03a07db9-b0e1-491d-b32d-7cf6adbf9618"
    },
    {
        "author": "韩淲",
        "paragraphs": [
            "八月南豅夜，遥知聚德星。",
            "航溪不用楫，解榻卧长瓶。",
            "上下知何往，违离忆屡经。",
            "前簷扑山翠，梅叶映窗櫺。"
        ],
        "title": "闻昌甫斯远成季下瓦窑滩又与伯皋回涂小集成季书院",
        "id": "b2db5c2b-4fd3-4f28-a351-0f18ddeebcfc"
    },
    {
        "author": "韩淲",
        "paragraphs": [
            "雨足风尤润，岚深日未开。",
            "一山凉有树，四壁净无埃。",
            "鸡唱远仍密，鸟飞低复回。",
            "宁忧身已老，尚喜客能来。"
        ],
        "title": "六月二日晨起",
        "id": "5b7ce651-d395-4d6f-9ad7-4665f2ea93c8"
    },
    {
        "author": "韩淲",
        "paragraphs": [
            "晓起百无营，山空一涧清。",
            "林霜知爽甚，簷日觉寒轻。",
            "静整遗编读，闲循古道行。",
            "嚣尘不到眼，禽鸟亦忘情。"
        ],
        "title": "晓起",
        "id": "bcfc1d2f-8605-4941-9025-9d2c0f63e944"
    },
    {
        "author": "韩淲",
        "paragraphs": [
            "以彼发此意，因此知彼声。",
            "山川既闲远，天地亦清宁。",
            "独抚曲空奏，相宣调易成。",
            "何由俗子爱，宜是老夫惊。"
        ],
        "title": "听琴",
        "id": "43944344-bc32-4219-8106-af4d0e24e6dd"
    },
    {
        "author": "韩淲",
        "paragraphs": [
            "秋晚灵芝寺，阴云阖复开。",
            "荷枯半倚草，柏老徧生苔。",
            "兴到容吾赋，闲知与客来。",
            "琴边更三叠，莫放酒船回。"
        ],
        "title": "灵芝寺清坐听潘德久弄琴久之小酌而散",
        "id": "06f88e67-0e23-46de-a4c0-9cc03aa06749"
    },
    {
        "author": "韩淲",
        "paragraphs": [
            "困来四壁雨，睡觉一窗晴。",
            "顷刻寒犹煖，移时暗复明。",
            "扬扬柳絮起，矗矗竹萌生。",
            "芳槛鸟啼湿，小池鱼队平。"
        ],
        "title": "昼困",
        "id": "91db4343-4b21-4e9c-b3b2-9c46d5b83097"
    },
    {
        "author": "韩淲",
        "paragraphs": [
            "困顿南窗日，衰颓畏隙风。",
            "酒因寒得策，茶与睡书功。",
            "不比冯唐老，浑如阮籍穷。",
            "惊心还嗣岁，随意过残冬。"
        ],
        "title": "南窗日午困坐",
        "id": "7d8697d4-d6a9-4fce-86ab-66771ea7e934"
    },
    {
        "author": "韩淲",
        "paragraphs": [
            "楼外千山雪，年年只欠诗。",
            "杯停常欲速，棋负不容迟。",
            "玉振光回合，冰清气眇弥。",
            "咸言聊自惜，世路易磷缁。"
        ],
        "title": "雪中围棋",
        "id": "fb3dbbdc-dcf4-4e8d-ba42-bbf4b490c89c"
    },
    {
        "author": "韩淲",
        "paragraphs": [
            "冷夜灰堆坐，寻诗细拨灯。",
            "心怀为宛转，语句得凭凌。",
            "岁晚愁多饮，冬来煖未冰。",
            "俄听荒犬吠，村静远相仍。"
        ],
        "title": "夜坐",
        "id": "afaa6e20-b9e7-43d5-93e8-99c512b4a0c2"
    },
    {
        "author": "韩淲",
        "paragraphs": [
            "灯影摇初夜，寒声落近山。",
            "酒随人意浅，诗写我身闲。",
            "莫忿流年速，空搔短发斑。",
            "然而醒复醉，盖谓往仍还。"
        ],
        "title": "邻家夜坐",
        "id": "1f796d7b-a238-41e3-9be6-766e45d94a47"
    },
    {
        "author": "韩淲",
        "paragraphs": [
            "湖上归来晚，空斋夜雨声。",
            "对牀惊昨梦，隠几话平生。",
            "灯净书还读，香销句忽成。",
            "他年相望处，吾亦用吾情。"
        ],
        "title": "好仁斋夜雨与子似对牀",
        "id": "c7ca3be4-7158-46ba-a6f6-c9f9806e5748"
    },
    {
        "author": "韩淲",
        "paragraphs": [
            "喧卑无睡处，犹得到僧牀。",
            "凉润新蒲雨，清熏老柏香。",
            "不嫌茶作祟，何待醉为乡。",
            "事事俱离眼，其功接混茫。"
        ],
        "title": "杰上人房午睡",
        "id": "9564be1f-0cd7-4aa0-8eb0-202dde117946"
    },
    {
        "author": "韩淲",
        "paragraphs": [
            "老觉过从少，斯文恐不然。",
            "参天两玉树，忽堕一杯前。",
            "意象心非石，谈锋思涌泉。",
            "冰霜冻梅蘂，满眼是新年。"
        ],
        "title": "次公招饮余子寿同坐",
        "id": "66115931-a62a-4161-921a-06e2c6578675"
    },
    {
        "author": "韩淲",
        "paragraphs": [
            "纵酒非能饮，长言未是诗。",
            "年华除夜逼，心事故人为。",
            "君欲醉须醉，我还归便归。",
            "南豅到南涧，官柳野梅知。"
        ],
        "title": "纵酒",
        "id": "7f150be6-c96c-4ddb-9387-a4b58ecdcbbc"
    },
    {
        "author": "韩淲",
        "paragraphs": [
            "示病原非病，爱闲方始闲。",
            "水边宁欠水，山外更多山。",
            "我岂要人拙，人应嫌我顽。",
            "腊穷春又立，梅雪共斑斑。"
        ],
        "title": "示病",
        "id": "6df10844-1051-4eaa-a314-57e86667fef0"
    },
    {
        "author": "韩淲",
        "paragraphs": [
            "病起窗前坐，哦诗一解颜。",
            "人生祇恁么，世事未如闲。",
            "朝路谁知旧，田庐自往还。",
            "从今无别计，风月老溪山。"
        ],
        "title": "感风发汗卧病数日推枕翛然叙事为十诗  其一",
        "id": "35ccbd2a-ff3e-4c3e-a34a-290baf8a45e9"
    },
    {
        "author": "韩淲",
        "paragraphs": [
            "病起香初炷，蓬蓬喷玉烟。",
            "丝头方过眼，穗脚忽成拳。",
            "垢尽心无染，尘销意欲仙。",
            "吾生太痴绝，臭味乃如然。"
        ],
        "title": "感风发汗卧病数日推枕翛然叙事为十诗  其二",
        "id": "76f0a31c-253a-4a3e-a7a8-978361574300"
    },
    {
        "author": "韩淲",
        "paragraphs": [
            "病起思新茗，催煎蠏眼汤。",
            "分来香细腻，啜处味偏长。",
            "日永门庭静，风轻院宇凉。",
            "更寻双井试，瓯面乳如霜。"
        ],
        "title": "感风发汗卧病数日推枕翛然叙事为十诗  其三",
        "id": "9bf32140-5ce1-4da8-a948-faa256ac0d63"
    },
    {
        "author": "韩淲",
        "paragraphs": [
            "病起支颐久，形神稍稍安。",
            "岂堪夸壮健，只怕已衰残。",
            "希圣心无倦，求官意渐阑。",
            "不为君子弃，何恨对瓢箪。"
        ],
        "title": "感风发汗卧病数日推枕翛然叙事为十诗  其四",
        "id": "0dc0f7e1-2a02-41d3-b2e9-f0d4a0f3a9cc"
    },
    {
        "author": "韩淲",
        "paragraphs": [
            "病起水边行，风回柳弄晴。",
            "岸虚微坼土，涧浅细无声。",
            "寂寂心逾静，飘飘神转清。",
            "衣襟带波影，搔首又诗成。"
        ],
        "title": "感风发汗卧病数日推枕翛然叙事为十诗  其五",
        "id": "a8f965af-1e35-42ba-b348-878ddef32838"
    },
    {
        "author": "韩淲",
        "paragraphs": [
            "病起呼童语，门前客不来。",
            "无人理花草，为我扫莓苔。",
            "只欲寻书帙，何心泥酒杯。",
            "树阴横涧水，鸥下莫相猜。"
        ],
        "title": "感风发汗卧病数日推枕翛然叙事为十诗  其六",
        "id": "f71cf752-e589-4e4d-bd86-a4b054e62903"
    },
    {
        "author": "韩淲",
        "paragraphs": [
            "病起寻藜杖，闲情孰可论。",
            "腾身上危径，著眼已高轩。",
            "城堞看州宅，沙汀识远村。",
            "幸无衰老相，逸兴且丘园。"
        ],
        "title": "感风发汗卧病数日推枕翛然叙事为十诗  其七",
        "id": "5c147c41-d24b-429a-91ec-d657bf03b61a"
    },
    {
        "author": "韩淲",
        "paragraphs": [
            "病起加餐饭，随宜且菜蔬。",
            "何须尊有酒，岂叹食无鱼。",
            "绝不关人事，多慙得自如。",
            "从他志温饱，我愧腹空虚。"
        ],
        "title": "感风发汗卧病数日推枕翛然叙事为十诗  其八",
        "id": "8e8b12d4-04d7-415a-a9f2-590931126ede"
    },
    {
        "author": "韩淲",
        "paragraphs": [
            "病起看儿戏，阶庭閙不休。",
            "觅钱何所用，得果更无求。",
            "转觉童心好，翻令老态羞。",
            "年光正如电，愁入鬓边秋。"
        ],
        "title": "感风发汗卧病数日推枕翛然叙事为十诗  其九",
        "id": "4e23ef1d-1f3b-457b-a3de-59d8bb4a106c"
    },
    {
        "author": "韩淲",
        "paragraphs": [
            "病起何思虑，空斋读易时。",
            "沉潜三画象，研究六爻词。",
            "孔系诚难识，扬玄恐易知。",
            "干干且修业，学处在观颐。"
        ],
        "title": "感风发汗卧病数日推枕翛然叙事为十诗  其一○",
        "id": "f41da5b6-fe45-46c5-ad2c-71855afe1f42"
    },
    {
        "author": "韩淲",
        "paragraphs": [
            "中岁百事懒，颇觉山林深。",
            "体适解巾屦，情安弄书琴。",
            "流年度寒暑，尽日看晴阴。",
            "穷达苟不委，何以全素襟。"
        ],
        "title": "中岁",
        "id": "7a9796b6-71fb-41e4-9742-7f768290bf2b"
    },
    {
        "author": "韩淲",
        "paragraphs": [
            "发已经年白，今朝又到须。",
            "形容真易改，心事合全无。",
            "晓室开青镜，晴窗据槁梧。",
            "门前谁送酒，不恨老东吴。"
        ],
        "title": "白髭一茎欣然为赋",
        "id": "06c1adcb-4288-4688-86fe-55863f81611e"
    },
    {
        "author": "韩淲",
        "paragraphs": [
            "灯火水边城，闾阎月始明。",
            "旧年行乐事，新岁合欢声。",
            "雪后犹含冻，风前未喜晴。",
            "崇朝雨如泻，沟浍又皆盈。"
        ],
        "title": "灯火",
        "id": "4f069432-4f64-484e-a707-f2b02c3b27c3"
    },
    {
        "author": "韩淲",
        "paragraphs": [
            "拨剔寒灯燄，消停煖酒杯。",
            "醉从愁畔过，梦自觉中回。",
            "幽兴故为熟，衰颜底用催。",
            "小园荒草外，山意数枝梅。"
        ],
        "title": "寒灯",
        "id": "d288c7b5-8d6f-4857-942b-d10852d8b259"
    },
    {
        "author": "韩淲",
        "paragraphs": [
            "高看复下看，长吟时短吟。",
            "人宁常适意，世或尽知音。",
            "灵运穿高屐，渊明理素琴。",
            "海隅风渺渺，山窟雪森森。"
        ],
        "title": "短吟",
        "id": "184de230-7912-4ad5-b35f-d3d2381f0d2e"
    },
    {
        "author": "韩淲",
        "paragraphs": [
            "蒲叶乱阴雨，藤花开煖风。",
            "涧流欹岸远，山逼小亭空。",
            "跃黾疎丛外，啼鶑密树中。",
            "望随桥上下，行过屋西东。"
        ],
        "title": "即事",
        "id": "b1769b25-1783-4c9b-9fbc-3c6abf73366d"
    },
    {
        "author": "韩淲",
        "paragraphs": [
            "结绮寻芳去，春光处处多。",
            "鶑花迟日丽，燕麦惠风和。",
            "翠滴烟林石，红摇晴浪波。",
            "余情约重醉，归路听行歌。"
        ],
        "title": "春情",
        "id": "7e5eba31-010c-469c-9913-14e8ada98b5e"
    },
    {
        "author": "韩淲",
        "paragraphs": [
            "已过中秋月，木犀犹少开。",
            "固尝同客饮，终是欠朋来。",
            "烈士志何在，幽人唤不回。",
            "凄风乱红叶，零雨湿荒苔。"
        ],
        "title": "偶怀",
        "id": "c721ab13-dfec-4d9a-9f30-6969be6b5659"
    },
    {
        "author": "韩淲",
        "paragraphs": [
            "酒亦逢人饮，诗须任我吟。",
            "短长徒有兴，醒醉盖无心。",
            "烂漫欢中趣，幽微得处寻。",
            "佳时思共赏，良夜忍孤斟。"
        ],
        "title": "偶成  其一",
        "id": "39c0d16f-57f2-48a6-a80c-3ed439d3383f"
    },
    {
        "author": "韩淲",
        "paragraphs": [
            "惜气思仙伎，因心理佛书。",
            "心安何所觉，气积本乘虚。",
            "造化融成后，神明主宰初。",
            "纵疑摩诘赘，未信洞宾疎。"
        ],
        "title": "偶成  其二",
        "id": "da912f1a-25ad-4357-8c8b-8a16cb7ba5e9"
    },
    {
        "author": "韩淲",
        "paragraphs": [
            "出处升沉地，中年付短歌。",
            "世情时转变，人事日销磨。",
            "荡寇声虽在，平戎意尚多。",
            "山空流水急，啼鸟下烟萝。"
        ],
        "title": "偶成  其三",
        "id": "a4cf4332-4c8c-464d-b185-68c361632447"
    },
    {
        "author": "韩淲",
        "paragraphs": [
            "老喜交亲熟，贫嫌故旧真。",
            "山林无长物，天地有垂纶。",
            "胡蝶身中叶，铜驼世上尘。",
            "江南要梅雨，耕稼一番新。"
        ],
        "title": "偶兴",
        "id": "b4316406-8bee-46a6-bfcc-780d38b8cd43"
    },
    {
        "author": "韩淲",
        "paragraphs": [
            "转觉亲知少，旁观事绪多。",
            "百年从汩没，一句待吟哦。",
            "小雨催新桂，连阴养晚禾。",
            "山深秋涧水，清溜亦盘涡。"
        ],
        "title": "转觉",
        "id": "8d1fd0c3-1c7f-4f67-84c0-d68d7a3408d7"
    },
    {
        "author": "韩淲",
        "paragraphs": [
            "索隠安肥遯，安禅岂饱参。",
            "有缘皆可到，无闷悉能甘。",
            "野饭耕而美，村酤醉以酣。",
            "因思前后际，不与话三三。"
        ],
        "title": "隐遯禅参",
        "id": "5e90c215-7753-420a-a096-d2ad332fa8d1"
    },
    {
        "author": "韩淲",
        "paragraphs": [
            "卖药居吴市，人犹识姓名。",
            "自惊无遯志，谁信有浮荣。",
            "野迥林须密，泉深水更清。",
            "春帆送归棹，天地一身轻。"
        ],
        "title": "三月下旬药局书满",
        "id": "b9e2d75b-5ec8-4e38-9e6a-ced68204ca7d"
    }
]