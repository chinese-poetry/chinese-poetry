[
    {
        "author": "李光",
        "paragraphs": [
            "草堂谁缉败蒲编，笑傲松萝不记年。",
            "应喜秋来甘泽泻，牵牛时复自蹊田。"
        ],
        "title": "次韵补之药名十绝  其九",
        "id": "9f77de5c-99ff-490b-8d22-956dff085b0f"
    },
    {
        "author": "李光",
        "paragraphs": [
            "却上南亭望北亭，云生秋石逼帘旌。",
            "露欺绿玉青蒲色，风掷琅玕败叶声。"
        ],
        "title": "次韵补之药名十绝  其一○",
        "id": "92e63195-a637-431b-acb9-031d957200ef"
    },
    {
        "author": "李光",
        "paragraphs": [
            "年来直欲挽韶华，柳径桃蹊便是家。",
            "彩锦幕天防横雨，红纱照夜看飞花。"
        ],
        "title": "次韵补之惜花诗",
        "id": "bfc1d12d-ca0e-4257-b2ad-df85e0393e2e"
    },
    {
        "author": "李光",
        "paragraphs": [
            "入关不守旧山河，汉用张良作网罗。",
            "垓下不知兵已合，夜深方讶楚人多。"
        ],
        "title": "咏史",
        "id": "277f9123-18fa-4277-9519-71bc478607a2"
    },
    {
        "author": "李光",
        "paragraphs": [
            "掣电驱雷起蛰龙，一畨桃李鬬纤秾。",
            "晚来忽见千山白，戏蚓鸣蛙失旧踪。"
        ],
        "title": "纪异",
        "id": "58e56de1-bea8-459f-894a-b10e13198189"
    },
    {
        "author": "李光",
        "paragraphs": [
            "子向柯山得所从，天寒滨海致诗筒。",
            "卷中更赌忠斋笔，力障狂澜有二公。"
        ],
        "title": "赠林桂高二首  其一",
        "id": "a24fdd1b-f0ed-443d-b754-49422e3823cc"
    },
    {
        "author": "李光",
        "paragraphs": [
            "知入庐山翠几重，归除怀玉不匆匆。",
            "绝怜楳埜双雏鳯，长记闽中一秃翁。"
        ],
        "tags": [
            "庐山"
        ],
        "title": "赠林桂高二首  其二",
        "id": "73725734-159f-4ccd-9934-0e8478156689"
    },
    {
        "author": "李光",
        "paragraphs": [
            "晓来朝退紫宸班，马上悠然见越山。",
            "便欲挂冠寻旧隐，卧看远岫列窗闲。"
        ],
        "title": "退朝见越山二首  其一",
        "id": "00d57ed6-c17f-42a0-b38d-614b24690ba7"
    },
    {
        "author": "李光",
        "paragraphs": [
            "接武鸳鸾缀近班，愧无谋略济时艰。",
            "打包结伴寻芳去，相对僧窗一味闲。"
        ],
        "title": "退朝见越山二首  其二",
        "id": "18df4389-e36b-4e7f-be69-1665481eb60c"
    },
    {
        "author": "李光",
        "paragraphs": [
            "晓雨微茫水接天，隔江茅店有炊烟。",
            "杖藜独上沙头路，犹记当时赶渡船。"
        ],
        "title": "题百官步",
        "id": "dbdee72c-cf4a-461e-bd59-960fa03557dd"
    },
    {
        "author": "李光",
        "paragraphs": [
            "别乘风流迈昔贤，澄江堂下賸栽莲。",
            "秋来更有江湖思，睡鸭残芦带暝烟。"
        ],
        "title": "失题二首  其一",
        "id": "db32aa6f-b0cb-4b4b-83fc-5d407eb10a72"
    },
    {
        "author": "李光",
        "paragraphs": [
            "贺监门前水一湾，藕花十里对梅山。",
            "归心不待秋风急，恐负轻鸥作伴闲。"
        ],
        "title": "失题二首  其二",
        "id": "d5d6694c-9308-4172-a18e-390f1241df55"
    },
    {
        "author": "李光",
        "paragraphs": [
            "翛然危观出风尘，千里溪山照映人。",
            "飞盖追随宾客旧，满园桃李不胜春。"
        ],
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其一",
        "id": "3ccbfb6b-92c6-4c8d-a601-c63fe29f1154"
    },
    {
        "author": "李光",
        "paragraphs": [
            "夙衔王命出行朝，军士无譁罢击刁。",
            "一笑聊空狐鼠穴，却驱貔虎取天骄。"
        ],
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其二",
        "id": "43c376cc-124d-4386-94a5-cb2fc41108f8"
    },
    {
        "author": "李光",
        "paragraphs": [
            "孤村远浦接微茫，处处经行看插秧。",
            "却忆年时住家处，藕花无数遶林塘。"
        ],
        "title": "赴金陵舟过霅川偶作  其一",
        "id": "e10eec94-32e1-4bcf-9f3a-7751bdc2f960"
    },
    {
        "author": "李光",
        "paragraphs": [
            "渔舟荡漾逐鸥轻，呕轧缫车杂橹声。",
            "却入江淮兵革地，梦魂何似此间清。"
        ],
        "title": "赴金陵舟过霅川偶作  其二",
        "id": "dd0473e9-d664-462c-9c83-43b551622e03"
    },
    {
        "author": "李光",
        "paragraphs": [
            "江山秀色照窗扉，暖阁清簷许暂依。",
            "白首往来寒食路，扁舟长趁落潮归。"
        ],
        "title": "宿伯氏南轩",
        "id": "ede5f518-2f65-46c0-a460-955b10b63eec"
    },
    {
        "author": "李光",
        "paragraphs": [
            "荆玉灵珠祗自珍，闭门觅句未全贫。",
            "先生不出人难测，应有清风动四邻。"
        ],
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其一",
        "id": "7d4cb596-ed71-4b7a-8757-71d500ed0213"
    },
    {
        "author": "李光",
        "paragraphs": [
            "发愤潜心正下帷，一经传授宁馨児。",
            "三间茅屋真堪隐，十亩荒园未暇窥。"
        ],
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其二",
        "id": "0476772f-04b6-432a-981e-ce395f5ed489"
    },
    {
        "author": "李光",
        "paragraphs": [
            "云出无心鸟倦归，季鹰当日最知机。",
            "心空一任他人谤，道在何妨举世非。"
        ],
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其三",
        "id": "90375295-a4f9-4f5c-bffa-7ae6a233a618"
    },
    {
        "author": "李光",
        "paragraphs": [
            "野性闲心不可鞿，归来况复故人稀。",
            "三杯自可频招隐，一局何妨小合围。"
        ],
        "title": "即事",
        "id": "f83b71a8-a33c-4d74-97fd-9fabce72916f"
    },
    {
        "author": "李光",
        "paragraphs": [
            "迳脱东风入律新，翠华移跸罢东巡。",
            "中原父老应遮道，要看君王玉座春。"
        ],
        "title": "元日",
        "id": "22b2f727-7f3c-4725-a1d1-314eb0484029"
    },
    {
        "author": "李光",
        "paragraphs": [
            "襁负苍皇冒雨来，烹茶煎石暂相偎。",
            "南山况值秋天爽，卯酒时时自一杯。"
        ],
        "title": "元发弟携家避水扵迎山阁且赋二小诗寄诸子勉次其韵  其一",
        "id": "9c4151b4-0b97-4c00-87ca-a3b39cd652bb"
    },
    {
        "author": "李光",
        "paragraphs": [
            "忽惊落日转东隅，人意欣欣似跃鱼。",
            "泛宅同来真不恶，几家回首叹楼居。"
        ],
        "title": "元发弟携家避水扵迎山阁且赋二小诗寄诸子勉次其韵  其二",
        "id": "1ecc3652-2c4a-4d2d-933b-cf6c0ee49647"
    },
    {
        "author": "李光",
        "paragraphs": [
            "晓日烘窗度隙尘，朝来光景属闲人。",
            "有时被暖贪浓睡，客到门前且莫嗔。"
        ],
        "title": "枕上",
        "id": "e73850ed-b792-42c3-a1fb-7c2269a0c99b"
    },
    {
        "author": "李光",
        "paragraphs": [
            "曾陪鸳鹭缀清班，拂袖归来水石间。",
            "策杖岸巾聊徙倚，孤云何似此身闲。"
        ],
        "title": "水际看云",
        "id": "4590d169-ed54-4735-ae2c-dbcc33da7117"
    },
    {
        "author": "李光",
        "paragraphs": [
            "芒鞋筇杖强跻攀，示病维摩昼掩关。",
            "棋罢不知风破雨，却携炉铫过前山。"
        ],
        "title": "过上方一绝",
        "id": "9ffb958e-29a5-4bef-9fab-8b76e9d6b312"
    },
    {
        "author": "李光",
        "paragraphs": [
            "茅舍荆扉尚宛然，重来白首记当年。",
            "几回倚杖沙头路，独立苍茫唤渡船。"
        ],
        "title": "再题百官步",
        "id": "43b87a25-24d1-498a-a8c1-84f445249ed4"
    },
    {
        "author": "李光",
        "paragraphs": [
            "缨冠饱谷更知时，振羽阶除自在啼。",
            "惊断幽窗五更梦，北风穿户月沉西。"
        ],
        "title": "鸡",
        "id": "2dc74cec-25f1-4460-a37c-177fe29f10f0"
    },
    {
        "author": "李光",
        "paragraphs": [
            "风送孤帆掠岸飞，篮舆十里漫追随。",
            "夜深小市无灯火，雪月佳哉祇自知。"
        ],
        "title": "夜宿东城有怀二首  其一",
        "id": "c96b3f0c-1b39-4893-9697-69d4f93bbc8d"
    },
    {
        "author": "李光",
        "paragraphs": [
            "半生香火庇琳宫，自怪年来出处同。",
            "忧患祗今尝已徧，颓然相对两衰翁。"
        ],
        "title": "夜宿东城有怀二首  其二",
        "id": "2d05194a-0fdf-4210-9ab1-e016942e75b9"
    },
    {
        "author": "李光",
        "paragraphs": [
            "南山老竹引鞭长，采掇新萌绿玉香。",
            "已觉年来忘肉味，小铛深煎与君尝。"
        ],
        "title": "次韵得之惠笋",
        "id": "90add5e7-b5e6-43d7-a56a-3b129b5ff57c"
    },
    {
        "author": "李光",
        "paragraphs": [
            "残红賸紫辗车尘，雨浥丰肌浴太真。",
            "老眼年来超色界，定应辜负一枝春。"
        ],
        "title": "雨中承厉吉老送芍药色微黄者尤奇戏成二小诗为谢  其一",
        "id": "eebbce88-4fa0-4e8c-a26b-13f04dd129ea"
    },
    {
        "author": "李光",
        "paragraphs": [
            "胜韵幽香敢自珍，静中风味见天真。",
            "乱红千点飘零尽，留得奇葩殿晚春。"
        ],
        "title": "雨中承厉吉老送芍药色微黄者尤奇戏成二小诗为谢  其二",
        "id": "19c9f06f-7990-4813-a5d3-a1d7213823b1"
    },
    {
        "author": "李光",
        "paragraphs": [
            "要观台岭百千灯，云水飘然愧衲僧。",
            "且寄此身江海上，不辞千里旋敲冰。"
        ],
        "title": "游石桥三绝  其一",
        "id": "cc2d529e-4edf-4aba-b97e-7e330cac7d86"
    },
    {
        "author": "李光",
        "paragraphs": [
            "此身游走半尘寰，赢得颜衰两鬓斑。",
            "要是胸中未豪壮，重来海际看涛山。"
        ],
        "title": "游石桥三绝  其二",
        "id": "a5661ee9-72db-4f48-9ffb-11ddd99508c7"
    },
    {
        "author": "李光",
        "paragraphs": [
            "海上羣鸥了不惊，山中草木漫知名。",
            "祗应门外苍顽石，犹记幽人曳杖声。"
        ],
        "title": "游石桥三绝  其三",
        "id": "4d146ca2-7c49-424d-99d1-ee24b4ea307b"
    },
    {
        "author": "李光",
        "paragraphs": [
            "十里苍崖转碧空，出山云雨细濛濛。",
            "只因便是龙湫瀑，溅沫飞流逐晚风。"
        ],
        "title": "游大龙湫观瀑亭遇小雨成咏",
        "id": "7b0c53f9-b4a1-4d87-8cc5-a86392c49a7a"
    },
    {
        "author": "李光",
        "paragraphs": [
            "未到清溪水半浑，山围莲荡鹭成羣。",
            "槿篱竹坞疑无路，鸡犬时时隔岸闻。"
        ],
        "title": "过小江渡行村落间爱其风土偶成",
        "id": "fac5f0f8-bbec-4bca-a9e3-c23e19dca3b9"
    },
    {
        "author": "李光",
        "paragraphs": [
            "梦想清游觉又非，十年云水与心违。",
            "名山今属分符客，不羡凌空振锡飞。"
        ],
        "title": "入雁荡山",
        "id": "d7e39f1c-667b-4d91-83fd-7a13fea97da8"
    },
    {
        "author": "李光",
        "paragraphs": [
            "梅蘂凌寒雪未消，青帘红斾巧相招。",
            "十年不踏江山路，过尽吾村独木桥。"
        ],
        "title": "丁巳十二月二十六日过吾村早饭宿后溪三首  其一",
        "id": "25b467ed-d769-4c78-ab74-6278fa0f9295"
    },
    {
        "author": "李光",
        "paragraphs": [
            "出处平生岂有心，心忧时事力难任。",
            "饱看鴈荡佳山水，却入江西剑戟林。"
        ],
        "title": "丁巳十二月二十六日过吾村早饭宿后溪三首  其二",
        "id": "0d0ddad7-8e09-4d22-b9aa-3fb93c05092b"
    },
    {
        "author": "李光",
        "paragraphs": [
            "过尽关山到水村，衾裯犹讶四时温。",
            "朔风凛凛催飞雪，似与幽人洗瘴痕。"
        ],
        "title": "丁巳十二月二十六日过吾村早饭宿后溪三首  其三",
        "id": "745177ed-c9b1-4c36-ac1a-6c59042f9f91"
    },
    {
        "author": "李光",
        "paragraphs": [
            "死生契阔不堪论，鸿鴈惊飞只断魂。",
            "白首重来作寒食，数行老泪洒松根。"
        ],
        "title": "过亡妹坟有感",
        "id": "b3e07f6d-7dbf-491a-9e4c-38c8fd7d6d79"
    },
    {
        "author": "李光",
        "paragraphs": [
            "江湖方喜脱风波，岭路还惊上下坡。",
            "赖自随身有竿木，南来未怕石头多。"
        ],
        "title": "离天姥五里入石桥路",
        "id": "646ab7ce-dcd8-4929-8fae-e6bb85c43234"
    },
    {
        "author": "李光",
        "paragraphs": [
            "匣藏千古秘潜虬，夜吐光芒犯斗牛。",
            "欲把精钢付陶冶，散为和气满田畴。"
        ],
        "title": "过丰城",
        "id": "e993a2bb-5285-4d54-bc59-adb4d34069d1"
    },
    {
        "author": "李光",
        "paragraphs": [
            "当时指法杳难寻，二十年来枉用心。",
            "却抱孤桐林下去，青山流水自知音。"
        ],
        "title": "予与天台才上座相别踰二十年惠然抱琴见访老懒日困朱墨度不能款戏赠小诗",
        "id": "ff19794f-00ed-4cc0-938d-9d9c19b17e7e"
    },
    {
        "author": "李光",
        "paragraphs": [
            "依然山色与溪声，岁月峥嵘祇自惊。",
            "独有老农能耐久，路傍犹说长官清。"
        ],
        "title": "予去开化三十年戊午仲冬自江西召还道由江山境感叹成小诗",
        "id": "335f9fe4-72c9-4c56-babd-21efb1a0870f"
    },
    {
        "author": "李光",
        "paragraphs": [
            "清江已在烟城外，碧瓦珠帘隔断桥。",
            "不见芗林真面目，霜花风叶暮萧萧。"
        ],
        "title": "过清江寄向伯恭",
        "id": "9cea5038-b69f-47af-8758-78d4b80702da"
    },
    {
        "author": "李光",
        "paragraphs": [
            "南行万里敢辞遥，过尽江西独木桥。",
            "已见芗林真面目，依然华髪两萧萧。"
        ],
        "title": "再寄向伯恭",
        "id": "d1fd69d1-0f8d-4912-b7bb-d96d1d183983"
    },
    {
        "author": "李光",
        "paragraphs": [
            "羣红飘尽绿阴浓，醉里看花若梦中。",
            "篱外野桃如有意，为予回首略从容。"
        ],
        "title": "惜春二首  其一",
        "id": "2ff82e29-6fd0-444c-bf9e-7cac76d09d8b"
    },
    {
        "author": "李光",
        "paragraphs": [
            "衰年那复惜流芳，自爱春深昼景长。",
            "老眼不愁花落尽，移尊来傍绿阴凉。"
        ],
        "title": "惜春二首  其二",
        "id": "8f6967b4-a61a-40b8-bccd-f2b7f0ae4be7"
    },
    {
        "author": "李光",
        "paragraphs": [
            "晓出萍乡动越吟，清溪无底乱山深。",
            "颓垣破屋邮亭古，面壁聊观去住心。"
        ],
        "title": "离萍乡晚宿里田铺",
        "id": "aad399c4-85d0-4402-a4f2-50bd8007ec30"
    },
    {
        "author": "李光",
        "paragraphs": [
            "急雨崩腾会百川，牂牁江露石如拳。",
            "两山南北人来往，笑看纵横小渡船。"
        ],
        "title": "牂江对雨",
        "id": "81841b8c-3961-4a7f-93b1-80c5becff5a9"
    },
    {
        "author": "李光",
        "paragraphs": [
            "瘴云消尽日衔山，风动疏帘眼界寛。",
            "试著胡床临水坐，要看金塔涌澄澜。"
        ],
        "title": "牂江晚眺",
        "id": "9647a1ec-31a5-46be-a43d-76395f0e2ab9"
    },
    {
        "author": "李光",
        "paragraphs": [
            "十年惯使鸡翎笔，一束貂蝉愧暗投。",
            "待我明窗草玄罢，论功应合便封侯。"
        ],
        "title": "元发弟六十五姪远寄貂蝉笔様孟愽有诗因次韵",
        "id": "0df8c41e-7a28-45b6-8eed-2ebd9dc294c4"
    },
    {
        "author": "李光",
        "paragraphs": [
            "朝来陡觉瘴尘空，远浦平林杳霭中。",
            "异境掇移消底力，笔端聊举一针锋。"
        ],
        "title": "李子从家观李成所画吴越山水图",
        "id": "d6ccc7e1-25b4-418a-9b85-cf98093d426c"
    },
    {
        "author": "李光",
        "paragraphs": [
            "独醒难招楚些魂，时从蜑叟醉蛮村。",
            "兴来不假玻璃碗，自有随身老瓦盆。"
        ],
        "title": "玻璃碗",
        "id": "f89a5e8b-6c79-4e0a-9892-7379aca667bd"
    },
    {
        "author": "李光",
        "paragraphs": [
            "年来心气苦怔忪，永夜长忧百虑攻。",
            "赖是床头有清圣，一杯扶到五更钟。"
        ],
        "title": "九月二十八日枕上",
        "id": "c8cb61fb-9647-4c76-bacf-25df21fd3aa7"
    },
    {
        "author": "李光",
        "paragraphs": [
            "平时尽道相随去，度岭何曾见一人。",
            "赖是随身有孤影，灯前月下却相亲。"
        ],
        "title": "赵丞相过藤州相从累日因言在朝与诸史官会话论修史事恐它时不免南行坐有一士云若有此某当从行今日到此音问也不通退作小诗",
        "id": "bbb966a3-1087-4fc9-afc2-6abd2f7d99c4"
    },
    {
        "author": "李光",
        "paragraphs": [
            "终日沉机喜欲迷，一枰胜负未全低。",
            "清秋九月江头路，不见门前瘦马嘶。"
        ],
        "title": "朱致祥教谕饮酒奕棋与仆略相上下不见旬日作二诗招之  其一",
        "id": "cc71245e-3767-4e8e-988b-d52a8a978930"
    },
    {
        "author": "李光",
        "paragraphs": [
            "老罢无人断送秋，惟凭一酌散千忧。",
            "莫嫌白酒难成醉，尚有黄花插满头。"
        ],
        "title": "朱致祥教谕饮酒奕棋与仆略相上下不见旬日作二诗招之  其二",
        "id": "fd170ba4-10e3-4c8b-a869-eb851166246f"
    },
    {
        "author": "李光",
        "paragraphs": [
            "百年斤斧避龙鳞，尚被樵夫斫作薪。",
            "三伏修涂多暍死，清阴留取庇行人。"
        ],
        "title": "离容南百里间多古松僵仆道上不免斧斤之患感之作小诗呈陆川邑官使稍禁戢之",
        "id": "77396a5e-186e-4e1e-8379-703e1c1a1d17"
    },
    {
        "author": "李光",
        "paragraphs": [
            "墟落相逢一笑迎，旋沽浊酒得深倾。",
            "明朝转首俱千里，君到藤江我到琼。"
        ],
        "title": "乙丑二月予赴贬琼山苏令办自蔚平追路至陆川访别临行作两小诗  其一",
        "id": "60cfc16e-372b-4722-9622-3a6c2157ddf7"
    },
    {
        "author": "李光",
        "paragraphs": [
            "淹留客馆雨冥冥，烽火仍连近贼营。",
            "已悟去来生死梦，年来愈觉一身轻。"
        ],
        "title": "乙丑二月予赴贬琼山苏令办自蔚平追路至陆川访别临行作两小诗  其二",
        "id": "3d888541-5631-417f-a668-bc0539606299"
    },
    {
        "author": "李光",
        "paragraphs": [
            "三载藤江守药炉，身轻那复羡飞凫。",
            "琼山万里乘风便，始觉惊涛异坦途。"
        ],
        "title": "渡海三首  其一",
        "id": "99d15c98-5a2e-4c7a-ad77-9adf2d7b42b4"
    },
    {
        "author": "李光",
        "paragraphs": [
            "出处从今莫问天，南来跨海岂徒然。",
            "须知鲁叟乘桴兴，未似商巖济巨川。"
        ],
        "title": "渡海三首  其二",
        "id": "8e0340db-0621-4fc6-9d71-7a27a06054e0"
    },
    {
        "author": "李光",
        "paragraphs": [
            "潮回齐唱发船歌，杳渺风帆去若梭。",
            "可是胸中未豪壮，更来沧海看鲸波。"
        ],
        "title": "渡海三首  其三",
        "id": "22c20c29-6327-41e3-bae2-8a4d2013fe72"
    },
    {
        "author": "李光",
        "paragraphs": [
            "已过梅岭更南征，渺渺琼山四百程。",
            "日暖风和寒食路，行人休听鹧鸪声。"
        ],
        "title": "雷化多旷野道傍常闻鹧鸪声",
        "id": "27b1725c-8933-48a8-91b2-06ba885ee40d"
    },
    {
        "author": "李光",
        "paragraphs": [
            "今朝生日岂须论，老去难酬父母恩。",
            "惟有海南香一瓣，直教薫炙徧干坤。"
        ],
        "title": "乙丑生朝",
        "id": "92163ba5-2aa7-49a7-8ad2-2ba059e069ff"
    },
    {
        "author": "李光",
        "paragraphs": [
            "笙箫杳渺鹤徘徊，嬴女时应下玉台。",
            "莫问三山在何许，更寻方丈与蓬莱。"
        ],
        "title": "次韵徐念道琼台泂酌亭两绝  其一",
        "id": "c79d2cf7-3ef0-4cba-acff-c53731a8b9ae"
    },
    {
        "author": "李光",
        "paragraphs": [
            "苏公陈迹半成空，杖策经行绍圣中。",
            "便与佳名还泂酌，晔然光景照无穷。"
        ],
        "title": "次韵徐念道琼台泂酌亭两绝  其二",
        "id": "b42a68a9-07ae-4906-a441-d78621d890b7"
    },
    {
        "author": "李光",
        "paragraphs": [
            "秋云漠漠日昏昏，积潦连江隔远村。",
            "赖是陈编有余味，断无车马到衡门。"
        ],
        "title": "即事十二首  其一",
        "id": "42f72ab8-1762-4f4d-a566-ac6bcfc2b092"
    },
    {
        "author": "李光",
        "paragraphs": [
            "青鞋踏徧海边沙，叶暗槟榔树树花。",
            "蜑子也能留客坐，旋添活火待煎茶。"
        ],
        "title": "即事十二首  其二",
        "id": "cf1d7487-7abe-4c58-9964-93768be8b721"
    },
    {
        "author": "李光",
        "paragraphs": [
            "榕叶阴阴日向西，翠禽无语画帘垂。",
            "晚凉庭院经行好，洗出蕉花一两枝。"
        ],
        "title": "即事十二首  其三",
        "id": "fa1a1e92-458d-41ba-b332-dc22059bf46a"
    },
    {
        "author": "李光",
        "paragraphs": [
            "桥南桥北水漫漫，泂酌依然碧玉寒。",
            "邻里何妨频汲取，莫教摧折小栏干。"
        ],
        "title": "即事十二首  其四",
        "id": "a8e2560e-f182-4404-ae87-0e1bb65db150"
    },
    {
        "author": "李光",
        "paragraphs": [
            "家僮投晚闭柴荆，倚锡聊同结夏僧。",
            "夜漏欲传城上鼓，笼纱初点佛前灯。"
        ],
        "title": "即事十二首  其五",
        "id": "2eeae572-9b71-486f-bfe1-7c0bc7ffb781"
    },
    {
        "author": "李光",
        "paragraphs": [
            "客舍生涯自寂寥，秋来仍复雨连宵。",
            "前村隐隐人来往，时有篝灯过竹桥。"
        ],
        "title": "即事十二首  其六",
        "id": "1054ac1e-8b39-4c42-899d-fd1677ad7724"
    },
    {
        "author": "李光",
        "paragraphs": [
            "过却东桥即是村，浣纱人出閙纷纷。",
            "倚筇争向前滩望，涨水潮来减几分。"
        ],
        "title": "即事十二首  其七",
        "id": "24011673-35a3-46ed-afc5-822b536f1ec8"
    },
    {
        "author": "李光",
        "paragraphs": [
            "异域游从见面疏，掩关终日自端居。",
            "正须文字相料理，病眼常嫌细字书。"
        ],
        "title": "即事十二首  其八",
        "id": "b9040f4b-a55e-4138-bfda-a6b8fe72c6c7"
    },
    {
        "author": "李光",
        "paragraphs": [
            "涉旬风浪战扶胥，咫尺烟波信息疏。",
            "见说北船今日到，故人应有寄来书。"
        ],
        "title": "即事十二首  其九",
        "id": "92b94a8b-8d91-49f8-8cb4-ab3d2b0313f2"
    },
    {
        "author": "李光",
        "paragraphs": [
            "南邻小魏隔云巢，里巷相从近结交。",
            "闻道秋来作文赋，可能借我一齐抄。"
        ],
        "title": "即事十二首  其一○",
        "id": "0ace250f-3bd3-4c2d-a7e9-33f043153b31"
    },
    {
        "author": "李光",
        "paragraphs": [
            "鲸波万里海南州，郭外新居事事幽。",
            "一味清泉堪瀹茗，千年蠧简可忘忧。"
        ],
        "title": "即事十二首  其一一",
        "id": "e0124fee-0d14-4daa-86fa-74490fa74b4a"
    },
    {
        "author": "李光",
        "paragraphs": [
            "潮平贾客输蛮货，日晚邻翁约胜游。",
            "月黑无人来打水，喧呼长怕五更头。"
        ],
        "title": "即事十二首  其一二",
        "id": "70168902-7270-49c1-a9de-c6a6f7f65ef0"
    },
    {
        "author": "李光",
        "paragraphs": [
            "墙角年来弃短檠，捐书默坐眼方明。",
            "知君欲嗣江西派，净几明窗付后生。"
        ],
        "title": "与善借示鲁直集雕刻虽精而非老眼所便戏成小诗还之",
        "id": "fdfb0c30-ccb6-4a4d-b042-cfadc5eb9658"
    },
    {
        "author": "李光",
        "paragraphs": [
            "冻云垂地北风颠，粧点江湖欲雪天。",
            "我亦随身有蓑笠，兴来同上钓鱼船。"
        ],
        "title": "连夕大寒示邻士二首  其一",
        "id": "5eaa32c1-3a7f-4620-89fb-2a752e0c4932"
    },
    {
        "author": "李光",
        "paragraphs": [
            "纸帐蒲团度厄年，一庵聊可寄深禅。",
            "隔窗要听芭蕉雨，幞被须来对榻眠。"
        ],
        "title": "连夕大寒示邻士二首  其二",
        "id": "3d7af15b-d0a1-4458-ac0b-f7bb10260ceb"
    },
    {
        "author": "李光",
        "paragraphs": [
            "扁舟重过海边村，野竹侵堦柳映门。",
            "相对小窗宾客散，十年忧患不须论。"
        ],
        "title": "重过横河宿莫氏南轩",
        "id": "069871ba-5426-46a4-b1bb-b2e40f759556"
    },
    {
        "author": "李光",
        "paragraphs": [
            "冷艳霜苞向日舒，移将小槛近阶除。",
            "应知海外冬无雪，留与寒儒夜映书。"
        ],
        "title": "庭植惠雪菊严冬盛开",
        "id": "19b5786b-c08c-4c4a-a631-3f65067627d3"
    },
    {
        "author": "李光",
        "paragraphs": [
            "行穷海北到琼山，二月犹惊塞外寒。",
            "小雨洒窗风淅沥，拥炉来听雪声干。"
        ],
        "title": "十二月寒甚小雨打窗有霰雪声成小诗招邻士饮",
        "id": "65c16647-96fd-4132-889f-5ded7547676c"
    },
    {
        "author": "李光",
        "paragraphs": [
            "经时不到严家馆，千树槟榔一径深。",
            "莫把小亭频展拓，恐妨幽步绿苔侵。"
        ],
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其一",
        "id": "3dbcaf89-f90b-44dc-9a68-e3339d96222c"
    },
    {
        "author": "李光",
        "paragraphs": [
            "秋容野色拥帘旌，森木中间结小亭。",
            "斫尽枯荷露清浅，夜深来看一池星。"
        ],
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其二",
        "id": "364aa92e-747b-4572-91be-6bb95b768ea9"
    },
    {
        "author": "李光",
        "paragraphs": [
            "联骑同来倒载还，胜游那复羡龙山。",
            "空余把酒题诗地，忍对篱边菊蘂斑。"
        ],
        "title": "予自暮春与客燕野趣亭俛仰三时始复再至则花木益茂亭亦稍葺矣因思去岁重九之集览物增慨题三小诗  其三",
        "id": "56f3c28c-e160-4f25-b72c-ebd85909cb6a"
    },
    {
        "author": "李光",
        "paragraphs": [
            "半亩茅亭倚壁开，中安五寸黑香台。",
            "小窗容膝频招客，呼出丁香佐一杯。"
        ],
        "title": "戏题林庭植茅亭",
        "id": "14c803ab-b727-4024-9264-1ecea9608f2e"
    },
    {
        "author": "李光",
        "paragraphs": [
            "幽人一枕梦魂清，风鼓寒潮夜有声。",
            "海色天容本澄静，年来应为不平鸣。"
        ],
        "title": "次韵赵丞相海鸣  其一",
        "id": "5c5c560d-d681-4b39-aeb0-d3d2f7e1b884"
    },
    {
        "author": "李光",
        "paragraphs": [
            "身如一叶任风飘，闭眼观心路匪遥。",
            "惯听海鸣还熟寝，未妨归梦趁回潮。"
        ],
        "title": "次韵赵丞相海鸣  其二",
        "id": "26e2dee9-e0c5-4581-b7b1-ae4345210d0c"
    },
    {
        "author": "李光",
        "paragraphs": [
            "旌斾悠悠照暮春，兰亭修禊在斯晨。",
            "不须县尹前驱去，自有随车雨洗尘。"
        ],
        "title": "三月三日陪郡守宴严亭  其一",
        "id": "93a27636-89c5-4c10-a267-e9634733dd83"
    },
    {
        "author": "李光",
        "paragraphs": [
            "寻花问柳到村扉，叶暗槟榔昼影移。",
            "从此山翁频倒载，严池今胜习家池。"
        ],
        "title": "三月三日陪郡守宴严亭  其二",
        "id": "c4af35bf-3fb3-4bf2-8adb-fcc904fbd47e"
    },
    {
        "author": "李光",
        "paragraphs": [
            "曾见端门万炬灯，天街追逐少年行。",
            "如今老病惟贪睡，懒向州衙看乐棚。"
        ],
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其一",
        "id": "574a5eba-8a5e-4797-8ec7-992f7cf1717e"
    },
    {
        "author": "李光",
        "paragraphs": [
            "再闻韶乐共欣然，太守推行诏墨鲜。",
            "山郡莫嫌娼女拙，嫁他蜑户已多年。"
        ],
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其二",
        "id": "c8059540-ce65-429f-b824-2c4e02b790f0"
    },
    {
        "author": "李光",
        "paragraphs": [
            "筼筜脱箨已穿林，袅露搓烟藓径深。",
            "宴坐蒲团空寂处，一声啼鸟故相侵。"
        ],
        "title": "次韵康守通幽亭三绝  其一",
        "id": "081e71b4-c871-4bf8-86a2-6e2343656bf3"
    },
    {
        "author": "李光",
        "paragraphs": [
            "风卷千梢偃斾旌，杖藜徐步到幽亭。",
            "他年持节重游地，父老争看旧使星。"
        ],
        "title": "次韵康守通幽亭三绝  其二",
        "id": "ffb7a59f-7a03-401c-9e9d-febc68145344"
    },
    {
        "author": "李光",
        "paragraphs": [
            "吏散庭空绝往还，焚香默坐似居山。",
            "新诗改罢重搔首，自拾堦前笋箨斑。"
        ],
        "title": "次韵康守通幽亭三绝  其三",
        "id": "60286191-4b6a-48ab-ba8c-8741fead82be"
    },
    {
        "author": "李光",
        "paragraphs": [
            "桄榔涩勒易成林，午枕萧然一榻深。",
            "春半已无桃杏在，夜深惟有月华侵。"
        ],
        "title": "端居无以遣兴偶成三小诗仍用前韵呈元寿会元二公  其一",
        "id": "487a3e72-1a4f-405f-88a0-0635114c9188"
    },
    {
        "author": "李光",
        "paragraphs": [
            "摇摇北望动心旌，老病聊依泂酌亭。",
            "时有小兵来涤砚，清泉一掬冷涵星。"
        ],
        "title": "端居无以遣兴偶成三小诗仍用前韵呈元寿会元二公  其二",
        "id": "580b91ba-3252-4ff9-81cc-a536adac5460"
    },
    {
        "author": "李光",
        "paragraphs": [
            "流转南来未放还，此身忽到海中山。",
            "临池顾影聊娱戏，懒把青铜照鬓斑。"
        ],
        "title": "端居无以遣兴偶成三小诗仍用前韵呈元寿会元二公  其三",
        "id": "9774ffa9-d33b-488b-8220-0cea66cbef3b"
    },
    {
        "author": "李光",
        "paragraphs": [
            "城隅诘曲趁溪斜，遥望青帘认酒家。",
            "行过小桥沙路尽，忽逢菡萏一池花。"
        ],
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其一",
        "id": "cbce3e92-471d-48b6-983c-f3f6cb317974"
    },
    {
        "author": "李光",
        "paragraphs": [
            "归来庭院欲栖鸦，冷落谁怜副使家。",
            "独向小园行欲遍，篱边黄菊有残花。"
        ],
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其二",
        "id": "fae24f94-1590-4a20-bc6c-0cbee0a65ace"
    },
    {
        "author": "李光",
        "paragraphs": [
            "火冷灯青正寂寥，夜寒风劲酒香飘。",
            "隔墙知是邻醅熟，踏雨沾泥不待招。"
        ],
        "title": "十月三十天气重阴门巷萧然乏酒不能招客邻人酿酒适熟而梁军判周主簿芋学录不约而至洗盏更酌喜而成诗以示坐客",
        "id": "702c1150-2868-4b04-abdd-a936cecdb7fb"
    },
    {
        "author": "李光",
        "paragraphs": [
            "朝来风静冻云消，帘静窗明瓦不飘。",
            "鸦叫三声干鹊喜，故应知我有嘉招。"
        ],
        "title": "昨以酒熟邻士皆来戏作小诗而国干和章独未至今日天气温和再成鄙句促之  其一",
        "id": "929a5779-0e2b-4f47-b827-50bf6a263b87"
    },
    {
        "author": "李光",
        "paragraphs": [
            "星河湛湛夜寥寥，闭户微闻麝篆飘。",
            "况有南邻爱酒伴，兴来不假楚辞招。"
        ],
        "title": "昨以酒熟邻士皆来戏作小诗而国干和章独未至今日天气温和再成鄙句促之  其二",
        "id": "766e9e45-315e-4546-832c-b83aa1803960"
    },
    {
        "author": "李光",
        "paragraphs": [
            "旋撷园蔬二寸长，牙龈脆响菊苗香。",
            "欲招邻友同来啜，恐被鸡豚越短墙。"
        ],
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其一",
        "id": "93b76036-5e8f-4b5d-af2e-476a38900b82"
    },
    {
        "author": "李光",
        "paragraphs": [
            "疏帘冉冉度茶香，日午谁陪竹户凉。",
            "陋巷箪瓢已清绝，更将诗句搅空肠。"
        ],
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其二",
        "id": "bf1a8218-1ad5-49cd-90c7-9c89e9e7d87e"
    },
    {
        "author": "李光",
        "paragraphs": [
            "曲米新篘只隔墙，西风吹过酒头香。",
            "故知王母怜愁独，烦送瑶池九酝觞。"
        ],
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其三",
        "id": "8bb39f4e-0cb8-40dd-b0b6-1aa71f4f277a"
    },
    {
        "author": "李光",
        "paragraphs": [
            "春潮和雨没平沙，沙岸疏篱尽酒家。",
            "北客惯寻寒食路，不知人日已无花。"
        ],
        "title": "新年杂兴十首  其一",
        "id": "0ebf26f1-0ebc-4ac8-af1d-7f3a50d3ff53"
    },
    {
        "author": "李光",
        "paragraphs": [
            "海邦人日似深春，篱外桃花半不存。",
            "自要杖藜闲信步，蹇驴牵去繋榕根。"
        ],
        "title": "新年杂兴十首  其二",
        "id": "cf3ddd30-b165-4f02-9c8e-3d650e4b1bcd"
    },
    {
        "author": "李光",
        "paragraphs": [
            "红蕉栏畔小池塘，山雨添花映短墙。",
            "自是冰霜元不到，浮花那解傲冰霜。"
        ],
        "title": "新年杂兴十首  其三",
        "id": "cfd21cfa-3f5d-41af-a6be-821888d6ea82"
    },
    {
        "author": "李光",
        "paragraphs": [
            "独酌怡然万虑平，夕阳窗牖喜新晴。",
            "矮牀睡稳谁呼觉，只有幽禽一两声。"
        ],
        "title": "新年杂兴十首  其四",
        "id": "434f1c00-ec86-46a7-addb-a7f09699329f"
    },
    {
        "author": "李光",
        "paragraphs": [
            "世事悠悠委逝波，六年归梦寄南柯。",
            "北来莫怪音书断，衡岳元无雁字过。"
        ],
        "title": "新年杂兴十首  其五",
        "id": "d2d1a044-7c2e-408f-8fe3-cc9cf432cacb"
    },
    {
        "author": "李光",
        "paragraphs": [
            "信是闲中日月迟，颓然那惜寸阴移。",
            "消磨永昼非无术，袖手旁观数局棋。"
        ],
        "title": "新年杂兴十首  其六",
        "id": "ee238b7f-5667-4c88-bc01-042d68e0ea20"
    },
    {
        "author": "李光",
        "paragraphs": [
            "萧然一榻本无尘，转物庵中老病身。",
            "江上桃花空记面，不如啼鸟解留春。"
        ],
        "title": "新年杂兴十首  其七",
        "id": "698ca0d2-eccb-47dc-89d1-de45103196e8"
    },
    {
        "author": "李光",
        "paragraphs": [
            "负郭幽居一味清，残花寂寂水泠泠。",
            "夜深宴坐无灯火，卷起疏帘月满庭。"
        ],
        "title": "新年杂兴十首  其八",
        "id": "46310685-f101-4525-b24e-92d36892b1a7"
    },
    {
        "author": "李光",
        "paragraphs": [
            "佳节无人共一尊，荧荧灯火雨昏昏。",
            "凭谁与唤烟霞伴，直上罗浮看上元。"
        ],
        "title": "新年杂兴十首  其九",
        "id": "9c3bf2f6-0df5-4284-9e53-58404f83cf1b"
    },
    {
        "author": "李光",
        "paragraphs": [
            "去国频经旷荡恩，新年犹寄海南村。",
            "掇移妙境非难事，直使心超不二门。"
        ],
        "title": "新年杂兴十首  其一○",
        "id": "ea4d12d3-0781-4bed-81f4-2e6325a7ab73"
    },
    {
        "author": "李光",
        "paragraphs": [
            "三载幽栖养性灵，焚香默坐万缘轻。",
            "空庭野草萋萋碧，更觉秋来少送迎。"
        ],
        "title": "秋日杂咏十首  其一",
        "id": "f49082df-38c6-41fa-b702-7f8b7f227f6c"
    },
    {
        "author": "李光",
        "paragraphs": [
            "抄罢唐诗笔暂停，不将奇字问添丁。",
            "郊坰秋半无炎暑，净拂明窗读道经。"
        ],
        "title": "秋日杂咏十首  其二",
        "id": "2990cbcc-63af-4976-964b-1c074697814c"
    },
    {
        "author": "李光",
        "paragraphs": [
            "风露萧萧月欲沈，方池水静影横参。",
            "何人睡觉来陪我，更取金荷潋灔斟。"
        ],
        "title": "秋日杂咏十首  其三",
        "id": "0c95e775-a0c6-43e5-8048-928c902d85f8"
    },
    {
        "author": "李光",
        "paragraphs": [
            "招呼佳侣暂忘形，夜久金茎露欲零。",
            "风卷晴云时点缀，未妨华月上青冥。"
        ],
        "title": "秋日杂咏十首  其四",
        "id": "497643cd-35d9-4f9e-be11-295f1a7a37fd"
    },
    {
        "author": "李光",
        "paragraphs": [
            "海滨三度过中秋，雨横无因到庾楼。",
            "万里无尘今夕月，不须携客上罗浮。"
        ],
        "title": "秋日杂咏十首  其五",
        "id": "1eb23804-493d-40a1-8b7e-31b5a3a23e67"
    },
    {
        "author": "李光",
        "paragraphs": [
            "沙路微行到懒窠，晚风斜日满烟萝。",
            "焚香坐久疑无路，忽见帆樯竹外过。"
        ],
        "title": "秋日杂咏十首  其六",
        "id": "f433c70a-4423-40c3-8598-71048f61f610"
    },
    {
        "author": "李光",
        "paragraphs": [
            "杖策寻幽路欲迷，华鬘椎髻杂生黎。",
            "空阶秋晚无霜叶，自把清诗竹上题。"
        ],
        "title": "秋日杂咏十首  其七",
        "id": "e25339b8-0c84-4c3d-8543-8d88c5df3169"
    },
    {
        "author": "李光",
        "paragraphs": [
            "老去忘情不厌闲，酒杯诗轴最相关。",
            "篱边知是重阳近，萸实微红菊蘂斑。"
        ],
        "title": "秋日杂咏十首  其八",
        "id": "f8232590-4e1a-4c65-810d-fb1d05990670"
    },
    {
        "author": "李光",
        "paragraphs": [
            "天南谁把尺书传，老眼经秋自不眠。",
            "鼓角声回窗未掩，可堪残月到牀前。"
        ],
        "title": "秋日杂咏十首  其九",
        "id": "f8892fd2-1bcc-4849-8eaa-8e75aec0895d"
    },
    {
        "author": "李光",
        "paragraphs": [
            "可笑余生习气纒，时时吟咏偶盈编。",
            "心闲身老趋平淡，不是新来效乐天。"
        ],
        "title": "秋日杂咏十首  其一○",
        "id": "941355f8-c300-48b4-838e-d4f87b4f161b"
    },
    {
        "author": "李光",
        "paragraphs": [
            "直缀还縚岸幅巾，三年海外见来频。",
            "鬓髯若为添霜雪，始觉衰容更逼真。"
        ],
        "title": "赠传神陈生",
        "id": "d6d680ae-2c44-4f83-8422-e52190420857"
    },
    {
        "author": "李光",
        "paragraphs": [
            "小桥西巷每徜徉，忽趁南风返故乡。",
            "旋汲双泉烹日铸，从今谁共北窗凉。"
        ],
        "title": "列之告别为之怅然小诗送别",
        "id": "2037c7e2-6d3d-43fd-8ae0-6b71f7096b10"
    },
    {
        "author": "李光",
        "paragraphs": [
            "汝到家中暂喜欢，倚门慈母问平安。",
            "举头便见天边月，莫作千山万水看。"
        ],
        "title": "小诗送孟坚北归",
        "id": "3ce30d43-2df1-48bb-ba77-006dea24bea8"
    },
    {
        "author": "李光",
        "paragraphs": [
            "新筑茅亭涩勒间，蒲团坐久欲忘还。",
            "道人应供归来晚，只有野僧相伴闲。"
        ],
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其一",
        "id": "5a38f18c-b935-41c3-a0af-e644bd0cde85"
    },
    {
        "author": "李光",
        "paragraphs": [
            "夕照穿林暮霭收，出门忽见月如钩。",
            "幽人曳杖来寻伴，一笑能令万虑休。"
        ],
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其二",
        "id": "f594fd74-54e0-4c07-9a00-e6b1d838ced7"
    },
    {
        "author": "李光",
        "paragraphs": [
            "转物庵中一老人，十年岭峤且藏身。",
            "黎山万叠波千顷，心镜孤圆月一轮。"
        ],
        "title": "书尾寄六十五姪孟容",
        "id": "4c7c4c16-30fc-4f16-9cba-a146afac35ef"
    },
    {
        "author": "李光",
        "paragraphs": [
            "甃石流沟汲愈新，秋无落叶旱无尘。",
            "他年莫忘痴顽老，曾是双泉旧主人。"
        ],
        "title": "双泉亭",
        "id": "c4016dfe-de8d-4aac-a91c-30191eba74e3"
    },
    {
        "author": "李光",
        "paragraphs": [
            "赫日晓林起瘴烟，小亭风景独萧然。",
            "门前剥啄须轻手，窗下幽人正醉眠。"
        ],
        "tags": [
            "长江"
        ],
        "title": "陈氏面北小亭远依林壑下瞰长江主人每醉卧其下叹羡不足戏留小诗云",
        "id": "93828ba5-29d2-4a60-9cee-6b9b617d141e"
    },
    {
        "author": "李光",
        "paragraphs": [
            "幽香偏许夜深闻，冷蘂从来水外村。",
            "南地恨无霜雪伴，独将孤影照黄昏。"
        ],
        "title": "十一月二十八日陈令分寄梅花数枝为赋两绝句  其一",
        "id": "e544ef58-dfce-46c3-b1e0-0894205527c4"
    },
    {
        "author": "李光",
        "paragraphs": [
            "一枝淡静玉无痕，便觉萧娘气味村。",
            "旋汲清泉滋蓓蕾，小窗留待月微昏。"
        ],
        "title": "十一月二十八日陈令分寄梅花数枝为赋两绝句  其二",
        "id": "2b613048-5ba4-47dc-9d23-6d1903ce294e"
    },
    {
        "author": "李光",
        "paragraphs": [
            "香超薝卜断知闻，穷腊开花处处村。",
            "应笑多姿桃杏俗，更嫌贪睡海棠昏。"
        ],
        "title": "二子继韵复赋二首  其一",
        "id": "6bff1a34-6255-4705-9cc9-3f6fec8bfd7d"
    },
    {
        "author": "李光",
        "paragraphs": [
            "城上胡笳枕上闻，却愁羌笛起孤村。",
            "冰容不入丹青手，玉骨那忧瘴雾昏。"
        ],
        "title": "二子继韵复赋二首  其二",
        "id": "e0d7ff68-3106-4344-bc0e-9b3016c2213c"
    },
    {
        "author": "李光",
        "paragraphs": [
            "不羡蒲萄马乳寒，品流须着荔支间。",
            "幽人顿觉空囊富，合浦明珠一夜还。"
        ],
        "title": "文昌陈令寄龙眼甚富",
        "id": "f706669f-35ba-4988-95df-c8694f1ced5e"
    },
    {
        "author": "李光",
        "paragraphs": [
            "病骨支离睡半醒，雨余芳草入帘青。",
            "焚香隐几无人到，读尽黄庭一卷经。"
        ],
        "title": "儋耳病起偶题",
        "id": "cadd33c5-a29d-475a-ad2a-b7dae410bfb0"
    },
    {
        "author": "李光",
        "paragraphs": [
            "褰帷露冕更停轮，渺渺旌麾入瘴云。",
            "异境尽凭诗写去，郡僚争喜得新闻。"
        ],
        "title": "黎人二首  其一",
        "id": "f842c9bd-0937-4bac-a02b-40d54d8fbf4d"
    },
    {
        "author": "李光",
        "paragraphs": [
            "桄榔林里便为家，白首那曾识使华。",
            "莫说蛮村与黎洞，郡人观覩亦咨嗟。"
        ],
        "title": "黎人二首  其二",
        "id": "130edbfd-b43c-45b7-975f-f1a019456a1e"
    },
    {
        "author": "李光",
        "paragraphs": [
            "庵后疏篱蔓碧花，庵前榕叶晚藏鸦。",
            "阶前草长苔痕满，装出儋州副使家。"
        ],
        "title": "春日偶题",
        "id": "1ca77f50-cbee-4c32-b292-476c2c7bac6a"
    },
    {
        "author": "李光",
        "paragraphs": [
            "春日追游载酒堂，名园疑有野梅芳。",
            "篱边水畔无寻处，只向风前认暗香。"
        ],
        "title": "海外实未尝见梅为赋一绝",
        "id": "366b1c3d-7888-49d9-b4a0-449095ca8e49"
    },
    {
        "author": "李光",
        "paragraphs": [
            "杜门一法有深机，胜把玄关叩祖师。",
            "覆罢忘忧还独酌，免陪歌酒免论棋。"
        ],
        "title": "德举予丱角友生也书来寄三小诗并示杜门圆妙方指趣深远因次韵为谢仍寄出门散方亦反招隐之义也兼示商叟一笑",
        "id": "5d8f48dd-144c-4ee7-baa9-82ec76ffc767"
    },
    {
        "author": "李光",
        "paragraphs": [
            "变化形容似老儒，南来权作白髭须。",
            "祗应坐上无鹰犬，走作人间老野狐。"
        ],
        "title": "老野狐",
        "id": "8b90c960-6759-456a-835b-0096e47b56b4"
    },
    {
        "author": "李光",
        "paragraphs": [
            "桄榔林里见桃花，正似罗帏翠幕遮。",
            "老去已无篸髻梦，净瓶归插一枝斜。"
        ],
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其一",
        "id": "03d9c045-3aac-4f51-b6a4-2fcef860e4d3"
    },
    {
        "author": "李光",
        "paragraphs": [
            "竹外篱边映柳条，一枝纤软更妖娆。",
            "似知摩诘愁无伴，留向书窗不忍凋。"
        ],
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其二",
        "id": "cdb392b0-1b47-4aba-9590-a6782ad600e4"
    },
    {
        "author": "李光",
        "paragraphs": [
            "市无鱼肉爨无烟，晨起斋厨每索然。",
            "欲识先生真乐地，饭蔬饮水曲肱眠。"
        ],
        "title": "庖人宋奕请告往琼般家怪久不至闻已设厨矣戏赠朱推",
        "id": "de3a81e7-f0b3-443f-8759-dc4b3d31529f"
    },
    {
        "author": "李光",
        "paragraphs": [
            "瑟瑟声微冉冉香，炎天瘴海变清凉。",
            "从今莫遣儿童斫，留取浓阴庇一方。"
        ],
        "title": "感松  其一",
        "id": "1fe05a6e-4802-4eb8-ad6a-d4dcfc65cceb"
    },
    {
        "author": "李光",
        "paragraphs": [
            "根盘厚地干参天，护养龙髯几百年。",
            "忍把斧斤频剪伐，坐令鳞甲化非烟。"
        ],
        "title": "感松  其二",
        "id": "7d27e965-c499-4fa5-8826-9cb25862631b"
    },
    {
        "author": "李光",
        "paragraphs": [
            "每忆西湖九里松，眼明忽见紫髯翁。",
            "隐居庭院多栽种，为爱笙箫递晚风。"
        ],
        "tags": [
            "西湖"
        ],
        "title": "感松  其三",
        "id": "199171a7-5c15-492c-a537-b956f94eb26a"
    },
    {
        "author": "李光",
        "paragraphs": [
            "颜乐箪瓢孔饭蔬，先生休叹食无鱼。",
            "小兵知我须招客，市上今晨报有猪。"
        ],
        "title": "昌化肉不常得予蔬食已惯每闻有猪则召一二友生同饭月不过二三四月二日闻有猪亟令召三职事",
        "id": "f7f3954e-dd4c-4baf-9ff0-ecc2cf59ea3c"
    },
    {
        "author": "李光",
        "paragraphs": [
            "庵中宴坐户长扃，鼓瑟吟诗乐性灵。",
            "客至不妨谈道妙，儒书释典及仙经。"
        ],
        "title": "予三贬而至儋耳又复二年平生习气扫除殆尽海外去国万里士民不知朝廷事免议朝政惟是里巷之间是非曲直偶及之入于耳中有如秽物置之宝器自今客至惟经史禅悦道家养生之说乃所乐闻其余非已所预者可付之一默并成小诗以述已意云",
        "id": "ff030667-e38a-4806-85d7-fc0734699b8b"
    },
    {
        "author": "李光",
        "paragraphs": [
            "冰容幽胜肯争妍，独树亭亭近水边。",
            "不但色香俱第一，品流宜占百花先。"
        ],
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其一",
        "id": "4735abb9-04b1-418e-8f41-6008120c08e3"
    },
    {
        "author": "李光",
        "paragraphs": [
            "清影扶疏晚更妍，每教移植小池边。",
            "一枝独守凌寒操，肯与羣花较后先。"
        ],
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其二",
        "id": "a8def665-acc4-4975-837d-1b1069d87b91"
    },
    {
        "author": "李光",
        "paragraphs": [
            "月娥姑射妬清妍，白髪羞将插鬓边。",
            "冷艶独排残腊破，孤芳长占小桃先。"
        ],
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作复次韵三首并前诗赠之  其三",
        "id": "7bc20a35-fcd1-46f3-b52c-a8f1c91b82b7"
    },
    {
        "author": "李光",
        "paragraphs": [
            "酿成春瓮胜玻璃，旋压真珠味更奇。",
            "饮客莫辞今夕醉，黄河清后卒无期。"
        ],
        "title": "陈渭老今夕开阁诚为盛事戏成二小诗以侑坐客  其一",
        "id": "05d42457-05e8-42da-a824-0c29cb143f6c"
    },
    {
        "author": "李光",
        "paragraphs": [
            "长堤杨柳映门垂，南北行人认酒旗。",
            "坐上饮流须强醉，休将河水较醇醨。"
        ],
        "title": "陈渭老今夕开阁诚为盛事戏成二小诗以侑坐客  其二",
        "id": "9fad7912-db1c-4d0f-8d58-f85b1b09861e"
    },
    {
        "author": "李光",
        "paragraphs": [
            "烟市云庄自一墟，幽花夹道路萦纡。",
            "无人与写巖峦胜，聊展营丘半幅图。"
        ],
        "title": "行潘峒诸村爱其巖壑之胜田畴之美因成小诗  其一",
        "id": "d9f3d0f1-f5dd-4d0f-8a31-5ea35ce323e9"
    },
    {
        "author": "李光",
        "paragraphs": [
            "村落家家社酒香，杂花开尽绿阴凉。",
            "山畦是处田畴美，时有归牛带夕阳。"
        ],
        "title": "行潘峒诸村爱其巖壑之胜田畴之美因成小诗  其二",
        "id": "5d0edee4-fab1-49c0-a287-f2d92713bdd9"
    },
    {
        "author": "李光",
        "paragraphs": [
            "尘榻昏昏睡未醒，床头腷膞老鸡声。",
            "年来学道多晨起，免听城头画角清。"
        ],
        "title": "元发惠鸣鸡  其一",
        "id": "a980d3c0-8de2-4a3c-86ec-78c7d4b24e88"
    },
    {
        "author": "李光",
        "paragraphs": [
            "朱冠玄臆气横秋，得食相呼饱即休。",
            "语默从来有程度，不妨风雨夜飕飕。"
        ],
        "title": "元发惠鸣鸡  其二",
        "id": "a25a53bb-9b1d-49da-8fd7-cd4a9cf8bfc9"
    },
    {
        "author": "李光",
        "paragraphs": [
            "远和城头角调清，邻鸡寂默尚无声。",
            "幽人底事偏嫌汝，惊断归乡梦不成。"
        ],
        "title": "客惠予早鸣晚鸣二鸡各赋一绝  其一",
        "id": "bd29497a-22bb-4c8e-94ad-028a05dff654"
    },
    {
        "author": "李光",
        "paragraphs": [
            "长庚东出月沉西，饱粟贪眠尚稳栖。",
            "却笑城乌自多事，更筹未急已先啼。"
        ],
        "title": "客惠予早鸣晚鸣二鸡各赋一绝  其二",
        "id": "e05a9977-ce78-4d59-906d-0679a9081b13"
    },
    {
        "author": "李光",
        "paragraphs": [
            "喧喧木杪弄新晴，羁枕惊回梦不成。",
            "任是舌端能百啭，园林春尽寂无声。"
        ],
        "title": "反舌",
        "id": "0680b477-61f8-4359-9d42-8e83f17212f6"
    },
    {
        "author": "李光",
        "paragraphs": [
            "三接灵丹古所传，扶危起死胜神仙。",
            "衰颜全藉刀圭力，少驻人间四十年。"
        ],
        "title": "谢文孺寄三接丹岐伯言人各有百二十岁之寿其多夭折者声色害之也如醉后入房等三事皆促寿命之目予来年八十若服此得终其天年道人之遗也",
        "id": "92d08cbf-e077-4f42-b40d-9e43f4253e7b"
    },
    {
        "author": "李光",
        "paragraphs": [
            "打包行脚为寻真，偶与苏仙作近邻。",
            "万里移来今有伴，叩门时许访幽人。"
        ],
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不卹也以此求道去仙远矣因成二小诗题之壁间庶亦少警欲学道而忘其亲者  其一",
        "id": "df8708aa-555d-459a-8a9a-8123cd330173"
    },
    {
        "author": "李光",
        "paragraphs": [
            "不须辛苦学神仙，九转功成亦偶然。",
            "但向闺门躬孝行，会须白日上青天。"
        ],
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不卹也以此求道去仙远矣因成二小诗题之壁间庶亦少警欲学道而忘其亲者  其二",
        "id": "f4ac8c54-d784-46cc-b98e-d51fc25b8497"
    },
    {
        "author": "李光",
        "paragraphs": [
            "平生疾恶不量力，指佞击奸期屏迹。",
            "流落南荒二十年，更无一点烟尘色。"
        ],
        "title": "题义郴传神赞",
        "id": "d3e10c91-6f48-49ea-a404-bff8e1c971a8"
    },
    {
        "author": "李光",
        "paragraphs": [
            "造物閟灵境，灵山隐仙躅。",
            "丹成自飞升，何用驾鸾鹄。",
            "举手金沙岭，片石聊寄足。",
            "至今锁烟扉，气象钟清淑。",
            "井池丹药就，千载湛寒绿。",
            "我来春雨余，溢水涨幽谷。",
            "琤琤落环珮，细细响琴筑。",
            "黄冠六七辈，一一道机熟。",
            "余师本缁流，游走遍四渎。",
            "初明大乘禅，锋辨谁敢触。",
            "升堂猛虎跪，诸方狐鼠伏。",
            "晚乃思长生，师许隶宝箓。",
            "时登玉虚殿，叨迎御舆服。",
            "俯仰能几时，世事有反覆。",
            "萧然坐空巖，复理旧松竹。",
            "却谈京洛梦，感慨气填腹。",
            "人生梦幻耳，何必苦拘束。",
            "期师谢冠裳，复见真面目。"
        ],
        "title": "昭真宫",
        "id": "69afb086-6bd9-4388-a017-a7e6d43b4453"
    },
    {
        "author": "李光",
        "paragraphs": [
            "夫何于会稽，卓然有裘氏。",
            "同居六百年，相聚三千指。",
            "昔贤钦义方，列奏闻天子。",
            "恩诏保门闾，光华映闾里。"
        ],
        "title": "裘氏义门",
        "id": "999aa91c-65cf-4531-91ca-328265688972"
    },
    {
        "author": "李光",
        "paragraphs": [
            "一川花柳拥雕栏，浓绿浮空四面山。",
            "便欲移家来住此，不将名姓落人间。"
        ],
        "title": "怀三峰楼",
        "id": "e25a0d76-021b-4696-8616-0302bd104b62"
    },
    {
        "author": "李光",
        "paragraphs": [
            "家用好处寻难遍，日月当门只卧龙。",
            "欲尽南山巖壑胜，须来亭上少从容。"
        ],
        "title": "千巖亭",
        "id": "68aa9e74-0303-4ccc-bd96-ade946382a27"
    },
    {
        "author": "李光",
        "paragraphs": [
            "十载清游得重寻，风门小立契初心。",
            "上盘直与云天近，下瞰不知巖壑深。",
            "浥露黄花平衬地，著霜红叶巧依林。",
            "他年愿结香灯社，竹杖芒鞋数共临。"
        ],
        "title": "题嵊县黄山庵",
        "id": "6e86af43-82e6-4476-80de-daf6a7eece77"
    },
    {
        "author": "李光",
        "paragraphs": [
            "河畔牵牛织女星，东西相望几千程。",
            "乘槎我欲机边坐，应解停梭问姓名。"
        ],
        "title": "问汉亭",
        "id": "b7909c4c-3a03-49bf-b0c6-f9c0172cc5d7"
    },
    {
        "author": "李光",
        "paragraphs": [
            "枯木摧残色境空，西风独占水芙蓉。",
            "瑶池饮散红妆闹，洛浦人归翠盖重。",
            "日影透帘香掩苒，月华侵坐客从容。",
            "闲花琐细能长久，免被移栽太华峰。"
        ],
        "title": "城南池",
        "id": "437bdf33-419c-47ab-ad00-ed1a87e771f9"
    },
    {
        "author": "李光",
        "paragraphs": [
            "昌江真陋邦，芋魁的盈尺。",
            "逐客方阨陈，饱食度终日。"
        ],
        "title": "昌江",
        "id": "3925f9cf-96ca-4b4e-b3a7-c4a8bfa2680d"
    },
    {
        "author": "李光",
        "paragraphs": [
            "招提清绝冠诸方，溪绕山围胜气藏。",
            "好在池塘存旧址，依然花木隐禅房。",
            "风生殿阁元无暑，雨后松篁自有香。",
            "日暮不教清兴尽，更登绝顶瞰微茫。"
        ],
        "title": "破山寺",
        "id": "3376bbf8-9cd7-4971-b067-9677917b1077"
    },
    {
        "author": "李光",
        "paragraphs": [
            "舍南舍北竹千竿，镜净无尘碧玉寒。",
            "中有老人清似水，晚来相对倚栏杆。"
        ],
        "title": "胜法寺",
        "id": "36a33d4c-485b-4a67-8442-de9ce8e7093e"
    },
    {
        "author": "李光",
        "paragraphs": [
            "山远江深胜地藏，森森乔木间修篁。",
            "月林不动参差影，花径常供自在香。",
            "沉水爇残金鸭冷，落花飞尽绿阴凉。",
            "神通甚愧维摩老，聊长蛮邦作醉乡。"
        ],
        "title": "秀香堂",
        "id": "b1921c2f-30ff-4ed4-be62-491498cfc95b"
    },
    {
        "author": "李光",
        "paragraphs": [
            "才贤国运每相关，出处公遭典午间。",
            "梦里铅华浑脉脉，萧中芳迹尚班班。",
            "始高霄汉鸿飞远，终惜云巢凤不还。",
            "好是南阳扶汉鼎，勋名千古仰东山。"
        ],
        "title": "东山",
        "id": "0447659d-45f2-46d8-8963-4aaba0acaa9d"
    },
    {
        "author": "李光",
        "paragraphs": [
            "忠言直节动华夷，肯为投闲更息机。",
            "南国忽闻梁木折，中原犹望衮衣归。",
            "平生学术唯心得，晚节功名与愿违。",
            "老病无因执哀靷，翔风空有泪霑衣。"
        ],
        "title": "挽李忠定",
        "id": "9654cada-a03e-4cba-ad2b-b17c43ac399a"
    },
    {
        "author": "李光",
        "paragraphs": [
            "此日开轩怀谢傅，直缘谈笑破苻坚。"
        ],
        "title": "句  其一",
        "id": "ecd39a19-ac90-4d76-9851-9263dc310e08"
    },
    {
        "author": "李光",
        "paragraphs": [
            "吾衰自不出，孰谓出无友。"
        ],
        "title": "句  其二",
        "id": "2ea4d992-0cc3-4eed-9b35-c151484188dd"
    },
    {
        "author": "李光",
        "paragraphs": [
            "吾师坐忘真，卢扁非良医。"
        ],
        "title": "句  其三",
        "id": "1495eb8f-5429-4997-ab83-89a9d2021f45"
    },
    {
        "author": "李光",
        "paragraphs": [
            "海薪不论钱，何苦忧无炭。"
        ],
        "title": "句  其四",
        "id": "9831c486-5160-4507-bc7d-8813cf3e4ef2"
    },
    {
        "author": "李光",
        "paragraphs": [
            "铜盆湛冰雪，谁谓无寒泉。"
        ],
        "title": "句  其五",
        "id": "dbee4718-52ef-4fd3-865c-9ec9d9ce17fd"
    },
    {
        "author": "李光",
        "paragraphs": [
            "昌江古佳郡。"
        ],
        "title": "句  其六",
        "id": "0d1b46a5-49bf-436f-bc5b-cc8a13f9cfe7"
    },
    {
        "author": "郑望之",
        "paragraphs": [
            "可是今年老也无，儿孙次第饮屠苏。",
            "一门骨肉知多少，日出高时到老夫。"
        ],
        "title": "除夕",
        "id": "596294c0-9c85-4f93-b834-379d6af1d4eb"
    },
    {
        "author": "郑望之",
        "paragraphs": [
            "熙陵尝赋钓鱼篇，意属磻溪旧所传。",
            "治世代天今六相，中兴扶日跨羣贤。",
            "已栽桃李满天下，更卜林泉占海边。",
            "不似东山携妓女，一觞一咏度长年。",
            "一从奉得去年书，报道江山已定居。",
            "应料于今台岳畔，还同自昔辋川图。",
            "君臣终始如公少，将相声名自古无。",
            "何日雍容陪杖屦，松风山径竹篮舆。"
        ],
        "title": "建炎丞相成国吕忠穆公退老堂",
        "id": "b5107ff9-af59-4136-8dfb-f283db8a225a"
    },
    {
        "author": "唐悊",
        "paragraphs": [
            "关中金印岂秦关，想见风流汉已还。",
            "大飨似书谯县石，兰亭宁数会稽山。",
            "空余此日归囊櫜，曾是当年杂佩环。",
            "万户况将取如斗，此章何足系腰间。"
        ],
        "title": "赋汉印",
        "id": "e2975995-fdc5-40f4-b190-d7e0f1c04066"
    },
    {
        "author": "唐悊",
        "paragraphs": [
            "闻君新得小山川，画手来从郜雍贤。",
            "不学农夫焉用稼，若为王子岂知田。",
            "我真垅上躬耕客，亲见人间小隐天。",
            "始识何年京样熟，菊篱宁似景龙边。"
        ],
        "title": "题宗室赵大年横卷",
        "id": "34f84846-679b-4900-9ee8-d4a5d123aba4"
    },
    {
        "author": "范坦",
        "paragraphs": [
            "烟村水寺若江湖，林麓山川入画图。",
            "壁上薰风为谁制，柄臣曾此耀归途。"
        ],
        "title": "题延庆寺  其一",
        "id": "74b5fdd9-7b5a-456f-9380-ba0ec6b4cd60"
    },
    {
        "author": "范坦",
        "paragraphs": [
            "寺阁涵虚跨碧潭，菰蒲枫柳认江南。",
            "侍臣家世俱游此，雁叙题名在壁龛。"
        ],
        "title": "题延庆寺  其二",
        "id": "e7fa9c5c-30f4-4ffd-8f65-2a68019d9e1c"
    },
    {
        "author": "何甫",
        "paragraphs": [
            "一门横大道，双剑插长空。",
            "鼓铸非人力，磨砻任化工。"
        ],
        "title": "剑门关",
        "id": "48c2ca33-5d09-4808-a8a9-1ed8c1261082"
    },
    {
        "author": "曹量",
        "paragraphs": [
            "驻车长道莫加鞭，得到幽蓝顿豁然。",
            "千仞岚高晴聚翠，万年枝花莫生烟。",
            "满窗夜到天涯月，一枕秋深海眼泉。",
            "自是寂中有真趣，如何潇洒不忘筌。"
        ],
        "title": "广胜寺",
        "id": "019575f6-9428-408c-aee0-1ecb8a93c305"
    },
    {
        "author": "韩缴如",
        "paragraphs": [
            "泣涕汍澜欲别离，此生无复再来期。",
            "漫将宝玉陈深意，莫忘思人见物时。"
        ],
        "title": "别叶馆伴",
        "id": "2f8d0261-e69e-49c1-94d5-8715364b0e80"
    },
    {
        "author": "家诚之",
        "paragraphs": [
            "自从朱邸翊元良，圣学磨砻日就将。",
            "嗜饱岂容登鼎俎，剪桐争肯戏圭璋。",
            "经筵犹有八图在，御座俄惊一鉴亡。",
            "恤典隆名虽宠渥，何如大政细平章。"
        ],
        "title": "挽黄忠文公  其一",
        "id": "ffccca2f-43b7-4b81-9635-650fb3f204db"
    },
    {
        "author": "家诚之",
        "paragraphs": [
            "棘闱尚记一窗邻，把酒论文情独亲。",
            "辙迹我犹循井络，履声公已上星辰。",
            "追思九鼎回天力，莫赎千金报国身。",
            "老去驱车只剑道，忍看高冢卧麒麟。"
        ],
        "title": "挽黄忠文公  其二",
        "id": "085d1918-3082-456a-ada9-0b6cdf61afd6"
    },
    {
        "author": "冯如愚",
        "paragraphs": [
            "地灵人秀谁称首，文属君华武硬弓。"
        ],
        "title": "句",
        "id": "78954363-3b6a-4c4e-8e95-230597eeef1c"
    },
    {
        "author": "王耕",
        "paragraphs": [
            "楼上虚怀待月时，写景应难不赋诗。",
            "一天列宿坐中见，万里青天云外归。"
        ],
        "title": "梦中作",
        "id": "0baa8f7b-0f46-4ac2-b10e-5cefd1a0f440"
    },
    {
        "author": "谢安时",
        "paragraphs": [
            "结屋傍云根，溪山似陆浑。",
            "钓舟藏荻渚，吟迳入花村。",
            "竹月尽满壁，松风时款门。",
            "静中元有物，浩气塞干坤。"
        ],
        "title": "云根书院作",
        "id": "3e19836b-8e8e-439d-b185-5821870c0ee6"
    },
    {
        "author": "李元亮",
        "paragraphs": [
            "人闲知昼永，花落见春深。"
        ],
        "title": "句  其一",
        "id": "6f63f8ea-e919-4d73-a9b5-94435cce8959"
    },
    {
        "author": "李元亮",
        "paragraphs": [
            "朝雨未休还暮雨，腊寒才过又春寒。"
        ],
        "title": "句  其二",
        "id": "b85c2593-c8d4-4d4f-b689-3a318b7b3cc3"
    },
    {
        "author": "李元亮",
        "paragraphs": [
            "可怜三万六千日，长做东西南北人。"
        ],
        "title": "句  其三",
        "id": "36b5543e-2bcf-4bc4-afcd-706f9d4f1ec7"
    },
    {
        "author": "孙鳌",
        "paragraphs": [
            "双树轮囷五百年，开华结实两争妍。",
            "我来问道师知否，祖意元无法可传。"
        ],
        "title": "草堂寺",
        "id": "1bf52adc-dafd-47c5-a2b4-bf4cd6f50114"
    },
    {
        "author": "綦革",
        "paragraphs": [
            "三月杨花满路飞，金人游骑拍鞍归。",
            "高天二圣犹难保，谁道雄关是可依。"
        ],
        "title": "赠故人",
        "id": "98223bbd-0ffc-426c-ae22-063ccf1d4781"
    },
    {
        "author": "季季",
        "paragraphs": [
            "虚窗云暗青灯小，松桧无风春悄悄。",
            "子规枝上叫梦回，清磬一声山月晓。"
        ],
        "title": "祈泽寺  其一",
        "id": "09469193-be8d-4b16-b801-a5c0b69c3d6d"
    },
    {
        "author": "季季",
        "paragraphs": [
            "官南官北添身累，年去年来换鬓青。",
            "何日归来闲岁月，扫山庐墓过余龄。"
        ],
        "title": "祈泽寺  其二",
        "id": "4a1f17da-0e05-4bb3-8f09-bcec6b6d5714"
    },
    {
        "author": "释妙喜",
        "paragraphs": [
            "万仞悬崖忽放身，起来依旧却惺惺。",
            "饥餐渴饮无余事，那论昔人非昔人。"
        ],
        "title": "偈",
        "id": "f341afbc-b56e-4c7d-8fc8-b7b08c8d5906"
    },
    {
        "author": "释妙喜",
        "paragraphs": [
            "非湛非摇此法源，当机莫厌假名存。",
            "直须过量英灵汉，方入无边广大门。",
            "万境交罗元不二，六窗昼夜未尝昏。",
            "翻思庞老事无别，掷剑挥空岂有痕。"
        ],
        "title": "和觉禅师赋六湛堂",
        "id": "772ed3c6-4861-4a8a-8026-a4fea6a9f5ce"
    },
    {
        "author": "释妙喜",
        "paragraphs": [
            "通身一穿金锁骨，堪与人天为轨则。",
            "要识临济小厮儿，便是当年白拈贼。"
        ],
        "title": "偈",
        "id": "f7fcee9e-1f50-4de3-aea5-f450a396c725"
    },
    {
        "author": "释妙喜",
        "paragraphs": [
            "只此形骸，即是其人。",
            "一灵皮袋，皮袋一灵。"
        ],
        "title": "和冯济川题枯髅图",
        "id": "c6e55af8-aa2c-4de1-8b3c-5f4100479513"
    },
    {
        "author": "李若璞",
        "paragraphs": [
            "苍苍夜色云云远，叶落风林噪乱鸦。",
            "香篆暖烟浓结穗，暗窗寒雪密飘花。",
            "瑯瑯翠竹幽音碎，耿耿青灯孤影斜。",
            "忘累俗情添兴雅，晚眠独啜满瓯茶。"
        ],
        "title": "冬夜",
        "id": "16ffb082-053b-4183-afbc-869a8c8c9da0"
    },
    {
        "author": "薛道光",
        "paragraphs": [
            "轧轧相从响发时，不从他得豁然知。",
            "桔槔说尽无生曲，井里泥蛇舞柘枝。"
        ],
        "title": "桔槔颂",
        "id": "54df4465-6bf8-4d93-8ba5-6eaad4335c36"
    },
    {
        "author": "薛道光",
        "paragraphs": [
            "铁马奔入海，泥蛇飞上天。",
            "蓬莱三岛路，元不在西边。"
        ],
        "title": "临终颂",
        "id": "2db6be72-fcb2-4f5d-98a5-756ef37a951f"
    },
    {
        "author": "薛道光",
        "paragraphs": [
            "有物含灵体，无名本自然。",
            "赤龙藏宇宙，白虎隐丹田。",
            "北斗南辰下，眉毛助睫边。",
            "灰心行水火，定息见真铅。"
        ],
        "title": "还丹复命篇 五言十六首 其一",
        "id": "38688261-de73-435b-8c0a-a25c15ddda60"
    },
    {
        "author": "薛道光",
        "paragraphs": [
            "精气元无本，神灵共一家。",
            "但能擒五贼，自可结三花。",
            "甲乙无令失，庚辛不要差。",
            "一阳归正令，七返转河车。"
        ],
        "title": "还丹复命篇 五言十六首 其二",
        "id": "7da45674-7fe3-42ef-a0bb-b30a72873cf9"
    },
    {
        "author": "薛道光",
        "paragraphs": [
            "此事诚难测，贤愚总不分。",
            "雀应非凤类，马不入羊羣。",
            "㹀产都三百，干坤共一斤。",
            "巡行十二路，赤脚猛将军。"
        ],
        "title": "还丹复命篇 五言十六首 其三",
        "id": "8b17c8f7-2430-4050-be54-71892e1609e3"
    },
    {
        "author": "薛道光",
        "paragraphs": [
            "一二三四五，南辰对北辰。",
            "虎龙含碧玉，金木孕珠珍。",
            "云散家家月，花开处处春。",
            "几多云外客，尽是世间人。"
        ],
        "title": "还丹复命篇 五言十六首 其四",
        "id": "0b55dabe-e3cf-4c7f-9bf4-d363dbfbc763"
    },
    {
        "author": "薛道光",
        "paragraphs": [
            "受得真仙诀，阴中炼至阳。",
            "地雷潜动处，星斗共商量。",
            "八卦看成母，三才始见昌。",
            "不愁生死系，但觉地天长。"
        ],
        "title": "还丹复命篇 五言十六首 其五",
        "id": "5715a9e5-93bb-4f1b-9874-b3366989ee2a"
    },
    {
        "author": "薛道光",
        "paragraphs": [
            "古仙同一术，妙绝大幽深。",
            "用意寻庚申，专心事丙壬。",
            "擒归鸟与兔，捉取水和金。",
            "辨得东西物，修成不二心。"
        ],
        "title": "还丹复命篇 五言十六首 其六",
        "id": "63253de6-9b56-41d7-a2c4-17df7a65b7cd"
    },
    {
        "author": "薛道光",
        "paragraphs": [
            "窈窕并姿态，娇羞弄软柔。",
            "无情弦里取，魂魄土中收。",
            "笄冠联铅汞，灵光射斗牛。",
            "少阳阴与类，无使老春秋。"
        ],
        "title": "还丹复命篇 五言十六首 其七",
        "id": "213323e7-708e-4cf0-999c-664fc34e64d7"
    },
    {
        "author": "薛道光",
        "paragraphs": [
            "散诞无拘系，翛然道转高。",
            "妙中藏黑白，闲里恶尘劳。",
            "坐卧三峰稳，丹田二气牢。",
            "定知逃世网，名字列仙曹。"
        ],
        "title": "还丹复命篇 五言十六首 其八",
        "id": "93d23bb4-2287-4112-bf82-08eca0b34602"
    },
    {
        "author": "薛道光",
        "paragraphs": [
            "采取须教密，诚心辨丑妍。",
            "事难寻意脉，容易失寒泉。",
            "师指青龙汞，配归白虎铅。",
            "两般都会合，水火炼经年。"
        ],
        "title": "还丹复命篇 五言十六首 其九",
        "id": "db79bafd-d312-4b7a-b7fc-89131b700861"
    },
    {
        "author": "薛道光",
        "paragraphs": [
            "守一坛中要，机藏十二时。",
            "数中无走失，火候莫教迟。",
            "达士方为侣，真仙正合宜。",
            "几年云水上，怀抱有谁知。"
        ],
        "title": "还丹复命篇 五言十六首 其一○",
        "id": "c6061c54-ba26-4fc5-9030-ae83a5b73587"
    },
    {
        "author": "薛道光",
        "paragraphs": [
            "人有最灵物，依稀在北辰。",
            "不知将谓气，识后自然真。",
            "心净如冰雪，身轻似碧云。",
            "若无十万岁，作甚世间人。"
        ],
        "title": "还丹复命篇 五言十六首 其一一",
        "id": "7a6a449b-87f3-4f50-b61a-ade6ccb53fd8"
    },
    {
        "author": "薛道光",
        "paragraphs": [
            "廛市通人处，明明与往还。",
            "悟来惟一物，昧处隔千山。",
            "神水丹田下，华池水火间。",
            "一元能造化，返老作童颜。"
        ],
        "title": "还丹复命篇 五言十六首 其一二",
        "id": "250f9e9f-3df1-4334-8cfa-3e71f8a51167"
    },
    {
        "author": "薛道光",
        "paragraphs": [
            "巧拙仍藏伏，神精用意包。",
            "坎离或互用，金木喜相交。",
            "白雪能同鼎，黄芽共一包。",
            "干坤推九六，复姤运初爻。"
        ],
        "title": "还丹复命篇 五言十六首 其一三",
        "id": "b5b99f93-3a69-46a2-bb1a-06eb29aade0b"
    },
    {
        "author": "薛道光",
        "paragraphs": [
            "一物分为二，能知二者名。",
            "鼎炉藏日月，漏滴已三更。",
            "夫妇同交媾，婴儿始结成。",
            "脱胎并洗泽，携养镇长生。"
        ],
        "title": "还丹复命篇 五言十六首 其一四",
        "id": "6427cc5f-be25-4635-ad44-e3e02a06c755"
    },
    {
        "author": "薛道光",
        "paragraphs": [
            "饮了灵丹药，纯阳自在人。",
            "洞明常寂照，蓬岛镇长春。",
            "去就浑无系，纵世已绝尘。",
            "但知周甲子，不在守庚申。"
        ],
        "title": "还丹复命篇 五言十六首 其一五",
        "id": "016d528f-a004-4474-bffe-8e7ee79e5567"
    },
    {
        "author": "薛道光",
        "paragraphs": [
            "访道复寻真，优游四海宾。",
            "外多含忍辱，内省任邅迍。",
            "为厌人间事，忻逢紫府宾。",
            "一言亲点化，玉洞碧桃春。"
        ],
        "title": "还丹复命篇 五言十六首 其一六",
        "id": "1dd7d916-4440-44e9-bdb9-875dafb82977"
    },
    {
        "author": "薛道光",
        "paragraphs": [
            "万物皆从一气生，天清地浊禀生成。",
            "真龙真虎才交媾，一鼎红铅炼甲庚。"
        ],
        "title": "还丹复命篇 七言三十首 其一",
        "id": "41308ec6-2f11-42a9-98fa-9ae8499ef055"
    },
    {
        "author": "薛道光",
        "paragraphs": [
            "阴阳配合法君臣，动静相兼气血精。",
            "壬癸位中男击浪，丙丁巖畔女嚬呻。"
        ],
        "title": "还丹复命篇 七言三十首 其二",
        "id": "fa1a5129-ec05-4f71-a69c-de26e3af2d36"
    },
    {
        "author": "薛道光",
        "paragraphs": [
            "龙虎一交相眷恋，坎离才媾便成胎。",
            "溶溶一掬干坤髓，著意求他啜取来。"
        ],
        "title": "还丹复命篇 七言三十首 其三",
        "id": "b8c079fb-46fd-4077-8208-0854a2c1f038"
    },
    {
        "author": "薛道光",
        "paragraphs": [
            "方以类聚物羣分，两畔两秤共一斤。",
            "戊己宫中藏水火，小心调理武和文。"
        ],
        "title": "还丹复命篇 七言三十首 其四",
        "id": "db7d4e19-2de6-425f-8c6b-b87ce4959099"
    },
    {
        "author": "薛道光",
        "paragraphs": [
            "离宫有象藏真水，坎户无形隐赤龙。",
            "时节正时须急采，莫教芽蘖隘黄宫。"
        ],
        "title": "还丹复命篇 七言三十首 其五",
        "id": "e9b2489d-13f0-4f70-9deb-f009e00a164f"
    },
    {
        "author": "薛道光",
        "paragraphs": [
            "三十辐兮同一毂，金木才逢二气交。",
            "六十卦分朝与暮，一阳萌处发初爻。"
        ],
        "title": "还丹复命篇 七言三十首 其六",
        "id": "8d9de752-c16b-41de-8160-c51d52153406"
    },
    {
        "author": "薛道光",
        "paragraphs": [
            "阴里十三言有象，阳中六七觅无踪。",
            "抽添运用须防谨，认取根源祖与宗。"
        ],
        "title": "还丹复命篇 七言三十首 其七",
        "id": "2eb3ff84-16b3-481f-b919-03682a8602c8"
    },
    {
        "author": "薛道光",
        "paragraphs": [
            "恍惚之中寻有物，杳冥之内吸真精。",
            "真精便是长生药，须假黄婆养育成。"
        ],
        "title": "还丹复命篇 七言三十首 其八",
        "id": "e8ff54cd-8d94-4af5-8d8b-aa9f0e69ecac"
    },
    {
        "author": "薛道光",
        "paragraphs": [
            "六百篇中仔细推，潜藏飞跃探幽微。",
            "亲疏回互相谙悉，盗取七星南斗机。"
        ],
        "title": "还丹复命篇 七言三十首 其九",
        "id": "81c73cff-63f6-4691-871d-65bee90044dd"
    },
    {
        "author": "薛道光",
        "paragraphs": [
            "阴鼎阳炉至道根，五行和合土为尊。",
            "时人若要长生药，祇向华池觅魄魂。"
        ],
        "title": "还丹复命篇 七言三十首 其一○",
        "id": "bd373723-5003-4552-9b2b-c8c460751da2"
    },
    {
        "author": "薛道光",
        "paragraphs": [
            "圣人传药不传火，从来火候少人知。",
            "莫将大道为儿戏，须共神仙仔细推。"
        ],
        "title": "还丹复命篇 七言三十首 其一一",
        "id": "d85e2b1f-e2f4-4781-9eda-037110f9a7f1"
    },
    {
        "author": "薛道光",
        "paragraphs": [
            "火候抽添思绝尘，一爻看过一爻生。",
            "阴文阳武依加减，一颗还丹火里成。"
        ],
        "title": "还丹复命篇 七言三十首 其一二",
        "id": "ec1758ff-bb96-4043-a01b-14e907dee38d"
    },
    {
        "author": "薛道光",
        "paragraphs": [
            "咽津纳气固形全，须藉干坤真汞铅。",
            "至道不繁人自昧，五金八石是虚传。"
        ],
        "title": "还丹复命篇 七言三十首 其一三",
        "id": "671c2404-f7d5-4516-be66-7435de40b427"
    },
    {
        "author": "薛道光",
        "paragraphs": [
            "二气本因儿产母，夺来鼎内及其时。",
            "夫欢妇合黄金室，一载胎生一个儿。"
        ],
        "title": "还丹复命篇 七言三十首 其一四",
        "id": "cb68fecc-036f-46dc-8ff9-a3b778c780eb"
    },
    {
        "author": "薛道光",
        "paragraphs": [
            "识得阴阳要妙因，炼成金液离凡尘。",
            "淘澄不是寻常事，姹女婴儿两要真。"
        ],
        "title": "还丹复命篇 七言三十首 其一五",
        "id": "cc9eedf0-49b6-417e-adb1-e287c5635ad2"
    },
    {
        "author": "薛道光",
        "paragraphs": [
            "驱回北斗转天罡，手握南辰入洞房。",
            "否泰爻中天地合，兔鸡沐浴要潜藏。"
        ],
        "title": "还丹复命篇 七言三十首 其一六",
        "id": "b98b39c9-cd34-4200-8665-b21a0a864737"
    },
    {
        "author": "薛道光",
        "paragraphs": [
            "水晶宫里翠娥娇，一段风光破寂寥。",
            "夺得兔乌精与髓，急须收拾鼎中烧。"
        ],
        "title": "还丹复命篇 七言三十首 其一七",
        "id": "ac0d7d3b-fd7c-4d06-b4f8-af63611bd922"
    },
    {
        "author": "薛道光",
        "paragraphs": [
            "屏除人我守丹房，转觉光阴气味长。",
            "荣辱不随尘外客，但于金鼎炼铅霜。"
        ],
        "title": "还丹复命篇 七言三十首 其一八",
        "id": "f3c138d1-429c-45f6-bb40-5762bbd43a6d"
    },
    {
        "author": "薛道光",
        "paragraphs": [
            "虎髓龙精气象全，依法修来火候煎。",
            "直待阴消成至宝，便知平地隐神仙。"
        ],
        "title": "还丹复命篇 七言三十首 其一九",
        "id": "190dd4d6-3efb-4d40-96b1-b80817b31f30"
    },
    {
        "author": "薛道光",
        "paragraphs": [
            "些小天机论气精，吕公曾道别无真。",
            "神仙不肯分明说，说与分明笑杀人。"
        ],
        "title": "还丹复命篇 七言三十首 其二○",
        "id": "1b500cb1-1aa7-479f-87a0-e2f1967d2a7c"
    },
    {
        "author": "薛道光",
        "paragraphs": [
            "九还七返定三才，开辟抽添尽藉媒。",
            "四象包含归戊己，精勤十月产婴孩。"
        ],
        "title": "还丹复命篇 七言三十首 其二一",
        "id": "420b06cc-7b5d-42fb-b479-7d9d085e1cf3"
    },
    {
        "author": "薛道光",
        "paragraphs": [
            "迩来活计不胜清，一亩沙田手自耕。",
            "晴雨共资春气力，不愁苗稼不滋生。"
        ],
        "title": "还丹复命篇 七言三十首 其二二",
        "id": "fa2aa414-1209-4538-970a-60d981f5aefb"
    },
    {
        "author": "薛道光",
        "paragraphs": [
            "归根复命复元真，气入四肢精养神。",
            "神气若还俱不散，混同尘世一闲人。"
        ],
        "title": "还丹复命篇 七言三十首 其二三",
        "id": "63016e55-e291-447b-b81d-e2d76259c46f"
    },
    {
        "author": "薛道光",
        "paragraphs": [
            "一物浮浮浑有无，堪迎秋露滴真珠。",
            "烟花柳陌头头是，秽浊馨香任所需。"
        ],
        "title": "还丹复命篇 七言三十首 其二四",
        "id": "d59bae34-923b-4c10-94e5-1f5859bbc28e"
    },
    {
        "author": "薛道光",
        "paragraphs": [
            "我今收得长生法，年年海上觅知音。",
            "不知谁是知音者，试把狂言著意寻。"
        ],
        "title": "还丹复命篇 七言三十首 其二五",
        "id": "a0d4969a-5f09-452c-8d63-b2f4bbecb448"
    },
    {
        "author": "薛道光",
        "paragraphs": [
            "几年勤苦觅仙俦，不做神仙未肯休。",
            "缘合自然成大道，岂教凡辈觅踪由。"
        ],
        "title": "还丹复命篇 七言三十首 其二六",
        "id": "9b90f2d3-192c-4792-9a53-85661aae018f"
    },
    {
        "author": "薛道光",
        "paragraphs": [
            "父母生来真一气，无形无影卒难寻。",
            "要知黑白通玄妙，魂魄相投产紫金。"
        ],
        "title": "还丹复命篇 七言三十首 其二七",
        "id": "34e3b295-86e7-4d97-9390-af61a5d06e41"
    },
    {
        "author": "薛道光",
        "paragraphs": [
            "上善之基妙最深，华池神水定深沉。",
            "神功运火抽添处，炼己持心莫放心。"
        ],
        "title": "还丹复命篇 七言三十首 其二八",
        "id": "79ea74a8-f85e-4a3e-b00d-94f8a3177b9d"
    },
    {
        "author": "薛道光",
        "paragraphs": [
            "东西南北要精通，交感阴阳雌与雄。",
            "火候直须牢稳审，吹嘘全藉巽宫风。"
        ],
        "title": "还丹复命篇 七言三十首 其二九",
        "id": "ab38d5c4-595a-42da-a139-1ebead296f25"
    },
    {
        "author": "薛道光",
        "paragraphs": [
            "天地相交由否泰，屯蒙气候互相通。",
            "一夫一妇资天地，三女三男合始终。"
        ],
        "title": "还丹复命篇 七言三十首 其三○",
        "id": "89b51896-4008-4472-ab8f-e17468adb0e1"
    },
    {
        "author": "薛道光",
        "paragraphs": [
            "拂掠廛中碍眼尘，休将大道付人情。",
            "堪矜自古神仙辈，持故如愚不作声。"
        ],
        "title": "又诗一首",
        "id": "60abcc22-d7be-4d2f-a26f-379f44b05134"
    },
    {
        "author": "王黼",
        "paragraphs": [
            "巧将千嶂遮晴日，借得三眠作翠帷。"
        ],
        "title": "句",
        "id": "05095bb7-9583-4676-ae0f-a763982ab23e"
    },
    {
        "author": "盛子充",
        "paragraphs": [
            "竹筒牙签日满前，何妨心醉六经眠。"
        ],
        "title": "句",
        "id": "38832003-4cfd-4d2b-be6b-0c7b361d56c6"
    },
    {
        "author": "梅执礼",
        "paragraphs": [
            "前辈风流扫地空，秋香无复伍春红。",
            "旋培数本当幽砌，忽作双英满翠丛。",
            "可但断金私雨露，故应连璧傲霜风。",
            "得来称瑞毋轻剪，留此甘棠寿醉翁。"
        ],
        "title": "滁州希真堂并蒂菊",
        "id": "dc627473-40da-4c77-90bf-78ad14eb34af"
    },
    {
        "author": "梅执礼",
        "paragraphs": [
            "灊高夙所仰，妙想嗟未圆。",
            "邂逅一麾出，安舆奉华颠。",
            "骎骎涉胜境，获缔香火缘。",
            "徘徊庆基殿，稽首颂尧年。",
            "徐步俯松杪，幽寻值灵篇。",
            "轩窗散急雨，四座屯霏烟。",
            "向来玉京梦，了了堕目前。",
            "恍疑鸡犬资，今在第几天。",
            "平生修无怍，自视应得仙。",
            "孺子审可教，凡躯伫加鞭。"
        ],
        "title": "宣和四年东阳梅某出守蕲州以五月十九日斋宿山谷黎明奉亲朝谒真源万寿宫少休五云寺赋此",
        "id": "b546abc4-a6b0-4bd5-b17b-a15d78ba1331"
    },
    {
        "author": "梅执礼",
        "paragraphs": [
            "有令可干难闭户，无人堪访懒移舟。"
        ],
        "title": "句",
        "id": "494e0bad-a463-4dee-a162-dfd715143209"
    },
    {
        "author": "杜崟",
        "paragraphs": [
            "洞门深锁白云横，旛影坛高夕照明。",
            "落叶满阶人语寂，翩然野鹤啄棋枰。"
        ],
        "title": "访道者",
        "id": "faef8ac6-fef5-45c9-9d1a-5d419f7134dd"
    },
    {
        "author": "李公彦",
        "paragraphs": [
            "地灵欲借一握天，神剜鬼划无留坚。",
            "欻然豃豁空而圆，阳乌飞景光自穿。",
            "古藤绕石翠欲牵，石果垂结纷如拳。",
            "中有巖宝吐细泉，六月客坐寒入肩。",
            "昔闻修蟒何蜿蜒，诛茅判木不敢前。",
            "谁令结此殊胜缘，化作宝坊可栖禅。",
            "我非贵客来尘軿，训狐挟狡声亦先。",
            "飞上巖前枯树颠，唤起山丁夜不眠。",
            "涪翁有笔大如椽，七字要与山俱传。",
            "续貂顾我不著便，千古一笑夔怜蚿。"
        ],
        "title": "题澹山巖",
        "id": "f1b03151-78f7-45b1-98e1-9dad714f9b44"
    },
    {
        "author": "释守珣",
        "paragraphs": [
            "兜罗绵手指天地，绀目重瞳顾四维。",
            "七步周行浑属我，一生卖弄小孩儿。"
        ],
        "title": "颂古四十首  其一",
        "id": "25e9c854-32fe-46ef-bd0f-4420a671e84f"
    },
    {
        "author": "释守珣",
        "paragraphs": [
            "瞿罢身心如泥，女子肝肠似铁。",
            "文殊贪寻锅子，罔明由来著楔。",
            "历观大地众生，不解闭门作活。",
            "不动干戈建太平，雨过青山如黛泼。"
        ],
        "title": "颂古四十首  其二",
        "id": "d3228dfe-c4fb-457e-b1f3-ad793c1ee04b"
    },
    {
        "author": "释守珣",
        "paragraphs": [
            "涅槃一路同来往，寸步宁亏达本乡。",
            "鹙子黠儿轻借便，由如哑子吃生姜。",
            "月上女，太无良，不涂红粉自风光。",
            "金锁玄关留不住，百尺竿头信脚行。"
        ],
        "title": "颂古四十首  其三",
        "id": "4558a6f9-5574-4f46-bb67-9e335e780161"
    },
    {
        "author": "释守珣",
        "paragraphs": [
            "帝子游春不逐他，相邀诸姊入尸陀。",
            "死人堆里出身路，拨动烟尘见也么。",
            "灵利汉，不消多。",
            "回头踏著自家底，洞云深处旧烟萝。"
        ],
        "title": "颂古四十首  其四",
        "id": "6e47e9da-eec1-4754-a5a6-ccad63377b60"
    },
    {
        "author": "释守珣",
        "paragraphs": [
            "百万人天普请看，头陀末上独开颜。",
            "堪笑衣穿瘦骨露，一肩授手搭金襴。"
        ],
        "title": "颂古四十首  其五",
        "id": "17b4ac84-0106-456c-a2e5-115cc7715045"
    },
    {
        "author": "释守珣",
        "paragraphs": [
            "难兄难弟问来端，百衲金襴递代传。",
            "弟应兄呼成底事，免认刹竿头指天。"
        ],
        "title": "颂古四十首  其六",
        "id": "736624eb-04bb-4601-9d96-23b07d2f91ad"
    },
    {
        "author": "释守珣",
        "paragraphs": [
            "展阵开旗便要赢，谁知御驾不亲征。",
            "把定锵旗收阵脚，直向熊峰不出兵。"
        ],
        "title": "颂古四十首  其七",
        "id": "9d49502d-ef96-40c0-b749-d7fcd0242b7c"
    },
    {
        "author": "释守珣",
        "paragraphs": [
            "三拜勤劬雪到腰，觅心无处强相饶。",
            "神光冷地思量著，始觉春来雪自消。"
        ],
        "title": "颂古四十首  其八",
        "id": "4d89178d-eb47-4f92-8fb5-d3636c299995"
    },
    {
        "author": "释守珣",
        "paragraphs": [
            "老大不堪用，约去了还来。",
            "伸脚缩脚里，贪程启快哉。",
            "有娘生面无爷姓，趁得昙华五叶开。"
        ],
        "title": "颂古四十首  其九",
        "id": "0188eb3d-4395-4559-af0b-47a611b1752b"
    },
    {
        "author": "释守珣",
        "paragraphs": [
            "不是风兮不是旛，几人北斗面南看。",
            "祖师直下无窼臼，眼绽皮穿较不难。"
        ],
        "title": "颂古四十首  其一○",
        "id": "40191d03-4b76-4d03-8bf6-7e56ff859a42"
    },
    {
        "author": "释守珣",
        "paragraphs": [
            "倚灶为灵自不灵，灵踪断处一堆尘。",
            "野老不来敲祭鼓，打正因邪别是春。"
        ],
        "title": "颂古四十首  其一一",
        "id": "44d3f88a-2515-463f-95c3-2907b4dc1fbe"
    },
    {
        "author": "释守珣",
        "paragraphs": [
            "坐禅成佛心中病，作镜磨砖眼里华。",
            "一掣牢关金锁断，等闲信步便归家。",
            "马驹子，实堪夸。",
            "自从胡乱后，著处是生涯。"
        ],
        "title": "颂古四十首  其一二",
        "id": "b92f427b-83da-4c06-88ff-9bb5731bf8e5"
    },
    {
        "author": "释守珣",
        "paragraphs": [
            "庐陵米价若为酬，入市知行趣自由。",
            "借问年来何所直，大宋山河四百州。"
        ],
        "title": "颂古四十首  其一三",
        "id": "a0c14b49-23d7-4ae2-a143-dafd0edd05d0"
    },
    {
        "author": "释守珣",
        "paragraphs": [
            "即心是佛一家风，马祖声传四海中。",
            "灵利衲僧才一顾，娘生赋性出天聪。"
        ],
        "title": "颂古四十首  其一四",
        "id": "f46341ba-cde5-459f-8310-0282cab29a7a"
    },
    {
        "author": "释守珣",
        "paragraphs": [
            "近日尊位复如何，日面月面哩来囉。",
            "自从舞得三台后，拍拍元来总是歌。"
        ],
        "title": "颂古四十首  其一五",
        "id": "af3bfb14-0615-49bd-82cf-d676078ee782"
    },
    {
        "author": "释守珣",
        "paragraphs": [
            "野鸭羣飞势莫留，瞥然一过已高秋。",
            "和声搊著平生痛，短绠毋劳系鼻头。"
        ],
        "title": "颂古四十首  其一六",
        "id": "ba01308b-0ff6-4ba1-8e87-d18d494a6958"
    },
    {
        "author": "释守珣",
        "paragraphs": [
            "安国安家不在兵，鲁连一箭亦多情。",
            "三千剑客今何在，独许将军建太平。"
        ],
        "title": "颂古四十首  其一七",
        "id": "2be03b09-1cdf-4556-a192-c0ca5885c36d"
    },
    {
        "author": "释守珣",
        "paragraphs": [
            "要得貍奴觌面酬，浑如钳口锁咽喉。",
            "一刀两段从公断，直得悲风动地愁。"
        ],
        "title": "颂古四十首  其一八",
        "id": "e2eb844b-ebe5-491c-9e6c-857fb2190bb5"
    },
    {
        "author": "释守珣",
        "paragraphs": [
            "犀牛扇子用多年，历掌清机授手传。",
            "头角不全收拾取，雨余风月满长川。"
        ],
        "title": "颂古四十首  其一九",
        "id": "f67fe7fa-08f1-4394-87ea-f1efbc9a4cd6"
    },
    {
        "author": "释守珣",
        "paragraphs": [
            "红轮决定沉西去，未委魂灵往那方。",
            "踏得故乡田地稳，本来面目露堂堂。",
            "人只在，不曾亡。",
            "率陀天上非人世，须知别有好商量。"
        ],
        "title": "颂古四十首  其二○",
        "id": "7f41157f-5cd3-4541-aad3-02f84dc783b5"
    },
    {
        "author": "释守珣",
        "paragraphs": [
            "贪观天上月，失却手中桡。",
            "石臼山下路，归计转迢遥。",
            "觌面光辉日，拍手笑吾曹。"
        ],
        "title": "颂古四十首  其二一",
        "id": "24f131fd-1c5a-4be4-b532-0feb84011d5b"
    },
    {
        "author": "释守珣",
        "paragraphs": [
            "老倒丹霞烧木佛，院主眉须刚突出。",
            "罪过从来作底当，谁道千虚不博实。"
        ],
        "title": "颂古四十首  其二二",
        "id": "c03f353c-4722-46f0-8a00-55fa49ad286f"
    },
    {
        "author": "释守珣",
        "paragraphs": [
            "三种佳名一个过，邀君把手上高坡。",
            "时人自没登山力，空负当年一曲歌。"
        ],
        "title": "颂古四十首  其二三",
        "id": "b004f9dc-c041-4c04-b19a-6545e7544e74"
    },
    {
        "author": "释守珣",
        "paragraphs": [
            "连天野火了无涯，起处犹来辨作家。",
            "眼里瞳人双翳尽，面前遍界绝空华。",
            "道吾老，也堪夸。",
            "汲水僧归林下寺，待船人立渡头沙。"
        ],
        "title": "颂古四十首  其二四",
        "id": "5ba4928d-72b2-4f16-954f-27ccda7b0113"
    },
    {
        "author": "释守珣",
        "paragraphs": [
            "孰云天地与同根，事角争如理见亲。",
            "一槛庭花浑己物，满天风月与谁论。",
            "堪笑南泉老作，犹来因语识人。",
            "可怜陆亘大夫，对面埋没家珍。"
        ],
        "title": "颂古四十首  其二五",
        "id": "1250a4b2-d099-4721-8f72-60254032da1a"
    },
    {
        "author": "释守珣",
        "paragraphs": [
            "青青庭柏指西来，赵老门风八字开。",
            "岁寒枝有深深意，谁把灵根著处栽。"
        ],
        "title": "颂古四十首  其二六",
        "id": "5739dbc3-9116-4da5-846f-c1072546d777"
    },
    {
        "author": "释守珣",
        "paragraphs": [
            "张公末醉李公扶，从此嘉声满道途。",
            "却被金刚开口笑，谁能爱你护身符。"
        ],
        "title": "颂古四十首  其二七",
        "id": "cd0195df-9658-4e4a-88e1-0895a98b8e16"
    },
    {
        "author": "释守珣",
        "paragraphs": [
            "见成公案便相当，秤则称兮斗则量。",
            "非较非年三十棒，至今平步也翱翔。"
        ],
        "title": "颂古四十首  其二八",
        "id": "c5436e9e-c209-48f9-9e40-d282dae8e5f4"
    },
    {
        "author": "释守珣",
        "paragraphs": [
            "终日看天不举头，桃花烂熳始擡眸。",
            "饶君便有遮天网，到得牢关即便休。"
        ],
        "title": "颂古四十首  其二九",
        "id": "044ad659-ef4e-4197-96bb-7246b063c2e5"
    },
    {
        "author": "释守珣",
        "paragraphs": [
            "无寒暑处洞山语，多少禅人迷处所。",
            "寒时向火热乘凉，一生免得避寒暑。"
        ],
        "title": "颂古四十首  其三○",
        "id": "4953cfa4-0fc0-4cfb-bbd2-db139d267605"
    },
    {
        "author": "释守珣",
        "paragraphs": [
            "卷则浑仑无缝，舒则八面生光。",
            "百千诸佛，同处一方。",
            "转机轮于掌握，奋大用于当场。",
            "非独三十年后，面前薝卜馨香。"
        ],
        "title": "颂古四十首  其三一",
        "id": "c6872a05-eaa1-4bc1-9cc0-e428bad4f06a"
    },
    {
        "author": "释守珣",
        "paragraphs": [
            "残羹馊饭，无处安著。",
            "换手搥胸，劈头盖却。",
            "两个无孔铁槌，一样无绳自缚。"
        ],
        "title": "颂古四十首  其三二",
        "id": "48cf7dc6-4a90-4622-b9df-fbae19dde073"
    },
    {
        "author": "释守珣",
        "paragraphs": [
            "发足超方，地头亲到。",
            "遇著险峻道途，杀活杖子变豹。",
            "米仓大路平如砥，未免漆桶里著到。",
            "不搽红粉也风流，大抵还他肌骨好。"
        ],
        "title": "颂古四十首  其三三",
        "id": "c0bb6d0d-2c39-47a2-af85-aefb5cdc0a7a"
    },
    {
        "author": "释守珣",
        "paragraphs": [
            "无孔笛子两头吹，韵出青霄彻九维。",
            "可怜一对冤家种，人人鼻孔大头垂。"
        ],
        "title": "颂古四十首  其三四",
        "id": "79160f3d-31ea-47fa-a9f6-73417d99dbfb"
    },
    {
        "author": "释守珣",
        "paragraphs": [
            "云门餬饼对超谈，多少禅流看不穿。",
            "若是孔门真弟子，自然知道化三千。"
        ],
        "title": "颂古四十首  其三五",
        "id": "83db2a51-dc7e-4db8-87a1-4437bcf20bf7"
    },
    {
        "author": "释守珣",
        "paragraphs": [
            "问佛唯言干屎橛，非独抽钉兼拔楔。",
            "不是韶阳老古锥，争得亲言出亲舌。"
        ],
        "title": "颂古四十首  其三六",
        "id": "667f820d-efca-4665-aae1-f26708bf71c0"
    },
    {
        "author": "释守珣",
        "paragraphs": [
            "鼠既不灵，官马相踏。",
            "借使乘风，厮挨厮拶。",
            "干戈中立太平基，凛凛嘉声振兰若。"
        ],
        "title": "颂古四十首  其三七",
        "id": "6e5d56c4-9cc4-4c76-9b2e-13826771a67d"
    },
    {
        "author": "释守珣",
        "paragraphs": [
            "借婆裙子拜婆朝，问佛唯言汝惠超。",
            "万古石头城下水，终归大海作波涛。"
        ],
        "title": "颂古四十首  其三八",
        "id": "6af536ba-de02-4224-8893-9b2389c6a9a1"
    },
    {
        "author": "释守珣",
        "paragraphs": [
            "泥水未分红菡萏，雨余先透碧波香。",
            "千般意路终难会，一著归根便厮当。"
        ],
        "title": "颂古四十首  其三九",
        "id": "061c41b3-03cb-4021-bdac-aec0eccba439"
    },
    {
        "author": "释守珣",
        "paragraphs": [
            "问处分明答处亲，青峰八字打开门。",
            "头头尽是吾家物，何必临歧更问津。"
        ],
        "title": "颂古四十首  其四○",
        "id": "828fe48a-cb6a-4129-875b-bdb7946c762c"
    },
    {
        "author": "释守珣",
        "paragraphs": [
            "𨍏轹钻，住山斧，佛祖出头未轻与。",
            "纵使醍醐满世间，你无宝器如何取。",
            "阿呵呵，神山打罗，道吾作舞。",
            "甜甜彻蒂甜，苦瓠连根苦。"
        ],
        "title": "偈二首  其一",
        "id": "2f73faed-06a0-4cf3-8709-c964255f253e"
    },
    {
        "author": "释守珣",
        "paragraphs": [
            "如来禅，祖师道，切忌将心外边讨。",
            "从门所得即非珍，特地埋藏衣里宝。",
            "禅家流，须及早，拨动祖师关捩，抖擞多年布袄。",
            "是非毁誉付之空，竖阔横长浑恰好。",
            "君不见寒山老，终日嬉嬉，长年把扫。",
            "人问其中事若何，入荒田不拣信手拈来草。"
        ],
        "title": "偈二首  其二",
        "id": "c69a5f8d-06c0-4997-8906-053cb1f06524"
    },
    {
        "author": "翁彦深",
        "paragraphs": [
            "闻道三茅五洞门，翛然来往御风仙。",
            "云深骐骥那容步，松古龟蛇莫问年。",
            "邂逅江头披雾语，寻思巖畔枕流眠。",
            "自怜天柱曾孙老，句曲清游合有缘。"
        ],
        "title": "次（毛友）玉晨鉴义真公见访韵",
        "id": "414a4de1-03fd-4c09-8fbd-63916a0fcbca"
    },
    {
        "author": "王次翁",
        "paragraphs": [
            "徙薪曲突论无凭，太尉山中混耦耕。",
            "头额烂焦曾未录，参谋先已享专城。"
        ],
        "title": "闻马扩参议弃官  其一",
        "id": "aa01ff3d-f25a-4edf-8803-a62aa4a64afd"
    },
    {
        "author": "王次翁",
        "paragraphs": [
            "近来出处事何如，先辈风流扫地无。",
            "忽有子充惊末俗，一言未契便长驱。"
        ],
        "title": "闻马扩参议弃官  其二",
        "id": "53a2b126-9b89-4001-be95-a2003e6630b0"
    },
    {
        "author": "释善果",
        "paragraphs": [
            "冰壶雪室坐禅时，世事纷纭莫可知。",
            "仰羨一堂云水客，忘机寂默是便宜。"
        ],
        "title": "偈  其一",
        "id": "3b73a3a0-175e-4959-951f-020dcdb5af76"
    },
    {
        "author": "释善果",
        "paragraphs": [
            "韶阳一曲二十五，不属宫商角征羽。",
            "寥寥千古共谁论，明眼衲僧未轻许。"
        ],
        "title": "偈  其二",
        "id": "efbbaf56-323b-462b-af0a-7baacb263a75"
    },
    {
        "author": "释善果",
        "paragraphs": [
            "松风清，霜月白。",
            "妙应无私，灵光烜赫。",
            "不用思量，何须拣择。",
            "一句定干坤，千古为标格。"
        ],
        "title": "偈  其三",
        "id": "6c5377da-d41a-4a14-9915-50d49facba3b"
    },
    {
        "author": "释善果",
        "paragraphs": [
            "德山棒，临济喝，不是横该与竖抹。",
            "拈来直下要承当，透网金鳞活鱍鱍。",
            "活鱍鱍，任人看，碧天云静冷光寒。",
            "行行莫谓知音少，佛祖总在一亳端。"
        ],
        "title": "偈  其四",
        "id": "9d8bf5f7-b16b-4674-bc60-bb69e2965ed4"
    },
    {
        "author": "释善果",
        "paragraphs": [
            "苏州有，常州有，吸尽西江只一口。",
            "百八数珠数不尽，须知天长与地久。",
            "腾今焕古作嘉祥，一一面南看北斗。"
        ],
        "title": "偈  其五",
        "id": "3d2e7839-9509-4e87-9232-5a5ef62791a8"
    },
    {
        "author": "释善果",
        "paragraphs": [
            "鸦鸣鹊噪为祥瑞，明月清风作近邻。",
            "入座笑谈欣亹亹，怡然世外两闲人。"
        ],
        "title": "偈  其六",
        "id": "bdafe63b-0d4b-4f6b-a95c-bb82fc50e000"
    },
    {
        "author": "释善果",
        "paragraphs": [
            "数日霶沱大雨，元来不落别处。",
            "滴穿释迦鼻孔，浸烂弥勒眼睛。",
            "溪涧岂能鱼得住，终归大海作波涛。"
        ],
        "title": "偈  其七",
        "id": "9e5eb1f1-4c8d-45b8-82f5-71c2eb604d81"
    },
    {
        "author": "释善果",
        "paragraphs": [
            "九夏光阴一瞬间，休论城市与深山。",
            "大圆觉是安居处，坐断毗卢境界宽。"
        ],
        "title": "偈  其八",
        "id": "7f61451f-26a0-4ac6-9573-33362566ce49"
    },
    {
        "author": "释善果",
        "paragraphs": [
            "桃花红，李花白，万壑千巖光烜赫。",
            "灵云悟处勿遮藏，贤沙正是白拈贼。",
            "贼贼，说甚释迦与弥勒。"
        ],
        "title": "偈  其九",
        "id": "99921b61-ed44-4d21-ad50-b8e911048d0f"
    },
    {
        "author": "释善果",
        "paragraphs": [
            "是法不可示，言词相寂灭。",
            "击破太虚空，万里一条铁。"
        ],
        "title": "偈  其一○",
        "id": "ef0ae813-7421-480c-a7c3-71d0e9a65b04"
    },
    {
        "author": "释善果",
        "paragraphs": [
            "心生法亦生，心灭法亦灭。",
            "心法两俱忘，乌龟唤作鼈。"
        ],
        "title": "偈  其一一",
        "id": "d3f87ab6-1224-4371-998c-7308d36f89fd"
    },
    {
        "author": "宇文虚中",
        "paragraphs": [
            "满腹诗书漫古今，频年流落易伤心。",
            "南冠终日囚车府，北雁何时到上林。",
            "开口摧颓空抱璞，胁肩奔走尚腰金。",
            "莫邪利剑今安在，不斩奸邪恨最深。"
        ],
        "title": "虏中作三首  其一",
        "id": "614998eb-2d9b-443c-ba10-17790b2565b7"
    },
    {
        "author": "宇文虚中",
        "paragraphs": [
            "遥夜沈沈满幕霜，有时归梦到家乡。",
            "传闻已筑西河馆，自许能肥北海羊。",
            "回首两朝俱草莽，驰心万里绝农桑。",
            "人生一死浑闲事，裂眦穿胸不汝忘。"
        ],
        "title": "虏中作三首  其二",
        "id": "a2d8f510-ed66-44f6-98b1-9941debdba30"
    },
    {
        "author": "宇文虚中",
        "paragraphs": [
            "不堪垂老尚蹉跎，有口无辞可奈何。",
            "强食小儿犹解事，学妆娇女最怜他。",
            "故衾愧见霑秋雨，短褐宁忘拆海波。",
            "倚仗循环如可待，未愁来日苦无多。"
        ],
        "title": "虏中作三首  其三",
        "id": "dc6c634a-aa4a-4cf3-95a2-0534021e4a3d"
    },
    {
        "author": "宇文虚中",
        "paragraphs": [
            "穷愁诗满箧，孤愤气填胸。",
            "脱身枳棘下，顾我雪窖中。",
            "竟日朋盍簪，论文一樽同。",
            "飜然南飞燕，却背北归鸿。",
            "人生悲与乐，倚伏如张弓。",
            "莫言竟愦愦，作书怨天公。"
        ],
        "title": "郑下赵光道与余有十五年家世之旧守官代郡之崞县闻余以使事羁留平城与诸公相从皆一时英彦遂以应举自免去驾短辕下泽车驱一僮二驴扶病以来相聚凡旬日而归昔白乐天与元微之偶相遇于夷陵峡口既而作诗叙别虽憔悴哀伤感念存没至叹泣不能自已而终篇之意盖亦自开慰况吾辈今日可无片言以识一时之事邪因各题数句而余为之叙夜将半各有酒所语不复锻炼要之皆肺腑中流出也",
        "id": "2e02c2c0-5714-4d5f-98ba-ce45948c6251"
    },
    {
        "author": "宇文虚中",
        "paragraphs": [
            "公家祖皇提三尺，素灵中断开王迹。",
            "自从武库冲屋飞，化作文星照东壁。",
            "夫君安得此龙泉，秋水湛湛浮青天。",
            "夔魖奔喘禺强护，中夜跃出光蜿蜒。",
            "拄颐櫑具男儿饰，弹铗长歌气填臆。",
            "嶙峋折槛霁天威，将军拜伏奸臣泣。",
            "龙泉尔莫矜雄铓，不见鸟尽良弓藏。",
            "会当铸汝为农器，一剑不如书数行。"
        ],
        "title": "古剑行",
        "id": "aef1b25b-8d2a-4f99-98ff-f4665adabc4f"
    },
    {
        "author": "宇文虚中",
        "paragraphs": [
            "西风萧飒百草黄，南斋白菊占秋芳。",
            "主人好事不专飨，撷送客馆分幽香。",
            "幽香清艳两难得，冰雪肌肤龙麝裛。",
            "悄然坐我蘂珠宫，玉斧瑶姬皆旧识。",
            "仙家蓻菊名日精，我今号尔为月英。",
            "月中风露秋夕好，感此仙种来曾城。",
            "凭君传与金天令，月与霜姿驻清景。",
            "重阳好伴白衣来，五柳先生忆三迳。"
        ],
        "title": "白菊",
        "id": "a4a4554d-516f-41cc-bf41-e60a08f84f47"
    },
    {
        "author": "宇文虚中",
        "paragraphs": [
            "燕山归来头已白，自笑客中仍作客。",
            "此生悲欢不可料，况复吾年过半百。",
            "故人惊我酒尚狂，为洗缾罍贮春色。",
            "酒阑人散月盈庭，静听清渠流㶁㶁。"
        ],
        "title": "还舍作",
        "id": "71bda4ae-a4cc-4eab-9eec-64524c6c87c7"
    },
    {
        "author": "宇文虚中",
        "paragraphs": [
            "先生久忘机，为尔虞矰缴。",
            "一朝长羽翮，万里翔寥廓。",
            "谁信恶沟鸱，忽作华表鹤。",
            "岂无三玉环，遗音嗣黄雀。"
        ],
        "title": "庭下养三鸳鸯忽去不反戏为作诗",
        "id": "37b78084-3eca-45a6-88a1-e5dc65d4e605"
    },
    {
        "author": "宇文虚中",
        "paragraphs": [
            "平生幸识系珠衣，穷走他乡未得归。",
            "有客为传祗树法，此心便息汉阴机。",
            "百千三昩一门入，四十九年诸事非。",
            "寄与香山老居士，要凭二义发余辉。"
        ],
        "title": "予写金刚经与王正道正道与朱少章复以诗来辄次二公韵  其一",
        "id": "f1002cfd-1ce6-4ae4-9030-cb5d566919be"
    },
    {
        "author": "宇文虚中",
        "paragraphs": [
            "前世曾为粥饭僧，此生随处且腾腾。",
            "经中因认人我相，教外都忘大小乘。",
            "写去欲云居士颂，信来如续祖师灯。",
            "他年辱赠茅庵句，谁谓因缘昔未曾。"
        ],
        "title": "予写金刚经与王正道正道与朱少章复以诗来辄次二公韵  其二",
        "id": "b0e60b68-2857-46c3-aa46-62731ca54d35"
    },
    {
        "author": "宇文虚中",
        "paragraphs": [
            "芒屦松冠野外装，茶铛药灶静中忙。",
            "含风荇逐波纹展，著雨花连土气香。",
            "停策仰簷朝觅句，披襟穿树晚追凉。",
            "蓬蒿似欲荒三迳，疏懒谁知意更长。"
        ],
        "title": "郊居",
        "id": "5588a247-66b1-400f-b40b-7140324bc3fa"
    },
    {
        "author": "宇文虚中",
        "paragraphs": [
            "洞户延清吹，庭除贮绿阴。",
            "不随风月媚，肯受雪霜侵。",
            "润入珠泉爽，声传玉帐深。",
            "主人留胜赏，同此岁寒心。"
        ],
        "title": "歳寒堂",
        "id": "9b96c7eb-49bc-4717-8db9-ab89640d8f9e"
    },
    {
        "author": "宇文虚中",
        "paragraphs": [
            "旧日重阳厌旅装，而今身世更悲凉。",
            "愁添白髪先春雪，泪著黄花助晚霜。",
            "客馆病余红日短，家山信断碧云长。",
            "故人不恨村醪薄，乘兴能来共一觞。"
        ],
        "title": "重阳旅中偶记二十年前二诗因而有作",
        "id": "1e3bafc1-592f-4e72-aee5-cc24b9567907"
    },
    {
        "author": "宇文虚中",
        "paragraphs": [
            "北洹春事休嗟晚，三月尚寒花信风。",
            "遥忆东吴此时节，满江鸭绿弄残红。"
        ],
        "title": "春日",
        "id": "bdcc5480-e77d-48e6-b74e-e4b111d148ff"
    },
    {
        "author": "宇文虚中",
        "paragraphs": [
            "两年重九皆羁旅，万水千山厌远游。",
            "白酒黄花聊度日，青萍绿绮共忘忧。",
            "却怜风雨梁山路，不似莼鲈楚泽秋。",
            "何必东臯是三迳，此身天地一虚舟。"
        ],
        "title": "己丑重阳在剑门梁山铺",
        "id": "adc0032d-01bb-497d-970a-cdb2f9c7f92d"
    },
    {
        "author": "宇文虚中",
        "paragraphs": [
            "词人诗句压离骚，按膝长吟意自豪。",
            "袖里虹蜺冲霁色，笔端风雨驾云涛。",
            "将衰难称千年祝，增重虚蒙只字褒。",
            "太史已应飞急奏，文星偏傍使星高。"
        ],
        "title": "生日和甫同诸公载酒袖诗为礼感佩之余以诗为谢",
        "id": "143805ff-3242-42f5-b1dc-6f40836f8d06"
    },
    {
        "author": "宇文虚中",
        "paragraphs": [
            "堆架缣缃粲蔀居，眼前长物埽无余。",
            "避嚣肯要邻人卜，论友先寻上世书。",
            "汲古不须忧绠短，随波聊复任舟虚。",
            "勿欺文室才容膝，六合神游有日车。"
        ],
        "title": "和题稽古轩",
        "id": "655a8c95-3715-4dbb-bef9-2860a2c59f46"
    },
    {
        "author": "宇文虚中",
        "paragraphs": [
            "去国匆匆遂隔年，公私无益两茫然。",
            "当时议论不能固，今日穷愁何足怜。",
            "生死已从前世定，是非留与后人传。",
            "孤臣不为沈湘恨，怅望三韩别有天。"
        ],
        "title": "己酉歳书怀",
        "id": "dfe08cb4-a455-4483-a7b5-e98d995fbee6"
    },
    {
        "author": "宇文虚中",
        "paragraphs": [
            "先生寂莫草玄文，正要侯芭作富邻。",
            "客至但须樽有酒，日高不怕甑生尘。",
            "急催岭外传梅使，来饷篱边采菊人。",
            "已埽明窗供点笔，为君拟赋洞庭春。"
        ],
        "tags": [
            "洞庭湖"
        ],
        "title": "泾王许以酒饷龙溪老人几月不至以诗促之",
        "id": "34b5f572-1cdd-4cd0-a2f5-5d7f813c98cc"
    },
    {
        "author": "宇文虚中",
        "paragraphs": [
            "峄阳惯听凤雏鸣，泻出泠然万籁声。",
            "已厌笙簧非雅曲，幸从炊爨脱余生。",
            "昭文不鼓缘何意，靖节无絃且寄情。",
            "乞与南冠囚絷客，为君一奏变春荣。"
        ],
        "title": "从人借琴",
        "id": "c7037557-c189-4afb-93f7-fccca33f8a52"
    },
    {
        "author": "宇文虚中",
        "paragraphs": [
            "奔峭从天拆，悬流赴壑清。",
            "路回穿石细，崖裂与藤争。",
            "花已从南发，人今又北行。",
            "节旄都落尽，奔走愧平生。"
        ],
        "title": "过居庸关",
        "id": "33c2d419-351e-4aa2-aa21-ab9d4a7c48f8"
    },
    {
        "author": "宇文虚中",
        "paragraphs": [
            "山与烟云暝，溪兼冰雪流。",
            "寒枝啼秸鞠，炀室聚咿嚘。",
            "此日征行困，何时丧乱休。",
            "尚矜争席好，无复旧鸣驺。"
        ],
        "title": "晚宿耀武关",
        "id": "5caa2c3d-5358-4095-a0f0-f0ff070c91ce"
    },
    {
        "author": "宇文虚中",
        "paragraphs": [
            "落日尘埃壮，阴风天地昏。",
            "牛羊争隘道，鸟雀聚空村。",
            "跛曳伤行役，光华误主恩。",
            "未甘迟莫景，伏枥意犹存。"
        ],
        "title": "安定道中",
        "id": "4baead21-7dd6-4cb6-b1bc-50955e64aa62"
    },
    {
        "author": "宇文虚中",
        "paragraphs": [
            "平生随牒浪推移，只为生民不为私。",
            "万里翠舆犹远播，一身幽圄敢终辞。",
            "鲁人除馆西河外，汉使驱羊北海湄。",
            "不是故人高议切，肯来军府问钟仪。"
        ],
        "title": "上乌林天使三首  其一",
        "id": "758c0a67-2afb-4752-93b0-a0b4c8d58538"
    },
    {
        "author": "宇文虚中",
        "paragraphs": [
            "拭玉辕门吐寸诚，敢将缓颊沮天兵。",
            "雷霆傥肯矜彫弊，草芥何须计死生。",
            "定鼎未应周命改，登坛合许赵人平。",
            "知君妙有经邦策，存取威怀万世名。"
        ],
        "title": "上乌林天使三首  其二",
        "id": "5084404e-8415-4c74-b14d-44674e427432"
    },
    {
        "author": "宇文虚中",
        "paragraphs": [
            "当时初结两朝欢，曾见军前捧血槃。",
            "本为万年依荫厚，那知一日遽盟寒。",
            "羊牵已作俘囚献，鱼漏终期网罟寛。",
            "幸有故人知底蕴，下臣获考敢谋安。"
        ],
        "title": "上乌林天使三首  其三",
        "id": "fe76eaaf-9e6b-47d4-b6c3-33dc855f831d"
    },
    {
        "author": "宇文虚中",
        "paragraphs": [
            "不是凭虚避世喧，此中于物本无缘。",
            "静看畏影徒劳尔，题作斋心亦且然。",
            "意识已随言语断，生涯聊任岁时迁。",
            "老夫亦涉天游趣，三复南华第四篇。"
        ],
        "title": "姑苏滕惇礼榜所居阁曰斋心成都宇文某作诗以广其意",
        "id": "6a635cf9-d578-4088-8a1f-24bae859b24e"
    },
    {
        "author": "宇文虚中",
        "paragraphs": [
            "沙碧平犹涨，霜红粉已多。",
            "驹年惊过隙，凫影倦随波。",
            "散步双扶老，栖身一养和。",
            "羞看使者节，甘荷牧人蓑。"
        ],
        "title": "和高子文秋兴二首  其一",
        "id": "6e36f24e-15ae-4613-a003-760f21b697fc"
    },
    {
        "author": "宇文虚中",
        "paragraphs": [
            "摇落山城莫，栖迟客馆幽。",
            "葵衰前日雨，菊老异乡秋。",
            "自信浮沈数，仍怀顾望愁。",
            "蜀江归棹在，浩荡逐春鸥。"
        ],
        "title": "和高子文秋兴二首  其二",
        "id": "d0bda20a-2c51-4580-9fab-fce33652f025"
    },
    {
        "author": "宇文虚中",
        "paragraphs": [
            "老畏年光短，愁随秋色来。",
            "一持旌节出，五见菊花开。",
            "强忍玄猿泪，聊浮绿蚁杯。",
            "不堪南向望，故国又丛台。"
        ],
        "title": "又和九日",
        "id": "8a68a586-5095-4db0-b21c-754f5ff138f1"
    },
    {
        "author": "宇文虚中",
        "paragraphs": [
            "今夜家家月，临筵照绮楼。",
            "那知孤馆客，独抱故乡愁。",
            "感激时难遇，讴吟意未休。",
            "应分千斛酒，来洗百年忧。"
        ],
        "title": "中秋觅酒",
        "id": "36ea4fe4-cf48-454b-aab2-69138a349801"
    },
    {
        "author": "宇文虚中",
        "paragraphs": [
            "短草铺茸绿，残红照雪稀。",
            "暖轻还锦褥，寒峭怯罗衣。"
        ],
        "title": "四序回文十二首 春 其一",
        "id": "53b9cbcc-33a8-43d4-9a7e-88de9a2965e5"
    },
    {
        "author": "宇文虚中",
        "paragraphs": [
            "翠涟冰绽日，香径晚多花。",
            "细笋抽蒲密，长条舞柳斜。"
        ],
        "title": "四序回文十二首 春 其二",
        "id": "bce51590-7b92-4126-a86c-a25cc98350c9"
    },
    {
        "author": "宇文虚中",
        "paragraphs": [
            "折花幽槛小，倾酒绿杯深。",
            "蝶舞轻风晓，莺啼老树阴。"
        ],
        "title": "四序回文十二首 春 其三",
        "id": "84de94dd-9f79-47ac-b615-220a96c261c1"
    },
    {
        "author": "宇文虚中",
        "paragraphs": [
            "翠密围窗竹，青圆贴水荷。",
            "睡多嫌昼永，醒少得风和。"
        ],
        "title": "四序回文十二首 夏 其一",
        "id": "01376497-cdda-48e4-b1ef-960c189f6c6b"
    },
    {
        "author": "宇文虚中",
        "paragraphs": [
            "草径迷深绿，莲池浴腻红。",
            "早蝉鸣树曲，鲜鲤跃潭东。"
        ],
        "title": "四序回文十二首 夏 其二",
        "id": "ae8fb14f-f4d7-49b0-961c-086e46a5fb9e"
    },
    {
        "author": "宇文虚中",
        "paragraphs": [
            "暴雨随云骤，惊雷隐地平。",
            "好风摇箑透，轻汗挹冰清。"
        ],
        "title": "四序回文十二首 夏 其三",
        "id": "f1e240a0-ac82-4871-b10c-7965e96ddef4"
    },
    {
        "author": "宇文虚中",
        "paragraphs": [
            "晚日欣帘卷，凉风觉袂摇。",
            "远吟高兴遣，长醉宿愁销。"
        ],
        "title": "四序回文十二首 秋 其一",
        "id": "8db6b8c3-689f-4a35-b04a-e6b20c94e133"
    },
    {
        "author": "宇文虚中",
        "paragraphs": [
            "短苇低残雨，虚舟带晚潮。",
            "断鸿归暗浦，疏叶堕寒梢。"
        ],
        "title": "四序回文十二首 秋 其二",
        "id": "81784e9c-bc16-44e8-bdaf-521f719af900"
    },
    {
        "author": "宇文虚中",
        "paragraphs": [
            "戚戚蛬吟苦，茫茫水驿孤。",
            "日衔山色莫，霜带菊丛枯。"
        ],
        "title": "四序回文十二首 秋 其三",
        "id": "d1a7a726-a269-49d8-ab10-7b3f7408b5f4"
    },
    {
        "author": "宇文虚中",
        "paragraphs": [
            "鹘健呼风急，乌啼促景残。",
            "窟深宜兔蛰，蒲折荫鱼寒。"
        ],
        "title": "四序回文十二首 冬 其一",
        "id": "b58c4c9a-5483-4837-96d9-23a09e6c4638"
    },
    {
        "author": "宇文虚中",
        "paragraphs": [
            "裂瓦寒霜重，铺窗月影清。",
            "灭灯惊好梦，孤枕念深情。"
        ],
        "title": "四序回文十二首 冬 其二",
        "id": "132a20fc-b886-4af1-a21b-afb518d8770d"
    },
    {
        "author": "宇文虚中",
        "paragraphs": [
            "秀柏留阴绿，芳梅蘸影斜。",
            "溜簷冰结玉，装树雪飞花。"
        ],
        "title": "四序回文十二首 冬 其三",
        "id": "23986f32-8fbb-4a16-98e2-54d6a839af6c"
    },
    {
        "author": "宇文虚中",
        "paragraphs": [
            "清阴霭霭匝城闉，万井熙熙桃杏春。",
            "紫陌传呼旌斾出，重臣新佩玉麒麟。"
        ],
        "title": "灯碑五首  其一",
        "id": "79c8ba8f-2d7a-43ac-aa24-ac6f149f95b7"
    },
    {
        "author": "宇文虚中",
        "paragraphs": [
            "钿轴天章拜异恩，驿骖花骑暎朝暾。",
            "手持禁钥千门肃，官压东宫二品尊。"
        ],
        "title": "灯碑五首  其二",
        "id": "851c7f19-c249-494f-994c-3dda1f833373"
    },
    {
        "author": "宇文虚中",
        "paragraphs": [
            "垒原清照白登山，弥陇连天麦浪寒。",
            "剑戟渐销农器出，人家只识劝农官。"
        ],
        "title": "灯碑五首  其三",
        "id": "876215fb-bfa6-42c5-a7dc-c5e40a05c34b"
    },
    {
        "author": "宇文虚中",
        "paragraphs": [
            "九夏南风入舜琴，恩风泽雨浃飞沈。",
            "陪京最是仪形地，先识君王解愠心。"
        ],
        "title": "灯碑五首  其四",
        "id": "332f0d91-00c9-46a7-b4d9-708253ffd23f"
    },
    {
        "author": "宇文虚中",
        "paragraphs": [
            "枹鼓无声讼狱空，懽谣击壤万家同。",
            "时人共解班春意，兵寝刑清第一功。"
        ],
        "title": "灯碑五首  其五",
        "id": "42ca5d03-cd36-40c6-a326-3aa739107618"
    },
    {
        "author": "宇文虚中",
        "paragraphs": [
            "雨来蒸欝似江乡，雨过西风特地凉。",
            "尚有庭花共客恨，可无尊酒慰幽芳。"
        ],
        "title": "馆中书事",
        "id": "e1e992a8-a71f-45a8-8b3b-d67e05c1de76"
    },
    {
        "author": "宇文虚中",
        "paragraphs": [
            "未厌平生习气浓，更将余事训儿童。",
            "鲁论二万三千字，悟入从初一句中。"
        ],
        "title": "时习斋",
        "id": "de5d0309-11da-48e5-8ce6-dcd11ab88d32"
    },
    {
        "author": "宇文虚中",
        "paragraphs": [
            "傍人但笑腹便便，枕藉诗书正昼眠。",
            "不识先生真悟处，未离文字已逃禅。"
        ],
        "title": "醉经斋",
        "id": "57a4e6ab-f51c-4e4c-bc58-0005599afb6d"
    },
    {
        "author": "宇文虚中",
        "paragraphs": [
            "旋汲清泉起縠纹，定知娄永是前身。",
            "个中自可逃真性，不用淋漓污葛巾。"
        ],
        "title": "醉墨斋",
        "id": "21865976-0ccf-471f-8025-109c920017ee"
    },
    {
        "author": "宇文虚中",
        "paragraphs": [
            "汝琴莫作归凤鸣，汝曲莫裁白鹤怨。",
            "明珠破璧挂高城，上有乌啼人不见。",
            "堂中蜡炬红生花，门前绀幰七香车。",
            "博山夜长香烬冷，悠悠荡子留倡家。",
            "妾机尚余数梭锦，织恨传情还未忍。",
            "城乌为我尽情啼，知道单栖泪盈枕。"
        ],
        "title": "乌夜啼",
        "id": "34d4ceb5-d7dc-4cf7-8d0e-c6f259767406"
    },
    {
        "author": "宇文虚中",
        "paragraphs": [
            "有人若问南冠客，为道西山赋蕨薇。"
        ],
        "title": "句",
        "id": "322664d7-51d7-4310-b2b2-cdb087d5ab50"
    },
    {
        "author": "汪藻",
        "paragraphs": [
            "相士如相马，灭没深天机。",
            "区区铜马法，徒识牝与骊。",
            "人言当涂公，恶人知其微。",
            "如何许邵语，受之不复疑。",
            "知人固不易，人亦未易知。",
            "媸妍在水镜，铅粉徒自欺。",
            "孰为仁义人，未假已不归。",
            "伯乐不可作，思与曹瞒期。"
        ],
        "title": "咏古四首  其一",
        "id": "20df6b81-b85c-4e98-82cf-2a41f4e6ba9b"
    },
    {
        "author": "汪藻",
        "paragraphs": [
            "世事如大弩，人若材官然。",
            "乘势易发机，非时劳控弦。",
            "又如大水中，置彼万斛船。",
            "虽有帆与樯，亦须风动天。",
            "不见周公瑾，弱龄已飞鶱。",
            "不见师尚父，鹰扬在华颠。",
            "彼非生而材，此岂晚乃贤。",
            "镃基喻智慧，要必有待焉。",
            "叹息狂驰子，尝为愚者怜。"
        ],
        "title": "咏古四首  其二",
        "id": "3395864d-6134-4dd7-9710-f766da529f3d"
    },
    {
        "author": "汪藻",
        "paragraphs": [
            "昆山有璞玉，外质而内美。",
            "惟其不自衒，故与顽石齿。",
            "和也速于售，再献甘灭趾。",
            "在玉庸何伤，惜君两足耳。"
        ],
        "title": "咏古四首  其三",
        "id": "657fd32b-9836-4e59-81a0-6d87a6d8b49d"
    },
    {
        "author": "汪藻",
        "paragraphs": [
            "堂堂明堂柱，根节几岁寒。",
            "使与蒲柳同，扶厦良亦难。",
            "我衣敝緼袍，我饭苜蓿盘。",
            "天公方试我，剑铗勿妄弹。"
        ],
        "title": "咏古四首  其四",
        "id": "6b2b2d83-3432-460a-80f5-3e495a29b530"
    },
    {
        "author": "汪藻",
        "paragraphs": [
            "端居有何好，名与胜会并。",
            "人生岂长闲，天宇不屡晴。",
            "邂逅风日佳，一醉万事轻。",
            "君家大父客，诗如九韶鸣。",
            "浮春散无垠，揽取造物惊。",
            "坐令绿野堂，岌嶪睢阳城。",
            "风流被三世，诸郎未惭卿。",
            "开轩著尊酒，报答千花明。",
            "饮罢遣客休，仰空看云行。",
            "是中有佳处，遑恤身后名。",
            "宁为秋雨叹，更作秋虫声。"
        ],
        "title": "题张公明赏晴轩",
        "id": "99f12bee-c8a6-445b-83e6-5de834592983"
    },
    {
        "author": "汪藻",
        "paragraphs": [
            "轩冕有何乐，书生分尤悭。",
            "都卢百年中，强半堕险艰。",
            "能著屐几两，恨无茅三间。",
            "傥非身世忘，那得方寸闲。",
            "不见葆真老，功成鬂毛斑。",
            "飘然日边来，复作昼掩关。",
            "所至书满屋，铅黄不停删。",
            "开窗寻丈余，要看湘南山。",
            "夕待明月至，朝期白云还。",
            "醉吟如乐天，但少素与蛮。",
            "嗟哉道脩阻，无由结朱颜。",
            "惟应梦见之，千里同跻攀。"
        ],
        "title": "题折枢密保真草堂",
        "id": "4440eb3f-6b73-4381-a505-647f7e3adbfc"
    },
    {
        "author": "汪藻",
        "paragraphs": [
            "孤舟渺无根，夜历数村雨。",
            "今朝乱晴景，水镜写霜树。",
            "哀鸿念羣声，正到客愁处。",
            "男儿有怀抱，何事亦关汝。",
            "苍烟接牛斗，惝恍迷归路。",
            "明发问吾侬，乘流去复住。"
        ],
        "title": "泊召伯埭",
        "id": "055b07f8-2954-4fa2-a654-bc85fec76366"
    },
    {
        "author": "汪藻",
        "paragraphs": [
            "清风不肯来，烈日不肯暮。",
            "平生山林下，散髪颇箕踞。",
            "一官走王事，三伏在道路。",
            "我非褦襶儿，亦尔困驰骛。",
            "居然恋俎豆，安得免羁馽。",
            "区区竟何营，汨汨此飘寓。",
            "渊明应笑人，有底不归去。"
        ],
        "title": "尤袤大暑留召伯埭",
        "id": "b770c946-92cb-462b-aa52-79b23824a6ad"
    },
    {
        "author": "汪藻",
        "paragraphs": [
            "踞石休蠒足，掬泉洗赪容。",
            "于何脱冠履，共指云外峰。",
            "翳彼园屋小，钩帘苍翠重。",
            "庭空燕雀乳，树老莓苔封。",
            "露泫过墙竹，风凄横涧松。",
            "欣然曲肱卧，鼻息春醅浓。",
            "推床上马去，孰是陈元龙。"
        ],
        "title": "大热行旌德山中不可车马步至凌氏林亭诗",
        "id": "7bd46750-121e-4f07-892a-f47f75ce7081"
    },
    {
        "author": "汪藻",
        "paragraphs": [
            "溪翁捣冰时，寒甚龟手絮。",
            "千金售词客，妙语零唾雾。",
            "回看乌丝栏，一嫡轻百庶。",
            "长供虿尾落，肯受蝇头污。",
            "今朝持赠君，真似翼傅虎。",
            "应缘未给札，欲草子虚赋。",
            "他年五十万，渠复愿邻富。",
            "行看醉帖来，家不设寒具。"
        ],
        "title": "次韵周圣举从子乞纸",
        "id": "377d2403-fa68-4134-bc83-c3f87faa6a64"
    },
    {
        "author": "汪藻",
        "paragraphs": [
            "平生金石交，政尔一固道。",
            "佳哉固道乎，所至即为宝。",
            "人言醒而狂，我见影亦好。",
            "忆初烟尘飞，环累十万灶。",
            "夕烽通甘泉，兵气塞穹昊。",
            "公为鲁仲连，麾去如振槁。",
            "功成拂衣去，不羨中令攷。",
            "每逢泉石佳，便欲事幽讨。",
            "晚行龟峰旁，爱此千嶂抱。",
            "亟营背郭堂，羞作出山草。",
            "慨然悬其车，避俗长却扫。",
            "所嗟高明家，华屋几人保。",
            "既留杨柳枝，仍占杏花岛。",
            "真成醉吟翁，何况无病恼。",
            "属闻鸿冥冥，痛恨归不早。",
            "何当释羁囚，把臂共倾倒。",
            "余光玩桑榆，踵息养棃枣。",
            "买邻会有时，来往成二老。"
        ],
        "title": "郑固道累书求寓屋诗走笔封寄",
        "id": "c2ef3d45-81ae-4c4e-8990-ca96f127cccf"
    },
    {
        "author": "汪藻",
        "paragraphs": [
            "人生天地间，同一幻泡影。",
            "偶然相值过，便有人与境。",
            "那知两皆漫，直寄弹指顷。",
            "古来贤达士，物我均土梗。",
            "程侯东南俊，少日忠义秉。",
            "周旋正色地，四海惮严冷。",
            "立朝二十年，愤世欲生瘿。",
            "班虽近日月，志则在箕颍。",
            "中年拂衣归，绝意向钟鼎。",
            "泽幽成小筑，胜会已独领。",
            "清寒挹湍濑，秀色揽诸岭。",
            "聊将不羁身，对此无阏景。",
            "回首浯溪老，便觉加数等。",
            "从渠春风颠，那得到古井。",
            "高词出胸臆，妙处如灌顶。",
            "读罢眷樊笼，悠然发深省。"
        ],
        "title": "题伯禹给事漫吾亭",
        "id": "6ae60ea7-fa42-4de1-8526-59e53bf9d842"
    },
    {
        "author": "汪藻",
        "paragraphs": [
            "我老不足惜，余年苦匆匆。",
            "愿为名山游，何必问所终。",
            "一舣若溪櫂，星杓几回东。",
            "长年秋雨边，醉卧听船蓬。",
            "故人幸弭节，相见宿昔同。",
            "酒酣说经过，授我书一通。",
            "云自天末至，诸贤盛游从。",
            "临分出新诗，句法何舂容。",
            "凛若临大敌，谁能触其锋。",
            "携持数千里，不愧行橐空。",
            "篇末亦及予，依依古人风。",
            "读罢百忧失，衰颜为成童。",
            "归来北窗下，自写团扇中。",
            "君方著绣衣，行佩金印重。",
            "朱絃付君赏，宁循牙旷聪。",
            "我病拥僧衲，深惭服非衷。",
            "还观了无取，此意何当蒙。",
            "心知坡陀卑，难并衡霍崇。",
            "尚喜盛山卷，兼收醉吟翁。",
            "他年定抚掌，秋蛇间云鸿。"
        ],
        "title": "次韵赵叔问侍郎送曾吉甫学士按刑淛右篇末见及之作",
        "id": "6aef637a-ad5c-46df-8d9e-2d0e494dd72e"
    },
    {
        "author": "汪藻",
        "paragraphs": [
            "往闻苏赵公，黄阁望诸老。",
            "功名四夷知，无愧越裳操。",
            "同时卿相家，纨绮或佣保。",
            "至今子孙贤，庭有书带草。"
        ],
        "title": "次韵周圣举过苏次元四首  其一",
        "id": "64a51fa0-179d-498c-9297-d303f916009d"
    },
    {
        "author": "汪藻",
        "paragraphs": [
            "世人如冰蚕，不知天有暑。",
            "纷纷谤伤儿，宁识真实语。",
            "当家勤采获，两耳得韶濩。",
            "要须追此公，勿问燕与许。"
        ],
        "title": "次韵周圣举过苏次元四首  其二",
        "id": "7f00e43c-baa5-4530-9685-cc93d1c26dc8"
    },
    {
        "author": "汪藻",
        "paragraphs": [
            "苏郎年少时，万象愁雕镌。",
            "应知等儿戏，区区止啼钱。",
            "三生绮语习，一悟心超然。",
            "胡为作解嘲，切切相悲怜。"
        ],
        "title": "次韵周圣举过苏次元四首  其三",
        "id": "b1908978-8ae1-4df2-b6c5-d45dacf4d6ed"
    },
    {
        "author": "汪藻",
        "paragraphs": [
            "吴儿雅多姿，不肯藏白地。",
            "因君更增情，吹雨作春泪。",
            "三年师命留，千日中山醉。",
            "一闻高唐赋，令我有仙意。"
        ],
        "title": "次韵周圣举过苏次元四首  其四",
        "id": "c5f7d6cd-9c65-46f1-9746-fb39e5429520"
    },
    {
        "author": "汪藻",
        "paragraphs": [
            "秋风入潇湘，千嶂倚天外。",
            "使君挽衰翁，行乐秋色界。",
            "放船下空阔，舒笑凫鹥会。",
            "永怀愚溪人，千载有遗爱。",
            "延缘访遗迹，佳处时击汰。",
            "飞沈各献状，领略在我辈。",
            "匆匆莫能数，颇似慰无赖。",
            "杯行未云半，落日已相对。",
            "归来有酒所，方省欠诗债。",
            "朱轓幸停轸，嘉汝山水最。",
            "金茎峙霄汉，行矣分沆瀣。",
            "何妨共流转，今古同一概。",
            "非君个中人，孰使此中大。",
            "伊余漂泊者，他日名亦在。",
            "一闻款乃声，蓬荜忘湫隘。"
        ],
        "title": "藻蒙叔雅祠部重九日惠花惠酒惠诗继为袁家碣钴鉧潭之游因循不能答再承佳句见寄今用来韵率课一篇参陪杖履之胜幸一笑而去之以覆酱瓿而作纸绞也",
        "id": "63e54b20-c679-4dbc-97af-132446868d24"
    },
    {
        "author": "汪藻",
        "paragraphs": [
            "霜敛万壑净，钟鸣空楚山。",
            "夕阳当我沈，风烟迫梅残。",
            "西岭月未上，数峰深作寒。",
            "枝间鸟竞赴，亦复循溪还。"
        ],
        "title": "从稚子出前溪",
        "id": "9e8a36df-a5f3-4f7f-bca1-9d15dc7b90a8"
    },
    {
        "author": "汪藻",
        "paragraphs": [
            "幽卧不知觉，窗悬寒日初。",
            "矧伊夜来雨，谿声到吾庐。",
            "故人挽我出，忽枉天际书。",
            "跻险敢自休，青山转篮舆。",
            "相逢竹间寺，共撷园中蔬。",
            "残僧谁在亡，奄忽十载余。",
            "茗果话畴昔，新晴报钟鱼。",
            "东雷亦已鸣，百草苕颖舒。",
            "奈何与之子，齿髪日夜疏。",
            "眷此不能发，牵衣更踌蹰。",
            "明朝各回首，世事将焉如。"
        ],
        "title": "同张昌时宿高明寺",
        "id": "d23efe55-ab68-46a7-ba5e-811883da5b03"
    },
    {
        "author": "汪藻",
        "paragraphs": [
            "羊公作三公，政办一肱折。",
            "功名方鼎来，讵叹养生拙。",
            "孙郎少奇伟，面满若霜月。",
            "胡为忽颠隮，有物食之缺。",
            "宁非造物意，怪子卧巖穴。",
            "长年脸边红，漫自供酒缬。",
            "顾令冠盖底，未省识此杰。",
            "何妨暂相顾，一访唐举决。",
            "朝来清镜里，黄色两眉彻。",
            "居然万马羣，老骥已超绝。",
            "聊将钓竿手，遮日向西阙。",
            "琼林风帽稳，醉度樱笋节。",
            "从渠关宴上，儿女笑鬷蔑。",
            "谁能为公豪，玉瑑挥作雪。"
        ],
        "title": "孙益远试归堕车败面已而荐书至作诗戏之以送其行",
        "id": "6819dc8d-e239-448e-9cbc-d409e3c73f20"
    },
    {
        "author": "汪藻",
        "paragraphs": [
            "揆日奉明诏，班春出孤城。",
            "和风递鼓鼙，细雨迷斾旌。",
            "渺渺度阡陌，谿山照人明。",
            "幽花不孤芳，好鸟相应鸣。",
            "陇麦已争秀，畦秧亦微萌。",
            "食新知有期，及我凋瘵氓。",
            "古寺依绝壁，林端列飞甍。",
            "残僧四五人，静若无所营。",
            "石室广百肘，嵌空自天成。",
            "泉甘与茶宜，就挹巖下清。",
            "伏槛肆遐瞩，归云入簷楹。",
            "数农前致辞，貌野意则诚。",
            "兹幸枉冠盖，使君岂无情。",
            "频年苦饥虚，奚用恤此生。",
            "守昔在闾里，先畴毎躬耕。",
            "起家三绝余，谬忝符竹荣。",
            "无术布寛大，低头愧鳏惸。",
            "愿言同抚绥，永绝愁叹声。"
        ],
        "title": "徽州班春古巖寺呈诸僚友",
        "id": "0188d538-2864-4cfd-bcfa-209fa4f6cfdb"
    },
    {
        "author": "汪藻",
        "paragraphs": [
            "暑湿倦行役，依投得禅关。",
            "空堂纳清风，坐见香霏还。",
            "积水共天远，高僧与云闲。",
            "传闻扁舟人，宿昔庐兹山。",
            "姝者已千载，诸峰高烟鬟。",
            "当时功名成，止在谈笑间。",
            "今岂无国士，宸游一何艰。",
            "凭高望行朝，小雨犹斑斑。"
        ],
        "title": "阻溪涨宿诸暨县上省院",
        "id": "1fb892aa-62da-4697-8660-6a524a61649e"
    },
    {
        "author": "汪藻",
        "paragraphs": [
            "双睫不能熟，疏钟起初晓。",
            "危栏扶力上，层簷挂云表。",
            "羣峰苍玉如，开帘四环绕。",
            "向来声利场，自今眼界小。",
            "两君天下士，一见意倾倒。",
            "有此风味佳，未受秋思恼。",
            "我昔溪上住，盟言寄鸥乌。",
            "今年纵得来，官事间日少。",
            "樊笼更樊笼，归途天样杳。",
            "是处非不佳，千虑舒怀抱。",
            "浮云且东来，吾家隔林杪。",
            "境熟断难忘，终念今朝好。"
        ],
        "title": "试闱同宋德操陈纯中登稽古阁晓望",
        "id": "6eaf02f1-a5cb-4a78-a964-5dcecebd44cb"
    },
    {
        "author": "汪藻",
        "paragraphs": [
            "东风不世情，幽谷渠亦至。",
            "谁分玄都种，为我作春事。",
            "朝来花气暖，诗眼先自醉。",
            "祇愁贪结子，零落烟雨际。",
            "闻今新蹊成，有酒且频置。"
        ],
        "title": "芳美亭",
        "id": "de055f0b-b6ff-497a-a1ef-36e0a30d2f8a"
    },
    {
        "author": "汪藻",
        "paragraphs": [
            "为此升斗粟，来往如飞梭。",
            "桂林在何许，水险山嵯峨。",
            "骊驹偶未至，于焉少婆娑。",
            "幸陪英俊游，不觉日月过。",
            "今夕复何夕，朔风卷寒波。",
            "肴核虽草草，聊以供笑歌。",
            "子如不饮酒，视此庭前柯。",
            "浓绿光薿薿，所余今几何。",
            "邻家酿新熟，颇闻旨且多。",
            "更当奋余勇，往举金叵罗。"
        ],
        "title": "十月二十六日会于北禅分韵赋诗应辰得多字吕治先酒熟亦欲会客故末意及之",
        "id": "8d543230-c0c2-4218-bca5-8109e4d995e4"
    },
    {
        "author": "汪藻",
        "paragraphs": [
            "长乐七闽会，山川富登临。",
            "重城十万家，间以烟树林。",
            "何许肆遐瞩，城西最高岑。",
            "主人厌直归，与世相浮沈。",
            "三宿得胜地，八还见初心。",
            "明窗一蒲团，宴坐依横参。",
            "面面来远色，层层列清阴。",
            "闲翻贝叶书，静听频迦音。",
            "万法照了处，人居两幽深。",
            "嗟予晚闻道，况迫桑榆侵。",
            "如何结保社，去脱头上簪。",
            "从公刮眼膜，傥借箆千金。"
        ],
        "title": "题叶尚书普光明庵",
        "id": "a7947109-1766-44f1-b7da-61e2b355f838"
    },
    {
        "author": "汪藻",
        "paragraphs": [
            "衰病乃其理，移牀卧南轩。",
            "虽怀饮冰忧，赖有清赏存。",
            "春去芳草积，罗生满庭萱。",
            "花房向夕敛，似与吾忘言。",
            "数蝶亦多态，差差傍丛飜。",
            "客来同一欣，何必临芳樽。",
            "常恐秋节至，严霜霣其根。",
            "吾生尚悠悠，眷尔安足论。"
        ],
        "title": "病中偶成",
        "id": "9120e1de-2262-43a5-9f22-9b5b71774853"
    },
    {
        "author": "汪藻",
        "paragraphs": [
            "儿辈病元亮，斗筲羁曼容。",
            "何时跨鸿鹄，食藕莲花峰。",
            "小槛再游历，轻寒裘未重。",
            "人家当巵黍，不愧千户封。",
            "愿因琴高生，傥见乔与松。",
            "从兹毁车马，永绝世味浓。",
            "岁晚复来此，清阴期箨龙。"
        ],
        "title": "再过凌氏园复用前韵",
        "id": "afee669b-d8eb-42a3-b6b8-474a552b74f0"
    },
    {
        "author": "汪藻",
        "paragraphs": [
            "缘江故多峰，秀色无可拣。",
            "何须著脚力，政欲长在眼。",
            "诗翁筑飞阁，似恨山意懒。",
            "纵横数州碧，收拾付酒醆。",
            "客来何所命，濯濯千髻绾。",
            "晴岚入肺腑，宝唾落碑版。",
            "翁家诚可乐，人境两萧散。",
            "炉香侣趺坐，终日对编简。",
            "风流前辈接，细说须自挽。",
            "居然典刑在，听者辄忘返。",
            "会须营一壑，万事等鹏鷃。",
            "从翁时对榻，卧看烟雨晚。"
        ],
        "title": "聚山阁为吴氏题",
        "id": "019c4a05-83c6-40d1-add4-a10676e42661"
    },
    {
        "author": "汪藻",
        "paragraphs": [
            "长簟北窗下，抛书任纵横。",
            "娟娟穉篠上，熠熠丛榴明。",
            "眷此感佳节，怊然怆平生。",
            "少年文翰场，结客俱擅名。",
            "瑶草俟采掇，云鸿肆遐征。",
            "如何二十载，日与忧患并。",
            "骨肉随逝水，儿童长柴荆。",
            "向来交臂人，接武霄汉行。",
            "姻亲岁时会，尊酒怀抱倾。",
            "兹余岂复愿，顾影良自惊。",
            "飞雨夜来急，涛翻江上城。",
            "田家梦亦好，想像秋稼成。",
            "新春了在眼，续我斋庖清。"
        ],
        "title": "偶书",
        "id": "efb5722e-2315-49bd-afef-22723992a961"
    },
    {
        "author": "汪藻",
        "paragraphs": [
            "吴侯能书声，不减铭瘗鹤。",
            "台郎今独步，谁数卫与索。",
            "官黄临小楷，老笔更沈著。",
            "年来鸡鹜间，儿辈妄穿凿。",
            "超然出新意，非用元和脚。",
            "游丝随春风，忽向窗几落。",
            "传观懔飞动，安得此健药。",
            "自言临池时，屡阅更岁籥。",
            "毫端几百炼，始到虫网络。",
            "谁云右军后，兹事秘冥漠。",
            "一朝神明还，千载宛如昨。",
            "乃知鑪锤妙，信手皆合作。",
            "于皇云汉章，神授等河洛。",
            "光芒下照烛，万帖悉糟粕。",
            "君命幸逢时，当草鳯尾诺。",
            "胡为尚留滞，未便持汉橐。",
            "行看诚悬归，佳句题殿阁。"
        ],
        "title": "吴傅朋以王逸少遗意作游丝之书古今所无恨未之见也为赋此诗",
        "id": "b0c175c1-5543-40c0-80bf-8da33a8a66f0"
    },
    {
        "author": "汪藻",
        "paragraphs": [
            "平生麋鹿姿，不意华屋居。",
            "一为轩裳撄，所得非所如。",
            "弱迹踵诸彦，清班直周庐。",
            "蓬山切星辰，牙籖明绮疏。",
            "散帙喜所得，怀铅愧中虚。",
            "暝归复奚营，一饱不愿余。",
            "宁甘四立壁，懒作三献书。",
            "高槐障熇烦，清阴落庭除。",
            "幽卧遂终日，兹谋定非疏。",
            "娟娟新月流，翳翳归云舒。",
            "怀人发浩叹，屏营以踟蹰。",
            "愿言果归志，春波涨隋渠。"
        ],
        "title": "书局晚归",
        "id": "3f0b0eb9-d94f-4e55-8936-0a4bb2c0a29a"
    },
    {
        "author": "汪藻",
        "paragraphs": [
            "大瓠既成实，无用始欲剖。",
            "鲋鱼困车辙，求活赖升斗。",
            "我昔诵斯言，感叹铭座右。",
            "慎惜千金躯，未欲聊俯就。",
            "数子磊落人，好事真吾友。",
            "相期竹西游，晚岁并耕耦。",
            "如何窘穷途，狺狺吠羣狗。",
            "平生笑俗士，反欲较妍丑。",
            "譬如恶影人，乃与影竞走。",
            "今复念边陲，未暇从田叟。",
            "弹冠宜彚征，子先我欲后。",
            "世间樗与栎，拳曲自难揉。"
        ],
        "title": "次韵胡德广书怀",
        "id": "90650f85-fa01-4853-bd3f-185bf28c27d9"
    },
    {
        "author": "汪藻",
        "paragraphs": [
            "旅泊值秋晚，登临良亦佳。",
            "高台始基谁，未觉岁月遐。",
            "维梁汉宠弟，非复莩附葭。",
            "鸣鞭白云上，宝髻翻千鸦。",
            "樽前第词客，坐使屈宋衙。",
            "秖今竟何有，芜没荒烟斜。",
            "秦墟仆翁仲，楚俗悲章华。",
            "空余古招提，老庞伴丹霞。",
            "花气侵客袂，松声满邻家。",
            "凄凉刧灰地，半似篁竹遮。",
            "坐久鴈横野，炊烟映簷牙。",
            "似闻睢阳曲，尚作儿童譁。",
            "惜无斗酒酧，水厄空尝茶。"
        ],
        "title": "陪诸公游文雅台憩法云寺二首  其一",
        "id": "fa70cf5d-5e2d-436b-9ab5-f2ad03f0daf9"
    },
    {
        "author": "汪藻",
        "paragraphs": [
            "向来卜幽期，此乐真隽永。",
            "行寻野航渡，俯玩云水影。",
            "追随两玉人，妙语时灌顶。",
            "平生访古意，到此方一骋。",
            "所欣俱秃翁，王事废朝请。",
            "且同陶渊明，莲社对宗炳。",
            "晴轩纳野色，秋思浩千顷。",
            "忽惊梨枣村，身堕白鸥境。",
            "飘零惬胜会，老大惜余景。",
            "况当风露辰，病鹤最先警。",
            "留连净名室，坐阅篆香冷。",
            "还寻野田归，草树斜复整。",
            "有酒当再来，悠悠讵能省。"
        ],
        "title": "陪诸公游文雅台憩法云寺二首  其二",
        "id": "8f2d2de0-3ae4-4d36-8064-fbfaa8148f75"
    },
    {
        "author": "汪藻",
        "paragraphs": [
            "兹山定中腴，秀色乃如许。",
            "连峰积苍润，岚气亦如雨。",
            "珍泉不浪出，世俗那得取。",
            "羣仙作佛供，洒此玉池股。",
            "甘寒饮天下，瓶盎走膏乳。",
            "儿嬉供茗事，云散入江渚。",
            "当源起台殿，下瞰松柏古。",
            "巍基首梁宋，爽气接吴楚。",
            "我来值佳月，济胜得嵇吕。",
            "聊分小苍壁，同振百年羽。",
            "跻攀兴未极，落日在林莽。",
            "却立望翠屏，中流驻鸣橹。"
        ],
        "title": "陪诸公游惠山",
        "id": "c36cad3a-edee-4604-9412-d9e7a4623b88"
    },
    {
        "author": "汪藻",
        "paragraphs": [
            "吾山皆中腴，初不断地脉。",
            "淄渑尝同味，十里何所隔。",
            "幽居愁远汲，怅望悬瀑白。",
            "天公真解事，分我肤寸泽。",
            "无烦箨龙引，中有玉池色。",
            "煮茗聊饷君，未须嫌水厄。"
        ],
        "title": "题通惠亭",
        "id": "dac9c769-028c-41b4-8831-136341fb20d6"
    },
    {
        "author": "汪藻",
        "paragraphs": [
            "六书散浮云，篆籀世不数。",
            "陵夷到草隶，差别几四五。",
            "人皆逐曾玄，不复知父祖。",
            "中间尤可笑，鸡鹜纷去取。",
            "孰为鲁漆书，况说周石鼓。",
            "阳冰虽晚出，妙意得千古。",
            "后来继者谁，骑省人最许。",
            "明窗出小轴，惊叹手为拊。",
            "平生筝笛耳，惯见沐猴舞。",
            "一登韶濩堂，方信有干羽。",
            "援毫极摹倣，涴壁类儿女。",
            "秋蛇已成癖，老腕徒自苦。",
            "卷书还归公，祇自愧韩愈。"
        ],
        "title": "从吴禹功借徐铉小篆帖以诗还之",
        "id": "51664e9a-f27f-406c-8eb5-3c9aa45e6c65"
    },
    {
        "author": "汪藻",
        "paragraphs": [
            "佳蕈出何许，南山白云根。",
            "畦丁入云采，徧以脱叶翻。",
            "戢戢寸玉嫩，累累万钉繁。",
            "中涵烟霞气，外绝沙土痕。",
            "下筯极隽永，加餐亦平温。",
            "伊昔贵公子，鲜肥厌羔豚。",
            "争啖肉菌美，共品天花尊。",
            "居然此珍产，以远莫见论。",
            "生令五鼎味，但饱三家村。",
            "伊余少所嗜，头白归故园。",
            "日获甘脆享，人言老饕存。",
            "栮脯固已陋，竹枯何足言。",
            "从今大嚼处，不复思屠门。"
        ],
        "title": "食十月蕈",
        "id": "79dc4961-6372-4060-84d6-08bbb71411cb"
    },
    {
        "author": "汪藻",
        "paragraphs": [
            "千巖雪齐消，烟日暧春事。",
            "端忧昧佳节，独宿松下寺。",
            "遶屋泉雨鸣，焚香户深闭。",
            "残僧荷耡出，幽鸟下庭戏。",
            "将期道心复，敢惬栖遁志。",
            "起望吾家云，风清鴈成字。"
        ],
        "title": "寄余仲诚",
        "id": "c8debdc8-6e28-460c-a714-c405f24b6f62"
    },
    {
        "author": "汪藻",
        "paragraphs": [
            "我有辟邪镜，得之咸阳宫。",
            "其阴为天池，一母将九龙。",
            "旁书负图字，土蚀如旋虫。",
            "缄以骇鸡珍，妙极倕之工。",
            "请言照远近，十里秋毫空。",
            "岂不鉴脂泽，所贵肝胆通。",
            "问谁为此器，太古非人功。",
            "客闻重叹息，意欲窥灵踪。",
            "高台不辞倚，恐客难称容。",
            "绳穷匣半启，四室来悲风。",
            "日车当昼留，羞涩如顽铜。",
            "森然髪上指，凛若临霜锋。",
            "我还抚客手，此岂世宝同。",
            "挥涙两无言，掩镜鞶囊中。"
        ],
        "title": "古镜行",
        "id": "7aa64d71-dfdb-4892-93ae-ceeb8e87747f"
    },
    {
        "author": "汪藻",
        "paragraphs": [
            "小雨静林麓，鹁鸪相应鸣。",
            "移舟漾清浅，薄晚荷风生。",
            "归鸟尽双去，潜鱼时一惊。",
            "菰蒲若无人，渺渺炊烟横。",
            "艇子檝迎我，携鱼荐南烹。",
            "月出殊未高，疏林隐微明。",
            "依投会有处，斗挂天边城。"
        ],
        "title": "次高邮军",
        "id": "fd8d4380-5e40-423e-9bb8-7f5cb3da44c0"
    },
    {
        "author": "汪藻",
        "paragraphs": [
            "今日幸无雨，天空出遥岑。",
            "行行不知疲，遂至春江浔。",
            "汲路转篱落，人家在桑阴。",
            "平畴涨清波，陇麦如人深。",
            "沟畎戏凫鹜，新蒲映浮沈。",
            "我生本樵渔，对此谐初心。",
            "风物岂不好，悲来自难任。",
            "胡尘暗中原，四海如惊禽。",
            "黄屋狩万里，两宫隔辰参。",
            "龙腾鼎湖阔，月晦星河深。",
            "宇宙有倾覆，兹游岂岖嵚。",
            "消忧赖浊醪，太息谁能斟。"
        ],
        "title": "避地函亭野步",
        "id": "e995beec-21ca-4b6a-921f-3c9d88c9703b"
    },
    {
        "author": "汪藻",
        "paragraphs": [
            "幽人独夜时，潮落西川根。",
            "渡口橹声急，一江烟雨昏。",
            "城头短长更，不寐听谯门。",
            "趺坐数千息，焚香待朝暾。"
        ],
        "title": "庚午岁屏居零陵七月二十日以门揜候虫秋为韵赋五首  其一",
        "id": "f5b06e76-f838-4163-bfe8-498eebbd3b7b"
    },
    {
        "author": "汪藻",
        "paragraphs": [
            "暑退潦亦收，潇湘净如染。",
            "时观自跳鱼，冲破青琬琰。",
            "纤纤初弦月，不受薄云揜。",
            "近村应渐寒，已有鸦数点。"
        ],
        "title": "庚午岁屏居零陵七月二十日以门揜候虫秋为韵赋五首  其二",
        "id": "a7a00e37-96f3-40d3-8fba-2422c46133f6"
    },
    {
        "author": "汪藻",
        "paragraphs": [
            "人生几聪明，日夜隙驹骤。",
            "才经花信风，又过麦秋候。",
            "吾非金石坚，与世相邂逅。",
            "胡为闻钟鸣，更历路傍堠。"
        ],
        "title": "庚午岁屏居零陵七月二十日以门揜候虫秋为韵赋五首  其三",
        "id": "bc1321b9-5263-4fa3-9c48-674c83a73c0b"
    },
    {
        "author": "汪藻",
        "paragraphs": [
            "家山在何许，渺渺彭蠡东。",
            "人来数月程，衣敝补道中。",
            "昨宵青灯花，似坠钗头虫。",
            "儿饥女沈緜，岁晚书未通。"
        ],
        "title": "庚午岁屏居零陵七月二十日以门揜候虫秋为韵赋五首  其四",
        "id": "30c14f2d-2c98-4587-99a1-4bf79c7965e6"
    },
    {
        "author": "汪藻",
        "paragraphs": [
            "人言间阔者，一日如三秋。",
            "孤臣昔放逐，七见天星周。",
            "早污高门地，姓名记前旒。",
            "如何天鸡星，不照湘南州。"
        ],
        "title": "庚午岁屏居零陵七月二十日以门揜候虫秋为韵赋五首  其五",
        "id": "3db8d7db-9cbf-494d-8d80-a306516d96ff"
    },
    {
        "author": "汪藻",
        "paragraphs": [
            "流澌欲作环珮鸣，枯木未肯回春声。",
            "舟人坐恐雪为祟，娇鸦又舞天边城。",
            "天公知我不足厄，乞与十日霜风晴。",
            "遥遥烟堤护玉镜，滉滉云海浮金钲。",
            "揽衣坐数踵间息，闚见宇宙无余情。",
            "灯花也似调儿女，咄咄笑我长宵征。",
            "我生底处不堪著，未归且杂吴儿耕。",
            "纵无邻翁饮子美，会有稚子迎渊明。",
            "仙山况闻连洞壑，饵术或可求长生。",
            "闲中日月吾所有，此外付之人重轻。"
        ],
        "title": "汴中放船归阳羨",
        "id": "e69e71b2-a74b-40df-a138-e7f5411e6c26"
    },
    {
        "author": "汪藻",
        "paragraphs": [
            "往年我作新安民，人人能说刘使君。",
            "使君本一儒者耳，数十年来嗟未闻。",
            "我时屈指今州县，似此贤侯当识面。",
            "那知漂泊千里余，画戟清香日陪宴。",
            "使君何以人不如，胸中正有万卷书。",
            "清真简淡乃天性，文章政事犹其余。",
            "向来天子留君住，重与毘陵三万户。",
            "谁教一曲渭城歌，忽作梨花枝上雨。",
            "宦游南北安得同，抚循凋郡还须公。",
            "人生五马亦不恶，与民处处为春风。"
        ],
        "title": "送毘陵太守刘君受代东归",
        "id": "6ea9fa0d-938f-4a08-9c29-e2772ebbe13b"
    },
    {
        "author": "汪藻",
        "paragraphs": [
            "稚川晚作罗浮游，渊明暂出还归休。",
            "东坡百谪乃欣慕，孙郎更欲参其流。",
            "四人出处无一似，千载相期风味耳。",
            "要须共著巖壑中，应只虎头知此意。"
        ],
        "title": "题孙益远三士堂",
        "id": "c7464495-0db8-4c6a-b7aa-1e2f07c02a34"
    },
    {
        "author": "汪藻",
        "paragraphs": [
            "张侯表表霜松立，嗜酒清狂余故习。",
            "长年种秫学渊明，门外溪流和月汲。",
            "手调溪上百花乳，十日炼成冰雪汁。",
            "糟牀夜听秋雨注，诗肠晓放春风入。",
            "饱闻夸说未曾见，但笑书生便饮湿。",
            "尔来消渇卧江海，更似枯鱼过河泣。",
            "倾家饷客古人事，坐看兵厨千斛给。",
            "那知日饮无骨相，咫尺公荣殊不及。",
            "西风昨夜到林杪，左手蟹螯行可执。",
            "新醅早晚定堪斟，冻蚁浮缸应戢戢。",
            "心知问字寂寥久，会遣鸣鞭驰送急。",
            "呼儿洗盏酹先酒，为君快作长鲸吸。"
        ],
        "title": "从人乞酒",
        "id": "adc89fbc-0b41-453e-aa69-8b6ea02596a0"
    },
    {
        "author": "汪藻",
        "paragraphs": [
            "谁开大屋沈沈者，门外垂杨拂车马。",
            "主人四十持节归，高卧绿阴啼鸟下。",
            "冥冥一径傍花入，忽有清池照深夏。",
            "鱼吹落日知镜净，荷受微风看珠泻。",
            "夫君少有湖海气，欲驷长鲸无地跨。",
            "故将能事惊世人，坐向云端差万瓦。",
            "稍培幽桂出窗底，时放青山来竹罅。",
            "人言此兴极不浅，天遣公忙那肯赦。",
            "要须更作辋川图，他日思归聊对画。"
        ],
        "title": "过吴明叟新居",
        "id": "ab719b1f-87a2-4ed0-8bff-b1bbbcbd9174"
    },
    {
        "author": "汪藻",
        "paragraphs": [
            "君不见国家有纪狂童干，一溪百绕山千盘。",
            "竹兵草草儿戏尔，震泽以南心为寒。",
            "初如妖禽啸月晓，忽作聚蚋奔酰酸。",
            "九重夜半出秦甲，一麾万里春农安。",
            "书生那知破贼事，且复雪涕论悲端。",
            "忆初仓惶挺身走，江湖满地皆惊湍。",
            "仲宣何暇守漳浦，子美仅能投锦官。",
            "朝愁烽连海峤起，暮恐彗扫星河翻。",
            "忍饥怖死头抢地，破釡跃鱼苔渍冠。",
            "尔时身世狭于掌，俯仰宇宙何时寛。",
            "只今同喜风尘定，慎勿忘忧耽酒圣。",
            "要须剩作舂陵行，为洗吴儿百年病。"
        ],
        "title": "次韵周圣举清溪行二首  其一",
        "id": "ad411ba2-36eb-4e3f-a354-949243524eed"
    },
    {
        "author": "汪藻",
        "paragraphs": [
            "君不见吴侬自昔王江千，岁输御府金堆盘。",
            "一朝肘掖作奇祸，玉册锦袍盟欲寒。",
            "驿尘初飞梅未破，匆匆烟雨催梅酸。",
            "行驱鬼马载鬼妾，欲偷瞬息如槐安。",
            "那知氛雾卷清昼，旄头夜落天南端。",
            "楼船千万羽林卒，飞渡海潮江不湍。",
            "狂童生致独柳下，请肉仇家来白官。",
            "千奴一胆更须问，速收两手春耕翻。",
            "鹿奔谁云争走险，鸡败但笑空余冠。",
            "政须船粟哺其腹，此令朝行民夕寛。",
            "功歌九庙今谁定，退之方颂元和圣。",
            "老人端坐听清风，习习先秋苏肺病。"
        ],
        "title": "次韵周圣举清溪行二首  其二",
        "id": "880e8812-df05-4de7-a938-f3bedf587dfe"
    },
    {
        "author": "汪藻",
        "paragraphs": [
            "化人谒帝游清都，俯视宫室如积苏。",
            "那知神仙隐朝市，云窗雾阁在一壶。",
            "古来志士守环堵，宅弥万里干坤俱。",
            "君今官冷百僚底，世人未识文于菟。",
            "故营容膝尺度足，卷藏风月吞江湖。",
            "客卿笔墨共游戏，维摩牀坐同跏趺。",
            "钩帘终日屏尘事，卧听秋雨鸣菰蒲。",
            "伊余想像未得往，一读妙语清而腴。",
            "遥知坐稳肉生髀，满壁但挂归来图。",
            "功名富贵会相迫，恐此骨相山林无。",
            "平泉绿野看他日，莫忘筑室愚溪愚。"
        ],
        "title": "题周彦约壶斋",
        "id": "345a84c7-3ae3-401f-aaab-bec0b1d83d9f"
    },
    {
        "author": "汪藻",
        "paragraphs": [
            "霜飚落木潇湘秋，黄芦飒飒秋江头。",
            "渔翁短棹摇轻舟，夕阳斜照寒波流。",
            "篷蓑箬笠兴夷犹，得鱼沽酒更劝酬。",
            "生涯一叶水上浮，市朝利病不相谋。",
            "青山绿水得鱼游，此乐未必饶公侯。",
            "画图忽见清两眸，恍疑身在沧浪洲。",
            "年来萍梗叹滞留，拟欲与子为朋俦。"
        ],
        "title": "观秋江捕鱼图",
        "id": "4bbaeded-5f5e-4a80-9a1e-196a63d2aceb"
    },
    {
        "author": "汪藻",
        "paragraphs": [
            "词林根柢须人品，四海声名谁藉甚。",
            "金华真是第一流，好泛扁舟著宫锦。",
            "向来奋舌动天意，不怕惠文霜凛凛。",
            "忽然飘落九疑山，坐对秋风行两稔。",
            "手栽巖桂友羣石，收拾清香供燕寝。",
            "笑随蛮俗且南冠，忍说乡关犹左袵。",
            "人间何事非戏剧，鹤有乘轩蛙给廪。",
            "功名入手谈笑间，谁谓收之如拾沈。",
            "况君风骨未渠艾，意气文章天所禀。",
            "我今头白奚所为，柏树谁知问从谂。",
            "虽云百里间何阔，同在邯郸一羁枕。",
            "遥知袖手正书空，读罢离骚还痛饮。"
        ],
        "title": "何子应少卿作金华书院要老夫赋诗因成长句一首",
        "id": "eb1f91f3-314b-4528-9f15-95be94c7cc67"
    },
    {
        "author": "汪藻",
        "paragraphs": [
            "蜜蜂以蜜为生涯，为人采蜜安于花。",
            "霜蜂尝恐奇祸作，深崖大壑悬其家。",
            "生儿孚乳自毫末，幼成玉蛹肩相差。",
            "分房戢戢莲绽子，拥户娟娟兰茁芽。",
            "惊猜肯使樵牧近，千尾负毒争防遮。",
            "那知长安贵公子，酒酣咀尔不摇牙。",
            "登盘未辨翅与股，百金购买囊红纱。",
            "琴鱼漫传仙物美，桂蠧空取蛮方赊。",
            "吾闻厚味古所戒，暴及胎卵宁非奢。",
            "合围火攻无脱者，举族孥戮奚罪耶。",
            "厥包作贡自谁始，从今可吊不可夸。"
        ],
        "title": "蜂儿行",
        "id": "c6e2a079-d975-44c5-ba44-32f069db8cc4"
    },
    {
        "author": "汪藻",
        "paragraphs": [
            "渡头急雨鸣森木，木杪颠风飞大屋。",
            "没腰寒水稻生芽，满眼青泥车折轴。",
            "山行值雨舟值风，穷愁日日烦天公。",
            "不如归卧涧壑底，世事一扫春花空。",
            "别君两年重此别，喜君胸次浑冰雪。",
            "拟将身作贾胡留，无奈事如空鸟灭。",
            "挽我不回君怒嗔，交情把玩转清新。",
            "相随百里还相见，只有西山似故人。"
        ],
        "title": "阻风雨辟邪渡寄王仲成",
        "id": "4d76a466-724b-48da-9f21-a015e8273b92"
    },
    {
        "author": "汪藻",
        "paragraphs": [
            "虎头不复傅金粟，魏武之孙聊可续。",
            "如何三昧画中王，解使天机照人目。",
            "含毫不动先有情，万态了了随经营。",
            "偶然得意洒春色，日辅月角须臾成。",
            "精神还仗精神觅，笔下区区徒刻画。",
            "故知巧匠盘礴时，万里丹青减容色。",
            "君不见齐梁大士天所开，幼僧不许僧繇猜。",
            "师今幸有印泥手，貌取当年黄面来。"
        ],
        "title": "赠丹青僧了本",
        "id": "cd87f619-4b18-476e-a558-593ef96f25a1"
    },
    {
        "author": "汪藻",
        "paragraphs": [
            "君不见三峡灩滪瞿塘堆，盘涡日夜轰春雷。",
            "又不见洞庭周遭六百里，日月出入其湾隈。",
            "人间伟观有如此，欲往莫到空低回。",
            "如何湖光几席上，万顷镜净无纤埃。",
            "桃花雨余春涨急，盎盎正作蒲萄醅。",
            "菰蒲远映水一碧，五月菱熟芙蕖开。",
            "冰轮宵向座隅涌，四座林影参差来。",
            "天寒潮落洲渚出，健步更宜寻野梅。",
            "吴郎一生短檠下，裹以章服羞自媒。",
            "家山故有丘壑在，松竹多是儿时栽。",
            "中年有得云水趣，深入鸥鸟无惊猜。",
            "坐令浮念扫除尽，方寸淡泊寒如灰。",
            "浩歌时从鼓枻去，高卧不怕当关催。",
            "鉴湖贺老即君是，定与谪仙长举杯。"
        ],
        "tags": [
            "洞庭湖"
        ],
        "title": "题楚东吴文学湖隐阁",
        "id": "08f57b28-a80f-4594-a610-e9b4e129d43c"
    },
    {
        "author": "汪藻",
        "paragraphs": [
            "男儿当骑生马驹，不但词赋凌三都。",
            "愿从北地傅介子，西吞青海东元菟。",
            "一行作吏不称意，人间险过宫亭湖。",
            "黄郎里中同队鱼，十年太学随诸儒。",
            "春风不作霄汉梦，秋雨漫肥瓜芋区。",
            "一身长寄白鸥境，千字快扫青松腴。",
            "风埃空忆大梁别，尺书不到云泉居。",
            "似闻骐骥尚伏枥，饥鹰未饱谁能呼。",
            "清江上有仙人庐，何时十幅西风蒲。",
            "与君杖屦日来往，浊醪可解饥寒劬。"
        ],
        "title": "次韵苏养直寄黄元功",
        "id": "5832781c-dfbf-4da1-9a39-40f6569cae12"
    },
    {
        "author": "汪藻",
        "paragraphs": [
            "刘郎有酒君当倾，安用新诗鸣不平。",
            "黄粱未叹转头熟，朱絃却喜知音明。",
            "古来去国例憔悴，伊余尚得佳山水。",
            "谢公行处欲千年，拟傍苍崖寻屐齿。",
            "扬帆今向古长干，渡口遥知侬戏官。",
            "此行相伴只明月，到时破璧应团栾。",
            "羮莼饭稻江南俗，剩鲙银丝炊白玉。",
            "人间堕甑万事休，卧看双溪千顷绿。"
        ],
        "title": "次韵刘立道二首  其一",
        "id": "92f37eb2-0a53-411a-b4c2-69d0f8446419"
    },
    {
        "author": "汪藻",
        "paragraphs": [
            "云花忽作挼云倾，腊梅便欲迎嘉平。",
            "青灯已照浪头宿，夜长更苦风连明。",
            "榆黄柳绿已衰悴，空余疏星漾寒水。",
            "想君怀抱亦凄然，况我飘零谁复齿。",
            "不须闻此涕阑干，人今得归仍得官。",
            "未应百炼遽磨灭，他年尚识霜钟栾。",
            "心知薄领令人俗，赖有烟波双属玉。",
            "长沙纵使贾生归，只恐樽前凋鬓绿。"
        ],
        "title": "次韵刘立道二首  其二",
        "id": "2843fe02-7e16-4296-981d-6fc6b33d38a0"
    },
    {
        "author": "汪藻",
        "paragraphs": [
            "放船出郭溪浑浑，乘潮夜到吾家门。",
            "潮头细卷落花雨，湿橹不惊春梦魂。",
            "君家难忘复易识，依然井径当丘樊。",
            "向来恶子下闚处，绕屋但见清阴繁。",
            "飘零怀抱少倾倒，一见故人如故园。",
            "嗟予何因得之子，旧事请自钟陵论。",
            "钟陵当日盛游集，往往前辈风流存。",
            "啸歌虽容阮籍逸，人物不数王融谖。",
            "我时三十君始壮，矫矫两鹤俱乘轩。",
            "大儿洪徐小儿向，此外余子何劳吞。",
            "龙沙买酒醉秋月，倒牀但听长江奔。",
            "秖今相去能几日，世事反复那胜言。",
            "一官得谪大如屋，五年乞米供朝昏。",
            "颇疑造物乃知我，欲使晚节穷弥敦。",
            "君看静躁不同者，王孙顾肯还为猿。",
            "饮酣起步青松根，共瞻佛宇诸峰尊。",
            "席边正喜泉潄壑，风外已复乌啼村。",
            "个中好著我辈人，寄与石上留洼樽。"
        ],
        "tags": [
            "长江"
        ],
        "title": "次韵过顾子美话旧因游惠山",
        "id": "6c09a26c-0c09-471e-ac4e-50fd016a4301"
    },
    {
        "author": "汪藻",
        "paragraphs": [
            "老奴携简来林泉，苍然白髪垂枯颠。",
            "自甘老矣填沟壑，那识人间有地仙。",
            "小牋微意我所喜，扁舟便可来山前。",
            "轻帆破浪有清思，况是暑月开红莲。",
            "尘缘万事不足理，且欲一见增欣然。"
        ],
        "title": "以诗酬答赠小姪",
        "id": "d8a9e442-665c-4dc9-adbe-63f1efa80d2d"
    },
    {
        "author": "汪藻",
        "paragraphs": [
            "匆匆负锸鹅鹜喧，闪闪蹴车雷电翻。",
            "一城骚动急星火，官渠底用农时穿。",
            "海神有意驱巨石，风伯不肯停阴云。",
            "坐令榷水甚于酒，盗者以乏军兴论。",
            "峨峨之山载大艑，所过郡邑千官奔。",
            "绣衣持斧坐堤上，百渎倒尽生龟文。",
            "民间四月种不入，敢惜数斗春泥浑。",
            "君王神圣古无有，谈笑坐可回干坤。",
            "何妨謦欬九天上，叱散黄帽还嵌根。",
            "嗟哉食肉胡不告，勿谓石也安能言。"
        ],
        "title": "石舟叹",
        "id": "f15856a1-963a-40bf-b6c6-0e443c3c1b4f"
    },
    {
        "author": "汪藻",
        "paragraphs": [
            "我家浮溪溪水头，一褐一裘聊玩世。",
            "谁教去踏晓鼓朝，也学儿童攻偶俪。",
            "忆身曾是掖垣客，岁晚犹期乐天似。",
            "两年漂泊万里余，老矣始于鱼得计。",
            "欣逢贾傅古湘口，城郭虽非人物是。",
            "连台拗倒时一醉，醉后还为五禽戏。",
            "慇懃为我出新诗，金石因声泉涌思。",
            "年来处处饱葵苋，染鼎忽惊尝异味。",
            "荷花开已三四红，有酒无过行乐耳。",
            "与公同嚼三百杯，莫负便便五经笥。"
        ],
        "title": "次韵贾仲远还浮溪猥藁之什",
        "id": "56e9791a-7a4d-433b-b2ca-5109bc93dad9"
    },
    {
        "author": "汪藻",
        "paragraphs": [
            "前瞻西岭悬日光，回望东崖森两行。",
            "天公作事销底力，投壶一笑千家凉。",
            "初乘青驶度平野，稻花风露随人香。",
            "忽惊强弩过林杪，羣山发尽烟复藏。",
            "宫厨蔗浆若可挹，炎官火伞那复张。",
            "夜寒更踏松桂影，马头新月明于霜。"
        ],
        "title": "即事",
        "id": "7bef5cae-0bba-4de5-b4a8-2270af2a44d4"
    },
    {
        "author": "汪藻",
        "paragraphs": [
            "徂徕老松蔽百牛，输膏败乳来中州。",
            "何人夜半擣寒碧，用心独与神明俦。",
            "范成秋天翔紫鳯，裁作古虚悬苍球。",
            "匹夫被褐知者少，江都老相千金收。",
            "养之怀袖作叹息，平生长物胡为留。",
            "分张好事亦及我，摩挲未语心先谋。",
            "明光起草正须子，一挥坐遣千人休。",
            "嗟予老矣安用此，谁能细字书蝇头。"
        ],
        "title": "次韵董禹川饷墨",
        "id": "ba75cbfa-fc2e-4e22-952f-6c5694e740a6"
    },
    {
        "author": "汪藻",
        "paragraphs": [
            "永日钩帘坐，乘流颇自怡。",
            "手邀飞絮住，目送远花移。",
            "官牒吾何有，邮籖汝漫知。",
            "关心淹速事，无复少年时。"
        ],
        "title": "汴中书事三首  其一",
        "id": "5e89ff52-3f11-4459-916b-fbe8d4990b99"
    },
    {
        "author": "汪藻",
        "paragraphs": [
            "既雨堤仍注，无风浪更扬。",
            "麦登孤市沸，榆老半川凉。",
            "击汰吴侬勇，传掫楚戍荒。",
            "秖应今夜月，儿女话他乡。"
        ],
        "title": "汴中书事三首  其二",
        "id": "91df6cc9-76fe-4f7d-abca-ef803b211b65"
    },
    {
        "author": "汪藻",
        "paragraphs": [
            "晓日轻桡动，波光满座隅。",
            "岸遥双燕去，天齐百禽呼。",
            "衰白看明镜，飘零倒浊壶。",
            "长年作羁旅，三径有人无。"
        ],
        "title": "汴中书事三首  其三",
        "id": "426c90b9-3de7-4b8e-94df-3059f363f0fe"
    },
    {
        "author": "汪藻",
        "paragraphs": [
            "缥缈风烟上，谁栽柏满庭。",
            "诸郎浑玉雪，前哲想丹青。",
            "举国思人鉴，重泉揜德星。",
            "空余千载事，寒露泣秋萤。"
        ],
        "title": "题余氏幽光亭二首  其一",
        "id": "f8f6653e-369c-4432-ad30-860294cccb47"
    },
    {
        "author": "汪藻",
        "paragraphs": [
            "自夺幽人去，江山胜气无。",
            "秖今埋宿草，谁复奠生刍。",
            "满世儒冠宠，他年史笔诛。",
            "未应丘壑底，遗恨失金朱。"
        ],
        "title": "题余氏幽光亭二首  其二",
        "id": "6fc42128-30c8-45e2-8f28-abb4c1e29688"
    },
    {
        "author": "汪藻",
        "paragraphs": [
            "一雨四十日，羲和安在哉。",
            "路忧石头滑，云怕天心开。",
            "隔水唤舟渡，逢人骑马来。",
            "闻言江北好，一笑为传杯。"
        ],
        "title": "常山道中闻诸将屡捷",
        "id": "de8f594d-c7de-4872-aa54-938fbbce9369"
    },
    {
        "author": "汪藻",
        "paragraphs": [
            "汾水游仍远，瑶池宴未归。",
            "航迁羣庙主，矢及近臣衣。",
            "胡马窥天堑，边烽断日畿。",
            "百年淮海地，回首复成非。"
        ],
        "title": "己酉乱后寄常州使君姪四首  其一",
        "id": "883c95a7-30cf-49e9-95d1-2dc4747613bc"
    },
    {
        "author": "汪藻",
        "paragraphs": [
            "草草官军渡，悠悠敌骑旋。",
            "方尝勾践胆，已补女娲天。",
            "诸将争阴拱，苍生忍倒悬。",
            "干坤满羣盗，何日是归年。"
        ],
        "title": "己酉乱后寄常州使君姪四首  其二",
        "id": "45698bb1-bb24-4b2d-a32d-272e868b0135"
    },
    {
        "author": "汪藻",
        "paragraphs": [
            "身老今何向，兵拏未肯休。",
            "经旬甘半菽，尽室委扁舟。",
            "台拆星犹熭，农饥麦未秋。",
            "日边无一使，儿女讵知愁。"
        ],
        "title": "己酉乱后寄常州使君姪四首  其三",
        "id": "d5212fe2-021f-40ec-8426-7698c1593342"
    },
    {
        "author": "汪藻",
        "paragraphs": [
            "春到花仍笑，时危笛自哀。",
            "平城隆准去，瓜步佛貍来。",
            "地下皆冤肉，人间半刦灰。",
            "只今衰泪眼，那得向君开。"
        ],
        "title": "己酉乱后寄常州使君姪四首  其四",
        "id": "9b5d06de-105c-4e76-bedd-c8bee84c3457"
    },
    {
        "author": "汪藻",
        "paragraphs": [
            "方隅谋帅重，帝岂贾生疏。",
            "绝域须高枕，中朝辍引裾。",
            "边城雄鼓角，幕府省文书。",
            "暂作骖鸾去，羣公叹不如。"
        ],
        "title": "次韵桂林经略李尚书投赠之句三首  其一",
        "id": "c6b63dc2-d8bf-4a3b-ada8-8e87bc22ca4c"
    },
    {
        "author": "汪藻",
        "paragraphs": [
            "东越更新组，南阳别旧庐。",
            "中原犹铁马，远使只铜鱼。",
            "荒俗宜深问，遗蛮勿重锄。",
            "归来正黄阁，将略自公余。"
        ],
        "title": "次韵桂林经略李尚书投赠之句三首  其二",
        "id": "d5d01b13-6fa8-4ff5-8dc2-5b0ef4bb760f"
    },
    {
        "author": "汪藻",
        "paragraphs": [
            "闻道中兴帅，今除第一流。",
            "犬牙聊制敌，猿臂即封侯。",
            "把酒逢元亮，哦诗得子猷。",
            "何妨留此杰，相与复神州。"
        ],
        "title": "次韵桂林经略李尚书投赠之句三首  其三",
        "id": "26f60add-6fb0-41c5-8fb7-ccaf4e54845b"
    },
    {
        "author": "汪藻",
        "paragraphs": [
            "南纪安耕凿，平时不受兵。",
            "边陲忘宇覆，江汉忽尘生。",
            "潮卷妖星落，春归玉帐明。",
            "将军谈笑事，一笴定聊城。"
        ],
        "title": "次韵蔡少张遣兴四首  其一",
        "id": "92d3b52b-7562-47da-820e-da07922e870f"
    },
    {
        "author": "汪藻",
        "paragraphs": [
            "闻道官军入，吴侬尽倒戈。",
            "指挥移地轴，湔洗用天河。",
            "尚作苍头起，当如赤子何。",
            "汝曹宜面缚，环垒即恩波。"
        ],
        "title": "次韵蔡少张遣兴四首  其二",
        "id": "d190cc4b-4ea2-4421-9053-86f85b0c6ca7"
    },
    {
        "author": "汪藻",
        "paragraphs": [
            "欲吊沈冤处，春江只自深。",
            "锄耰元聚守，坞壁要先侵。",
            "吉语行看报，穷愁有底禁。",
            "簷花应好在，准拟报同襟。"
        ],
        "title": "次韵蔡少张遣兴四首  其三",
        "id": "6edf5aaa-623c-4daf-a90b-f2483f84b988"
    },
    {
        "author": "汪藻",
        "paragraphs": [
            "坐夺江山险，都忘带与襟。",
            "不应囚胆落，亦费庙谋深。",
            "賸作怀归雅，行参解愠琴。",
            "君王怜赤子，意岂在南金。"
        ],
        "title": "次韵蔡少张遣兴四首  其四",
        "id": "68861fe0-9aca-4482-9ff5-e04cad6bbfb1"
    },
    {
        "author": "汪藻",
        "paragraphs": [
            "一作班荆别，秋风几度凉。",
            "论文隔尊俎，得句梦池塘。",
            "岁晚思倾盖，情亲比陟冈。",
            "若为生羽翼，千里到君旁。"
        ],
        "title": "次韵郑固道侍郎见寄长句二首  其一",
        "id": "6b0736da-bd98-4947-84b9-c63a68dedc22"
    },
    {
        "author": "汪藻",
        "paragraphs": [
            "忆昨遭戎马，同浮十里江。",
            "括囊聊遯世，怀宝岂迷邦。",
            "眼底云空过，眉间雪未厖。",
            "不因参嚼蜡，那得寸心降。"
        ],
        "title": "次韵郑固道侍郎见寄长句二首  其二",
        "id": "b7177f81-a159-46b8-a35d-4e7ba572ac80"
    },
    {
        "author": "汪藻",
        "paragraphs": [
            "拥衲无余事，时闻起柁声。",
            "水烟犹作暝，霜鹊已嬉晴。",
            "淼淼人归路，悠悠岁晚情。",
            "秖应江海外，随处著余生。"
        ],
        "title": "舟行遣兴五首  其一",
        "id": "3b7d65da-5aeb-4665-a79f-dafe49eb35a5"
    },
    {
        "author": "汪藻",
        "paragraphs": [
            "滔滔千里浪，秖解送人忙。",
            "看即成衰鬓，能堪几断肠。",
            "系船冰树动，炊黍水云香。",
            "惊怪陶彭泽，功名晚更忘。"
        ],
        "title": "舟行遣兴五首  其二",
        "id": "f6a7a9bb-4b8a-41b9-bd22-81d69369a6a4"
    },
    {
        "author": "汪藻",
        "paragraphs": [
            "高城吹角罢，别浦载灯归。",
            "岁晚客犹去，水寒潮亦稀。",
            "一身将影屡，万事转头非。",
            "莫倚危樯望，清霜易满衣。"
        ],
        "title": "舟行遣兴五首  其三",
        "id": "e29a4c9f-6eb1-4e8f-9ce5-018493a424a3"
    },
    {
        "author": "汪藻",
        "paragraphs": [
            "霜敛初晴夜，江愁独望人。",
            "萧条全浦暝，错落数星陈。",
            "老觉癯儒冗，穷遭醉尉嗔。",
            "梅花行满眼，莫作后园春。"
        ],
        "title": "舟行遣兴五首  其四",
        "id": "803bc11d-e98b-412b-97b7-01f660782130"
    },
    {
        "author": "汪藻",
        "paragraphs": [
            "渺渺竟何向，滔滔难与论。",
            "鴈书鸣笛野，雪缟过帆村。",
            "夜寂人谁语，江流月自存。",
            "莫令漂泊梦，千里到脩门。"
        ],
        "title": "舟行遣兴五首  其五",
        "id": "14e968ee-6e12-4ba1-80a1-c18865ed853e"
    },
    {
        "author": "汪藻",
        "paragraphs": [
            "一别九霄路，风烟长满衣。",
            "已成身老大，无复世轻肥。",
            "天阔鸟双下，山寒人独归。",
            "晓来何似雨，春水半巖扉。"
        ],
        "title": "过临平二首  其一",
        "id": "73fb65f2-df3e-47a4-8a3b-6e7ee9155165"
    },
    {
        "author": "汪藻",
        "paragraphs": [
            "睡起凉生岸，钩帘坐小窗。",
            "麦风能起柁，梅雨不鸣江。",
            "往事心长折，归涂影自双。",
            "依然蒲柳地，人老故先降。"
        ],
        "title": "过临平二首  其二",
        "id": "a1157f9b-c29f-4c63-be17-38346ecd74c8"
    },
    {
        "author": "汪藻",
        "paragraphs": [
            "山行逢浅夏，浓绿屡低巾。",
            "地冷犹衣裌，村香已食新。",
            "菰蒲浑欲老，鱼鸟自相亲。",
            "倚杖看孤月，悠悠何处人。"
        ],
        "title": "天长道中三首  其一",
        "id": "282497e9-7995-404b-8cfd-eb11c1f4ee46"
    },
    {
        "author": "汪藻",
        "paragraphs": [
            "十年游历地，客子故难忘。",
            "下马寻遗老，开门对夕阳。",
            "一鸠鸣晻翳，数犊卧苍茫。",
            "更欲东南望，疏星近鸟行。"
        ],
        "title": "天长道中三首  其二",
        "id": "7d329d74-720b-4f64-b2a7-332bd5bcaa62"
    },
    {
        "author": "汪藻",
        "paragraphs": [
            "节物兼暄暑，川原半雨晴。",
            "雉场时一雊，鼃亩忽齐鸣。",
            "斗粟违高枕，囊衣度古城。",
            "读书成底事，投老失春耕。"
        ],
        "title": "天长道中三首  其三",
        "id": "196443e4-4426-4c5f-a1d0-389b27e65d37"
    },
    {
        "author": "汪藻",
        "paragraphs": [
            "犹带他山润，来依宴坐深。",
            "谁云秋露滴，能节海潮音。",
            "积数尘难尽，微穿蚁可寻。",
            "但随君语默，用舍我何心。"
        ],
        "title": "水晶数珠诗",
        "id": "07cb177f-c806-4f6f-b25e-e8aa19f13339"
    },
    {
        "author": "汪藻",
        "paragraphs": [
            "久忆南烹好，今朝放筯空。",
            "短箱倾碎碧，纤指剥轻红。",
            "腰折宜賖死，须长不疗穷。",
            "吴儿方献纳，应与䱥鱼同。"
        ],
        "title": "食虾",
        "id": "289b3004-c0f7-4fd1-a22d-f45b852179c6"
    },
    {
        "author": "汪藻",
        "paragraphs": [
            "已怯惊潮渡，还忧复岭登。",
            "逢人多问数，投宿只寻僧。",
            "野饭农夫怪，山行稚子能。",
            "朝来那得尔，前路好飞腾。"
        ],
        "title": "山奥寺",
        "id": "793fbd8c-34ec-4ef2-990a-cee2e5a2ba7c"
    },
    {
        "author": "汪藻",
        "paragraphs": [
            "宿草纵横绿，春归有底忙。",
            "百年知有尽，万感要难忘。",
            "欲语如他日，犹疑在我旁。",
            "人生今至此，不拟惜流光。"
        ],
        "title": "悼往二首  其一",
        "id": "48e15bd9-2f9b-4102-aad4-7c6854332fb8"
    },
    {
        "author": "汪藻",
        "paragraphs": [
            "意懒还须步，愁多不更嗔。",
            "萧萧寒著树，咄咄老侵人。",
            "未满穷愁愿，先分梦幻身。",
            "东风吹节换，送我泪痕新。"
        ],
        "title": "悼往二首  其二",
        "id": "e00c8117-00a8-48a7-867d-0560f72e51a3"
    },
    {
        "author": "汪藻",
        "paragraphs": [
            "汉殿胪传处，回头四十春。",
            "共嗟香案吏，归作钓台人。",
            "意气林泉老，名声日月新。",
            "贾生方拟召，鵩鸟在承尘。"
        ],
        "title": "起居方舍人挽诗二首  其一",
        "id": "cf6642fa-0d87-4f45-92bd-b0e60a01bbf0"
    },
    {
        "author": "汪藻",
        "paragraphs": [
            "经术羣公上，人材二纪间。",
            "屡持边使节，竟老近臣班。",
            "赐第叨同擢，趋朝忆共还。",
            "白头无力送，能隔几青山。"
        ],
        "title": "起居方舍人挽诗二首  其二",
        "id": "58fb6628-5e7e-447e-9254-ff91c9afc145"
    },
    {
        "author": "汪藻",
        "paragraphs": [
            "表表今词伯，邕邕古德人。",
            "翺翔初画省，邂逅老朱轮。",
            "阅世深泾渭，传家得鳯麟。",
            "悬知他日大，时望属平津。"
        ],
        "title": "河中使君莫少卿挽诗二首  其一",
        "id": "b934e29b-17ad-440e-bb50-6b2addad3d15"
    },
    {
        "author": "汪藻",
        "paragraphs": [
            "藉甚河中守，宜簪近侍冠。",
            "九霄卿月堕，四海德星寒。",
            "桂籍新枝大，兰陂旧馥残。",
            "空余莼鲫奠，乡泪满江干。"
        ],
        "title": "河中使君莫少卿挽诗二首  其二",
        "id": "b7f57903-1e3d-4d3a-a1c6-c686b8078e67"
    },
    {
        "author": "汪藻",
        "paragraphs": [
            "不信儒冠误，长年自濯薰。",
            "乡评推秀孝，墨客诵诗文。",
            "仕早收朝蹟，材终壅上闻。",
            "晚全冰壑趣，造物似知君。"
        ],
        "title": "挽毛奉议诗二首  其一",
        "id": "deefda13-a80a-4cfc-8afe-3addab126bd7"
    },
    {
        "author": "汪藻",
        "paragraphs": [
            "玉立簪缨底，平生耻自媒。",
            "次山初漫仕，元亮即归来。",
            "竟老金闺籍，虚纒蕙帐哀。",
            "盛名知不朽，妙语写琼瑰。"
        ],
        "title": "挽毛奉议诗二首  其二",
        "id": "b0f953fc-24b4-4707-ab37-81540f4e3080"
    },
    {
        "author": "汪藻",
        "paragraphs": [
            "泽国今耆旧，于君见典刑。",
            "居乡乘款段，生子得宁馨。",
            "彩服供春酌，银章慰暮龄。",
            "谁知云雾里，忽失少微星。"
        ],
        "title": "致政鲁奉议挽诗二首  其一",
        "id": "58ed2a6b-6503-407c-bf06-1e5b136ecc54"
    },
    {
        "author": "汪藻",
        "paragraphs": [
            "诏綍从君赐，经龛与佛同。",
            "早霑三釡禄，几作百年翁。",
            "阅世松成盖，传家桂满丛。",
            "素车千两送，荣绝九原中。"
        ],
        "title": "致政鲁奉议挽诗二首  其二",
        "id": "e92fa879-8e48-434c-8aca-24def0e42ac1"
    },
    {
        "author": "汪藻",
        "paragraphs": [
            "有子升台衮，承颜况日长。",
            "鱼轩开大国，鹤髪老高堂。",
            "忽报栽萱陨，空余扇枕凉。",
            "他年黄阁地，谁举伯仁觞。"
        ],
        "title": "鲁国太夫人杨氏挽诗三首  其一",
        "id": "3eee9db1-2fab-4352-91e5-0efd5b13eace"
    },
    {
        "author": "汪藻",
        "paragraphs": [
            "白云终日望，方喜见庭闱。",
            "鼎食三牲养，貂冠五彩衣。",
            "回班仪未举，反哭事俄非。",
            "寂寞苕溪路，安舆去不归。"
        ],
        "title": "鲁国太夫人杨氏挽诗三首  其二",
        "id": "bdf6281f-752c-4059-b7f8-31d5146b9585"
    },
    {
        "author": "汪藻",
        "paragraphs": [
            "承颜虽一子，扶膝有诸孙。",
            "寿祉膺难老，哀荣动至尊。",
            "秖今怀顾复，犹想对平反。",
            "天与牛眠地，何须返故园。"
        ],
        "title": "鲁国太夫人杨氏挽诗三首  其三",
        "id": "0a6062f6-fa31-43d8-9971-4e1de31ed447"
    },
    {
        "author": "汪藻",
        "paragraphs": [
            "庆源由魏国，奉祀及宣仁。",
            "盛德仪中壸，私恩绝外亲。",
            "长秋期不老，厚夜忽无晨。",
            "来岁柔桑绿，谁临茧馆春。"
        ],
        "title": "隆祐太后挽词二首  其一",
        "id": "340bd8da-6e56-42ed-91ba-c276d0a435a5"
    },
    {
        "author": "汪藻",
        "paragraphs": [
            "朔漠遐征后，南州俶扰时。",
            "人心忧社稷，天意属帘帷。",
            "拥佑千龄主，图回万世基。",
            "中兴能事毕，倐与帝乡期。"
        ],
        "title": "隆祐太后挽词二首  其二",
        "id": "1d968590-882c-4b67-aa6e-1430c880200c"
    },
    {
        "author": "汪藻",
        "paragraphs": [
            "曾经浩劫故依然，老寿方知木有仙。",
            "直干凌空裁百尺，虚心阅世已千年。",
            "深蟠泽国兴王地，独傲天公造物权。",
            "玉树庭花非不好，秖今谁占旧山川。"
        ],
        "title": "湖州长兴县大雄寺陈霸先故宅天嘉中所植桧柯叶苍然其中空洞皮脉仅存而已",
        "id": "46754446-3bfa-4486-923b-a014c8cd099e"
    },
    {
        "author": "汪藻",
        "paragraphs": [
            "渺然于世不磷缁，手自栽花作四时。",
            "坐客听蛙聊复尔，呼卿闻鴈汝为谁。",
            "眼中泉石论溪买，行处壶觞逐境移。",
            "早晚拈书来就读，别开三径与君期。"
        ],
        "title": "韦氏独乐园",
        "id": "023a3423-5444-4385-bed1-31e5e3eea8ec"
    },
    {
        "author": "汪藻",
        "paragraphs": [
            "谢公当日此徜徉，千载空余一径荒。",
            "林壑久应无小草，石泉今即是甘棠。",
            "江山似恨功名误，花竹犹含笑语香。",
            "投老西州知不反，可堪垂涕笛筝傍。"
        ],
        "title": "宿东山寺有谢公井存焉",
        "id": "6ca19175-2a10-4284-afa3-75909dba8db7"
    },
    {
        "author": "汪藻",
        "paragraphs": [
            "水宿山行十日归，李侯应恨尺书迟。",
            "遥知雨别风流后，直到秋高木落时。",
            "负郭生涯千亩竹，长年心事四愁诗。",
            "与君家世如兄弟，岁晚同为丘壑期。"
        ],
        "title": "次韵李元亮",
        "id": "a394cf57-e4cb-4a82-833e-b985fca20c29"
    },
    {
        "author": "汪藻",
        "paragraphs": [
            "几年东阁叹差池，忽见溪山照紫微。",
            "千里讙传旌节至，一城争看锦衣归。",
            "敢言刺史分符宠，幸遇诸生鼓瑟希。",
            "早晚九重宣诏急，紫阳山下驿尘飞。"
        ],
        "title": "次汪相韵",
        "id": "469c22b9-b333-44be-aef6-e3913d4c818b"
    },
    {
        "author": "汪藻",
        "paragraphs": [
            "从渠儿辈错书麞，自写新诗细作行。",
            "门外满生书带草，林间知有德星堂。",
            "流匙已厌青精滑，蘸甲须尝白堕香。",
            "秖恐笑谈须此老，又教天下起冯唐。"
        ],
        "title": "次韵张乐潜",
        "id": "a89fcf73-38ce-49ee-8110-11a3c51a7e38"
    },
    {
        "author": "汪藻",
        "paragraphs": [
            "远屏郊园谁复过，支筇立到暮钟时。",
            "苦无啼鸟坐春去，时见好山缘竹低。",
            "行逢邻僧语一则，绝胜饮客呼三迟。",
            "人间万事不关我，以壳自遮如冻龟。"
        ],
        "title": "次韵蔡天任二首  其一",
        "id": "5d33aad5-2e0f-4c54-a8d8-c7e6b78ce08d"
    },
    {
        "author": "汪藻",
        "paragraphs": [
            "一雨真成解人意，翻盆注野却晴时。",
            "五更城上鸟乌乐，十日街头樱笋低。",
            "江声即随潮信急，云气欲度山椒迟。",
            "吾徒饱饭眼中见，炼息不应长学龟。"
        ],
        "title": "次韵蔡天任二首  其二",
        "id": "245b29cc-161f-416a-ad88-b97a8ba7b6d6"
    },
    {
        "author": "汪藻",
        "paragraphs": [
            "江山怪我数能来，政坐刀斤赦不才。",
            "生理喜于鱼得计，交情羞似鸩为媒。",
            "烟尘回首烽三月，花柳关情酒一杯。",
            "日夜故园归梦好，忆冲细雨斸蒿莱。"
        ],
        "title": "次韵董禹川二首  其一",
        "id": "e8bc89b3-1e05-4b32-807c-afdfbd8cdc0c"
    },
    {
        "author": "汪藻",
        "paragraphs": [
            "涉世真成百罅舟，漫教俗子相壶丘。",
            "投林老去三椽在，堕甑年来万事休。",
            "只欲携儿耕甫里，谁能著酒换凉州。",
            "绝怜扬子津头雨，管断江南庾信愁。"
        ],
        "title": "次韵董禹川二首  其二",
        "id": "60116393-14df-4715-8b9a-6b5a9acb8961"
    },
    {
        "author": "汪藻",
        "paragraphs": [
            "文书到眼只眵昏，出郭寻山聊解纷。",
            "驱马去迎三丈日，与僧同卧一窗云。",
            "竹间挥麈风相及，松下烹茶手自分。",
            "回首微官堪底用，他年泉石是知闻。"
        ],
        "title": "次韵洪驹父集东山",
        "id": "9ae0f39a-7d06-478e-8f43-1c1261f888e3"
    },
    {
        "author": "汪藻",
        "paragraphs": [
            "风埽阳侯雪阵平，雨催摩诘画图成。",
            "气吞浦溆重林尽，秋著江湖去鸟明。",
            "厚禄故人无一字，长年三老伴余生。",
            "会须满意开怀抱，到眼庐山不世情。"
        ],
        "tags": [
            "庐山"
        ],
        "title": "晚发吴城山",
        "id": "8ff98916-7de7-4a67-bdae-b9f6fab25eb3"
    },
    {
        "author": "汪藻",
        "paragraphs": [
            "苔连深竹楚江干，分与幽人宴坐看。",
            "映得图书终日翠，凄成风雨未秋寒。",
            "渭川昔漫夸千亩，锦里今须种数竿。",
            "移取辟疆园畔去，免教童子报平安。"
        ],
        "title": "题何子应竹君轩",
        "id": "c723490f-0074-488c-9b9c-16b7c0c7e5de"
    },
    {
        "author": "汪藻",
        "paragraphs": [
            "且欲相随苜蓿盘，不须多问沐猴冠。",
            "菊花有意浮杯酒，桐叶无声下井栏。",
            "千里江山渔笛晚，十年灯火客毡寒。",
            "男儿几许功名事，华髪催人不少寛。"
        ],
        "title": "次韵向君受感秋二首  其一",
        "id": "02902945-4f57-4f9d-b6bc-53de24c21a58"
    },
    {
        "author": "汪藻",
        "paragraphs": [
            "向侯拄笏意千里，肯为俗弹头上冠。",
            "何时盛之青琐闼，妙语付以乌丝栏。",
            "日边人去鴈行断，江上秋高枫叶寒。",
            "向来叔度傥公是，一见使我穷愁寛。"
        ],
        "title": "次韵向君受感秋二首  其二",
        "id": "c5400c60-fb56-46fe-a991-3e7086a4e1ba"
    },
    {
        "author": "汪藻",
        "paragraphs": [
            "随侬何物四经秋，只有江南万斛愁。",
            "客枕蛩亲闻最早，郷书鴈少到无由。",
            "菊丛今岁还经眼，茅把何时得盖头。",
            "工部也应儿女隔，羨他相近水中鸥。"
        ],
        "title": "次韵熊使君登楼感秋之作",
        "id": "fd83610e-1cc8-4c93-92f3-deb429f7b4bb"
    },
    {
        "author": "汪藻",
        "paragraphs": [
            "旅营茅屋破苍苔，隔水花多不用栽。",
            "开卷古今千万事，杜门清浊两三杯。",
            "故人昔尚风相及，客子今并雨不来。",
            "已办此身如木石，沙禽那得更惊猜。"
        ],
        "title": "小筑成漫书",
        "id": "beab83a4-79bd-4ab8-a4c5-0553a253a57e"
    },
    {
        "author": "汪藻",
        "paragraphs": [
            "词源衮衮患材多，笔力骎骎跨永和。",
            "屡阅州符犹剖竹，盍归禁槖旧持荷。",
            "声华大似城南杜，勲业看如相国何。",
            "自笑萍踪久为客，那能绮丽尽余波。"
        ],
        "title": "用友人韵寄平江蒋侍郎",
        "id": "e93e0e09-b9bc-43e1-8258-2dafc3a665ea"
    },
    {
        "author": "汪藻",
        "paragraphs": [
            "过眼空花一晌休，坐狂犹得佐名州。",
            "虽遭泷吏嗤韩子，却喜溪神识柳侯。",
            "尽日野田行䆉䅉，有时云峤听钩辀。",
            "会将新濯沧浪足，踏遍千巖万壑秋。"
        ],
        "title": "书宁川驿壁",
        "id": "1ce78f6b-42ec-4662-bcc2-2fb4a456c44d"
    },
    {
        "author": "汪藻",
        "paragraphs": [
            "年少岂知身世浮，心期同老故山秋。",
            "谁教玉树埋黄壤，不许鸰原到白头。",
            "鼎鼎百年皆梦幻，悠悠万事判穷愁。",
            "当时鸿鴈书来处，今日飘然成独游。"
        ],
        "title": "余去年寄前诗今再过其地而彦征已卒用前韵书驿壁",
        "id": "d1f4390a-fb43-45f8-bc8e-9fd77967e7c5"
    },
    {
        "author": "汪藻",
        "paragraphs": [
            "他州异县复芳时，彊起寻梅把一枝。",
            "浊酒纵能于道近，苍髯终不与春宜。",
            "逢人欲作娵隅语，去国长为偻句欺。",
            "斟酒旅情谁会得，径须京兆出蛾眉。"
        ],
        "title": "恼张子充",
        "id": "dfe5d283-7b2d-431b-8e5a-73711c58b196"
    },
    {
        "author": "汪藻",
        "paragraphs": [
            "早冠清朝玉笋班，忽乘归兴拂衣闲。",
            "聊将诗酒关心地，尽占江湖在眼山。",
            "人坐数州空翠下，月行万顷水云间。",
            "当时范蠡曾知此，那得扁舟去不还。"
        ],
        "title": "横山堂二首  其一",
        "id": "8cc9ced1-4d81-4362-981d-2bf9ccdd7323"
    },
    {
        "author": "汪藻",
        "paragraphs": [
            "分明圆峤与方壶，万壑千巖入坐隅。",
            "临赋竞传今日句，卧游安用昔人图。",
            "丹青霜叶秋明灭，水墨烟林暮有无。",
            "记取沧浪渔笛曲，他年要捋使君须。"
        ],
        "title": "横山堂二首  其二",
        "id": "62cd3a9b-3838-40fb-bfdf-7fad1d0e711f"
    },
    {
        "author": "汪藻",
        "paragraphs": [
            "台殿崇崇冠冢颠，行人跪起白云边。",
            "山河霸业三千里，歌舞灵衣五百年。",
            "铁马威神通异域，衮龙书命降中天。",
            "偃王遗种班班在，好乞韩碑记邈緜。"
        ],
        "title": "灵惠公庙",
        "id": "bf38c227-a71b-464d-8155-e07616dabaf8"
    },
    {
        "author": "汪藻",
        "paragraphs": [
            "畴昔追随翰墨场，功名今日愧刘郎。",
            "英姿合上凌烟阁，巧谮曾遭偃月堂。",
            "双桨又乘清夜去，一尊聊发少年狂。",
            "归来却共灯花语，骑省看成满镜霜。"
        ],
        "title": "醉别刘季高侍郎",
        "id": "8b725f21-7669-4382-a034-760ccc72c161"
    },
    {
        "author": "汪藻",
        "paragraphs": [
            "朝来剥啄叩门谁，昨夜灯花已报知。",
            "腰下方悬新守印，眼中已见故人诗。",
            "十年且喜朋簪合，千里休言官牒随。",
            "问我抽书何日竟，病来编简网蛛丝。"
        ],
        "title": "移守临川曾吉甫以诗见寄次韵答之时吉甫除闽漕未行",
        "id": "d7368b3e-20da-4619-8c07-2552fd154f79"
    },
    {
        "author": "汪藻",
        "paragraphs": [
            "城外长淮绿渺弥，此行聊复鴈门踦。",
            "边烽已息何妨醉，民讼全稀尚可诗。",
            "昭代声名方此振，中年离别未须悲。",
            "溧阳老尉还天幸，政自扳援得退之。"
        ],
        "title": "送杜文仲微赴山阳倅",
        "id": "dff34eb4-a193-4d77-8a95-39e89394c970"
    },
    {
        "author": "汪藻",
        "paragraphs": [
            "病来谁复顾湘累，君独无忘宿昔时。",
            "人物喜逢三语掾，风骚远过四愁诗。",
            "尊前破涕方成笑，人事多乖又语离。",
            "莫道天涯无鴈到，好风宁不寄相思。"
        ],
        "title": "奉送张彦良司理",
        "id": "88799309-74ee-4ad3-908c-35f454131e3d"
    },
    {
        "author": "汪藻",
        "paragraphs": [
            "那知重到旧溪边，两月青灯听雨眠。",
            "闲引瘦筇行落叶，复寻清磬度疏烟。",
            "宦游南北梦千里，人世短长痴百年。",
            "安得随君飞鸟去，盘陀相对共安禅。"
        ],
        "title": "重送惟皓",
        "id": "e6bc59fb-0a12-41e5-b04f-dd0d0f8da83a"
    },
    {
        "author": "汪藻",
        "paragraphs": [
            "怪底青灯缀玉虫，忽传车马到溪东。",
            "鸟声应为故人好，梨雪欲将春事空。",
            "老去渊明三迳在，病来弥勒一龛同。",
            "总持相见问生死，为报百忧如梦中。"
        ],
        "title": "喜汪发之见访并简婺源江明府",
        "id": "fc0604a8-f621-41d9-b926-5f9c1a71afc4"
    },
    {
        "author": "汪藻",
        "paragraphs": [
            "扰扰尘劳懒曳裾，此生终待老匡庐。",
            "两山分破吟难尽，一水飞来画不如。",
            "红杏成坛今彷彿，白莲结社漫踌躇。",
            "泮宫夫子能敦约，共采新闻广旧书。"
        ],
        "tags": [
            "庐山"
        ],
        "title": "约教授游东林寺",
        "id": "010bf732-5bea-42cf-8616-7101b8db0e13"
    },
    {
        "author": "汪藻",
        "paragraphs": [
            "蛮县三年喜及瓜，归欤春思自无涯。",
            "朝阳巖上无残雪，庆朔堂前已乱花。",
            "归到儿曹应借问，为言颠髪未全华。",
            "仲宣正得依投处，万里心安即是家。"
        ],
        "title": "熊使君次韵见属次韵答之",
        "id": "f14c3b2c-10da-4b16-b6c3-1f5aa8b86f48"
    },
    {
        "author": "汪藻",
        "paragraphs": [
            "年来何事忆莼鲈，家近秋风万顷湖。",
            "五马曾同当日渡，二疏今见古人图。",
            "山灵尚勒移文否，田父时遭泥饮无。",
            "余论不妨传四海，君家世世有潜夫。"
        ],
        "title": "寄呈寿基致政左司二首  其一",
        "id": "273b4dc5-ba7c-47fc-8653-31ae39d7163f"
    },
    {
        "author": "汪藻",
        "paragraphs": [
            "拂衣归憩旧烟萝，钟鼎山林竟孰多。",
            "眼看空花皆是幻，心同古井肯重波。",
            "清谈三尺竹如意，宴坐一枝松养和。",
            "我亦行抛簪笏去，从君春日晒渔蓑。"
        ],
        "title": "寄呈寿基致政左司二首  其二",
        "id": "c6721c78-eb2a-457f-8e40-8469e3d1d81f"
    },
    {
        "author": "汪藻",
        "paragraphs": [
            "尊酒相逢禊饮初，花飞柳暗忽春余。",
            "不嗔太史牛马走，许醉郎官樱笋厨。",
            "幸有雪儿歌妙句，何妨云液载行车。",
            "只愁人误刀头约，新月娟娟已镜如。"
        ],
        "title": "戏孙仲益暮春自尚书郎予告迎妇淛东留毗陵久之",
        "id": "9c8d02a9-71fe-4d58-a69e-7ade17041117"
    },
    {
        "author": "汪藻",
        "paragraphs": [
            "眼中烟水复云林，地胜身闲得细寻。",
            "沙暖凫鸥浑得意，日长桃李自成阴。",
            "风光欲尽今余几，杯酒相逢莫厌深。",
            "报答春江无好语，浪陪诸彦恣窥临。"
        ],
        "title": "次韵张闳道西池小集",
        "id": "7164161f-0969-4164-837d-95a1e43a07e5"
    },
    {
        "author": "汪藻",
        "paragraphs": [
            "万卷长年坐一窗，肯论丘壑与巖廊。",
            "江头同过楝花节，夜半剧谈狮子牀。",
            "异世风流相延祖，他年言语傅君房。",
            "菰蒲渺渺但烟雨，何意眼中逢此郎。"
        ],
        "title": "次韵吴子书天宁夜集",
        "id": "bbe7f4ab-909f-4691-b8b4-834b83f14cf0"
    },
    {
        "author": "汪藻",
        "paragraphs": [
            "晓寻幽处一牛鸣，空雾依迷失化城。",
            "茗椀薰炉重问讯，竹溪松坞共经行。",
            "云昏洲渚雨还作，风入菰蒲潮欲生。",
            "此地相逢复相别，江天病眼向谁明。"
        ],
        "title": "同辩良至荐福塔头",
        "id": "8d4eec81-b892-4e92-9d5b-ab8bdb77233a"
    },
    {
        "author": "汪藻",
        "paragraphs": [
            "樛枝偃盖蔚相扶，绝胜分封五大夫。",
            "天遣岁寒双干合，人言江左百城无。",
            "闻孙为表祠丛胜，好事争传宰树图。",
            "肯学并柯桃与李，四时佳色照黄垆。"
        ],
        "title": "翁养源因先冢瑞松作亭求诗",
        "id": "724dfb8d-a894-490b-b685-993a7794b907"
    },
    {
        "author": "汪藻",
        "paragraphs": [
            "步历崔嵬数百寻，垂堂漫许戒千金。",
            "年来世事总如梦，老去儿曹长挂心。",
            "听雨不眠那夜永，行山未遍忽秋深。",
            "天寒更度宛陵水，霜月欲生风满林。"
        ],
        "title": "过宁国小岭",
        "id": "733f7dd3-dbb7-4831-ae01-0ada7b907722"
    },
    {
        "author": "汪藻",
        "paragraphs": [
            "三载相依葛与瓜，一尊为别忽天涯。",
            "君先归路经回鴈，我正幽栖似浣花。",
            "好去乘时追俊彦，莫嗔无力荐才华。",
            "城中若见渔樵客，须问浮溪老圃家。"
        ],
        "title": "东安许明府同里之亲任满回家求诗为别即席赋此兼简熊使君",
        "id": "dddb55e1-b9e1-46f2-b6e2-243349e1e9f8"
    },
    {
        "author": "汪藻",
        "paragraphs": [
            "蜻蜓斜日立帘钩，燕子新晴语柁楼。",
            "熠熠晚花随意得，茫茫春水此生浮。",
            "无官可缓三人带，有子能胜十具牛。",
            "老大拂衣归去好，莼鲈何必待清秋。"
        ],
        "title": "汴中偶题",
        "id": "850d9cb2-7bd6-4ef6-80d6-6365e8a96a2b"
    },
    {
        "author": "汪藻",
        "paragraphs": [
            "六代兴亡迹愈陈，迹陈谁遣意如新。",
            "古今更欲悲何事，天地长留景似人。",
            "云压山低惟妬晚，雾蟠江阔更含春。",
            "固知到此无穷感，岂独区区我一身。"
        ],
        "title": "过金陵",
        "id": "807ab377-9d67-430a-9d13-6d73e9bcc2e2"
    },
    {
        "author": "汪藻",
        "paragraphs": [
            "经年坐久一蒲团，幽鸟时呼到曲栏。",
            "山色总兼溪色好，松声长学雨声寒。",
            "那将俗物关心事，只拟晴窗想鼻端。",
            "已作生涯蚕事老，故人谁肯报平安。"
        ],
        "title": "傅冲益久不得书",
        "id": "dcf63308-db9c-4ebf-a94e-a79ad4d9af15"
    },
    {
        "author": "汪藻",
        "paragraphs": [
            "天教江海著潜郎，拟作他年柱下藏。",
            "未办壁书摹古漆，聊将阁本写官黄。",
            "苦心便拟耽成癖，病眼犹堪细作行。",
            "秖恐雌霓成误读，更须频访沈东阳。"
        ],
        "title": "次韵孙国器喜予钞书精密",
        "id": "be58f42e-64ac-4145-b149-5d0b3062183a"
    },
    {
        "author": "汪藻",
        "paragraphs": [
            "谁专小学国朝初，籍籍甘泉数二徐。",
            "辈行虽居骑曹后，典刑全是峄山余。",
            "柳家莫笑姜芽手，郑老方耽柿叶书。",
            "待得门前溪水黑，凭看合作定何如。"
        ],
        "title": "还吴禹功徐帖",
        "id": "95e76e75-b30d-4404-9b96-5fbb846d81b7"
    },
    {
        "author": "汪藻",
        "paragraphs": [
            "苔渍岚侵几百秋，诗仙寄我海南州。",
            "携来应自滇池国，得处还因博望侯。",
            "吹烛会寻延阁老，挂钱肯学饮家流。",
            "杖兮莫便为龙去，扶取衰翁老故丘。"
        ],
        "title": "朱新仲自韶州寄灵寿杖并诗次韵答之",
        "id": "83a84b07-41b5-4cf5-a192-7f45d7403b98"
    },
    {
        "author": "汪藻",
        "paragraphs": [
            "累栋层轩缥缈间，碧虚相照水精寒。",
            "纵横尽得江山胜，俯仰方知宇宙寛。",
            "千里风烟环广座，四时星斗转危栏。",
            "何须更画东平障，十万人家表里看。"
        ],
        "title": "题四望亭",
        "id": "97840e36-66fa-4028-af86-0231bc7e9464"
    },
    {
        "author": "汪藻",
        "paragraphs": [
            "寂寂闲庭少客过，翛然丈室一维摩。",
            "脑脂遮眼空豪在，药裹关心奈老何。",
            "雨后书连修竹翠，夜深牀绕候虫歌。",
            "东邻似最知人意，合有新诗到薜萝。"
        ],
        "title": "简蔡天任",
        "id": "9a38dde9-4641-40e9-9054-e0810d6d7ab2"
    },
    {
        "author": "汪藻",
        "paragraphs": [
            "万石亭西半是苔，旧时官柳著行栽。",
            "使君为筑溪边屋，野老同倾月下杯。",
            "好在一廛从此记，休论三径有谁来。",
            "会须便作渔梁去，莫遣鸬鹚忽见猜。"
        ],
        "title": "熊使君次韵",
        "id": "75aa9263-3d9e-4f59-9e00-033e3367d007"
    },
    {
        "author": "汪藻",
        "paragraphs": [
            "晓看春水满方塘，静掩柴扉白日长。",
            "花意风光空烂漫，客愁山色对苍茫。",
            "扬州歌吹今何在，陶令田园亦就荒。",
            "试问南来米贵贱，欲随春浪过潇湘。"
        ],
        "title": "和家叔春日",
        "id": "4914ac2b-5277-4af3-b3af-b9fd56d48b6c"
    },
    {
        "author": "汪藻",
        "paragraphs": [
            "闻挈囊衣指故林，上堂长跪涕沾襟。",
            "肯将断鴈相望影，来慰惊波未定心。",
            "客路山川方积雪，吾庐桃李久成阴。",
            "归鞍底用匆匆发，更促杯盘语夜深。"
        ],
        "title": "挽留二兄",
        "id": "87818477-c37c-4037-83d3-122f9adfd571"
    },
    {
        "author": "汪藻",
        "paragraphs": [
            "但知琼树鬭清新，不道三彭捷有神。",
            "处仲未闻开阁事，维摩空对问禅人。",
            "封侯燕颔何妨瘦，伐性蛾眉却怕颦。",
            "从此空花扫除尽，定须嚼蜡向横陈。"
        ],
        "title": "嘲人买妾而病二首  其一",
        "id": "a99869c9-8cee-422d-baf2-3f35cd86dc75"
    },
    {
        "author": "汪藻",
        "paragraphs": [
            "何须天气水边新，便好尊前赋洛神。",
            "定自中年多作恶，非关尤物解移人。",
            "莫愁阿鹜烦君嫁，且学西施为我颦。",
            "争似农家无一事，从来婚嫁只朱陈。"
        ],
        "title": "嘲人买妾而病二首  其二",
        "id": "2b533b32-4765-467c-82c1-c5a544f83220"
    },
    {
        "author": "汪藻",
        "paragraphs": [
            "解事无人似乐天，玉簪旧语世相传。",
            "打包就使从前话，弹指安能断后缘。",
            "寂寂空房惟法喜，茫茫何处问臞仙。",
            "冬之夜永宜长虑，百计真从若个边。"
        ],
        "title": "德劭亲迎而归乃有打包辟谷之兴以诗见贻戏用其韵",
        "id": "b3a85bd1-2f1b-4674-8db4-f22231c90d8e"
    },
    {
        "author": "汪藻",
        "paragraphs": [
            "依倚西风不自持，葳蕤羽葆杂金规。",
            "繁开不负朝阳色，独步非关昊帝私。",
            "把酒可能追靖节，掇苗终欲慕天随。",
            "春红过尽聊经眼，赖有芬菲慰所思。"
        ],
        "title": "咏菊",
        "id": "8916e836-92ad-4215-9b05-940fc2ee1616"
    },
    {
        "author": "汪藻",
        "paragraphs": [
            "此老胸中百万军，暂劳试手犬羊羣。",
            "山头不复望廷尉，柱后何须用惠文。",
            "解带为城聊戏剧，卖刀买犊便耕耘。",
            "三山胜处开华屋，千载人传旧使君。"
        ],
        "title": "题止戈堂二首  其一",
        "id": "4a4600f4-0a41-4e0f-b37c-3139e6bf383e"
    },
    {
        "author": "汪藻",
        "paragraphs": [
            "千里闽山驿骑飞，天书趣解海边围。",
            "异军方逐苍头起，元帅徐将白羽挥。",
            "翻就铙歌春举酒，收还烽火夜开扉。",
            "向来万事关兵气，却作风光坐上归。"
        ],
        "title": "题止戈堂二首  其二",
        "id": "03c80abf-b9a5-4445-8650-82304ea8dd18"
    },
    {
        "author": "汪藻",
        "paragraphs": [
            "琅舆深出未央门，十里圜坛气象尊。",
            "珪璧三千周典备，貔貅百万汉兵屯。",
            "青城浮霭连霜动，黄道微风带日温。",
            "不用灵光符圣武，从来精祲答干坤。"
        ],
        "title": "郊丘书事",
        "id": "e52e9388-5445-4857-81b4-5adb5be149b9"
    },
    {
        "author": "汪藻",
        "paragraphs": [
            "倚空危榭压城楼，千里风烟摄寸眸。",
            "二华忽从天外落，三河直入坐中流。",
            "何人解得为邦乐，有客难甘去国愁。",
            "投老复来江汉外，此生归计日悠悠。"
        ],
        "title": "题至乐堂",
        "id": "66ac615c-a07c-41a8-8ef4-e350a413f8a8"
    },
    {
        "author": "汪藻",
        "paragraphs": [
            "平生到处觅三椽，白首归来古刹颠。",
            "飞锡几逢花雨地，住山今得鸟窠禅。",
            "九霄鹏翼心虽在，万壑松风梦自圆。",
            "莫笑维摩方丈室，会看游戏著人天。"
        ],
        "title": "题僧罄宜枝巢",
        "id": "7e6bff3a-73c6-43f5-9dbe-1bb4567b6f76"
    },
    {
        "author": "汪藻",
        "paragraphs": [
            "扃锁收传古圣师，飞扬不类虎头痴。",
            "槎枒老木垂云蔓，伛偻胡僧拖雪眉。",
            "丹墨已随岚霭尽，精神犹作电光驰。",
            "秖应梦乞归巖寺，要使邦人习气移。"
        ],
        "title": "禅月罗汉",
        "id": "2d51299a-0398-43bd-8fad-6fbcba39d800"
    },
    {
        "author": "汪藻",
        "paragraphs": [
            "传得清凉祖佛衣，来新震泽旧禅扉。",
            "几年香木成林种，一日孤云带雨归。",
            "别路片帆方荡漾，名山八部已光辉。",
            "夜窗时得伽陀句，会寄江城秋鴈飞。"
        ],
        "title": "送僧还山",
        "id": "57f16a4b-97f4-468e-9fdd-18be76dec328"
    },
    {
        "author": "汪藻",
        "paragraphs": [
            "相从常恨十年迟，握手匆匆每自疑。",
            "风艇烟帆还此日，隙烟篱井定何时。",
            "试看子学犹难售，须信吾穷未易医。",
            "千里同风杜夫子，可能时寄弹丸诗。"
        ],
        "title": "送廷藻兼呈楚州通守杜丈",
        "id": "ed645478-5ee8-40c5-aada-a4af270f15fb"
    },
    {
        "author": "汪藻",
        "paragraphs": [
            "系船还共竹林居，忆昨杯行手挽蔬。",
            "满眼谁同春梦事，经年不枉故人书。",
            "木奴封户千头橘，雪片倾箱二寸鱼。",
            "信美湖湘异吾土，且寻烟艇意何如。"
        ],
        "title": "过梅田追伤胡公立寄其姪仲平",
        "id": "88290ab7-1d3a-4687-a680-b818688cb8da"
    },
    {
        "author": "汪藻",
        "paragraphs": [
            "直道行藏世所难，拂衣谈笑便休官。",
            "逢时合上麒麟阁，执法先峨獬豸冠。",
            "两国旌旜交境外，三年帷幄侍朝端。",
            "庞眉未向清时老，万事浮云忽盖棺。"
        ],
        "title": "致政王参政挽诗二首  其一",
        "id": "7831a4c4-fdae-46c2-b593-be771f9cc8c9"
    },
    {
        "author": "汪藻",
        "paragraphs": [
            "赐第崇宁一再春，建炎方识老成人。",
            "早为勇退山林士，晚作中兴社稷臣。",
            "手把青箱传后裔，日陪黄阁转洪钧。",
            "乡关间阔虽千里，松槚相望亦海滨。"
        ],
        "title": "致政王参政挽诗二首  其二",
        "id": "ca1269fd-85d3-4213-b0b5-86e4d2b44117"
    },
    {
        "author": "汪藻",
        "paragraphs": [
            "诏跸南来首赐环，清名谁不仰高山。",
            "独操廷尉平反柄，徐步文昌侍从班。",
            "曾子哀矜情得后，臯陶明允罪疑间。",
            "中朝正赖公持议，那得超然便不还。"
        ],
        "title": "挽刑部王侍郎诗二首  其一",
        "id": "65c3621b-8893-4bb5-9aa4-b05ef6cb4a3b"
    },
    {
        "author": "汪藻",
        "paragraphs": [
            "满朝忠恕更谁知，家有西京小杜书。",
            "扬子清贫安甔石，于公阴德大门闾。",
            "虽嗟平进鶱腾晚，正值中兴选擢初。",
            "遗直至今谈未已，故知人不数曹蜍。"
        ],
        "title": "挽刑部王侍郎诗二首  其二",
        "id": "6befac04-f425-42ba-9de2-14d5d68e30b4"
    },
    {
        "author": "汪藻",
        "paragraphs": [
            "胸次光风霁月明，论文衮衮九河倾。",
            "一辞天上金銮直，再见湘南竹马迎。",
            "梁相合图烟阁上，郑公忽去雪山轻。",
            "眼看过棹呱呱泣，谁谓衡州浪得名。"
        ],
        "title": "湖南安抚刘龙图挽词二首  其一",
        "id": "b0d7518f-387b-429f-bc88-b0e542faffae"
    },
    {
        "author": "汪藻",
        "paragraphs": [
            "前年旌节驻江湄，始向清扬识紫芝。",
            "名系南陬朱鸟影，官兼东观白云司。",
            "初惊楚俗招魂些，已见羊公堕泪碑。",
            "千古风流钟岭峤，湘人应配曲江祠。"
        ],
        "title": "湖南安抚刘龙图挽词二首  其二",
        "id": "d1292cff-93b3-48e2-b402-7b71863ac8e6"
    },
    {
        "author": "汪藻",
        "paragraphs": [
            "家有平津旧学传，人材嘉祐至和前。",
            "运筹惯倚将军树，画诺频分刺史天。",
            "字得钟王真楷法，心超粲可祖师禅。",
            "零陵宴寝公重到，父老追思静治年。"
        ],
        "title": "张徽猷挽诗二首  其一",
        "id": "95f66fdd-5bbb-4e67-b63b-1bc7832652ff"
    },
    {
        "author": "汪藻",
        "paragraphs": [
            "天与精忠伯仲间，功成公独拂衣闲。",
            "专城早应贤侯选，延阁荣联近侍班。",
            "去国久违龙尾道，思乡长梦鹿头关。",
            "谈经尽日抠衣处，学子相逢泪雨潸。"
        ],
        "title": "张徽猷挽诗二首  其二",
        "id": "b2004dfa-ecf9-4283-99c2-2e65f3517745"
    },
    {
        "author": "汪藻",
        "paragraphs": [
            "壸范闺风照里闾，来嫔文伯荐牢蔬。",
            "眼看再世登词掖，身得三朝锡命书。",
            "忽报孟轲陈后鼎，漫劳潘岳赋闲居。",
            "遥知京兆新阡上，千两争看会葬车。"
        ],
        "title": "广川夫人挽诗二首  其一",
        "id": "f919aab5-d6d5-4e75-b380-68836c55b756"
    },
    {
        "author": "汪藻",
        "paragraphs": [
            "秋风一夕霣庭萱，无复春归寿母门。",
            "修墓已将征在合，渡江犹喜伯仁存。",
            "早为举案齐眉妇，晚见扶牀坐膝孙。",
            "全福了无毫髪恨，始知阴德自平反。"
        ],
        "title": "广川夫人挽诗二首  其二",
        "id": "7f7c1c1c-e555-402a-9ef7-88d8e6cb71fd"
    },
    {
        "author": "汪藻",
        "paragraphs": [
            "优恩不与外庭同，诏墨亲颁出九重。",
            "钟鼎承家能两大，诗书教子得三从。",
            "葭莩密接椒房庆，脂泽频增石窌封。",
            "千里归来鸣鹤野，湘江正绕墓前松。"
        ],
        "title": "贾太夫人王氏挽诗二首  其一",
        "id": "bcab6863-2507-41ab-a7a9-628d149d3acb"
    },
    {
        "author": "汪藻",
        "paragraphs": [
            "忆昨容衣未祔姑，哀深反哺白头乌。",
            "佳城欲见千年日，旅殡先求五父衢。",
            "汲汲素冠蒙雾雨，翩翩丹旐历江湖。",
            "竟成窀穸干戈后，此事哀荣世所无。"
        ],
        "title": "贾太夫人王氏挽诗二首  其二",
        "id": "d84b317e-4734-4bcc-8961-badd9c8efb65"
    },
    {
        "author": "汪藻",
        "paragraphs": [
            "五世传家德有徽，更嫔萧史慕灵妃。",
            "平生未足鱼轩乐，故里空伤羽翣归。",
            "雌剑忽先收夜气，寸荄犹欲报春晖。",
            "自惭不就磨笄志，尚在徒能泪满衣。"
        ],
        "title": "挽靖安县君",
        "id": "07bd86dd-2716-4471-a759-c422fe605902"
    },
    {
        "author": "汪藻",
        "paragraphs": [
            "度险逢幽处，凭谁写壮怀。",
            "连甍栖绝壁，孤塔表长淮。",
            "地本吴枫接，山今禹绩皆。",
            "潮声遥入寺，竹影自翻阶。",
            "木杪朱栏出，城坳雪浪埋。",
            "干坤迷枉渚，雾雨泄阴崖。",
            "丹叶经寒在，苍洲向晚佳。",
            "鱼龙宵聼呗，猿鸟昼窥斋。",
            "月满蠙珠实，霜清磬石谐。",
            "僧盂收柏子，樵径埽松钗。",
            "左宦书无鴈，南烹菜有鲑。",
            "风烟欺短发，云水信残骸。",
            "竟作何乡老，虚惭素尚乖。",
            "江湖今在眼，归合办青鞋。"
        ],
        "title": "龟山上方",
        "id": "51a5354a-1a7d-4d2a-b949-2c4ffabd4281"
    },
    {
        "author": "汪藻",
        "paragraphs": [
            "气协高秋爽，祥开宝胄华。",
            "从今丹府籍，为瑞帝王家。",
            "桂满前宵影，桃舒浩劫花。",
            "德参龙种后，班次雁行斜。",
            "早赐真王策，荣膺上将牙。",
            "兔园宏建敞，貂冕异恩加。",
            "仙掌高承露，天潢稳泛槎。",
            "汉邦传异庆，周篚拜亲嘉。",
            "永接宗枝秀，同符玉历赊。",
            "乔松千载寿，他日看肩差。"
        ],
        "title": "寿建安郡王",
        "id": "4c10fbe4-73aa-440f-bfd2-451c82801271"
    },
    {
        "author": "汪藻",
        "paragraphs": [
            "闽海羣仙地，商秋少昊辰。",
            "尽裒山岳气，来作庙堂身。",
            "秀拔千寻玉，羣开一角麐。",
            "早年提巨笔，平步历通津。",
            "当宁欣前席，同时叹绝尘。",
            "鳣堂初简拔，乌府即腾掀。",
            "旋综天官要，还跻政路亲。",
            "南台沙碛合，两省衮衣新。",
            "金鼎功名会，纱笼富贵人。",
            "房筹须杜决，萧画赖曹遵。",
            "畎亩家蒙福，图书日效珍。",
            "百城收唾手，万事断垂绅。",
            "皎皎胸中鉴，融融笔底春。",
            "羣工推靖密，举世服清真。",
            "直宿非箕斗，逢时实渭莘。",
            "帝嘉忠力久，朝羨宠光频。",
            "申伯诗方续，桓荣赐已陈。",
            "露清龟食息，霜老鹤精神。",
            "永世承元首，中天转大钧。",
            "岁留称寿斚，旬日看车轮。"
        ],
        "title": "寿俞少宰",
        "id": "4959850d-383b-4d1c-b368-9193b10fca19"
    },
    {
        "author": "汪藻",
        "paragraphs": [
            "万古储英气，生贤镇庙祧。",
            "方春回暖律，随帝下神霄。",
            "早岁陪兴运，清忠服迩僚。",
            "三篇俱命说，两纪独承尧。",
            "为国隆堂陛，中天斡斗杓。",
            "光华归使牒，宁谧载民谣。",
            "九牧金成鼎，三山石峙桥。",
            "元圭来旧锡，神宝献新雕。",
            "堂起房心次，音谐角征韶。",
            "车书人一统，符瑞岁千条。",
            "璧海材逾盛，沙场虏不骄。",
            "献琛皆累译，入彀有垂髫。",
            "郭解双封国，班超五日朝。",
            "嘉谋从昔合，奕业更谁昭。",
            "眷礼羣臣异，恩光此日饶。",
            "授图开地壮，傍阙筑堤遥。",
            "供帐移金屋，歌钟实绮寮。",
            "名园藏茂密，华阁耸岧峣。",
            "诏跸纡临幸，宸毫纪宴招。",
            "弟兄联衮绣，孙子列蝉貂。",
            "印琢金为彩，鱼悬玉在腰。",
            "中姻连筑沁，外族缀涂椒。",
            "帝子传杯勺，宫墙有鼓箫。",
            "果新无独享，羮美或亲调。"
        ],
        "title": "上蔡太师生辰二首  其一",
        "id": "9d3775b3-b180-45c8-9eff-c5c4591ccf29"
    },
    {
        "author": "汪藻",
        "paragraphs": [
            "宇宙将昭泰，风云必会同。",
            "帝师黄阁老，人羨黑头公。",
            "庆节同尧历，新阳应嶰筩。",
            "仪韶来彩鳯，占梦得真熊。",
            "寿考天资鲁，神灵岳降嵩。",
            "曲仪尊赤舄，歌咏美彤弓。",
            "夷险无殊节，诚明信保躬。",
            "济川先众楫，遵渚集飞鸿。",
            "炳炳丹青笔，堂堂社稷忠。",
            "斗杓还列宿，廉陛倚层穹。",
            "文武俱为宪，诗书孰比隆。",
            "规模三代远，谋略万夫雄。",
            "字画诸王品，文章两汉风。",
            "早登青琐闼，频入紫微宫。",
            "器敏无余刃，才豪妙吐虹。",
            "声光连日月，气概俯华戎。",
            "天上经纶合，人间制作工。",
            "向来凝庶绩，谁复简清衷。",
            "絃诵三雍富，舟车四海通。",
            "地归铜柱北，春满玉关东。",
            "养士菁莪盛，论才骏马空。",
            "圣时方密勿，贤业助昭融。",
            "螭纽干符正，龙文帝鼐崇。",
            "伊汤咸有德，房杜不言功。",
            "礼秩羣臣异，恩波此日丰。",
            "宸章颁琬琰，相第列帡幪。",
            "东壁文昭烂，西昆气鬰葱。",
            "节旄藏棨戟，茅土启龟蒙。",
            "衮绣卿云里，貂蝉瑞霭中。",
            "御奁金宝带，神廐玉花骢。",
            "蓬岛波全阔，天钧乐未终。",
            "禁香纷缥缈，朝佩杂玲珑。",
            "芝草盈田紫，蟠桃照海红。",
            "后彫凝秀髪，难老湛方瞳。",
            "冰质期姑射，丹砂唤葛洪。",
            "潜机神宇定，睟表德符充。",
            "瑞鹤千年羽，灵蓍五色丛。",
            "旧传调鼎客，今识钓璜翁。",
            "世世联台衮，年年拱帝聪。",
            "欲知耆算永，元气等无穷。"
        ],
        "title": "上蔡太师生辰二首  其二",
        "id": "a12ff3e9-04e0-4988-b019-15bfe7ccde52"
    },
    {
        "author": "汪藻",
        "paragraphs": [
            "江左推人物，时清得俊髦。",
            "肺肝倾耿介，头角长英豪。",
            "乡郡宾兴最，贤关誉望高。",
            "万夫争射鹄，一举独连鼇。",
            "经术争儒馆，词章重省曹。",
            "主忧俄旰食，邦祸始秋毫。",
            "彊寇来侵逼，敷天徧绎骚。",
            "奋身摅愤懑，衔命何腥臊。",
            "深入边亭隧，坚持汉节毛。",
            "道途千里隔，忠义寸心牢。",
            "归报龙颜喜，亲闻鳯诏襃。",
            "功成侔李郭，政合付伊臯。",
            "超擢升青琐，谋谟拱赭袍。",
            "百官瞻矩矱，八座次甄陶。",
            "晚岁犹持槖，邻州暂梦刀。",
            "台星方两两，逝水忽滔滔。",
            "上意长图旧，朝廷未闵劳。",
            "谢安几一起，秦失却三号。",
            "伊昔身遐谪，公时首屡搔。",
            "交情如骨肉，仕路正风涛。",
            "里闬期重会，泉台恨莫逃。",
            "终天吁永诀，雨泪滴香醪。"
        ],
        "title": "哭尚书龙学程公",
        "id": "97b5d10f-0930-4627-86fc-63a7ec2a0fd1"
    },
    {
        "author": "汪藻",
        "paragraphs": [
            "真是果安在，况今非故吾。",
            "个中惟醉好，莫忘黄公垆。"
        ],
        "title": "知非斋",
        "id": "7bacbe92-b15f-4c1b-b604-6d312cb04785"
    },
    {
        "author": "汪藻",
        "paragraphs": [
            "竿木逢场处，何人肯自还。",
            "秖应韩吏部，能道不如闲。"
        ],
        "title": "爱闲斋",
        "id": "3a2c92e2-3855-499e-8ea4-b5d1c9c94697"
    },
    {
        "author": "汪藻",
        "paragraphs": [
            "茂林修竹下，一水独萦回。",
            "时过赤栏去，风从苹末来。"
        ],
        "title": "光风桥",
        "id": "ba993c96-ea60-40f3-b23a-2f51f28a04e2"
    },
    {
        "author": "汪藻",
        "paragraphs": [
            "相从龙具中，耕稼亦吾学。",
            "所求一饱同，安用莹蹄角。"
        ],
        "title": "饭牛庵",
        "id": "304ad2e7-d8d1-4434-9260-32e46840e08b"
    },
    {
        "author": "汪藻",
        "paragraphs": [
            "与物相忘久，于何寄此情。",
            "秖应逢胜会，不觉句还成。"
        ],
        "title": "临赋阁",
        "id": "1053c8a8-1f5f-4e16-a907-d28da29b7e99"
    },
    {
        "author": "汪藻",
        "paragraphs": [
            "平生梦往处，始到天南峰。",
            "风来荷气度，日转松阴重。"
        ],
        "title": "次韵吴明叟集鹤林五首  其一",
        "id": "3c44b95d-bc98-4140-93ea-e8d1f4c22e00"
    },
    {
        "author": "汪藻",
        "paragraphs": [
            "林间煮茗罢，谷口苍烟漫。",
            "行看草根露，已作珠玑团。"
        ],
        "title": "次韵吴明叟集鹤林五首  其二",
        "id": "ffec797f-915b-412d-8429-c80fbd59025c"
    },
    {
        "author": "汪藻",
        "paragraphs": [
            "临分更携手，坐听烟钟声。",
            "斜阳有底急，不贷四窗明。"
        ],
        "title": "次韵吴明叟集鹤林五首  其三",
        "id": "167a0df0-d68f-49bb-935d-9074bebb591f"
    },
    {
        "author": "汪藻",
        "paragraphs": [
            "支头涧底石，濯足松下泉。",
            "吾生傥有此，无复东西缘。"
        ],
        "title": "次韵吴明叟集鹤林五首  其四",
        "id": "10b9b42a-6d75-4ef9-9639-676fe5544f54"
    },
    {
        "author": "汪藻",
        "paragraphs": [
            "冥冥近岭翠，浏浏长廊风。",
            "他年竹林社，记取山王同。"
        ],
        "title": "次韵吴明叟集鹤林五首  其五",
        "id": "a55cd410-d6ce-4ed9-9513-4769debcce5c"
    },
    {
        "author": "汪藻",
        "paragraphs": [
            "睡起无一事，怡然盼庭柯。",
            "绿阴微缺处，最得南飔多。"
        ],
        "title": "北窗",
        "id": "31babf0e-63e7-4cfe-91fd-8f749193c43e"
    },
    {
        "author": "汪藻",
        "paragraphs": [
            "清霜摇落后，赖此慰诗翁。",
            "借有茱萸沜，风流可得同。"
        ],
        "title": "题松竹图",
        "id": "79342dff-2cb2-4e3d-b831-be66834314f5"
    },
    {
        "author": "汪藻",
        "paragraphs": [
            "是心长不起，宴坐一团蒲。",
            "安得龙眠手，添成憩寂图。"
        ],
        "title": "戏题寂庵",
        "id": "08f027fc-003e-4a1a-903d-631e67a77043"
    },
    {
        "author": "汪藻",
        "paragraphs": [
            "趣收霜后实，供我洞庭春。",
            "未暇三百颗，作书怀故人。"
        ],
        "tags": [
            "洞庭湖"
        ],
        "title": "题商乐亭",
        "id": "927b8565-567e-4371-ba76-6e6d6480a7cc"
    },
    {
        "author": "汪藻",
        "paragraphs": [
            "幽卧一禅榻，无人共白云。",
            "山泉与溪水，偏遣夜深闻。"
        ],
        "title": "偶成",
        "id": "f26a4c29-5d9c-4e44-864a-31cba611add1"
    },
    {
        "author": "汪藻",
        "paragraphs": [
            "摩诘画中平远，庾郎句里清新。",
            "有底江山面目，年来到处相亲。"
        ],
        "title": "舟行三首  其一",
        "id": "3fa7c1ac-2b6f-46c2-841a-c4da0cc6528d"
    },
    {
        "author": "汪藻",
        "paragraphs": [
            "水底藻迷淡晓，树头叶振凋年。",
            "未许梅悬玉乳，先教橘噀冰泉。"
        ],
        "title": "舟行三首  其二",
        "id": "715f5c93-c6d7-42f2-8126-f280962bc3f0"
    },
    {
        "author": "汪藻",
        "paragraphs": [
            "山水俱含古色，烟云巧发天藏。",
            "乞与诗人醉眼，要令弹压秋光。"
        ],
        "title": "舟行三首  其三",
        "id": "7214f3a8-2fd2-491e-9477-208119b1fc67"
    },
    {
        "author": "汪藻",
        "paragraphs": [
            "昔人曾此结精庐，故老犹存井臼余。",
            "今代子房来卜筑，要看圮上一编书。"
        ],
        "title": "题张资政汝川图九首 澹巖书堂",
        "id": "a3987058-2c69-4300-a406-719f81422f85"
    },
    {
        "author": "汪藻",
        "paragraphs": [
            "湖潭千尺见脩鳞，倚杖时观镜里身。",
            "汝辈只堪笺尔雅，骑鲸那识谪仙人。"
        ],
        "title": "题张资政汝川图九首 泊湖潭",
        "id": "34def77b-5a6e-4322-b7bf-081c5074c951"
    },
    {
        "author": "汪藻",
        "paragraphs": [
            "发挥泉石有新图，西蜀蟆颐得尔无。",
            "蹔作钓璜谿上客，谿神何必问贤愚。"
        ],
        "title": "题张资政汝川图九首 虾蟆石",
        "id": "e5b4df52-5812-47f8-82b8-e72a34fcf8fb"
    },
    {
        "author": "汪藻",
        "paragraphs": [
            "每寻疏磬访支郎，松竹交阴杖屦傍。",
            "丝履㲲巾聊取用，风流不减赞公房。"
        ],
        "title": "题张资政汝川图九首 多宝院",
        "id": "2b243345-440d-4e9a-836c-e05af1ed9d19"
    },
    {
        "author": "汪藻",
        "paragraphs": [
            "花光连接两台春，中有眠云跂石人。",
            "莫使鞭笞鸾鳯去，时来重现宰官身。"
        ],
        "title": "题张资政汝川图九首 金石台",
        "id": "185bd2aa-cd48-4492-bb4e-ca7e0da74514"
    },
    {
        "author": "汪藻",
        "paragraphs": [
            "年年春色报公知，不与天涯驿使期。",
            "我是平章风物主，可知东阁见君时。"
        ],
        "title": "题张资政汝川图九首 梅仙潭",
        "id": "d347b932-2335-4f47-9703-e9f652340c49"
    },
    {
        "author": "汪藻",
        "paragraphs": [
            "履綦行处日苍苔，鞶帨深藏月一开。",
            "已办此身同法喜，不应临感更难裁。"
        ],
        "title": "题张资政汝川图九首 怀贤庵",
        "id": "063a6327-308d-425d-a1e2-7e3b39aa4b37"
    },
    {
        "author": "汪藻",
        "paragraphs": [
            "直到孤峰最上头，下看双涧玉虹流。",
            "世间培塿何须数，且卧元龙百尺楼。"
        ],
        "title": "题张资政汝川图九首 积翠楼",
        "id": "ab265699-1121-4d39-97fb-8652b6b7eaf6"
    },
    {
        "author": "汪藻",
        "paragraphs": [
            "萧散香山与辋川，功名绿野及平泉。",
            "有田种秫供春醉，五柳先生似更贤。"
        ],
        "title": "题张资政汝川图九首 甘陂庄",
        "id": "c89c9630-02ad-4be4-80f8-3522576cd4ed"
    },
    {
        "author": "汪藻",
        "paragraphs": [
            "蝇头于我已无缘，拈问东家不直钱。",
            "乞与中庸胡伯始，免教堆屋篆蜗涎。"
        ],
        "title": "次韵胡德辉乞予钞书之副六首  其一",
        "id": "f24fd209-742a-4ca5-97b9-203acf59231f"
    },
    {
        "author": "汪藻",
        "paragraphs": [
            "尔来书史钝如锤，安用牙籖万轴为。",
            "遣我牀头周易去，凭君分取半生痴。"
        ],
        "title": "次韵胡德辉乞予钞书之副六首  其二",
        "id": "1cdf02e4-1efa-487b-bdb2-fe854543d707"
    },
    {
        "author": "汪藻",
        "paragraphs": [
            "欲钻故纸出何缘，大似儿啼业作钱。",
            "我已捐书觅三昧，怪君旧著野狐涎。"
        ],
        "title": "次韵胡德辉乞予钞书之副六首  其三",
        "id": "11a90cce-78e0-4d62-bd74-2116c367f7dc"
    },
    {
        "author": "汪藻",
        "paragraphs": [
            "长年朱墨明窗下，自笑膏肓不可为。",
            "卖菜区区苦求益，君房他日更应痴。"
        ],
        "title": "次韵胡德辉乞予钞书之副六首  其四",
        "id": "41fd93be-d47e-45b9-b229-e87aacfabe70"
    },
    {
        "author": "汪藻",
        "paragraphs": [
            "五车政自妨人乐，秖合镵供饷鬼钱。",
            "我有灵编端欲见，为君扫地注龙涎。"
        ],
        "title": "次韵胡德辉乞予钞书之副六首  其五",
        "id": "1e8171dc-bf33-4082-b49e-3fe2605bb945"
    },
    {
        "author": "汪藻",
        "paragraphs": [
            "长檠计出羣儿下，两眼眵昏欲底为。",
            "凭语少年须著便，酒狂端合信书痴。"
        ],
        "title": "次韵胡德辉乞予钞书之副六首  其六",
        "id": "2d3b6be2-0e84-4338-8a70-0564a0fbe3fb"
    },
    {
        "author": "汪藻",
        "paragraphs": [
            "晨起翛然曳杖行，一帘疏雨作秋清。",
            "老来岁月能多少，看得栽花结子成。"
        ],
        "title": "漫兴二首  其一",
        "id": "8a93e9f6-e6ad-45e8-a8f4-e12e2e3e22f6"
    },
    {
        "author": "汪藻",
        "paragraphs": [
            "燕子年年入户飞，向人无是亦无非。",
            "来春强健还相见，送汝将雏又一归。"
        ],
        "title": "漫兴二首  其二",
        "id": "d7f594e4-839d-4dad-8ffc-90a68a022646"
    },
    {
        "author": "汪藻",
        "paragraphs": [
            "尊前和雨唱阳关，红烛荧荧照夜阑。",
            "酒醒梦回山月小，水云无际鴈声寒。"
        ],
        "title": "醉书",
        "id": "73660421-fdfa-4b85-bf5c-6baecf234361"
    },
    {
        "author": "汪藻",
        "paragraphs": [
            "花姑溪上问归舟，谢守城边识小楼。",
            "两岸垂垂秋色老，渡头人更老于秋。"
        ],
        "title": "将至郡城",
        "id": "cffe2d79-11de-45ef-b31f-86b76c439520"
    },
    {
        "author": "汪藻",
        "paragraphs": [
            "凭轩时见白云行，霜入长江万丈清。",
            "逐客今年缘底事，村村箫鼓报秋成。"
        ],
        "tags": [
            "长江"
        ],
        "title": "熊使君垂和漫兴诗次答四首  其一",
        "id": "86c14076-dead-432d-8a19-6f776fe8eae1"
    },
    {
        "author": "汪藻",
        "paragraphs": [
            "新亭虽小亦翬飞，陡觉风烟与昨非。",
            "分得使君秋数顷，登山临水送将归。"
        ],
        "title": "熊使君垂和漫兴诗次答四首  其二",
        "id": "a63bd0f4-4c80-4e7f-94dd-95a8881ef643"
    },
    {
        "author": "汪藻",
        "paragraphs": [
            "闭门多睡少经行，随分匏尊泻独清。",
            "庭下若生书带草，前身即是郑康成。"
        ],
        "title": "熊使君垂和漫兴诗次答四首  其三",
        "id": "fe88a23d-03b0-4c31-b7dc-0bc9cee24ee6"
    },
    {
        "author": "汪藻",
        "paragraphs": [
            "儿时也羨刺天飞，投老方知绝百非。",
            "酬唱恰成刘与白，分司且住莫言归。"
        ],
        "title": "熊使君垂和漫兴诗次答四首  其四",
        "id": "46611fae-bc3c-4c66-abaf-7f16155b4a0c"
    },
    {
        "author": "汪藻",
        "paragraphs": [
            "忽从林杪见朝晖，湿峤轻云半欲飞。",
            "何惜扁舟并画我，要从沙际望春归。"
        ],
        "title": "题江南春晓图",
        "id": "74d8a2cc-7f0e-4f53-8186-4ffb928cf9e0"
    },
    {
        "author": "汪藻",
        "paragraphs": [
            "闻将衲子日寻幽，度水穿云处处游。",
            "遥想逃禅时一醉，人间春瓮与扶头。"
        ],
        "title": "赠人二首  其一",
        "id": "c91b403c-0948-49e7-b720-37cf1f96da2a"
    },
    {
        "author": "汪藻",
        "paragraphs": [
            "山城重到转清幽，胜日闲寻旧钓游。",
            "定是沙鸥嫌俗驾，背人飞去不回头。"
        ],
        "title": "赠人二首  其二",
        "id": "1b3e5e22-3ac2-41bf-9fb0-2cdf7a7757e2"
    },
    {
        "author": "汪藻",
        "paragraphs": [
            "层峦远近翠浮空，人道山川似剡中。",
            "正要潇湘含远色，莫教江上起樵风。"
        ],
        "title": "次零陵太守竞秀堂韵四首  其一",
        "id": "5837edf3-bdaa-43ed-969e-32e4a46033cb"
    },
    {
        "author": "汪藻",
        "paragraphs": [
            "柳子当年亦好奇，衡阳丛桂手亲移。",
            "何如此地栽桃李，春到千巖万壑知。"
        ],
        "title": "次零陵太守竞秀堂韵四首  其二",
        "id": "3bae74b7-38cb-4c09-a997-f2157995743c"
    },
    {
        "author": "汪藻",
        "paragraphs": [
            "从渠歌舞转头空，且索尊前一笑同。",
            "欲识使君真乐处，蒲团禅板是家风。"
        ],
        "title": "次零陵太守竞秀堂韵四首  其三",
        "id": "b2e98be0-f6b3-4e04-a6ff-1efda8c3ea64"
    },
    {
        "author": "汪藻",
        "paragraphs": [
            "桃花拈出自灵云，荐得伽陀独有君。",
            "无事时来观物化，妙高峰顶度朝曛。"
        ],
        "title": "次零陵太守竞秀堂韵四首  其四",
        "id": "05e6ffab-76f9-44b4-91fa-a674ebe27ba3"
    },
    {
        "author": "汪藻",
        "paragraphs": [
            "斗酒相逢且缓觞，惜无妙曲恼周郎。",
            "愿吹江水添杯杓，不管春秋似许长。"
        ],
        "title": "次韵周圣举四首  其一",
        "id": "0cd2faa9-f8c7-4e7c-885d-f7c4c25856c5"
    },
    {
        "author": "汪藻",
        "paragraphs": [
            "满眼晴江灩不收，浴凫飞鹭迥相俦。",
            "何须细话兴亡亊，今古从来貉一丘。"
        ],
        "title": "次韵周圣举四首  其二",
        "id": "fc9b3352-84ec-421e-b1ad-58bbde516702"
    },
    {
        "author": "汪藻",
        "paragraphs": [
            "弃甲高于熊耳山，大弨挂壁更须弯。",
            "从今江北江南柳，莫遣行人取次攀。"
        ],
        "title": "次韵周圣举四首  其三",
        "id": "d5f653e5-a5e7-4190-96f7-b96d422c6cec"
    },
    {
        "author": "汪藻",
        "paragraphs": [
            "少妇中宵闻马嘶，晓看黄色上脩眉。",
            "男儿一为功名死，肯向空山愁秭归。"
        ],
        "title": "次韵周圣举四首  其四",
        "id": "ad52280e-44a4-41f9-acbf-3a45945ee542"
    },
    {
        "author": "汪藻",
        "paragraphs": [
            "江头山色旧所爱，倒影玉海空嶙峋。",
            "尔来处处作媚妩，似与世争眉黛新。"
        ],
        "title": "次韵蔡天任十首  其一",
        "id": "bf2201b9-5656-424c-a2d5-5c8b5eb38dfe"
    },
    {
        "author": "汪藻",
        "paragraphs": [
            "幽人午枕梦清熟，书笔满牀花自开。",
            "儿童误起听脩竹，旧雨故人今不来。"
        ],
        "title": "次韵蔡天任十首  其二",
        "id": "0b08825d-9cd1-47cf-925a-0abcd9d9e764"
    },
    {
        "author": "汪藻",
        "paragraphs": [
            "我家君家一牛鸣，相见几何今露萤。",
            "要须来往成白首，痛饮共读离骚经。"
        ],
        "title": "次韵蔡天任十首  其三",
        "id": "22845642-e610-4f07-b01f-a715fce0b5ea"
    },
    {
        "author": "汪藻",
        "paragraphs": [
            "江南六月底风土，十日市无山鞠藭。",
            "不应梅子趁时节，自是国人愁寓公。"
        ],
        "title": "次韵蔡天任十首  其四",
        "id": "87036852-40ba-45aa-99f0-5a2ed559b7bd"
    },
    {
        "author": "汪藻",
        "paragraphs": [
            "君家食指如堵墙，不著斗酒求西凉。",
            "门前䆉䅉三百亩，胜我笔耕无寸秧。"
        ],
        "title": "次韵蔡天任十首  其五",
        "id": "30218f4c-6b8f-40cb-b99f-8470dfa6e567"
    },
    {
        "author": "汪藻",
        "paragraphs": [
            "关西老将争捐躯，帐下健儿思草枯。",
            "谁能捐粟百万斛，乞与绕树南飞乌。"
        ],
        "title": "次韵蔡天任十首  其六",
        "id": "0fd6d883-7237-448f-b40d-d1aacf244a3e"
    },
    {
        "author": "汪藻",
        "paragraphs": [
            "山中种橘无千头，一饱未卜为君忧。",
            "长年有饭即吾土，问米贵贱还东流。"
        ],
        "title": "次韵蔡天任十首  其七",
        "id": "6aa414b6-d1dd-4fb1-9f37-43d6ddc8b0ec"
    },
    {
        "author": "汪藻",
        "paragraphs": [
            "脩廊过午夕阴合，蝴蝶满庭春草长。",
            "呼儿更卷帘数尺，要放晚晴升屋梁。"
        ],
        "title": "次韵蔡天任十首  其八",
        "id": "81d15479-3172-46b9-b249-51f5cee0d5c1"
    },
    {
        "author": "汪藻",
        "paragraphs": [
            "百年都卢能几日，况迫晼晚行归休。",
            "高车列鼎岂非欲，安步晚食差无忧。"
        ],
        "title": "次韵蔡天任十首  其九",
        "id": "6fffc8b0-a1ba-4261-aa41-b098f68303fb"
    },
    {
        "author": "汪藻",
        "paragraphs": [
            "中郎故是渥洼种，不受世人金络头。",
            "十年一衲作僧过，卧看烟雨明沙鸥。"
        ],
        "title": "次韵蔡天任十首  其一○",
        "id": "e36417c5-dc7d-4233-9766-84679ee286cd"
    },
    {
        "author": "汪藻",
        "paragraphs": [
            "参得汤休五字禅，一缾一钵去飘然。",
            "定知游历名山徧，吟入江湖万顷天。"
        ],
        "title": "万上人将游三吴袖杼山居士赠言见过戏成两绝送之  其一",
        "id": "5551c34c-e156-4de1-8d86-44e32a931b7c"
    },
    {
        "author": "汪藻",
        "paragraphs": [
            "韩子由来未识真，欲还澄观作诗人。",
            "若教早被儒冠误，那得云山自在身。"
        ],
        "title": "万上人将游三吴袖杼山居士赠言见过戏成两绝送之  其二",
        "id": "902b811d-c591-40a8-83e2-3cf54ca3e6b4"
    },
    {
        "author": "汪藻",
        "paragraphs": [
            "笔端游戏讵须频，短轴才开即可人。",
            "月映澄江梅映雪，比君犹自未清新。"
        ],
        "title": "还琏上人诗卷",
        "id": "b20bae9b-32aa-4e63-a4c6-66ea572f1d7f"
    },
    {
        "author": "汪藻",
        "paragraphs": [
            "圣恩端许返柴荆，便合跏趺过此生。",
            "九节烦君持送似，人间险处不重行。"
        ],
        "title": "或传有归期陈时发饷灵寿杖求诗",
        "id": "0a4da088-51f7-4618-bd1a-3747e008b8bb"
    },
    {
        "author": "汪藻",
        "paragraphs": [
            "玉为蟾蜍冰作滴，乌丝栏开宝鸦墨。",
            "天孙夜拾瑶草归，醉舞银毫鬬春碧。"
        ],
        "title": "银毫",
        "id": "5a5f8a64-7665-4ef5-b4b0-d25f9c8c9a9b"
    },
    {
        "author": "汪藻",
        "paragraphs": [
            "燕子将雏语夏深，绿槐庭院不多阴。",
            "西窗一雨无人见，展尽芭蕉数尺心。"
        ],
        "title": "即事二首  其一",
        "id": "f87eb4a8-196c-442f-8b7b-3c228bb56f53"
    },
    {
        "author": "汪藻",
        "paragraphs": [
            "双鹭能忙翻白雪，平畴许远涨清波。",
            "钩帘百顷风烟上，卧看青云载雨过。"
        ],
        "title": "即事二首  其二",
        "id": "5ee5c53b-a517-4622-a294-a5664cb43bf9"
    },
    {
        "author": "汪藻",
        "paragraphs": [
            "古屋清寒雪未消，小窗晴日展芭蕉。",
            "酸甘荔子清醇酒，更展青芽荐菊苗。"
        ],
        "title": "杂诗  其一",
        "id": "7db68add-e1db-4edc-9524-334181e9d4e7"
    },
    {
        "author": "汪藻",
        "paragraphs": [
            "碧窗凉簟惟便睡，露井无尘荫绿槐。",
            "梦入醉乡犹病渇，辘轳声到枕边来。"
        ],
        "title": "杂诗  其二",
        "id": "ed3617c3-2ed0-4a17-ad1b-4e92d91ad240"
    },
    {
        "author": "汪藻",
        "paragraphs": [
            "我行昔到虎溪头，俗气浮光两无尽。",
            "当时独指烟树杪，有士枯禅雪侵鬓。"
        ],
        "title": "枯禅",
        "id": "54a65f02-a48b-4ec0-9269-f268a98be064"
    },
    {
        "author": "汪藻",
        "paragraphs": [
            "休论臭腐与神奇，康乐还生谢客儿。",
            "我有浮溪农圃在，他年分付小樊迟。"
        ],
        "title": "浴孙日熊叔雅有诗次其韵二首  其一",
        "id": "8253334a-7540-43da-ab45-6d2e3d381e34"
    },
    {
        "author": "汪藻",
        "paragraphs": [
            "释氏梦中亲抱送，人言价重百车渠。",
            "阮家新妇得雄帖，还有数行中令书。"
        ],
        "title": "浴孙日熊叔雅有诗次其韵二首  其二",
        "id": "9a5cdf0b-8aed-4613-b812-473760e95a9f"
    },
    {
        "author": "汪藻",
        "paragraphs": [
            "风雨鸣窗报客知，还孤月底探梅期。",
            "泉声犹自断还续，遥想栖禽无定枝。"
        ],
        "title": "夜雨遣兴",
        "id": "557cc2ed-a350-4981-b20c-cca8a20706b0"
    },
    {
        "author": "汪藻",
        "paragraphs": [
            "当时踏月此长亭，鬓似河堤柳色青。",
            "今日重来堤树老，一簪华髪载寒星。"
        ],
        "title": "宿酂侯镇二首  其一",
        "id": "484d18f5-218d-48a9-b8c1-e68b64774b3e"
    },
    {
        "author": "汪藻",
        "paragraphs": [
            "微凉初破候虫秋，水露草萤光不流。",
            "搔首与谁论往事，星河无语下城头。"
        ],
        "title": "宿酂侯镇二首  其二",
        "id": "d34645fa-9706-4a58-a9ca-7e3e6be3c916"
    },
    {
        "author": "汪藻",
        "paragraphs": [
            "寄语江鸥莫浪猜，先生爱汝水潆洄。",
            "自从楚国灵均后，几个骚人到此来。"
        ],
        "title": "次韵何子应七月十八日书事二首  其一",
        "id": "d9809f56-981c-4cac-999c-c591d476daa9"
    },
    {
        "author": "汪藻",
        "paragraphs": [
            "卧看山色懒扶舆，拟櫂扁舟学钓鱼。",
            "谁似湘流知我意，秋来三得道州书。"
        ],
        "title": "次韵何子应七月十八日书事二首  其二",
        "id": "23f83d12-4670-46f9-91b1-bcd2e78a4122"
    },
    {
        "author": "汪藻",
        "paragraphs": [
            "心如金石气如虹，整顿干坤指顾中。",
            "挽去暂成调鼎事，归来还作钓璜翁。",
            "东山胜践今人见，西洛耆年几客同。",
            "圮上一编浑未用，赤松那得便从公。"
        ],
        "title": "吕丞相自天台寄示退老堂诗卷赋此二首  其一",
        "id": "0203207c-229c-447c-90c5-dcf657c4facd"
    },
    {
        "author": "汪藻",
        "paragraphs": [
            "我公英爽笑臞仙，来占东南古洞天。",
            "几度倾身安社稷，一朝袖手向林泉。",
            "长劳海内簪缨望，小作山中杖屦缘。",
            "谩使吴儿生意气，凉台燠馆记他年。"
        ],
        "title": "吕丞相自天台寄示退老堂诗卷赋此二首  其二",
        "id": "61f0fbb7-3a7e-405d-8e76-08ffb3cafcdb"
    },
    {
        "author": "汪藻",
        "paragraphs": [
            "道林岳麓天下无，下有万顷之重湖。",
            "羣山奇变水清泻，紫气合沓来中区。",
            "张公扶持宇宙了，天与此境为公娱。",
            "烟云冲融几席上，幻出百态供朝晡。",
            "那知公亦寓焉耳，胸中炯炯如冰壶。",
            "平生忠孝心铁石，不磨要与兹山俱。",
            "向来卜筑营草木，汲汲可笑平泉愚。",
            "何如坐以眼为界，卷藏云梦吞衡巫。",
            "主人归来头正黑，剑履未给黄门扶。",
            "我虽忘世世不尔，唾手行取东西都。",
            "谁云古今不相及，今见谢傅东山图。"
        ],
        "title": "尽心堂为张丞相题",
        "id": "2c43cc84-6709-4d49-b041-b8f629a35401"
    },
    {
        "author": "汪藻",
        "paragraphs": [
            "儿时客衢州，尝过招贤馆。",
            "主人敬爱客，置驿极安便。",
            "堂前花作屏，堂后竹成援。",
            "人来铜步岭，路异玉玉县。",
            "回头四十载，兴废眼中见。",
            "重寻旧馆盟，井迳无复辨。",
            "沉吟茂林缺，怅望佳石转。",
            "道逢里监门，难我曾识面。",
            "白头相劳苦，语已涕双泫。",
            "破屋为少留，天寒雨如线。"
        ],
        "title": "宿招贤馆",
        "id": "81861835-6604-4535-81d4-d54723f61f38"
    },
    {
        "author": "汪藻",
        "paragraphs": [
            "冰蚕吐茧抽银忽，仙女鸣机号月窟。",
            "云绡裂断掷残繻，沦入空山作尤物。",
            "中书君老不任事，蛛网陶泓空俗骨。",
            "故令玉质傲松腴，万缕秋毫聊出没。"
        ],
        "title": "新安石砚",
        "id": "68a03a4a-50f9-4682-a169-d23c5d03b2d9"
    },
    {
        "author": "汪藻",
        "paragraphs": [
            "水似秋蛇巧作蟠，山如浓翠拥高鬟。",
            "清风明月元无主，乞我烟萝茅数间。"
        ],
        "title": "霜余溪上绝句",
        "id": "bfd8a400-5a3b-42be-99b8-7820379129d9"
    },
    {
        "author": "汪藻",
        "paragraphs": [
            "一春略无十日晴，处处溪云将雨行。",
            "野田春水碧于镜，人影渡傍鸥不惊。",
            "桃花嫣然出篱笑，似开未开最有情。",
            "茅茨烟暝客衣湿，破梦午鸡啼一声。"
        ],
        "tags": [
            "寓人",
            "咏物",
            "咏物诗",
            "古诗三百首",
            "宋诗",
            "花",
            "写花"
        ],
        "title": "旅次",
        "id": "ff4140ef-12cb-4885-b609-cfeebfabca33"
    },
    {
        "author": "汪藻",
        "paragraphs": [
            "茹芝商岭见时清，来望重瞳日月明。",
            "径去似知真主意，东游不为羨门生。"
        ],
        "title": "题贺水部书画五首  其一",
        "id": "6902146d-62fd-41fe-95a3-750fb2f3d6e3"
    },
    {
        "author": "汪藻",
        "paragraphs": [
            "枕中鸿宝谩纷如，尺素题诗已月余。",
            "何物弥明儿女语，刚云不解世间书。"
        ],
        "title": "题贺水部书画五首  其二",
        "id": "b04a0067-02b2-4292-b88f-32a0d6db4f0d"
    },
    {
        "author": "汪藻",
        "paragraphs": [
            "眼见嘉平忍更论，当时爵里至今存。",
            "子真何苦更名姓，白首区区守市门。"
        ],
        "title": "题贺水部书画五首  其三",
        "id": "0e2c907a-d048-4775-ae83-d587a3331947"
    },
    {
        "author": "汪藻",
        "paragraphs": [
            "纷纷儿辈自名家，妙道从来岂有他。",
            "时以丹青写佛事，不妨柱史入流沙。"
        ],
        "title": "题贺水部书画五首  其四",
        "id": "e27c6aaf-9600-4e4b-9bdf-b904e9397c74"
    },
    {
        "author": "汪藻",
        "paragraphs": [
            "风吹鸟迹落巖间，付与区中万古传。",
            "故遣诗人收拾得，要知身不是顽仙。"
        ],
        "title": "题贺水部书画五首  其五",
        "id": "13fc8e9d-5966-4229-9abb-7747e331f66f"
    },
    {
        "author": "汪藻",
        "paragraphs": [
            "藁砧何在复凋年，兴在孤鸿落照边。",
            "遮莫春光无处著，只蒋修竹共婵娟。"
        ],
        "title": "题日暮倚修竹图",
        "id": "55b959e2-b33a-4774-93c3-d1041f06c08b"
    },
    {
        "author": "汪藻",
        "paragraphs": [
            "忽惊坐上江天渺，半幅鹅溪写霜晓。",
            "风低黄芦潮欲到，平沙无人喧宿鸟。",
            "而来著眼应万里，开卷尺余那尽了。",
            "须知王孙寄笔力，平日气吞云梦小。",
            "故将点缀调儿辈，不待淋漓翻墨沼。",
            "滕王蛱蝶往谁并，曹霸骅骝今已少。",
            "坐令好事费百金，窗几短屏横轴绕。",
            "君家此本传几世，羁客见之先绝倒。",
            "江头历历旧行处，好在渔矶落寒潦。",
            "浮家泛宅归去来，还看飞鸿卧林杪。"
        ],
        "title": "题大年小景",
        "id": "d4af4404-3736-46fe-8519-cf22c9a2f8d5"
    },
    {
        "author": "汪藻",
        "paragraphs": [
            "拨炉应对夜语久，云灰消尽红金斗。",
            "君才合在殿阁间，簿书帷中不应有。",
            "且置玉堂风雨笔，来试牛刀霹雳手。"
        ],
        "title": "赠人",
        "id": "9ebe5aca-e8cb-4612-9e4e-8648812a28d0"
    },
    {
        "author": "汪藻",
        "paragraphs": [
            "图治八王上，增光六圣余。",
            "仁恩渐动植，文物揜诗书。",
            "未及金縢启，俄成玉帐虚。",
            "衣冠归故国，神已在化胥。"
        ],
        "title": "徽宗皇帝灵驾发引挽词四首  其一",
        "id": "2918e52e-2d71-4c40-98c5-9f527abc134e"
    },
    {
        "author": "汪藻",
        "paragraphs": [
            "三雍无逸隽，四海屡丰年。",
            "嘉瑞标图谍，休功被管絃。",
            "鼎成龙即去，书远雁空传。",
            "多少承平老，遥悲杞国天。"
        ],
        "title": "徽宗皇帝灵驾发引挽词四首  其二",
        "id": "068d773d-3623-4356-9586-dfd63fee3c4c"
    },
    {
        "author": "汪藻",
        "paragraphs": [
            "无心居大宝，有子传鸿钧。",
            "万里方终宴，千年忽上宾。",
            "地今纵禹葬，天不返虞巡。",
            "怆极皇情处，还观吉仗陈。"
        ],
        "title": "徽宗皇帝灵驾发引挽词四首  其三",
        "id": "d4ada17f-2ab9-4dcf-b4e4-44675433f2aa"
    },
    {
        "author": "汪藻",
        "paragraphs": [
            "七圣迷途后，宫车遂不回。",
            "乘云知益远，濡露但增哀。",
            "日卜天宁近，山依冰固开。",
            "千巖应更秀，从此是轩台。"
        ],
        "title": "徽宗皇帝灵驾发引挽词四首  其四",
        "id": "5f18708f-1cf4-4d40-9228-3f2cdb08db2c"
    },
    {
        "author": "汪藻",
        "paragraphs": [
            "四纪归坤极，三朝赖母临。",
            "德齐先后懿，恩及圣君深。",
            "册宝追崇祀，衰麻欲报心。",
            "哀荣千古事，谁复嗣徽音。"
        ],
        "title": "隆祐皇太后挽词三首  其一",
        "id": "0eaf3590-8912-4581-8ab3-917cc5a30e64"
    },
    {
        "author": "汪藻",
        "paragraphs": [
            "化行江汉域，人喜翟车还。",
            "色养方无阻，神游遽莫扳。",
            "月沉长乐殿，云绕庆都山。",
            "不奉旋京驾，千秋惨圣颜。"
        ],
        "title": "隆祐皇太后挽词三首  其二",
        "id": "4c08e51e-c9a3-4be0-8cdd-e0a536237c52"
    },
    {
        "author": "汪藻",
        "paragraphs": [
            "德盛周文母，仪尊喾正妃。",
            "山河隳地载，星宿掩轩晖。",
            "此日哀笳曲，他年大练衣。",
            "越冈宁久驻，会有灞陵归。"
        ],
        "title": "隆祐皇太后挽词三首  其三",
        "id": "dcba5486-daa6-42da-91f6-a10772f67842"
    },
    {
        "author": "汪藻",
        "paragraphs": [
            "两纪中天侍冕旒，甘盘仍作济川舟。",
            "传家经术终黄阁，袖手功名未白头。",
            "身似留侯初出汉，葬如姬旦不忘周。",
            "千官祖奠城东陌，十里春风鼓吹忧。"
        ],
        "title": "何郡王挽词二首  其一",
        "id": "434a471a-63ca-43e7-aa4e-ed13be15512a"
    },
    {
        "author": "汪藻",
        "paragraphs": [
            "名标南国洞中天，胄出西京鼎足贤。",
            "早扈六蜚依日月，晚辞三事作神仙。",
            "马蹄忽到縢公室，鸡梦那逢谢傅年。",
            "一品真王对异姓，功臣今日数凌烟。"
        ],
        "title": "何郡王挽词二首  其二",
        "id": "32bf612a-f815-40e3-a572-9e8461266ba5"
    },
    {
        "author": "汪藻",
        "paragraphs": [
            "举酒频华族，高堂有白头。",
            "生儿胜武子，偕老得黔娄。",
            "未免平反笑，俄惊孺慕忧。",
            "他年如辍社，牛女有悲秋。"
        ],
        "title": "学士蒋公母挽词三首  其一",
        "id": "ae0d3562-438e-46c5-8e3e-2197f4ddef85"
    },
    {
        "author": "汪藻",
        "paragraphs": [
            "坐膝扶床处，人看七十稀。",
            "孤雏方反哺，双剑忽随飞。",
            "脂泽新封。"
        ],
        "title": "学士蒋公母挽词三首  其二",
        "id": "40d46d7d-bbaf-4cb5-9e93-d32b72ca86b2"
    },
    {
        "author": "汪藻",
        "paragraphs": [
            "才大惊余子，名高压四夷。",
            "雁书希世事，鵩赋暮年悲。",
            "习险从人在，杯圈旧事非。",
            "凄凉嘉树侧，无复板舆归。"
        ],
        "title": "学士蒋公母挽词三首  其三",
        "id": "486d2e68-c8a1-47cd-8281-2b8e6bdcf53b"
    },
    {
        "author": "汪藻",
        "paragraphs": [
            "小隐严陵下，当年得孟光。",
            "里师为妇顺，子庆事亲长。",
            "洲橘应还熟，庭萱遂不芳。",
            "他年冠盖会，来看伏牛冈。"
        ],
        "title": "詹令人挽词二首  其一",
        "id": "918b3683-4aa1-4905-8c03-760048c7a924"
    },
    {
        "author": "汪藻",
        "paragraphs": [
            "有子皆通籍，迎扶出万山。",
            "色难三釜外，眉寿百年间。",
            "帝渥书泥紫，儿嬉服彩班。",
            "空成潘岳赋，无复板舆还。"
        ],
        "title": "詹令人挽词二首  其二",
        "id": "a05de057-8b68-4da8-950a-dec2639ffc48"
    },
    {
        "author": "汪藻",
        "paragraphs": [
            "渺渺孤程逐雁飞，茫茫平野见人稀。",
            "水纹萦石作虫篆，麦陇挂山如衲衣。",
            "日月尚留沧海照，山川盍护翠华归。",
            "春风自满江南岸，不管人间万事非。"
        ],
        "title": "天台道中",
        "id": "40366ba7-e566-4236-b02a-d3223293d43e"
    },
    {
        "author": "汪藻",
        "paragraphs": [
            "写真不怨毛延寿，视死还同屈大夫。",
            "异世同乡俱薄命，空令千载起嗟吁。"
        ],
        "title": "归州",
        "id": "f7aec845-6a18-443b-9b2a-cf0158575270"
    },
    {
        "author": "汪藻",
        "paragraphs": [
            "树头恰恰晴鸠喜，上巳人家扫蚕蚁。",
            "纸窗茅屋春雨寒，买炭添炉中夜起。",
            "平明采叶晞露痕，随刀翠缕如丝匀。",
            "三眠欲食春已老，旋炊新麦祀蚕神。",
            "咽明足紧解丝簇，犹向前溪问茅卜。",
            "东邻西里想殷勤，借问今年几分熟。",
            "缲车轧轧桑阴凉，主家人立鸿雁行。",
            "丝成不得半缕著，一生麻纻随风霜。"
        ],
        "title": "蚕妇行",
        "id": "15d5296b-f82f-4898-80b5-2c42cdfaf14a"
    },
    {
        "author": "汪藻",
        "paragraphs": [
            "百川萃南州，水族何磊砢。",
            "其间琴高鱼，初未列楚些。",
            "岂堪陪薧鲜，裁用当殽果。",
            "土人私自珍，千里事封裹。",
            "遂令四方传，噍嚼亦云颇。",
            "俗云琴高生，控鲤宛溪左。",
            "灵踪散如烟，遗鬣尚余颗。",
            "向来骑鲸人，逸驾尝慕我。",
            "不应当时游，反用此么么。",
            "得非效齐谐，怪者记之过。",
            "彭越小如钱，踪迹由汉祸。",
            "越书载王余，变化更微琐。",
            "因知天地间，人莫穷物伙。",
            "区区于其中，臆决盖不可。",
            "伪真吾何知，且用慰颐朵。"
        ],
        "title": "琴高鱼",
        "id": "05067c1e-4a79-4766-9b93-a5c9fc191e3a"
    },
    {
        "author": "汪藻",
        "paragraphs": [
            "过境全疑道若穷，萦纡百转曲回通。",
            "人行山顶半天上，舟绕溪流乱石中。",
            "狱讼已无前世号，衣冠犹有古人风。",
            "才归又见争相庆，共听歌谣万室同。"
        ],
        "title": "余杭道中",
        "id": "01e17c42-e24b-4c3f-99ce-9e631099b9a2"
    },
    {
        "author": "汪藻",
        "paragraphs": [
            "祖龙门外神传璧，方士犹言仙可得。",
            "东行欲与羨门亲，咫尺蓬莱沧海隔。",
            "那知平地有青春，只属寻常避世人。",
            "关中日月空万古，花下山川长一身。",
            "中原别后无消息，闻说胡尘因感昔。",
            "谁教晋鼎判东西，却愧秦城恨南北。",
            "人间万事愈可怜，此地当时亦偶然。",
            "何事区区汉天子，种桃辛苦望长年。"
        ],
        "title": "桃源行",
        "id": "52768c94-9c0c-48f2-89d4-dff7ae5fbe09"
    },
    {
        "author": "汪藻",
        "paragraphs": [
            "十样华樽照荜门，儿童歌舞彻比邻。",
            "他乡忽作青州梦，新岁初尝白堕春。",
            "敢谓五浆骇先馈，且欣一盏便醺人。",
            "扶衰却老皆公惠，肯学刘伶祀鬼神。"
        ],
        "title": "谢端明遣骑送酒",
        "id": "31248778-7c8b-4921-a80c-414abf06db17"
    },
    {
        "author": "汪藻",
        "paragraphs": [
            "一见蝉联话不休，别来林壑又经秋。",
            "每思树杪闻清磬，几欲沙边具小舟。",
            "未办眼前茅一把，谁知身后橘千头。",
            "远公社里栽莲处，他日还能着我不。"
        ],
        "title": "寄何山慧老",
        "id": "3a2612d0-2757-4ebd-b29f-a3df3989afa7"
    },
    {
        "author": "汪藻",
        "paragraphs": [
            "溪山上下碧相寻，中有幽人妙陆沉。",
            "自古几人能转物，平生万事要刳心。",
            "清风不动竹阴直，白日有余春意深。",
            "世论未宜轻小隐，可能朝市胜山林。"
        ],
        "title": "题葆真阁",
        "id": "a48c2e07-afb4-42e0-80c1-cdda822aaa8d"
    },
    {
        "author": "汪藻",
        "paragraphs": [
            "千里云飘破浪开，使君知道荔枝来。",
            "未尝玉井醍醐味，先看金盘火齐堆。",
            "肯作浪题霜后橘，聊同驰寄陇头梅。",
            "到头应遣纤纤手，笑擘轻红噢酒杯。"
        ],
        "title": "附舶船送荔子",
        "id": "b12f5174-f0c4-4f6c-8f8c-24836c646e56"
    },
    {
        "author": "汪藻",
        "paragraphs": [
            "词气纵横亦壮夫，低回功业独何如。",
            "可怜封禅遗忠意，魂魄应须愧史鱼。"
        ],
        "title": "相如",
        "id": "69ba4c26-de07-4030-910c-ce461b98ffef"
    },
    {
        "author": "汪藻",
        "paragraphs": [
            "雨痕狼藉龙挂虚，风林岑蔚枭哺雏。",
            "一川窈窕水云国，百家世世封樵渔。",
            "钟来木杪知有寺，杖藜起踏苍烟孤。",
            "溪山清明搀楚尾，台殿倾圮存唐余。"
        ],
        "title": "过定香寺",
        "id": "7a90853d-f0d3-40e0-aec7-ec76b043c715"
    },
    {
        "author": "汪藻",
        "paragraphs": [
            "好在松江水，丁年忆此过。",
            "垂垂梅子雨，细细曲尘波。",
            "花老千头橘，香闻数丈荷。",
            "百忧今已矣，搔首意如何。"
        ],
        "title": "吴江",
        "id": "155024f3-a3bb-4352-b272-3a81234394be"
    },
    {
        "author": "汪藻",
        "paragraphs": [
            "一脉泉随天地老，悠然洗尽半生心。",
            "欲令惠及生民远，须道仁同此水深。",
            "圣母慈灵昭往古，高题崇号重来今。",
            "登祠拜罢秋无际，目极西成万亩阴。"
        ],
        "title": "题晋祠",
        "id": "d00a486d-3624-4142-9535-f2c153e37b5b"
    },
    {
        "author": "汪藻",
        "paragraphs": [
            "樯竿历历表中流，瞑宿河堤古驿头。",
            "天遣山川浑着月，人将榆柳共惊秋。"
        ],
        "title": "过靖安镇",
        "id": "913ab216-165b-47a5-8c34-3ccb45c54415"
    },
    {
        "author": "汪藻",
        "paragraphs": [
            "蜀道如天世路稀，那知五岭与云齐。",
            "登临直上凌霄去，仰视何妨稳步跻。",
            "仁杰思亲聊税驾，王尊念国欲鞭蹄。",
            "往还勿谓兹山险，更有无穷万丈溪。"
        ],
        "title": "过五岭",
        "id": "033dafa4-a90a-4751-aed0-5082115dde45"
    },
    {
        "author": "汪藻",
        "paragraphs": [
            "明发理烟艇，欢言济遥岑。",
            "盘涡沸风雨，稍辨钟磬音。",
            "行行并疏柳，迎客多幽禽。",
            "扶舆上荦确，始见江湖深。",
            "台殿明海色，嵌空忆龙吟。",
            "修廊延客步，妙香慰人心。",
            "遐眺未云极，千巖忽秋阴。",
            "孤月欲生岭，诸天悉浮金。",
            "兹游倍奇绝，况接支道林。",
            "夜语不知旦，虚窗对横参。",
            "人间惊毫末，物外雄窥临。",
            "稽首悟真理，微生安所任。",
            "苍崖有奇字，霜干约重寻。"
        ],
        "title": "宿焦山方丈",
        "id": "2b973c72-b8ca-45ef-a018-f9dae28e05ba"
    },
    {
        "author": "汪藻",
        "paragraphs": [
            "问津渔子浦，休驾法王城。",
            "一雨夜来过，数峰烟际明。",
            "藤萝月不到，钟磬寒愈清。",
            "信美欲归去，村鹃如放声。"
        ],
        "title": "宿上方院",
        "id": "ae3e3558-98d8-4616-bef0-cb791d7dd1da"
    },
    {
        "author": "汪藻",
        "paragraphs": [
            "敌帐梦回惊日处，都城心切望云时。"
        ],
        "title": "句  其一",
        "id": "f3f1353a-80fb-44c9-968c-ee00882b9333"
    },
    {
        "author": "汪藻",
        "paragraphs": [
            "班立青云腰佩玉，手持洪造印涂金。"
        ],
        "title": "句  其二",
        "id": "8595c742-7658-496a-8d6f-dd9cafeb5d04"
    },
    {
        "author": "汪藻",
        "paragraphs": [
            "野田无雨出龟兆，湖水得风生縠纹。"
        ],
        "title": "句  其三",
        "id": "b4157521-ce71-43ed-af6e-43f7f716374b"
    },
    {
        "author": "汪藻",
        "paragraphs": [
            "路行归雁不到处，家在长江欲尽头。"
        ],
        "tags": [
            "长江"
        ],
        "title": "句  其四",
        "id": "c5270de2-69ba-4661-a980-3b1e7f98ca28"
    },
    {
        "author": "汪藻",
        "paragraphs": [
            "霜后木奴香噀手，秋来云子滑流匙。"
        ],
        "title": "句  其五",
        "id": "f9fe1041-91ec-4915-8d60-066276dca51d"
    },
    {
        "author": "汪藻",
        "paragraphs": [
            "欲识庆源何自远，大川东去未渠央。"
        ],
        "title": "句  其六",
        "id": "5eacc059-65bb-4ed4-a5ba-dcf30fd7b4ed"
    },
    {
        "author": "汪藻",
        "paragraphs": [
            "寒无蟹螯持，犹觉非故围。"
        ],
        "title": "句  其七",
        "id": "401dd1f1-4b42-4032-9152-fea0088aadf7"
    },
    {
        "author": "汪藻",
        "paragraphs": [
            "三君赫奕今谁在，百谪风流故自贤。"
        ],
        "title": "句  其八",
        "id": "c1d20b37-6c74-48dd-b87d-027eb3f4ef9d"
    },
    {
        "author": "汪藻",
        "paragraphs": [
            "应物聊为小乘禅。"
        ],
        "title": "句  其九",
        "id": "53cdcb7c-c2c0-47ef-8e27-0ea992e88e80"
    },
    {
        "author": "林大声",
        "paragraphs": [
            "南徐江山天下雄，沿江一水如蟠龙。"
        ],
        "title": "句  其一",
        "id": "50883adf-c6b4-4337-8840-e25cc4abb9e9"
    },
    {
        "author": "林大声",
        "paragraphs": [
            "双瀑挂天绅，七杉排斗样。"
        ],
        "title": "句  其二",
        "id": "7a08337d-e7c5-48c2-9597-b909d45148cd"
    },
    {
        "author": "释道震",
        "paragraphs": [
            "白云深覆古寒巖，异草灵花彩凤衔。",
            "夜半天明日当午，骑牛背面着靴衫。"
        ],
        "title": "偈三首  其一",
        "id": "f0b57e56-3a9d-4714-82be-4bba8d518460"
    },
    {
        "author": "释道震",
        "paragraphs": [
            "眼见色时耳便聋，耳闻声处眼无功。",
            "朝来不耐灵禽报，树上杨梅似火红。"
        ],
        "title": "偈三首  其二",
        "id": "a92c802e-e250-407f-8977-b27995a5afce"
    },
    {
        "author": "释道震",
        "paragraphs": [
            "石人问枯椿，何时汝发华。",
            "枯椿怒石人，何得口吧吧。",
            "石人呵呵笑，枯椿吐异葩。",
            "红霞辉玉象，白玉碾金沙。",
            "借问通玄士，何人不到家。"
        ],
        "title": "偈三首  其三",
        "id": "8dca3289-3012-48af-83f9-8b73a54e3f1c"
    },
    {
        "author": "释道震",
        "paragraphs": [
            "尽道沩山父子和，插锹犹自带干戈。",
            "至今一井如明镜，时有无风匝匝波。"
        ],
        "title": "插锹井颂",
        "id": "256d412b-9866-4382-afd9-35ab9fc01fe0"
    },
    {
        "author": "释道震",
        "paragraphs": [
            "吾年八十三，随顺世言谈。",
            "不落思量句，谁人共我参。"
        ],
        "title": "临终颂",
        "id": "d1a94766-c326-4d2e-bdb2-f619d7b831ee"
    },
    {
        "author": "范正国",
        "paragraphs": [
            "侨寓穷沧海，心栖快阁间。",
            "烟云浮四座，几席对千山。",
            "阑槛何由见，神明怅未还。",
            "兴崇应有待，高躅付谁攀。"
        ],
        "title": "重经快阁",
        "id": "f81e380f-8aaa-4032-8336-cf76a886432e"
    },
    {
        "author": "范正国",
        "paragraphs": [
            "百尺参天隋代柏，可怜终老栋梁材。"
        ],
        "title": "句  其一",
        "id": "50437c51-5687-475a-beec-d50248613959"
    },
    {
        "author": "范正国",
        "paragraphs": [
            "云护俨公塔，天清雷满池。"
        ],
        "title": "句  其二",
        "id": "b97e5032-653d-4243-9bab-7527e24d4059"
    },
    {
        "author": "吴师能",
        "paragraphs": [
            "苍崖千仞入寒云，一水分流照眼新。",
            "潭孕蚌胎珠弄月，石藏虹气玉蒸春。",
            "轮蹄自老青山路，香火谁闲白日身。",
            "愧乏涓埃报君禄，萧条双鬓满衣尘。"
        ],
        "title": "留题南山寺",
        "id": "b804d848-9ae1-4a0c-83c8-c2de0a369efe"
    },
    {
        "author": "索逑",
        "paragraphs": [
            "巍堂耸太清，日暮倚前楹。",
            "飞鸟却在下，落霞相与平。",
            "眼中穷百越，掌上瞰三城。",
            "送客一樽酒，怀归无限情。"
        ],
        "title": "齐云堂",
        "id": "a9a52da8-ed3c-48fb-a9d7-09898c3b4e43"
    },
    {
        "author": "史徽",
        "paragraphs": [
            "谷雨初晴缘涨沟，落花流水共浮浮。",
            "东风莫扫榆钱去，为买残春更少留。"
        ],
        "title": "大观间题南京道河亭",
        "id": "0ff6148d-6c51-4d30-9b06-c9a87dc32258"
    },
    {
        "author": "王珩",
        "paragraphs": [
            "杖屦步斜晖，烟村景物宜。",
            "溪深水马健，霜重橘奴肥。",
            "舂罢鸡争黍，人行犬吠篱。",
            "可怜田舍子，理乱不曾知。"
        ],
        "title": "梦中作",
        "id": "1aef29ee-a2ae-454e-b547-6377cff29fda"
    },
    {
        "author": "王珩",
        "paragraphs": [
            "潘郎未觉鬓霜侵，佳致乘闲得得寻。",
            "古岸渺茫分远渡，飞甍虚敞快人心。",
            "融樽想见频颓玉，季诺由来雅胜金。",
            "野老固惭东阁客，何妨同作醉翁吟。"
        ],
        "title": "和潘良贵三江亭",
        "id": "3c7b2384-e33a-43dd-8d14-4f270dc614e8"
    },
    {
        "author": "张郛",
        "paragraphs": [
            "源出金溪北，支分五港开。",
            "碧波涵白日，秋水渍苍苔。",
            "鳞介多潜育，渔人自溯洄。",
            "嗟予羁薄宦，因此欲归来。"
        ],
        "title": "五港",
        "id": "e25cc6c5-c083-437b-ae4e-7080d4e7a535"
    },
    {
        "author": "张宰",
        "paragraphs": [
            "未了人间朱墨缘，强颜荒邑又三年。",
            "填胸眯目皆尘土，直到峰头始豁然。"
        ],
        "title": "翠云山",
        "id": "52f0b2de-6303-45d3-88af-9259d3579f05"
    },
    {
        "author": "张宰",
        "paragraphs": [
            "澹澹秋林挂夕晖，红尘扫尽白云飞。",
            "不嫌月到常开牖，一任风来自掩扉。",
            "啸木山猿如唤梦，啣花石鹿总忘机。",
            "何人参透其中味，野鹤舒翎天际归。"
        ],
        "title": "秋日陪郡侯游贤山和眼听和尚韵",
        "id": "c31bbbf7-e1b5-49db-90a5-2748c9144745"
    },
    {
        "author": "陈经正",
        "paragraphs": [
            "雨晴华表插无孤，雾散丹霞落雁湖。",
            "洞窈不知红日过，峰危倩得白云扶。",
            "人间谁道无蓬岛，天地分明有画图。",
            "山鸟罔知人未醒，隔林款款唤提壶。"
        ],
        "title": "游南雁",
        "id": "de452524-1574-4071-82c8-d9d9d714f044"
    },
    {
        "author": "张迪",
        "paragraphs": [
            "此地从来寒暑偏，扇纨不曾遭弃捐。"
        ],
        "title": "句",
        "id": "10aaa18e-5e0a-4207-999e-f384f29a63ea"
    },
    {
        "author": "吴表臣",
        "paragraphs": [
            "不受尘网缠，祝髪趣幽屏。",
            "回观真梦事，超然得深省。",
            "寂照涵虚空，梦觉等前境。"
        ],
        "title": "义了道人昨梦斋",
        "id": "94b38bfe-8e9b-49b2-8b98-251aebfb04a1"
    },
    {
        "author": "吴表臣",
        "paragraphs": [
            "木落千山瘦，天高一雁横。"
        ],
        "title": "句",
        "id": "0728d96d-f607-44ce-9f1a-fa741ec0a95c"
    },
    {
        "author": "沈汝谐",
        "paragraphs": [
            "山势分明饮水鼍，孤峰西转鬰嵯峨。",
            "不须探问山童药，且揖朝来爽气多。"
        ],
        "title": "临平山",
        "id": "9eaec23c-3b68-413c-b8bf-b2d1e0b4133d"
    },
    {
        "author": "沈汝谐",
        "paragraphs": [
            "甃石才深数尺余，一泓清冷若冰壶。",
            "泉源定与安平接，二水轻甘略不殊。"
        ],
        "title": "冰谷泉",
        "id": "b83e90ef-0629-481b-81b2-93aceb63cba9"
    },
    {
        "author": "左誉",
        "paragraphs": [
            "过眼浮云是也非，桔槔俯仰政儿嬉。",
            "欲知身世俱无染，看取莲花在水时。"
        ],
        "title": "涤虑轩  其一",
        "id": "b3668e5b-a77e-4c06-a09c-6a3f9ad6d273"
    },
    {
        "author": "左誉",
        "paragraphs": [
            "洗尽尘机万虑空，胸中冰鉴许谁同。",
            "今宵正可谈风月，借问何人是阿戎。"
        ],
        "title": "涤虑轩  其二",
        "id": "a8742882-6916-4351-85ee-9d1dcbb417fc"
    },
    {
        "author": "左誉",
        "paragraphs": [
            "夜忆清轩上，都忘居会稽。",
            "秋声先在竹，月色最宜溪。",
            "银汉簷前直，玉绳天外低。",
            "何人倚栏槛，为听下庄鸡。"
        ],
        "title": "崇教寺筠轩",
        "id": "da3908a9-dcbd-4547-b26b-a6cfcf728017"
    },
    {
        "author": "左誉",
        "paragraphs": [
            "洞霄九锁本不扃，天柱一峰非浪名。",
            "上同天目映寥廓，下与大涤通沧溟。",
            "谁藏琼□在石室，真与福地齐金庭。",
            "远游飞升俨遗迹，玄同指向真典刑。",
            "当年楼台极缥缈，至今气象藏深冥。",
            "已知六月九万里，个中一念三千龄。",
            "金龙玉简天上降，琳宫绛阙逢相迎。",
            "紫霞黄云覆其室，青衣素锦分诸灵。",
            "虚皇台高步虚彻，宣科玉音神所听。",
            "自怜学道二十年，此心已与湖山盟。",
            "朅来奉祠北山下，恍若飞升朝帝庭。",
            "道人观妙清且秀，尚指乡关论赤城。",
            "何年吏隐奉香火，愧无妙句如丹青。",
            "木公金母吾未识，且看松根生茯苓。"
        ],
        "title": "游洞霄",
        "id": "f6cd87e4-3bae-49cf-8f61-dda732f03e07"
    },
    {
        "author": "左誉",
        "paragraphs": [
            "孤屿藏烟迷宿鹭，扁舟和雨驻沙鸥。"
        ],
        "title": "句  其一",
        "id": "85121971-47a6-4bb5-a2ad-8c84402293d5"
    },
    {
        "author": "左誉",
        "paragraphs": [
            "山色晚来犹入座，药苗春后自成畦。"
        ],
        "title": "句  其二",
        "id": "802aa0b8-c2d6-4cf4-81f5-188e799d1829"
    },
    {
        "author": "张浓",
        "paragraphs": [
            "如今若把菱花照，犹恐相逢是梦中。"
        ],
        "title": "句",
        "id": "f1fde084-4bb7-40e1-b30e-f36047638ad3"
    },
    {
        "author": "左鄯",
        "paragraphs": [
            "叠叠山腰系冷云，疏疏雨脚弄黄昏。",
            "松声更带溪声急，不是离人也断魂。"
        ],
        "tags": [
            "西湖"
        ],
        "title": "西湖",
        "id": "55966451-5f45-444d-9479-168179f9e4ec"
    },
    {
        "author": "左鄯",
        "paragraphs": [
            "格天阁在人何在，偃月堂深恨亦深。",
            "不见洛阳图白髪，但知郿坞积黄金。",
            "直言动便遭罗纤，举目宁知有照临。",
            "炙手附炎俱不见，可怜泥泽满墙阴。"
        ],
        "title": "过秦氏旧宅",
        "id": "a4814165-1ab0-4f81-986c-ff45eb4146be"
    },
    {
        "author": "韩岊",
        "paragraphs": [
            "早岁京华听越吟，闻君江海分逾深。",
            "他时若写兰亭会，莫画高僧支道林。"
        ],
        "title": "报澈上人",
        "id": "fc58ab0e-31f2-4192-9548-3f4e15a88712"
    },
    {
        "author": "陈经邦",
        "paragraphs": [
            "老从神武挂尘冠，要与傍人分碧山。",
            "障落风前排集雁，影翻日下舞双鸾。",
            "云间隔断尘寰杳，月牖光通宇宙宽。",
            "安得此身生羽翼，朗吟飞过万峰间。"
        ],
        "title": "南雁山",
        "id": "6496caac-b867-41e3-a7ed-2beefb4b5f45"
    },
    {
        "author": "马永卿",
        "paragraphs": [
            "创业艰难尚尔为，太平奢侈可前知。",
            "欲令后世无能过，可笑萧何尔许痴。"
        ],
        "title": "萧何",
        "id": "fc40476c-a95c-4901-86e0-929f4b420a23"
    },
    {
        "author": "马永卿",
        "paragraphs": [
            "久知仕宦有升沉，此际门阑不觉深。",
            "半世人间初识面，一朝林下遽论心。",
            "依依落日催归骑，嫋嫋秋风动客襟。",
            "乡里小儿何太喜，异乡流落有知音。"
        ],
        "title": "谒冯侍御  其一",
        "id": "2d0bf8f6-0e15-459d-a14e-6fe19b866009"
    },
    {
        "author": "马永卿",
        "paragraphs": [
            "珍重吾乡有异人，后来谁可继前尘。",
            "久邀干竺为心友，未许巢由作外臣。",
            "桑梓荒残俱动念，衣冠零落合相亲。",
            "白□碧竹龙华路，茅屋三间愿卜邻。"
        ],
        "title": "谒冯侍御  其二",
        "id": "2e9dbdb3-bb37-4d82-9569-8f3536a2b3a4"
    },
    {
        "author": "马永卿",
        "paragraphs": [
            "六月烈日日正中，时有叛将号羣凶。",
            "平人血染大溪浪，比屋焰照鹅湖峰。",
            "白刃纷纷蔽行路，六合茫茫何处去。",
            "妻见夫亡不敢啼，母弃儿奔那忍顾。",
            "药市申翁鬓有霜，卧病经时不下牀。",
            "平生未省见兵革，出门正尔逢豺狼。",
            "豺狼满市如流水，追索金缯心未已。",
            "可怜累世积阴功，今日将为兵死鬼。",
            "世宁孝行何高高，慨慷性命轻鸿毛。",
            "此时自欲赴黄壤，欣然延颈迎霜刀。",
            "至孝感兮天地动，白日在光百川涌。",
            "三刀不死古今稀，一命自月神灵拥。",
            "羣贤激赏争作歌，要使汝名长不磨。",
            "何时上书达天听，诏加旌表高嵯峨。"
        ],
        "title": "赠申孝子世宁",
        "id": "2d7e9fcb-7fb9-47cc-92fc-67160c3db621"
    },
    {
        "author": "陈大任",
        "paragraphs": [
            "池面嫩荷初汎水，栏边新笋欲齐簷。",
            "先生尽景论文饮，不觉斜阳已上帘。"
        ],
        "title": "题大隐堂",
        "id": "64de23db-5e2e-472d-8520-0e28dd735653"
    },
    {
        "author": "欧阳识",
        "paragraphs": [
            "资水西来兼邵水，龙山横鹜际梅山。"
        ],
        "title": "句",
        "id": "2c16710f-4418-45e5-92ed-ebf44db68ca4"
    },
    {
        "author": "钱绅",
        "paragraphs": [
            "西山蕴灵异，九曲面崚嶒。",
            "泉石漱鸣玊，松萝挂古藤。",
            "势雄掀宇宙，地大压丘陵。",
            "日永清阴覆，朝来爽气澄。",
            "幽寻嘉赏致，结客避歊蒸。",
            "散髪喧畦畛，支颐倦蹑登。",
            "武陵百虑释，丹列远思凝。",
            "度樾追遐景，煎茶忆若冰。",
            "土芝青削玉，琬液绿如渑。",
            "霜气连苍昊，冰威铄钝蝇。",
            "心酣醒复醉，意适寝还兴。",
            "蜗角徒争触，蜂腰谩逞能。",
            "缨尘心自濯，松韵响无明。",
            "自廓倚天剑，愁无繋日绳。",
            "舒怀高达士，得趣鄙山僧。",
            "云态几相挽，禽音似许譍。",
            "岚姿浑欲滴，秋色渐相矜。",
            "籧笛凉余思，衾禂乐未曾。",
            "虚闲消毒螫，放旷屏牵仍。",
            "高兴无时尽，何辞兴再乘。"
        ],
        "title": "次韵济川西山避暑",
        "id": "066bbb1d-2b33-423b-b99d-fca2874dd1c7"
    },
    {
        "author": "钱绅",
        "paragraphs": [
            "好山如佳人，变态百种好。",
            "阴晴朝暮间，可爱不可道。",
            "时时思一见，如垢久不澡。",
            "我来正清秋，令人豁怀抱。",
            "秋色佳有余，俗客迹如扫。",
            "佳哉二三友，在席毎倾倒。",
            "杖策穷萦回，高绝须一到。",
            "幽寻不厌倦，遇境即穷讨。",
            "堦前千歳松，阅尽众木槁。",
            "庭下百尺井，空传天眼老。",
            "陆子赏遗味，至今泉浩浩。",
            "高僧挂衣去，谁识衣中宝。",
            "九渊深非龙，徒见腓百草。",
            "众泉失蹊迳，迸散不可考。",
            "世事毎如此，所合輙颠倒。",
            "夜深山色清，更对冰轮皓。",
            "竹栢影参差，水中交荇藻。",
            "回棹舣波心，如在蓬瀛岛。",
            "举觞望青天，醉乡得深造。",
            "兹游须再嗣，万事殊未保。"
        ],
        "title": "九月十五日济川诸公同游因成长韵",
        "id": "a45447ee-b8c5-4512-b435-479e93e12205"
    },
    {
        "author": "钱绅",
        "paragraphs": [
            "挐舟到山寺，诗句偶缘情。",
            "山自锡无后，寺因泉有名。",
            "楼阴回夕景，树色向冬荣。",
            "就水别茶味，全胜它处烹。"
        ],
        "title": "游惠山一首",
        "id": "0598dac9-5919-43f8-98c3-814e8ab39b57"
    },
    {
        "author": "钱绅",
        "paragraphs": [
            "窈窕招提入翠微，碧波千顷照巖扉。",
            "白头人向斜阳立，黄帽僧冲细雨归。",
            "芳树远从湖外见，残云纷绕雁边飞。",
            "分明一片佳山景，却忆松边笋蕨肥。"
        ],
        "title": "题青山寺",
        "id": "329c1fab-538a-402c-8421-ad245f8b1882"
    },
    {
        "author": "史祖道",
        "paragraphs": [
            "明朝送我扁舟去，字水秋风有几篙。"
        ],
        "title": "句",
        "id": "3159631b-4e6a-41eb-993f-36fccec65f58"
    },
    {
        "author": "郑庭芬",
        "paragraphs": [
            "短筇穿白云，直上孤峰顶。",
            "下瞰六时崖，前临七折岭。"
        ],
        "title": "游青城",
        "id": "eef4a665-8192-4af7-8789-bb9fc6b07c7d"
    },
    {
        "author": "郑庭芬",
        "paragraphs": [
            "塔中老宿空留影，湖上婴儿漫记名。",
            "唯有阶前一泓井，至今不改旧时清。"
        ],
        "title": "陆子泉",
        "id": "c4fd830c-78d8-4e6b-b4f1-4f454a89bea6"
    },
    {
        "author": "郑庭芬",
        "paragraphs": [
            "龙尾道中退朝客，雕鞍宝马黄金勒。",
            "谁怜远使足驰驱，夜半孤村牛尾驿。"
        ],
        "title": "题昌州牛尾驿",
        "id": "8292e459-109c-460b-aad0-ba9693e434c0"
    },
    {
        "author": "韩驹",
        "paragraphs": [
            "悠悠大块间，万类纷相敌。",
            "伟哉拔俗人，真宰岂无力。",
            "六经陷邪说，诸儒用一律。",
            "天未丧斯文，公生抱绝识。",
            "著书罗古今，射策开胸臆。",
            "前辈几欲尽，后来昧所适。",
            "天将激颓波，公生秉孤直。",
            "数谏难居中，三已无愠色。",
            "海宇属无虞，天工或旷职。",
            "天实佑皇帝，公生蕴奇德。",
            "培成栋梁资，一旦壮王国。",
            "禁网虽小寛，疲俗未全逸。",
            "天惟念我民，公生冨才术。",
            "簸扬云雨势，诸方待膏泽。",
            "天既责公深，眉寿天何惜。",
            "行看佩相印，不羨登仙籍。",
            "南山雅望重，北斗威声赫。",
            "禀生固难朽，吐纳自不息。",
            "惟昔轩冕徒，浪喜山林迹。",
            "留侯追赤松，志就亦何益。",
            "傅说为列星，但已脱寰域。",
            "孰知我公贵，与国长无极。"
        ],
        "title": "上陈莹中右司生日诗",
        "id": "79b05970-cadc-4491-bdb2-0c7af0fef7a0"
    },
    {
        "author": "韩驹",
        "paragraphs": [
            "孟母壮日家三迁，欻见季子联朝班。",
            "因逢吾君鼓舜絃，不惜一邑荣参骞。",
            "里门初接金花牋，争贺羊酒相摩肩。",
            "不疑平反奉慈欢，寿逾九十留朱颜。",
            "又逢吾君礼高年，太息加赐彭城田。",
            "霞冠彩帔丽且闲，复贺羊酒欢如前。",
            "四时觞客客满筵，绯衣侍立不笑言。",
            "饮及二斗已醉眠，起作儿啼众欣然。",
            "人间乐事到底偏，夫人此乐人人传。",
            "忠臣孝子希两全，近代只数先生贤。",
            "从予乞诗费雕镌，借君诗囊为君编，那知又有南陔篇。"
        ],
        "title": "孙朝散母封彭城郡君赐霞帔以诗贺之",
        "id": "7c88b96f-05bd-409b-8e6b-3f0c1ae65d70"
    },
    {
        "author": "韩驹",
        "paragraphs": [
            "大夫官业世所惊，老觉轩冕非真荣。",
            "斯文自属吾党事，正恐无路逃虚名。",
            "生犹不见皇甫谧，死岂肯投刘禹锡。",
            "茂陵一幅入汉宫，世间共怪无遗帙。",
            "哀哉若人用意深，自言身作鹤鸣阴。",
            "著书遗子千万轴，人初笑我籯无金。",
            "万仞磨崖刊好语，那知百年苍藓污。",
            "尔来夜夜虹贯天，山下居民未知处。",
            "周诗不列石鼓歌，后世恐叹遗羲娥。",
            "于今购市完家集，野老何知亦摩挲。",
            "川流可平石可腐，只此杀青垂万古。",
            "五百骊珠固已奇，插架不知犹几许。",
            "公今未暇归田庐，且当驱童晒蠧鱼。",
            "不辞借取车连轸，要读人间未见书。"
        ],
        "title": "利济桥亭诗",
        "id": "0ea921fd-2206-4aa9-9617-3ebe95c4151e"
    },
    {
        "author": "韩驹",
        "paragraphs": [
            "古来相马失之瘦，仲尼亦作丧家狗。",
            "唇红齿白痴小儿，不羞障面欺羣丑。",
            "鹤冲居士术如神，东走梁宋西峨岷。",
            "诸公蹭蹬未遇日，坐中知是非常人。",
            "只今白髪无余产，短褐逡巡列侯馆。",
            "世人胸中无黑白，不知居士明双眼。",
            "嗟予尘貎天所付，不须强觅封侯处。",
            "书生只倚一片心，他日相逢记裴度。"
        ],
        "title": "善相陈君持介甫子瞻手字示予戏赠短歌",
        "id": "eca4f2b9-401c-45e7-932a-94cb8e761ba6"
    },
    {
        "author": "韩驹",
        "paragraphs": [
            "吾庐偪仄门三尺，惭愧春风巧相觅。",
            "叩关惟许葛王孙，有时藉草倾余沥。",
            "汝不如南池主人车载客，红旗皂盖行远陌。",
            "又不如东郭公子柳藏门，青娥绿髪坐开樽。",
            "是身牢落终何为，人不汝嫌汝自嗤。",
            "伸眉一笑能几时，忽闻春尽王孙归。",
            "春风欲尽犹有情，飘英堕絮俱伤神。",
            "王孙未归迹已扫，秣马膏车何太早。",
            "明日一杯愁送春，后日一杯愁送君。",
            "君应万里随春去，若到桃源记归路。"
        ],
        "title": "送葛亚卿欲行不一过仆",
        "id": "46af4216-8baf-455d-8b5e-392a13a5c375"
    },
    {
        "author": "韩驹",
        "paragraphs": [
            "少年吴君抱奇识，四海一身求异术。",
            "逢时更得玄安文，西方诸侯正须君。",
            "高贤未遇世亦有，相见为陈休与咎。",
            "我自与世如参辰，从来无心怨牛斗。"
        ],
        "title": "术者吴毅乞诗欲至塞上",
        "id": "f55cc21d-9e0a-42b6-a99f-97e2e19a8028"
    },
    {
        "author": "韩驹",
        "paragraphs": [
            "昔闻先生隐吴侬，当窗十里横烟峰。",
            "今见先生为楚吏，绕墙四面萦烟水。",
            "从来楚俗带吴风，曲折径路深房栊。",
            "舍前系船柳千丈，舍后参天竹万丛。",
            "牙籖插架似蓬馆，白拂挂壁如僧宫。",
            "扫地焚香欣客至，羮鱼饭稻愁罇空。",
            "不溷不清惟寂寞，大笑先生致身错。",
            "青衫犹作布衣心，朱门却有田居乐。",
            "笔回造化天工怒，胸包今古时人愕。",
            "甘穷自许元次山，蹈海还寻鲁仲连。",
            "吾曹一欢岂易得，世间百岁俱可怜。",
            "何用北窗翻朽策，且向东亭弄春色。",
            "我当酌酒寿主人，滩前飞下双㶉鶒。"
        ],
        "title": "阳羨葛亚卿为海陵尉作葺春轩余为赋之",
        "id": "bf8915cd-a8cd-405c-aa80-0b410a624691"
    },
    {
        "author": "韩驹",
        "paragraphs": [
            "王卿赠我三韩纸，白若截肪光照几。",
            "钱侯继赠朝鲜墨，黑如点漆光浮水。",
            "旧传绩溪多老松，奚超既死松亦空。",
            "易水良工近名世，真材始不归潘翁。",
            "萧然南堂一居士，赤管隃糜无月赐。",
            "借问玄圭何自来，去年海中持节使。",
            "明窗晏坐不匆匆，引纸磨墨寒生风。",
            "自笑平生绾蛇蚓，更惭尔雅注鱼虫。",
            "殷勤二物从来远，禆海环瀛眼中见。",
            "若欲挥写藏名山，不如却作谈天衍。"
        ],
        "title": "谢钱珣仲惠高丽墨",
        "id": "9f9bcfec-1aee-46a8-a4ee-26ff8d0bffca"
    },
    {
        "author": "韩驹",
        "paragraphs": [
            "纷纷物态逞，桧独不自奇。",
            "雨露长鹤骨，风霜痩龙皮。",
            "要经摧暴力，岂顾合抱迟。",
            "虽无艾纳香，不著寄生枝。",
            "结根已千丈，凛凛谁寒之。",
            "其下羽客居，同睨岁月移。",
            "君行叩玄关，岂但息马疲。",
            "高材笑小草，异质怜孤姿。",
            "思古而嗟今，皇皇不磷缁。",
            "微言怨不乱，似为贱子施。"
        ],
        "title": "行次汝坟次韵惇夫天庆观桧",
        "id": "1d5c35c4-c6a9-460a-8d64-b8265071aa42"
    },
    {
        "author": "韩驹",
        "paragraphs": [
            "居闲从散吏，寻幽诣精庐。",
            "城阴径绿野，谷口桥清渠。",
            "稍稍丛竹合，依依昔人居。",
            "轻云起释峤，细水鸣循除。",
            "闻鸦问长老，竖拂谈真如。",
            "振衣念新浴，曲肱欣饭蔬。",
            "兹游尚倥偬，再至期踌躇。",
            "独行岂辞远，徐步当乘车。"
        ],
        "title": "京口同苏景谟游招隐寺",
        "id": "421f1b0a-011c-4e40-b7d4-4400b8e91b2f"
    },
    {
        "author": "韩驹",
        "paragraphs": [
            "呼舟越洪涛，笑识江南山。",
            "此行为子来，正拟一笑欢。",
            "相逢不忍别，丘壑同跻攀。",
            "如何舍我去，使我心悁悁。",
            "子实名家后，翰墨素所便。",
            "老农虽自谓，念子安知田。",
            "世故亦已足，扰扰徒自怜。",
            "天寒岁且尽，趣驾扁舟还。"
        ],
        "title": "送松陵老农",
        "id": "872455f1-ce54-4b2e-a5d0-8d970be72777"
    },
    {
        "author": "韩驹",
        "paragraphs": [
            "偃卧一茆屋，给事两胡奴。",
            "日吃脱粟饭，时乘下泽车。",
            "人生但如此，其实足自娱。",
            "过此诚更乐，不及复何如。"
        ],
        "title": "赠俞清老",
        "id": "9c5af84a-e00f-4258-b473-5664d570c6e2"
    },
    {
        "author": "韩驹",
        "paragraphs": [
            "殷勤江南客，折花良慰予。",
            "炯昼孤光冷，曜夜清影疏。",
            "连林玩不足，一枝清有余。",
            "谅无和羮用，飘落将何如。"
        ],
        "title": "谢人寄梅花瑞香花二首  其一",
        "id": "d5a21d28-0aa3-47b7-8fa0-0ae36e2b380c"
    },
    {
        "author": "韩驹",
        "paragraphs": [
            "道人不爱色，而爱闻清香。",
            "方春谢凡卉，凌晨玩孤芳。",
            "以兹兰蕙质，种彼葵藿场。",
            "常恐乱微馥，采采归幽房。"
        ],
        "title": "谢人寄梅花瑞香花二首  其二",
        "id": "12cf6062-9977-4882-a1f2-4e1e6fcbfa19"
    },
    {
        "author": "韩驹",
        "paragraphs": [
            "平楚尽积水，长淮多奇峰。",
            "萧条月曜夜，浩荡风鸣冬。",
            "客行未可归，敝裘那得重。",
            "寒气搜病骨，清潭貌衰容。",
            "远游有滞念，将老无欢悰。",
            "故国渺万里，去此嗟谁从。"
        ],
        "title": "淮上书事",
        "id": "5ffe7f05-28ad-493c-907d-f8c3aed352c7"
    },
    {
        "author": "韩驹",
        "paragraphs": [
            "去年夷门十月雪，九衢日昃行人绝。",
            "骑驴兀兀无所之，破袖迎风手龟裂。",
            "度桥并堑得君家，入门脱帽犹凛冽。",
            "急燃湿束暖我寒，徐出清酤宁我渴。",
            "君家自无儋石储，蟹黄熊白能俱设。",
            "平生见酒唇不濡，是夕连觥耳方热。",
            "羣奴夜僵唤不闻，我亦鼾鼻眠东阁。",
            "明朝起过城南翁，尚记新声一笑发。",
            "东归每叹怀抱真，西来又喜颜色接。",
            "方将慷慨豁心胸，未用峥嵘惊歳月。",
            "城南诗翁况远来，门前雪泥又活活。",
            "岂知万事不可期，却树吴樯背城阙。",
            "人生动若参与商，咫尺无论限秦粤。",
            "君闻吾语虽少留，但恐一欢成电掣。",
            "念昔相见无他娱，诵诗征事相夸捷。",
            "气凌俗子旁若无，偶坐时闻窃嚅嗫。",
            "扵今落落谁汝怜，老屋陈编自怡悦。",
            "寄言诗翁傥留滞，岁晚勤迂故人辙。"
        ],
        "title": "至国门闻苏文饶将出都戏赠长句兼简其兄世美",
        "id": "82552004-f4bc-470f-b88e-d8b5b13a8b5d"
    },
    {
        "author": "韩驹",
        "paragraphs": [
            "虎卧文公庐，鸟巢道林室。",
            "本自无俗喧，何由辨真寂。",
            "逃溺必登山，避燔必趋泽。",
            "君看好静人，万虑固未息。",
            "是心傥已刳，对境起亦得。",
            "上人早闻道，晚顺世间迹。",
            "振衣下灵巖，飞锡来上国。",
            "高堂亦何有，万卷绕四壁。",
            "客来倚风廊，晤语终日夕。",
            "莫言门如市，中有忘机客。",
            "吾曹诗酒污，此道谁目击。",
            "唯应寂时趣，独有清士识。"
        ],
        "title": "题中寂堂",
        "id": "4458e5a2-f006-4baf-87fa-2bf96426eb80"
    },
    {
        "author": "韩驹",
        "paragraphs": [
            "昭君十七进御时，举步弄影飏蛾眉。",
            "自怜窈窕出绝域，八年未许承丹墀。",
            "在家不省闚门户，岂知万里从胡虏。",
            "丰容靓饰亦何心，尚欲君王一回顾。",
            "君不见班姬奉养长信宫，又不见昭仪举袂前当熊。",
            "盛时宠幸只如此，分甘委弃匈奴中。",
            "春风汉殿弹丝手，持鞭却趁奚鞍走。",
            "莫道单于无复情，一见纤腰为回首。",
            "含悲远嫁来天涯，不知夔州处女髽。",
            "寄语双鬟负薪女，炙面慎勿轻离家。"
        ],
        "title": "题李伯时画昭君图",
        "id": "a63f3089-366f-48bc-bf79-10abc0aa0e5a"
    },
    {
        "author": "韩驹",
        "paragraphs": [
            "往在东堂时，唯汝年尚少。",
            "木枪鬭羣儿，竹弓射飞鸟。",
            "今来跨鞍马，昂然丈夫表。",
            "入门恍莫识，与语意方了。",
            "脱汝来时装，夜阑酌清醥。",
            "当歌喜未定，感旧色已悄。",
            "念我三年官，自裹衣中?。",
            "东去尽勾吴，北行薄全赵。",
            "汝亦上岷峨，大江穷浩渺。",
            "一年两附书，皮筒到家少。",
            "那知此相遇，干鹊果前兆。",
            "我性本齐缓，汝资诚楚慓。",
            "相逢各相规，一月语连晓。",
            "忆汝初结髪，读书先尉缭。",
            "谓须壮执殳，单于垒时挑。",
            "岂期尚羁旅，但存双目了。",
            "我恨缘诗穷，赁屋隘而湫。",
            "尚容三尺牀，使汝眠奥穾。",
            "二升籴禄粟，丑婢羮荼蓼。",
            "时时得鹑兔，傍灶亲燔燎。",
            "才为十日欢，邻里厌烦扰。",
            "朝来著戎服，数匝丝绦绕。",
            "辞我出门去，归袖风矫矫。",
            "还家对寒食，渚宫闻雉鷕。",
            "想见阿颂君，把卷倚丛篠。",
            "弟妹乘羊车，堂前走相嬲。",
            "何当总见之，缓我归思杳。",
            "汝归与俱来，繁台及秋杪。"
        ],
        "title": "送子飞弟归荆南",
        "id": "289280f6-f53b-4921-957f-1f8cfad1ca86"
    },
    {
        "author": "韩驹",
        "paragraphs": [
            "华陀一卷世不留，玉函三十龙宫收。",
            "奇方异诀上帝求，稚川肘后真悠悠。",
            "东京仲景儒家流，韵疏思密岂自由。",
            "妙技乃与俞跗侔，后来继之有髯邹。",
            "二子天授非人谋，内经歳久误弗讐。",
            "髯独覃思穷披搜，草木寒温脉沉浮。",
            "如磁取铁无虚投，朅来游梁自高邮，翰林杂试推君优。",
            "天廷锡带涂精镠，我穷羁旅古汴沟。",
            "有妇抱病柴门幽，巫医百请不颔头。",
            "卒然邀君为停辀，决去沉疴如决疣。",
            "自言不取千金酬，只求一诗当琳璆。",
            "高风绝艺两罕俦，我才不迨前人羞。",
            "祝君尚壮勉勿休，自致名誉倾公侯。"
        ],
        "title": "赠邹医",
        "id": "bcb1acf1-5187-458b-91ed-99c2c291dc3e"
    },
    {
        "author": "韩驹",
        "paragraphs": [
            "昔在焦居士，野宿蜗牛庐。",
            "今津又继之，结草王城居。",
            "容膝审易安，盖头无复余。",
            "心澄动境寂，意远陋室虚。",
            "我家数亩田，荒荟自垦除。",
            "茆簷正如此，日入归荷锄。",
            "一朝寓华屋，慨然念村墟。",
            "疵物傥有激，投老同归欤。"
        ],
        "title": "津上人蜗舍",
        "id": "214d269c-4290-4f81-b828-aea86f030803"
    },
    {
        "author": "韩驹",
        "paragraphs": [
            "苦热倦中夜，黎明与鸡兴。",
            "匪云事干谒，庶以逃炎蒸。",
            "驾言城东庐，停轨日未升。",
            "白簟帷薄縠，青盆水寒冰。",
            "凉飇从天来，一扫槃中蝇。",
            "聊除咂肤厄，谅岂棕拂能。",
            "揽衣念归去，谓是天候澄。",
            "超视尚午景，世故何相仍。"
        ],
        "title": "夏日过中寂堂",
        "id": "f3e86856-27ed-4d6f-97a1-062a95100556"
    },
    {
        "author": "韩驹",
        "paragraphs": [
            "野水有善溉，山云忽为霖。",
            "古来出世士，亦有利物心。",
            "上人成都来，袈裟尘土侵。",
            "两屦踏京国，一钵提丛林。",
            "诸公握手旧，孰不低垂簪。",
            "尚陋汤休诗，肯鼓庭兰琴。",
            "独说众妙行，听者开烦襟。",
            "我作五字偈，弥天识潮音。"
        ],
        "title": "送蜀僧潮音归乡",
        "id": "7708f73b-e5f7-4c4e-a103-2d308e5be178"
    },
    {
        "author": "韩驹",
        "paragraphs": [
            "君家夫人林下风，长斋绣佛鸣金钟。",
            "侍儿百指亦清浄，凌晨梵呗声摩空。",
            "潭潭大第依乔木，日午卷帘按丝竹。",
            "古调犹歌于蒍于，丽词不唱新翻曲。",
            "有美一子天麒麟，孟嘉外孙见渊明。",
            "扫地焚香坐絃诵，不闻梵呗连歌声。",
            "俗子何由共杯酒，容我叩门呼小友。",
            "欲求百万钱买邻，倒囊只有诗千首。",
            "安得一把茆盖头，榆林从君父子游。",
            "敢期丝竹娱下客，但喜白业同精修。",
            "秃襟短帽纷纷是，眼明见此裦衣士。",
            "和诗论道有余闲，为语故家遗俗事。"
        ],
        "title": "赠蔡伯世",
        "id": "aa9ed4df-b92d-408f-9a46-5c5be865c487"
    },
    {
        "author": "韩驹",
        "paragraphs": [
            "昔君叩门如啄木，深衣青纯帽方屋。",
            "谓是诸生延入门，坐定徐言出公族。",
            "尔曹气味那有此，要是胸中期不俗。",
            "荆州早识高与黄，诵二子句声琅琅。",
            "后生好学果可畏，仆常倦谈殊未详。",
            "学诗当如初学禅，未悟且遍参诸方。",
            "一朝悟罢正法眼，信手拈出皆成章。"
        ],
        "title": "赠赵伯鱼",
        "id": "f3bfc4c1-6c38-4676-92a6-08949174f371"
    },
    {
        "author": "韩驹",
        "paragraphs": [
            "莼丝化盐豉，槐叶资新面。",
            "岂知苦竹萌，风味常独擅。",
            "昔我居锦城，屡吃田家饭。",
            "扶杖自入箐，煨此犊角蠒。",
            "后参鹤林禅，餽我桑门馔。",
            "烝烝沸鼎中，乱下白玉片。",
            "惟无他物乘，始觉真味现。",
            "三年客东都，锦箨宁复见。",
            "千金洛阳来，惟充大官饍。",
            "前时过君食，欣逢故人面。",
            "那知列仙臞，已杂蒯通隽。",
            "吾宁饱甘肥，愤咤那忍咽。",
            "请归谓主孟，厨人后当谏。",
            "苦苣杂嘉蔬，沉香和甲煎。",
            "柯亭既误椽，画障或遭练。",
            "古来可叹事，千载寄明辨。",
            "作诗吊箨龙，助子当食叹。"
        ],
        "title": "答蔡伯世食笋",
        "id": "686704f0-1393-43d2-ba91-596f7ea1c2c6"
    },
    {
        "author": "韩驹",
        "paragraphs": [
            "晓谒吕公子，解带浮屠宫。",
            "留我具朝餐，唤奴求晚菘。",
            "洗箸点盐豉，鸣刀芼姜葱。",
            "俄顷香馥坐，雨声传鼎中。",
            "方观翠浪涌，忽变黄云浓。",
            "争贪歙钵暖，不觉定碗空。",
            "忆登金山顶，僧饭与此同。",
            "还家不能学，永费烹调功。",
            "硬恐动牙颊，冷愁伤肺胸。",
            "君独得其妙，堪持饷衰翁。",
            "异时闻豪气，爱客行庖丰。",
            "殷勤故煮菜，知我林下风。",
            "人生各有道，旨蓄用御冬。",
            "今我无所营，枵腹何由充。",
            "岂惟台无餽，菜把尚不蒙。",
            "念当勤致此，亦足慰途穷。"
        ],
        "title": "食煮菜简吕居仁",
        "id": "9751e615-9530-49e3-a7bc-b13b40760272"
    },
    {
        "author": "韩驹",
        "paragraphs": [
            "汴流六月翻黄沙，小舟兀浪如乘槎。",
            "赤日下照烘朝霞，腹鸣肩举气喘呀。",
            "乱眠仆夫股相加，柁楼晨饭羮黄茄。",
            "时时矫首望土岸，木末殷转江州车。",
            "渴逢石泉不得汲，椎鼓催发无停檛。",
            "问君何为趣还家，答云五载居京华。",
            "夜窗读书眼生花，每食不饱潜咨嗟。",
            "母髪半白弟髻丫，有妹久阙躬丝麻。",
            "寄书细字如昏鸦，问胡眷恋归期赊。",
            "来时书笈手自拏，今归上堂两脚靴。",
            "寿觞要及开霜瓜，子志如此良可嘉。",
            "劝子博学如横罝，麋麟兔鹿尽所遮。",
            "或典而法浮而葩，要归于正谨去邪。",
            "行如种植慎萌芽，念当务实勿求夸。",
            "我行买犊耕三巴，伫子佳誉来天涯。"
        ],
        "title": "送倪巨济将仕",
        "id": "24dcdba6-7d5b-46f3-abdb-3fceb8f22d18"
    },
    {
        "author": "韩驹",
        "paragraphs": [
            "鄙夫世长物，未老宜幽栖。",
            "一朝起蓬屋，著籍通金闺。",
            "遇合始侥幸，非才终见挤。",
            "尚想欧阳公，罪弃荆山西。",
            "步行意方盛，庭趋颜遂低。",
            "行趋岂云异，喜愠自不齐。",
            "微官何足论，等求饱糠粞。",
            "三径如可卜，岁晚归扶犂。"
        ],
        "title": "蒲城即事",
        "id": "6dd1349d-55ff-4c8c-97ac-2ae71750f082"
    },
    {
        "author": "韩驹",
        "paragraphs": [
            "南山有佳色，偃蹇谁能分。",
            "如何公子堂，卧看南山云。",
            "公子秀公族，高标出尘氛。",
            "总戎亦何事，晏坐参罏薫。",
            "晴空万剑戟，卫此明将军。",
            "鄙夫在蒲城，簿书剧丝棼。",
            "青山不到眼，终日无一欣。",
            "寄声幸分我，与子同清芬。"
        ],
        "title": "题分秀堂",
        "id": "d346e85f-06e8-4123-bee6-63f89069a43e"
    },
    {
        "author": "韩驹",
        "paragraphs": [
            "李君诵兵法，辨若悬河流。",
            "时平弃不用，胸中欝奇谋。",
            "三年莲勺卤，一室藏深幽。",
            "默翁笑自谓，晏坐无余求。",
            "不言非真默，但与木石俦。",
            "说默默时说，吾闻诸前修。",
            "君看古宗密，妙义难为酬。",
            "及谈不二门，则卷机锋收。",
            "我以辨自喜，穷思戒摩兠。",
            "君宜尚勉旃，负杖从吾游。"
        ],
        "title": "题默轩",
        "id": "e89f6c52-d373-48a8-abb3-be516b6b2110"
    },
    {
        "author": "韩驹",
        "paragraphs": [
            "太一真人莲叶舟，脱巾露髪寒飕飗。",
            "轻风为帆浪为檝，卧看玉宇浮中流。",
            "中流荡漾翠绡舞，稳如龙骧万斛举。",
            "不是峰头十丈花，世间那得莲如许。",
            "龙眠画手老入神，尺素幻出真天人。",
            "恍然坐我水仙府，苍烟万顷波粼粼。",
            "玉堂学士今刘向，禁直岧嶤九天上。",
            "不须对此融心神，会植青藜夜相访。"
        ],
        "title": "题王内翰家李伯时画太一姑射图二首  其一",
        "id": "ef79191b-8de1-4581-a93f-bf8997b51b42"
    },
    {
        "author": "韩驹",
        "paragraphs": [
            "海上仙山邈云水，神居缥缈凌虚起。",
            "风餐露宿不知年，八极浮游一弹指。",
            "何人纸笔作此图，细看尚恐冰为肤。",
            "便欲凭轩问连叔，却愁挂壁惊肩吾。",
            "虽有此图传自古，矫矫真容那得覩。",
            "万里中州不少留，晓发咸池暮玄圃。",
            "而今玉殿开珠宫，鸾旗鹤驭纷长空。",
            "神兮早御飞龙下，愿赐千秋年谷丰。"
        ],
        "title": "题王内翰家李伯时画太一姑射图二首  其二",
        "id": "3febd24c-b6ec-4d9f-9b50-89f0873653e5"
    },
    {
        "author": "韩驹",
        "paragraphs": [
            "公车八千言，自献十二旒。",
            "落笔中书罢，石渠并英游。",
            "方欣洛阳遇，已慨周南留。",
            "明堂多楩柟，讵须汝薪槱。",
            "三年望龙断，艰难身百忧。",
            "鬓髪五分白，更落天南陬。"
        ],
        "title": "出宰分宁别旧同舍五首  其一",
        "id": "d5224fe4-2f13-4b11-ad7a-856871bb9995"
    },
    {
        "author": "韩驹",
        "paragraphs": [
            "念我行老矣，才拙世所捐。",
            "青绫未频直，黄䌷且安眠。",
            "饱闻县西寺，修椽压山巓。",
            "中谷五百众，上堂鼓阗阗。",
            "王程傥余暇，玆焉著幽禅。",
            "自撷双井茶，与僧酌云泉。"
        ],
        "title": "出宰分宁别旧同舍五首  其二",
        "id": "5e8f76ef-bcf5-409a-8326-3d675c88b52c"
    },
    {
        "author": "韩驹",
        "paragraphs": [
            "昔惭芸阁姿，斥守蒲城市。",
            "五占天鸡星，未抆逐臣泪。",
            "归闻长乐钟，疲马思一试。",
            "挈挈今又东，敝邑临无地。",
            "人生缚微官，大似侏儒戏。",
            "升沉各几时，怨欣两当置。"
        ],
        "title": "出宰分宁别旧同舍五首  其三",
        "id": "08a4acc6-337c-4711-9547-f07d5a639154"
    },
    {
        "author": "韩驹",
        "paragraphs": [
            "益昌刬移文，道州拙催科。",
            "我愚象二子，将奈分宁何。",
            "吾君放勋姿，于今万邦和。",
            "县令但拱手，排衙鼓鸣鼍。",
            "故人怒挽船，劝勿凌江波。",
            "君其谢故人，我亦聊絃歌。"
        ],
        "title": "出宰分宁别旧同舍五首  其四",
        "id": "04f160bf-7998-4f4c-b966-79a0cfb22133"
    },
    {
        "author": "韩驹",
        "paragraphs": [
            "阳山昔御史，夷陵前校书。",
            "坐法窜未久，遇赦罪已除。",
            "故时同舍郎，半直承明庐。",
            "独奔江西县，道里三千余。",
            "皇明烛幽隐，傥复哀臣愚。",
            "念当脱江瘴，与子联朝裾。"
        ],
        "title": "出宰分宁别旧同舍五首  其五",
        "id": "ac700490-a3a2-4db3-9dc2-b4a180adf63b"
    },
    {
        "author": "韩驹",
        "paragraphs": [
            "空山有佳人，寒林弄孤芳。",
            "晚分天女白，夜夺嫦娥光。",
            "亭亭照清浅，欲渡横无梁。",
            "微风起复灭，为我传幽香。"
        ],
        "title": "西山梅花二首  其一",
        "id": "8e2c985d-c55e-4c00-8a18-234abfe54f4a"
    },
    {
        "author": "韩驹",
        "paragraphs": [
            "纷纷月彩动，炯炯霜容开。",
            "不覩散清影，宁知花底来。",
            "平明忽天风，磵谷空苍苔。",
            "惆怅有余馥，繁英安在哉。"
        ],
        "title": "西山梅花二首  其二",
        "id": "9180aa14-5b78-45c0-93ce-628fd5d6b635"
    },
    {
        "author": "韩驹",
        "paragraphs": [
            "崇山蓄灵泉，万古去不息。",
            "潴为百斛深，散入千渠溢。",
            "其东汇民田，又北寻山腋。",
            "断崖如破瓜，飞瀑中荡激。",
            "大声或雷霆，细者亦竽瑟。",
            "末流垂半山，十里见沸白。",
            "得非拖天绅，常恐浮地脉。",
            "吕梁丈人老，尚与汨偕出。",
            "我欲蹋惊湍，下穷龈腭石。",
            "惜哉意徒然，属此岁凛栗。",
            "安得汝南周，断取白蛟脊。",
            "归之龙泉峰，山门夜喧席。"
        ],
        "title": "入鸣水洞循源至山上",
        "id": "102623a8-bdb1-4053-8d99-677e209d8d7d"
    },
    {
        "author": "韩驹",
        "paragraphs": [
            "未雨万木翳，既雨羣山开。",
            "山神若眷予，一扫风中埃。",
            "摩云夹路松，禅伯手自栽。",
            "我来植拄杖，听度松风哀。",
            "幽赏未云足，暮色苍然来。",
            "何当白玉轮，碾上西南垓。"
        ],
        "title": "黄龙山中",
        "id": "4e7f9df0-f68d-4c8d-957a-74bd748fab5d"
    },
    {
        "author": "韩驹",
        "paragraphs": [
            "此君少日青而癯，尔来黑肥如瓠壶。",
            "缩肩短帽压两耳，无乃戏学驺侏儒。",
            "人言腹大中何有，不独容君更容酒。",
            "未须常要托后车，滑稽且作先生友。",
            "少陵匏罇安在哉，次山石臼空飞埃。",
            "茆簷对客夜惊笑，曲生叩门何自来。",
            "老向人间不称意，但觉渊明酒多味。",
            "乞取田家老瓦盆，伴我年年竹根醉。"
        ],
        "title": "分宁大竹取为酒罇短颈寛大腹可容二升而漆其外戏为短歌",
        "id": "ec28f7ff-961a-4696-b7d3-3b51b4c92f93"
    },
    {
        "author": "韩驹",
        "paragraphs": [
            "湖南人家养貍奴，夜出相乳肥其肤。",
            "买鱼穿柳不蒙聘，深蹲地底老欲枯。",
            "谁将作枕置榻上，拥肿似惯眠氍毹。",
            "慵便玉枕分已无，孙生洗耳非良图。",
            "茆斋纸帐施团蒲，与我同归夜相娱。",
            "更长月黑试附卧，鼠目尚尔惊睢盱。",
            "坐令先生春睡美，夣魂直绕赤沙湖。",
            "更烦黄妳好看取，走入旁舍无人呼。"
        ],
        "title": "湖南有大竹世号猫头取以作枕仍为赋诗",
        "id": "d2a15b72-2f98-47e7-a7d3-645c3ea1a8f4"
    },
    {
        "author": "韩驹",
        "paragraphs": [
            "苏州平生淡无欲，长物从来博山足。",
            "斵石烧磁俱碌碌，削筒为之方绝俗。",
            "净名居士眠胡牀，梦余竹斋春昼长。",
            "不知柏子起烟缕，但觉细细风吹香。"
        ],
        "title": "竹炉",
        "id": "d03a0f4f-bb3c-4e6a-8350-d7a7688c85e2"
    },
    {
        "author": "韩驹",
        "paragraphs": [
            "寒梅在空谷，本自凌冰霜。",
            "托根傲众木，开花陋羣芳。",
            "遥风递清气，迥水涵孤光。",
            "美实初可口，采掇升巖廊。",
            "念尔如傅说，和羮初见尝。",
            "不须羨幽兰，深林自吹香。"
        ],
        "title": "题梅兰图二首  其一",
        "id": "15f8cfd7-a9df-46eb-822b-6d2a027e9233"
    },
    {
        "author": "韩驹",
        "paragraphs": [
            "幽兰不可见，罗生杂榛菅。",
            "微风一披拂，余香被空山。",
            "凡卉与春竞，念尔意独闲。",
            "弱质虽自保，孤芳谅难攀。",
            "高标如湘累，岁晚投澄湾。",
            "不须羨寒梅，粉骨鼎鼐间。"
        ],
        "title": "题梅兰图二首  其二",
        "id": "6db6a143-c208-43c8-9ae5-0f8253893ebc"
    },
    {
        "author": "韩驹",
        "paragraphs": [
            "故人来从天柱峰，手提石廪与祝融。",
            "两山坡陀几百里，安得置之行李中。",
            "下有潇湘水清泻，平沙侧岸摇丹枫。",
            "渔舟已入浦溆宿，客帆日暮犹争风。",
            "我方骑马大梁下，怪此物象不与常时同。",
            "故人谓我乃绢素，粉墨妙手烦良工。",
            "都将湖南万古愁，与我顷刻开心胸。",
            "诗成画往默惆怅，老眼复厌京尘红。"
        ],
        "title": "题湖南清绝图",
        "id": "63ad572a-9bbc-420a-9262-b7a898d2e5e9"
    },
    {
        "author": "韩驹",
        "paragraphs": [
            "问君游梁今几岁，归去聊为羨于计。",
            "入门四壁妻子空，恍若游仙堕尘世。",
            "令兄文价如相如，世人但知千里驹。",
            "不知更有八百里，看取蹴蹋辞盐车。"
        ],
        "title": "送乡人李元景归蜀",
        "id": "f8d2879e-07d2-4779-ac49-151704eb675a"
    },
    {
        "author": "韩驹",
        "paragraphs": [
            "张公昔蹋中朝班，夜随仙官上九关。",
            "再拜天皇少却立，手掣云汉归人间。",
            "钩陈熟视不呵责，坐令光耀惊尘寰。",
            "至今公家蜀江上，紫气夜属岷峨山。",
            "昭回断缺久未补，女娲炼石亦已艰。",
            "似闻天上列星怒，下问云汉何时还。",
            "丁宁贤孙善拂拭，不用构阁深防闲。",
            "为公作诗刻坚石，可使万古驱神奸。"
        ],
        "title": "蜀张氏赐书诗",
        "id": "b007af21-ba8c-47e6-86bf-bfffe1e42d11"
    },
    {
        "author": "韩驹",
        "paragraphs": [
            "大梁初见公，万卷不离目。",
            "五年再见之，万卷已在腹。",
            "字体画沙新，诗篇翻水速。",
            "闭门谁与娱，翛然数椽屋。",
            "白头扬子云，久合居天禄。",
            "谁令佐山州，路远车脱辐。",
            "近闻皇华使，漕米出深谷。",
            "有能推挽公，可敌千章木。"
        ],
        "title": "送嘉申父佐岷州",
        "id": "8e8652bd-9b29-4d1b-a411-509bd7b57c0e"
    },
    {
        "author": "韩驹",
        "paragraphs": [
            "桃花如昭君，服饰靓以丰。",
            "徘徊顾清影，似为悦已容。",
            "数枝有余妍，窈窕禁省中。",
            "何如武陵岸，缤纷落天风。",
            "我梦泛舟去，春流濯凫翁。",
            "岂知限重门，风摇铺首铜。",
            "忆汝初破萼，时当楼雪融。",
            "亭亭怯余寒，赖此赤日烘。",
            "蓬山十载梦，翬飞左升龙。",
            "重来迹已换，一扫凡花空。",
            "髪有今岁白，颜无故时红。",
            "三嗅三叹息，繁英为谁秾。"
        ],
        "title": "次韵程致道馆中桃花",
        "id": "0a1d1207-ad4c-4a9a-8432-2bd8ccbf5945"
    },
    {
        "author": "韩驹",
        "paragraphs": [
            "黝奴生长西南夷，朅来中国蒙公知。",
            "提携十年行万里，宠爱肯为新人移。",
            "但愿结髪为玄妻，不愿能歌名雪儿。",
            "夜寒僮仆尽僵缩，我独妩媚呈余姿。",
            "只惭家世不可考，辩舌推源烦惠施。",
            "苦言泸水异京水，生女那复白如脂。",
            "或疑乌几定乃祖，又言黑貂为姆师。",
            "托身似与青女约，荐枕常须黄妳随。",
            "长伸两脚得安卧，莫作杜老怜腰支。",
            "他年老朽幸勿弃，从来弱质不自持。",
            "贤哉翁诗善名我，不须更换昆仑诗。"
        ],
        "title": "次韵黑毡歌",
        "id": "c1a85311-f665-4c84-847d-ee2b93575b88"
    },
    {
        "author": "韩驹",
        "paragraphs": [
            "长安北走彭原路，白苇黄茆列亭戍。",
            "山形渐险溪水流，行人可肯回车去。",
            "岂知中有古邠州，十里沙平水漫流。",
            "鴈飞蔽野葡萄晓，马放连云苜蓿秋。",
            "次卿卧听朝鸡久，请试从来拨烦手。",
            "未许相如喻蜀归，且看魏尚临边守。",
            "杂花撩乱草鲜明，二月春风卷旆旌。",
            "燕寝凝香无一事，乐哉饮酒莫论兵。"
        ],
        "title": "送许少卿出守邠州",
        "id": "f7cae3e7-d688-483e-85d7-0da3b1c45950"
    },
    {
        "author": "韩驹",
        "paragraphs": [
            "繁台十月寒飕飗，置酒共祖南阳侯。",
            "九士一客相献酬，皆言南阳山水幽。",
            "菊泉酿酒不论石，土酥醍醐出肥牛。",
            "使君楼前橘柚古，丞相堂下蒲莲稠。",
            "夜燃蜡炬宾醉舞，春风欹眠百花洲。",
            "各持一觞劝公饮，此行乐矣公何求。",
            "我独倚杖商声讴，此公人间第一流。",
            "方今羣贤从法驾，金狨塞路嘶骅骝。",
            "独令此公守一州，临分慷慨泪莫收。",
            "南阳南阳乐复乐，归来归来无久留。"
        ],
        "title": "送赵承之秘监出守南阳",
        "id": "ec925968-7b1a-4f16-a2f1-88c4c3b56cd0"
    },
    {
        "author": "韩驹",
        "paragraphs": [
            "嘉蔬随客庖，香饭出僧甑。",
            "聊为一饱谋，未暇谈禅病。",
            "二公当代豪，词林气方盛。",
            "五言谨诗律，百罚严酒令。",
            "乐与同舍郎，共此给园浄。",
            "想像斜川游，何如舞雩咏。",
            "甘瓜自雍丘，肥芡来新郑。",
            "肴果各有携，笑我室悬磬。",
            "陋质谢不往，实愧琼瑶映。",
            "人生一车足，那须富千乘。",
            "有兴驱短辕，宁辞沮洳径。",
            "及时速行乐，莫待苦脚胫。",
            "炎暑忽已阑，当念时难更。"
        ],
        "title": "次韵馆中诸公游慈云寺",
        "id": "504a9f32-0834-4e97-91f6-03fec21b7af3"
    },
    {
        "author": "韩驹",
        "paragraphs": [
            "浅濑见鱼游，澄潭知鹤没。",
            "疑乘青霞珮，径堕白银阙。",
            "平生探学海，中年悟禅悦。",
            "应须临渺弥，庶以称超越。",
            "回塘大圆镜，新蒲细于髪。",
            "绿扇互低昂，玉颜争秀发。",
            "良辰宴觞豆，炎曦脱巾韈。",
            "荷声过急雨，竹影敷凉月。",
            "缓行蹑芳草，移坐荫深樾。",
            "何当酒拍浮，恣听舟摇兀。",
            "而我方抱铅，上马自腰笏。",
            "叩门不闻呼，造席无乃咄。",
            "讵敢陵崆屼，幸许窥剞劂。",
            "愿公开迷云，令我入理窟。",
            "雄篇出月脇，妙思露天骨。",
            "蹇步那由追，眢井愧先竭。"
        ],
        "title": "饮酒次人韵",
        "id": "9a4d5185-12cb-4a2d-b153-64b6e469a9a1"
    },
    {
        "author": "韩驹",
        "paragraphs": [
            "安阳太守韩公子，晓带鱼符出卿寺。",
            "一朝帝语传人间，转觉公家有荣事。",
            "公家请从忠献论，高牙大册来疏恩。",
            "往时醉白堂中醉，手自列戟留诸孙。",
            "诸孙尽是璠璵器，悃愊无华汉循吏。",
            "大钱方送使君归，竹马争迎细侯至。",
            "公不见大小二郑公，五十年间风化同。",
            "岂如五马来接武，作堂崔嵬刊帝语。",
            "又不见韦家两世侯，父出传舍子入州。",
            "岂如世作本郡守，坐令卓异惊千秋。",
            "安阳遗民识忠献，眼见王孙四封传。",
            "请公静夜占此堂，定有荣光属天半。"
        ],
        "title": "荣事堂诗",
        "id": "fb2a4648-3ded-4782-bcfc-159308f150f2"
    },
    {
        "author": "韩驹",
        "paragraphs": [
            "黄菊有何好，且寄平生怀。",
            "遇酒兴不浅，无酒意亦佳。",
            "此理谁复明，自昔寡所谐。",
            "空余采菊图，寂寞悬高斋。"
        ],
        "title": "题采菊图  其一",
        "id": "34876e5b-c155-47dd-90ca-bb2ed860a68c"
    },
    {
        "author": "韩驹",
        "paragraphs": [
            "今日菊始华，丛雁鸣相和。",
            "若无一觞酒，如此重九何。",
            "悠然数酌尽，会心岂在多。",
            "醒来不复记，散髪东山阿。"
        ],
        "title": "题采菊图  其二",
        "id": "c60d9bc2-e54e-4bef-986b-5e8aa5e84896"
    },
    {
        "author": "韩驹",
        "paragraphs": [
            "我老百念冷，饥餐困来眠。",
            "寄声同学儿，莫作旧眼看。",
            "春风石渠水，小雨生微澜。",
            "知君直宿夜，夣忆朐山泉。",
            "起裁五字诗，意如溟渤寛。",
            "白头和高唱，回光觉酸寒。"
        ],
        "title": "次韵胡元茂馆中直宿",
        "id": "3a245f96-444f-4cf2-9e51-7f50cd7a2716"
    },
    {
        "author": "韩驹",
        "paragraphs": [
            "大师游华藏，法席雄诸方。",
            "而我因夙缘，数入忧患场。",
            "道眼宜见绝，交情未相忘。",
            "呼舟渡宣化，访我山之阳。",
            "夜榻蒲蒻稳，秋山蕙兰香。",
            "问我当何之，笑指郡守章。",
            "莫言千里殊，共此圆寂光。",
            "脱有云水客，附书及沧浪。"
        ],
        "title": "靖康元年自南都移黄州八月十六日华藏民老渡江见访于定山下院一夕别去以诗送之",
        "id": "728a4abe-a5b1-4898-aee1-18bbe9d0feae"
    },
    {
        "author": "韩驹",
        "paragraphs": [
            "尝闻历阳郡，寺有褒禅山。",
            "及我分竹符，欲往穷跻攀。",
            "驱车发半道，尺一唤我还。",
            "叹息巗下水，何时照衰颜。",
            "复持齐安节，税驾临通阛。",
            "属有行役累，无由叩僧关。",
            "珪公岷峨秀，逸韵超人寰。",
            "携诗远过我，殷勤请加删。",
            "少年意气盛，笑我毛髪斑。",
            "夜语不知寝，起看江月弯。",
            "浮生浪扰扰，万法本自闲。",
            "为吏何足论，逝将老榛菅。",
            "买田未及议，我实贫非悭。",
            "奉乞一庵地，往来泉石间。"
        ],
        "title": "去冬除守历阳未上召还西掖今夏自应天尹移知齐安道由历阳珪老相访奉柬一首",
        "id": "ac98de5e-a983-4a89-8e6b-53b20bfd06e0"
    },
    {
        "author": "韩驹",
        "paragraphs": [
            "旌旗杂沓铙鼓鸣，使君小队来郊坰。",
            "旧时视草判花手，今学操剑驱民丁。",
            "逆胡未灭壮士耻，子虽年少有典型。",
            "短衣匹马肯从我，与子北涉单于庭。"
        ],
        "title": "二十九日戎服按军城外向仪曹亦至戏赠一首",
        "id": "5606c448-9fab-4448-9296-633bc3f1b17d"
    },
    {
        "author": "韩驹",
        "paragraphs": [
            "古来儒术士，岂为胜籝金。",
            "更求紫与青，陋哉徒苦心。",
            "有儿如少翁，但可污儒林。",
            "我歌劝学诗，以为邹鲁鍼。"
        ],
        "title": "陶氏一经堂诗",
        "id": "a073d33c-09fc-43a1-96b0-e6701a531281"
    },
    {
        "author": "韩驹",
        "paragraphs": [
            "闲居识时令，爱此重九名。",
            "况我长头儿，正用兹辰生。",
            "汝性既已刚，汝气又已清。",
            "应须万卷读，勉力为家荣。",
            "俗物非汝喜，壶罇铸新成。",
            "寿汝白玉腴，可服黄金英。"
        ],
        "title": "逊子生日",
        "id": "04084a59-530b-47f5-90d2-c43efa489397"
    },
    {
        "author": "韩驹",
        "paragraphs": [
            "尝闻中兴日，补衮用老儒。",
            "乱离岁月驶，如隙过白驹。",
            "慷慨请击贼，艰难论迁都。",
            "百谋未一试，去国秋云初。",
            "归来视青镜，老色上鬓须。",
            "新亭对茂弘，建邺怀伯符。",
            "古来兴废地，俯仰再呜呼。",
            "使君亦伟人，独我惭非夫。",
            "邂逅得参语，僧坊饭伊蒲。",
            "谁云异乡县，契合连簪裾。",
            "我有一叶舟，可钓宣溪鱼。",
            "如君医国手，宁当堕江湖。",
            "燕雀尚纷拏，志士极欷歔。",
            "时哉更搏击，饥鹰思草枯。"
        ],
        "title": "次韵赵德夫龙图送李諌议",
        "id": "0c9f3188-bb6e-4ef1-8344-bd174349f290"
    },
    {
        "author": "韩驹",
        "paragraphs": [
            "小姑已嫁彭郎去，大姑长随女儿住。",
            "寂寞荒山春复秋，但见空濛结愁雾。",
            "行商再拜祈神休，插花买粉姑应羞。",
            "不如一酹杯中物，与尔闲消万古愁。"
        ],
        "title": "题大姑山",
        "id": "deeae591-99ca-4ff4-b01f-3e8188b99f40"
    },
    {
        "author": "韩驹",
        "paragraphs": [
            "巴江之中有尺鲤，扬波鼓浪三千里。",
            "早知辛苦上龙门，不如归戏巴江水。"
        ],
        "title": "送僧归蜀",
        "id": "a2f4994b-fb8d-4215-b369-e529c11617a0"
    },
    {
        "author": "韩驹",
        "paragraphs": [
            "小滩嘈嘈大滩恶，朝行羊膓暮鹿角。",
            "尽日拖舟不得前，忽然笪断千寻落。",
            "上梁左侧石子多，两舷与石鸣相摩。",
            "卧听溪师倚篙哭，将如四十二滩何。"
        ],
        "title": "武宁道中",
        "id": "24151005-bba4-4ff8-8c8d-40077789c3d3"
    },
    {
        "author": "韩驹",
        "paragraphs": [
            "中岁厌凡子，结交惟道人。",
            "况此丧乱中，益信空门真。",
            "老深龙岫来，意恐非常鳞。",
            "与语果英特，掣电翻机轮。",
            "巖头路久绝，赖尔拈提新。",
            "莫言兹山小，是间无一尘。",
            "生逢世道难，无地置此身。",
            "何当架茆竹，永托芭蕉邻。"
        ],
        "title": "送深老住芭蕉寺",
        "id": "95720a80-fd8a-4bbb-872d-07bee2bde071"
    },
    {
        "author": "韩驹",
        "paragraphs": [
            "蜀光在京国，说法惊天人。",
            "曾屈多口鍳，得非点胸真。",
            "深林铩远翮，巨壑藏修鳞。",
            "萧然幽遽庵，伎俩付老轮。",
            "诸君五字偈，亦各呈尖新。",
            "世界梦幻尔，岂特为微尘。",
            "更营露电躯，庇此泡影身。",
            "尚喜圆通师，教我吞仪邻。"
        ],
        "title": "再用前韵简圆通止老妙慧光老一首",
        "id": "a2677df5-b82c-44d4-bbe4-d8f3ef660ddc"
    },
    {
        "author": "韩驹",
        "paragraphs": [
            "公诗如秋声，萧萧薄炎炽。",
            "我穷卧荒山，无复文墨事。",
            "兹焉和高唱，出语愧芜累。",
            "五马一花骢，得非天廐驷。",
            "会当亲戎行，一快平生志。",
            "虽云鬻千金，此计恐非遂。",
            "人生行乐耳，屡空何用愧。",
            "况今纷纭时，一笑岂云易。",
            "求船真戏言，换妾乃深意。",
            "梅堂极虚明，壶浆有新餽。",
            "何时具杯杓，洗我色憔悴。",
            "李侯饮中仙，亦有尘外思。",
            "藜杖方叩门，君归与徐议。"
        ],
        "title": "次韵高大中侍郎罢郡书怀",
        "id": "3e4c476b-478f-402d-96f1-0ce1957f6a72"
    },
    {
        "author": "韩驹",
        "paragraphs": [
            "朝携筇杖来，瞑倚胡牀坐。",
            "循墙读遗碑，岁久苔藓涴。",
            "烈风无时休，于兹騐真个。",
            "曾郎吐佳句，势突黄初过。",
            "交游得诗流，吾侪可相贺。",
            "念昔逢大梁，一别九钻火。",
            "再见疑前身，居然客愁破。",
            "世久无若人，子岂伯休那。",
            "千山厌露宿，一壑期云卧。",
            "子少方鹏骞，吾衰作鸢堕。",
            "篇成不敢出，畏子诗眼大。",
            "惟当事深禅，诸方参作么。",
            "文章真绮语，季绪徒琐琐。",
            "安得京口归，秋江细扶柁。"
        ],
        "title": "次韵曾通判登拟岘台",
        "id": "87bf1d14-538d-43c2-9d44-ca0bbd49ca6d"
    },
    {
        "author": "韩驹",
        "paragraphs": [
            "北风刮地寒阴凝，铁马夜蹋黄河冰。",
            "冻鸢瑟缩乌凌兢，破庐卧雪僵不兴。",
            "严霜透屋衣生棱，未若冷语销炎蒸。"
        ],
        "title": "戏作冷语三首  其一",
        "id": "49c45c00-5950-472f-b45a-e9fa4487750e"
    },
    {
        "author": "韩驹",
        "paragraphs": [
            "五更和霜蹋积雪，冰坚滑道行人绝。",
            "边城十月地冻裂，两崖雨冰万木折。",
            "琉璃为家白银阙，未若冷语祛炎热。"
        ],
        "title": "戏作冷语三首  其二",
        "id": "51c9eb6a-db28-454c-8216-0a1dbef38e54"
    },
    {
        "author": "韩驹",
        "paragraphs": [
            "石崖蔽天雪塞空，万仞阴壑号悲风。",
            "纤絺不御当玄冬，霜寒堕落冰溪中。",
            "斵冰直侵河伯宫，未若冷语清心胸。"
        ],
        "title": "戏作冷语三首  其三",
        "id": "d24030e0-b4a9-4f06-ac50-523cf2e6c1f4"
    },
    {
        "author": "韩驹",
        "paragraphs": [
            "昔在史馆中，地禁无经过。",
            "唯君直庐近，退食同委蛇。",
            "至今梦催班，九门鬰嵳峨。",
            "伤心望金马，极目悲铜駞。",
            "脱身来此郡，见公拥琱戈。",
            "猛士三千人，旌旜相荡摩。",
            "男儿晚有此，世儒安足多。",
            "少来谬秉笔，报国终无他。",
            "闻当向夏口，秋风水增波。",
            "愿子静荆峡，送我归江沱。"
        ],
        "title": "送鄂州刘使君",
        "id": "941a5cef-b5ff-4c35-8c9f-7c4c08932d81"
    },
    {
        "author": "韩驹",
        "paragraphs": [
            "塞上漠漠黄云秋，黄须胡儿骑紫骝。",
            "一马搀前弄风走，胡儿掣辔空骧首。",
            "回鞭慎莫向南驰，汉家将军方打围。",
            "夺弓射汝犹可脱，夺汝善马何由归。"
        ],
        "title": "题蕃骑图",
        "id": "d2e1f21b-5668-48ec-b230-88ca0b4ed2e9"
    },
    {
        "author": "韩驹",
        "paragraphs": [
            "咸阳中天开帝居，羣公下直承明庐。",
            "长秋短辔裦衣裾，苍头庐儿争走趋。",
            "韩侯画此时无虞，瀛洲仙人乐有余。",
            "我生不及贞观初，忽思十年身校书。",
            "吟诗天街骑蹇驴，尔来戎马方驰驱。",
            "眼厌绣䘿蒙诸于，把卷未展先欷歔。"
        ],
        "title": "题韩晃沈本作滉画瀛洲学士图",
        "id": "a36f940a-7b35-48e5-aeb1-e8ed5f735aae"
    },
    {
        "author": "韩驹",
        "paragraphs": [
            "故人有令子，高义摩云天。",
            "邂逅亦未久，航湖背临川。",
            "谓我老世故，数数求言诠。",
            "岂知愚闇姿，一生忧患纒。",
            "读书千万言，不若摩兠鞬。",
            "愿子善自爱，无忘说车篇。"
        ],
        "title": "送韩将仕自抚之衢",
        "id": "6d784923-b8ba-4e35-be4b-bfa1faa82a4e"
    },
    {
        "author": "韩驹",
        "paragraphs": [
            "上人出山时，稻获云水白。",
            "囷仓未云满，已有税租迫。",
            "崎岖走檀施，不畏道里隔。",
            "坐令众浮图，听法无馁色。",
            "尔来闭幽户，此道深自索。",
            "佛法本无多，未悟常自责。",
            "孤云忽南飞，过我江上宅。",
            "信知道人心，不断思想百。",
            "邂逅逢故人，涕泪说艰厄。",
            "驱车更何之，怅望王土窄。",
            "应须屏尘累，问此忘机客。",
            "忧来莫饮酒，酒薄空住鬲。",
            "何时营一丘，伐竹开新陌。",
            "待子田舍成，吾当理轻策。"
        ],
        "title": "次韵吕居仁赠一上座兼简居仁昆仲",
        "id": "b726e7c3-adb1-4078-bd41-6bf149cc8156"
    },
    {
        "author": "韩驹",
        "paragraphs": [
            "道人禅余自鉏菜，小摘黄花日中晒。",
            "峨嵋㮕脯久不来，曲糁姜丝典型在。",
            "封题寄我纸作囊，中有巴蜀斋厨香。",
            "起炊晓甑八月白，配此春盘一掬黄。"
        ],
        "title": "顺老寄菜花干戏作长句",
        "id": "5bea7290-7914-4c21-a474-6da03974ed6c"
    },
    {
        "author": "韩驹",
        "paragraphs": [
            "老夫晏坐菩提坊，二士接迹来升堂。",
            "疏眉哆口辩舌张，问胡至此皆同乡。",
            "少年发足参诸方，尔来马解高挂墙。",
            "资虽东川近陵阳，左绵稍远亦相望。",
            "不辞煼饭豉作汤，肯更十日留山房。"
        ],
        "title": "戏留圆首座元上人",
        "id": "206660e1-3f0c-40ed-9df6-3330da2ca1b2"
    },
    {
        "author": "韩驹",
        "paragraphs": [
            "欲乐诳凡夫，须臾皆变坏。",
            "惟书有真乐，意味久犹在。",
            "李君名家流，事业窥前辈。",
            "澹然无他娱，开卷与心会。",
            "忆吾童稚时，书亦甚所爱。",
            "传抄春复秋，讽诵昼连晦。",
            "饮食忘辛咸，污垢失盥颒。",
            "尔来欢喜处，乃在文字外。",
            "卷藏二万籖，棐几静相对。",
            "此乐君未知，狂言勿吾怪。"
        ],
        "title": "李氏娱书斋",
        "id": "7d58e1bb-f87e-40b8-bcab-368739216f77"
    },
    {
        "author": "韩驹",
        "paragraphs": [
            "乌衣诸王吾早闻，晚涂独识和州孙。",
            "风流沓拖欲垂尽，文采陆离今尚存。",
            "奉祠乃是衰翁事，如君胡为亦为此。",
            "仆夫在门君疾驱，往献天子平边书。"
        ],
        "title": "送王秘阁二首  其一",
        "id": "7179e90d-68d4-4029-bc4c-3bf61ae414f3"
    },
    {
        "author": "韩驹",
        "paragraphs": [
            "右军池头鸧鸹呼，康乐台下杉柽疏。",
            "碧山学士此筑室，白髪散人来卜居。",
            "身随沙鸥卧烟雨，十年无书上公府。",
            "枉作西班老从臣，看君才华不能举。"
        ],
        "title": "送王秘阁二首  其二",
        "id": "20b82ac3-32bb-496d-8999-4fbb84350b78"
    },
    {
        "author": "韩驹",
        "paragraphs": [
            "劝君少留持一觞，与君乡里皆陵阳。",
            "儿童共戏苦盐岸，老大相逢乌石冈。",
            "拾遗平生丈人行，拊我谓我能文章。",
            "岂知今无一丝长，但余颠华面颜苍。",
            "君行往见玉节郎，感时忧国歌慨慷。",
            "饷师十万西平羌，笑我挟䇲山中藏。"
        ],
        "title": "送里人陈会往见江西漕使",
        "id": "065b3e20-ad89-4eec-9132-58b2d79438d5"
    },
    {
        "author": "韩驹",
        "paragraphs": [
            "落叶屑窣鸣风廊，四无人声夜未央。",
            "道人过我谈真常，客舍有底相迎将。",
            "竹炉篝火曲木牀，乌桕为烛枫脂香。",
            "青棃累累饤坐光，黄甘十子近著霜。",
            "酰梅蜜杏经年藏，红糁缀枝加柘浆。",
            "莼藕藷芋蘘荷姜，堆盘满桉次第尝。",
            "忆初见翁修水旁，转头八十须眉苍。",
            "尔时尊宿略丧亡，屹如枞桧老不僵。",
            "而我昔漫参朝行，十年投闲坐老狂。",
            "人生一夣炊黄粱，诸法本闲人自忙。",
            "况今世故甚扰攘，与翁幸憩菩提坊。",
            "夜阑一酌余甘汤，他年此乐不可忘。"
        ],
        "title": "夜与疏山清公对语因设果供戏成长句",
        "id": "6c3909c0-750d-4495-8d4b-96b46e26f4f7"
    },
    {
        "author": "韩驹",
        "paragraphs": [
            "昔与二子居明心，避贼夜走南山阴。",
            "天寒更蹋沮洳径，月黑错堕杨梅林。",
            "历险登危四三里，少复前行过溪水。",
            "平明乞火野人家，十日身藏巖窟里。",
            "闽俱叹我装赍空，蜀颜转陷妖氛中。",
            "谁言性命脱鍼孔，沉忧伤人衰疾同。",
            "春风酣酣柳边寺，相对梦中论梦事。",
            "莫嫌薄饭一茎虀，郡国而今无鼓鼙。"
        ],
        "title": "昔与道颜智俱二僧居武宁明心寺未几与俱避贼山中颜几不免绍兴三年复会于广寿寺偶作一首",
        "id": "75504ea6-028a-44cf-a405-ffded957358e"
    },
    {
        "author": "韩驹",
        "paragraphs": [
            "云门秀色连云居，石林参天冬不枯。",
            "溪回彷彿菜叶下，路转崔嵬茆屋孤。",
            "上人一口尽诸佛，肯顾世上羣儿愚。",
            "独寻庞老不惮远，此事古有今人无。",
            "我穷活计依精庐，千年香火勤朝晡。",
            "远来无物可祗待，苦笋淡粥同斋盂。",
            "翻然别我出门去，春雨趁耕姜芋区。",
            "不须领众强自苦，一庵高卧真良图。"
        ],
        "title": "送贤上人归云门庵",
        "id": "deeb9ff2-7588-4d00-ae04-1a3a2666a6f6"
    },
    {
        "author": "韩驹",
        "paragraphs": [
            "人生孰不营，世事复见羁。",
            "独有山居佳，古语不我欺。",
            "君今视霄汉，已与诸佛期。",
            "而我在泥滓，未免高人嗤。",
            "劝君安此山，老大将何之。",
            "底处不相见，勿言长别离。"
        ],
        "tags": [
            "衡山"
        ],
        "title": "送秀老住南岳上封寺",
        "id": "dee95f95-e42f-4101-9c24-1f2d4cec47cf"
    },
    {
        "author": "韩驹",
        "paragraphs": [
            "缘云细路投僧坊，路边松柟森自行。",
            "初来紫竹半含箨，白花忽已吹垂杨。",
            "念昔联翩背京洛，于时初登君子堂。",
            "还朝我执太史笔，侍宴君持光禄觞。",
            "由来用舍判殊路，玉堂绛阙遥相望。",
            "公车推轮下庾岭，我舟捩柁辞黄冈。",
            "艰难晚厄汝溪上，天雨属闻颓院墙。",
            "不忧漏湿有新句，醉墨在纸犹淋浪。",
            "桃花水涨鸟不渡，安得奋飞来我旁。",
            "夜来颠风起天末，起占初日照屋梁。",
            "明窗洗砚午阴寂，前荣观棋春昼长。",
            "百年未满且挈挈，万缘顿息宁皇皇。",
            "更能伴我千钟饮，径欲因公倒槖装。"
        ],
        "title": "久雨溪涨寿朋惠示长句次韵一首",
        "id": "d3efd126-e863-41f3-9c2d-b4cc6e1e54bc"
    },
    {
        "author": "韩驹",
        "paragraphs": [
            "石路天新雨，问僧何日来。",
            "云求法舍利，庶用镇崔嵬。",
            "我有一句子，不从黄卷开。",
            "相逢未可举，伫子卞山回。"
        ],
        "title": "送沩山显化士往印经",
        "id": "d0bbbafa-47f7-4760-abe5-7fec1d84303e"
    },
    {
        "author": "韩驹",
        "paragraphs": [
            "君参云门禅，不远为君说。",
            "千里访衰翁，草鞋三寸雪。",
            "此间禅亦无，一味有衰拙。",
            "乞君煮菜方，归与云门啜。"
        ],
        "title": "谢彰上人远自云门见访",
        "id": "d94f27fc-a1a4-47f0-894b-b7a1ec85e6e1"
    },
    {
        "author": "韩驹",
        "paragraphs": [
            "当年贤路杂薫莸，叹息诸公善自谋。",
            "今日在前皆鼎镬，后来知我独春秋。",
            "海边已击师襄磬，湖上新逢范蠡舟。",
            "惟有书生最无事，不妨挟册更西游。"
        ],
        "title": "上泰州使君陈莹中",
        "id": "f2ae6bda-3aaa-4346-946e-2fe7a47e1f4e"
    },
    {
        "author": "韩驹",
        "paragraphs": [
            "藤牀瓦枕快清风，破闷文书亦漫供。",
            "乡信未传霜后雁，羁怀生怯晚来钟。",
            "淹留已办三年计，流落应无万户封。",
            "犹有壁间诗句在，他时谁肯写尘容。"
        ],
        "title": "闻富郑公少时随侍至此读书景德寺后人为作祠堂因跋余旧诗后以自嘲  其一",
        "id": "77613167-d421-4c0a-a791-c7ed4bae0c33"
    },
    {
        "author": "韩驹",
        "paragraphs": [
            "海气昏昏又啸风，一杯扶病要时供。",
            "三年闭户儿童怪，千古闲情我辈钟。",
            "若得黄甘应手种，更求青李莫函封。",
            "疏顽自笑将安适，寄谢江山好见容。"
        ],
        "title": "闻富郑公少时随侍至此读书景德寺后人为作祠堂因跋余旧诗后以自嘲  其二",
        "id": "f71f1188-8701-4304-aefc-b22f89b679c4"
    },
    {
        "author": "韩驹",
        "paragraphs": [
            "海上奇烹不计钱，枉教陋质上金槃。",
            "馋涎不避吴侬笑，香稻兼偿楚客餐。",
            "寄远定须宜酒债，尝新犹喜及霜寒。",
            "先生便腹唯思睡，不用殷勤破小团。"
        ],
        "title": "食蟹",
        "id": "f922f5b6-f08a-4482-9020-287b4ffd9c9b"
    },
    {
        "author": "韩驹",
        "paragraphs": [
            "楼高应在月明边，目断西山万里天。",
            "拟唤谪仙归贝阙，翻愁快马蹋琼田。",
            "词锋易破孤虚阵，酒令难欺赏罚权。",
            "放盏成空君莫叹，明年千里共婵娟。"
        ],
        "title": "次韵师白中秋会饮且饯予行",
        "id": "c6eedc94-f376-4b8b-ab77-1b53daf4aa2e"
    },
    {
        "author": "韩驹",
        "paragraphs": [
            "天遣吾曹与世疏，那将穷技学黔驴。",
            "只今年少身多病，是处愁深泪溅裾。",
            "此去不须论塞马，向来犹有葬江鱼。",
            "虚名只用惊儿辈，要作生涯墓志书。"
        ],
        "title": "次韵留别南公",
        "id": "62e92daa-93b1-4b50-8577-f39510ed97a2"
    },
    {
        "author": "韩驹",
        "paragraphs": [
            "日月驱车及莽苍，今朝一眼楚山长。",
            "共看社燕将鶵急，谁见秋鸿刷羽光。",
            "晚渡河流皆倒影，夜题驲壁作斜行。",
            "道边草木应相笑，解笑年来为底忙。"
        ],
        "title": "至襄城家君有诗命某属和",
        "id": "c2fe8a1c-50a7-4782-ace8-4996e2848ff4"
    },
    {
        "author": "韩驹",
        "paragraphs": [
            "对镜佳人艳质同，微风更许暗香通。",
            "凌波鬬作拖裠绿，行雨翻愁裛脸红。",
            "欲写新图过淮右，从今胜地自城东。",
            "有情邢尹空争宠，岂悟荣枯一瞬中。"
        ],
        "title": "次韵双莲花云得之城东",
        "id": "547d9419-90ac-4f44-b3a0-2b78c3b07dbf"
    },
    {
        "author": "韩驹",
        "paragraphs": [
            "人间异物费元功，水与银河一线通。",
            "谁掷两杯浮浅绿，忽逢丫髻插残红。",
            "澷夸造物偏江北，疑有遗民聚海东。",
            "天子不收祥瑞奏，坐忧芳质朽泥中。"
        ],
        "title": "和者既多花已成实矣复作一首",
        "id": "c04b5fd5-24d3-421a-ba4c-fb71fa105c25"
    },
    {
        "author": "韩驹",
        "paragraphs": [
            "居士年来浄目尘，空花岂复问陈新。",
            "北游岂识无为子，东第常叨不速宾。",
            "忆昔扁舟轻白帝，何年一室老青神。",
            "飘然又指淮山去，傥更山中得异人。"
        ],
        "title": "次韵陈师白",
        "id": "356203b7-1d4b-4792-bf8b-a98093ba4c55"
    },
    {
        "author": "韩驹",
        "paragraphs": [
            "河东有句不空传，但寄襄阳孟浩然。",
            "多虑皆能成白髪，一尘莫遣到丹田。",
            "此身彭泽杯中老，浮世邯郸枕上眠。",
            "常恨今时无大雅，看君发愤补亡篇。"
        ],
        "title": "次韵薛孟二君唱和",
        "id": "67de9138-b210-4aaa-b1d5-12e36c0e2bb9"
    },
    {
        "author": "韩驹",
        "paragraphs": [
            "离歌三叠最关情，不省从来此地闻。",
            "早是春残心事恶，落花阴里更辞君。"
        ],
        "title": "十绝为亚卿作  其一",
        "id": "3bc94260-1006-44c2-9d99-f275b2310295"
    },
    {
        "author": "韩驹",
        "paragraphs": [
            "君去东山踏乱云，后车何不载红裙。",
            "罗衣浥尽伤春泪，只有无言持送君。"
        ],
        "title": "十绝为亚卿作  其二",
        "id": "f2f7cceb-c6e2-411f-a2e7-90383b22a995"
    },
    {
        "author": "韩驹",
        "paragraphs": [
            "更欲罇前抵死留，为君徐唱木兰舟。",
            "临行翻恨君恩杂，十二金钗泪总流。"
        ],
        "title": "十绝为亚卿作  其三",
        "id": "e2d36f11-b223-4e99-945f-74d8b0653800"
    },
    {
        "author": "韩驹",
        "paragraphs": [
            "世上无情似有情，俱将苦泪点离罇。",
            "人心真处君须会，认取侬家暗断魂。"
        ],
        "title": "十绝为亚卿作  其四",
        "id": "26920c52-ae73-4af2-bb3d-185ad64c12a7"
    },
    {
        "author": "韩驹",
        "paragraphs": [
            "君住江滨起画楼，妾居海角送潮头。",
            "潮中有妾相思泪，流到楼前更不流。"
        ],
        "title": "十绝为亚卿作  其五",
        "id": "ff7b2baa-f779-46d2-ace8-17f9405480a0"
    },
    {
        "author": "韩驹",
        "paragraphs": [
            "忆汎郎舟共采莲，今来挥泪送郎船。",
            "回书傥寄新翻曲，湖上何人为扣舷。"
        ],
        "title": "十绝为亚卿作  其六",
        "id": "49199c7f-611a-43a3-b682-3b1d83e900f7"
    },
    {
        "author": "韩驹",
        "paragraphs": [
            "一梦巫阳乐已穷，三年犹复怨匆匆。",
            "倐云骤雨成何事，未必三年抵梦中。"
        ],
        "title": "十绝为亚卿作  其七",
        "id": "38f2dd1f-40db-4e05-bf41-81790de65da6"
    },
    {
        "author": "韩驹",
        "paragraphs": [
            "妾愿为云逐画樯，君言十日看归航。",
            "恐君回首高城隔，直倚江楼过夕阳。"
        ],
        "title": "十绝为亚卿作  其八",
        "id": "a96f65d7-401a-410a-9767-c45fbba723c4"
    },
    {
        "author": "韩驹",
        "paragraphs": [
            "初合双鬟触事羞，离筵酌酒强回头。",
            "纵言眼软偏饶泪，莫道心痴不解愁。"
        ],
        "title": "十绝为亚卿作  其九",
        "id": "15da2c0f-5d3b-40da-abf5-d4398c39897e"
    },
    {
        "author": "韩驹",
        "paragraphs": [
            "强整双鬟说后期，相盟不在已相知。",
            "来时休落春风后，却漫嘲侬子满枝。"
        ],
        "title": "十绝为亚卿作  其一○",
        "id": "d7ae1c12-a89d-40a4-8d6e-388528465382"
    },
    {
        "author": "韩驹",
        "paragraphs": [
            "年少场中晚节寒，去年挥手下天关。",
            "何人肯蹋风波路，自古难言骨肉间。",
            "十里即应归汉阙，一帆从此别淮山。",
            "舣舟如得僧伽印，未用将身付等闲。"
        ],
        "title": "送俞仲寛赴宿倅",
        "id": "257c7a06-16f1-49d4-aeb4-d032230f87b2"
    },
    {
        "author": "韩驹",
        "paragraphs": [
            "两都宾主尽雄名，我独何人共宴荣。",
            "微服岂宜从刺史，瓦巾端为访先生。",
            "山阴甚愧羣贤集，蜀客初无一坐倾。",
            "庾亮兴来殊不浅，临风数语逼人清。"
        ],
        "title": "便衣访徐师川坐定陈莹中太守亦至余避入室已而同语良久戏呈师川",
        "id": "2f1aa6be-aefc-40be-b211-756d00a2452c"
    },
    {
        "author": "韩驹",
        "paragraphs": [
            "使君直气旧凌空，帐下森森已八龙。",
            "倒屣休迎王节信，同舟未许郭林宗。",
            "我无草舍容朱毂，君有诗声抵素封。",
            "危坐正衿殊不惯，归从短褐醉千钟。"
        ],
        "title": "次韵师川见和",
        "id": "5dcc0fe9-b567-41a0-913e-085f7b55e586"
    },
    {
        "author": "韩驹",
        "paragraphs": [
            "徐郎胸次已冰清，北寺清游更绝尘。",
            "不欲茹荤缘道友，肯来出郭是诗人。",
            "怜君远客情能尔，看我题名墨尚新。",
            "谁有好方扶脚力，故乡归去蹋峨岷。"
        ],
        "title": "五月八日游北禅师川登塔尽七级仆能三级而已晚过公晦偶作二首  其一",
        "id": "b0bfb4d3-9335-42a4-b512-71bdeb6bddfb"
    },
    {
        "author": "韩驹",
        "paragraphs": [
            "铁鏁铜镮一一开，肩舆不问主人来。",
            "已登白塔吾休矣，更上红亭子壮哉。",
            "世外清欢须邂逅，城头落日共徘徊。",
            "云楼五月沧洲趣，羞杀初无八斗才。"
        ],
        "title": "五月八日游北禅师川登塔尽七级仆能三级而已晚过公晦偶作二首  其二",
        "id": "b03f4f60-5237-4364-80b6-a1f093b091a4"
    },
    {
        "author": "韩驹",
        "paragraphs": [
            "去蜀初游楚，吾方十二三。",
            "无成今长大，送汝不胜惭。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一",
        "id": "6c0342f4-9e8e-40c1-870b-da29f638c99f"
    },
    {
        "author": "韩驹",
        "paragraphs": [
            "还家傥无事，莫负故园春。",
            "衣锦儿嬉尔，从来笑买臣。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其二",
        "id": "00bc70ed-caa6-442e-861f-4efb36e2410d"
    },
    {
        "author": "韩驹",
        "paragraphs": [
            "舣舟不能前，已复日西没。",
            "赠子以幽兰，秋风正披拂。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其三",
        "id": "32c98335-1b28-429d-81ae-b21bd0f8dbf5"
    },
    {
        "author": "韩驹",
        "paragraphs": [
            "野宿月团栾，风餐气萧飒。",
            "从来对牀地，只今悬一榻。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其四",
        "id": "cf63ef23-9a17-405b-a3c1-ad9bc421bcb6"
    },
    {
        "author": "韩驹",
        "paragraphs": [
            "入蜀寻幽迹，应先到浣花。",
            "诚知锦城乐，亦记早还家。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其五",
        "id": "aff129a1-f6a7-44df-bebe-2c9bcd806fb3"
    },
    {
        "author": "韩驹",
        "paragraphs": [
            "鱼游因饵得，鸟困坐黐黏。",
            "顾我今如此，空怀石井盐。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其六",
        "id": "e2156249-c400-4d7e-b265-640897626807"
    },
    {
        "author": "韩驹",
        "paragraphs": [
            "逢年要力耕，善舞须长袖。",
            "北山休移文，南山归种豆。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其七",
        "id": "39242939-11a7-4ce2-9ffc-a33c7d06f546"
    },
    {
        "author": "韩驹",
        "paragraphs": [
            "一棹送君归，酒醒秋江午。",
            "正是莼鲈时，思君在何许。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其八",
        "id": "79d8dc48-a1e5-4a1d-8759-81a7e598dfe9"
    },
    {
        "author": "韩驹",
        "paragraphs": [
            "明月落帆时，荒山孤夜夜。",
            "回首白云飞，吾亲在其下。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其九",
        "id": "209428bb-1e69-4c48-9837-6a512a9021fb"
    },
    {
        "author": "韩驹",
        "paragraphs": [
            "客行宜努力，时亦近醇醪。",
            "一盏熏人醉，云安米正淘。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一○",
        "id": "e75f4075-7d4c-4166-bf62-c6bdb6f50e0d"
    },
    {
        "author": "韩驹",
        "paragraphs": [
            "尔去逢诸父，髯霜貎渥丹。",
            "贫穷宜此报，冨贵却难安。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一一",
        "id": "1ed5e591-2e01-4bc1-8ff2-8286268d2e7f"
    },
    {
        "author": "韩驹",
        "paragraphs": [
            "扬州十里春，峨嵋半轮月。",
            "兹游真不凡，诗成想清绝。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一二",
        "id": "f5492ecf-c1ba-430c-ad0b-e798ca230ca1"
    },
    {
        "author": "韩驹",
        "paragraphs": [
            "吾祖屯田公，遗书悉安在。",
            "为我谢诸兄，蠧鱼时一晒。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一三",
        "id": "badd4a4e-8054-4daf-9207-154b88a2453e"
    },
    {
        "author": "韩驹",
        "paragraphs": [
            "故山不可到，归梦到天池。",
            "想见山中叟，磨崖待我诗。"
        ],
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一四",
        "id": "5821bb7b-eb51-493e-b0e2-e0c020952831"
    },
    {
        "author": "韩驹",
        "paragraphs": [
            "此身不拟堕尘缘，长恐惊鸿落响弦。",
            "蹋尽世间千涧壑，归来胸次一山川。",
            "深宫木末犹秋色，故国天涯只暮烟。",
            "凭仗道人分石甃，要看庭下玉龙旋。"
        ],
        "title": "次韵参寥  其一",
        "id": "29c291b5-7197-42e3-9ff6-16fe113e846d"
    },
    {
        "author": "韩驹",
        "paragraphs": [
            "且向家山一笑懽，从来烈士直如弦。",
            "君今振锡归千顷，我亦收身入两川。",
            "短世惊人如掣电，浮云过眼亦飞烟。",
            "何当与子超尘域，下视纷纷蚁磨旋。"
        ],
        "title": "次韵参寥  其二",
        "id": "7f93a788-7fcc-4d49-8bbf-7ff760a50823"
    },
    {
        "author": "韩驹",
        "paragraphs": [
            "定林何有惟脩竹，急唤清樽趁午阴。",
            "曲槛以南青嶂合，高堂其上白云深。",
            "人犹未识官曹意，风自能披我辈襟。",
            "是夜琴弹醉翁操，笑呼明月作知音。"
        ],
        "title": "游定林寺",
        "id": "8ab88949-5a33-4a39-8133-6abe26968086"
    },
    {
        "author": "韩驹",
        "paragraphs": [
            "有弟留南楚，经年不寄书。",
            "天涯数行泪，独对鹡鸰图。"
        ],
        "title": "题鹡鸰图",
        "id": "8ceb8afa-48d7-4b8f-90d7-6fd02b2878a6"
    },
    {
        "author": "韩驹",
        "paragraphs": [
            "岂有青云士，而居绛帐间。",
            "诸生独何事，不上会稽山。"
        ],
        "title": "题绛帐图",
        "id": "82720479-2a4e-4ddf-9dda-c0e4eaf9f165"
    },
    {
        "author": "韩驹",
        "paragraphs": [
            "县郭连青竹，人家蔽绿萝。",
            "地偏春事少，山迥夕阳多。",
            "暗水批崖出，轻舠掠岸过。",
            "传呼细扶柁，吾老怯风波。"
        ],
        "title": "泰兴道中",
        "id": "657d38fb-a5fd-4e0d-95ff-06da10b01733"
    },
    {
        "author": "韩驹",
        "paragraphs": [
            "雪如羞明夜方密，风似摆花春更多。",
            "竟日吟诗安用许，今朝止酒奈寒何。"
        ],
        "title": "偶书",
        "id": "c747f55a-ec30-4030-8ca1-f419f68f7ff0"
    },
    {
        "author": "韩驹",
        "paragraphs": [
            "寂寂黄山处士居，空林急雪鸟相呼。",
            "不知此子何由见，归与先生作画图。"
        ],
        "title": "题画雪雀  其一",
        "id": "3165858a-62a4-41a7-9910-28e3d3f6b484"
    },
    {
        "author": "韩驹",
        "paragraphs": [
            "只画山禽依雪竹，斯人用意复谁知。",
            "肯来禁籞图神爵，应已传呼作画师。"
        ],
        "title": "题画雪雀  其二",
        "id": "b104356b-0a9b-45bb-8e9a-0c7aa3bc5536"
    },
    {
        "author": "韩驹",
        "paragraphs": [
            "著叶团青盖，开花炷宝熏。",
            "遥知三径馥，尚隔数家闻。",
            "但取芳菲袭，无劳灌溉勤。",
            "藉令摇落尽，子自有清芬。"
        ],
        "title": "题王充道清芬亭亭前瑞香花数百本",
        "id": "2fdc94b6-cfc2-4d30-8dfd-8dbcb95b44fa"
    },
    {
        "author": "韩驹",
        "paragraphs": [
            "上人归去家何许，万竹深围一把茆。",
            "蹋尽丛林参白足，却来江槛俯青郊。",
            "夜阶蔌蔌风翻箨，春路冥冥雨放梢。",
            "肯拼清阴分百十，暮年思与子论交。"
        ],
        "title": "智勇师归永嘉自言所居在万竹间乞诗送行",
        "id": "97eaef06-f14a-4e9f-b9b2-a828db86f245"
    },
    {
        "author": "韩驹",
        "paragraphs": [
            "风烟错漠路崎崯，倦客羁臣泪满襟。",
            "何事道人常把玩，只应无复去来心。"
        ],
        "title": "题修师阳关图",
        "id": "9fd00cd0-bf64-4fa7-a8bd-15e2d6a33e99"
    },
    {
        "author": "韩驹",
        "paragraphs": [
            "王孙岂识田家趣，妙画聊因好古收。",
            "惟有野人开卷笑，忆骑牛背下西畴。"
        ],
        "title": "题赵君发牧牛图",
        "id": "5055c363-c61e-4fdf-a322-893772b27f50"
    },
    {
        "author": "韩驹",
        "paragraphs": [
            "石窌恩虽渥，潘舆恨已遥。",
            "南天丹旐湿，朔吹穗帷飘。",
            "不复迎船笋，惊闻引葬箫。",
            "九原封若斧，泪溢冶城潮。"
        ],
        "title": "李少愚母挽诗",
        "id": "2d3c96fc-dc92-44dd-b75f-148861d928de"
    },
    {
        "author": "韩驹",
        "paragraphs": [
            "斯文万古照干坤，削简沉碑仅免燔。",
            "在处自应神物护，从来难为俗人言。",
            "仙官下取余无几，夹壁深藏尚半存。",
            "异日亡书购三箧，吾知汉相有贤孙。"
        ],
        "title": "赠张景方",
        "id": "c5d715c3-b425-469f-8dc3-644df93666ac"
    },
    {
        "author": "韩驹",
        "paragraphs": [
            "晓出花光寺，云沙照眼新。",
            "归来看图画，借问若为真。"
        ],
        "title": "题花光长老画  其一",
        "id": "0bce2cce-524a-4709-b383-68b2aa7150f2"
    },
    {
        "author": "韩驹",
        "paragraphs": [
            "昨欲浮湘去，褰裳望九疑。",
            "清湘今入手，一棹更何之。"
        ],
        "title": "题花光长老画  其二",
        "id": "0ead969f-c956-4e08-a227-a83112d6e3d7"
    },
    {
        "author": "韩驹",
        "paragraphs": [
            "时人会傍高门走，独肯来游翰墨场。",
            "已有哲兄如叔度，定知吾子胜文强。",
            "长淮白浪摇春枕，故国青山接夜航。",
            "乞得功名归遗母，未应深羨绿衣郎。"
        ],
        "title": "送黄若虚下第归湖南",
        "id": "6c7b7bee-64ea-40ba-920d-31233ece4599"
    },
    {
        "author": "韩驹",
        "paragraphs": [
            "十载名山惯杖藜，清都直宿梦魂疑。",
            "卧闻长乐钟声近，尚忆寒山半夜时。"
        ],
        "title": "馆中直宿书事  其一",
        "id": "1a8e8e3a-3b5a-4b65-82af-83dd38889ef9"
    },
    {
        "author": "韩驹",
        "paragraphs": [
            "北风吹马袭貂裘，薄雪连云冻未收。",
            "银阙昼开禽鸟白，信知三馆是瀛洲。"
        ],
        "title": "馆中直宿书事  其二",
        "id": "5b4abb3c-8533-4516-92ec-ccd74680c51e"
    },
    {
        "author": "韩驹",
        "paragraphs": [
            "此身投老倦黄埃，傍水柴扉晚自开。",
            "百万愁城攻不破，正须从事斩关来。"
        ],
        "title": "走笔谢人送酒",
        "id": "d466868d-9cd8-4327-a1d4-997b0f0a3895"
    },
    {
        "author": "韩驹",
        "paragraphs": [
            "暂谪人间去，羣仙莫浪猜。",
            "尘缘吾未断，不是薄蓬莱。"
        ],
        "title": "留别馆中诸公",
        "id": "29fdbc4b-f12f-4b32-a0f8-96a8c84e33c0"
    },
    {
        "author": "韩驹",
        "paragraphs": [
            "落日同骑款段游，倦依松石弄清流。",
            "蓬莱汉殿春分手，一笑相逢太华秋。"
        ],
        "title": "行至华阴呈旧同舍",
        "id": "11127ee0-ecad-44d4-a267-b43108f16828"
    },
    {
        "author": "韩驹",
        "paragraphs": [
            "少陵金粟堆前泪，叹息开元万事空。",
            "今日我来愁又绝，更无松竹鸟呼风。"
        ],
        "title": "金粟堆",
        "id": "b2b1fa09-6e86-48fa-98d6-e69849614d54"
    },
    {
        "author": "韩驹",
        "paragraphs": [
            "致尔自何处，初来犹索腾。",
            "真宜少陵觅，未解柳州憎。",
            "婢喜常储果，奴嗔屡掣绳。",
            "报君无一物，试为斸寒藤。"
        ],
        "title": "谢人寄小胡孙",
        "id": "5069c377-8a0c-49ce-a186-46939fec7a9f"
    },
    {
        "author": "韩驹",
        "paragraphs": [
            "山西老将尚童颜，曾臂红旗到贺兰。",
            "今日樽前惆怅别，梨花风雨一枝寒。"
        ],
        "title": "醉中走笔留别杨将军",
        "id": "36bd0e65-1df3-4198-8900-803fd43a6038"
    },
    {
        "author": "韩驹",
        "paragraphs": [
            "照水纤柯拂地明，东风初试舞腰轻。",
            "人间岂识长门恨，雾鬓烟鬟绾不成。"
        ],
        "title": "赋曲江禁柳",
        "id": "55b28ec9-bea1-4dd2-9f86-f4b682f707dd"
    },
    {
        "author": "韩驹",
        "paragraphs": [
            "欲问琴聪水镜篇，朅来端为著幽禅。",
            "五更下马呼残梦，数面成亲似宿缘。",
            "伏脑怜君有犀骨，腾身笑我不鸢肩。",
            "白头奔走襄阳道，空诵新诗忆浩然。"
        ],
        "title": "次韵思聪",
        "id": "27599c57-ac11-4d6a-abe2-8200ebce9460"
    },
    {
        "author": "韩驹",
        "paragraphs": [
            "北风吹日昼多阴，日暮拥阶黄叶深。",
            "倦鹊绕枝翻冻影，飞鸿摩月堕孤音。",
            "推愁不去如相觅，与老无期稍见侵。",
            "顾藉微官少年事，病来那复一分心。"
        ],
        "title": "和李上舍冬日书事",
        "id": "0a31728c-2be8-4c33-9974-cc464572de7a"
    },
    {
        "author": "韩驹",
        "paragraphs": [
            "立玉干云百尺高，晚年何事困铅刀。",
            "看君眉宇真龙种，犹解横身战雪涛。"
        ],
        "title": "谢人寄茶筅子",
        "id": "68dc60c5-4569-482f-80d1-76d7e577f31d"
    },
    {
        "author": "韩驹",
        "paragraphs": [
            "去年看曝石渠书，内酒均颁白玉腴。",
            "今日醉登延阁望，几人回首忆穷途。"
        ],
        "title": "偶书二绝呈馆中旧同舍  其一",
        "id": "41d6d812-d566-44ee-be77-c148c7c15063"
    },
    {
        "author": "韩驹",
        "paragraphs": [
            "御本曾看锦帕舒，醉惊飞阁上凌虚。",
            "而今卧病衡门底，自晒茆簷几卷书。"
        ],
        "title": "偶书二绝呈馆中旧同舍  其二",
        "id": "97235ea9-6217-4ac9-929f-0b94cd2afce5"
    },
    {
        "author": "韩驹",
        "paragraphs": [
            "翠华欲幸长生殿，立马楼前待贵妃。",
            "尚觅君王一回顾，金鞍欲上故迟迟。"
        ],
        "title": "题明皇上马图",
        "id": "3039a508-4257-4c4e-b891-8d6ccdfb747a"
    },
    {
        "author": "韩驹",
        "paragraphs": [
            "慵便纱帽滑，病起葛衣轻。",
            "白露含花动，黄流带月清。",
            "思君开酒阵，是夕破愁城。",
            "但恐何平叔，常谈笑老生。"
        ],
        "title": "次韵倪巨济夏夜二首  其一",
        "id": "0714579f-0bb4-401d-95d3-74b5d036318c"
    },
    {
        "author": "韩驹",
        "paragraphs": [
            "卧病京华客，尘缘种种轻。",
            "共谁倾盖旧，之子逼人清。",
            "笔倒三江水，诗专五字城。",
            "白头听讽诵，浑觉黑丝生。"
        ],
        "title": "次韵倪巨济夏夜二首  其二",
        "id": "00d59fa5-2377-45b9-80a2-3f5cb4da3c81"
    },
    {
        "author": "韩驹",
        "paragraphs": [
            "东游两见鹤林春，晚愧先生作并邻。",
            "罇俎每留仓猝客，典型犹识老成人。",
            "系舟一笑都门外，卖剑归耕颍水滨。",
            "意气年来类儿女，别离不觉泪横巾。"
        ],
        "title": "送苏世美东归  其一",
        "id": "f1021b6d-3c4e-4982-b082-946784d92e45"
    },
    {
        "author": "韩驹",
        "paragraphs": [
            "京口寻山毎见携，鹤林问法更追随。",
            "本无物累那成癖，肯借人书未必痴。",
            "食粥往年容乞米，一罇今日细论诗。",
            "邗沟好去春风暖，莫忘椎冰共载时。"
        ],
        "title": "送苏世美东归  其二",
        "id": "d5bcd2f1-81b3-49e3-9a70-b12e40614594"
    },
    {
        "author": "韩驹",
        "paragraphs": [
            "公才岂止剧曹郎，肯向明时氏庾仓。",
            "会有绫衾趋汉署，不须锦缆系吴樯。",
            "青箱教子书千卷，白髪思亲天一方。",
            "看我飘然五湖去，栈羊筛酒送归艎。"
        ],
        "title": "次韵苏文饶待舟书事",
        "id": "e714af28-3dc9-414b-945a-7938ebd0981a"
    },
    {
        "author": "韩驹",
        "paragraphs": [
            "长年眼力怯看书，每见先生愧腹虚。",
            "犹觉是身多净业，欲投禅客问真如。",
            "向来水驲分襟罢，常记河梁握手初。",
            "从此论交同毕杜，巷南巷北莫相疏。"
        ],
        "title": "次韵苏彦师见寄",
        "id": "1be3576d-9095-492e-8ad3-98c1f7917814"
    },
    {
        "author": "韩驹",
        "paragraphs": [
            "北窗欹枕雨濛濛，梦破青山落眼中。",
            "唤取隐居来此住，人间却有万松风。"
        ],
        "title": "题万松亭  其一",
        "id": "54060e87-8a90-43d5-9ce2-b3188634af74"
    },
    {
        "author": "韩驹",
        "paragraphs": [
            "老夫爱此摩云干，欲下黄冈尚据鞍。",
            "一疋犹无好东绢，凭谁貎出万松看。"
        ],
        "title": "题万松亭  其二",
        "id": "2d6ce879-865f-46c2-b80e-6c575b4347d8"
    },
    {
        "author": "韩驹",
        "paragraphs": [
            "浅黛依依临水笑，挼蓝脉脉抱山流。",
            "他年定作寒溪梦，梦载支郎雪满舟。"
        ],
        "title": "道中绝句  其一",
        "id": "79fdd3a8-3b75-4232-b26c-d5508eff6250"
    },
    {
        "author": "韩驹",
        "paragraphs": [
            "野岸黄榆三万栽，枯根断处水容开。",
            "隋堤二月春如许，看取柔条拂面来。"
        ],
        "title": "道中绝句  其二",
        "id": "f476b55a-da47-49bf-9530-30c66be895db"
    },
    {
        "author": "韩驹",
        "paragraphs": [
            "青罗带上玉花飞，不用天山一尺围。",
            "欲上钓船沙际宿，前旌何苦唤人归。"
        ],
        "title": "道中绝句  其三",
        "id": "4b72c942-2359-4fc8-b194-568f7dcb6d0e"
    },
    {
        "author": "韩驹",
        "paragraphs": [
            "山居有幽事，小雪破梅心。",
            "的皪明阴壑，玲珑挂晚林。",
            "吹香撩远兴，弄影慰孤斟。",
            "剩欲留长在，霜枝半不禁。"
        ],
        "title": "梅花八首  其一",
        "id": "4d56f2ab-680d-4f49-b798-7efa138fd0b1"
    },
    {
        "author": "韩驹",
        "paragraphs": [
            "蔕是团青蜡，花非刻素纨。",
            "直言南雪少，犹自北枝寒。",
            "白髪迟明折，清香带暝看。",
            "有情亭午日，慎莫苦摧残。"
        ],
        "title": "梅花八首  其二",
        "id": "9c8ba321-79c0-411d-95bf-596409441ac8"
    },
    {
        "author": "韩驹",
        "paragraphs": [
            "的皪林间白，风霜莫浪催。",
            "江南春不雪，似是一枝梅。"
        ],
        "title": "梅花八首  其三",
        "id": "e5d8b14b-1523-4d82-819e-27666fa70048"
    },
    {
        "author": "韩驹",
        "paragraphs": [
            "雪里寻梅蕊，多应傍水开。",
            "那知是花处，但觅暗香来。"
        ],
        "title": "梅花八首  其四",
        "id": "7727f4af-2264-4bf8-b05b-c70f9d16b074"
    },
    {
        "author": "韩驹",
        "paragraphs": [
            "江南岁晚雪漫漫，磵谷梅花巧耐寒。",
            "幸有幽香当供给，不辞三载滞西安。"
        ],
        "title": "梅花八首  其五",
        "id": "0255b656-6d6a-4a4b-99c1-4b128c6185cd"
    },
    {
        "author": "韩驹",
        "paragraphs": [
            "云根细路绕溪斜，日出烟销水见沙。",
            "只度关山魂已断，何须疏雨湿梅花。"
        ],
        "title": "梅花八首  其六",
        "id": "561d335e-ebf9-4335-b273-71f0284b1584"
    },
    {
        "author": "韩驹",
        "paragraphs": [
            "篮舆晓入关山路，玉节珠旛次第开。",
            "白髪微官何用许，似怜身出道山来。"
        ],
        "title": "梅花八首  其七",
        "id": "8f10b280-5468-4779-8d82-6d9e9fc6aa42"
    },
    {
        "author": "韩驹",
        "paragraphs": [
            "汉宫铅粉浄无痕，蜡点寒梢水畔村。",
            "忍犯雪霜凌竹栢，尚凭风月吊兰荪。",
            "骚人折去清诗健，驿使持归旧典存。",
            "病眼浑惊春思早，一枝聊洗画图昏。"
        ],
        "title": "梅花八首  其八",
        "id": "8ba40a51-6d6a-45ba-8c9e-de61e7fd487e"
    },
    {
        "author": "韩驹",
        "paragraphs": [
            "汴水日驰三百里，扁舟东下便开帆。",
            "旦辞杞国风微北，夜泊宁陵月正南。",
            "老树挟霜鸣窣窣，寒花垂露落毵毵。",
            "茫然不悟身何处，水色天光共蔚蓝。"
        ],
        "title": "夜泊宁陵",
        "id": "da7e3923-84fa-41f1-8923-e9b0361301f0"
    },
    {
        "author": "韩驹",
        "paragraphs": [
            "霅溪居士买山图，碧玉峰前碧玉湖。",
            "中有一丘容我老，暮年居士肯分无。"
        ],
        "title": "题申居士霅溪图",
        "id": "b42154f1-2e1a-415a-b9b5-83672463df78"
    },
    {
        "author": "韩驹",
        "paragraphs": [
            "皇华使者下沧洲，十载题舆记旧游。",
            "欲信随车翻雨脚，请看转漕跋船头。",
            "飞腾已入西清殿，徙倚犹寻北固楼。",
            "肯与故人跻石径，松风声里度鸣驺。"
        ],
        "title": "同赵发运游甘露寺",
        "id": "0b9501c0-a310-4eb1-8967-fb56cb778562"
    },
    {
        "author": "韩驹",
        "paragraphs": [
            "三年逐客卧江臯，自与田翁酌小槽。",
            "饮惯茆柴谙苦硬，不知如蜜有香醪。"
        ],
        "title": "庚子年还朝饮酒六绝句  其一",
        "id": "f9becb2c-cbb5-463f-8492-5c29ba081081"
    },
    {
        "author": "韩驹",
        "paragraphs": [
            "往时看曝石渠书，内酒均颁白玉腴。",
            "落魄十年无复醉，因公今日识官壶。"
        ],
        "title": "庚子年还朝饮酒六绝句  其二",
        "id": "42498809-c7e4-4483-95d6-471fb24ecde6"
    },
    {
        "author": "韩驹",
        "paragraphs": [
            "汉阁重来鬓已苍，故交强半上鹓行。",
            "鸣鞭送与黄封酒，似唤幽人入醉乡。"
        ],
        "title": "庚子年还朝饮酒六绝句  其三",
        "id": "92ff1ab7-4313-4215-ad9b-e65f8c4a8e8f"
    },
    {
        "author": "韩驹",
        "paragraphs": [
            "爱酒渊明爱也无，无人为我著钱沽。",
            "起呼老瓦尝官酝，一炷寒灯夜自娱。"
        ],
        "title": "庚子年还朝饮酒六绝句  其四",
        "id": "90038e49-8f8d-4226-b702-9c948dcaab4d"
    },
    {
        "author": "韩驹",
        "paragraphs": [
            "旧闻西国蒲萄酒，走送柴门不待求。",
            "饮罢愁城无处立，故应一斗直凉州。"
        ],
        "title": "庚子年还朝饮酒六绝句  其五",
        "id": "45d9dde6-b37b-4326-8760-69a6c3b2c556"
    },
    {
        "author": "韩驹",
        "paragraphs": [
            "五侯池沼卷东风，酿作真珠滴小红。",
            "但怪外边春色晓，浓华都在沁园中。"
        ],
        "title": "庚子年还朝饮酒六绝句  其六",
        "id": "ab27429d-6049-4ca1-b076-c180aeca4364"
    },
    {
        "author": "韩驹",
        "paragraphs": [
            "古画仍藏古锦囊，故人携得自瞿塘。",
            "僰僮莋马应羞见，羌户方调两骕骦。"
        ],
        "title": "题韩干画马",
        "id": "ccf55764-dfea-4ffe-9532-de8f06faf113"
    },
    {
        "author": "韩驹",
        "paragraphs": [
            "好去凌空锡杖飞，凤林关外道场稀。",
            "莫言衲子篮无底，盛取江南骨董归。"
        ],
        "title": "送海常化士  其一",
        "id": "fbc97b31-d7a1-4ffe-89ba-9c23a73bf071"
    },
    {
        "author": "韩驹",
        "paragraphs": [
            "钵囊空去莫言贫，会见吹毛本分人。",
            "乞得金多未为贵，归来著眼看家珍。"
        ],
        "title": "送海常化士  其二",
        "id": "1b8420de-4c63-42f8-9530-35cfed4138ad"
    },
    {
        "author": "韩驹",
        "paragraphs": [
            "杜陵穷老觅桤栽，不似何郎种笛材。",
            "三径莫忧荒草合，一樽如与故人开。",
            "未堪急雨枝枝打，便有幽禽日日来。",
            "坐诵东坡食无肉，诗肠日午转饥雷。"
        ],
        "title": "次韵何文缜种竹",
        "id": "96e270a7-6554-4a9d-aec4-0f8735989efc"
    },
    {
        "author": "韩驹",
        "paragraphs": [
            "七岁澜翻数万言，饥鹰引子望腾鶱。",
            "时平不用甘罗辈，寂寞提书归故园。"
        ],
        "title": "虞童子七岁能诵书部使者闻诸朝既至京师会更制不果试其归也以二小诗送之  其一",
        "id": "bb173611-d251-4884-aa22-5c950223f937"
    },
    {
        "author": "韩驹",
        "paragraphs": [
            "不作西京童子郎，时人已自识黄香。",
            "还家更诵五千卷，十八重来诣太常。"
        ],
        "title": "虞童子七岁能诵书部使者闻诸朝既至京师会更制不果试其归也以二小诗送之  其二",
        "id": "4c0c7c18-cc8f-457e-ba19-ba37d6f4c5b9"
    },
    {
        "author": "韩驹",
        "paragraphs": [
            "海上飞来百尺山，三呼万岁亦迎銮。",
            "春连禁籞常年早，夜近清都特地寒。",
            "不见星桥开铁锁，似闻雷鼓落铜丸。",
            "起呵冻笔哦诗罢，月傍蓬莱汉阁残。"
        ],
        "title": "次韵李希声馆中上元直宿",
        "id": "24939187-7a7b-4fc1-af23-230bd9622cf8"
    },
    {
        "author": "韩驹",
        "paragraphs": [
            "已对丹墀眼尚生，金茎晓露逼人清。",
            "非关董相三篇切，自是重华四目明。",
            "勇似风摧山岳势，罢如雷卷海波声。",
            "曾叨应奉宫门外，老去空惊岁籥更。"
        ],
        "title": "次韵王给事观殿试唱名  其一",
        "id": "1d39c12e-9628-467b-b8a2-96003ed52838"
    },
    {
        "author": "韩驹",
        "paragraphs": [
            "马革包尸誓此生，岂知今日塞尘清。",
            "强随举子论兵要，直为君王下诏明。",
            "老将犹能贾余勇，少年未分怯先声。",
            "元戎十乘他时事，莫厌边亭夜报更。"
        ],
        "title": "次韵王给事观殿试唱名  其二",
        "id": "686831ed-e104-4ae8-a52c-ad34cf60937e"
    },
    {
        "author": "韩驹",
        "paragraphs": [
            "漠漠春云晚自生，广寒宫里未为清。",
            "花深曲水潺湲出，柳暗长廊胧𦝰明。",
            "月近频移鳷鹊影，庭空自乐鸟乌声。",
            "此时欲寄王摩诘，字字烦君子细更。"
        ],
        "title": "次韵王给事观殿试唱名  其三",
        "id": "18eb1fbd-4cf2-4d94-b182-37cbd0932233"
    },
    {
        "author": "韩驹",
        "paragraphs": [
            "集英春殿唱诸生，日转觚棱晓色清。",
            "近侍皆分金带赤，内人争看雪衣明。",
            "罢朝诏赐羣公坐，合殿欢传万岁声。",
            "我老倦随宫漏永，江南归去听鼍更。"
        ],
        "title": "次韵王给事观殿试唱名  其四",
        "id": "205c6a96-143a-4841-bc88-f0fd144c2d9c"
    },
    {
        "author": "韩驹",
        "paragraphs": [
            "坐看连名策太常，青云稳上不须忙。",
            "尽收骐骥无中驷，别拣楩柟有豫章。",
            "玉殿桂留今日影，琼林花记昔年香。",
            "闻君补吏成都去，更与重寻旧草堂。"
        ],
        "title": "先大夫元丰间及进士第荣州伯父喜而赋诗宣和四年信道兄登科某时为著作郎侍立集英殿与观唱名未几信道兄调而归某谨次伯父韵以送之",
        "id": "69186b50-2d0c-44be-8eaf-d7f50ac026b7"
    },
    {
        "author": "韩驹",
        "paragraphs": [
            "百里烟云堕目中，天戈直擣大槐宫。",
            "已烦宠数褒申伯，更遣羌戎识晋公。",
            "玉帐旌旗皆喜色，铁林鼓吹自春风。",
            "应磨万丈燕山石，独揽宣和第一功。"
        ],
        "title": "送王左丞宣抚河北",
        "id": "d33f12a3-4a7b-4326-be5d-3796c9c1859b"
    },
    {
        "author": "韩驹",
        "paragraphs": [
            "归老江湖久自盟，睡余且复对空枰。",
            "重来内阁人初健，惯蹋天街马不惊。",
            "已喜刘歆分七略，尚传韩愈诲诸生。",
            "太平润色须公等，应许吾兼吏隐名。"
        ],
        "title": "次韵翁监再来馆中",
        "id": "9a9654e9-afb0-4426-b033-a50743483570"
    },
    {
        "author": "韩驹",
        "paragraphs": [
            "君王妙画出神机，弱翅争巢并语时。",
            "想见春风鳷鹊观，一双飞占万年枝。",
            "舍人簪笔上蓬山，辇路春风从驾还。",
            "天上飞来两乌鹊，为传喜色到人间。"
        ],
        "title": "臣𣓨以御画鹊示臣某谨再拜稽首赋诗",
        "id": "3ff1a7bc-889f-4b5c-9b88-6eefe81328c1"
    },
    {
        "author": "韩驹",
        "paragraphs": [
            "祇园寺里长连榻，衲被蒙头坐五年。",
            "忽忆山中有尊宿，欲来言下觅真诠。",
            "萧萧野店云生钵，渺渺江津月入船。",
            "一段孤湖千里去，不知何事苦参禅。"
        ],
        "title": "送权师谒蒋山华藏二长老",
        "id": "2d1ecd0e-5ceb-48b0-a8d0-6c58904e2ffc"
    },
    {
        "author": "韩驹",
        "paragraphs": [
            "早学汤休句，中参鲁祖禅。",
            "举花曾有省，持钵尚随缘。",
            "雪满商山屦，风号灞水船。",
            "谁怜功行苦，乞与一囊钱。"
        ],
        "title": "送聪师往蜀中乞钱",
        "id": "d8c40a58-2ac9-4e13-b969-6509f68a1659"
    },
    {
        "author": "韩驹",
        "paragraphs": [
            "百千灯射水精帘，尚觉游人意未厌。",
            "多病只思田舍乐，夜归烟火望茆簷。"
        ],
        "title": "次韵馆中上元游葆真宫观灯  其一",
        "id": "92893153-5bf7-4475-be2d-dc5b7dd175ce"
    },
    {
        "author": "韩驹",
        "paragraphs": [
            "玉作芙蕖院院明，博山香度小峥嵘。",
            "直言水北人稀到，也有槃姗勃窣行。"
        ],
        "title": "次韵馆中上元游葆真宫观灯  其二",
        "id": "5a7a7b19-165c-4d38-b2ee-4ef01f3b5898"
    },
    {
        "author": "韩驹",
        "paragraphs": [
            "鸭绿未全生曲沼，鹅黄先已上柔柯。",
            "故应春物撩诗思，白髪明朝一倍多。"
        ],
        "title": "次韵馆中上元游葆真宫观灯  其三",
        "id": "c2e7313a-a918-4c19-b99e-c44ba56d0fec"
    },
    {
        "author": "韩驹",
        "paragraphs": [
            "开卷爱公如李益，解言明月逐人来。",
            "多情如共春流转，刻烛题诗又一回。"
        ],
        "title": "次韵馆中上元游葆真宫观灯  其四",
        "id": "ccc96233-411d-445b-9961-c1eb3e09104a"
    },
    {
        "author": "韩驹",
        "paragraphs": [
            "澹澹新粧带浅啼，催车只待日平西。",
            "骅骝也自知人意，散入千花了不嘶。"
        ],
        "title": "次韵馆中上元游葆真宫观灯  其五",
        "id": "e9ae31c4-75da-4427-9e93-ac65474966e6"
    },
    {
        "author": "韩驹",
        "paragraphs": [
            "十载扁舟自在闲，帝城春物不相关。",
            "却因久住蓬莱阁，赢得年年看绿山。"
        ],
        "title": "过左掖门马上口占",
        "id": "ddbafe3c-80e2-4c83-b29f-1b4324c217e3"
    },
    {
        "author": "韩驹",
        "paragraphs": [
            "去蜀且万里，寻师踰十年。",
            "初犹学搜句，老渐欲参禅。",
            "晏坐蒲团破，游方草屦穿。",
            "还家何所得，笑上峡中船。"
        ],
        "title": "蜀僧法聪率然叩门乞诗送行",
        "id": "88c2df86-1738-4920-a27f-806313cadddf"
    },
    {
        "author": "韩驹",
        "paragraphs": [
            "客舍秋来忆旧居，一帆归去落东吴。",
            "他年寄我新诗句，即是云栖小筑图。"
        ],
        "title": "申应时卜居京口名之曰云栖又曰小筑乞诗送行  其一",
        "id": "781b46c3-ae17-4abd-901f-7852dd63144a"
    },
    {
        "author": "韩驹",
        "paragraphs": [
            "不分西津亭下石，二年输与白鸥眠。",
            "而今更恨申居士，占断旁边著钓船。"
        ],
        "title": "申应时卜居京口名之曰云栖又曰小筑乞诗送行  其二",
        "id": "d073c3a6-a3d4-40a5-aa8a-03aae5fb3718"
    },
    {
        "author": "韩驹",
        "paragraphs": [
            "旧德凋零尽，惟公尚典型。",
            "遂无宣室对，徒有景钟铭。",
            "志欲兼三代，文皆刺六经。",
            "何由瞻傅说，但觅泰阶星。"
        ],
        "title": "故枢密郑公挽词  其一",
        "id": "08e39b51-2af7-4a79-8179-7376c7568619"
    },
    {
        "author": "韩驹",
        "paragraphs": [
            "义苑曾深入，词源更力探。",
            "经纶黄阁再，宥密紫枢三。",
            "盛德今谁似，高名古所惭。",
            "伤心旧宾客，望哭府潭潭。"
        ],
        "title": "故枢密郑公挽词  其二",
        "id": "2a27c98c-044e-41b4-9cc7-bf11fc6bec13"
    }
]
]