[
    {
        "author": "李光",
        "paragraphs": [
            "草堂誰緝敗蒲編，笑傲松蘿不記年。",
            "應喜秋來甘澤瀉，牽牛時復自蹊田。"
        ],
        "title": "次韻補之藥名十絕  其九",
        "id": "9f77de5c-99ff-490b-8d22-956dff085b0f"
    },
    {
        "author": "李光",
        "paragraphs": [
            "却上南亭望北亭，雲生秋石逼簾旌。",
            "露欺綠玉青蒲色，風擲琅玕敗葉聲。"
        ],
        "title": "次韻補之藥名十絕  其一○",
        "id": "92e63195-a637-431b-acb9-031d957200ef"
    },
    {
        "author": "李光",
        "paragraphs": [
            "年來直欲挽韶華，柳徑桃蹊便是家。",
            "綵錦幕天防横雨，紅紗照夜看飛花。"
        ],
        "title": "次韻補之惜花詩",
        "id": "bfc1d12d-ca0e-4257-b2ad-df85e0393e2e"
    },
    {
        "author": "李光",
        "paragraphs": [
            "入關不守舊山河，漢用張良作網羅。",
            "垓下不知兵已合，夜深方訝楚人多。"
        ],
        "title": "詠史",
        "id": "277f9123-18fa-4277-9519-71bc478607a2"
    },
    {
        "author": "李光",
        "paragraphs": [
            "掣電驅雷起蟄龍，一畨桃李鬬纖穠。",
            "晚來忽見千山白，戲蚓鳴蛙失舊蹤。"
        ],
        "title": "紀異",
        "id": "58e56de1-bea8-459f-894a-b10e13198189"
    },
    {
        "author": "李光",
        "paragraphs": [
            "子向柯山得所從，天寒濱海致詩筒。",
            "卷中更賭忠齋筆，力障狂瀾有二公。"
        ],
        "title": "贈林桂高二首  其一",
        "id": "a24fdd1b-f0ed-443d-b754-49422e3823cc"
    },
    {
        "author": "李光",
        "paragraphs": [
            "知入廬山翠幾重，歸除懷玉不匆匆。",
            "絕憐楳埜雙雛鳯，長記閩中一秃翁。"
        ],
        "tags": [
            "庐山"
        ],
        "title": "贈林桂高二首  其二",
        "id": "73725734-159f-4ccd-9934-0e8478156689"
    },
    {
        "author": "李光",
        "paragraphs": [
            "曉來朝退紫宸班，馬上悠然見越山。",
            "便欲掛冠尋舊隱，卧看遠岫列窗閑。"
        ],
        "title": "退朝見越山二首  其一",
        "id": "00d57ed6-c17f-42a0-b38d-614b24690ba7"
    },
    {
        "author": "李光",
        "paragraphs": [
            "接武鴛鸞綴近班，愧無謀略濟時艱。",
            "打包結伴尋芳去，相對僧窗一味閑。"
        ],
        "title": "退朝見越山二首  其二",
        "id": "18df4389-e36b-4e7f-be69-1665481eb60c"
    },
    {
        "author": "李光",
        "paragraphs": [
            "曉雨微茫水接天，隔江茅店有炊烟。",
            "杖藜獨上沙頭路，猶記當時趕渡船。"
        ],
        "title": "題百官步",
        "id": "dbdee72c-cf4a-461e-bd59-960fa03557dd"
    },
    {
        "author": "李光",
        "paragraphs": [
            "别乘風流邁昔賢，澄江堂下賸栽蓮。",
            "秋來更有江湖思，睡鴨殘蘆带暝煙。"
        ],
        "title": "失題二首  其一",
        "id": "db32aa6f-b0cb-4b4b-83fc-5d407eb10a72"
    },
    {
        "author": "李光",
        "paragraphs": [
            "賀監門前水一灣，藕花十里對梅山。",
            "歸心不待秋風急，恐負輕鷗作伴閑。"
        ],
        "title": "失題二首  其二",
        "id": "d5d6694c-9308-4172-a18e-390f1241df55"
    },
    {
        "author": "李光",
        "paragraphs": [
            "翛然危觀出風塵，千里溪山照映人。",
            "飛蓋追隨賓客舊，滿園桃李不勝春。"
        ],
        "title": "紹興二年三月還自淮西重至宣城與德淵寺丞諸友散步後圃登雙溪樓二首  其一",
        "id": "3ccbfb6b-92c6-4c8d-a601-c63fe29f1154"
    },
    {
        "author": "李光",
        "paragraphs": [
            "夙銜王命出行朝，軍士無譁罷擊刁。",
            "一笑聊空狐鼠穴，却驅貔虎取天驕。"
        ],
        "title": "紹興二年三月還自淮西重至宣城與德淵寺丞諸友散步後圃登雙溪樓二首  其二",
        "id": "43c376cc-124d-4386-94a5-cb2fc41108f8"
    },
    {
        "author": "李光",
        "paragraphs": [
            "孤村遠浦接微茫，處處經行看插秧。",
            "却憶年時住家處，藕花無數遶林塘。"
        ],
        "title": "赴金陵舟過霅川偶作  其一",
        "id": "e10eec94-32e1-4bcf-9f3a-7751bdc2f960"
    },
    {
        "author": "李光",
        "paragraphs": [
            "漁舟蕩漾逐鷗輕，嘔軋繅車雜櫓聲。",
            "却入江淮兵革地，夢魂何似此間清。"
        ],
        "title": "赴金陵舟過霅川偶作  其二",
        "id": "dd0473e9-d664-462c-9c83-43b551622e03"
    },
    {
        "author": "李光",
        "paragraphs": [
            "江山秀色照窗扉，暖閣清簷許暫依。",
            "白首往來寒食路，扁舟長趁落潮歸。"
        ],
        "title": "宿伯氏南軒",
        "id": "ede5f518-2f65-46c0-a460-955b10b63eec"
    },
    {
        "author": "李光",
        "paragraphs": [
            "荆玉靈珠祗自珍，閉門覓句未全貧。",
            "先生不出人難測，應有清風動四鄰。"
        ],
        "title": "孚先兄示詩頗懷憤悱且有杜門不出之誓連日病目不能答今小愈因成三絕句奉寄以廣其意  其一",
        "id": "7d4cb596-ed71-4b7a-8757-71d500ed0213"
    },
    {
        "author": "李光",
        "paragraphs": [
            "發憤潛心正下帷，一經傳授寧馨児。",
            "三間茅屋真堪隱，十畝荒園未暇窺。"
        ],
        "title": "孚先兄示詩頗懷憤悱且有杜門不出之誓連日病目不能答今小愈因成三絕句奉寄以廣其意  其二",
        "id": "0476772f-04b6-432a-981e-ce395f5ed489"
    },
    {
        "author": "李光",
        "paragraphs": [
            "雲出無心鳥倦歸，季鷹當日最知機。",
            "心空一任他人謗，道在何妨舉世非。"
        ],
        "title": "孚先兄示詩頗懷憤悱且有杜門不出之誓連日病目不能答今小愈因成三絕句奉寄以廣其意  其三",
        "id": "90375295-a4f9-4f5c-bffa-7ae6a233a618"
    },
    {
        "author": "李光",
        "paragraphs": [
            "野性閑心不可鞿，歸來况復故人稀。",
            "三杯自可頻招隱，一局何妨小合圍。"
        ],
        "title": "即事",
        "id": "f83b71a8-a33c-4d74-97fd-9fabce72916f"
    },
    {
        "author": "李光",
        "paragraphs": [
            "逕脱東風入律新，翠華移蹕罷東巡。",
            "中原父老應遮道，要看君王玉座春。"
        ],
        "title": "元日",
        "id": "22b2f727-7f3c-4725-a1d1-314eb0484029"
    },
    {
        "author": "李光",
        "paragraphs": [
            "襁負蒼皇冒雨來，烹茶煎石暫相偎。",
            "南山况值秋天爽，卯酒時時自一杯。"
        ],
        "title": "元發弟携家避水扵迎山閣且賦二小詩寄諸子勉次其韻  其一",
        "id": "9c4151b4-0b97-4c00-87ca-a3b39cd652bb"
    },
    {
        "author": "李光",
        "paragraphs": [
            "忽驚落日轉東隅，人意欣欣似躍魚。",
            "泛宅同來真不惡，幾家回首歎樓居。"
        ],
        "title": "元發弟携家避水扵迎山閣且賦二小詩寄諸子勉次其韻  其二",
        "id": "1ecc3652-2c4a-4d2d-933b-cf6c0ee49647"
    },
    {
        "author": "李光",
        "paragraphs": [
            "曉日烘窗度隙塵，朝來光景屬閑人。",
            "有時被暖貪濃睡，客到門前且莫嗔。"
        ],
        "title": "枕上",
        "id": "e73850ed-b792-42c3-a1fb-7c2269a0c99b"
    },
    {
        "author": "李光",
        "paragraphs": [
            "曾陪鴛鷺綴清班，拂袖歸來水石間。",
            "策杖岸巾聊徙倚，孤雲何似此身閑。"
        ],
        "title": "水際看雲",
        "id": "4590d169-ed54-4735-ae2c-dbcc33da7117"
    },
    {
        "author": "李光",
        "paragraphs": [
            "芒鞋筇杖強躋攀，示病維摩晝掩關。",
            "棋罷不知風破雨，却攜爐銚過前山。"
        ],
        "title": "過上方一絕",
        "id": "9ffb958e-29a5-4bef-9fab-8b76e9d6b312"
    },
    {
        "author": "李光",
        "paragraphs": [
            "茅舍荆扉尚宛然，重來白首記當年。",
            "幾回倚杖沙頭路，獨立蒼茫喚渡船。"
        ],
        "title": "再題百官步",
        "id": "43b87a25-24d1-498a-a8c1-84f445249ed4"
    },
    {
        "author": "李光",
        "paragraphs": [
            "纓冠飽穀更知時，振羽階除自在啼。",
            "驚斷幽窗五更夢，北風穿戶月沉西。"
        ],
        "title": "鷄",
        "id": "2dc74cec-25f1-4460-a37c-177fe29f10f0"
    },
    {
        "author": "李光",
        "paragraphs": [
            "風送孤帆掠岸飛，籃輿十里漫追隨。",
            "夜深小市無燈火，雪月佳哉祇自知。"
        ],
        "title": "夜宿東城有懷二首  其一",
        "id": "c96b3f0c-1b39-4893-9697-69d4f93bbc8d"
    },
    {
        "author": "李光",
        "paragraphs": [
            "半生香火庇琳宫，自怪年來出處同。",
            "憂患祗今嘗已徧，頹然相對兩衰翁。"
        ],
        "title": "夜宿東城有懷二首  其二",
        "id": "2d05194a-0fdf-4210-9ab1-e016942e75b9"
    },
    {
        "author": "李光",
        "paragraphs": [
            "南山老竹引鞭長，採掇新萌綠玉香。",
            "已覺年來忘肉味，小鐺深煎與君嘗。"
        ],
        "title": "次韻得之惠笋",
        "id": "90add5e7-b5e6-43d7-a56a-3b129b5ff57c"
    },
    {
        "author": "李光",
        "paragraphs": [
            "殘紅賸紫輾車塵，雨浥豐肌浴太真。",
            "老眼年來超色界，定應辜負一枝春。"
        ],
        "title": "雨中承厲吉老送芍藥色微黄者尤奇戲成二小詩爲謝  其一",
        "id": "eebbce88-4fa0-4e8c-a26b-13f04dd129ea"
    },
    {
        "author": "李光",
        "paragraphs": [
            "勝韻幽香敢自珍，静中風味見天真。",
            "亂紅千點飄零盡，留得奇葩殿晚春。"
        ],
        "title": "雨中承厲吉老送芍藥色微黄者尤奇戲成二小詩爲謝  其二",
        "id": "19c9f06f-7990-4813-a5d3-a1d7213823b1"
    },
    {
        "author": "李光",
        "paragraphs": [
            "要觀台嶺百千燈，雲水飄然愧衲僧。",
            "且寄此身江海上，不辭千里旋敲冰。"
        ],
        "title": "遊石橋三絕  其一",
        "id": "cc2d529e-4edf-4aba-b97e-7e330cac7d86"
    },
    {
        "author": "李光",
        "paragraphs": [
            "此身游走半塵寰，贏得顔衰兩鬢斑。",
            "要是胸中未豪壯，重來海際看濤山。"
        ],
        "title": "遊石橋三絕  其二",
        "id": "a5661ee9-72db-4f48-9ffb-11ddd99508c7"
    },
    {
        "author": "李光",
        "paragraphs": [
            "海上羣鷗了不驚，山中草木漫知名。",
            "祗應門外蒼頑石，猶記幽人曳杖聲。"
        ],
        "title": "遊石橋三絕  其三",
        "id": "4d146ca2-7c49-424d-99d1-ee24b4ea307b"
    },
    {
        "author": "李光",
        "paragraphs": [
            "十里蒼崖轉碧空，出山雲雨細濛濛。",
            "只因便是龍湫瀑，濺沫飛流逐晚風。"
        ],
        "title": "游大龍湫觀瀑亭遇小雨成詠",
        "id": "7b0c53f9-b4a1-4d87-8cc5-a86392c49a7a"
    },
    {
        "author": "李光",
        "paragraphs": [
            "未到清溪水半渾，山圍蓮蕩鷺成羣。",
            "槿籬竹塢疑無路，鷄犬時時隔岸聞。"
        ],
        "title": "過小江渡行村落間愛其風土偶成",
        "id": "fac5f0f8-bbec-4bca-a9e3-c23e19dca3b9"
    },
    {
        "author": "李光",
        "paragraphs": [
            "夢想清游覺又非，十年雲水與心違。",
            "名山今屬分符客，不羡凌空振錫飛。"
        ],
        "title": "入雁蕩山",
        "id": "d7e39f1c-667b-4d91-83fd-7a13fea97da8"
    },
    {
        "author": "李光",
        "paragraphs": [
            "梅蘂凌寒雪未消，青帘紅斾巧相招。",
            "十年不踏江山路，過盡吾村獨木橋。"
        ],
        "title": "丁巳十二月二十六日過吾村早飯宿後溪三首  其一",
        "id": "25b467ed-d769-4c78-ab74-6278fa0f9295"
    },
    {
        "author": "李光",
        "paragraphs": [
            "出處平生豈有心，心憂時事力難任。",
            "飽看鴈蕩佳山水，却入江西劍戟林。"
        ],
        "title": "丁巳十二月二十六日過吾村早飯宿後溪三首  其二",
        "id": "0d0ddad7-8e09-4d22-b9aa-3fb93c05092b"
    },
    {
        "author": "李光",
        "paragraphs": [
            "過盡關山到水村，衾裯猶訝四時温。",
            "朔風凛凛催飛雪，似與幽人洗瘴痕。"
        ],
        "title": "丁巳十二月二十六日過吾村早飯宿後溪三首  其三",
        "id": "745177ed-c9b1-4c36-ac1a-6c59042f9f91"
    },
    {
        "author": "李光",
        "paragraphs": [
            "死生契闊不堪論，鴻鴈驚飛只斷魂。",
            "白首重來作寒食，數行老淚灑松根。"
        ],
        "title": "過亡妹墳有感",
        "id": "b3e07f6d-7dbf-491a-9e4c-38c8fd7d6d79"
    },
    {
        "author": "李光",
        "paragraphs": [
            "江湖方喜脱風波，嶺路還驚上下坡。",
            "賴自隨身有竿木，南來未怕石頭多。"
        ],
        "title": "離天姥五里入石橋路",
        "id": "646ab7ce-dcd8-4929-8fae-e6bb85c43234"
    },
    {
        "author": "李光",
        "paragraphs": [
            "匣藏千古秘潛虬，夜吐光芒犯斗牛。",
            "欲把精鋼付陶冶，散爲和氣滿田疇。"
        ],
        "title": "過豐城",
        "id": "e993a2bb-5285-4d54-bc59-adb4d34069d1"
    },
    {
        "author": "李光",
        "paragraphs": [
            "當時指法杳難尋，二十年來枉用心。",
            "却抱孤桐林下去，青山流水自知音。"
        ],
        "title": "予與天台才上座相别踰二十年惠然抱琴見訪老懶日困朱墨度不能款戲贈小詩",
        "id": "ff19794f-00ed-4cc0-938d-9d9c19b17e7e"
    },
    {
        "author": "李光",
        "paragraphs": [
            "依然山色與溪聲，歲月崢嶸祇自驚。",
            "獨有老農能耐久，路傍猶說長官清。"
        ],
        "title": "予去開化三十年戊午仲冬自江西召還道由江山境感嘆成小詩",
        "id": "335f9fe4-72c9-4c56-babd-21efb1a0870f"
    },
    {
        "author": "李光",
        "paragraphs": [
            "清江已在煙城外，碧瓦珠簾隔斷橋。",
            "不見薌林真面目，霜花風葉暮蕭蕭。"
        ],
        "title": "過清江寄向伯恭",
        "id": "9cea5038-b69f-47af-8758-78d4b80702da"
    },
    {
        "author": "李光",
        "paragraphs": [
            "南行萬里敢辭遙，過盡江西獨木橋。",
            "已見薌林真面目，依然華髪兩蕭蕭。"
        ],
        "title": "再寄向伯恭",
        "id": "d1fd69d1-0f8d-4912-b7bb-d96d1d183983"
    },
    {
        "author": "李光",
        "paragraphs": [
            "羣紅飄盡綠陰濃，醉裏看花若夢中。",
            "籬外野桃如有意，爲予回首略從容。"
        ],
        "title": "惜春二首  其一",
        "id": "2ff82e29-6fd0-444c-bf9e-7cac76d09d8b"
    },
    {
        "author": "李光",
        "paragraphs": [
            "衰年那復惜流芳，自愛春深晝景長。",
            "老眼不愁花落盡，移尊來傍綠陰凉。"
        ],
        "title": "惜春二首  其二",
        "id": "8f6967b4-a61a-40b8-bccd-f2b7f0ae4be7"
    },
    {
        "author": "李光",
        "paragraphs": [
            "曉出萍鄉動越吟，清溪無底亂山深。",
            "頽垣破屋郵亭古，面壁聊觀去住心。"
        ],
        "title": "離萍鄉晚宿里田鋪",
        "id": "aad399c4-85d0-4402-a4f2-50bd8007ec30"
    },
    {
        "author": "李光",
        "paragraphs": [
            "急雨崩騰會百川，牂牁江露石如拳。",
            "兩山南北人來往，笑看縱横小渡船。"
        ],
        "title": "牂江對雨",
        "id": "81841b8c-3961-4a7f-93b1-80c5becff5a9"
    },
    {
        "author": "李光",
        "paragraphs": [
            "瘴雲消盡日銜山，風動疏簾眼界寛。",
            "試著胡床臨水坐，要看金塔湧澄瀾。"
        ],
        "title": "牂江晚眺",
        "id": "9647a1ec-31a5-46be-a43d-76395f0e2ab9"
    },
    {
        "author": "李光",
        "paragraphs": [
            "十年慣使鷄翎筆，一束貂蝉愧暗投。",
            "待我明窗草玄罷，論功應合便封侯。"
        ],
        "title": "元發弟六十五姪遠寄貂蝉筆様孟愽有詩因次韻",
        "id": "0df8c41e-7a28-45b6-8eed-2ebd9dc294c4"
    },
    {
        "author": "李光",
        "paragraphs": [
            "朝來陡覺瘴塵空，遠浦平林杳靄中。",
            "異境掇移消底力，筆端聊舉一針鋒。"
        ],
        "title": "李子從家觀李成所畫吴越山水圖",
        "id": "d6ccc7e1-25b4-418a-9b85-cf98093d426c"
    },
    {
        "author": "李光",
        "paragraphs": [
            "獨醒難招楚些魂，時從蜑叟醉蠻村。",
            "興來不假玻璃碗，自有隨身老瓦盆。"
        ],
        "title": "玻璃碗",
        "id": "f89a5e8b-6c79-4e0a-9892-7379aca667bd"
    },
    {
        "author": "李光",
        "paragraphs": [
            "年來心氣苦怔忪，永夜長憂百慮攻。",
            "賴是床頭有清聖，一杯扶到五更鐘。"
        ],
        "title": "九月二十八日枕上",
        "id": "c8cb61fb-9647-4c76-bacf-25df21fd3aa7"
    },
    {
        "author": "李光",
        "paragraphs": [
            "平時盡道相隨去，度嶺何曾見一人。",
            "賴是隨身有孤影，燈前月下却相親。"
        ],
        "title": "趙丞相過藤州相從累日因言在朝與諸史官會話論修史事恐它時不免南行坐有一士云若有此某當從行今日到此音問也不通退作小詩",
        "id": "bbb966a3-1087-4fc9-afc2-6abd2f7d99c4"
    },
    {
        "author": "李光",
        "paragraphs": [
            "終日沉機喜欲迷，一枰勝負未全低。",
            "清秋九月江頭路，不見門前瘦馬嘶。"
        ],
        "title": "朱致祥教諭飲酒奕棋與僕略相上下不見旬日作二詩招之  其一",
        "id": "cc71245e-3767-4e8e-988b-d52a8a978930"
    },
    {
        "author": "李光",
        "paragraphs": [
            "老罷無人斷送秋，惟憑一酌散千憂。",
            "莫嫌白酒難成醉，尚有黄花插滿頭。"
        ],
        "title": "朱致祥教諭飲酒奕棋與僕略相上下不見旬日作二詩招之  其二",
        "id": "fd170ba4-10e3-4c8b-a869-eb851166246f"
    },
    {
        "author": "李光",
        "paragraphs": [
            "百年斤斧避龍鱗，尚被樵夫斫作薪。",
            "三伏修塗多暍死，清陰留取庇行人。"
        ],
        "title": "離容南百里間多古松僵仆道上不免斧斤之患感之作小詩呈陸川邑官使稍禁戢之",
        "id": "77396a5e-186e-4e1e-8379-703e1c1a1d17"
    },
    {
        "author": "李光",
        "paragraphs": [
            "墟落相逢一笑迎，旋沽濁酒得深傾。",
            "明朝轉首俱千里，君到藤江我到瓊。"
        ],
        "title": "乙丑二月予赴貶瓊山蘇令辦自蔚平追路至陸川訪别臨行作兩小詩  其一",
        "id": "60cfc16e-372b-4722-9622-3a6c2157ddf7"
    },
    {
        "author": "李光",
        "paragraphs": [
            "淹留客館雨冥冥，烽火仍連近賊營。",
            "已悟去來生死夢，年來愈覺一身輕。"
        ],
        "title": "乙丑二月予赴貶瓊山蘇令辦自蔚平追路至陸川訪别臨行作兩小詩  其二",
        "id": "3d888541-5631-417f-a668-bc0539606299"
    },
    {
        "author": "李光",
        "paragraphs": [
            "三載藤江守藥爐，身輕那復羡飛鳬。",
            "瓊山萬里乘風便，始覺驚濤異坦途。"
        ],
        "title": "渡海三首  其一",
        "id": "99d15c98-5a2e-4c7a-ad77-9adf2d7b42b4"
    },
    {
        "author": "李光",
        "paragraphs": [
            "出處從今莫問天，南來跨海豈徒然。",
            "須知魯叟乘桴興，未似商巖濟巨川。"
        ],
        "title": "渡海三首  其二",
        "id": "8e0340db-0621-4fc6-9d71-7a27a06054e0"
    },
    {
        "author": "李光",
        "paragraphs": [
            "潮回齊唱發船歌，杳渺風帆去若梭。",
            "可是胸中未豪壯，更來滄海看鯨波。"
        ],
        "title": "渡海三首  其三",
        "id": "22c20c29-6327-41e3-bae2-8a4d2013fe72"
    },
    {
        "author": "李光",
        "paragraphs": [
            "已過梅嶺更南征，渺渺瓊山四百程。",
            "日暖風和寒食路，行人休聽鷓鴣聲。"
        ],
        "title": "雷化多曠野道傍常聞鷓鴣聲",
        "id": "27b1725c-8933-48a8-91b2-06ba885ee40d"
    },
    {
        "author": "李光",
        "paragraphs": [
            "今朝生日豈須論，老去難酬父母恩。",
            "惟有海南香一瓣，直教薫炙徧乾坤。"
        ],
        "title": "乙丑生朝",
        "id": "92163ba5-2aa7-49a7-8ad2-2ba059e069ff"
    },
    {
        "author": "李光",
        "paragraphs": [
            "笙簫杳渺鶴徘徊，嬴女時應下玉臺。",
            "莫問三山在何許，更尋方丈與蓬莱。"
        ],
        "title": "次韻徐念道瓊臺泂酌亭兩絕  其一",
        "id": "c79d2cf7-3ef0-4cba-acff-c53731a8b9ae"
    },
    {
        "author": "李光",
        "paragraphs": [
            "蘇公陳迹半成空，杖策經行紹聖中。",
            "便與佳名還泂酌，曄然光景照無窮。"
        ],
        "title": "次韻徐念道瓊臺泂酌亭兩絕  其二",
        "id": "b42a68a9-07ae-4906-a441-d78621d890b7"
    },
    {
        "author": "李光",
        "paragraphs": [
            "秋雲漠漠日昏昏，積潦連江隔遠村。",
            "賴是陳編有餘味，斷無車馬到衡門。"
        ],
        "title": "即事十二首  其一",
        "id": "42f72ab8-1762-4f4d-a566-ac6bcfc2b092"
    },
    {
        "author": "李光",
        "paragraphs": [
            "青鞋踏徧海邊沙，葉暗檳榔樹樹花。",
            "蜑子也能留客坐，旋添活火待煎茶。"
        ],
        "title": "即事十二首  其二",
        "id": "cf1d7487-7abe-4c58-9964-93768be8b721"
    },
    {
        "author": "李光",
        "paragraphs": [
            "榕葉陰陰日向西，翠禽無語畫簾垂。",
            "晚凉庭院經行好，洗出蕉花一兩枝。"
        ],
        "title": "即事十二首  其三",
        "id": "fa1a1e92-458d-41ba-b332-dc22059bf46a"
    },
    {
        "author": "李光",
        "paragraphs": [
            "橋南橋北水漫漫，泂酌依然碧玉寒。",
            "鄰里何妨頻汲取，莫教摧折小欄干。"
        ],
        "title": "即事十二首  其四",
        "id": "a8e2560e-f182-4404-ae87-0e1bb65db150"
    },
    {
        "author": "李光",
        "paragraphs": [
            "家僮投晚閉柴荆，倚錫聊同結夏僧。",
            "夜漏欲傳城上鼓，籠紗初點佛前燈。"
        ],
        "title": "即事十二首  其五",
        "id": "2eeae572-9b71-486f-bfe1-7c0bc7ffb781"
    },
    {
        "author": "李光",
        "paragraphs": [
            "客舍生涯自寂寥，秋來仍復雨連宵。",
            "前村隱隱人來往，時有篝燈過竹橋。"
        ],
        "title": "即事十二首  其六",
        "id": "1054ac1e-8b39-4c42-899d-fd1677ad7724"
    },
    {
        "author": "李光",
        "paragraphs": [
            "過却東橋即是村，浣紗人出閙紛紛。",
            "倚筇爭向前灘望，漲水潮來减幾分。"
        ],
        "title": "即事十二首  其七",
        "id": "24011673-35a3-46ed-afc5-822b536f1ec8"
    },
    {
        "author": "李光",
        "paragraphs": [
            "異域游從見面疏，掩關終日自端居。",
            "正須文字相料理，病眼常嫌細字書。"
        ],
        "title": "即事十二首  其八",
        "id": "b9040f4b-a55e-4138-bfda-a6b8fe72c6c7"
    },
    {
        "author": "李光",
        "paragraphs": [
            "涉旬風浪戰扶胥，咫尺烟波信息疏。",
            "見說北船今日到，故人應有寄來書。"
        ],
        "title": "即事十二首  其九",
        "id": "92b94a8b-8d91-49f8-8cb4-ab3d2b0313f2"
    },
    {
        "author": "李光",
        "paragraphs": [
            "南鄰小魏隔雲巢，里巷相從近結交。",
            "聞道秋來作文賦，可能借我一齊抄。"
        ],
        "title": "即事十二首  其一○",
        "id": "0ace250f-3bd3-4c2d-a7e9-33f043153b31"
    },
    {
        "author": "李光",
        "paragraphs": [
            "鯨波萬里海南州，郭外新居事事幽。",
            "一味清泉堪瀹茗，千年蠧簡可忘憂。"
        ],
        "title": "即事十二首  其一一",
        "id": "e0124fee-0d14-4daa-86fa-74490fa74b4a"
    },
    {
        "author": "李光",
        "paragraphs": [
            "潮平賈客輸蠻貨，日晚鄰翁約勝遊。",
            "月黑無人來打水，喧呼長怕五更頭。"
        ],
        "title": "即事十二首  其一二",
        "id": "70168902-7270-49c1-a9de-c6a6f7f65ef0"
    },
    {
        "author": "李光",
        "paragraphs": [
            "墻角年來棄短檠，捐書默坐眼方明。",
            "知君欲嗣江西派，净几明窗付後生。"
        ],
        "title": "與善借示魯直集雕刻雖精而非老眼所便戲成小詩還之",
        "id": "fdfb0c30-ccb6-4a4d-b042-cfadc5eb9658"
    },
    {
        "author": "李光",
        "paragraphs": [
            "凍雲垂地北風顛，粧點江湖欲雪天。",
            "我亦隨身有蓑笠，興來同上釣魚船。"
        ],
        "title": "連夕大寒示鄰士二首  其一",
        "id": "5eaa32c1-3a7f-4620-89fb-2a752e0c4932"
    },
    {
        "author": "李光",
        "paragraphs": [
            "紙帳蒲團度厄年，一菴聊可寄深禪。",
            "隔窗要聽芭蕉雨，襆被須來對榻眠。"
        ],
        "title": "連夕大寒示鄰士二首  其二",
        "id": "3d7af15b-d0a1-4458-ac0b-f7bb10260ceb"
    },
    {
        "author": "李光",
        "paragraphs": [
            "扁舟重過海邊村，野竹侵堦柳映門。",
            "相對小窗賓客散，十年憂患不須論。"
        ],
        "title": "重過横河宿莫氏南軒",
        "id": "069871ba-5426-46a4-b1bb-b2e40f759556"
    },
    {
        "author": "李光",
        "paragraphs": [
            "冷豔霜苞向日舒，移將小檻近階除。",
            "應知海外冬無雪，留與寒儒夜映書。"
        ],
        "title": "庭植惠雪菊嚴冬盛開",
        "id": "19b5786b-c08c-4c4a-a631-3f65067627d3"
    },
    {
        "author": "李光",
        "paragraphs": [
            "行窮海北到瓊山，二月猶驚塞外寒。",
            "小雨灑窗風淅瀝，擁爐來聽雪聲乾。"
        ],
        "title": "十二月寒甚小雨打窗有霰雪聲成小詩招鄰士飲",
        "id": "65c16647-96fd-4132-889f-5ded7547676c"
    },
    {
        "author": "李光",
        "paragraphs": [
            "經時不到嚴家館，千樹檳榔一徑深。",
            "莫把小亭頻展拓，恐妨幽步綠苔侵。"
        ],
        "title": "予自暮春與客燕野趣亭俛仰三時始復再至則花木益茂亭亦稍葺矣因思去歲重九之集覽物增慨題三小詩  其一",
        "id": "3dbcaf89-f90b-44dc-9a68-e3339d96222c"
    },
    {
        "author": "李光",
        "paragraphs": [
            "秋容野色擁簾旌，森木中間結小亭。",
            "斫盡枯荷露清淺，夜深來看一池星。"
        ],
        "title": "予自暮春與客燕野趣亭俛仰三時始復再至則花木益茂亭亦稍葺矣因思去歲重九之集覽物增慨題三小詩  其二",
        "id": "364aa92e-747b-4572-91be-6bb95b768ea9"
    },
    {
        "author": "李光",
        "paragraphs": [
            "聯騎同來倒載還，勝游那復羡龍山。",
            "空餘把酒題詩地，忍對籬邊菊蘂斑。"
        ],
        "title": "予自暮春與客燕野趣亭俛仰三時始復再至則花木益茂亭亦稍葺矣因思去歲重九之集覽物增慨題三小詩  其三",
        "id": "56f3c28c-e160-4f25-b72c-ebd85909cb6a"
    },
    {
        "author": "李光",
        "paragraphs": [
            "半畝茅亭倚壁開，中安五寸黑香臺。",
            "小窗容膝頻招客，呼出丁香佐一杯。"
        ],
        "title": "戲題林庭植茅亭",
        "id": "14c803ab-b727-4024-9264-1ecea9608f2e"
    },
    {
        "author": "李光",
        "paragraphs": [
            "幽人一枕夢魂清，風鼓寒潮夜有聲。",
            "海色天容本澄静，年來應爲不平鳴。"
        ],
        "title": "次韻趙丞相海鳴  其一",
        "id": "5c5c560d-d681-4b39-aeb0-d3d2f7e1b884"
    },
    {
        "author": "李光",
        "paragraphs": [
            "身如一葉任風飄，閉眼觀心路匪遙。",
            "慣聽海鳴還熟寢，未妨歸夢趁回潮。"
        ],
        "title": "次韻趙丞相海鳴  其二",
        "id": "26e2dee9-e0c5-4581-b7b1-ae4345210d0c"
    },
    {
        "author": "李光",
        "paragraphs": [
            "旌斾悠悠照暮春，蘭亭修禊在斯晨。",
            "不須縣尹前驅去，自有隨車雨洗塵。"
        ],
        "title": "三月三日陪郡守宴嚴亭  其一",
        "id": "93a27636-89c5-4c10-a267-e9634733dd83"
    },
    {
        "author": "李光",
        "paragraphs": [
            "尋花問柳到村扉，葉暗檳榔晝影移。",
            "從此山翁頻倒載，嚴池今勝習家池。"
        ],
        "title": "三月三日陪郡守宴嚴亭  其二",
        "id": "c4af35bf-3fb3-4bf2-8adb-fcc904fbd47e"
    },
    {
        "author": "李光",
        "paragraphs": [
            "曾見端門萬炬燈，天街追逐少年行。",
            "如今老病惟貪睡，懶向州衙看樂棚。"
        ],
        "title": "癸亥上元余謫藤江是時初開樂禁人意欣欣吳元預作紀事二絕頗入風雅戲和其韻  其一",
        "id": "574a5eba-8a5e-4797-8ec7-992f7cf1717e"
    },
    {
        "author": "李光",
        "paragraphs": [
            "再聞韶樂共欣然，太守推行詔墨鮮。",
            "山郡莫嫌娼女拙，嫁他蜑戶已多年。"
        ],
        "title": "癸亥上元余謫藤江是時初開樂禁人意欣欣吳元預作紀事二絕頗入風雅戲和其韻  其二",
        "id": "c8059540-ce65-429f-b824-2c4e02b790f0"
    },
    {
        "author": "李光",
        "paragraphs": [
            "篔簹脱籜已穿林，裊露搓烟蘚徑深。",
            "宴坐蒲團空寂處，一聲啼鳥故相侵。"
        ],
        "title": "次韻康守通幽亭三絕  其一",
        "id": "081e71b4-c871-4bf8-86a2-6e2343656bf3"
    },
    {
        "author": "李光",
        "paragraphs": [
            "風捲千梢偃斾旌，杖藜徐步到幽亭。",
            "他年持節重遊地，父老爭看舊使星。"
        ],
        "title": "次韻康守通幽亭三絕  其二",
        "id": "ffb7a59f-7a03-401c-9e9d-febc68145344"
    },
    {
        "author": "李光",
        "paragraphs": [
            "吏散庭空絕往還，焚香默坐似居山。",
            "新詩改罷重搔首，自拾堦前筍籜斑。"
        ],
        "title": "次韻康守通幽亭三絕  其三",
        "id": "60286191-4b6a-48ab-ba8c-8741fead82be"
    },
    {
        "author": "李光",
        "paragraphs": [
            "桄榔澀勒易成林，午枕蕭然一榻深。",
            "春半已無桃杏在，夜深惟有月華侵。"
        ],
        "title": "端居無以遣興偶成三小詩仍用前韻呈元壽會元二公  其一",
        "id": "487a3e72-1a4f-405f-88a0-0635114c9188"
    },
    {
        "author": "李光",
        "paragraphs": [
            "搖搖北望動心旌，老病聊依泂酌亭。",
            "時有小兵來滌硯，清泉一掬冷涵星。"
        ],
        "title": "端居無以遣興偶成三小詩仍用前韻呈元壽會元二公  其二",
        "id": "580b91ba-3252-4ff9-81cc-a536adac5460"
    },
    {
        "author": "李光",
        "paragraphs": [
            "流轉南來未放還，此身忽到海中山。",
            "臨池顧影聊娛戲，懶把青銅照鬢斑。"
        ],
        "title": "端居無以遣興偶成三小詩仍用前韻呈元壽會元二公  其三",
        "id": "9774ffa9-d33b-488b-8220-0cea66cbef3b"
    },
    {
        "author": "李光",
        "paragraphs": [
            "城隅詰曲趁溪斜，遙望青帘認酒家。",
            "行過小橋沙路盡，忽逢菡萏一池花。"
        ],
        "title": "十月二十二日縱步至教諭謝君所居愛其幽勝而庭植道源諸友見尋烹茗奕棋小酌而歸因成二絕句  其一",
        "id": "cbce3e92-471d-48b6-983c-f3f6cb317974"
    },
    {
        "author": "李光",
        "paragraphs": [
            "歸來庭院欲棲鴉，冷落誰憐副使家。",
            "獨向小園行欲遍，籬邊黄菊有殘花。"
        ],
        "title": "十月二十二日縱步至教諭謝君所居愛其幽勝而庭植道源諸友見尋烹茗奕棋小酌而歸因成二絕句  其二",
        "id": "fae24f94-1590-4a20-bc6c-0cbee0a65ace"
    },
    {
        "author": "李光",
        "paragraphs": [
            "火冷燈青正寂寥，夜寒風勁酒香飄。",
            "隔墻知是鄰醅熟，踏雨沾泥不待招。"
        ],
        "title": "十月三十天氣重陰門巷蕭然乏酒不能招客鄰人釀酒適熟而梁軍判周主簿芋學錄不約而至洗盞更酌喜而成詩以示坐客",
        "id": "702c1150-2868-4b04-abdd-a936cecdb7fb"
    },
    {
        "author": "李光",
        "paragraphs": [
            "朝來風静凍雲消，簾静窗明瓦不飄。",
            "鴉叫三聲乾鵲喜，故應知我有嘉招。"
        ],
        "title": "昨以酒熟鄰士皆來戲作小詩而國幹和章獨未至今日天氣温和再成鄙句促之  其一",
        "id": "929a5779-0e2b-4f47-b827-50bf6a263b87"
    },
    {
        "author": "李光",
        "paragraphs": [
            "星河湛湛夜寥寥，閉戶微聞麝篆飄。",
            "况有南鄰愛酒伴，興來不假楚辭招。"
        ],
        "title": "昨以酒熟鄰士皆來戲作小詩而國幹和章獨未至今日天氣温和再成鄙句促之  其二",
        "id": "766e9e45-315e-4546-832c-b83aa1803960"
    },
    {
        "author": "李光",
        "paragraphs": [
            "旋擷園蔬二寸長，牙齦脆響菊苗香。",
            "欲招鄰友同來啜，恐被鷄豚越短墻。"
        ],
        "title": "五月望日市無魚肉老庖擷園蔬雜以杞菊作羮氣味甚珍戲成小詩適梁軍判送酒頭來并成三絕謝之  其一",
        "id": "93b76036-5e8f-4b5d-af2e-476a38900b82"
    },
    {
        "author": "李光",
        "paragraphs": [
            "疏簾冉冉度茶香，日午誰陪竹戶涼。",
            "陋巷簞瓢已清絕，更將詩句攪空腸。"
        ],
        "title": "五月望日市無魚肉老庖擷園蔬雜以杞菊作羮氣味甚珍戲成小詩適梁軍判送酒頭來并成三絕謝之  其二",
        "id": "bf1a8218-1ad5-49cd-90c7-9c89e9e7d87e"
    },
    {
        "author": "李光",
        "paragraphs": [
            "麴米新篘只隔墻，西風吹過酒頭香。",
            "故知王母憐愁獨，煩送瑤池九醖觴。"
        ],
        "title": "五月望日市無魚肉老庖擷園蔬雜以杞菊作羮氣味甚珍戲成小詩適梁軍判送酒頭來并成三絕謝之  其三",
        "id": "8bb39f4e-0cb8-40dd-b0b6-1aa71f4f277a"
    },
    {
        "author": "李光",
        "paragraphs": [
            "春潮和雨沒平沙，沙岸疏籬盡酒家。",
            "北客慣尋寒食路，不知人日已無花。"
        ],
        "title": "新年雜興十首  其一",
        "id": "0ebf26f1-0ebc-4ac8-af1d-7f3a50d3ff53"
    },
    {
        "author": "李光",
        "paragraphs": [
            "海邦人日似深春，籬外桃花半不存。",
            "自要杖藜閑信步，蹇驢牽去繋榕根。"
        ],
        "title": "新年雜興十首  其二",
        "id": "cf3ddd30-b165-4f02-9c8e-3d650e4b1bcd"
    },
    {
        "author": "李光",
        "paragraphs": [
            "紅蕉欄畔小池塘，山雨添花映短墻。",
            "自是冰霜元不到，浮花那解傲冰霜。"
        ],
        "title": "新年雜興十首  其三",
        "id": "cfd21cfa-3f5d-41af-a6be-821888d6ea82"
    },
    {
        "author": "李光",
        "paragraphs": [
            "獨酌怡然萬慮平，夕陽窗牖喜新晴。",
            "矮牀睡稳誰呼覺，只有幽禽一兩聲。"
        ],
        "title": "新年雜興十首  其四",
        "id": "434f1c00-ec86-46a7-addb-a7f09699329f"
    },
    {
        "author": "李光",
        "paragraphs": [
            "世事悠悠委逝波，六年歸夢寄南柯。",
            "北來莫怪音書斷，衡嶽元無雁字過。"
        ],
        "title": "新年雜興十首  其五",
        "id": "d2d1a044-7c2e-408f-8fe3-cc9cf432cacb"
    },
    {
        "author": "李光",
        "paragraphs": [
            "信是閑中日月遲，頹然那惜寸陰移。",
            "消磨永晝非無術，袖手旁觀數局棋。"
        ],
        "title": "新年雜興十首  其六",
        "id": "ee238b7f-5667-4c88-bc01-042d68e0ea20"
    },
    {
        "author": "李光",
        "paragraphs": [
            "蕭然一榻本無塵，轉物庵中老病身。",
            "江上桃花空記面，不如啼鳥解留春。"
        ],
        "title": "新年雜興十首  其七",
        "id": "698ca0d2-eccb-47dc-89d1-de45103196e8"
    },
    {
        "author": "李光",
        "paragraphs": [
            "負郭幽居一味清，殘花寂寂水泠泠。",
            "夜深宴坐無燈火，捲起疏簾月滿庭。"
        ],
        "title": "新年雜興十首  其八",
        "id": "46310685-f101-4525-b24e-92d36892b1a7"
    },
    {
        "author": "李光",
        "paragraphs": [
            "佳節無人共一尊，熒熒燈火雨昏昏。",
            "憑誰與喚烟霞伴，直上羅浮看上元。"
        ],
        "title": "新年雜興十首  其九",
        "id": "9c3bf2f6-0df5-4284-9e53-58404f83cf1b"
    },
    {
        "author": "李光",
        "paragraphs": [
            "去國頻經曠蕩恩，新年猶寄海南村。",
            "掇移妙境非難事，直使心超不二門。"
        ],
        "title": "新年雜興十首  其一○",
        "id": "ea4d12d3-0781-4bed-81f4-2e6325a7ab73"
    },
    {
        "author": "李光",
        "paragraphs": [
            "三載幽棲養性靈，焚香默坐萬緣輕。",
            "空庭野草萋萋碧，更覺秋來少送迎。"
        ],
        "title": "秋日雜詠十首  其一",
        "id": "f49082df-38c6-41fa-b702-7f8b7f227f6c"
    },
    {
        "author": "李光",
        "paragraphs": [
            "抄罷唐詩筆暫停，不將奇字問添丁。",
            "郊坰秋半無炎暑，凈拂明窗讀道經。"
        ],
        "title": "秋日雜詠十首  其二",
        "id": "2990cbcc-63af-4976-964b-1c074697814c"
    },
    {
        "author": "李光",
        "paragraphs": [
            "風露蕭蕭月欲沈，方池水静影横參。",
            "何人睡覺來陪我，更取金荷瀲灔斟。"
        ],
        "title": "秋日雜詠十首  其三",
        "id": "0c95e775-a0c6-43e5-8048-928c902d85f8"
    },
    {
        "author": "李光",
        "paragraphs": [
            "招呼佳侣暫忘形，夜久金莖露欲零。",
            "風捲晴雲時點綴，未妨華月上青冥。"
        ],
        "title": "秋日雜詠十首  其四",
        "id": "497643cd-35d9-4f9e-be11-295f1a7a37fd"
    },
    {
        "author": "李光",
        "paragraphs": [
            "海濱三度過中秋，雨横無因到庾樓。",
            "萬里無塵今夕月，不須攜客上羅浮。"
        ],
        "title": "秋日雜詠十首  其五",
        "id": "1eb23804-493d-40a1-8b7e-31b5a3a23e67"
    },
    {
        "author": "李光",
        "paragraphs": [
            "沙路微行到懶窠，晚風斜日滿烟蘿。",
            "焚香坐久疑無路，忽見帆檣竹外過。"
        ],
        "title": "秋日雜詠十首  其六",
        "id": "f433c70a-4423-40c3-8598-71048f61f610"
    },
    {
        "author": "李光",
        "paragraphs": [
            "杖策尋幽路欲迷，華鬘椎髻雜生黎。",
            "空階秋晚無霜葉，自把清詩竹上題。"
        ],
        "title": "秋日雜詠十首  其七",
        "id": "e25339b8-0c84-4c3d-8543-8d88c5df3169"
    },
    {
        "author": "李光",
        "paragraphs": [
            "老去忘情不厭閑，酒杯詩軸最相關。",
            "籬邊知是重陽近，萸實微紅菊蘂斑。"
        ],
        "title": "秋日雜詠十首  其八",
        "id": "f8232590-4e1a-4c65-810d-fb1d05990670"
    },
    {
        "author": "李光",
        "paragraphs": [
            "天南誰把尺書傳，老眼經秋自不眠。",
            "鼓角聲回窗未掩，可堪殘月到牀前。"
        ],
        "title": "秋日雜詠十首  其九",
        "id": "f8892fd2-1bcc-4849-8eaa-8e75aec0895d"
    },
    {
        "author": "李光",
        "paragraphs": [
            "可笑餘生習氣纒，時時吟詠偶盈編。",
            "心閑身老趨平淡，不是新來效樂天。"
        ],
        "title": "秋日雜詠十首  其一○",
        "id": "941355f8-c300-48b4-838e-d4f87b4f161b"
    },
    {
        "author": "李光",
        "paragraphs": [
            "直綴還縚岸幅巾，三年海外見來頻。",
            "鬢髯若爲添霜雪，始覺衰容更逼真。"
        ],
        "title": "贈傳神陳生",
        "id": "d6d680ae-2c44-4f83-8422-e52190420857"
    },
    {
        "author": "李光",
        "paragraphs": [
            "小橋西巷每徜徉，忽趁南風返故鄉。",
            "旋汲雙泉烹日鑄，從今誰共北窗涼。"
        ],
        "title": "列之告别爲之悵然小詩送别",
        "id": "2037c7e2-6d3d-43fd-8ae0-6b71f7096b10"
    },
    {
        "author": "李光",
        "paragraphs": [
            "汝到家中暫喜歡，倚門慈母問平安。",
            "舉頭便見天邊月，莫作千山萬水看。"
        ],
        "title": "小詩送孟堅北歸",
        "id": "3ce30d43-2df1-48bb-ba77-006dea24bea8"
    },
    {
        "author": "李光",
        "paragraphs": [
            "新築茅亭澀勒間，蒲團坐久欲忘還。",
            "道人應供歸來晚，只有野僧相伴閑。"
        ],
        "title": "己巳二月三日晚食罷步至林氏園了然道人新築小亭愛其閴寂獨坐久之白上人來出門又逢魏子歸而寫之以詩偶翻舊藁見之恍然因書以示庭植二首  其一",
        "id": "5a38f18c-b935-41c3-a0af-e644bd0cde85"
    },
    {
        "author": "李光",
        "paragraphs": [
            "夕照穿林暮靄收，出門忽見月如鈎。",
            "幽人曳杖來尋伴，一笑能令萬慮休。"
        ],
        "title": "己巳二月三日晚食罷步至林氏園了然道人新築小亭愛其閴寂獨坐久之白上人來出門又逢魏子歸而寫之以詩偶翻舊藁見之恍然因書以示庭植二首  其二",
        "id": "f594fd74-54e0-4c07-9a00-e6b1d838ced7"
    },
    {
        "author": "李光",
        "paragraphs": [
            "轉物庵中一老人，十年嶺嶠且藏身。",
            "黎山萬叠波千頃，心鏡孤圓月一輪。"
        ],
        "title": "書尾寄六十五姪孟容",
        "id": "4c7c4c16-30fc-4f16-9cba-a146afac35ef"
    },
    {
        "author": "李光",
        "paragraphs": [
            "甃石流溝汲愈新，秋無落葉旱無塵。",
            "他年莫忘癡頑老，曾是雙泉舊主人。"
        ],
        "title": "雙泉亭",
        "id": "c4016dfe-de8d-4aac-a91c-30191eba74e3"
    },
    {
        "author": "李光",
        "paragraphs": [
            "赫日曉林起瘴烟，小亭風景獨蕭然。",
            "門前剝啄須輕手，窗下幽人正醉眠。"
        ],
        "tags": [
            "长江"
        ],
        "title": "陳氏面北小亭遠依林壑下瞰長江主人每醉卧其下歎羡不足戲留小詩云",
        "id": "93828ba5-29d2-4a60-9cee-6b9b617d141e"
    },
    {
        "author": "李光",
        "paragraphs": [
            "幽香偏許夜深聞，冷蘂從來水外村。",
            "南地恨無霜雪伴，獨將孤影照黄昏。"
        ],
        "title": "十一月二十八日陳令分寄梅花數枝爲賦兩絕句  其一",
        "id": "e544ef58-dfce-46c3-b1e0-0894205527c4"
    },
    {
        "author": "李光",
        "paragraphs": [
            "一枝淡静玉無痕，便覺蕭娘氣味村。",
            "旋汲清泉滋蓓蕾，小窗留待月微昏。"
        ],
        "title": "十一月二十八日陳令分寄梅花數枝爲賦兩絕句  其二",
        "id": "2b613048-5ba4-47dc-9d23-6d1903ce294e"
    },
    {
        "author": "李光",
        "paragraphs": [
            "香超薝蔔斷知聞，窮臘開花處處村。",
            "應笑多姿桃杏俗，更嫌貪睡海棠昏。"
        ],
        "title": "二子繼韻復賦二首  其一",
        "id": "6bff1a34-6255-4705-9cc9-3f6fec8bfd7d"
    },
    {
        "author": "李光",
        "paragraphs": [
            "城上胡笳枕上聞，却愁羌笛起孤村。",
            "冰容不入丹青手，玉骨那憂瘴霧昏。"
        ],
        "title": "二子繼韻復賦二首  其二",
        "id": "e0d7ff68-3106-4344-bc0e-9b3016c2213c"
    },
    {
        "author": "李光",
        "paragraphs": [
            "不羡蒲萄馬乳寒，品流須着荔支間。",
            "幽人頓覺空囊富，合浦明珠一夜還。"
        ],
        "title": "文昌陳令寄龍眼甚富",
        "id": "f706669f-35ba-4988-95df-c8694f1ced5e"
    },
    {
        "author": "李光",
        "paragraphs": [
            "病骨支離睡半醒，雨餘芳草入簾青。",
            "焚香隱几無人到，讀盡黄庭一卷經。"
        ],
        "title": "儋耳病起偶題",
        "id": "cadd33c5-a29d-475a-ad2a-b7dae410bfb0"
    },
    {
        "author": "李光",
        "paragraphs": [
            "褰帷露冕更停輪，渺渺旌麾入瘴雲。",
            "異境盡憑詩寫去，郡僚爭喜得新聞。"
        ],
        "title": "黎人二首  其一",
        "id": "f842c9bd-0937-4bac-a02b-40d54d8fbf4d"
    },
    {
        "author": "李光",
        "paragraphs": [
            "桄榔林裏便爲家，白首那曾識使華。",
            "莫說蠻村與黎洞，郡人觀覩亦咨嗟。"
        ],
        "title": "黎人二首  其二",
        "id": "130edbfd-b43c-45b7-975f-f1a019456a1e"
    },
    {
        "author": "李光",
        "paragraphs": [
            "庵後疏籬蔓碧花，庵前榕葉晚藏鴉。",
            "階前草長苔痕滿，裝出儋州副使家。"
        ],
        "title": "春日偶題",
        "id": "1ca77f50-cbee-4c32-b292-476c2c7bac6a"
    },
    {
        "author": "李光",
        "paragraphs": [
            "春日追遊載酒堂，名園疑有野梅芳。",
            "籬邊水畔無尋處，只向風前認暗香。"
        ],
        "title": "海外實未嘗見梅爲賦一絕",
        "id": "366b1c3d-7888-49d9-b4a0-449095ca8e49"
    },
    {
        "author": "李光",
        "paragraphs": [
            "杜門一法有深機，勝把玄關叩祖師。",
            "覆罷忘憂還獨酌，免陪歌酒免論棋。"
        ],
        "title": "德舉予丱角友生也書來寄三小詩并示杜門圓妙方指趣深遠因次韻爲謝仍寄出門散方亦反招隱之義也兼示商叟一笑",
        "id": "5d8f48dd-144c-4ee7-baa9-82ec76ffc767"
    },
    {
        "author": "李光",
        "paragraphs": [
            "變化形容似老儒，南來權作白髭鬚。",
            "祗應坐上無鷹犬，走作人間老野狐。"
        ],
        "title": "老野狐",
        "id": "8b90c960-6759-456a-835b-0096e47b56b4"
    },
    {
        "author": "李光",
        "paragraphs": [
            "桄榔林裏見桃花，正似羅幃翠幕遮。",
            "老去已無篸髻夢，凈瓶歸插一枝斜。"
        ],
        "title": "中春之初與諸友遊黎氏園荆華贈予桃花一枝歸置瓶中連日不凋因成兩絕示同行且令同賦  其一",
        "id": "03d9c045-3aac-4f51-b6a4-2fcef860e4d3"
    },
    {
        "author": "李光",
        "paragraphs": [
            "竹外籬邊映柳條，一枝纖軟更妖嬈。",
            "似知摩詰愁無伴，留向書窗不忍凋。"
        ],
        "title": "中春之初與諸友遊黎氏園荆華贈予桃花一枝歸置瓶中連日不凋因成兩絕示同行且令同賦  其二",
        "id": "cdb392b0-1b47-4aba-9590-a6782ad600e4"
    },
    {
        "author": "李光",
        "paragraphs": [
            "市無魚肉爨無烟，晨起齋廚每索然。",
            "欲識先生真樂地，飯蔬飲水曲肱眠。"
        ],
        "title": "庖人宋奕請告往瓊般家怪久不至聞已設廚矣戲贈朱推",
        "id": "de3a81e7-f0b3-443f-8759-dc4b3d31529f"
    },
    {
        "author": "李光",
        "paragraphs": [
            "瑟瑟聲微冉冉香，炎天瘴海變清涼。",
            "從今莫遣兒童斫，留取濃陰庇一方。"
        ],
        "title": "感松  其一",
        "id": "1fe05a6e-4802-4eb8-ad6a-d4dcfc65cceb"
    },
    {
        "author": "李光",
        "paragraphs": [
            "根盤厚地幹參天，護養龍髯幾百年。",
            "忍把斧斤頻剪伐，坐令鱗甲化非烟。"
        ],
        "title": "感松  其二",
        "id": "7d27e965-c499-4fa5-8826-9cb25862631b"
    },
    {
        "author": "李光",
        "paragraphs": [
            "每憶西湖九里松，眼明忽見紫髯翁。",
            "隱居庭院多栽種，爲愛笙簫遞晚風。"
        ],
        "tags": [
            "西湖"
        ],
        "title": "感松  其三",
        "id": "199171a7-5c15-492c-a537-b956f94eb26a"
    },
    {
        "author": "李光",
        "paragraphs": [
            "顔樂簞瓢孔飯蔬，先生休歎食無魚。",
            "小兵知我須招客，市上今晨報有猪。"
        ],
        "title": "昌化肉不常得予蔬食已慣每聞有猪則召一二友生同飯月不過二三四月二日聞有猪亟令召三職事",
        "id": "f7f3954e-dd4c-4baf-9ff0-ecc2cf59ea3c"
    },
    {
        "author": "李光",
        "paragraphs": [
            "庵中宴坐戶長扃，鼓瑟吟詩樂性靈。",
            "客至不妨談道妙，儒書釋典及仙經。"
        ],
        "title": "予三貶而至儋耳又復二年平生習氣掃除殆盡海外去國萬里士民不知朝廷事免議朝政惟是里巷之間是非曲直偶及之入于耳中有如穢物置之寶器自今客至惟經史禪悦道家養生之說乃所樂聞其餘非已所預者可付之一默并成小詩以述已意云",
        "id": "ff030667-e38a-4806-85d7-fc0734699b8b"
    },
    {
        "author": "李光",
        "paragraphs": [
            "冰容幽勝肯爭妍，獨樹亭亭近水邊。",
            "不但色香俱第一，品流宜占百花先。"
        ],
        "title": "戊辰冬與鄰士縱步至吳由道書會所課諸生作梅花詩以先字爲韻戲成一絕句後三年由道來昌化索前作復次韻三首并前詩贈之  其一",
        "id": "4735abb9-04b1-418e-8f41-6008120c08e3"
    },
    {
        "author": "李光",
        "paragraphs": [
            "清影扶疏晚更妍，每教移植小池邊。",
            "一枝獨守凌寒操，肯與羣花較後先。"
        ],
        "title": "戊辰冬與鄰士縱步至吳由道書會所課諸生作梅花詩以先字爲韻戲成一絕句後三年由道來昌化索前作復次韻三首并前詩贈之  其二",
        "id": "a8def665-acc4-4975-837d-1b1069d87b91"
    },
    {
        "author": "李光",
        "paragraphs": [
            "月娥姑射妬清妍，白髪羞將插鬢邊。",
            "冷艶獨排殘臘破，孤芳長占小桃先。"
        ],
        "title": "戊辰冬與鄰士縱步至吳由道書會所課諸生作梅花詩以先字爲韻戲成一絕句後三年由道來昌化索前作復次韻三首并前詩贈之  其三",
        "id": "7bc20a35-fcd1-46f3-b52c-a8f1c91b82b7"
    },
    {
        "author": "李光",
        "paragraphs": [
            "釀成春甕勝玻璃，旋壓真珠味更奇。",
            "飲客莫辭今夕醉，黄河清後卒無期。"
        ],
        "title": "陳渭老今夕開閣誠爲盛事戲成二小詩以侑坐客  其一",
        "id": "05d42457-05e8-42da-a824-0c29cb143f6c"
    },
    {
        "author": "李光",
        "paragraphs": [
            "長堤楊柳映門垂，南北行人認酒旗。",
            "坐上飲流須強醉，休將河水較醇醨。"
        ],
        "title": "陳渭老今夕開閣誠爲盛事戲成二小詩以侑坐客  其二",
        "id": "9fad7912-db1c-4d0f-8d58-f85b1b09861e"
    },
    {
        "author": "李光",
        "paragraphs": [
            "烟市雲莊自一墟，幽花夹道路縈紆。",
            "無人與寫巖巒勝，聊展營丘半幅圖。"
        ],
        "title": "行潘峒諸村愛其巖壑之勝田疇之美因成小詩  其一",
        "id": "d9f3d0f1-f5dd-4d0f-8a31-5ea35ce323e9"
    },
    {
        "author": "李光",
        "paragraphs": [
            "村落家家社酒香，雜花開盡綠陰涼。",
            "山畦是處田疇美，時有歸牛带夕陽。"
        ],
        "title": "行潘峒諸村愛其巖壑之勝田疇之美因成小詩  其二",
        "id": "5d0edee4-fab1-49c0-a287-f2d92713bdd9"
    },
    {
        "author": "李光",
        "paragraphs": [
            "塵榻昏昏睡未醒，床頭腷膞老鷄聲。",
            "年來學道多晨起，免聽城頭畫角清。"
        ],
        "title": "元發惠鳴鷄  其一",
        "id": "a980d3c0-8de2-4a3c-86ec-78c7d4b24e88"
    },
    {
        "author": "李光",
        "paragraphs": [
            "朱冠玄臆氣横秋，得食相呼飽即休。",
            "語默從來有程度，不妨風雨夜颼颼。"
        ],
        "title": "元發惠鳴鷄  其二",
        "id": "a25a53bb-9b1d-49da-8fd7-cd4a9cf8bfc9"
    },
    {
        "author": "李光",
        "paragraphs": [
            "遠和城頭角調清，鄰鷄寂默尚無聲。",
            "幽人底事偏嫌汝，驚斷歸鄉夢不成。"
        ],
        "title": "客惠予早鳴晚鳴二鷄各賦一絕  其一",
        "id": "bd29497a-22bb-4c8e-94ad-028a05dff654"
    },
    {
        "author": "李光",
        "paragraphs": [
            "長庚東出月沉西，飽粟貪眠尚穩棲。",
            "却笑城烏自多事，更籌未急已先啼。"
        ],
        "title": "客惠予早鳴晚鳴二鷄各賦一絕  其二",
        "id": "e05a9977-ce78-4d59-906d-0679a9081b13"
    },
    {
        "author": "李光",
        "paragraphs": [
            "喧喧木杪弄新晴，羈枕驚回夢不成。",
            "任是舌端能百囀，園林春盡寂無聲。"
        ],
        "title": "反舌",
        "id": "0680b477-61f8-4359-9d42-8e83f17212f6"
    },
    {
        "author": "李光",
        "paragraphs": [
            "三接靈丹古所傳，扶危起死勝神仙。",
            "衰顔全藉刀圭力，少駐人間四十年。"
        ],
        "title": "謝文孺寄三接丹岐伯言人各有百二十歲之壽其多夭折者聲色害之也如醉後入房等三事皆促壽命之目予來年八十若服此得終其天年道人之遺也",
        "id": "92d08cbf-e077-4f42-b40d-9e43f4253e7b"
    },
    {
        "author": "李光",
        "paragraphs": [
            "打包行脚爲尋真，偶與蘇仙作近鄰。",
            "萬里移來今有伴，叩門時許訪幽人。"
        ],
        "title": "予謫海外久矣蒙恩徙郴所寓適與蘇仙鄰暇日攜兒徜徉歷覽遺集因閱本傳不載致仙之因特以事母盡孝行耳自古仙真得道如吳真人之流未有不由此而致者世人不知出此多棄遺父母入深山窮谷中父母凍餓不卹也以此求道去仙遠矣因成二小詩題之壁間庶亦少警欲學道而忘其親者  其一",
        "id": "df8708aa-555d-459a-8a9a-8123cd330173"
    },
    {
        "author": "李光",
        "paragraphs": [
            "不須辛苦學神仙，九轉功成亦偶然。",
            "但向閨門躬孝行，會須白日上青天。"
        ],
        "title": "予謫海外久矣蒙恩徙郴所寓適與蘇仙鄰暇日攜兒徜徉歷覽遺集因閱本傳不載致仙之因特以事母盡孝行耳自古仙真得道如吳真人之流未有不由此而致者世人不知出此多棄遺父母入深山窮谷中父母凍餓不卹也以此求道去仙遠矣因成二小詩題之壁間庶亦少警欲學道而忘其親者  其二",
        "id": "f4ac8c54-d784-46cc-b98e-d51fc25b8497"
    },
    {
        "author": "李光",
        "paragraphs": [
            "平生疾惡不量力，指佞擊姦期屏迹。",
            "流落南荒二十年，更無一點烟塵色。"
        ],
        "title": "題義郴傳神贊",
        "id": "d3e10c91-6f48-49ea-a404-bff8e1c971a8"
    },
    {
        "author": "李光",
        "paragraphs": [
            "造物閟靈境，靈山隱仙躅。",
            "丹成自飛昇，何用駕鸞鵠。",
            "舉手金沙嶺，片石聊寄足。",
            "至今鎖煙扉，氣象鍾清淑。",
            "井池丹藥就，千載湛寒綠。",
            "我來春雨餘，溢水漲幽谷。",
            "琤琤落環珮，細細響琴筑。",
            "黄冠六七輩，一一道機熟。",
            "余師本緇流，游走遍四瀆。",
            "初明大乘禪，鋒辨誰敢觸。",
            "升堂猛虎跪，諸方狐鼠伏。",
            "晚乃思長生，師許隸寶籙。",
            "時登玉虚殿，叨迎御輿服。",
            "俯仰能幾時，世事有反覆。",
            "蕭然坐空巖，復理舊松竹。",
            "却談京洛夢，感慨氣填腹。",
            "人生夢幻耳，何必苦拘束。",
            "期師謝冠裳，復見真面目。"
        ],
        "title": "昭真宫",
        "id": "69afb086-6bd9-4388-a017-a7e6d43b4453"
    },
    {
        "author": "李光",
        "paragraphs": [
            "夫何于會稽，卓然有裘氏。",
            "同居六百年，相聚三千指。",
            "昔賢欽義方，列奏聞天子。",
            "恩詔保門閭，光華映閭里。"
        ],
        "title": "裘氏義門",
        "id": "999aa91c-65cf-4531-91ca-328265688972"
    },
    {
        "author": "李光",
        "paragraphs": [
            "一川花柳擁雕欄，濃綠浮空四面山。",
            "便欲移家來住此，不將名姓落人間。"
        ],
        "title": "懷三峰樓",
        "id": "e25a0d76-021b-4696-8616-0302bd104b62"
    },
    {
        "author": "李光",
        "paragraphs": [
            "家用好處尋難遍，日月當門只臥龍。",
            "欲盡南山巖壑勝，須來亭上少從容。"
        ],
        "title": "千巖亭",
        "id": "68aa9e74-0303-4ccc-bd96-ade946382a27"
    },
    {
        "author": "李光",
        "paragraphs": [
            "十載清遊得重尋，風門小立契初心。",
            "上盤直與雲天近，下瞰不知巖壑深。",
            "浥露黄花平襯地，著霜紅葉巧依林。",
            "他年願結香燈社，竹杖芒鞋數共臨。"
        ],
        "title": "題嵊縣黄山庵",
        "id": "6e86af43-82e6-4476-80de-daf6a7eece77"
    },
    {
        "author": "李光",
        "paragraphs": [
            "河畔牽牛織女星，東西相望幾千程。",
            "乘槎我欲機邊坐，應解停梭問姓名。"
        ],
        "title": "問漢亭",
        "id": "b7909c4c-3a03-49bf-b0c6-f9c0172cc5d7"
    },
    {
        "author": "李光",
        "paragraphs": [
            "枯木摧殘色境空，西風獨占水芙蓉。",
            "瑤池飲散紅妝鬧，洛浦人歸翠蓋重。",
            "日影透簾香掩苒，月華侵坐客從容。",
            "閑花瑣細能長久，免被移栽太華峰。"
        ],
        "title": "城南池",
        "id": "437bdf33-419c-47ab-ad00-ed1a87e771f9"
    },
    {
        "author": "李光",
        "paragraphs": [
            "昌江真陋邦，芋魁的盈尺。",
            "逐客方阨陳，飽食度終日。"
        ],
        "title": "昌江",
        "id": "3925f9cf-96ca-4b4e-b3a7-c4a8bfa2680d"
    },
    {
        "author": "李光",
        "paragraphs": [
            "招提清絕冠諸方，溪繞山圍勝氣藏。",
            "好在池塘存舊址，依然花木隱禪房。",
            "風生殿閣元無暑，雨後松篁自有香。",
            "日暮不教清興盡，更登絕頂瞰微茫。"
        ],
        "title": "破山寺",
        "id": "3376bbf8-9cd7-4971-b067-9677917b1077"
    },
    {
        "author": "李光",
        "paragraphs": [
            "舍南舍北竹千竿，鏡凈無塵碧玉寒。",
            "中有老人清似水，晚來相對倚欄桿。"
        ],
        "title": "勝法寺",
        "id": "36a33d4c-485b-4a67-8442-de9ce8e7093e"
    },
    {
        "author": "李光",
        "paragraphs": [
            "山遠江深勝地藏，森森喬木間修篁。",
            "月林不動參差影，花徑常供自在香。",
            "沉水爇殘金鴨冷，落花飛盡綠陰涼。",
            "神通甚愧維摩老，聊長蠻邦作醉鄉。"
        ],
        "title": "秀香堂",
        "id": "b1921c2f-30ff-4ed4-be62-491498cfc95b"
    },
    {
        "author": "李光",
        "paragraphs": [
            "才賢國運每相關，出處公遭典午間。",
            "夢裏鉛華渾脈脈，蕭中芳迹尚班班。",
            "始高霄漢鴻飛遠，終惜雲巢鳳不還。",
            "好是南陽扶漢鼎，勳名千古仰東山。"
        ],
        "title": "東山",
        "id": "0447659d-45f2-46d8-8963-4aaba0acaa9d"
    },
    {
        "author": "李光",
        "paragraphs": [
            "忠言直節動華夷，肯爲投閑更息機。",
            "南國忽聞梁木折，中原猶望袞衣歸。",
            "平生學術唯心得，晚節功名與願違。",
            "老病無因執哀靷，翔風空有淚霑衣。"
        ],
        "title": "挽李忠定",
        "id": "9654cada-a03e-4cba-ad2b-b17c43ac399a"
    },
    {
        "author": "李光",
        "paragraphs": [
            "此日開軒懷謝傅，直緣談笑破苻堅。"
        ],
        "title": "句  其一",
        "id": "ecd39a19-ac90-4d76-9851-9263dc310e08"
    },
    {
        "author": "李光",
        "paragraphs": [
            "吾衰自不出，孰謂出無友。"
        ],
        "title": "句  其二",
        "id": "2ea4d992-0cc3-4eed-9b35-c151484188dd"
    },
    {
        "author": "李光",
        "paragraphs": [
            "吾師坐忘真，盧扁非良醫。"
        ],
        "title": "句  其三",
        "id": "1495eb8f-5429-4997-ab83-89a9d2021f45"
    },
    {
        "author": "李光",
        "paragraphs": [
            "海薪不論錢，何苦憂無炭。"
        ],
        "title": "句  其四",
        "id": "9831c486-5160-4507-bc7d-8813cf3e4ef2"
    },
    {
        "author": "李光",
        "paragraphs": [
            "銅盆湛冰雪，誰謂無寒泉。"
        ],
        "title": "句  其五",
        "id": "dbee4718-52ef-4fd3-865c-9ec9d9ce17fd"
    },
    {
        "author": "李光",
        "paragraphs": [
            "昌江古佳郡。"
        ],
        "title": "句  其六",
        "id": "0d1b46a5-49bf-436f-bc5b-cc8a13f9cfe7"
    },
    {
        "author": "鄭望之",
        "paragraphs": [
            "可是今年老也無，兒孫次第飲屠蘇。",
            "一門骨肉知多少，日出高時到老夫。"
        ],
        "title": "除夕",
        "id": "596294c0-9c85-4f93-b834-379d6af1d4eb"
    },
    {
        "author": "鄭望之",
        "paragraphs": [
            "熙陵嘗賦釣魚篇，意屬磻溪舊所傳。",
            "治世代天今六相，中興扶日跨羣賢。",
            "已栽桃李滿天下，更卜林泉占海邊。",
            "不似東山攜妓女，一觴一詠度長年。",
            "一從奉得去年書，報道江山已定居。",
            "應料于今台岳畔，還同自昔輞川圖。",
            "君臣終始如公少，將相聲名自古無。",
            "何日雍容陪杖屨，松風山徑竹籃輿。"
        ],
        "title": "建炎丞相成國呂忠穆公退老堂",
        "id": "b5107ff9-af59-4136-8dfb-f283db8a225a"
    },
    {
        "author": "唐悊",
        "paragraphs": [
            "關中金印豈秦關，想見風流漢已還。",
            "大饗似書譙縣石，蘭亭寧數會稽山。",
            "空餘此日歸囊櫜，曾是當年雜佩環。",
            "萬戶況將取如斗，此章何足繫腰間。"
        ],
        "title": "賦漢印",
        "id": "e2975995-fdc5-40f4-b190-d7e0f1c04066"
    },
    {
        "author": "唐悊",
        "paragraphs": [
            "聞君新得小山川，畫手來從郜雍賢。",
            "不學農夫焉用稼，若爲王子豈知田。",
            "我真壠上躬耕客，親見人間小隱天。",
            "始識何年京樣熟，菊籬寧似景龍邊。"
        ],
        "title": "題宗室趙大年橫卷",
        "id": "34f84846-679b-4900-9ee8-d4a5d123aba4"
    },
    {
        "author": "范坦",
        "paragraphs": [
            "煙村水寺若江湖，林麓山川入畫圖。",
            "壁上薰風爲誰製，柄臣曾此耀歸途。"
        ],
        "title": "題延慶寺  其一",
        "id": "74b5fdd9-7b5a-456f-9380-ba0ec6b4cd60"
    },
    {
        "author": "范坦",
        "paragraphs": [
            "寺閣涵虛跨碧潭，菰蒲楓柳認江南。",
            "侍臣家世俱遊此，雁敘題名在壁龕。"
        ],
        "title": "題延慶寺  其二",
        "id": "e7fa9c5c-30f4-4ffd-8f65-2a68019d9e1c"
    },
    {
        "author": "何甫",
        "paragraphs": [
            "一門橫大道，雙劍插長空。",
            "鼓鑄非人力，磨礱任化工。"
        ],
        "title": "劍門關",
        "id": "48c2ca33-5d09-4808-a8a9-1ed8c1261082"
    },
    {
        "author": "曹量",
        "paragraphs": [
            "駐車長道莫加鞭，得到幽藍頓豁然。",
            "千仞嵐高晴聚翠，萬年枝花莫生煙。",
            "滿窗夜到天涯月，一枕秋深海眼泉。",
            "自是寂中有真趣，如何瀟灑不忘筌。"
        ],
        "title": "廣勝寺",
        "id": "019575f6-9428-408c-aee0-1ecb8a93c305"
    },
    {
        "author": "韓繳如",
        "paragraphs": [
            "泣涕汍瀾欲別離，此生無復再來期。",
            "漫將寶玉陳深意，莫忘思人見物時。"
        ],
        "title": "別葉館伴",
        "id": "2f8d0261-e69e-49c1-94d5-8715364b0e80"
    },
    {
        "author": "家誠之",
        "paragraphs": [
            "自從朱邸翊元良，聖學磨礱日就將。",
            "嗜飽豈容登鼎俎，剪桐爭肯戲圭璋。",
            "經筵猶有八圖在，御座俄驚一鑑亡。",
            "恤典隆名雖寵渥，何如大政細平章。"
        ],
        "title": "挽黄忠文公  其一",
        "id": "ffccca2f-43b7-4b81-9635-650fb3f204db"
    },
    {
        "author": "家誠之",
        "paragraphs": [
            "棘闈尚記一窗鄰，把酒論文情獨親。",
            "轍跡我猶循井絡，履聲公已上星辰。",
            "追思九鼎回天力，莫贖千金報國身。",
            "老去驅車隻劍道，忍看高冢臥麒麟。"
        ],
        "title": "挽黄忠文公  其二",
        "id": "085d1918-3082-456a-ada9-0b6cdf61afd6"
    },
    {
        "author": "馮如愚",
        "paragraphs": [
            "地靈人秀誰稱首，文屬君華武硬弓。"
        ],
        "title": "句",
        "id": "78954363-3b6a-4c4e-8e95-230597eeef1c"
    },
    {
        "author": "王耕",
        "paragraphs": [
            "樓上虛懷待月時，寫景應難不賦詩。",
            "一天列宿坐中見，萬里青天雲外歸。"
        ],
        "title": "夢中作",
        "id": "0baa8f7b-0f46-4ac2-b10e-5cefd1a0f440"
    },
    {
        "author": "謝安時",
        "paragraphs": [
            "結屋傍雲根，溪山似陸渾。",
            "釣舟藏荻渚，吟逕入花村。",
            "竹月盡滿壁，松風時款門。",
            "靜中元有物，浩氣塞乾坤。"
        ],
        "title": "雲根書院作",
        "id": "3e19836b-8e8e-439d-b185-5821870c0ee6"
    },
    {
        "author": "李元亮",
        "paragraphs": [
            "人閑知晝永，花落見春深。"
        ],
        "title": "句  其一",
        "id": "6f63f8ea-e919-4d73-a9b5-94435cce8959"
    },
    {
        "author": "李元亮",
        "paragraphs": [
            "朝雨未休還暮雨，臘寒才過又春寒。"
        ],
        "title": "句  其二",
        "id": "b85c2593-c8d4-4d4f-b689-3a318b7b3cc3"
    },
    {
        "author": "李元亮",
        "paragraphs": [
            "可憐三萬六千日，長做東西南北人。"
        ],
        "title": "句  其三",
        "id": "36b5543e-2bcf-4bc4-afcd-706f9d4f1ec7"
    },
    {
        "author": "孫鰲",
        "paragraphs": [
            "雙樹輪囷五百年，開華結實兩爭妍。",
            "我來問道師知否，祖意元無法可傳。"
        ],
        "title": "草堂寺",
        "id": "1bf52adc-dafd-47c5-a2b4-bf4cd6f50114"
    },
    {
        "author": "綦革",
        "paragraphs": [
            "三月楊花滿路飛，金人遊騎拍鞍歸。",
            "高天二聖猶難保，誰道雄關是可依。"
        ],
        "title": "贈故人",
        "id": "98223bbd-0ffc-426c-ae22-063ccf1d4781"
    },
    {
        "author": "季季",
        "paragraphs": [
            "虛窗雲暗青燈小，松檜無風春悄悄。",
            "子規枝上叫夢回，清磬一聲山月曉。"
        ],
        "title": "祈澤寺  其一",
        "id": "09469193-be8d-4b16-b801-a5c0b69c3d6d"
    },
    {
        "author": "季季",
        "paragraphs": [
            "官南官北添身累，年去年來換鬢青。",
            "何日歸來閑歲月，掃山廬墓過餘齡。"
        ],
        "title": "祈澤寺  其二",
        "id": "4a1f17da-0e05-4bb3-8f09-bcec6b6d5714"
    },
    {
        "author": "釋妙喜",
        "paragraphs": [
            "萬仞懸崖忽放身，起來依舊卻惺惺。",
            "饑餐渴飲無餘事，那論昔人非昔人。"
        ],
        "title": "偈",
        "id": "f341afbc-b56e-4c7d-8fc8-b7b08c8d5906"
    },
    {
        "author": "釋妙喜",
        "paragraphs": [
            "非湛非搖此法源，當機莫厭假名存。",
            "直須過量英靈漢，方入無邊廣大門。",
            "萬境交羅元不二，六窗晝夜未嘗昏。",
            "翻思龐老事無別，擲劍揮空豈有痕。"
        ],
        "title": "和覺禪師賦六湛堂",
        "id": "772ed3c6-4861-4a8a-8026-a4fea6a9f5ce"
    },
    {
        "author": "釋妙喜",
        "paragraphs": [
            "通身一穿金鎖骨，堪與人天爲軌則。",
            "要識臨濟小廝兒，便是當年白拈賊。"
        ],
        "title": "偈",
        "id": "f7fcee9e-1f50-4de3-aea5-f450a396c725"
    },
    {
        "author": "釋妙喜",
        "paragraphs": [
            "只此形骸，即是其人。",
            "一靈皮袋，皮袋一靈。"
        ],
        "title": "和馮濟川題枯髏圖",
        "id": "c6e55af8-aa2c-4de1-8b3c-5f4100479513"
    },
    {
        "author": "李若璞",
        "paragraphs": [
            "蒼蒼夜色雲云遠，葉落風林噪亂鴉。",
            "香篆暖煙濃結穗，暗窗寒雪密飄花。",
            "瑯瑯翠竹幽音碎，耿耿青燈孤影斜。",
            "忘累俗情添興雅，晚眠獨啜滿甌茶。"
        ],
        "title": "冬夜",
        "id": "16ffb082-053b-4183-afbc-869a8c8c9da0"
    },
    {
        "author": "薛道光",
        "paragraphs": [
            "軋軋相從響發時，不從他得豁然知。",
            "桔槔說盡無生曲，井裏泥蛇舞柘枝。"
        ],
        "title": "桔槔頌",
        "id": "54df4465-6bf8-4d93-8ba5-6eaad4335c36"
    },
    {
        "author": "薛道光",
        "paragraphs": [
            "鐵馬奔入海，泥蛇飛上天。",
            "蓬萊三島路，元不在西邊。"
        ],
        "title": "臨終頌",
        "id": "2db6be72-fcb2-4f5d-98a5-756ef37a951f"
    },
    {
        "author": "薛道光",
        "paragraphs": [
            "有物含靈體，無名本自然。",
            "赤龍藏宇宙，白虎隱丹田。",
            "北斗南辰下，眉毛助睫邊。",
            "灰心行水火，定息見真鉛。"
        ],
        "title": "還丹復命篇 五言十六首 其一",
        "id": "38688261-de73-435b-8c0a-a25c15ddda60"
    },
    {
        "author": "薛道光",
        "paragraphs": [
            "精氣元無本，神靈共一家。",
            "但能擒五賊，自可結三花。",
            "甲乙無令失，庚辛不要差。",
            "一陽歸正令，七返轉河車。"
        ],
        "title": "還丹復命篇 五言十六首 其二",
        "id": "7da45674-7fe3-42ef-a0bb-b30a72873cf9"
    },
    {
        "author": "薛道光",
        "paragraphs": [
            "此事誠難測，賢愚總不分。",
            "雀應非鳳類，馬不入羊羣。",
            "㹀產都三百，乾坤共一斤。",
            "巡行十二路，赤脚猛將軍。"
        ],
        "title": "還丹復命篇 五言十六首 其三",
        "id": "8b17c8f7-2430-4050-be54-71892e1609e3"
    },
    {
        "author": "薛道光",
        "paragraphs": [
            "一二三四五，南辰對北辰。",
            "虎龍含碧玉，金木孕珠珍。",
            "雲散家家月，花開處處春。",
            "幾多雲外客，盡是世間人。"
        ],
        "title": "還丹復命篇 五言十六首 其四",
        "id": "0b55dabe-e3cf-4c7f-9bf4-d363dbfbc763"
    },
    {
        "author": "薛道光",
        "paragraphs": [
            "受得真仙訣，陰中鍊至陽。",
            "地雷潛動處，星斗共商量。",
            "八卦看成母，三才始見昌。",
            "不愁生死繫，但覺地天長。"
        ],
        "title": "還丹復命篇 五言十六首 其五",
        "id": "5715a9e5-93bb-4f1b-9874-b3366989ee2a"
    },
    {
        "author": "薛道光",
        "paragraphs": [
            "古仙同一術，妙絕大幽深。",
            "用意尋庚申，專心事丙壬。",
            "擒歸鳥與兔，捉取水和金。",
            "辨得東西物，修成不二心。"
        ],
        "title": "還丹復命篇 五言十六首 其六",
        "id": "63253de6-9b56-41d7-a2c4-17df7a65b7cd"
    },
    {
        "author": "薛道光",
        "paragraphs": [
            "窈窕並姿態，嬌羞弄軟柔。",
            "無情弦裏取，魂魄土中收。",
            "笄冠聯鉛汞，靈光射斗牛。",
            "少陽陰與類，無使老春秋。"
        ],
        "title": "還丹復命篇 五言十六首 其七",
        "id": "213323e7-708e-4cf0-999c-664fc34e64d7"
    },
    {
        "author": "薛道光",
        "paragraphs": [
            "散誕無拘繫，翛然道轉高。",
            "妙中藏黑白，閑裏惡塵勞。",
            "坐臥三峰穩，丹田二氣牢。",
            "定知逃世網，名字列仙曹。"
        ],
        "title": "還丹復命篇 五言十六首 其八",
        "id": "93d23bb4-2287-4112-bf82-08eca0b34602"
    },
    {
        "author": "薛道光",
        "paragraphs": [
            "採取須教密，誠心辨醜妍。",
            "事難尋意脈，容易失寒泉。",
            "師指青龍汞，配歸白虎鉛。",
            "兩般都會合，水火鍊經年。"
        ],
        "title": "還丹復命篇 五言十六首 其九",
        "id": "db79bafd-d312-4b7a-b7fc-89131b700861"
    },
    {
        "author": "薛道光",
        "paragraphs": [
            "守一壇中要，機藏十二時。",
            "數中無走失，火候莫教遲。",
            "達士方爲侶，真仙正合宜。",
            "幾年雲水上，懷抱有誰知。"
        ],
        "title": "還丹復命篇 五言十六首 其一○",
        "id": "c6061c54-ba26-4fc5-9030-ae83a5b73587"
    },
    {
        "author": "薛道光",
        "paragraphs": [
            "人有最靈物，依稀在北辰。",
            "不知將謂氣，識後自然真。",
            "心凈如冰雪，身輕似碧雲。",
            "若無十萬歲，作甚世間人。"
        ],
        "title": "還丹復命篇 五言十六首 其一一",
        "id": "7a6a449b-87f3-4f50-b61a-ade6ccb53fd8"
    },
    {
        "author": "薛道光",
        "paragraphs": [
            "廛市通人處，明明與往還。",
            "悟來惟一物，昧處隔千山。",
            "神水丹田下，華池水火間。",
            "一元能造化，返老作童顔。"
        ],
        "title": "還丹復命篇 五言十六首 其一二",
        "id": "250f9e9f-3df1-4334-8cfa-3e71f8a51167"
    },
    {
        "author": "薛道光",
        "paragraphs": [
            "巧拙仍藏伏，神精用意包。",
            "坎離或互用，金木喜相交。",
            "白雪能同鼎，黄芽共一包。",
            "乾坤推九六，復姤運初爻。"
        ],
        "title": "還丹復命篇 五言十六首 其一三",
        "id": "b5b99f93-3a69-46a2-bb1a-06eb29aade0b"
    },
    {
        "author": "薛道光",
        "paragraphs": [
            "一物分爲二，能知二者名。",
            "鼎爐藏日月，漏滴已三更。",
            "夫婦同交媾，嬰兒始結成。",
            "脫胎並洗澤，攜養鎮長生。"
        ],
        "title": "還丹復命篇 五言十六首 其一四",
        "id": "6427cc5f-be25-4635-ad44-e3e02a06c755"
    },
    {
        "author": "薛道光",
        "paragraphs": [
            "飲了靈丹藥，純陽自在人。",
            "洞明常寂照，蓬島鎮長春。",
            "去就渾無繫，縱世已絕塵。",
            "但知周甲子，不在守庚申。"
        ],
        "title": "還丹復命篇 五言十六首 其一五",
        "id": "016d528f-a004-4474-bffe-8e7ee79e5567"
    },
    {
        "author": "薛道光",
        "paragraphs": [
            "訪道復尋真，優游四海賓。",
            "外多含忍辱，內省任邅迍。",
            "爲厭人間事，忻逢紫府賓。",
            "一言親點化，玉洞碧桃春。"
        ],
        "title": "還丹復命篇 五言十六首 其一六",
        "id": "1dd7d916-4440-44e9-bdb9-875dafb82977"
    },
    {
        "author": "薛道光",
        "paragraphs": [
            "萬物皆從一氣生，天清地濁稟生成。",
            "真龍真虎纔交媾，一鼎紅鉛鍊甲庚。"
        ],
        "title": "還丹復命篇 七言三十首 其一",
        "id": "41308ec6-2f11-42a9-98fa-9ae8499ef055"
    },
    {
        "author": "薛道光",
        "paragraphs": [
            "陰陽配合法君臣，動靜相兼氣血精。",
            "壬癸位中男擊浪，丙丁巖畔女嚬呻。"
        ],
        "title": "還丹復命篇 七言三十首 其二",
        "id": "fa1a5129-ec05-4f71-a69c-de26e3af2d36"
    },
    {
        "author": "薛道光",
        "paragraphs": [
            "龍虎一交相眷戀，坎離纔媾便成胎。",
            "溶溶一掬乾坤髓，著意求他啜取來。"
        ],
        "title": "還丹復命篇 七言三十首 其三",
        "id": "b8c079fb-46fd-4077-8208-0854a2c1f038"
    },
    {
        "author": "薛道光",
        "paragraphs": [
            "方以類聚物羣分，兩畔兩秤共一斤。",
            "戊己宮中藏水火，小心調理武和文。"
        ],
        "title": "還丹復命篇 七言三十首 其四",
        "id": "db7d4e19-2de6-425f-8c6b-b87ce4959099"
    },
    {
        "author": "薛道光",
        "paragraphs": [
            "離宮有象藏真水，坎戶無形隱赤龍。",
            "時節正時須急採，莫教芽蘖隘黄宮。"
        ],
        "title": "還丹復命篇 七言三十首 其五",
        "id": "e9b2489d-13f0-4f70-9deb-f009e00a164f"
    },
    {
        "author": "薛道光",
        "paragraphs": [
            "三十輻兮同一轂，金木纔逢二氣交。",
            "六十卦分朝與暮，一陽萌處發初爻。"
        ],
        "title": "還丹復命篇 七言三十首 其六",
        "id": "8d9de752-c16b-41de-8160-c51d52153406"
    },
    {
        "author": "薛道光",
        "paragraphs": [
            "陰裏十三言有象，陽中六七覓無蹤。",
            "抽添運用須防謹，認取根源祖與宗。"
        ],
        "title": "還丹復命篇 七言三十首 其七",
        "id": "2eb3ff84-16b3-481f-b919-03682a8602c8"
    },
    {
        "author": "薛道光",
        "paragraphs": [
            "恍惚之中尋有物，杳冥之內吸真精。",
            "真精便是長生藥，須假黄婆養育成。"
        ],
        "title": "還丹復命篇 七言三十首 其八",
        "id": "e8ff54cd-8d94-4af5-8d8b-aa9f0e69ecac"
    },
    {
        "author": "薛道光",
        "paragraphs": [
            "六百篇中仔細推，潛藏飛躍探幽微。",
            "親疏回互相諳悉，盜取七星南斗機。"
        ],
        "title": "還丹復命篇 七言三十首 其九",
        "id": "81c73cff-63f6-4691-871d-65bee90044dd"
    },
    {
        "author": "薛道光",
        "paragraphs": [
            "陰鼎陽爐至道根，五行和合土爲尊。",
            "時人若要長生藥，祇向華池覓魄魂。"
        ],
        "title": "還丹復命篇 七言三十首 其一○",
        "id": "bd373723-5003-4552-9b2b-c8c460751da2"
    },
    {
        "author": "薛道光",
        "paragraphs": [
            "聖人傳藥不傳火，從來火候少人知。",
            "莫將大道爲兒戲，須共神仙仔細推。"
        ],
        "title": "還丹復命篇 七言三十首 其一一",
        "id": "d85e2b1f-e2f4-4781-9eda-037110f9a7f1"
    },
    {
        "author": "薛道光",
        "paragraphs": [
            "火候抽添思絕塵，一爻看過一爻生。",
            "陰文陽武依加減，一顆還丹火裏成。"
        ],
        "title": "還丹復命篇 七言三十首 其一二",
        "id": "ec1758ff-bb96-4043-a01b-14e907dee38d"
    },
    {
        "author": "薛道光",
        "paragraphs": [
            "咽津納氣固形全，須藉乾坤真汞鉛。",
            "至道不繁人自昧，五金八石是虛傳。"
        ],
        "title": "還丹復命篇 七言三十首 其一三",
        "id": "671c2404-f7d5-4516-be66-7435de40b427"
    },
    {
        "author": "薛道光",
        "paragraphs": [
            "二氣本因兒產母，奪來鼎內及其時。",
            "夫歡婦合黄金室，一載胎生一箇兒。"
        ],
        "title": "還丹復命篇 七言三十首 其一四",
        "id": "cb68fecc-036f-46dc-8ff9-a3b778c780eb"
    },
    {
        "author": "薛道光",
        "paragraphs": [
            "識得陰陽要妙因，鍊成金液離凡塵。",
            "淘澄不是尋常事，姹女嬰兒兩要真。"
        ],
        "title": "還丹復命篇 七言三十首 其一五",
        "id": "cc9eedf0-49b6-417e-adb1-e287c5635ad2"
    },
    {
        "author": "薛道光",
        "paragraphs": [
            "驅回北斗轉天罡，手握南辰入洞房。",
            "否泰爻中天地合，兔雞沐浴要潛藏。"
        ],
        "title": "還丹復命篇 七言三十首 其一六",
        "id": "b98b39c9-cd34-4200-8665-b21a0a864737"
    },
    {
        "author": "薛道光",
        "paragraphs": [
            "水晶宮裏翠娥嬌，一段風光破寂寥。",
            "奪得兔烏精與髓，急須收拾鼎中燒。"
        ],
        "title": "還丹復命篇 七言三十首 其一七",
        "id": "ac0d7d3b-fd7c-4d06-b4f8-af63611bd922"
    },
    {
        "author": "薛道光",
        "paragraphs": [
            "屏除人我守丹房，轉覺光陰氣味長。",
            "榮辱不隨塵外客，但於金鼎鍊鉛霜。"
        ],
        "title": "還丹復命篇 七言三十首 其一八",
        "id": "f3c138d1-429c-45f6-bb40-5762bbd43a6d"
    },
    {
        "author": "薛道光",
        "paragraphs": [
            "虎髓龍精氣象全，依法修來火候煎。",
            "直待陰消成至寶，便知平地隱神仙。"
        ],
        "title": "還丹復命篇 七言三十首 其一九",
        "id": "190dd4d6-3efb-4d40-96b1-b80817b31f30"
    },
    {
        "author": "薛道光",
        "paragraphs": [
            "些小天機論氣精，呂公曾道別無真。",
            "神仙不肯分明說，說與分明笑殺人。"
        ],
        "title": "還丹復命篇 七言三十首 其二○",
        "id": "1b500cb1-1aa7-479f-87a0-e2f1967d2a7c"
    },
    {
        "author": "薛道光",
        "paragraphs": [
            "九還七返定三才，開闢抽添盡藉媒。",
            "四象包含歸戊己，精勤十月產嬰孩。"
        ],
        "title": "還丹復命篇 七言三十首 其二一",
        "id": "420b06cc-7b5d-42fb-b479-7d9d085e1cf3"
    },
    {
        "author": "薛道光",
        "paragraphs": [
            "邇來活計不勝清，一畝沙田手自耕。",
            "晴雨共資春氣力，不愁苗稼不滋生。"
        ],
        "title": "還丹復命篇 七言三十首 其二二",
        "id": "fa2aa414-1209-4538-970a-60d981f5aefb"
    },
    {
        "author": "薛道光",
        "paragraphs": [
            "歸根復命復元真，氣入四肢精養神。",
            "神氣若還俱不散，混同塵世一閑人。"
        ],
        "title": "還丹復命篇 七言三十首 其二三",
        "id": "63016e55-e291-447b-b81d-e2d76259c46f"
    },
    {
        "author": "薛道光",
        "paragraphs": [
            "一物浮浮渾有無，堪迎秋露滴真珠。",
            "煙花柳陌頭頭是，穢濁馨香任所需。"
        ],
        "title": "還丹復命篇 七言三十首 其二四",
        "id": "d59bae34-923b-4c10-94e5-1f5859bbc28e"
    },
    {
        "author": "薛道光",
        "paragraphs": [
            "我今收得長生法，年年海上覓知音。",
            "不知誰是知音者，試把狂言著意尋。"
        ],
        "title": "還丹復命篇 七言三十首 其二五",
        "id": "a0d4969a-5f09-452c-8d63-b2f4bbecb448"
    },
    {
        "author": "薛道光",
        "paragraphs": [
            "幾年勤苦覓仙儔，不做神仙未肯休。",
            "緣合自然成大道，豈教凡輩覓蹤由。"
        ],
        "title": "還丹復命篇 七言三十首 其二六",
        "id": "9b90f2d3-192c-4792-9a53-85661aae018f"
    },
    {
        "author": "薛道光",
        "paragraphs": [
            "父母生來真一氣，無形無影卒難尋。",
            "要知黑白通玄妙，魂魄相投產紫金。"
        ],
        "title": "還丹復命篇 七言三十首 其二七",
        "id": "34e3b295-86e7-4d97-9390-af61a5d06e41"
    },
    {
        "author": "薛道光",
        "paragraphs": [
            "上善之基妙最深，華池神水定深沉。",
            "神功運火抽添處，鍊己持心莫放心。"
        ],
        "title": "還丹復命篇 七言三十首 其二八",
        "id": "79ea74a8-f85e-4a3e-b00d-94f8a3177b9d"
    },
    {
        "author": "薛道光",
        "paragraphs": [
            "東西南北要精通，交感陰陽雌與雄。",
            "火候直須牢穩審，吹噓全藉巽宮風。"
        ],
        "title": "還丹復命篇 七言三十首 其二九",
        "id": "ab38d5c4-595a-42da-a139-1ebead296f25"
    },
    {
        "author": "薛道光",
        "paragraphs": [
            "天地相交由否泰，屯蒙氣候互相通。",
            "一夫一婦資天地，三女三男合始終。"
        ],
        "title": "還丹復命篇 七言三十首 其三○",
        "id": "89b51896-4008-4472-ab8f-e17468adb0e1"
    },
    {
        "author": "薛道光",
        "paragraphs": [
            "拂掠廛中礙眼塵，休將大道付人情。",
            "堪矜自古神仙輩，持故如愚不作聲。"
        ],
        "title": "又詩一首",
        "id": "60abcc22-d7be-4d2f-a26f-379f44b05134"
    },
    {
        "author": "王黼",
        "paragraphs": [
            "巧將千嶂遮晴日，借得三眠作翠帷。"
        ],
        "title": "句",
        "id": "05095bb7-9583-4676-ae0f-a763982ab23e"
    },
    {
        "author": "盛子充",
        "paragraphs": [
            "竹筒牙籤日滿前，何妨心醉六經眠。"
        ],
        "title": "句",
        "id": "38832003-4cfd-4d2b-be6b-0c7b361d56c6"
    },
    {
        "author": "梅執禮",
        "paragraphs": [
            "前輩風流掃地空，秋香無復伍春紅。",
            "旋培數本當幽砌，忽作雙英滿翠叢。",
            "可但斷金私雨露，故應連璧傲霜風。",
            "得來稱瑞毋輕剪，留此甘棠壽醉翁。"
        ],
        "title": "滁州希真堂並蒂菊",
        "id": "dc627473-40da-4c77-90bf-78ad14eb34af"
    },
    {
        "author": "梅執禮",
        "paragraphs": [
            "灊高夙所仰，妙想嗟未圓。",
            "邂逅一麾出，安輿奉華顛。",
            "駸駸涉勝境，獲締香火緣。",
            "徘徊慶基殿，稽首頌堯年。",
            "徐步俯松杪，幽尋值靈篇。",
            "軒窗散急雨，四座屯霏煙。",
            "向來玉京夢，了了墮目前。",
            "恍疑雞犬資，今在第幾天。",
            "平生修無怍，自視應得仙。",
            "孺子審可教，凡軀佇加鞭。"
        ],
        "title": "宣和四年東陽梅某出守蘄州以五月十九日齋宿山谷黎明奉親朝謁真源萬壽宮少休五雲寺賦此",
        "id": "b546abc4-a6b0-4bd5-b17b-a15d78ba1331"
    },
    {
        "author": "梅執禮",
        "paragraphs": [
            "有令可干難閉戶，無人堪訪懶移舟。"
        ],
        "title": "句",
        "id": "494e0bad-a463-4dee-a162-dfd715143209"
    },
    {
        "author": "杜崟",
        "paragraphs": [
            "洞門深鎖白雲橫，旛影壇高夕照明。",
            "落葉滿階人語寂，翩然野鶴啄棋枰。"
        ],
        "title": "訪道者",
        "id": "faef8ac6-fef5-45c9-9d1a-5d419f7134dd"
    },
    {
        "author": "李公彥",
        "paragraphs": [
            "地靈欲借一握天，神剜鬼劃無留堅。",
            "欻然豃豁空而圓，陽烏飛景光自穿。",
            "古藤繞石翠欲牽，石果垂結紛如拳。",
            "中有巖寶吐細泉，六月客坐寒入肩。",
            "昔聞修蟒何蜿蜒，誅茅判木不敢前。",
            "誰令結此殊勝緣，化作寶坊可棲禪。",
            "我非貴客來塵軿，訓狐挾狡聲亦先。",
            "飛上巖前枯樹顛，喚起山丁夜不眠。",
            "涪翁有筆大如椽，七字要與山俱傳。",
            "續貂顧我不著便，千古一笑夔憐蚿。"
        ],
        "title": "題澹山巖",
        "id": "f1b03151-78f7-45b1-98e1-9dad714f9b44"
    },
    {
        "author": "釋守珣",
        "paragraphs": [
            "兜羅綿手指天地，紺目重瞳顧四維。",
            "七步周行渾屬我，一生賣弄小孩兒。"
        ],
        "title": "頌古四十首  其一",
        "id": "25e9c854-32fe-46ef-bd0f-4420a671e84f"
    },
    {
        "author": "釋守珣",
        "paragraphs": [
            "瞿罷身心如泥，女子肝腸似鐵。",
            "文殊貪尋鍋子，罔明由來著楔。",
            "歷觀大地衆生，不解閉門作活。",
            "不動干戈建太平，雨過青山如黛潑。"
        ],
        "title": "頌古四十首  其二",
        "id": "d3228dfe-c4fb-457e-b1f3-ad793c1ee04b"
    },
    {
        "author": "釋守珣",
        "paragraphs": [
            "涅槃一路同來往，寸步寧虧達本鄉。",
            "鶖子黠兒輕借便，由如啞子喫生薑。",
            "月上女，太無良，不塗紅粉自風光。",
            "金鎖玄關留不住，百尺竿頭信脚行。"
        ],
        "title": "頌古四十首  其三",
        "id": "4558a6f9-5574-4f46-bb67-9e335e780161"
    },
    {
        "author": "釋守珣",
        "paragraphs": [
            "帝子遊春不逐他，相邀諸姊入屍陀。",
            "死人堆裏出身路，撥動煙塵見也麽。",
            "靈利漢，不消多。",
            "回頭踏著自家底，洞雲深處舊煙蘿。"
        ],
        "title": "頌古四十首  其四",
        "id": "6e47e9da-eec1-4754-a5a6-ccad63377b60"
    },
    {
        "author": "釋守珣",
        "paragraphs": [
            "百萬人天普請看，頭陀末上獨開顔。",
            "堪笑衣穿瘦骨露，一肩授手搭金襴。"
        ],
        "title": "頌古四十首  其五",
        "id": "17b4ac84-0106-456c-a2e5-115cc7715045"
    },
    {
        "author": "釋守珣",
        "paragraphs": [
            "難兄難弟問來端，百衲金襴遞代傳。",
            "弟應兄呼成底事，免認剎竿頭指天。"
        ],
        "title": "頌古四十首  其六",
        "id": "736624eb-04bb-4601-9d96-23b07d2f91ad"
    },
    {
        "author": "釋守珣",
        "paragraphs": [
            "展陣開旗便要贏，誰知御駕不親征。",
            "把定鏘旗收陣脚，直向熊峰不出兵。"
        ],
        "title": "頌古四十首  其七",
        "id": "9d49502d-ef96-40c0-b749-d7fcd0242b7c"
    },
    {
        "author": "釋守珣",
        "paragraphs": [
            "三拜勤劬雪到腰，覓心無處強相饒。",
            "神光冷地思量著，始覺春來雪自消。"
        ],
        "title": "頌古四十首  其八",
        "id": "4d89178d-eb47-4f92-8fb5-d3636c299995"
    },
    {
        "author": "釋守珣",
        "paragraphs": [
            "老大不堪用，約去了還來。",
            "伸腳縮腳裏，貪程啟快哉。",
            "有娘生面無爺姓，趁得曇華五葉開。"
        ],
        "title": "頌古四十首  其九",
        "id": "0188eb3d-4395-4559-af0b-47a611b1752b"
    },
    {
        "author": "釋守珣",
        "paragraphs": [
            "不是風兮不是旛，幾人北斗面南看。",
            "祖師直下無窼臼，眼綻皮穿較不難。"
        ],
        "title": "頌古四十首  其一○",
        "id": "40191d03-4b76-4d03-8bf6-7e56ff859a42"
    },
    {
        "author": "釋守珣",
        "paragraphs": [
            "倚竈爲靈自不靈，靈蹤斷處一堆塵。",
            "野老不來敲祭鼓，打正因邪別是春。"
        ],
        "title": "頌古四十首  其一一",
        "id": "44d3f88a-2515-463f-95c3-2907b4dc1fbe"
    },
    {
        "author": "釋守珣",
        "paragraphs": [
            "坐禪成佛心中病，作鏡磨磚眼裏華。",
            "一掣牢關金鎖斷，等閑信步便歸家。",
            "馬駒子，實堪誇。",
            "自從胡亂後，著處是生涯。"
        ],
        "title": "頌古四十首  其一二",
        "id": "b92f427b-83da-4c06-88ff-9bb5731bf8e5"
    },
    {
        "author": "釋守珣",
        "paragraphs": [
            "廬陵米價若爲酬，入市知行趣自由。",
            "借問年來何所直，大宋山河四百州。"
        ],
        "title": "頌古四十首  其一三",
        "id": "a0c14b49-23d7-4ae2-a143-dafd0edd05d0"
    },
    {
        "author": "釋守珣",
        "paragraphs": [
            "即心是佛一家風，馬祖聲傳四海中。",
            "靈利衲僧纔一顧，娘生賦性出天聰。"
        ],
        "title": "頌古四十首  其一四",
        "id": "f46341ba-cde5-459f-8310-0282cab29a7a"
    },
    {
        "author": "釋守珣",
        "paragraphs": [
            "近日尊位復如何，日面月面哩來囉。",
            "自從舞得三臺後，拍拍元來總是歌。"
        ],
        "title": "頌古四十首  其一五",
        "id": "af3bfb14-0615-49bd-82cf-d676078ee782"
    },
    {
        "author": "釋守珣",
        "paragraphs": [
            "野鴨羣飛勢莫留，瞥然一過已高秋。",
            "和聲搊著平生痛，短綆毋勞繫鼻頭。"
        ],
        "title": "頌古四十首  其一六",
        "id": "ba01308b-0ff6-4ba1-8e87-d18d494a6958"
    },
    {
        "author": "釋守珣",
        "paragraphs": [
            "安國安家不在兵，魯連一箭亦多情。",
            "三千劍客今何在，獨許將軍建太平。"
        ],
        "title": "頌古四十首  其一七",
        "id": "2be03b09-1cdf-4556-a192-c0ca5885c36d"
    },
    {
        "author": "釋守珣",
        "paragraphs": [
            "要得貍奴覿面酬，渾如鉗口鎖咽喉。",
            "一刀兩段從公斷，直得悲風動地愁。"
        ],
        "title": "頌古四十首  其一八",
        "id": "e2eb844b-ebe5-491c-9e6c-857fb2190bb5"
    },
    {
        "author": "釋守珣",
        "paragraphs": [
            "犀牛扇子用多年，歷掌清機授手傳。",
            "頭角不全收拾取，雨餘風月滿長川。"
        ],
        "title": "頌古四十首  其一九",
        "id": "f67fe7fa-08f1-4394-87ea-f1efbc9a4cd6"
    },
    {
        "author": "釋守珣",
        "paragraphs": [
            "紅輪決定沉西去，未委魂靈往那方。",
            "踏得故鄉田地穩，本來面目露堂堂。",
            "人只在，不曾亡。",
            "率陀天上非人世，須知別有好商量。"
        ],
        "title": "頌古四十首  其二○",
        "id": "7f41157f-5cd3-4541-aad3-02f84dc783b5"
    },
    {
        "author": "釋守珣",
        "paragraphs": [
            "貪觀天上月，失卻手中橈。",
            "石臼山下路，歸計轉迢遙。",
            "覿面光輝日，拍手笑吾曹。"
        ],
        "title": "頌古四十首  其二一",
        "id": "24f131fd-1c5a-4be4-b532-0feb84011d5b"
    },
    {
        "author": "釋守珣",
        "paragraphs": [
            "老倒丹霞燒木佛，院主眉鬚剛突出。",
            "罪過從來作底當，誰道千虛不博實。"
        ],
        "title": "頌古四十首  其二二",
        "id": "c03f353c-4722-46f0-8a00-55fa49ad286f"
    },
    {
        "author": "釋守珣",
        "paragraphs": [
            "三種佳名一箇過，邀君把手上高坡。",
            "時人自沒登山力，空負當年一曲歌。"
        ],
        "title": "頌古四十首  其二三",
        "id": "b004f9dc-c041-4c04-b19a-6545e7544e74"
    },
    {
        "author": "釋守珣",
        "paragraphs": [
            "連天野火了無涯，起處猶來辨作家。",
            "眼裏瞳人雙翳盡，面前遍界絕空華。",
            "道吾老，也堪誇。",
            "汲水僧歸林下寺，待船人立渡頭沙。"
        ],
        "title": "頌古四十首  其二四",
        "id": "5ba4928d-72b2-4f16-954f-27ccda7b0113"
    },
    {
        "author": "釋守珣",
        "paragraphs": [
            "孰云天地與同根，事角爭如理見親。",
            "一檻庭花渾己物，滿天風月與誰論。",
            "堪笑南泉老作，猶來因語識人。",
            "可憐陸亘大夫，對面埋沒家珍。"
        ],
        "title": "頌古四十首  其二五",
        "id": "1250a4b2-d099-4721-8f72-60254032da1a"
    },
    {
        "author": "釋守珣",
        "paragraphs": [
            "青青庭柏指西來，趙老門風八字開。",
            "歲寒枝有深深意，誰把靈根著處栽。"
        ],
        "title": "頌古四十首  其二六",
        "id": "5739dbc3-9116-4da5-846f-c1072546d777"
    },
    {
        "author": "釋守珣",
        "paragraphs": [
            "張公末醉李公扶，從此嘉聲滿道途。",
            "卻被金剛開口笑，誰能愛你護身符。"
        ],
        "title": "頌古四十首  其二七",
        "id": "cd0195df-9658-4e4a-88e1-0895a98b8e16"
    },
    {
        "author": "釋守珣",
        "paragraphs": [
            "見成公案便相當，秤則稱兮斗則量。",
            "非較非年三十棒，至今平步也翱翔。"
        ],
        "title": "頌古四十首  其二八",
        "id": "c5436e9e-c209-48f9-9e40-d282dae8e5f4"
    },
    {
        "author": "釋守珣",
        "paragraphs": [
            "終日看天不舉頭，桃花爛熳始擡眸。",
            "饒君便有遮天網，到得牢關即便休。"
        ],
        "title": "頌古四十首  其二九",
        "id": "044ad659-ef4e-4197-96bb-7246b063c2e5"
    },
    {
        "author": "釋守珣",
        "paragraphs": [
            "無寒暑處洞山語，多少禪人迷處所。",
            "寒時向火熱乘涼，一生免得避寒暑。"
        ],
        "title": "頌古四十首  其三○",
        "id": "4953cfa4-0fc0-4cfb-bbd2-db139d267605"
    },
    {
        "author": "釋守珣",
        "paragraphs": [
            "捲則渾崙無縫，舒則八面生光。",
            "百千諸佛，同處一方。",
            "轉機輪於掌握，奮大用於當場。",
            "非獨三十年後，面前薝蔔馨香。"
        ],
        "title": "頌古四十首  其三一",
        "id": "c6872a05-eaa1-4bc1-9cc0-e428bad4f06a"
    },
    {
        "author": "釋守珣",
        "paragraphs": [
            "殘羹餿飯，無處安著。",
            "換手搥胸，劈頭蓋卻。",
            "兩箇無孔鐵槌，一樣無繩自縛。"
        ],
        "title": "頌古四十首  其三二",
        "id": "48cf7dc6-4a90-4622-b9df-fbae19dde073"
    },
    {
        "author": "釋守珣",
        "paragraphs": [
            "發足超方，地頭親到。",
            "遇著險峻道途，殺活杖子變豹。",
            "米倉大路平如砥，未免漆桶裏著到。",
            "不搽紅粉也風流，大抵還他肌骨好。"
        ],
        "title": "頌古四十首  其三三",
        "id": "c0bb6d0d-2c39-47a2-af85-aefb5cdc0a7a"
    },
    {
        "author": "釋守珣",
        "paragraphs": [
            "無孔笛子兩頭吹，韻出青霄徹九維。",
            "可憐一對冤家種，人人鼻孔大頭垂。"
        ],
        "title": "頌古四十首  其三四",
        "id": "79160f3d-31ea-47fa-a9f6-73417d99dbfb"
    },
    {
        "author": "釋守珣",
        "paragraphs": [
            "雲門餬餅對超談，多少禪流看不穿。",
            "若是孔門真弟子，自然知道化三千。"
        ],
        "title": "頌古四十首  其三五",
        "id": "83db2a51-dc7e-4db8-87a1-4437bcf20bf7"
    },
    {
        "author": "釋守珣",
        "paragraphs": [
            "問佛唯言乾屎橛，非獨抽釘兼拔楔。",
            "不是韶陽老古錐，爭得親言出親舌。"
        ],
        "title": "頌古四十首  其三六",
        "id": "667f820d-efca-4665-aae1-f26708bf71c0"
    },
    {
        "author": "釋守珣",
        "paragraphs": [
            "鼠既不靈，官馬相踏。",
            "借使乘風，廝挨廝拶。",
            "干戈中立太平基，凜凜嘉聲振蘭若。"
        ],
        "title": "頌古四十首  其三七",
        "id": "6e5d56c4-9cc4-4c76-9b2e-13826771a67d"
    },
    {
        "author": "釋守珣",
        "paragraphs": [
            "借婆裙子拜婆朝，問佛唯言汝惠超。",
            "萬古石頭城下水，終歸大海作波濤。"
        ],
        "title": "頌古四十首  其三八",
        "id": "6af536ba-de02-4224-8893-9b2389c6a9a1"
    },
    {
        "author": "釋守珣",
        "paragraphs": [
            "泥水未分紅菡萏，雨餘先透碧波香。",
            "千般意路終難會，一著歸根便廝當。"
        ],
        "title": "頌古四十首  其三九",
        "id": "061c41b3-03cb-4021-bdac-aec0eccba439"
    },
    {
        "author": "釋守珣",
        "paragraphs": [
            "問處分明答處親，青峰八字打開門。",
            "頭頭盡是吾家物，何必臨歧更問津。"
        ],
        "title": "頌古四十首  其四○",
        "id": "828fe48a-cb6a-4129-875b-bdb7946c762c"
    },
    {
        "author": "釋守珣",
        "paragraphs": [
            "𨍏轢鑽，住山斧，佛祖出頭未輕與。",
            "縱使醍醐滿世間，你無寶器如何取。",
            "阿呵呵，神山打羅，道吾作舞。",
            "甜甜徹蒂甜，苦瓠連根苦。"
        ],
        "title": "偈二首  其一",
        "id": "2f73faed-06a0-4cf3-8709-c964255f253e"
    },
    {
        "author": "釋守珣",
        "paragraphs": [
            "如來禪，祖師道，切忌將心外邊討。",
            "從門所得即非珍，特地埋藏衣裏寶。",
            "禪家流，須及早，撥動祖師關捩，抖擻多年布襖。",
            "是非毀譽付之空，竪闊橫長渾恰好。",
            "君不見寒山老，終日嬉嬉，長年把掃。",
            "人問其中事若何，入荒田不揀信手拈來草。"
        ],
        "title": "偈二首  其二",
        "id": "c69a5f8d-06c0-4997-8906-053cb1f06524"
    },
    {
        "author": "翁彥深",
        "paragraphs": [
            "聞道三茅五洞門，翛然來往御風仙。",
            "雲深騏驥那容步，松古龜蛇莫問年。",
            "邂逅江頭披霧語，尋思巖畔枕流眠。",
            "自憐天柱曾孫老，句曲清游合有緣。"
        ],
        "title": "次（毛友）玉晨鑒義真公見訪韻",
        "id": "414a4de1-03fd-4c09-8fbd-63916a0fcbca"
    },
    {
        "author": "王次翁",
        "paragraphs": [
            "徙薪曲突論無憑，太尉山中混耦耕。",
            "頭額爛焦曾未錄，參謀先已享專城。"
        ],
        "title": "聞馬擴參議棄官  其一",
        "id": "aa01ff3d-f25a-4edf-8803-a62aa4a64afd"
    },
    {
        "author": "王次翁",
        "paragraphs": [
            "近來出處事何如，先輩風流掃地無。",
            "忽有子充驚末俗，一言未契便長驅。"
        ],
        "title": "聞馬擴參議棄官  其二",
        "id": "53a2b126-9b89-4001-be95-a2003e6630b0"
    },
    {
        "author": "釋善果",
        "paragraphs": [
            "冰壺雪室坐禪時，世事紛紜莫可知。",
            "仰羨一堂雲水客，忘機寂默是便宜。"
        ],
        "title": "偈  其一",
        "id": "3b73a3a0-175e-4959-951f-020dcdb5af76"
    },
    {
        "author": "釋善果",
        "paragraphs": [
            "韶陽一曲二十五，不屬宮商角徵羽。",
            "寥寥千古共誰論，明眼衲僧未輕許。"
        ],
        "title": "偈  其二",
        "id": "efbbaf56-323b-462b-af0a-7baacb263a75"
    },
    {
        "author": "釋善果",
        "paragraphs": [
            "松風清，霜月白。",
            "妙應無私，靈光烜赫。",
            "不用思量，何須揀擇。",
            "一句定乾坤，千古爲標格。"
        ],
        "title": "偈  其三",
        "id": "6c5377da-d41a-4a14-9915-50d49facba3b"
    },
    {
        "author": "釋善果",
        "paragraphs": [
            "德山棒，臨濟喝，不是橫該與竪抹。",
            "拈來直下要承當，透網金鱗活鱍鱍。",
            "活鱍鱍，任人看，碧天雲靜冷光寒。",
            "行行莫謂知音少，佛祖總在一亳端。"
        ],
        "title": "偈  其四",
        "id": "9d8bf5f7-b16b-4674-bc60-bb69e2965ed4"
    },
    {
        "author": "釋善果",
        "paragraphs": [
            "蘇州有，常州有，吸盡西江只一口。",
            "百八數珠數不盡，須知天長與地久。",
            "騰今煥古作嘉祥，一一面南看北斗。"
        ],
        "title": "偈  其五",
        "id": "3d2e7839-9509-4e87-9232-5a5ef62791a8"
    },
    {
        "author": "釋善果",
        "paragraphs": [
            "鴉鳴鵲噪爲祥瑞，明月清風作近鄰。",
            "入座笑談欣亹亹，怡然世外兩閑人。"
        ],
        "title": "偈  其六",
        "id": "bdafe63b-0d4b-4f6b-a95c-bb82fc50e000"
    },
    {
        "author": "釋善果",
        "paragraphs": [
            "數日霶沱大雨，元來不落別處。",
            "滴穿釋迦鼻孔，浸爛彌勒眼睛。",
            "溪澗豈能魚得住，終歸大海作波濤。"
        ],
        "title": "偈  其七",
        "id": "9e5eb1f1-4c8d-45b8-82f5-71c2eb604d81"
    },
    {
        "author": "釋善果",
        "paragraphs": [
            "九夏光陰一瞬間，休論城市與深山。",
            "大圓覺是安居處，坐斷毗盧境界寬。"
        ],
        "title": "偈  其八",
        "id": "7f61451f-26a0-4ac6-9573-33362566ce49"
    },
    {
        "author": "釋善果",
        "paragraphs": [
            "桃花紅，李花白，萬壑千巖光烜赫。",
            "靈雲悟處勿遮藏，賢沙正是白拈賊。",
            "賊賊，說甚釋迦與彌勒。"
        ],
        "title": "偈  其九",
        "id": "99921b61-ed44-4d21-ad50-b8e911048d0f"
    },
    {
        "author": "釋善果",
        "paragraphs": [
            "是法不可示，言詞相寂滅。",
            "擊破太虛空，萬里一條鐵。"
        ],
        "title": "偈  其一○",
        "id": "ef0ae813-7421-480c-a7c3-71d0e9a65b04"
    },
    {
        "author": "釋善果",
        "paragraphs": [
            "心生法亦生，心滅法亦滅。",
            "心法兩俱忘，烏龜喚作鼈。"
        ],
        "title": "偈  其一一",
        "id": "d3f87ab6-1224-4371-998c-7308d36f89fd"
    },
    {
        "author": "宇文虛中",
        "paragraphs": [
            "滿腹詩書漫古今，頻年流落易傷心。",
            "南冠終日囚車府，北雁何時到上林。",
            "開口摧頹空抱璞，脅肩奔走尚腰金。",
            "莫邪利劍今安在，不斬姦邪恨最深。"
        ],
        "title": "虜中作三首  其一",
        "id": "614998eb-2d9b-443c-ba10-17790b2565b7"
    },
    {
        "author": "宇文虛中",
        "paragraphs": [
            "遙夜沈沈滿幕霜，有時歸夢到家鄉。",
            "傳聞已筑西河館，自許能肥北海羊。",
            "回首兩朝俱草莽，馳心萬里絕農桑。",
            "人生一死渾閑事，裂眥穿胸不汝忘。"
        ],
        "title": "虜中作三首  其二",
        "id": "a2d8f510-ed66-44f6-98b1-9941debdba30"
    },
    {
        "author": "宇文虛中",
        "paragraphs": [
            "不堪垂老尚蹉跎，有口無辭可奈何。",
            "強食小兒猶解事，學妝嬌女最憐他。",
            "故衾愧見霑秋雨，短褐寧忘拆海波。",
            "倚仗循環如可待，未愁來日苦無多。"
        ],
        "title": "虜中作三首  其三",
        "id": "dc6c634a-aa4a-4cf3-95a2-0534021e4a3d"
    },
    {
        "author": "宇文虛中",
        "paragraphs": [
            "窮愁詩滿篋，孤憤氣填胸。",
            "脱身枳棘下，顧我雪窖中。",
            "竟日朋盍簪，論文一樽同。",
            "飜然南飛燕，卻背北歸鴻。",
            "人生悲與樂，倚伏如張弓。",
            "莫言竟憒憒，作書怨天公。"
        ],
        "title": "鄭下趙光道與余有十五年家世之舊守官代郡之崞縣聞余以使事羈留平城與諸公相從皆一時英彥遂以應舉自免去駕短轅下澤車驅一僮二驢扶病以來相聚凡旬日而歸昔白樂天與元微之偶相遇於夷陵峽口既而作詩敘別雖憔悴哀傷感念存沒至歎泣不能自已而終篇之意蓋亦自開慰况吾輩今日可無片言以識一時之事邪因各題數句而余爲之敘夜將半各有酒所語不復鍛鍊要之皆肺腑中流出也",
        "id": "2e02c2c0-5714-4d5f-98ba-ce45948c6251"
    },
    {
        "author": "宇文虛中",
        "paragraphs": [
            "公家祖皇提三尺，素靈中斷開王迹。",
            "自從武庫衝屋飛，化作文星照東壁。",
            "夫君安得此龍泉，秋水湛湛浮青天。",
            "夔魖奔喘禺強護，中夜躍出光蜿蜒。",
            "拄頤櫑具男兒飾，彈鋏長歌氣填臆。",
            "嶙峋折檻霽天威，將軍拜伏姦臣泣。",
            "龍泉爾莫矜雄鋩，不見鳥盡良弓藏。",
            "會當鑄汝爲農器，一劍不如書數行。"
        ],
        "title": "古劍行",
        "id": "aef1b25b-8d2a-4f99-98ff-f4665adabc4f"
    },
    {
        "author": "宇文虛中",
        "paragraphs": [
            "西風蕭颯百草黄，南齋白菊占秋芳。",
            "主人好事不專饗，擷送客館分幽香。",
            "幽香清豔兩難得，冰雪肌膚龍麝裛。",
            "悄然坐我蘂珠宫，玉斧瑤姬皆舊識。",
            "仙家蓻菊名日精，我今號爾爲月英。",
            "月中風露秋夕好，感此仙種來曾城。",
            "憑君傳與金天令，月與霜姿駐清景。",
            "重陽好伴白衣來，五柳先生憶三逕。"
        ],
        "title": "白菊",
        "id": "a4a4554d-516f-41cc-bf41-e60a08f84f47"
    },
    {
        "author": "宇文虛中",
        "paragraphs": [
            "燕山歸來頭已白，自笑客中仍作客。",
            "此生悲歡不可料，况復吾年過半百。",
            "故人驚我酒尚狂，爲洗缾罍貯春色。",
            "酒闌人散月盈庭，静聽清渠流㶁㶁。"
        ],
        "title": "還舍作",
        "id": "71bda4ae-a4cc-4eab-9eec-64524c6c87c7"
    },
    {
        "author": "宇文虛中",
        "paragraphs": [
            "先生久忘機，爲爾虞矰繳。",
            "一朝長羽翮，萬里翔寥廓。",
            "誰信惡溝鴟，忽作華表鶴。",
            "豈無三玉環，遺音嗣黄雀。"
        ],
        "title": "庭下養三鴛鴦忽去不反戲爲作詩",
        "id": "37b78084-3eca-45a6-88a1-e5dc65d4e605"
    },
    {
        "author": "宇文虛中",
        "paragraphs": [
            "平生幸識繫珠衣，窮走他鄉未得歸。",
            "有客爲傳祗樹法，此心便息漢陰機。",
            "百千三昩一門入，四十九年諸事非。",
            "寄與香山老居士，要憑二義發餘輝。"
        ],
        "title": "予寫金剛經與王正道正道與朱少章復以詩來輒次二公韻  其一",
        "id": "f1002cfd-1ce6-4ae4-9030-cb5d566919be"
    },
    {
        "author": "宇文虛中",
        "paragraphs": [
            "前世曾爲粥飯僧，此生隨處且騰騰。",
            "經中因認人我相，教外都忘大小乘。",
            "寫去欲云居士頌，信來如續祖師燈。",
            "他年辱贈茅庵句，誰謂因緣昔未曾。"
        ],
        "title": "予寫金剛經與王正道正道與朱少章復以詩來輒次二公韻  其二",
        "id": "b0e60b68-2857-46c3-aa46-62731ca54d35"
    },
    {
        "author": "宇文虛中",
        "paragraphs": [
            "芒屨松冠野外装，茶鐺藥竈静中忙。",
            "含風荇逐波紋展，著雨花連土氣香。",
            "停策仰簷朝覓句，披襟穿樹晚追涼。",
            "蓬蒿似欲荒三逕，疏懶誰知意更長。"
        ],
        "title": "郊居",
        "id": "5588a247-66b1-400f-b40b-7140324bc3fa"
    },
    {
        "author": "宇文虛中",
        "paragraphs": [
            "洞戶延清吹，庭除貯綠陰。",
            "不隨風月媚，肯受雪霜侵。",
            "潤入珠泉爽，聲傳玉帳深。",
            "主人留勝賞，同此歲寒心。"
        ],
        "title": "歳寒堂",
        "id": "9b96c7eb-49bc-4717-8db9-ab89640d8f9e"
    },
    {
        "author": "宇文虛中",
        "paragraphs": [
            "舊日重陽厭旅裝，而今身世更悲凉。",
            "愁添白髪先春雪，淚著黄花助晚霜。",
            "客館病餘紅日短，家山信斷碧雲長。",
            "故人不恨村醪薄，乘興能來共一觴。"
        ],
        "title": "重陽旅中偶記二十年前二詩因而有作",
        "id": "1e3bafc1-592f-4e72-aee5-cc24b9567907"
    },
    {
        "author": "宇文虛中",
        "paragraphs": [
            "北洹春事休嗟晚，三月尚寒花信風。",
            "遙憶東吳此時節，滿江鴨綠弄殘紅。"
        ],
        "title": "春日",
        "id": "bdcc5480-e77d-48e6-b74e-e4b111d148ff"
    },
    {
        "author": "宇文虛中",
        "paragraphs": [
            "兩年重九皆羈旅，萬水千山厭遠遊。",
            "白酒黄花聊度日，青萍綠綺共忘憂。",
            "却憐風雨梁山路，不似蓴鱸楚澤秋。",
            "何必東臯是三逕，此身天地一虚舟。"
        ],
        "title": "己丑重陽在劍門梁山鋪",
        "id": "adc0032d-01bb-497d-970a-cdb2f9c7f92d"
    },
    {
        "author": "宇文虛中",
        "paragraphs": [
            "詞人詩句壓離騷，按膝長吟意自豪。",
            "袖裏虹蜺衝霽色，筆端風雨駕雲濤。",
            "將衰難稱千年祝，增重虚蒙隻字褒。",
            "太史已應飛急奏，文星偏傍使星高。"
        ],
        "title": "生日和甫同諸公載酒袖詩爲禮感佩之餘以詩爲謝",
        "id": "143805ff-3242-42f5-b1dc-6f40836f8d06"
    },
    {
        "author": "宇文虛中",
        "paragraphs": [
            "堆架縑緗粲蔀居，眼前長物埽無餘。",
            "避囂肯要鄰人卜，論友先尋上世書。",
            "汲古不須憂綆短，隨波聊復任舟虚。",
            "勿欺文室纔容膝，六合神游有日車。"
        ],
        "title": "和題稽古軒",
        "id": "655a8c95-3715-4dbb-bef9-2860a2c59f46"
    },
    {
        "author": "宇文虛中",
        "paragraphs": [
            "去國匆匆遂隔年，公私無益兩茫然。",
            "當時議論不能固，今日窮愁何足憐。",
            "生死已從前世定，是非留與後人傳。",
            "孤臣不爲沈湘恨，悵望三韓別有天。"
        ],
        "title": "己酉歳書懷",
        "id": "dfe08cb4-a455-4483-a7b5-e98d995fbee6"
    },
    {
        "author": "宇文虛中",
        "paragraphs": [
            "先生寂莫草玄文，正要侯芭作富鄰。",
            "客至但須樽有酒，日高不怕甑生塵。",
            "急催嶺外傳梅使，來餉籬邊采菊人。",
            "已埽明窗供點筆，爲君擬賦洞庭春。"
        ],
        "tags": [
            "洞庭湖"
        ],
        "title": "涇王許以酒餉龍溪老人幾月不至以詩促之",
        "id": "34b5f572-1cdd-4cd0-a2f5-5d7f813c98cc"
    },
    {
        "author": "宇文虛中",
        "paragraphs": [
            "嶧陽慣聽鳳雛鳴，瀉出泠然萬籟聲。",
            "已厭笙簧非雅曲，幸從炊爨脱餘生。",
            "昭文不鼓緣何意，靖節無絃且寄情。",
            "乞與南冠囚縶客，爲君一奏變春榮。"
        ],
        "title": "從人借琴",
        "id": "c7037557-c189-4afb-93f7-fccca33f8a52"
    },
    {
        "author": "宇文虛中",
        "paragraphs": [
            "奔峭從天拆，懸流赴壑清。",
            "路回穿石細，崖裂與藤爭。",
            "花已從南發，人今又北行。",
            "節旄都落盡，奔走愧平生。"
        ],
        "title": "過居庸關",
        "id": "33c2d419-351e-4aa2-aa21-ab9d4a7c48f8"
    },
    {
        "author": "宇文虛中",
        "paragraphs": [
            "山與烟雲暝，溪兼冰雪流。",
            "寒枝啼秸鞠，煬室聚咿嚘。",
            "此日征行困，何時喪亂休。",
            "尚矜爭席好，無復舊鳴騶。"
        ],
        "title": "晚宿耀武關",
        "id": "5caa2c3d-5358-4095-a0f0-f0ff070c91ce"
    },
    {
        "author": "宇文虛中",
        "paragraphs": [
            "落日塵埃壯，陰風天地昏。",
            "牛羊爭隘道，鳥雀聚空村。",
            "跛曳傷行役，光華誤主恩。",
            "未甘遲莫景，伏櫪意猶存。"
        ],
        "title": "安定道中",
        "id": "4baead21-7dd6-4cb6-b1bc-50955e64aa62"
    },
    {
        "author": "宇文虛中",
        "paragraphs": [
            "平生隨牒浪推移，只爲生民不爲私。",
            "萬里翠輿猶遠播，一身幽圄敢終辭。",
            "魯人除館西河外，漢使驅羊北海湄。",
            "不是故人高議切，肯來軍府問鍾儀。"
        ],
        "title": "上烏林天使三首  其一",
        "id": "758c0a67-2afb-4752-93b0-a0b4c8d58538"
    },
    {
        "author": "宇文虛中",
        "paragraphs": [
            "拭玉轅門吐寸誠，敢將緩頰沮天兵。",
            "雷霆儻肯矜彫弊，草芥何須計死生。",
            "定鼎未應周命改，登壇合許趙人平。",
            "知君妙有經邦策，存取威懷萬世名。"
        ],
        "title": "上烏林天使三首  其二",
        "id": "5084404e-8415-4c74-b14d-44674e427432"
    },
    {
        "author": "宇文虛中",
        "paragraphs": [
            "當時初結兩朝歡，曾見軍前捧血槃。",
            "本爲萬年依蔭厚，那知一日遽盟寒。",
            "羊牽已作俘囚獻，魚漏終期網罟寛。",
            "幸有故人知底藴，下臣獲考敢謀安。"
        ],
        "title": "上烏林天使三首  其三",
        "id": "fe76eaaf-9e6b-47d4-b6c3-33dc855f831d"
    },
    {
        "author": "宇文虛中",
        "paragraphs": [
            "不是憑虚避世喧，此中於物本無緣。",
            "静看畏影徒勞爾，題作齋心亦且然。",
            "意識已隨言語斷，生涯聊任歲時遷。",
            "老夫亦涉天游趣，三復南華第四篇。"
        ],
        "title": "姑蘇滕惇禮榜所居閣曰齋心成都宇文某作詩以廣其意",
        "id": "6a635cf9-d578-4088-8a1f-24bae859b24e"
    },
    {
        "author": "宇文虛中",
        "paragraphs": [
            "沙碧平猶漲，霜紅粉已多。",
            "駒年驚過隙，鳬影倦隨波。",
            "散步雙扶老，棲身一養和。",
            "羞看使者節，甘荷牧人蓑。"
        ],
        "title": "和高子文秋興二首  其一",
        "id": "6e36f24e-15ae-4613-a003-760f21b697fc"
    },
    {
        "author": "宇文虛中",
        "paragraphs": [
            "搖落山城莫，棲遲客館幽。",
            "葵衰前日雨，菊老異鄉秋。",
            "自信浮沈數，仍懷顧望愁。",
            "蜀江歸棹在，浩蕩逐春鷗。"
        ],
        "title": "和高子文秋興二首  其二",
        "id": "d0bda20a-2c51-4580-9fab-fce33652f025"
    },
    {
        "author": "宇文虛中",
        "paragraphs": [
            "老畏年光短，愁隨秋色來。",
            "一持旌節出，五見菊花開。",
            "強忍玄猿淚，聊浮綠蟻杯。",
            "不堪南向望，故國又叢臺。"
        ],
        "title": "又和九日",
        "id": "8a68a586-5095-4db0-b21c-754f5ff138f1"
    },
    {
        "author": "宇文虛中",
        "paragraphs": [
            "今夜家家月，臨筵照綺樓。",
            "那知孤館客，獨抱故鄉愁。",
            "感激時難遇，謳吟意未休。",
            "應分千斛酒，來洗百年憂。"
        ],
        "title": "中秋覓酒",
        "id": "36ea4fe4-cf48-454b-aab2-69138a349801"
    },
    {
        "author": "宇文虛中",
        "paragraphs": [
            "短草鋪茸綠，殘紅照雪稀。",
            "暖輕還錦褥，寒峭怯羅衣。"
        ],
        "title": "四序回文十二首 春 其一",
        "id": "53b9cbcc-33a8-43d4-9a7e-88de9a2965e5"
    },
    {
        "author": "宇文虛中",
        "paragraphs": [
            "翠漣冰綻日，香徑晚多花。",
            "細筍抽蒲密，長條舞柳斜。"
        ],
        "title": "四序回文十二首 春 其二",
        "id": "bce51590-7b92-4126-a86c-a25cc98350c9"
    },
    {
        "author": "宇文虛中",
        "paragraphs": [
            "折花幽檻小，傾酒綠杯深。",
            "蝶舞輕風曉，鶯啼老樹陰。"
        ],
        "title": "四序回文十二首 春 其三",
        "id": "84de94dd-9f79-47ac-b615-220a96c261c1"
    },
    {
        "author": "宇文虛中",
        "paragraphs": [
            "翠密圍窗竹，青圓貼水荷。",
            "睡多嫌晝永，醒少得風和。"
        ],
        "title": "四序回文十二首 夏 其一",
        "id": "01376497-cdda-48e4-b1ef-960c189f6c6b"
    },
    {
        "author": "宇文虛中",
        "paragraphs": [
            "草徑迷深綠，蓮池浴膩紅。",
            "早蟬鳴樹曲，鮮鯉躍潭東。"
        ],
        "title": "四序回文十二首 夏 其二",
        "id": "ae8fb14f-f4d7-49b0-961c-086e46a5fb9e"
    },
    {
        "author": "宇文虛中",
        "paragraphs": [
            "暴雨隨雲驟，驚雷隱地平。",
            "好風搖箑透，輕汗挹冰清。"
        ],
        "title": "四序回文十二首 夏 其三",
        "id": "f1e240a0-ac82-4871-b10c-7965e96ddef4"
    },
    {
        "author": "宇文虛中",
        "paragraphs": [
            "晚日欣簾捲，凉風覺袂搖。",
            "遠吟高興遣，長醉宿愁銷。"
        ],
        "title": "四序回文十二首 秋 其一",
        "id": "8db6b8c3-689f-4a35-b04a-e6b20c94e133"
    },
    {
        "author": "宇文虛中",
        "paragraphs": [
            "短葦低殘雨，虚舟带晚潮。",
            "斷鴻歸暗浦，疏葉堕寒梢。"
        ],
        "title": "四序回文十二首 秋 其二",
        "id": "81784e9c-bc16-44e8-bdaf-521f719af900"
    },
    {
        "author": "宇文虛中",
        "paragraphs": [
            "慼慼蛬吟苦，茫茫水驛孤。",
            "日銜山色莫，霜带菊叢枯。"
        ],
        "title": "四序回文十二首 秋 其三",
        "id": "d1a7a726-a269-49d8-ab10-7b3f7408b5f4"
    },
    {
        "author": "宇文虛中",
        "paragraphs": [
            "鶻健呼風急，烏啼促景殘。",
            "窟深宜兔蟄，蒲折蔭魚寒。"
        ],
        "title": "四序回文十二首 冬 其一",
        "id": "b58c4c9a-5483-4837-96d9-23a09e6c4638"
    },
    {
        "author": "宇文虛中",
        "paragraphs": [
            "裂瓦寒霜重，鋪窗月影清。",
            "滅燈驚好夢，孤枕念深情。"
        ],
        "title": "四序回文十二首 冬 其二",
        "id": "132a20fc-b886-4af1-a21b-afb518d8770d"
    },
    {
        "author": "宇文虛中",
        "paragraphs": [
            "秀柏留陰綠，芳梅蘸影斜。",
            "溜簷冰結玉，裝樹雪飛花。"
        ],
        "title": "四序回文十二首 冬 其三",
        "id": "23986f32-8fbb-4a16-98e2-54d6a839af6c"
    },
    {
        "author": "宇文虛中",
        "paragraphs": [
            "清陰靄靄匝城闉，萬井熙熙桃杏春。",
            "紫陌傳呼旌斾出，重臣新佩玉麒麟。"
        ],
        "title": "燈碑五首  其一",
        "id": "79c8ba8f-2d7a-43ac-aa24-ac6f149f95b7"
    },
    {
        "author": "宇文虛中",
        "paragraphs": [
            "鈿軸天章拜異恩，驛驂花騎暎朝暾。",
            "手持禁鑰千門肅，官壓東宫二品尊。"
        ],
        "title": "燈碑五首  其二",
        "id": "851c7f19-c249-494f-994c-3dda1f833373"
    },
    {
        "author": "宇文虛中",
        "paragraphs": [
            "壘原清照白登山，彌隴連天麥浪寒。",
            "劍戟漸銷農器出，人家只識勸農官。"
        ],
        "title": "燈碑五首  其三",
        "id": "876215fb-bfa6-42c5-a7dc-c5e40a05c34b"
    },
    {
        "author": "宇文虛中",
        "paragraphs": [
            "九夏南風入舜琴，恩風澤雨浹飛沈。",
            "陪京最是儀形地，先識君王解愠心。"
        ],
        "title": "燈碑五首  其四",
        "id": "332f0d91-00c9-46a7-b4d9-708253ffd23f"
    },
    {
        "author": "宇文虛中",
        "paragraphs": [
            "枹鼓無聲訟獄空，懽謡擊壤萬家同。",
            "時人共解班春意，兵寢刑清第一功。"
        ],
        "title": "燈碑五首  其五",
        "id": "42ca5d03-cd36-40c6-a326-3aa739107618"
    },
    {
        "author": "宇文虛中",
        "paragraphs": [
            "雨來蒸欝似江鄉，雨過西風特地凉。",
            "尚有庭花共客恨，可無尊酒慰幽芳。"
        ],
        "title": "館中書事",
        "id": "e1e992a8-a71f-45a8-8b3b-d67e05c1de76"
    },
    {
        "author": "宇文虛中",
        "paragraphs": [
            "未厭平生習氣濃，更將餘事訓兒童。",
            "魯論二萬三千字，悟入從初一句中。"
        ],
        "title": "時習齋",
        "id": "de5d0309-11da-48e5-8ce6-dcd11ab88d32"
    },
    {
        "author": "宇文虛中",
        "paragraphs": [
            "傍人但笑腹便便，枕藉詩書正晝眠。",
            "不識先生真悟處，未離文字已逃禪。"
        ],
        "title": "醉經齋",
        "id": "57a4e6ab-f51c-4e4c-bc58-0005599afb6d"
    },
    {
        "author": "宇文虛中",
        "paragraphs": [
            "旋汲清泉起縠紋，定知婁永是前身。",
            "箇中自可逃真性，不用淋漓汙葛巾。"
        ],
        "title": "醉墨齋",
        "id": "21865976-0ccf-471f-8025-109c920017ee"
    },
    {
        "author": "宇文虛中",
        "paragraphs": [
            "汝琴莫作歸鳳鳴，汝曲莫裁白鶴怨。",
            "明珠破璧挂高城，上有烏啼人不見。",
            "堂中蠟炬紅生花，門前紺幰七香車。",
            "博山夜長香燼冷，悠悠蕩子留倡家。",
            "妾機尚餘數梭錦，織恨傳情還未忍。",
            "城烏爲我盡情啼，知道單棲淚盈枕。"
        ],
        "title": "烏夜啼",
        "id": "34d4ceb5-d7dc-4cf7-8d0e-c6f259767406"
    },
    {
        "author": "宇文虛中",
        "paragraphs": [
            "有人若問南冠客，爲道西山賦蕨薇。"
        ],
        "title": "句",
        "id": "322664d7-51d7-4310-b2b2-cdb087d5ab50"
    },
    {
        "author": "汪藻",
        "paragraphs": [
            "相士如相馬，滅没深天機。",
            "區區銅馬法，徒識牝與驪。",
            "人言當塗公，惡人知其微。",
            "如何許邵語，受之不復疑。",
            "知人固不易，人亦未易知。",
            "媸妍在水鏡，鉛粉徒自欺。",
            "孰爲仁義人，未假已不歸。",
            "伯樂不可作，思與曹瞞期。"
        ],
        "title": "詠古四首  其一",
        "id": "20df6b81-b85c-4e98-82cf-2a41f4e6ba9b"
    },
    {
        "author": "汪藻",
        "paragraphs": [
            "世事如大弩，人若材官然。",
            "乘勢易發機，非時勞控弦。",
            "又如大水中，置彼萬斛船。",
            "雖有帆與檣，亦須風動天。",
            "不見周公瑾，弱齡已飛鶱。",
            "不見師尚父，鷹揚在華顛。",
            "彼非生而材，此豈晚乃賢。",
            "鎡基喻智慧，要必有待焉。",
            "嘆息狂馳子，嘗爲愚者憐。"
        ],
        "title": "詠古四首  其二",
        "id": "3395864d-6134-4dd7-9710-f766da529f3d"
    },
    {
        "author": "汪藻",
        "paragraphs": [
            "崑山有璞玉，外質而內美。",
            "惟其不自衒，故與頑石齒。",
            "和也速于售，再獻甘滅趾。",
            "在玉庸何傷，惜君兩足耳。"
        ],
        "title": "詠古四首  其三",
        "id": "657fd32b-9836-4e59-81a0-6d87a6d8b49d"
    },
    {
        "author": "汪藻",
        "paragraphs": [
            "堂堂明堂柱，根節幾歲寒。",
            "使與蒲柳同，扶廈良亦難。",
            "我衣敝緼袍，我飯苜蓿盤。",
            "天公方試我，劍鋏勿妄彈。"
        ],
        "title": "詠古四首  其四",
        "id": "6b2b2d83-3432-460a-80f5-3e495a29b530"
    },
    {
        "author": "汪藻",
        "paragraphs": [
            "端居有何好，名與勝會并。",
            "人生豈長閑，天宇不屢晴。",
            "邂逅風日佳，一醉萬事輕。",
            "君家大父客，詩如九韶鳴。",
            "浮春散無垠，攬取造物驚。",
            "坐令綠野堂，岌嶪睢陽城。",
            "風流被三世，諸郎未慚卿。",
            "開軒著尊酒，報答千花明。",
            "飲罷遣客休，仰空看雲行。",
            "是中有佳處，遑恤身後名。",
            "寧爲秋雨歎，更作秋蟲聲。"
        ],
        "title": "題張公明賞晴軒",
        "id": "99f12bee-c8a6-445b-83e6-5de834592983"
    },
    {
        "author": "汪藻",
        "paragraphs": [
            "軒冕有何樂，書生分尤慳。",
            "都盧百年中，強半墮險艱。",
            "能著屐幾兩，恨無茅三間。",
            "儻非身世忘，那得方寸閑。",
            "不見葆真老，功成鬂毛斑。",
            "飄然日邊來，復作晝掩關。",
            "所至書滿屋，鉛黄不停刪。",
            "開窗尋丈餘，要看湘南山。",
            "夕待明月至，朝期白雲還。",
            "醉吟如樂天，但少素與蠻。",
            "嗟哉道脩阻，無由結朱顔。",
            "惟應夢見之，千里同躋攀。"
        ],
        "title": "題折樞密保真草堂",
        "id": "4440eb3f-6b73-4381-a505-647f7e3adbfc"
    },
    {
        "author": "汪藻",
        "paragraphs": [
            "孤舟渺無根，夜歷數村雨。",
            "今朝亂晴景，水鏡寫霜樹。",
            "哀鴻念羣聲，正到客愁處。",
            "男兒有懷抱，何事亦關汝。",
            "蒼烟接牛斗，惝恍迷歸路。",
            "明發問吾儂，乘流去復住。"
        ],
        "title": "泊召伯埭",
        "id": "055b07f8-2954-4fa2-a654-bc85fec76366"
    },
    {
        "author": "汪藻",
        "paragraphs": [
            "清風不肯來，烈日不肯暮。",
            "平生山林下，散髪頗箕踞。",
            "一官走王事，三伏在道路。",
            "我非褦襶兒，亦爾困馳騖。",
            "居然戀俎豆，安得免羈馽。",
            "區區竟何營，汨汨此飄寓。",
            "淵明應笑人，有底不歸去。"
        ],
        "title": "尤袤大暑留召伯埭",
        "id": "b770c946-92cb-462b-aa52-79b23824a6ad"
    },
    {
        "author": "汪藻",
        "paragraphs": [
            "踞石休蠒足，掬泉洗赬容。",
            "于何脱冠履，共指雲外峰。",
            "翳彼園屋小，鉤簾蒼翠重。",
            "庭空燕雀乳，樹老莓苔封。",
            "露泫過牆竹，風凄橫澗松。",
            "欣然曲肱卧，鼻息春醅濃。",
            "推床上馬去，孰是陳元龍。"
        ],
        "title": "大熱行旌德山中不可車馬步至凌氏林亭詩",
        "id": "7bd46750-121e-4f07-892a-f47f75ce7081"
    },
    {
        "author": "汪藻",
        "paragraphs": [
            "溪翁搗冰時，寒甚龜手絮。",
            "千金售詞客，妙語零唾霧。",
            "回看烏絲欄，一嫡輕百庶。",
            "長供蠆尾落，肯受蠅頭汙。",
            "今朝持贈君，真似翼傅虎。",
            "應緣未給札，欲草子虚賦。",
            "他年五十萬，渠復願鄰富。",
            "行看醉帖來，家不設寒具。"
        ],
        "title": "次韻周聖舉從子乞紙",
        "id": "377d2403-fa68-4134-bc83-c3f87faa6a64"
    },
    {
        "author": "汪藻",
        "paragraphs": [
            "平生金石交，政爾一固道。",
            "佳哉固道乎，所至即爲寶。",
            "人言醒而狂，我見影亦好。",
            "憶初烟塵飛，環纍十萬竈。",
            "夕烽通甘泉，兵氣塞穹昊。",
            "公爲魯仲連，麾去如振槁。",
            "功成拂衣去，不羨中令攷。",
            "每逢泉石佳，便欲事幽討。",
            "晚行龜峰旁，愛此千嶂抱。",
            "亟營背郭堂，羞作出山草。",
            "慨然懸其車，避俗長卻掃。",
            "所嗟高明家，華屋幾人保。",
            "既留楊柳枝，仍占杏花島。",
            "真成醉吟翁，何況無病惱。",
            "屬聞鴻冥冥，痛恨歸不早。",
            "何當釋羈囚，把臂共傾倒。",
            "餘光玩桑榆，踵息養棃棗。",
            "買鄰會有時，來往成二老。"
        ],
        "title": "鄭固道累書求寓屋詩走筆封寄",
        "id": "c2ef3d45-81ae-4c4e-8990-ca96f127cccf"
    },
    {
        "author": "汪藻",
        "paragraphs": [
            "人生天地間，同一幻泡影。",
            "偶然相值過，便有人與境。",
            "那知兩皆漫，直寄彈指頃。",
            "古來賢達士，物我均土梗。",
            "程侯東南俊，少日忠義秉。",
            "周旋正色地，四海憚嚴冷。",
            "立朝二十年，憤世欲生癭。",
            "班雖近日月，志則在箕潁。",
            "中年拂衣歸，絕意向鐘鼎。",
            "澤幽成小築，勝會已獨領。",
            "清寒挹湍瀨，秀色攬諸嶺。",
            "聊將不羈身，對此無閼景。",
            "回首浯溪老，便覺加數等。",
            "從渠春風顛，那得到古井。",
            "高詞出胸臆，妙處如灌頂。",
            "讀罷眷樊籠，悠然發深省。"
        ],
        "title": "題伯禹給事漫吾亭",
        "id": "6ae60ea7-fa42-4de1-8526-59e53bf9d842"
    },
    {
        "author": "汪藻",
        "paragraphs": [
            "我老不足惜，餘年苦匆匆。",
            "願爲名山遊，何必問所終。",
            "一艤若溪櫂，星杓幾回東。",
            "長年秋雨邊，醉卧聽船蓬。",
            "故人幸弭節，相見宿昔同。",
            "酒酣說經過，授我書一通。",
            "云自天末至，諸賢盛游從。",
            "臨分出新詩，句法何舂容。",
            "凜若臨大敵，誰能觸其鋒。",
            "攜持數千里，不愧行橐空。",
            "篇末亦及予，依依古人風。",
            "讀罷百憂失，衰顔爲成童。",
            "歸來北窗下，自寫團扇中。",
            "君方著繡衣，行佩金印重。",
            "朱絃付君賞，寧循牙曠聰。",
            "我病擁僧衲，深慚服非衷。",
            "還觀了無取，此意何當蒙。",
            "心知坡陀卑，難並衡霍崇。",
            "尚喜盛山卷，兼收醉吟翁。",
            "他年定撫掌，秋蛇間雲鴻。"
        ],
        "title": "次韻趙叔問侍郎送曾吉甫學士按刑淛右篇末見及之作",
        "id": "6aef637a-ad5c-46df-8d9e-2d0e494dd72e"
    },
    {
        "author": "汪藻",
        "paragraphs": [
            "往聞蘇趙公，黄閣望諸老。",
            "功名四夷知，無愧越裳操。",
            "同時卿相家，紈綺或傭保。",
            "至今子孫賢，庭有書带草。"
        ],
        "title": "次韻周聖舉過蘇次元四首  其一",
        "id": "64a51fa0-179d-498c-9297-d303f916009d"
    },
    {
        "author": "汪藻",
        "paragraphs": [
            "世人如冰蠶，不知天有暑。",
            "紛紛謗傷兒，寧識真實語。",
            "當家勤采穫，兩耳得韶濩。",
            "要須追此公，勿問燕與許。"
        ],
        "title": "次韻周聖舉過蘇次元四首  其二",
        "id": "7f00e43c-baa5-4530-9685-cc93d1c26dc8"
    },
    {
        "author": "汪藻",
        "paragraphs": [
            "蘇郎年少時，萬象愁雕鐫。",
            "應知等兒戲，區區止啼錢。",
            "三生綺語習，一悟心超然。",
            "胡爲作解嘲，切切相悲憐。"
        ],
        "title": "次韻周聖舉過蘇次元四首  其三",
        "id": "b1908978-8ae1-4df2-b6c5-d45dacf4d6ed"
    },
    {
        "author": "汪藻",
        "paragraphs": [
            "吳兒雅多姿，不肯藏白地。",
            "因君更增情，吹雨作春淚。",
            "三年師命留，千日中山醉。",
            "一聞高唐賦，令我有仙意。"
        ],
        "title": "次韻周聖舉過蘇次元四首  其四",
        "id": "c5f7d6cd-9c65-46f1-9746-fb39e5429520"
    },
    {
        "author": "汪藻",
        "paragraphs": [
            "秋風入瀟湘，千嶂倚天外。",
            "使君挽衰翁，行樂秋色界。",
            "放船下空闊，舒笑鳧鷖會。",
            "永懷愚溪人，千載有遺愛。",
            "延緣訪遺跡，佳處時擊汰。",
            "飛沈各獻狀，領略在我輩。",
            "匆匆莫能數，頗似慰無賴。",
            "盃行未云半，落日已相對。",
            "歸來有酒所，方省欠詩債。",
            "朱轓幸停軫，嘉汝山水最。",
            "金莖峙霄漢，行矣分沆瀣。",
            "何妨共流轉，今古同一概。",
            "非君箇中人，孰使此中大。",
            "伊余漂泊者，他日名亦在。",
            "一聞款乃聲，蓬蓽忘湫隘。"
        ],
        "title": "藻蒙叔雅祠部重九日惠花惠酒惠詩繼爲袁家碣鈷鉧潭之遊因循不能答再承佳句見寄今用來韻率課一篇參陪杖履之勝幸一笑而去之以覆醬瓿而作紙絞也",
        "id": "63e54b20-c679-4dbc-97af-132446868d24"
    },
    {
        "author": "汪藻",
        "paragraphs": [
            "霜斂萬壑凈，鐘鳴空楚山。",
            "夕陽當我沈，風烟迫梅殘。",
            "西嶺月未上，數峰深作寒。",
            "枝間鳥競赴，亦復循溪還。"
        ],
        "title": "從稚子出前溪",
        "id": "9e8a36df-a5f3-4f7f-bca1-9d15dc7b90a8"
    },
    {
        "author": "汪藻",
        "paragraphs": [
            "幽卧不知覺，窗懸寒日初。",
            "矧伊夜來雨，谿聲到吾廬。",
            "故人挽我出，忽枉天際書。",
            "躋險敢自休，青山轉籃輿。",
            "相逢竹間寺，共擷園中蔬。",
            "殘僧誰在亡，奄忽十載餘。",
            "茗果話疇昔，新晴報鐘魚。",
            "東雷亦已鳴，百草苕穎舒。",
            "奈何與之子，齒髪日夜疏。",
            "眷此不能發，牽衣更躊蹰。",
            "明朝各回首，世事將焉如。"
        ],
        "title": "同張昌時宿高明寺",
        "id": "d23efe55-ab68-46a7-ba5e-811883da5b03"
    },
    {
        "author": "汪藻",
        "paragraphs": [
            "羊公作三公，政辦一肱折。",
            "功名方鼎來，詎嘆養生拙。",
            "孫郎少奇偉，面滿若霜月。",
            "胡爲忽顛隮，有物食之缺。",
            "寧非造物意，怪子卧巖穴。",
            "長年臉邊紅，漫自供酒纈。",
            "顧令冠蓋底，未省識此傑。",
            "何妨暫相顧，一訪唐舉決。",
            "朝來清鏡裏，黄色兩眉徹。",
            "居然萬馬羣，老驥已超絕。",
            "聊將釣竿手，遮日向西闕。",
            "瓊林風帽穩，醉度櫻笋節。",
            "從渠關宴上，兒女笑鬷蔑。",
            "誰能爲公豪，玉瑑揮作雪。"
        ],
        "title": "孫益遠試歸墮車敗面已而薦書至作詩戲之以送其行",
        "id": "6819dc8d-e239-448e-9cbc-d409e3c73f20"
    },
    {
        "author": "汪藻",
        "paragraphs": [
            "揆日奉明詔，班春出孤城。",
            "和風遞鼓鼙，細雨迷斾旌。",
            "渺渺度阡陌，谿山照人明。",
            "幽花不孤芳，好鳥相應鳴。",
            "隴麥已爭秀，畦秧亦微萌。",
            "食新知有期，及我凋瘵氓。",
            "古寺依絕壁，林端列飛甍。",
            "殘僧四五人，靜若無所營。",
            "石室廣百肘，嵌空自天成。",
            "泉甘與茶宜，就挹巖下清。",
            "伏檻肆遐矚，歸雲入簷楹。",
            "數農前致辭，貌野意則誠。",
            "兹幸枉冠蓋，使君豈無情。",
            "頻年苦饑虚，奚用恤此生。",
            "守昔在閭里，先疇毎躬耕。",
            "起家三絕餘，謬忝符竹榮。",
            "無術布寛大，低頭愧鰥惸。",
            "願言同撫綏，永絕愁嘆聲。"
        ],
        "title": "徽州班春古巖寺呈諸僚友",
        "id": "0188d538-2864-4cfd-bcfa-209fa4f6cfdb"
    },
    {
        "author": "汪藻",
        "paragraphs": [
            "暑濕倦行役，依投得禪關。",
            "空堂納清風，坐見香霏還。",
            "積水共天遠，高僧與雲閑。",
            "傳聞扁舟人，宿昔廬兹山。",
            "姝者已千載，諸峰高烟鬟。",
            "當時功名成，止在談笑間。",
            "今豈無國士，宸遊一何艱。",
            "憑高望行朝，小雨猶斑斑。"
        ],
        "title": "阻溪漲宿諸暨縣上省院",
        "id": "1fb892aa-62da-4697-8660-6a524a61649e"
    },
    {
        "author": "汪藻",
        "paragraphs": [
            "雙睫不能熟，疏鐘起初曉。",
            "危欄扶力上，層簷掛雲表。",
            "羣峰蒼玉如，開簾四環繞。",
            "向來聲利場，自今眼界小。",
            "兩君天下士，一見意傾倒。",
            "有此風味佳，未受秋思惱。",
            "我昔溪上住，盟言寄鷗烏。",
            "今年縱得來，官事間日少。",
            "樊籠更樊籠，歸途天樣杳。",
            "是處非不佳，千慮舒懷抱。",
            "浮雲且東來，吾家隔林杪。",
            "境熟斷難忘，終念今朝好。"
        ],
        "title": "試闈同宋德操陳純中登稽古閣曉望",
        "id": "6eaf02f1-a5cb-4a78-a964-5dcecebd44cb"
    },
    {
        "author": "汪藻",
        "paragraphs": [
            "東風不世情，幽谷渠亦至。",
            "誰分玄都種，爲我作春事。",
            "朝來花氣暖，詩眼先自醉。",
            "祇愁貪結子，零落烟雨際。",
            "聞今新蹊成，有酒且頻置。"
        ],
        "title": "芳美亭",
        "id": "de055f0b-b6ff-497a-a1ef-36e0a30d2f8a"
    },
    {
        "author": "汪藻",
        "paragraphs": [
            "爲此升斗粟，來往如飛梭。",
            "桂林在何許，水險山嵯峨。",
            "驪駒偶未至，于焉少婆娑。",
            "幸陪英俊遊，不覺日月過。",
            "今夕復何夕，朔風捲寒波。",
            "肴核雖草草，聊以供笑歌。",
            "子如不飲酒，視此庭前柯。",
            "濃綠光薿薿，所餘今幾何。",
            "鄰家釀新熟，頗聞旨且多。",
            "更當奮餘勇，往舉金叵羅。"
        ],
        "title": "十月二十六日會于北禪分韻賦詩應辰得多字呂治先酒熟亦欲會客故末意及之",
        "id": "8d543230-c0c2-4218-bca5-8109e4d995e4"
    },
    {
        "author": "汪藻",
        "paragraphs": [
            "長樂七閩會，山川富登臨。",
            "重城十萬家，間以烟樹林。",
            "何許肆遐矚，城西最高岑。",
            "主人厭直歸，與世相浮沈。",
            "三宿得勝地，八還見初心。",
            "明窗一蒲團，宴坐依横參。",
            "面面來遠色，層層列清陰。",
            "閑翻貝葉書，靜聽頻迦音。",
            "萬法照了處，人居兩幽深。",
            "嗟予晚聞道，況迫桑榆侵。",
            "如何結保社，去脱頭上簪。",
            "從公刮眼膜，儻借箆千金。"
        ],
        "title": "題葉尚書普光明庵",
        "id": "a7947109-1766-44f1-b7da-61e2b355f838"
    },
    {
        "author": "汪藻",
        "paragraphs": [
            "衰病乃其理，移牀卧南軒。",
            "雖懷飲冰憂，賴有清賞存。",
            "春去芳草積，羅生滿庭萱。",
            "花房向夕斂，似與吾忘言。",
            "數蝶亦多態，差差傍叢飜。",
            "客來同一欣，何必臨芳樽。",
            "常恐秋節至，嚴霜霣其根。",
            "吾生尚悠悠，眷爾安足論。"
        ],
        "title": "病中偶成",
        "id": "9120e1de-2262-43a5-9f22-9b5b71774853"
    },
    {
        "author": "汪藻",
        "paragraphs": [
            "兒輩病元亮，斗筲羈曼容。",
            "何時跨鴻鵠，食藕蓮花峰。",
            "小檻再遊歷，輕寒裘未重。",
            "人家當巵黍，不愧千戶封。",
            "願因琴高生，儻見喬與松。",
            "從兹毁車馬，永絕世味濃。",
            "歲晚復來此，清陰期籜龍。"
        ],
        "title": "再過凌氏園復用前韻",
        "id": "afee669b-d8eb-42a3-b6b8-474a552b74f0"
    },
    {
        "author": "汪藻",
        "paragraphs": [
            "緣江故多峰，秀色無可揀。",
            "何須著腳力，政欲長在眼。",
            "詩翁築飛閣，似恨山意懶。",
            "縱橫數州碧，收拾付酒醆。",
            "客來何所命，濯濯千髻綰。",
            "晴嵐入肺腑，寶唾落碑版。",
            "翁家誠可樂，人境兩蕭散。",
            "爐香侣趺坐，終日對編簡。",
            "風流前輩接，細說鬚自挽。",
            "居然典刑在，聽者輒忘返。",
            "會須營一壑，萬事等鵬鷃。",
            "從翁時對榻，卧看烟雨晚。"
        ],
        "title": "聚山閣爲吳氏題",
        "id": "019c4a05-83c6-40d1-add4-a10676e42661"
    },
    {
        "author": "汪藻",
        "paragraphs": [
            "長簟北窗下，抛書任縱橫。",
            "娟娟穉篠上，熠熠叢榴明。",
            "眷此感佳節，怊然愴平生。",
            "少年文翰場，結客俱擅名。",
            "瑤草俟采掇，雲鴻肆遐征。",
            "如何二十載，日與憂患并。",
            "骨肉隨逝水，兒童長柴荆。",
            "向來交臂人，接武霄漢行。",
            "姻親歲時會，尊酒懷抱傾。",
            "兹余豈復願，顧影良自驚。",
            "飛雨夜來急，濤翻江上城。",
            "田家夢亦好，想像秋稼成。",
            "新春了在眼，續我齋庖清。"
        ],
        "title": "偶書",
        "id": "efb5722e-2315-49bd-afef-22723992a961"
    },
    {
        "author": "汪藻",
        "paragraphs": [
            "吳侯能書聲，不減銘瘞鶴。",
            "臺郎今獨步，誰數衛與索。",
            "官黄臨小楷，老筆更沈著。",
            "年來雞鶩間，兒輩妄穿鑿。",
            "超然出新意，非用元和腳。",
            "游絲隨春風，忽向窗几落。",
            "傳觀懍飛動，安得此健藥。",
            "自言臨池時，屢閲更歲籥。",
            "毫端幾百鍊，始到蟲網絡。",
            "誰云右軍後，兹事秘冥漠。",
            "一朝神明還，千載宛如昨。",
            "乃知鑪鎚妙，信手皆合作。",
            "於皇雲漢章，神授等河洛。",
            "光芒下照燭，萬帖悉糟粕。",
            "君命幸逢時，當草鳯尾諾。",
            "胡爲尚留滯，未便持漢橐。",
            "行看誠懸歸，佳句題殿閣。"
        ],
        "title": "吳傅朋以王逸少遺意作游絲之書古今所無恨未之見也爲賦此詩",
        "id": "b0c175c1-5543-40c0-80bf-8da33a8a66f0"
    },
    {
        "author": "汪藻",
        "paragraphs": [
            "平生麋鹿姿，不意華屋居。",
            "一爲軒裳攖，所得非所如。",
            "弱跡踵諸彦，清班直周廬。",
            "蓬山切星辰，牙籖明綺疏。",
            "散帙喜所得，懷鉛愧中虛。",
            "暝歸復奚營，一飽不願餘。",
            "寧甘四立壁，懶作三獻書。",
            "高槐障熇煩，清陰落庭除。",
            "幽卧遂終日，兹謀定非疏。",
            "娟娟新月流，翳翳歸雲舒。",
            "懷人發浩歎，屏營以踟躕。",
            "願言果歸志，春波漲隋渠。"
        ],
        "title": "書局晚歸",
        "id": "3f0b0eb9-d94f-4e55-8936-0a4bb2c0a29a"
    },
    {
        "author": "汪藻",
        "paragraphs": [
            "大瓠既成實，無用始欲剖。",
            "鮒魚困車轍，求活賴升斗。",
            "我昔誦斯言，感歎銘座右。",
            "慎惜千金軀，未欲聊俯就。",
            "數子磊落人，好事真吾友。",
            "相期竹西遊，晚歲並耕耦。",
            "如何窘窮途，狺狺吠羣狗。",
            "平生笑俗士，反欲較妍醜。",
            "譬如惡影人，乃與影競走。",
            "今復念邊陲，未暇從田叟。",
            "彈冠宜彚征，子先我欲後。",
            "世間樗與櫟，拳曲自難揉。"
        ],
        "title": "次韻胡德廣書懷",
        "id": "90650f85-fa01-4853-bd3f-185bf28c27d9"
    },
    {
        "author": "汪藻",
        "paragraphs": [
            "旅泊值秋晚，登臨良亦佳。",
            "高臺始基誰，未覺歲月遐。",
            "維梁漢寵弟，非復莩附葭。",
            "鳴鞭白雲上，寶髻翻千鴉。",
            "樽前第詞客，坐使屈宋衙。",
            "秖今竟何有，蕪没荒烟斜。",
            "秦墟仆翁仲，楚俗悲章華。",
            "空餘古招提，老龐伴丹霞。",
            "花氣侵客袂，松聲滿鄰家。",
            "凄涼刧灰地，半似篁竹遮。",
            "坐久鴈橫野，炊烟映簷牙。",
            "似聞睢陽曲，尚作兒童譁。",
            "惜無斗酒酧，水厄空嘗茶。"
        ],
        "title": "陪諸公遊文雅臺憩法雲寺二首  其一",
        "id": "fa70cf5d-5e2d-436b-9ab5-f2ad03f0daf9"
    },
    {
        "author": "汪藻",
        "paragraphs": [
            "向來卜幽期，此樂真雋永。",
            "行尋野航渡，俯玩雲水影。",
            "追隨兩玉人，妙語時灌頂。",
            "平生訪古意，到此方一騁。",
            "所欣俱秃翁，王事廢朝請。",
            "且同陶淵明，蓮社對宗炳。",
            "晴軒納野色，秋思浩千頃。",
            "忽驚梨棗村，身墮白鷗境。",
            "飄零惬勝會，老大惜餘景。",
            "況當風露辰，病鶴最先警。",
            "留連凈名室，坐閲篆香冷。",
            "還尋野田歸，草樹斜復整。",
            "有酒當再來，悠悠詎能省。"
        ],
        "title": "陪諸公遊文雅臺憩法雲寺二首  其二",
        "id": "8f2d2de0-3ae4-4d36-8064-fbfaa8148f75"
    },
    {
        "author": "汪藻",
        "paragraphs": [
            "兹山定中腴，秀色乃如許。",
            "連峰積蒼潤，嵐氣亦如雨。",
            "珍泉不浪出，世俗那得取。",
            "羣仙作佛供，灑此玉池股。",
            "甘寒飲天下，瓶盎走膏乳。",
            "兒嬉供茗事，雲散入江渚。",
            "當源起臺殿，下瞰松柏古。",
            "巍基首梁宋，爽氣接吳楚。",
            "我來值佳月，濟勝得嵇吕。",
            "聊分小蒼壁，同振百年羽。",
            "躋攀興未極，落日在林莽。",
            "卻立望翠屏，中流駐鳴櫓。"
        ],
        "title": "陪諸公遊惠山",
        "id": "c36cad3a-edee-4604-9412-d9e7a4623b88"
    },
    {
        "author": "汪藻",
        "paragraphs": [
            "吾山皆中腴，初不斷地脉。",
            "淄澠嘗同味，十里何所隔。",
            "幽居愁遠汲，悵望懸瀑白。",
            "天公真解事，分我膚寸澤。",
            "無煩籜龍引，中有玉池色。",
            "煮茗聊餉君，未須嫌水厄。"
        ],
        "title": "題通惠亭",
        "id": "dac9c769-028c-41b4-8831-136341fb20d6"
    },
    {
        "author": "汪藻",
        "paragraphs": [
            "六書散浮雲，篆籀世不數。",
            "陵夷到草隸，差别幾四五。",
            "人皆逐曾玄，不復知父祖。",
            "中間尤可笑，雞鶩紛去取。",
            "孰爲魯漆書，況說周石鼓。",
            "陽冰雖晚出，妙意得千古。",
            "後來繼者誰，騎省人最許。",
            "明窗出小軸，驚嘆手爲拊。",
            "平生箏笛耳，慣見沐猴舞。",
            "一登韶濩堂，方信有干羽。",
            "援毫極摹倣，涴壁類兒女。",
            "秋蛇已成癖，老腕徒自苦。",
            "卷書還歸公，祇自愧韓愈。"
        ],
        "title": "從吳禹功借徐鉉小篆帖以詩還之",
        "id": "51664e9a-f27f-406c-8eb5-3c9aa45e6c65"
    },
    {
        "author": "汪藻",
        "paragraphs": [
            "佳蕈出何許，南山白雲根。",
            "畦丁入雲採，徧以脱葉翻。",
            "戢戢寸玉嫩，纍纍萬釘繁。",
            "中涵烟霞氣，外絕沙土痕。",
            "下筯極雋永，加餐亦平溫。",
            "伊昔貴公子，鮮肥厭羔豚。",
            "爭啖肉菌美，共品天花尊。",
            "居然此珍産，以遠莫見論。",
            "生令五鼎味，但飽三家村。",
            "伊余少所嗜，頭白歸故園。",
            "日獲甘脆享，人言老饕存。",
            "栮脯固已陋，竹枯何足言。",
            "從今大嚼處，不復思屠門。"
        ],
        "title": "食十月蕈",
        "id": "79dc4961-6372-4060-84d6-08bbb71411cb"
    },
    {
        "author": "汪藻",
        "paragraphs": [
            "千巖雪齊消，烟日曖春事。",
            "端憂昧佳節，獨宿松下寺。",
            "遶屋泉雨鳴，焚香戶深閉。",
            "殘僧荷耡出，幽鳥下庭戲。",
            "將期道心復，敢愜棲遁志。",
            "起望吾家雲，風清鴈成字。"
        ],
        "title": "寄余仲誠",
        "id": "c8debdc8-6e28-460c-a714-c405f24b6f62"
    },
    {
        "author": "汪藻",
        "paragraphs": [
            "我有辟邪鏡，得之咸陽宫。",
            "其陰爲天池，一母將九龍。",
            "旁書負圖字，土蝕如旋蟲。",
            "緘以駭雞珍，妙極倕之工。",
            "請言照遠近，十里秋毫空。",
            "豈不鑒脂澤，所貴肝膽通。",
            "問誰爲此器，太古非人功。",
            "客聞重歎息，意欲窺靈蹤。",
            "高臺不辭倚，恐客難稱容。",
            "繩窮匣半啓，四室來悲風。",
            "日車當晝留，羞澀如頑銅。",
            "森然髪上指，凜若臨霜鋒。",
            "我還撫客手，此豈世寶同。",
            "揮涙兩無言，掩鏡鞶囊中。"
        ],
        "title": "古鏡行",
        "id": "7aa64d71-dfdb-4892-93ae-ceeb8e87747f"
    },
    {
        "author": "汪藻",
        "paragraphs": [
            "小雨靜林麓，鵓鴣相應鳴。",
            "移舟漾清淺，薄晚荷風生。",
            "歸鳥盡雙去，潛魚時一驚。",
            "菰蒲若無人，渺渺炊烟横。",
            "艇子檝迎我，攜魚薦南烹。",
            "月出殊未高，疏林隱微明。",
            "依投會有處，斗掛天邊城。"
        ],
        "title": "次高郵軍",
        "id": "fd8d4380-5e40-423e-9bb8-7f5cb3da44c0"
    },
    {
        "author": "汪藻",
        "paragraphs": [
            "今日幸無雨，天空出遙岑。",
            "行行不知疲，遂至春江潯。",
            "汲路轉籬落，人家在桑陰。",
            "平疇漲清波，隴麥如人深。",
            "溝畎戲鳧鶩，新蒲映浮沈。",
            "我生本樵漁，對此諧初心。",
            "風物豈不好，悲來自難任。",
            "胡塵暗中原，四海如驚禽。",
            "黄屋狩萬里，兩宫隔辰參。",
            "龍騰鼎湖闊，月晦星河深。",
            "宇宙有傾覆，兹游豈嶇嶔。",
            "消憂賴濁醪，太息誰能斟。"
        ],
        "title": "避地函亭野步",
        "id": "e995beec-21ca-4b6a-921f-3c9d88c9703b"
    },
    {
        "author": "汪藻",
        "paragraphs": [
            "幽人獨夜時，潮落西川根。",
            "渡口櫓聲急，一江烟雨昏。",
            "城頭短長更，不寐聽譙門。",
            "趺坐數千息，焚香待朝暾。"
        ],
        "title": "庚午歲屏居零陵七月二十日以門揜候蟲秋爲韻賦五首  其一",
        "id": "f5b06e76-f838-4163-bfe8-498eebbd3b7b"
    },
    {
        "author": "汪藻",
        "paragraphs": [
            "暑退潦亦收，瀟湘凈如染。",
            "時觀自跳魚，衝破青琬琰。",
            "纖纖初弦月，不受薄雲揜。",
            "近村應漸寒，已有鴉數點。"
        ],
        "title": "庚午歲屏居零陵七月二十日以門揜候蟲秋爲韻賦五首  其二",
        "id": "a7a00e37-96f3-40d3-8fba-2422c46133f6"
    },
    {
        "author": "汪藻",
        "paragraphs": [
            "人生幾聰明，日夜隙駒驟。",
            "纔經花信風，又過麥秋候。",
            "吾非金石堅，與世相邂逅。",
            "胡爲聞鐘鳴，更歷路傍堠。"
        ],
        "title": "庚午歲屏居零陵七月二十日以門揜候蟲秋爲韻賦五首  其三",
        "id": "bc1321b9-5263-4fa3-9c48-674c83a73c0b"
    },
    {
        "author": "汪藻",
        "paragraphs": [
            "家山在何許，渺渺彭蠡東。",
            "人來數月程，衣敝補道中。",
            "昨宵青燈花，似墜釵頭蟲。",
            "兒饑女沈緜，歲晚書未通。"
        ],
        "title": "庚午歲屏居零陵七月二十日以門揜候蟲秋爲韻賦五首  其四",
        "id": "30c14f2d-2c98-4587-99a1-4bf79c7965e6"
    },
    {
        "author": "汪藻",
        "paragraphs": [
            "人言間闊者，一日如三秋。",
            "孤臣昔放逐，七見天星周。",
            "早污高門地，姓名記前旒。",
            "如何天雞星，不照湘南州。"
        ],
        "title": "庚午歲屏居零陵七月二十日以門揜候蟲秋爲韻賦五首  其五",
        "id": "3db8d7db-9cbf-494d-8d80-a306516d96ff"
    },
    {
        "author": "汪藻",
        "paragraphs": [
            "流澌欲作環珮鳴，枯木未肯回春聲。",
            "舟人坐恐雪爲祟，嬌鴉又舞天邊城。",
            "天公知我不足厄，乞與十日霜風晴。",
            "遙遙烟堤護玉鏡，滉滉雲海浮金鉦。",
            "攬衣坐數踵間息，闚見宇宙無餘情。",
            "燈花也似調兒女，咄咄笑我長宵征。",
            "我生底處不堪著，未歸且雜吳兒耕。",
            "縱無鄰翁飲子美，會有稚子迎淵明。",
            "仙山況聞連洞壑，餌朮或可求長生。",
            "閑中日月吾所有，此外付之人重輕。"
        ],
        "title": "汴中放船歸陽羨",
        "id": "e69e71b2-a74b-40df-a138-e7f5411e6c26"
    },
    {
        "author": "汪藻",
        "paragraphs": [
            "往年我作新安民，人人能說劉使君。",
            "使君本一儒者耳，數十年來嗟未聞。",
            "我時屈指今州縣，似此賢侯當識面。",
            "那知漂泊千里餘，畫戟清香日陪宴。",
            "使君何以人不如，胸中正有萬卷書。",
            "清真簡淡乃天性，文章政事猶其餘。",
            "向來天子留君住，重與毘陵三萬戶。",
            "誰教一曲渭城歌，忽作梨花枝上雨。",
            "宦遊南北安得同，撫循凋郡還須公。",
            "人生五馬亦不惡，與民處處爲春風。"
        ],
        "title": "送毘陵太守劉君受代東歸",
        "id": "6ea9fa0d-938f-4a08-9c29-e2772ebbe13b"
    },
    {
        "author": "汪藻",
        "paragraphs": [
            "稚川晚作羅浮遊，淵明暫出還歸休。",
            "東坡百謫乃欣慕，孫郎更欲參其流。",
            "四人出處無一似，千載相期風味耳。",
            "要須共著巖壑中，應只虎頭知此意。"
        ],
        "title": "題孫益遠三士堂",
        "id": "c7464495-0db8-4c6a-b7aa-1e2f07c02a34"
    },
    {
        "author": "汪藻",
        "paragraphs": [
            "張侯表表霜松立，嗜酒清狂餘故習。",
            "長年種秫學淵明，門外溪流和月汲。",
            "手調溪上百花乳，十日煉成冰雪汁。",
            "糟牀夜聽秋雨注，詩腸曉放春風入。",
            "飽聞誇說未曾見，但笑書生便飲濕。",
            "爾來消渇卧江海，更似枯魚過河泣。",
            "傾家餉客古人事，坐看兵廚千斛給。",
            "那知日飲無骨相，咫尺公榮殊不及。",
            "西風昨夜到林杪，左手蟹螯行可執。",
            "新醅早晚定堪斟，凍蟻浮缸應戢戢。",
            "心知問字寂寥久，會遣鳴鞭馳送急。",
            "呼兒洗盞酹先酒，爲君快作長鯨吸。"
        ],
        "title": "從人乞酒",
        "id": "adc89fbc-0b41-453e-aa69-8b6ea02596a0"
    },
    {
        "author": "汪藻",
        "paragraphs": [
            "誰開大屋沈沈者，門外垂楊拂車馬。",
            "主人四十持節歸，高卧綠陰啼鳥下。",
            "冥冥一徑傍花入，忽有清池照深夏。",
            "魚吹落日知鏡凈，荷受微風看珠瀉。",
            "夫君少有湖海氣，欲駟長鯨無地跨。",
            "故將能事驚世人，坐向雲端差萬瓦。",
            "稍培幽桂出窗底，時放青山來竹罅。",
            "人言此興極不淺，天遣公忙那肯赦。",
            "要須更作輞川圖，他日思歸聊對畫。"
        ],
        "title": "過吳明叟新居",
        "id": "ab719b1f-87a2-4ed0-8bff-b1bbbcbd9174"
    },
    {
        "author": "汪藻",
        "paragraphs": [
            "君不見國家有紀狂童干，一溪百繞山千盤。",
            "竹兵草草兒戲爾，震澤以南心爲寒。",
            "初如妖禽嘯月曉，忽作聚蚋奔醯酸。",
            "九重夜半出秦甲，一麾萬里春農安。",
            "書生那知破賊事，且復雪涕論悲端。",
            "憶初倉惶挺身走，江湖滿地皆驚湍。",
            "仲宣何暇守漳浦，子美僅能投錦官。",
            "朝愁烽連海嶠起，暮恐彗掃星河翻。",
            "忍饑怖死頭搶地，破釡躍魚苔漬冠。",
            "爾時身世狹于掌，俯仰宇宙何時寛。",
            "只今同喜風塵定，慎勿忘憂耽酒聖。",
            "要須剩作舂陵行，爲洗吳兒百年病。"
        ],
        "title": "次韻周聖舉清溪行二首  其一",
        "id": "ad411ba2-36eb-4e3f-a354-949243524eed"
    },
    {
        "author": "汪藻",
        "paragraphs": [
            "君不見吳儂自昔王江千，歲輸御府金堆盤。",
            "一朝肘掖作奇禍，玉册錦袍盟欲寒。",
            "驛塵初飛梅未破，匆匆烟雨催梅酸。",
            "行驅鬼馬載鬼妾，欲偷瞬息如槐安。",
            "那知氛霧卷清晝，旄頭夜落天南端。",
            "樓船千萬羽林卒，飛渡海潮江不湍。",
            "狂童生致獨柳下，請肉仇家來白官。",
            "千奴一膽更須問，速收兩手春耕翻。",
            "鹿奔誰云爭走險，雞敗但笑空餘冠。",
            "政須船粟哺其腹，此令朝行民夕寛。",
            "功歌九廟今誰定，退之方頌元和聖。",
            "老人端坐聽清風，習習先秋蘇肺病。"
        ],
        "title": "次韻周聖舉清溪行二首  其二",
        "id": "880e8812-df05-4de7-a938-f3bedf587dfe"
    },
    {
        "author": "汪藻",
        "paragraphs": [
            "化人謁帝遊清都，俯視宫室如積蘇。",
            "那知神仙隱朝市，雲窗霧閣在一壺。",
            "古來志士守環堵，宅彌萬里乾坤俱。",
            "君今官冷百僚底，世人未識文於菟。",
            "故營容膝尺度足，卷藏風月吞江湖。",
            "客卿筆墨共游戲，維摩牀坐同跏趺。",
            "鈎簾終日屏塵事，卧聽秋雨鳴菰蒲。",
            "伊余想像未得往，一讀妙語清而腴。",
            "遙知坐穩肉生髀，滿壁但掛歸來圖。",
            "功名富貴會相迫，恐此骨相山林無。",
            "平泉綠野看他日，莫忘築室愚溪愚。"
        ],
        "title": "題周彦約壺齋",
        "id": "345a84c7-3ae3-401f-aaab-bec0b1d83d9f"
    },
    {
        "author": "汪藻",
        "paragraphs": [
            "霜飈落木瀟湘秋，黄蘆颯颯秋江頭。",
            "漁翁短棹搖輕舟，夕陽斜照寒波流。",
            "篷蓑箬笠興夷猶，得魚沽酒更勸酬。",
            "生涯一葉水上浮，市朝利病不相謀。",
            "青山綠水得魚游，此樂未必饒公侯。",
            "畫圖忽見清兩眸，恍疑身在滄浪洲。",
            "年來萍梗歎滯留，擬欲與子爲朋儔。"
        ],
        "title": "觀秋江捕魚圖",
        "id": "4bbaeded-5f5e-4a80-9a1e-196a63d2aceb"
    },
    {
        "author": "汪藻",
        "paragraphs": [
            "詞林根柢須人品，四海聲名誰藉甚。",
            "金華真是第一流，好泛扁舟著宫錦。",
            "向來奮舌動天意，不怕惠文霜凜凜。",
            "忽然飄落九疑山，坐對秋風行兩稔。",
            "手栽巖桂友羣石，收拾清香供燕寢。",
            "笑隨蠻俗且南冠，忍說鄉關猶左袵。",
            "人間何事非戲劇，鶴有乘軒蛙給廩。",
            "功名入手談笑間，誰謂收之如拾瀋。",
            "況君風骨未渠艾，意氣文章天所稟。",
            "我今頭白奚所爲，柏樹誰知問從諗。",
            "雖云百里間何闊，同在邯鄲一羈枕。",
            "遙知袖手正書空，讀罷離騷還痛飲。"
        ],
        "title": "何子應少卿作金華書院要老夫賦詩因成長句一首",
        "id": "eb1f91f3-314b-4528-9f15-95be94c7cc67"
    },
    {
        "author": "汪藻",
        "paragraphs": [
            "蜜蜂以蜜爲生涯，爲人採蜜安于花。",
            "霜蜂嘗恐奇禍作，深崖大壑懸其家。",
            "生兒孚乳自毫末，幼成玉蛹肩相差。",
            "分房戢戢蓮綻子，擁戶娟娟蘭茁芽。",
            "驚猜肯使樵牧近，千尾負毒爭防遮。",
            "那知長安貴公子，酒酣咀爾不搖牙。",
            "登盤未辨翅與股，百金購買囊紅紗。",
            "琴魚漫傳仙物美，桂蠧空取蠻方賒。",
            "吾聞厚味古所戒，暴及胎卵寧非奢。",
            "合圍火攻無脱者，舉族孥戮奚罪耶。",
            "厥包作貢自誰始，從今可弔不可誇。"
        ],
        "title": "蜂兒行",
        "id": "c6e2a079-d975-44c5-ba44-32f069db8cc4"
    },
    {
        "author": "汪藻",
        "paragraphs": [
            "渡頭急雨鳴森木，木杪顛風飛大屋。",
            "没腰寒水稻生芽，滿眼青泥車折軸。",
            "山行值雨舟值風，窮愁日日煩天公。",
            "不如歸卧澗壑底，世事一掃春花空。",
            "别君兩年重此别，喜君胸次渾冰雪。",
            "擬將身作賈胡留，無奈事如空鳥滅。",
            "挽我不回君怒嗔，交情把玩轉清新。",
            "相隨百里還相見，只有西山似故人。"
        ],
        "title": "阻風雨辟邪渡寄王仲成",
        "id": "4d76a466-724b-48da-9f21-a015e8273b92"
    },
    {
        "author": "汪藻",
        "paragraphs": [
            "虎頭不復傅金粟，魏武之孫聊可續。",
            "如何三昧畫中王，解使天機照人目。",
            "含毫不動先有情，萬態了了隨經營。",
            "偶然得意灑春色，日輔月角須臾成。",
            "精神還仗精神覓，筆下區區徒刻畫。",
            "故知巧匠盤礴時，萬里丹青減容色。",
            "君不見齊梁大士天所開，幼僧不許僧繇猜。",
            "師今幸有印泥手，貌取當年黄面來。"
        ],
        "title": "贈丹青僧了本",
        "id": "cd87f619-4b18-476e-a558-593ef96f25a1"
    },
    {
        "author": "汪藻",
        "paragraphs": [
            "君不見三峽灩澦瞿塘堆，盤渦日夜轟春雷。",
            "又不見洞庭周遭六百里，日月出入其灣隈。",
            "人間偉觀有如此，欲往莫到空低回。",
            "如何湖光几席上，萬頃鏡凈無纖埃。",
            "桃花雨餘春漲急，盎盎正作蒲萄醅。",
            "菰蒲遠映水一碧，五月菱熟芙蕖開。",
            "冰輪宵向座隅湧，四座林影參差來。",
            "天寒潮落洲渚出，健步更宜尋野梅。",
            "吳郎一生短檠下，裹以章服羞自媒。",
            "家山故有丘壑在，松竹多是兒時栽。",
            "中年有得雲水趣，深入鷗鳥無驚猜。",
            "坐令浮念掃除盡，方寸淡泊寒如灰。",
            "浩歌時從鼓枻去，高卧不怕當關催。",
            "鑑湖賀老即君是，定與謫仙長舉杯。"
        ],
        "tags": [
            "洞庭湖"
        ],
        "title": "題楚東吳文學湖隱閣",
        "id": "08f57b28-a80f-4594-a610-e9b4e129d43c"
    },
    {
        "author": "汪藻",
        "paragraphs": [
            "男兒當騎生馬駒，不但詞賦凌三都。",
            "願從北地傅介子，西吞青海東元菟。",
            "一行作吏不稱意，人間險過宫亭湖。",
            "黄郎里中同隊魚，十年太學隨諸儒。",
            "春風不作霄漢夢，秋雨漫肥瓜芋區。",
            "一身長寄白鷗境，千字快掃青松腴。",
            "風埃空憶大梁别，尺書不到雲泉居。",
            "似聞騏驥尚伏櫪，饑鷹未飽誰能呼。",
            "清江上有仙人廬，何時十幅西風蒲。",
            "與君杖屨日來往，濁醪可解饑寒劬。"
        ],
        "title": "次韻蘇養直寄黄元功",
        "id": "5832781c-dfbf-4da1-9a39-40f6569cae12"
    },
    {
        "author": "汪藻",
        "paragraphs": [
            "劉郎有酒君當傾，安用新詩鳴不平。",
            "黄粱未歎轉頭熟，朱絃卻喜知音明。",
            "古來去國例憔悴，伊余尚得佳山水。",
            "謝公行處欲千年，擬傍蒼崖尋屐齒。",
            "揚帆今向古長干，渡口遙知儂戲官。",
            "此行相伴只明月，到時破璧應團欒。",
            "羮蓴飯稻江南俗，剩鱠銀絲炊白玉。",
            "人間墮甑萬事休，卧看雙溪千頃綠。"
        ],
        "title": "次韻劉立道二首  其一",
        "id": "92f37eb2-0a53-411a-b4c2-69d0f8446419"
    },
    {
        "author": "汪藻",
        "paragraphs": [
            "雲花忽作挼雲傾，臘梅便欲迎嘉平。",
            "青燈已照浪頭宿，夜長更苦風連明。",
            "榆黄柳綠已衰悴，空餘疏星漾寒水。",
            "想君懷抱亦凄然，況我飄零誰復齒。",
            "不須聞此涕闌干，人今得歸仍得官。",
            "未應百鍊遽磨滅，他年尚識霜鐘欒。",
            "心知薄領令人俗，賴有烟波雙屬玉。",
            "長沙縱使賈生歸，只恐樽前凋鬢綠。"
        ],
        "title": "次韻劉立道二首  其二",
        "id": "2843fe02-7e16-4296-981d-6fc6b33d38a0"
    },
    {
        "author": "汪藻",
        "paragraphs": [
            "放船出郭溪渾渾，乘潮夜到吾家門。",
            "潮頭細卷落花雨，濕櫓不驚春夢魂。",
            "君家難忘復易識，依然井徑當丘樊。",
            "向來惡子下闚處，繞屋但見清陰繁。",
            "飄零懷抱少傾倒，一見故人如故園。",
            "嗟予何因得之子，舊事請自鍾陵論。",
            "鍾陵當日盛遊集，往往前輩風流存。",
            "嘯歌雖容阮籍逸，人物不數王融諼。",
            "我時三十君始壯，矯矯兩鶴俱乘軒。",
            "大兒洪徐小兒向，此外餘子何勞吞。",
            "龍沙買酒醉秋月，倒牀但聽長江奔。",
            "秖今相去能幾日，世事反復那勝言。",
            "一官得謫大如屋，五年乞米供朝昏。",
            "頗疑造物乃知我，欲使晚節窮彌敦。",
            "君看靜躁不同者，王孫顧肯還爲猿。",
            "飲酣起步青松根，共瞻佛宇諸峰尊。",
            "席邊正喜泉潄壑，風外已復烏啼村。",
            "箇中好著我輩人，寄與石上留窪樽。"
        ],
        "tags": [
            "长江"
        ],
        "title": "次韻過顧子美話舊因遊惠山",
        "id": "6c09a26c-0c09-471e-ac4e-50fd016a4301"
    },
    {
        "author": "汪藻",
        "paragraphs": [
            "老奴攜簡來林泉，蒼然白髪垂枯顛。",
            "自甘老矣填溝壑，那識人間有地仙。",
            "小牋微意我所喜，扁舟便可來山前。",
            "輕帆破浪有清思，況是暑月開紅蓮。",
            "塵緣萬事不足理，且欲一見增欣然。"
        ],
        "title": "以詩酬答贈小姪",
        "id": "d8a9e442-665c-4dc9-adbe-63f1efa80d2d"
    },
    {
        "author": "汪藻",
        "paragraphs": [
            "匆匆負鍤鵝鶩喧，閃閃蹴車雷電翻。",
            "一城騷動急星火，官渠底用農時穿。",
            "海神有意驅巨石，風伯不肯停陰雲。",
            "坐令榷水甚于酒，盜者以乏軍興論。",
            "峨峨之山載大艑，所過郡邑千官奔。",
            "繡衣持斧坐堤上，百瀆倒盡生龜文。",
            "民間四月種不入，敢惜數斗春泥渾。",
            "君王神聖古無有，談笑坐可回乾坤。",
            "何妨謦欬九天上，叱散黄帽還嵌根。",
            "嗟哉食肉胡不告，勿謂石也安能言。"
        ],
        "title": "石舟歎",
        "id": "f15856a1-963a-40bf-b6c6-0e443c3c1b4f"
    },
    {
        "author": "汪藻",
        "paragraphs": [
            "我家浮溪溪水頭，一褐一裘聊玩世。",
            "誰教去踏曉鼓朝，也學兒童攻偶儷。",
            "憶身曾是掖垣客，歲晚猶期樂天似。",
            "兩年漂泊萬里餘，老矣始于魚得計。",
            "欣逢賈傅古湘口，城郭雖非人物是。",
            "連臺拗倒時一醉，醉後還爲五禽戲。",
            "慇懃爲我出新詩，金石因聲泉湧思。",
            "年來處處飽葵莧，染鼎忽驚嘗異味。",
            "荷花開已三四紅，有酒無過行樂耳。",
            "與公同嚼三百杯，莫負便便五經笥。"
        ],
        "title": "次韻賈仲遠還浮溪猥藁之什",
        "id": "56e9791a-7a4d-433b-b2ca-5109bc93dad9"
    },
    {
        "author": "汪藻",
        "paragraphs": [
            "前瞻西嶺懸日光，回望東崖森兩行。",
            "天公作事銷底力，投壺一笑千家涼。",
            "初乘青駛度平野，稻花風露隨人香。",
            "忽驚強弩過林杪，羣山發盡烟復藏。",
            "宫廚蔗漿若可挹，炎官火傘那復張。",
            "夜寒更踏松桂影，馬頭新月明于霜。"
        ],
        "title": "即事",
        "id": "7bef5cae-0bba-4de5-b4a8-2270af2a44d4"
    },
    {
        "author": "汪藻",
        "paragraphs": [
            "徂徠老松蔽百牛，輸膏敗乳來中州。",
            "何人夜半擣寒碧，用心獨與神明儔。",
            "範成秋天翔紫鳯，裁作古虛懸蒼球。",
            "匹夫被褐知者少，江都老相千金收。",
            "養之懷袖作歎息，平生長物胡爲留。",
            "分張好事亦及我，摩挲未語心先謀。",
            "明光起草正須子，一揮坐遣千人休。",
            "嗟予老矣安用此，誰能細字書蠅頭。"
        ],
        "title": "次韻董禹川餉墨",
        "id": "ba75cbfa-fc2e-4e22-952f-6c5694e740a6"
    },
    {
        "author": "汪藻",
        "paragraphs": [
            "永日鈎簾坐，乘流頗自怡。",
            "手邀飛絮住，目送遠花移。",
            "官牒吾何有，郵籖汝漫知。",
            "關心淹速事，無復少年時。"
        ],
        "title": "汴中書事三首  其一",
        "id": "5e89ff52-3f11-4459-916b-fbe8d4990b99"
    },
    {
        "author": "汪藻",
        "paragraphs": [
            "既雨堤仍注，無風浪更揚。",
            "麥登孤市沸，榆老半川涼。",
            "擊汰吳儂勇，傳掫楚戍荒。",
            "秖應今夜月，兒女話他鄉。"
        ],
        "title": "汴中書事三首  其二",
        "id": "91df6cc9-76fe-4f7d-abca-ef803b211b65"
    },
    {
        "author": "汪藻",
        "paragraphs": [
            "曉日輕橈動，波光滿座隅。",
            "岸遙雙燕去，天齊百禽呼。",
            "衰白看明鏡，飄零倒濁壺。",
            "長年作羈旅，三徑有人無。"
        ],
        "title": "汴中書事三首  其三",
        "id": "426c90b9-3de7-4b8e-94df-3059f363f0fe"
    },
    {
        "author": "汪藻",
        "paragraphs": [
            "縹緲風烟上，誰栽柏滿庭。",
            "諸郎渾玉雪，前哲想丹青。",
            "舉國思人鑑，重泉揜德星。",
            "空餘千載事，寒露泣秋螢。"
        ],
        "title": "題余氏幽光亭二首  其一",
        "id": "f8f6653e-369c-4432-ad30-860294cccb47"
    },
    {
        "author": "汪藻",
        "paragraphs": [
            "自奪幽人去，江山勝氣無。",
            "秖今埋宿草，誰復奠生芻。",
            "滿世儒冠寵，他年史筆誅。",
            "未應丘壑底，遺恨失金朱。"
        ],
        "title": "題余氏幽光亭二首  其二",
        "id": "6fc42128-30c8-45e2-8f28-abb4c1e29688"
    },
    {
        "author": "汪藻",
        "paragraphs": [
            "一雨四十日，羲和安在哉。",
            "路憂石頭滑，雲怕天心開。",
            "隔水喚舟渡，逢人騎馬來。",
            "聞言江北好，一笑爲傳杯。"
        ],
        "title": "常山道中聞諸將屢捷",
        "id": "de8f594d-c7de-4872-aa54-938fbbce9369"
    },
    {
        "author": "汪藻",
        "paragraphs": [
            "汾水游仍遠，瑤池宴未歸。",
            "航遷羣廟主，矢及近臣衣。",
            "胡馬窺天塹，邊烽斷日畿。",
            "百年淮海地，回首復成非。"
        ],
        "title": "己酉亂後寄常州使君姪四首  其一",
        "id": "883c95a7-30cf-49e9-95d1-2dc4747613bc"
    },
    {
        "author": "汪藻",
        "paragraphs": [
            "草草官軍渡，悠悠敵騎旋。",
            "方嘗勾踐膽，已補女媧天。",
            "諸將爭陰拱，蒼生忍倒懸。",
            "乾坤滿羣盜，何日是歸年。"
        ],
        "title": "己酉亂後寄常州使君姪四首  其二",
        "id": "45698bb1-bb24-4b2d-a32d-272e868b0135"
    },
    {
        "author": "汪藻",
        "paragraphs": [
            "身老今何向，兵拏未肯休。",
            "經旬甘半菽，盡室委扁舟。",
            "台拆星猶熭，農饑麥未秋。",
            "日邊無一使，兒女詎知愁。"
        ],
        "title": "己酉亂後寄常州使君姪四首  其三",
        "id": "d5212fe2-021f-40ec-8426-7698c1593342"
    },
    {
        "author": "汪藻",
        "paragraphs": [
            "春到花仍笑，時危笛自哀。",
            "平城隆準去，瓜步佛貍來。",
            "地下皆冤肉，人間半刦灰。",
            "只今衰淚眼，那得向君開。"
        ],
        "title": "己酉亂後寄常州使君姪四首  其四",
        "id": "9b5d06de-105c-4e76-bedd-c8bee84c3457"
    },
    {
        "author": "汪藻",
        "paragraphs": [
            "方隅謀帥重，帝豈賈生疏。",
            "絕域須高枕，中朝輟引裾。",
            "邊城雄鼓角，幕府省文書。",
            "暫作驂鸞去，羣公歎不如。"
        ],
        "title": "次韻桂林經略李尚書投贈之句三首  其一",
        "id": "c6b63dc2-d8bf-4a3b-ada8-8e87bc22ca4c"
    },
    {
        "author": "汪藻",
        "paragraphs": [
            "東越更新組，南陽别舊廬。",
            "中原猶鐵馬，遠使只銅魚。",
            "荒俗宜深問，遺蠻勿重鋤。",
            "歸來正黄閣，將略自公餘。"
        ],
        "title": "次韻桂林經略李尚書投贈之句三首  其二",
        "id": "d5d01b13-6fa8-4ff5-8dc2-5b0ef4bb760f"
    },
    {
        "author": "汪藻",
        "paragraphs": [
            "聞道中興帥，今除第一流。",
            "犬牙聊制敵，猿臂即封侯。",
            "把酒逢元亮，哦詩得子猷。",
            "何妨留此傑，相與復神州。"
        ],
        "title": "次韻桂林經略李尚書投贈之句三首  其三",
        "id": "26f60add-6fb0-41c5-8fb7-ccaf4e54845b"
    },
    {
        "author": "汪藻",
        "paragraphs": [
            "南紀安耕鑿，平時不受兵。",
            "邊陲忘宇覆，江漢忽塵生。",
            "潮卷妖星落，春歸玉帳明。",
            "將軍談笑事，一笴定聊城。"
        ],
        "title": "次韻蔡少張遣興四首  其一",
        "id": "92d3b52b-7562-47da-820e-da07922e870f"
    },
    {
        "author": "汪藻",
        "paragraphs": [
            "聞道官軍入，吳儂盡倒戈。",
            "指揮移地軸，湔洗用天河。",
            "尚作蒼頭起，當如赤子何。",
            "汝曹宜面縛，環壘即恩波。"
        ],
        "title": "次韻蔡少張遣興四首  其二",
        "id": "d190cc4b-4ea2-4421-9053-86f85b0c6ca7"
    },
    {
        "author": "汪藻",
        "paragraphs": [
            "欲弔沈冤處，春江只自深。",
            "鋤耰元聚守，塢壁要先侵。",
            "吉語行看報，窮愁有底禁。",
            "簷花應好在，準擬報同襟。"
        ],
        "title": "次韻蔡少張遣興四首  其三",
        "id": "6edf5aaa-623c-4daf-a90b-f2483f84b988"
    },
    {
        "author": "汪藻",
        "paragraphs": [
            "坐奪江山險，都忘带與襟。",
            "不應囚膽落，亦費廟謀深。",
            "賸作懷歸雅，行參解慍琴。",
            "君王憐赤子，意豈在南金。"
        ],
        "title": "次韻蔡少張遣興四首  其四",
        "id": "68861fe0-9aca-4482-9ff5-e04cad6bbfb1"
    },
    {
        "author": "汪藻",
        "paragraphs": [
            "一作班荆别，秋風幾度涼。",
            "論文隔尊俎，得句夢池塘。",
            "歲晚思傾蓋，情親比陟岡。",
            "若爲生羽翼，千里到君旁。"
        ],
        "title": "次韻鄭固道侍郎見寄長句二首  其一",
        "id": "6b0736da-bd98-4947-84b9-c63a68dedc22"
    },
    {
        "author": "汪藻",
        "paragraphs": [
            "憶昨遭戎馬，同浮十里江。",
            "括囊聊遯世，懷寶豈迷邦。",
            "眼底雲空過，眉間雪未厖。",
            "不因參嚼蠟，那得寸心降。"
        ],
        "title": "次韻鄭固道侍郎見寄長句二首  其二",
        "id": "b7177f81-a159-46b8-a35d-4e7ba572ac80"
    },
    {
        "author": "汪藻",
        "paragraphs": [
            "擁衲無餘事，時聞起柁聲。",
            "水烟猶作暝，霜鵲已嬉晴。",
            "淼淼人歸路，悠悠歲晚情。",
            "秖應江海外，隨處著餘生。"
        ],
        "title": "舟行遣興五首  其一",
        "id": "3b7d65da-5aeb-4665-a79f-dafe49eb35a5"
    },
    {
        "author": "汪藻",
        "paragraphs": [
            "滔滔千里浪，秖解送人忙。",
            "看即成衰鬢，能堪幾斷腸。",
            "繫船冰樹動，炊黍水雲香。",
            "驚怪陶彭澤，功名晚更忘。"
        ],
        "title": "舟行遣興五首  其二",
        "id": "f6a7a9bb-4b8a-41b9-bd22-81d69369a6a4"
    },
    {
        "author": "汪藻",
        "paragraphs": [
            "高城吹角罷，别浦載燈歸。",
            "歲晚客猶去，水寒潮亦稀。",
            "一身將影屢，萬事轉頭非。",
            "莫倚危檣望，清霜易滿衣。"
        ],
        "title": "舟行遣興五首  其三",
        "id": "e29a4c9f-6eb1-4e8f-9ce5-018493a424a3"
    },
    {
        "author": "汪藻",
        "paragraphs": [
            "霜斂初晴夜，江愁獨望人。",
            "蕭條全浦暝，錯落數星陳。",
            "老覺癯儒冗，窮遭醉尉嗔。",
            "梅花行滿眼，莫作後園春。"
        ],
        "title": "舟行遣興五首  其四",
        "id": "803bc11d-e98b-412b-97b7-01f660782130"
    },
    {
        "author": "汪藻",
        "paragraphs": [
            "渺渺竟何向，滔滔難與論。",
            "鴈書鳴笛野，雪縞過帆村。",
            "夜寂人誰語，江流月自存。",
            "莫令漂泊夢，千里到脩門。"
        ],
        "title": "舟行遣興五首  其五",
        "id": "14e968ee-6e12-4ba1-80a1-c18865ed853e"
    },
    {
        "author": "汪藻",
        "paragraphs": [
            "一别九霄路，風烟長滿衣。",
            "已成身老大，無復世輕肥。",
            "天闊鳥雙下，山寒人獨歸。",
            "曉來何似雨，春水半巖扉。"
        ],
        "title": "過臨平二首  其一",
        "id": "73fb65f2-df3e-47a4-8a3b-6e7ee9155165"
    },
    {
        "author": "汪藻",
        "paragraphs": [
            "睡起涼生岸，鉤簾坐小窗。",
            "麥風能起柁，梅雨不鳴江。",
            "往事心長折，歸塗影自雙。",
            "依然蒲柳地，人老故先降。"
        ],
        "title": "過臨平二首  其二",
        "id": "a1157f9b-c29f-4c63-be17-38346ecd74c8"
    },
    {
        "author": "汪藻",
        "paragraphs": [
            "山行逢淺夏，濃綠屢低巾。",
            "地冷猶衣裌，村香已食新。",
            "菰蒲渾欲老，魚鳥自相親。",
            "倚杖看孤月，悠悠何處人。"
        ],
        "title": "天長道中三首  其一",
        "id": "282497e9-7995-404b-8cfd-eb11c1f4ee46"
    },
    {
        "author": "汪藻",
        "paragraphs": [
            "十年遊歷地，客子故難忘。",
            "下馬尋遺老，開門對夕陽。",
            "一鳩鳴晻翳，數犢卧蒼茫。",
            "更欲東南望，疏星近鳥行。"
        ],
        "title": "天長道中三首  其二",
        "id": "7d329d74-720b-4f64-b2a7-332bd5bcaa62"
    },
    {
        "author": "汪藻",
        "paragraphs": [
            "節物兼暄暑，川原半雨晴。",
            "雉場時一雊，鼃畝忽齊鳴。",
            "斗粟違高枕，囊衣度古城。",
            "讀書成底事，投老失春耕。"
        ],
        "title": "天長道中三首  其三",
        "id": "196443e4-4426-4c5f-a1d0-389b27e65d37"
    },
    {
        "author": "汪藻",
        "paragraphs": [
            "猶带他山潤，來依宴坐深。",
            "誰云秋露滴，能節海潮音。",
            "積數塵難盡，微穿蟻可尋。",
            "但隨君語默，用舍我何心。"
        ],
        "title": "水晶數珠詩",
        "id": "07cb177f-c806-4f6f-b25e-e8aa19f13339"
    },
    {
        "author": "汪藻",
        "paragraphs": [
            "久憶南烹好，今朝放筯空。",
            "短箱傾碎碧，纖指剝輕紅。",
            "腰折宜賖死，鬚長不療窮。",
            "吳兒方獻納，應與䱥魚同。"
        ],
        "title": "食蝦",
        "id": "289b3004-c0f7-4fd1-a22d-f45b852179c6"
    },
    {
        "author": "汪藻",
        "paragraphs": [
            "已怯驚潮渡，還憂複嶺登。",
            "逢人多問數，投宿只尋僧。",
            "野飯農夫怪，山行稚子能。",
            "朝來那得爾，前路好飛騰。"
        ],
        "title": "山奥寺",
        "id": "793fbd8c-34ec-4ef2-990a-cee2e5a2ba7c"
    },
    {
        "author": "汪藻",
        "paragraphs": [
            "宿草縱橫綠，春歸有底忙。",
            "百年知有盡，萬感要難忘。",
            "欲語如他日，猶疑在我旁。",
            "人生今至此，不擬惜流光。"
        ],
        "title": "悼往二首  其一",
        "id": "48e15bd9-2f9b-4102-aad4-7c6854332fb8"
    },
    {
        "author": "汪藻",
        "paragraphs": [
            "意懶還須步，愁多不更嗔。",
            "蕭蕭寒著樹，咄咄老侵人。",
            "未滿窮愁願，先分夢幻身。",
            "東風吹節換，送我淚痕新。"
        ],
        "title": "悼往二首  其二",
        "id": "e00c8117-00a8-48a7-867d-0560f72e51a3"
    },
    {
        "author": "汪藻",
        "paragraphs": [
            "漢殿臚傳處，回頭四十春。",
            "共嗟香案吏，歸作釣臺人。",
            "意氣林泉老，名聲日月新。",
            "賈生方擬召，鵩鳥在承塵。"
        ],
        "title": "起居方舍人挽詩二首  其一",
        "id": "cf6642fa-0d87-4f45-92bd-b0e60a01bbf0"
    },
    {
        "author": "汪藻",
        "paragraphs": [
            "經術羣公上，人材二紀間。",
            "屢持邊使節，竟老近臣班。",
            "賜第叨同擢，趨朝憶共還。",
            "白頭無力送，能隔幾青山。"
        ],
        "title": "起居方舍人挽詩二首  其二",
        "id": "58fb6628-5e7e-447e-9254-ff91c9afc145"
    },
    {
        "author": "汪藻",
        "paragraphs": [
            "表表今詞伯，邕邕古德人。",
            "翺翔初畫省，邂逅老朱輪。",
            "閲世深涇渭，傳家得鳯麟。",
            "懸知他日大，時望屬平津。"
        ],
        "title": "河中使君莫少卿挽詩二首  其一",
        "id": "b934e29b-17ad-440e-bb50-6b2addad3d15"
    },
    {
        "author": "汪藻",
        "paragraphs": [
            "藉甚河中守，宜簪近侍冠。",
            "九霄卿月墮，四海德星寒。",
            "桂籍新枝大，蘭陂舊馥殘。",
            "空餘蓴鯽奠，鄉淚滿江干。"
        ],
        "title": "河中使君莫少卿挽詩二首  其二",
        "id": "b7f57903-1e3d-4d3a-a1c6-c686b8078e67"
    },
    {
        "author": "汪藻",
        "paragraphs": [
            "不信儒冠誤，長年自濯薰。",
            "鄉評推秀孝，墨客誦詩文。",
            "仕早收朝蹟，材終壅上聞。",
            "晚全冰壑趣，造物似知君。"
        ],
        "title": "挽毛奉議詩二首  其一",
        "id": "deefda13-a80a-4cfc-8afe-3addab126bd7"
    },
    {
        "author": "汪藻",
        "paragraphs": [
            "玉立簪纓底，平生恥自媒。",
            "次山初漫仕，元亮即歸來。",
            "竟老金閨籍，虛纒蕙帳哀。",
            "盛名知不朽，妙語寫瓊瑰。"
        ],
        "title": "挽毛奉議詩二首  其二",
        "id": "b0f953fc-24b4-4707-ab37-81540f4e3080"
    },
    {
        "author": "汪藻",
        "paragraphs": [
            "澤國今耆舊，于君見典刑。",
            "居鄉乘款段，生子得寧馨。",
            "綵服供春酌，銀章慰暮齡。",
            "誰知雲霧裏，忽失少微星。"
        ],
        "title": "致政魯奉議挽詩二首  其一",
        "id": "58ed2a6b-6503-407c-bf06-1e5b136ecc54"
    },
    {
        "author": "汪藻",
        "paragraphs": [
            "詔綍從君賜，經龕與佛同。",
            "早霑三釡祿，幾作百年翁。",
            "閲世松成蓋，傳家桂滿叢。",
            "素車千兩送，榮絕九原中。"
        ],
        "title": "致政魯奉議挽詩二首  其二",
        "id": "e92fa879-8e48-434c-8aca-24def0e42ac1"
    },
    {
        "author": "汪藻",
        "paragraphs": [
            "有子升台衮，承顔況日長。",
            "魚軒開大國，鶴髪老高堂。",
            "忽報栽萱隕，空餘扇枕涼。",
            "他年黄閣地，誰舉伯仁觴。"
        ],
        "title": "魯國太夫人楊氏挽詩三首  其一",
        "id": "3eee9db1-2fab-4352-91e5-0efd5b13eace"
    },
    {
        "author": "汪藻",
        "paragraphs": [
            "白雲終日望，方喜見庭闈。",
            "鼎食三牲養，貂冠五綵衣。",
            "回班儀未舉，反哭事俄非。",
            "寂寞苕溪路，安輿去不歸。"
        ],
        "title": "魯國太夫人楊氏挽詩三首  其二",
        "id": "bdf6281f-752c-4059-b7f8-31d5146b9585"
    },
    {
        "author": "汪藻",
        "paragraphs": [
            "承顔雖一子，扶膝有諸孫。",
            "壽祉膺難老，哀榮動至尊。",
            "秖今懷顧復，猶想對平反。",
            "天與牛眠地，何須返故園。"
        ],
        "title": "魯國太夫人楊氏挽詩三首  其三",
        "id": "0a6062f6-fa31-43d8-9971-4e1de31ed447"
    },
    {
        "author": "汪藻",
        "paragraphs": [
            "慶源由魏國，奉祀及宣仁。",
            "盛德儀中壼，私恩絕外親。",
            "長秋期不老，厚夜忽無晨。",
            "來歲柔桑綠，誰臨繭館春。"
        ],
        "title": "隆祐太后挽詞二首  其一",
        "id": "340bd8da-6e56-42ed-91ba-c276d0a435a5"
    },
    {
        "author": "汪藻",
        "paragraphs": [
            "朔漠遐征後，南州俶擾時。",
            "人心憂社稷，天意屬簾帷。",
            "擁佑千齡主，圖回萬世基。",
            "中興能事畢，倐與帝鄉期。"
        ],
        "title": "隆祐太后挽詞二首  其二",
        "id": "1d968590-882c-4b67-aa6e-1430c880200c"
    },
    {
        "author": "汪藻",
        "paragraphs": [
            "曾經浩劫故依然，老壽方知木有仙。",
            "直幹凌空裁百尺，虚心閲世已千年。",
            "深蟠澤國興王地，獨傲天公造物權。",
            "玉樹庭花非不好，秖今誰占舊山川。"
        ],
        "title": "湖州長興縣大雄寺陳霸先故宅天嘉中所植檜柯葉蒼然其中空洞皮脈僅存而已",
        "id": "46754446-3bfa-4486-923b-a014c8cd099e"
    },
    {
        "author": "汪藻",
        "paragraphs": [
            "渺然於世不磷緇，手自栽花作四時。",
            "坐客聽蛙聊復爾，呼卿聞鴈汝爲誰。",
            "眼中泉石論溪買，行處壺觴逐境移。",
            "早晚拈書來就讀，别開三徑與君期。"
        ],
        "title": "韋氏獨樂園",
        "id": "023a3423-5444-4385-bed1-31e5e3eea8ec"
    },
    {
        "author": "汪藻",
        "paragraphs": [
            "謝公當日此徜徉，千載空餘一徑荒。",
            "林壑久應無小草，石泉今即是甘棠。",
            "江山似恨功名誤，花竹猶含笑語香。",
            "投老西州知不反，可堪垂涕笛筝傍。"
        ],
        "title": "宿東山寺有謝公井存焉",
        "id": "6ca19175-2a10-4284-afa3-75909dba8db7"
    },
    {
        "author": "汪藻",
        "paragraphs": [
            "水宿山行十日歸，李侯應恨尺書遲。",
            "遙知雨别風流後，直到秋高木落時。",
            "負郭生涯千畝竹，長年心事四愁詩。",
            "與君家世如兄弟，歲晚同爲丘壑期。"
        ],
        "title": "次韻李元亮",
        "id": "a394cf57-e4cb-4a82-833e-b985fca20c29"
    },
    {
        "author": "汪藻",
        "paragraphs": [
            "幾年東閣歎差池，忽見溪山照紫微。",
            "千里讙傳旌節至，一城爭看錦衣歸。",
            "敢言刺史分符寵，幸遇諸生鼓瑟希。",
            "早晚九重宣詔急，紫陽山下驛塵飛。"
        ],
        "title": "次汪相韻",
        "id": "469c22b9-b333-44be-aef6-e3913d4c818b"
    },
    {
        "author": "汪藻",
        "paragraphs": [
            "從渠兒輩錯書麞，自寫新詩細作行。",
            "門外滿生書带草，林間知有德星堂。",
            "流匙已厭青精滑，蘸甲須嘗白堕香。",
            "秖恐笑談須此老，又教天下起馮唐。"
        ],
        "title": "次韻張樂潛",
        "id": "a89fcf73-38ce-49ee-8110-11a3c51a7e38"
    },
    {
        "author": "汪藻",
        "paragraphs": [
            "遠屏郊園誰復過，支筇立到暮鐘時。",
            "苦無啼鳥坐春去，時見好山緣竹低。",
            "行逢鄰僧語一則，絕勝飲客呼三遲。",
            "人間萬事不關我，以殻自遮如凍龜。"
        ],
        "title": "次韻蔡天任二首  其一",
        "id": "5d33aad5-2e0f-4c54-a8d8-c7e6b78ce08d"
    },
    {
        "author": "汪藻",
        "paragraphs": [
            "一雨真成解人意，翻盆注野卻晴時。",
            "五更城上鳥烏樂，十日街頭櫻笋低。",
            "江聲即隨潮信急，雲氣欲度山椒遲。",
            "吾徒飽飯眼中見，鍊息不應長學龜。"
        ],
        "title": "次韻蔡天任二首  其二",
        "id": "245b29cc-161f-416a-ad88-b97a8ba7b6d6"
    },
    {
        "author": "汪藻",
        "paragraphs": [
            "江山怪我數能來，政坐刀斤赦不才。",
            "生理喜于魚得計，交情羞似鴆爲媒。",
            "烟塵回首烽三月，花柳關情酒一杯。",
            "日夜故園歸夢好，憶衝細雨斸蒿萊。"
        ],
        "title": "次韻董禹川二首  其一",
        "id": "e8bc89b3-1e05-4b32-807c-afdfbd8cdc0c"
    },
    {
        "author": "汪藻",
        "paragraphs": [
            "涉世真成百罅舟，漫教俗子相壺丘。",
            "投林老去三椽在，墮甑年來萬事休。",
            "只欲攜兒耕甫里，誰能著酒換涼州。",
            "絕憐揚子津頭雨，管斷江南庾信愁。"
        ],
        "title": "次韻董禹川二首  其二",
        "id": "60116393-14df-4715-8b9a-6b5a9acb8961"
    },
    {
        "author": "汪藻",
        "paragraphs": [
            "文書到眼只眵昏，出郭尋山聊解紛。",
            "驅馬去迎三丈日，與僧同卧一窗雲。",
            "竹間揮麈風相及，松下烹茶手自分。",
            "回首微官堪底用，他年泉石是知聞。"
        ],
        "title": "次韻洪駒父集東山",
        "id": "9ae0f39a-7d06-478e-8f43-1c1261f888e3"
    },
    {
        "author": "汪藻",
        "paragraphs": [
            "風埽陽侯雪陣平，雨催摩詰畫圖成。",
            "氣吞浦漵重林盡，秋著江湖去鳥明。",
            "厚祿故人無一字，長年三老伴餘生。",
            "會須滿意開懷抱，到眼廬山不世情。"
        ],
        "tags": [
            "庐山"
        ],
        "title": "晚發吳城山",
        "id": "8ff98916-7de7-4a67-bdae-b9f6fab25eb3"
    },
    {
        "author": "汪藻",
        "paragraphs": [
            "苔連深竹楚江干，分與幽人宴坐看。",
            "映得圖書終日翠，凄成風雨未秋寒。",
            "渭川昔漫誇千畝，錦里今須種數竿。",
            "移取辟疆園畔去，免教童子報平安。"
        ],
        "title": "題何子應竹君軒",
        "id": "c723490f-0074-488c-9b9c-16b7c0c7e5de"
    },
    {
        "author": "汪藻",
        "paragraphs": [
            "且欲相隨苜蓿盤，不須多問沐猴冠。",
            "菊花有意浮杯酒，桐葉無聲下井欄。",
            "千里江山漁笛晚，十年燈火客氈寒。",
            "男兒幾許功名事，華髪催人不少寛。"
        ],
        "title": "次韻向君受感秋二首  其一",
        "id": "02902945-4f57-4f9d-b6bc-53de24c21a58"
    },
    {
        "author": "汪藻",
        "paragraphs": [
            "向侯拄笏意千里，肯爲俗彈頭上冠。",
            "何時盛之青瑣闥，妙語付以烏絲欄。",
            "日邊人去鴈行斷，江上秋高楓葉寒。",
            "向來叔度儻公是，一見使我窮愁寛。"
        ],
        "title": "次韻向君受感秋二首  其二",
        "id": "c5400c60-fb56-46fe-a991-3e7086a4e1ba"
    },
    {
        "author": "汪藻",
        "paragraphs": [
            "隨儂何物四經秋，只有江南萬斛愁。",
            "客枕蛩親聞最早，郷書鴈少到無由。",
            "菊叢今歲還經眼，茅把何時得蓋頭。",
            "工部也應兒女隔，羨他相近水中鷗。"
        ],
        "title": "次韻熊使君登樓感秋之作",
        "id": "fd83610e-1cc8-4c93-92f3-deb429f7b4bb"
    },
    {
        "author": "汪藻",
        "paragraphs": [
            "旅營茅屋破蒼苔，隔水花多不用栽。",
            "開卷古今千萬事，杜門清濁兩三杯。",
            "故人昔尚風相及，客子今并雨不來。",
            "已辦此身如木石，沙禽那得更驚猜。"
        ],
        "title": "小築成漫書",
        "id": "beab83a4-79bd-4ab8-a4c5-0553a253a57e"
    },
    {
        "author": "汪藻",
        "paragraphs": [
            "詞源衮衮患材多，筆力駸駸跨永和。",
            "屢閲州符猶剖竹，盍歸禁槖舊持荷。",
            "聲華大似城南杜，勲業看如相國何。",
            "自笑萍蹤久爲客，那能綺麗盡餘波。"
        ],
        "title": "用友人韻寄平江蔣侍郎",
        "id": "e93e0e09-b9bc-43e1-8258-2dafc3a665ea"
    },
    {
        "author": "汪藻",
        "paragraphs": [
            "過眼空花一晌休，坐狂猶得佐名州。",
            "雖遭瀧吏嗤韓子，却喜溪神識柳侯。",
            "盡日野田行䆉稏，有時雲嶠聽鉤輈。",
            "會將新濯滄浪足，踏遍千巖萬壑秋。"
        ],
        "title": "書寧川驛壁",
        "id": "1ce78f6b-42ec-4662-bcc2-2fb4a456c44d"
    },
    {
        "author": "汪藻",
        "paragraphs": [
            "年少豈知身世浮，心期同老故山秋。",
            "誰教玉樹埋黄壤，不許鴒原到白頭。",
            "鼎鼎百年皆夢幻，悠悠萬事判窮愁。",
            "當時鴻鴈書來處，今日飄然成獨游。"
        ],
        "title": "余去年寄前詩今再過其地而彦征已卒用前韻書驛壁",
        "id": "d1f4390a-fb43-45f8-bc8e-9fd77967e7c5"
    },
    {
        "author": "汪藻",
        "paragraphs": [
            "他州異縣復芳時，彊起尋梅把一枝。",
            "濁酒縱能于道近，蒼髯終不與春宜。",
            "逢人欲作娵隅語，去國長爲僂句欺。",
            "斟酒旅情誰會得，徑須京兆出蛾眉。"
        ],
        "title": "惱張子充",
        "id": "dfe5d283-7b2d-431b-8e5a-73711c58b196"
    },
    {
        "author": "汪藻",
        "paragraphs": [
            "早冠清朝玉筍班，忽乘歸興拂衣閑。",
            "聊將詩酒關心地，盡占江湖在眼山。",
            "人坐數州空翠下，月行萬頃水雲間。",
            "當時范蠡曾知此，那得扁舟去不還。"
        ],
        "title": "横山堂二首  其一",
        "id": "8cc9ced1-4d81-4362-981d-2bf9ccdd7323"
    },
    {
        "author": "汪藻",
        "paragraphs": [
            "分明圓嶠與方壺，萬壑千巖入坐隅。",
            "臨賦競傳今日句，卧遊安用昔人圖。",
            "丹青霜葉秋明滅，水墨烟林暮有無。",
            "記取滄浪漁笛曲，他年要捋使君鬚。"
        ],
        "title": "横山堂二首  其二",
        "id": "62cd3a9b-3838-40fb-bfdf-7fad1d0e711f"
    },
    {
        "author": "汪藻",
        "paragraphs": [
            "臺殿崇崇冠冢顛，行人跪起白雲邊。",
            "山河霸業三千里，歌舞靈衣五百年。",
            "鐵馬威神通異域，衮龍書命降中天。",
            "偃王遺種班班在，好乞韓碑記邈緜。"
        ],
        "title": "靈惠公廟",
        "id": "bf38c227-a71b-464d-8155-e07616dabaf8"
    },
    {
        "author": "汪藻",
        "paragraphs": [
            "疇昔追隨翰墨場，功名今日愧劉郎。",
            "英姿合上凌烟閣，巧譖曾遭偃月堂。",
            "雙槳又乘清夜去，一尊聊發少年狂。",
            "歸來卻共燈花語，騎省看成滿鏡霜。"
        ],
        "title": "醉别劉季高侍郎",
        "id": "8b725f21-7669-4382-a034-760ccc72c161"
    },
    {
        "author": "汪藻",
        "paragraphs": [
            "朝來剝啄叩門誰，昨夜燈花已報知。",
            "腰下方懸新守印，眼中已見故人詩。",
            "十年且喜朋簪合，千里休言官牒隨。",
            "問我抽書何日竟，病來編簡網蛛絲。"
        ],
        "title": "移守臨川曾吉甫以詩見寄次韻答之時吉甫除閩漕未行",
        "id": "d7368b3e-20da-4619-8c07-2552fd154f79"
    },
    {
        "author": "汪藻",
        "paragraphs": [
            "城外長淮綠渺瀰，此行聊復鴈門踦。",
            "邊烽已息何妨醉，民訟全稀尚可詩。",
            "昭代聲名方此振，中年離别未須悲。",
            "溧陽老尉還天幸，政自扳援得退之。"
        ],
        "title": "送杜文仲微赴山陽倅",
        "id": "dff34eb4-a193-4d77-8a95-39e89394c970"
    },
    {
        "author": "汪藻",
        "paragraphs": [
            "病來誰復顧湘纍，君獨無忘宿昔時。",
            "人物喜逢三語掾，風騷遠過四愁詩。",
            "尊前破涕方成笑，人事多乖又語離。",
            "莫道天涯無鴈到，好風寧不寄相思。"
        ],
        "title": "奉送張彦良司理",
        "id": "88799309-74ee-4ad3-908c-35f454131e3d"
    },
    {
        "author": "汪藻",
        "paragraphs": [
            "那知重到舊溪邊，兩月青燈聽雨眠。",
            "閑引瘦筇行落葉，復尋清磬度疏烟。",
            "宦遊南北夢千里，人世短長癡百年。",
            "安得隨君飛鳥去，盤陀相對共安禪。"
        ],
        "title": "重送惟皓",
        "id": "e6bc59fb-0a12-41e5-b04f-dd0d0f8da83a"
    },
    {
        "author": "汪藻",
        "paragraphs": [
            "怪底青燈綴玉蟲，忽傳車馬到溪東。",
            "鳥聲應爲故人好，梨雪欲將春事空。",
            "老去淵明三逕在，病來彌勒一龕同。",
            "總持相見問生死，爲報百憂如夢中。"
        ],
        "title": "喜汪發之見訪并簡婺源江明府",
        "id": "fc0604a8-f621-41d9-b926-5f9c1a71afc4"
    },
    {
        "author": "汪藻",
        "paragraphs": [
            "擾擾塵勞懶曳裾，此生終待老匡廬。",
            "兩山分破吟難盡，一水飛來畫不如。",
            "紅杏成壇今彷彿，白蓮結社漫躊躇。",
            "泮宫夫子能敦約，共採新聞廣舊書。"
        ],
        "tags": [
            "庐山"
        ],
        "title": "約教授遊東林寺",
        "id": "010bf732-5bea-42cf-8616-7101b8db0e13"
    },
    {
        "author": "汪藻",
        "paragraphs": [
            "蠻縣三年喜及瓜，歸歟春思自無涯。",
            "朝陽巖上無殘雪，慶朔堂前已亂花。",
            "歸到兒曹應借問，爲言顛髪未全華。",
            "仲宣正得依投處，萬里心安即是家。"
        ],
        "title": "熊使君次韻見屬次韻答之",
        "id": "f14c3b2c-10da-4b16-b6c3-1f5aa8b86f48"
    },
    {
        "author": "汪藻",
        "paragraphs": [
            "年來何事憶蓴鱸，家近秋風萬頃湖。",
            "五馬曾同當日渡，二疏今見古人圖。",
            "山靈尚勒移文否，田父時遭泥飲無。",
            "餘論不妨傳四海，君家世世有潛夫。"
        ],
        "title": "寄呈壽基致政左司二首  其一",
        "id": "273b4dc5-ba7c-47fc-8653-31ae39d7163f"
    },
    {
        "author": "汪藻",
        "paragraphs": [
            "拂衣歸憩舊烟蘿，鐘鼎山林竟孰多。",
            "眼看空花皆是幻，心同古井肯重波。",
            "清談三尺竹如意，宴坐一枝松養和。",
            "我亦行抛簪笏去，從君春日曬漁蓑。"
        ],
        "title": "寄呈壽基致政左司二首  其二",
        "id": "c6721c78-eb2a-457f-8e40-8469e3d1d81f"
    },
    {
        "author": "汪藻",
        "paragraphs": [
            "尊酒相逢禊飲初，花飛柳暗忽春餘。",
            "不嗔太史牛馬走，許醉郎官櫻笋廚。",
            "幸有雪兒歌妙句，何妨雲液載行車。",
            "只愁人誤刀頭約，新月娟娟已鏡如。"
        ],
        "title": "戲孫仲益暮春自尚書郎予告迎婦淛東留毗陵久之",
        "id": "9c8d02a9-71fe-4d58-a69e-7ade17041117"
    },
    {
        "author": "汪藻",
        "paragraphs": [
            "眼中烟水復雲林，地勝身閑得細尋。",
            "沙暖鳧鷗渾得意，日長桃李自成陰。",
            "風光欲盡今餘幾，杯酒相逢莫厭深。",
            "報答春江無好語，浪陪諸彦恣窺臨。"
        ],
        "title": "次韻張閎道西池小集",
        "id": "7164161f-0969-4164-837d-95a1e43a07e5"
    },
    {
        "author": "汪藻",
        "paragraphs": [
            "萬卷長年坐一窗，肯論丘壑與巖廊。",
            "江頭同過楝花節，夜半劇談獅子牀。",
            "異世風流相延祖，他年言語傅君房。",
            "菰蒲渺渺但烟雨，何意眼中逢此郎。"
        ],
        "title": "次韻吳子書天寧夜集",
        "id": "bbe7f4ab-909f-4691-b8b4-834b83f14cf0"
    },
    {
        "author": "汪藻",
        "paragraphs": [
            "曉尋幽處一牛鳴，空霧依迷失化城。",
            "茗椀薰爐重問訊，竹溪松塢共經行。",
            "雲昏洲渚雨還作，風入菰蒲潮欲生。",
            "此地相逢復相别，江天病眼向誰明。"
        ],
        "title": "同辯良至薦福塔頭",
        "id": "8d4eec81-b892-4e92-9d5b-ab8bdb77233a"
    },
    {
        "author": "汪藻",
        "paragraphs": [
            "樛枝偃蓋蔚相扶，絕勝分封五大夫。",
            "天遣歲寒雙幹合，人言江左百城無。",
            "聞孫爲表祠叢勝，好事爭傳宰樹圖。",
            "肯學并柯桃與李，四時佳色照黄壚。"
        ],
        "title": "翁養源因先冢瑞松作亭求詩",
        "id": "724dfb8d-a894-490b-b685-993a7794b907"
    },
    {
        "author": "汪藻",
        "paragraphs": [
            "步歷崔嵬數百尋，垂堂漫許戒千金。",
            "年來世事總如夢，老去兒曹長掛心。",
            "聽雨不眠那夜永，行山未遍忽秋深。",
            "天寒更度宛陵水，霜月欲生風滿林。"
        ],
        "title": "過寧國小嶺",
        "id": "733f7dd3-dbb7-4831-ae01-0ada7b907722"
    },
    {
        "author": "汪藻",
        "paragraphs": [
            "三載相依葛與瓜，一尊爲别忽天涯。",
            "君先歸路經回鴈，我正幽棲似浣花。",
            "好去乘時追俊彦，莫嗔無力薦才華。",
            "城中若見漁樵客，須問浮溪老圃家。"
        ],
        "title": "東安許明府同里之親任滿回家求詩爲别即席賦此兼簡熊使君",
        "id": "dddb55e1-b9e1-46f2-b6e2-243349e1e9f8"
    },
    {
        "author": "汪藻",
        "paragraphs": [
            "蜻蜓斜日立簾鉤，燕子新晴語柁樓。",
            "熠熠晚花隨意得，茫茫春水此生浮。",
            "無官可緩三人带，有子能勝十具牛。",
            "老大拂衣歸去好，蓴鱸何必待清秋。"
        ],
        "title": "汴中偶題",
        "id": "850d9cb2-7bd6-4ef6-80d6-6365e8a96a2b"
    },
    {
        "author": "汪藻",
        "paragraphs": [
            "六代興亡迹愈陳，迹陳誰遣意如新。",
            "古今更欲悲何事，天地長留景似人。",
            "雲壓山低惟妬晚，霧蟠江闊更含春。",
            "固知到此無窮感，豈獨區區我一身。"
        ],
        "title": "過金陵",
        "id": "807ab377-9d67-430a-9d13-6d73e9bcc2e2"
    },
    {
        "author": "汪藻",
        "paragraphs": [
            "經年坐久一蒲團，幽鳥時呼到曲欄。",
            "山色總兼溪色好，松聲長學雨聲寒。",
            "那將俗物關心事，只擬晴窗想鼻端。",
            "已作生涯蠶事老，故人誰肯報平安。"
        ],
        "title": "傅沖益久不得書",
        "id": "dcf63308-db9c-4ebf-a94e-a79ad4d9af15"
    },
    {
        "author": "汪藻",
        "paragraphs": [
            "天教江海著潛郎，擬作他年柱下藏。",
            "未辦壁書摹古漆，聊將閣本寫官黄。",
            "苦心便擬耽成癖，病眼猶堪細作行。",
            "秖恐雌霓成誤讀，更須頻訪沈東陽。"
        ],
        "title": "次韻孫國器喜予鈔書精密",
        "id": "be58f42e-64ac-4145-b149-5d0b3062183a"
    },
    {
        "author": "汪藻",
        "paragraphs": [
            "誰專小學國朝初，籍籍甘泉數二徐。",
            "輩行雖居騎曹後，典刑全是嶧山餘。",
            "柳家莫笑薑芽手，鄭老方耽柿葉書。",
            "待得門前溪水黑，憑看合作定何如。"
        ],
        "title": "還吳禹功徐帖",
        "id": "95e76e75-b30d-4404-9b96-5fbb846d81b7"
    },
    {
        "author": "汪藻",
        "paragraphs": [
            "苔漬嵐侵幾百秋，詩仙寄我海南州。",
            "攜來應自滇池國，得處還因博望侯。",
            "吹燭會尋延閣老，掛錢肯學飲家流。",
            "杖兮莫便爲龍去，扶取衰翁老故丘。"
        ],
        "title": "朱新仲自韶州寄靈壽杖并詩次韻答之",
        "id": "83a84b07-41b5-4cf5-a192-7f45d7403b98"
    },
    {
        "author": "汪藻",
        "paragraphs": [
            "累棟層軒縹緲間，碧虚相照水精寒。",
            "縱横盡得江山勝，俯仰方知宇宙寛。",
            "千里風烟環廣座，四時星斗轉危欄。",
            "何須更畫東平障，十萬人家表裏看。"
        ],
        "title": "題四望亭",
        "id": "97840e36-66fa-4028-af86-0231bc7e9464"
    },
    {
        "author": "汪藻",
        "paragraphs": [
            "寂寂閑庭少客過，翛然丈室一維摩。",
            "腦脂遮眼空豪在，藥裹關心奈老何。",
            "雨後書連修竹翠，夜深牀繞候蟲歌。",
            "東鄰似最知人意，合有新詩到薜蘿。"
        ],
        "title": "簡蔡天任",
        "id": "9a38dde9-4641-40e9-9054-e0810d6d7ab2"
    },
    {
        "author": "汪藻",
        "paragraphs": [
            "萬石亭西半是苔，舊時官柳著行栽。",
            "使君爲築溪邊屋，野老同傾月下杯。",
            "好在一廛從此記，休論三徑有誰來。",
            "會須便作漁梁去，莫遣鸕鷀忽見猜。"
        ],
        "title": "熊使君次韻",
        "id": "75aa9263-3d9e-4f59-9e00-033e3367d007"
    },
    {
        "author": "汪藻",
        "paragraphs": [
            "曉看春水滿方塘，靜掩柴扉白日長。",
            "花意風光空爛漫，客愁山色對蒼茫。",
            "揚州歌吹今何在，陶令田園亦就荒。",
            "試問南來米貴賤，欲隨春浪過瀟湘。"
        ],
        "title": "和家叔春日",
        "id": "4914ac2b-5277-4af3-b3af-b9fd56d48b6c"
    },
    {
        "author": "汪藻",
        "paragraphs": [
            "聞挈囊衣指故林，上堂長跪涕沾襟。",
            "肯將斷鴈相望影，來慰驚波未定心。",
            "客路山川方積雪，吾廬桃李久成陰。",
            "歸鞍底用匆匆發，更促杯盤語夜深。"
        ],
        "title": "挽留二兄",
        "id": "87818477-c37c-4037-83d3-122f9adfd571"
    },
    {
        "author": "汪藻",
        "paragraphs": [
            "但知瓊樹鬭清新，不道三彭捷有神。",
            "處仲未聞開閣事，維摩空對問禪人。",
            "封侯燕頷何妨瘦，伐性蛾眉卻怕顰。",
            "從此空花掃除盡，定須嚼蠟向横陳。"
        ],
        "title": "嘲人買妾而病二首  其一",
        "id": "a99869c9-8cee-422d-baf2-3f35cd86dc75"
    },
    {
        "author": "汪藻",
        "paragraphs": [
            "何須天氣水邊新，便好尊前賦洛神。",
            "定自中年多作惡，非關尤物解移人。",
            "莫愁阿鶩煩君嫁，且學西施爲我顰。",
            "爭似農家無一事，從來婚嫁只朱陳。"
        ],
        "title": "嘲人買妾而病二首  其二",
        "id": "2b533b32-4765-467c-82c1-c5a544f83220"
    },
    {
        "author": "汪藻",
        "paragraphs": [
            "解事無人似樂天，玉簪舊語世相傳。",
            "打包就使從前話，彈指安能斷後緣。",
            "寂寂空房惟法喜，茫茫何處問臞仙。",
            "冬之夜永宜長慮，百計真從若箇邊。"
        ],
        "title": "德劭親迎而歸乃有打包辟穀之興以詩見貽戲用其韻",
        "id": "b3a85bd1-2f1b-4674-8db4-f22231c90d8e"
    },
    {
        "author": "汪藻",
        "paragraphs": [
            "依倚西風不自持，葳蕤羽葆雜金規。",
            "繁開不負朝陽色，獨步非關昊帝私。",
            "把酒可能追靖節，掇苗終欲慕天隨。",
            "春紅過盡聊經眼，賴有芬菲慰所思。"
        ],
        "title": "詠菊",
        "id": "8916e836-92ad-4215-9b05-940fc2ee1616"
    },
    {
        "author": "汪藻",
        "paragraphs": [
            "此老胸中百萬軍，暫勞試手犬羊羣。",
            "山頭不復望廷尉，柱後何須用惠文。",
            "解带爲城聊戲劇，賣刀買犢便耕耘。",
            "三山勝處開華屋，千載人傳舊使君。"
        ],
        "title": "題止戈堂二首  其一",
        "id": "4a4600f4-0a41-4e0f-b37c-3139e6bf383e"
    },
    {
        "author": "汪藻",
        "paragraphs": [
            "千里閩山驛騎飛，天書趣解海邊圍。",
            "異軍方逐蒼頭起，元帥徐將白羽揮。",
            "翻就鐃歌春舉酒，收還烽火夜開扉。",
            "向來萬事關兵氣，却作風光坐上歸。"
        ],
        "title": "題止戈堂二首  其二",
        "id": "03c80abf-b9a5-4445-8650-82304ea8dd18"
    },
    {
        "author": "汪藻",
        "paragraphs": [
            "琅輿深出未央門，十里圜壇氣象尊。",
            "珪璧三千周典備，貔貅百萬漢兵屯。",
            "青城浮靄連霜動，黄道微風带日温。",
            "不用靈光符聖武，從來精祲答乾坤。"
        ],
        "title": "郊丘書事",
        "id": "e52e9388-5445-4857-81b4-5adb5be149b9"
    },
    {
        "author": "汪藻",
        "paragraphs": [
            "倚空危榭壓城樓，千里風烟攝寸眸。",
            "二華忽從天外落，三河直入坐中流。",
            "何人解得爲邦樂，有客難甘去國愁。",
            "投老復來江漢外，此生歸計日悠悠。"
        ],
        "title": "題至樂堂",
        "id": "66ac615c-a07c-41a8-8ef4-e350a413f8a8"
    },
    {
        "author": "汪藻",
        "paragraphs": [
            "平生到處覓三椽，白首歸來古刹顛。",
            "飛錫幾逢花雨地，住山今得鳥窠禪。",
            "九霄鵬翼心雖在，萬壑松風夢自圓。",
            "莫笑維摩方丈室，會看游戲著人天。"
        ],
        "title": "題僧罄宜枝巢",
        "id": "7e6bff3a-73c6-43f5-9dbe-1bb4567b6f76"
    },
    {
        "author": "汪藻",
        "paragraphs": [
            "扃鎖收傳古聖師，飛揚不類虎頭癡。",
            "槎枒老木垂雲蔓，傴僂胡僧拖雪眉。",
            "丹墨已隨嵐靄盡，精神猶作電光馳。",
            "秖應夢乞歸巖寺，要使邦人習氣移。"
        ],
        "title": "禪月羅漢",
        "id": "2d51299a-0398-43bd-8fad-6fbcba39d800"
    },
    {
        "author": "汪藻",
        "paragraphs": [
            "傳得清凉祖佛衣，來新震澤舊禪扉。",
            "幾年香木成林種，一日孤雲带雨歸。",
            "别路片帆方蕩漾，名山八部已光輝。",
            "夜窗時得伽陀句，會寄江城秋鴈飛。"
        ],
        "title": "送僧還山",
        "id": "57f16a4b-97f4-468e-9fdd-18be76dec328"
    },
    {
        "author": "汪藻",
        "paragraphs": [
            "相從常恨十年遲，握手匆匆每自疑。",
            "風艇烟帆還此日，隙烟籬井定何時。",
            "試看子學猶難售，須信吾窮未易醫。",
            "千里同風杜夫子，可能時寄彈丸詩。"
        ],
        "title": "送廷藻兼呈楚州通守杜丈",
        "id": "ed645478-5ee8-40c5-aada-a4af270f15fb"
    },
    {
        "author": "汪藻",
        "paragraphs": [
            "繫船還共竹林居，憶昨盃行手挽蔬。",
            "滿眼誰同春夢事，經年不枉故人書。",
            "木奴封戶千頭橘，雪片傾箱二寸魚。",
            "信美湖湘異吾土，且尋烟艇意何如。"
        ],
        "title": "過梅田追傷胡公立寄其姪仲平",
        "id": "88290ab7-1d3a-4687-a680-b818688cb8da"
    },
    {
        "author": "汪藻",
        "paragraphs": [
            "直道行藏世所難，拂衣談笑便休官。",
            "逢時合上麒麟閣，執法先峨獬豸冠。",
            "兩國旌旜交境外，三年帷幄侍朝端。",
            "龐眉未向清時老，萬事浮雲忽蓋棺。"
        ],
        "title": "致政王參政挽詩二首  其一",
        "id": "7831a4c4-fdae-46c2-b593-be771f9cc8c9"
    },
    {
        "author": "汪藻",
        "paragraphs": [
            "賜第崇寧一再春，建炎方識老成人。",
            "早爲勇退山林士，晚作中興社稷臣。",
            "手把青箱傳後裔，日陪黄閣轉洪鈞。",
            "鄉關間闊雖千里，松檟相望亦海濱。"
        ],
        "title": "致政王參政挽詩二首  其二",
        "id": "ca1269fd-85d3-4213-b0b5-86e4d2b44117"
    },
    {
        "author": "汪藻",
        "paragraphs": [
            "詔蹕南來首賜環，清名誰不仰高山。",
            "獨操廷尉平反柄，徐步文昌侍從班。",
            "曾子哀矜情得後，臯陶明允罪疑間。",
            "中朝正賴公持議，那得超然便不還。"
        ],
        "title": "挽刑部王侍郎詩二首  其一",
        "id": "65c3621b-8893-4bb5-9aa4-b05ef6cb4a3b"
    },
    {
        "author": "汪藻",
        "paragraphs": [
            "滿朝忠恕更誰知，家有西京小杜書。",
            "揚子清貧安甔石，于公陰德大門閭。",
            "雖嗟平進鶱騰晚，正值中興選擢初。",
            "遺直至今談未已，故知人不數曹蜍。"
        ],
        "title": "挽刑部王侍郎詩二首  其二",
        "id": "6befac04-f425-42ba-9de2-14d5d68e30b4"
    },
    {
        "author": "汪藻",
        "paragraphs": [
            "胸次光風霽月明，論文衮衮九河傾。",
            "一辭天上金鑾直，再見湘南竹馬迎。",
            "梁相合圖烟閣上，鄭公忽去雪山輕。",
            "眼看過棹呱呱泣，誰謂衡州浪得名。"
        ],
        "title": "湖南安撫劉龍圖挽詞二首  其一",
        "id": "b0d7518f-387b-429f-bc88-b0e542faffae"
    },
    {
        "author": "汪藻",
        "paragraphs": [
            "前年旌節駐江湄，始向清揚識紫芝。",
            "名繫南陬朱鳥影，官兼東觀白雲司。",
            "初驚楚俗招魂些，已見羊公墮淚碑。",
            "千古風流鍾嶺嶠，湘人應配曲江祠。"
        ],
        "title": "湖南安撫劉龍圖挽詞二首  其二",
        "id": "d1292cff-93b3-48e2-b402-7b71863ac8e6"
    },
    {
        "author": "汪藻",
        "paragraphs": [
            "家有平津舊學傳，人材嘉祐至和前。",
            "運籌慣倚將軍樹，畫諾頻分刺史天。",
            "字得鍾王真楷法，心超粲可祖師禪。",
            "零陵宴寢公重到，父老追思靜治年。"
        ],
        "title": "張徽猷挽詩二首  其一",
        "id": "95f66fdd-5bbb-4e67-b63b-1bc7832652ff"
    },
    {
        "author": "汪藻",
        "paragraphs": [
            "天與精忠伯仲間，功成公獨拂衣閑。",
            "專城早應賢侯選，延閣榮聯近侍班。",
            "去國久違龍尾道，思鄉長夢鹿頭關。",
            "談經盡日摳衣處，學子相逢淚雨潸。"
        ],
        "title": "張徽猷挽詩二首  其二",
        "id": "b2004dfa-ecf9-4283-99c2-2e65f3517745"
    },
    {
        "author": "汪藻",
        "paragraphs": [
            "壼範閨風照里閭，來嬪文伯薦牢蔬。",
            "眼看再世登詞掖，身得三朝錫命書。",
            "忽報孟軻陳後鼎，漫勞潘岳賦閑居。",
            "遙知京兆新阡上，千兩爭看會葬車。"
        ],
        "title": "廣川夫人挽詩二首  其一",
        "id": "f919aab5-d6d5-4e75-b380-68836c55b756"
    },
    {
        "author": "汪藻",
        "paragraphs": [
            "秋風一夕霣庭萱，無復春歸壽母門。",
            "修墓已將徵在合，渡江猶喜伯仁存。",
            "早爲舉案齊眉婦，晚見扶牀坐膝孫。",
            "全福了無毫髪恨，始知陰德自平反。"
        ],
        "title": "廣川夫人挽詩二首  其二",
        "id": "7f7c1c1c-e555-402a-9ef7-88d8e6cb71fd"
    },
    {
        "author": "汪藻",
        "paragraphs": [
            "優恩不與外庭同，詔墨親頒出九重。",
            "鐘鼎承家能兩大，詩書教子得三從。",
            "葭莩密接椒房慶，脂澤頻增石窌封。",
            "千里歸來鳴鶴野，湘江正繞墓前松。"
        ],
        "title": "賈太夫人王氏挽詩二首  其一",
        "id": "bcab6863-2507-41ab-a7a9-628d149d3acb"
    },
    {
        "author": "汪藻",
        "paragraphs": [
            "憶昨容衣未祔姑，哀深反哺白頭烏。",
            "佳城欲見千年日，旅殯先求五父衢。",
            "汲汲素冠蒙霧雨，翩翩丹旐歷江湖。",
            "竟成窀穸干戈後，此事哀榮世所無。"
        ],
        "title": "賈太夫人王氏挽詩二首  其二",
        "id": "d84b317e-4734-4bcc-8961-badd9c8efb65"
    },
    {
        "author": "汪藻",
        "paragraphs": [
            "五世傳家德有徽，更嬪蕭史慕靈妃。",
            "平生未足魚軒樂，故里空傷羽翣歸。",
            "雌劍忽先收夜氣，寸荄猶欲報春暉。",
            "自慚不就磨笄志，尚在徒能淚滿衣。"
        ],
        "title": "挽靖安縣君",
        "id": "07bd86dd-2716-4471-a759-c422fe605902"
    },
    {
        "author": "汪藻",
        "paragraphs": [
            "度險逢幽處，憑誰寫壯懷。",
            "連甍棲絕壁，孤塔表長淮。",
            "地本吳楓接，山今禹績皆。",
            "潮聲遙入寺，竹影自翻階。",
            "木杪朱欄出，城坳雪浪埋。",
            "乾坤迷枉渚，霧雨泄陰崖。",
            "丹葉經寒在，蒼洲向晚佳。",
            "魚龍宵聼唄，猿鳥晝窺齋。",
            "月滿蠙珠實，霜清磬石諧。",
            "僧盂收柏子，樵徑埽松釵。",
            "左宦書無鴈，南烹菜有鮭。",
            "風烟欺短髮，雲水信殘骸。",
            "竟作何鄉老，虚慚素尚乖。",
            "江湖今在眼，歸合辦青鞋。"
        ],
        "title": "龜山上方",
        "id": "51a5354a-1a7d-4d2a-b949-2c4ffabd4281"
    },
    {
        "author": "汪藻",
        "paragraphs": [
            "氣協高秋爽，祥開寶胄華。",
            "從今丹府籍，爲瑞帝王家。",
            "桂滿前宵影，桃舒浩劫花。",
            "德參龍種後，班次雁行斜。",
            "早賜真王策，榮膺上將牙。",
            "兔園宏建敞，貂冕異恩加。",
            "仙掌高承露，天潢穩泛槎。",
            "漢邦傳異慶，周篚拜親嘉。",
            "永接宗枝秀，同符玉歷賒。",
            "喬松千載壽，他日看肩差。"
        ],
        "title": "壽建安郡王",
        "id": "4c10fbe4-73aa-440f-bfd2-451c82801271"
    },
    {
        "author": "汪藻",
        "paragraphs": [
            "閩海羣仙地，商秋少昊辰。",
            "盡裒山嶽氣，來作廟堂身。",
            "秀拔千尋玉，羣開一角麐。",
            "早年提巨筆，平步歷通津。",
            "當宁欣前席，同時歎絕塵。",
            "鱣堂初簡拔，烏府即騰掀。",
            "旋綜天官要，還躋政路親。",
            "南臺沙磧合，兩省衮衣新。",
            "金鼎功名會，紗籠富貴人。",
            "房籌須杜決，蕭畫賴曹遵。",
            "畎畝家蒙福，圖書日效珍。",
            "百城收唾手，萬事斷垂紳。",
            "皎皎胸中鑑，融融筆底春。",
            "羣工推靖密，舉世服清真。",
            "直宿非箕斗，逢時實渭莘。",
            "帝嘉忠力久，朝羨寵光頻。",
            "申伯詩方續，桓榮賜已陳。",
            "露清龜食息，霜老鶴精神。",
            "永世承元首，中天轉大鈞。",
            "歲留稱壽斚，旬日看車輪。"
        ],
        "title": "壽俞少宰",
        "id": "4959850d-383b-4d1c-b368-9193b10fca19"
    },
    {
        "author": "汪藻",
        "paragraphs": [
            "萬古儲英氣，生賢鎮廟祧。",
            "方春回暖律，隨帝下神霄。",
            "早歲陪興運，清忠服邇僚。",
            "三篇俱命說，兩紀獨承堯。",
            "爲國隆堂陛，中天斡斗杓。",
            "光華歸使牒，寧謐載民謠。",
            "九牧金成鼎，三山石峙橋。",
            "元圭來舊錫，神寶獻新雕。",
            "堂起房心次，音諧角徵韶。",
            "車書人一統，符瑞歲千條。",
            "璧海材逾盛，沙場虜不驕。",
            "獻琛皆累譯，入彀有垂髫。",
            "郭解雙封國，班超五日朝。",
            "嘉謀從昔合，奕業更誰昭。",
            "眷禮羣臣異，恩光此日饒。",
            "授圖開地壯，傍闕築堤遙。",
            "供帳移金屋，歌鐘實綺寮。",
            "名園藏茂密，華閣聳岧嶢。",
            "詔蹕紆臨幸，宸毫紀宴招。",
            "弟兄聯衮繡，孫子列蟬貂。",
            "印琢金爲彩，魚懸玉在腰。",
            "中姻連築沁，外族綴塗椒。",
            "帝子傳杯勺，宫牆有鼓簫。",
            "果新無獨享，羮美或親調。"
        ],
        "title": "上蔡太師生辰二首  其一",
        "id": "9d3775b3-b180-45c8-9eff-c5c4591ccf29"
    },
    {
        "author": "汪藻",
        "paragraphs": [
            "宇宙將昭泰，風雲必會同。",
            "帝師黄閣老，人羨黑頭公。",
            "慶節同堯歷，新陽應嶰筩。",
            "儀韶來彩鳯，占夢得真熊。",
            "壽考天資魯，神靈嶽降嵩。",
            "曲儀尊赤舄，歌詠美彤弓。",
            "夷險無殊節，誠明信保躬。",
            "濟川先衆楫，遵渚集飛鴻。",
            "炳炳丹青筆，堂堂社稷忠。",
            "斗杓還列宿，廉陛倚層穹。",
            "文武俱爲憲，詩書孰比隆。",
            "規模三代遠，謀略萬夫雄。",
            "字畫諸王品，文章兩漢風。",
            "早登青瑣闥，頻入紫微宫。",
            "器敏無餘刃，才豪妙吐虹。",
            "聲光連日月，氣概俯華戎。",
            "天上經綸合，人間制作工。",
            "向來凝庶績，誰復簡清衷。",
            "絃誦三雍富，舟車四海通。",
            "地歸銅柱北，春滿玉關東。",
            "養士菁莪盛，論才駿馬空。",
            "聖時方密勿，賢業助昭融。",
            "螭紐乾符正，龍文帝鼐崇。",
            "伊湯咸有德，房杜不言功。",
            "禮秩羣臣異，恩波此日豐。",
            "宸章頒琬琰，相第列帡幪。",
            "東壁文昭爛，西崑氣鬰葱。",
            "節旄藏棨戟，茅土啓龜蒙。",
            "衮繡卿雲裏，貂蟬瑞靄中。",
            "御奩金寶带，神廐玉花驄。",
            "蓬島波全闊，天鈞樂未終。",
            "禁香紛縹緲，朝佩雜玲瓏。",
            "芝草盈田紫，蟠桃照海紅。",
            "後彫凝秀髪，難老湛方瞳。",
            "冰質期姑射，丹砂喚葛洪。",
            "潛機神宇定，睟表德符充。",
            "瑞鶴千年羽，靈蓍五色叢。",
            "舊傳調鼎客，今識釣璜翁。",
            "世世聯台衮，年年拱帝聰。",
            "欲知耆算永，元氣等無窮。"
        ],
        "title": "上蔡太師生辰二首  其二",
        "id": "a12ff3e9-04e0-4988-b019-15bfe7ccde52"
    },
    {
        "author": "汪藻",
        "paragraphs": [
            "江左推人物，時清得俊髦。",
            "肺肝傾耿介，頭角長英豪。",
            "鄉郡賓興最，賢關譽望高。",
            "萬夫爭射鵠，一舉獨連鼇。",
            "經術爭儒館，詞章重省曹。",
            "主憂俄旰食，邦禍始秋毫。",
            "彊寇來侵逼，敷天徧繹騷。",
            "奮身攄憤懣，銜命何腥臊。",
            "深入邊亭隧，堅持漢節毛。",
            "道途千里隔，忠義寸心牢。",
            "歸報龍顔喜，親聞鳯詔襃。",
            "功成侔李郭，政合付伊臯。",
            "超擢陞青瑣，謀謨拱赭袍。",
            "百官瞻矩矱，八座次甄陶。",
            "晚歲猶持槖，鄰州暫夢刀。",
            "台星方兩兩，逝水忽滔滔。",
            "上意長圖舊，朝廷未閔勞。",
            "謝安幾一起，秦失卻三號。",
            "伊昔身遐謫，公時首屢搔。",
            "交情如骨肉，仕路正風濤。",
            "里閈期重會，泉臺恨莫逃。",
            "終天吁永訣，雨淚滴香醪。"
        ],
        "title": "哭尚書龍學程公",
        "id": "97b5d10f-0930-4627-86fc-63a7ec2a0fd1"
    },
    {
        "author": "汪藻",
        "paragraphs": [
            "真是果安在，況今非故吾。",
            "箇中惟醉好，莫忘黄公壚。"
        ],
        "title": "知非齋",
        "id": "7bacbe92-b15f-4c1b-b604-6d312cb04785"
    },
    {
        "author": "汪藻",
        "paragraphs": [
            "竿木逢場處，何人肯自還。",
            "秖應韓吏部，能道不如閑。"
        ],
        "title": "愛閑齋",
        "id": "3a2c92e2-3855-499e-8ea4-b5d1c9c94697"
    },
    {
        "author": "汪藻",
        "paragraphs": [
            "茂林修竹下，一水獨縈回。",
            "時過赤欄去，風從蘋末來。"
        ],
        "title": "光風橋",
        "id": "ba993c96-ea60-40f3-b23a-2f51f28a04e2"
    },
    {
        "author": "汪藻",
        "paragraphs": [
            "相從龍具中，耕稼亦吾學。",
            "所求一飽同，安用瑩蹄角。"
        ],
        "title": "飯牛庵",
        "id": "304ad2e7-d8d1-4434-9260-32e46840e08b"
    },
    {
        "author": "汪藻",
        "paragraphs": [
            "與物相忘久，于何寄此情。",
            "秖應逢勝會，不覺句還成。"
        ],
        "title": "臨賦閣",
        "id": "1053c8a8-1f5f-4e16-a907-d28da29b7e99"
    },
    {
        "author": "汪藻",
        "paragraphs": [
            "平生夢往處，始到天南峰。",
            "風來荷氣度，日轉松陰重。"
        ],
        "title": "次韻吳明叟集鶴林五首  其一",
        "id": "3c44b95d-bc98-4140-93ea-e8d1f4c22e00"
    },
    {
        "author": "汪藻",
        "paragraphs": [
            "林間煮茗罷，谷口蒼烟漫。",
            "行看草根露，已作珠璣團。"
        ],
        "title": "次韻吳明叟集鶴林五首  其二",
        "id": "ffec797f-915b-412d-8429-c80fbd59025c"
    },
    {
        "author": "汪藻",
        "paragraphs": [
            "臨分更攜手，坐聽烟鐘聲。",
            "斜陽有底急，不貸四窗明。"
        ],
        "title": "次韻吳明叟集鶴林五首  其三",
        "id": "167a0df0-d68f-49bb-935d-9074bebb591f"
    },
    {
        "author": "汪藻",
        "paragraphs": [
            "支頭澗底石，濯足松下泉。",
            "吾生儻有此，無復東西緣。"
        ],
        "title": "次韻吳明叟集鶴林五首  其四",
        "id": "10b9b42a-6d75-4ef9-9639-676fe5544f54"
    },
    {
        "author": "汪藻",
        "paragraphs": [
            "冥冥近嶺翠，瀏瀏長廊風。",
            "他年竹林社，記取山王同。"
        ],
        "title": "次韻吳明叟集鶴林五首  其五",
        "id": "a55cd410-d6ce-4ed9-9513-4769debcce5c"
    },
    {
        "author": "汪藻",
        "paragraphs": [
            "睡起無一事，怡然盼庭柯。",
            "綠陰微缺處，最得南颸多。"
        ],
        "title": "北窗",
        "id": "31babf0e-63e7-4cfe-91fd-8f749193c43e"
    },
    {
        "author": "汪藻",
        "paragraphs": [
            "清霜搖落後，賴此慰詩翁。",
            "借有茱萸沜，風流可得同。"
        ],
        "title": "題松竹圖",
        "id": "79342dff-2cb2-4e3d-b831-be66834314f5"
    },
    {
        "author": "汪藻",
        "paragraphs": [
            "是心長不起，宴坐一團蒲。",
            "安得龍眠手，添成憩寂圖。"
        ],
        "title": "戲題寂庵",
        "id": "08f027fc-003e-4a1a-903d-631e67a77043"
    },
    {
        "author": "汪藻",
        "paragraphs": [
            "趣收霜後實，供我洞庭春。",
            "未暇三百顆，作書懷故人。"
        ],
        "tags": [
            "洞庭湖"
        ],
        "title": "題商樂亭",
        "id": "927b8565-567e-4371-ba76-6e6d6480a7cc"
    },
    {
        "author": "汪藻",
        "paragraphs": [
            "幽卧一禪榻，無人共白雲。",
            "山泉與溪水，偏遣夜深聞。"
        ],
        "title": "偶成",
        "id": "f26a4c29-5d9c-4e44-864a-31cba611add1"
    },
    {
        "author": "汪藻",
        "paragraphs": [
            "摩詰畫中平遠，庾郎句裏清新。",
            "有底江山面目，年來到處相親。"
        ],
        "title": "舟行三首  其一",
        "id": "3fa7c1ac-2b6f-46c2-841a-c4da0cc6528d"
    },
    {
        "author": "汪藻",
        "paragraphs": [
            "水底藻迷淡曉，樹頭葉振凋年。",
            "未許梅懸玉乳，先教橘噀冰泉。"
        ],
        "title": "舟行三首  其二",
        "id": "715f5c93-c6d7-42f2-8126-f280962bc3f0"
    },
    {
        "author": "汪藻",
        "paragraphs": [
            "山水俱含古色，烟雲巧發天藏。",
            "乞與詩人醉眼，要令彈壓秋光。"
        ],
        "title": "舟行三首  其三",
        "id": "7214f3a8-2fd2-491e-9477-208119b1fc67"
    },
    {
        "author": "汪藻",
        "paragraphs": [
            "昔人曾此結精廬，故老猶存井臼餘。",
            "今代子房來卜築，要看圮上一編書。"
        ],
        "title": "題張資政汝川圖九首 澹巖書堂",
        "id": "a3987058-2c69-4300-a406-719f81422f85"
    },
    {
        "author": "汪藻",
        "paragraphs": [
            "湖潭千尺見脩鱗，倚杖時觀鏡裏身。",
            "汝輩只堪箋爾雅，騎鯨那識謫仙人。"
        ],
        "title": "題張資政汝川圖九首 泊湖潭",
        "id": "34def77b-5a6e-4322-b7bf-081c5074c951"
    },
    {
        "author": "汪藻",
        "paragraphs": [
            "發揮泉石有新圖，西蜀蟆頤得爾無。",
            "蹔作釣璜谿上客，谿神何必問賢愚。"
        ],
        "title": "題張資政汝川圖九首 蝦蟆石",
        "id": "e5b4df52-5812-47f8-82b8-e72a34fcf8fb"
    },
    {
        "author": "汪藻",
        "paragraphs": [
            "每尋疏磬訪支郎，松竹交陰杖屨傍。",
            "絲履㲲巾聊取用，風流不減贊公房。"
        ],
        "title": "題張資政汝川圖九首 多寶院",
        "id": "2b243345-440d-4e9a-836c-e05af1ed9d19"
    },
    {
        "author": "汪藻",
        "paragraphs": [
            "花光連接兩臺春，中有眠雲跂石人。",
            "莫使鞭笞鸞鳯去，時來重現宰官身。"
        ],
        "title": "題張資政汝川圖九首 金石臺",
        "id": "185bd2aa-cd48-4492-bb4e-ca7e0da74514"
    },
    {
        "author": "汪藻",
        "paragraphs": [
            "年年春色報公知，不與天涯驛使期。",
            "我是平章風物主，可知東閣見君時。"
        ],
        "title": "題張資政汝川圖九首 梅仙潭",
        "id": "d347b932-2335-4f47-9703-e9f652340c49"
    },
    {
        "author": "汪藻",
        "paragraphs": [
            "履綦行處日蒼苔，鞶帨深藏月一開。",
            "已辦此身同法喜，不應臨感更難裁。"
        ],
        "title": "題張資政汝川圖九首 懷賢庵",
        "id": "063a6327-308d-425d-a1e2-7e3b39aa4b37"
    },
    {
        "author": "汪藻",
        "paragraphs": [
            "直到孤峰最上頭，下看雙澗玉虹流。",
            "世間培塿何須數，且卧元龍百尺樓。"
        ],
        "title": "題張資政汝川圖九首 積翠樓",
        "id": "ab265699-1121-4d39-97fb-8652b6b7eaf6"
    },
    {
        "author": "汪藻",
        "paragraphs": [
            "蕭散香山與輞川，功名綠野及平泉。",
            "有田種秫供春醉，五柳先生似更賢。"
        ],
        "title": "題張資政汝川圖九首 甘陂莊",
        "id": "c89c9630-02ad-4be4-80f8-3522576cd4ed"
    },
    {
        "author": "汪藻",
        "paragraphs": [
            "蠅頭于我已無緣，拈問東家不直錢。",
            "乞與中庸胡伯始，免教堆屋篆蝸涎。"
        ],
        "title": "次韻胡德輝乞予鈔書之副六首  其一",
        "id": "f24fd209-742a-4ca5-97b9-203acf59231f"
    },
    {
        "author": "汪藻",
        "paragraphs": [
            "爾來書史鈍如鎚，安用牙籖萬軸爲。",
            "遣我牀頭周易去，憑君分取半生癡。"
        ],
        "title": "次韻胡德輝乞予鈔書之副六首  其二",
        "id": "1cdf02e4-1efa-487b-bdb2-fe854543d707"
    },
    {
        "author": "汪藻",
        "paragraphs": [
            "欲鑽故紙出何緣，大似兒啼業作錢。",
            "我已捐書覓三昧，怪君舊著野狐涎。"
        ],
        "title": "次韻胡德輝乞予鈔書之副六首  其三",
        "id": "11a90cce-78e0-4d62-bd74-2116c367f7dc"
    },
    {
        "author": "汪藻",
        "paragraphs": [
            "長年朱墨明窗下，自笑膏肓不可爲。",
            "賣菜區區苦求益，君房他日更應癡。"
        ],
        "title": "次韻胡德輝乞予鈔書之副六首  其四",
        "id": "41fd93be-d47e-45b9-b229-e87aacfabe70"
    },
    {
        "author": "汪藻",
        "paragraphs": [
            "五車政自妨人樂，秖合鑱供餉鬼錢。",
            "我有靈編端欲見，爲君掃地注龍涎。"
        ],
        "title": "次韻胡德輝乞予鈔書之副六首  其五",
        "id": "1e8171dc-bf33-4082-b49e-3fe2605bb945"
    },
    {
        "author": "汪藻",
        "paragraphs": [
            "長檠計出羣兒下，兩眼眵昏欲底爲。",
            "憑語少年須著便，酒狂端合信書癡。"
        ],
        "title": "次韻胡德輝乞予鈔書之副六首  其六",
        "id": "2d3b6be2-0e84-4338-8a70-0564a0fbe3fb"
    },
    {
        "author": "汪藻",
        "paragraphs": [
            "晨起翛然曳杖行，一簾疏雨作秋清。",
            "老來歲月能多少，看得栽花結子成。"
        ],
        "title": "漫興二首  其一",
        "id": "8a93e9f6-e6ad-45e8-a8f4-e12e2e3e22f6"
    },
    {
        "author": "汪藻",
        "paragraphs": [
            "燕子年年入戶飛，向人無是亦無非。",
            "來春強健還相見，送汝將雛又一歸。"
        ],
        "title": "漫興二首  其二",
        "id": "d7f594e4-839d-4dad-8ffc-90a68a022646"
    },
    {
        "author": "汪藻",
        "paragraphs": [
            "尊前和雨唱陽關，紅燭熒熒照夜闌。",
            "酒醒夢回山月小，水雲無際鴈聲寒。"
        ],
        "title": "醉書",
        "id": "73660421-fdfa-4b85-bf5c-6baecf234361"
    },
    {
        "author": "汪藻",
        "paragraphs": [
            "花姑溪上問歸舟，謝守城邊識小樓。",
            "兩岸垂垂秋色老，渡頭人更老于秋。"
        ],
        "title": "將至郡城",
        "id": "cffe2d79-11de-45ef-b31f-86b76c439520"
    },
    {
        "author": "汪藻",
        "paragraphs": [
            "憑軒時見白雲行，霜入長江萬丈清。",
            "逐客今年緣底事，村村簫鼓報秋成。"
        ],
        "tags": [
            "长江"
        ],
        "title": "熊使君垂和漫興詩次答四首  其一",
        "id": "86c14076-dead-432d-8a19-6f776fe8eae1"
    },
    {
        "author": "汪藻",
        "paragraphs": [
            "新亭雖小亦翬飛，陡覺風烟與昨非。",
            "分得使君秋數頃，登山臨水送將歸。"
        ],
        "title": "熊使君垂和漫興詩次答四首  其二",
        "id": "a63bd0f4-4c80-4e7f-94dd-95a8881ef643"
    },
    {
        "author": "汪藻",
        "paragraphs": [
            "閉門多睡少經行，隨分匏尊瀉獨清。",
            "庭下若生書带草，前身即是鄭康成。"
        ],
        "title": "熊使君垂和漫興詩次答四首  其三",
        "id": "fe88a23d-03b0-4c31-b7dc-0bc9cee24ee6"
    },
    {
        "author": "汪藻",
        "paragraphs": [
            "兒時也羨刺天飛，投老方知絕百非。",
            "酬唱恰成劉與白，分司且住莫言歸。"
        ],
        "title": "熊使君垂和漫興詩次答四首  其四",
        "id": "46611fae-bc3c-4c66-abaf-7f16155b4a0c"
    },
    {
        "author": "汪藻",
        "paragraphs": [
            "忽從林杪見朝暉，濕嶠輕雲半欲飛。",
            "何惜扁舟并畫我，要從沙際望春歸。"
        ],
        "title": "題江南春曉圖",
        "id": "74d8a2cc-7f0e-4f53-8186-4ffb928cf9e0"
    },
    {
        "author": "汪藻",
        "paragraphs": [
            "聞將衲子日尋幽，度水穿雲處處游。",
            "遙想逃禪時一醉，人間春甕與扶頭。"
        ],
        "title": "贈人二首  其一",
        "id": "c91b403c-0948-49e7-b720-37cf1f96da2a"
    },
    {
        "author": "汪藻",
        "paragraphs": [
            "山城重到轉清幽，勝日閑尋舊釣游。",
            "定是沙鷗嫌俗駕，背人飛去不回頭。"
        ],
        "title": "贈人二首  其二",
        "id": "1b3e5e22-3ac2-41bf-9fb0-2cdf7a7757e2"
    },
    {
        "author": "汪藻",
        "paragraphs": [
            "層巒遠近翠浮空，人道山川似剡中。",
            "正要瀟湘含遠色，莫教江上起樵風。"
        ],
        "title": "次零陵太守競秀堂韻四首  其一",
        "id": "5837edf3-bdaa-43ed-969e-32e4a46033cb"
    },
    {
        "author": "汪藻",
        "paragraphs": [
            "柳子當年亦好奇，衡陽叢桂手親移。",
            "何如此地栽桃李，春到千巖萬壑知。"
        ],
        "title": "次零陵太守競秀堂韻四首  其二",
        "id": "3bae74b7-38cb-4c09-a997-f2157995743c"
    },
    {
        "author": "汪藻",
        "paragraphs": [
            "從渠歌舞轉頭空，且索尊前一笑同。",
            "欲識使君真樂處，蒲團禪板是家風。"
        ],
        "title": "次零陵太守競秀堂韻四首  其三",
        "id": "b2e98be0-f6b3-4e04-a6ff-1efda8c3ea64"
    },
    {
        "author": "汪藻",
        "paragraphs": [
            "桃花拈出自靈雲，薦得伽陀獨有君。",
            "無事時來觀物化，妙高峰頂度朝曛。"
        ],
        "title": "次零陵太守競秀堂韻四首  其四",
        "id": "05e6ffab-76f9-44b4-91fa-a674ebe27ba3"
    },
    {
        "author": "汪藻",
        "paragraphs": [
            "斗酒相逢且緩觴，惜無妙曲惱周郎。",
            "願吹江水添杯杓，不管春秋似許長。"
        ],
        "title": "次韻周聖舉四首  其一",
        "id": "0cd2faa9-f8c7-4e7c-885d-f7c4c25856c5"
    },
    {
        "author": "汪藻",
        "paragraphs": [
            "滿眼晴江灩不收，浴鳧飛鷺迥相儔。",
            "何須細話興亡亊，今古從來貉一丘。"
        ],
        "title": "次韻周聖舉四首  其二",
        "id": "fc9b3352-84ec-421e-b1ad-58bbde516702"
    },
    {
        "author": "汪藻",
        "paragraphs": [
            "棄甲高于熊耳山，大弨挂壁更須彎。",
            "從今江北江南柳，莫遣行人取次攀。"
        ],
        "title": "次韻周聖舉四首  其三",
        "id": "d5f653e5-a5e7-4190-96f7-b96d422c6cec"
    },
    {
        "author": "汪藻",
        "paragraphs": [
            "少婦中宵聞馬嘶，曉看黄色上脩眉。",
            "男兒一爲功名死，肯向空山愁秭歸。"
        ],
        "title": "次韻周聖舉四首  其四",
        "id": "ad52280e-44a4-41f9-acbf-3a45945ee542"
    },
    {
        "author": "汪藻",
        "paragraphs": [
            "江頭山色舊所愛，倒影玉海空嶙峋。",
            "爾來處處作媚嫵，似與世爭眉黛新。"
        ],
        "title": "次韻蔡天任十首  其一",
        "id": "bf2201b9-5656-424c-a2d5-5c8b5eb38dfe"
    },
    {
        "author": "汪藻",
        "paragraphs": [
            "幽人午枕夢清熟，書筆滿牀花自開。",
            "兒童誤起聽脩竹，舊雨故人今不來。"
        ],
        "title": "次韻蔡天任十首  其二",
        "id": "0b08825d-9cd1-47cf-925a-0abcd9d9e764"
    },
    {
        "author": "汪藻",
        "paragraphs": [
            "我家君家一牛鳴，相見幾何今露螢。",
            "要須來往成白首，痛飲共讀離騷經。"
        ],
        "title": "次韻蔡天任十首  其三",
        "id": "22845642-e610-4f07-b01f-a715fce0b5ea"
    },
    {
        "author": "汪藻",
        "paragraphs": [
            "江南六月底風土，十日市無山鞠藭。",
            "不應梅子趁時節，自是國人愁寓公。"
        ],
        "title": "次韻蔡天任十首  其四",
        "id": "87036852-40ba-45aa-99f0-5a2ed559b7bd"
    },
    {
        "author": "汪藻",
        "paragraphs": [
            "君家食指如堵牆，不著斗酒求西涼。",
            "門前䆉稏三百畝，勝我筆耕無寸秧。"
        ],
        "title": "次韻蔡天任十首  其五",
        "id": "30218f4c-6b8f-40cb-b99f-8470dfa6e567"
    },
    {
        "author": "汪藻",
        "paragraphs": [
            "關西老將爭捐軀，帳下健兒思草枯。",
            "誰能捐粟百萬斛，乞與繞樹南飛烏。"
        ],
        "title": "次韻蔡天任十首  其六",
        "id": "0fd6d883-7237-448f-b40d-d1aacf244a3e"
    },
    {
        "author": "汪藻",
        "paragraphs": [
            "山中種橘無千頭，一飽未卜爲君憂。",
            "長年有飯即吾土，問米貴賤還東流。"
        ],
        "title": "次韻蔡天任十首  其七",
        "id": "6aa414b6-d1dd-4fb1-9f37-43d6ddc8b0ec"
    },
    {
        "author": "汪藻",
        "paragraphs": [
            "脩廊過午夕陰合，蝴蝶滿庭春草長。",
            "呼兒更卷簾數尺，要放晚晴升屋梁。"
        ],
        "title": "次韻蔡天任十首  其八",
        "id": "81d15479-3172-46b9-b249-51f5cee0d5c1"
    },
    {
        "author": "汪藻",
        "paragraphs": [
            "百年都盧能幾日，況迫晼晚行歸休。",
            "高車列鼎豈非欲，安步晚食差無憂。"
        ],
        "title": "次韻蔡天任十首  其九",
        "id": "6fffc8b0-a1ba-4261-aa41-b098f68303fb"
    },
    {
        "author": "汪藻",
        "paragraphs": [
            "中郎故是渥洼種，不受世人金絡頭。",
            "十年一衲作僧過，卧看烟雨明沙鷗。"
        ],
        "title": "次韻蔡天任十首  其一○",
        "id": "e36417c5-dc7d-4233-9766-84679ee286cd"
    },
    {
        "author": "汪藻",
        "paragraphs": [
            "參得湯休五字禪，一缾一鉢去飄然。",
            "定知游歷名山徧，吟入江湖萬頃天。"
        ],
        "title": "萬上人將游三吳袖杼山居士贈言見過戲成兩絕送之  其一",
        "id": "5551c34c-e156-4de1-8d86-44e32a931b7c"
    },
    {
        "author": "汪藻",
        "paragraphs": [
            "韓子由來未識真，欲還澄觀作詩人。",
            "若教早被儒冠誤，那得雲山自在身。"
        ],
        "title": "萬上人將游三吳袖杼山居士贈言見過戲成兩絕送之  其二",
        "id": "902b811d-c591-40a8-83e2-3cf54ca3e6b4"
    },
    {
        "author": "汪藻",
        "paragraphs": [
            "筆端遊戲詎須頻，短軸才開即可人。",
            "月映澄江梅映雪，比君猶自未清新。"
        ],
        "title": "還璉上人詩卷",
        "id": "b20bae9b-32aa-4e63-a4c6-66ea572f1d7f"
    },
    {
        "author": "汪藻",
        "paragraphs": [
            "聖恩端許返柴荆，便合跏趺過此生。",
            "九節煩君持送似，人間險處不重行。"
        ],
        "title": "或傳有歸期陳時發餉靈壽杖求詩",
        "id": "0a4da088-51f7-4618-bd1a-3747e008b8bb"
    },
    {
        "author": "汪藻",
        "paragraphs": [
            "玉爲蟾蜍冰作滴，烏絲欄開寶鴉墨。",
            "天孫夜拾瑤草歸，醉舞銀毫鬬春碧。"
        ],
        "title": "銀毫",
        "id": "5a5f8a64-7665-4ef5-b4b0-d25f9c8c9a9b"
    },
    {
        "author": "汪藻",
        "paragraphs": [
            "燕子將雛語夏深，綠槐庭院不多陰。",
            "西窗一雨無人見，展盡芭蕉數尺心。"
        ],
        "title": "即事二首  其一",
        "id": "f87eb4a8-196c-442f-8b7b-3c228bb56f53"
    },
    {
        "author": "汪藻",
        "paragraphs": [
            "雙鷺能忙翻白雪，平疇許遠漲清波。",
            "鉤簾百頃風烟上，卧看青雲載雨過。"
        ],
        "title": "即事二首  其二",
        "id": "5ee5c53b-a517-4622-a294-a5664cb43bf9"
    },
    {
        "author": "汪藻",
        "paragraphs": [
            "古屋清寒雪未消，小窗晴日展芭蕉。",
            "酸甘荔子清醇酒，更展青芽薦菊苗。"
        ],
        "title": "雜詩  其一",
        "id": "7db68add-e1db-4edc-9524-334181e9d4e7"
    },
    {
        "author": "汪藻",
        "paragraphs": [
            "碧窗涼簟惟便睡，露井無塵蔭綠槐。",
            "夢入醉鄉猶病渇，轆轤聲到枕邊來。"
        ],
        "title": "雜詩  其二",
        "id": "ed3617c3-2ed0-4a17-ad1b-4e92d91ad240"
    },
    {
        "author": "汪藻",
        "paragraphs": [
            "我行昔到虎溪頭，俗氣浮光兩無盡。",
            "當時獨指烟樹杪，有士枯禪雪侵鬢。"
        ],
        "title": "枯禪",
        "id": "54a65f02-a48b-4ec0-9269-f268a98be064"
    },
    {
        "author": "汪藻",
        "paragraphs": [
            "休論臭腐與神奇，康樂還生謝客兒。",
            "我有浮溪農圃在，他年分付小樊遲。"
        ],
        "title": "浴孫日熊叔雅有詩次其韻二首  其一",
        "id": "8253334a-7540-43da-ab45-6d2e3d381e34"
    },
    {
        "author": "汪藻",
        "paragraphs": [
            "釋氏夢中親抱送，人言價重百車渠。",
            "阮家新婦得雄帖，還有數行中令書。"
        ],
        "title": "浴孫日熊叔雅有詩次其韻二首  其二",
        "id": "9a5cdf0b-8aed-4613-b812-473760e95a9f"
    },
    {
        "author": "汪藻",
        "paragraphs": [
            "風雨鳴窗報客知，還孤月底探梅期。",
            "泉聲猶自斷還續，遙想棲禽無定枝。"
        ],
        "title": "夜雨遣興",
        "id": "557cc2ed-a350-4981-b20c-cca8a20706b0"
    },
    {
        "author": "汪藻",
        "paragraphs": [
            "當時踏月此長亭，鬢似河堤柳色青。",
            "今日重來堤樹老，一簪華髪載寒星。"
        ],
        "title": "宿酇侯鎮二首  其一",
        "id": "484d18f5-218d-48a9-b8c1-e68b64774b3e"
    },
    {
        "author": "汪藻",
        "paragraphs": [
            "微涼初破候蟲秋，水露草螢光不流。",
            "搔首與誰論往事，星河無語下城頭。"
        ],
        "title": "宿酇侯鎮二首  其二",
        "id": "d34645fa-9706-4a58-a9ca-7e3e6be3c916"
    },
    {
        "author": "汪藻",
        "paragraphs": [
            "寄語江鷗莫浪猜，先生愛汝水瀠洄。",
            "自從楚國靈均後，幾箇騷人到此來。"
        ],
        "title": "次韻何子應七月十八日書事二首  其一",
        "id": "d9809f56-981c-4cac-999c-c591d476daa9"
    },
    {
        "author": "汪藻",
        "paragraphs": [
            "卧看山色懶扶輿，擬櫂扁舟學釣魚。",
            "誰似湘流知我意，秋來三得道州書。"
        ],
        "title": "次韻何子應七月十八日書事二首  其二",
        "id": "23f83d12-4670-46f9-91b1-bcd2e78a4122"
    },
    {
        "author": "汪藻",
        "paragraphs": [
            "心如金石氣如虹，整頓乾坤指顧中。",
            "挽去暫成調鼎事，歸來還作釣璜翁。",
            "東山勝踐今人見，西洛耆年幾客同。",
            "圮上一編渾未用，赤松那得便從公。"
        ],
        "title": "呂丞相自天台寄示退老堂詩卷賦此二首  其一",
        "id": "0203207c-229c-447c-90c5-dcf657c4facd"
    },
    {
        "author": "汪藻",
        "paragraphs": [
            "我公英爽笑臞仙，來占東南古洞天。",
            "幾度傾身安社稷，一朝袖手向林泉。",
            "長勞海內簪纓望，小作山中杖屨緣。",
            "謾使吳兒生意氣，涼臺燠館記他年。"
        ],
        "title": "呂丞相自天台寄示退老堂詩卷賦此二首  其二",
        "id": "61f0fbb7-3a7e-405d-8e76-08ffb3cafcdb"
    },
    {
        "author": "汪藻",
        "paragraphs": [
            "道林岳麓天下無，下有萬頃之重湖。",
            "羣山奇變水清瀉，紫氣合沓來中區。",
            "張公扶持宇宙了，天與此境爲公娛。",
            "煙雲沖融几席上，幻出百態供朝晡。",
            "那知公亦寓焉耳，胸中炯炯如冰壺。",
            "平生忠孝心鐵石，不磨要與茲山俱。",
            "向來卜築營草木，汲汲可笑平泉愚。",
            "何如坐以眼爲界，卷藏雲夢吞衡巫。",
            "主人歸來頭正黑，劍履未給黄門扶。",
            "我雖忘世世不爾，唾手行取東西都。",
            "誰云古今不相及，今見謝傅東山圖。"
        ],
        "title": "盡心堂爲張丞相題",
        "id": "2c43cc84-6709-4d49-b041-b8f629a35401"
    },
    {
        "author": "汪藻",
        "paragraphs": [
            "兒時客衢州，嘗過招賢館。",
            "主人敬愛客，置驛極安便。",
            "堂前花作屏，堂後竹成援。",
            "人來銅步嶺，路異玉玉縣。",
            "回頭四十載，興廢眼中見。",
            "重尋舊館盟，井逕無復辨。",
            "沉吟茂林缺，悵望佳石轉。",
            "道逢里監門，難我曾識面。",
            "白頭相勞苦，語已涕雙泫。",
            "破屋爲少留，天寒雨如線。"
        ],
        "title": "宿招賢館",
        "id": "81861835-6604-4535-81d4-d54723f61f38"
    },
    {
        "author": "汪藻",
        "paragraphs": [
            "冰蠶吐繭抽銀忽，仙女鳴機號月窟。",
            "雲綃裂斷擲殘繻，淪入空山作尤物。",
            "中書君老不任事，蛛網陶泓空俗骨。",
            "故令玉質傲松腴，萬縷秋毫聊出沒。"
        ],
        "title": "新安石硯",
        "id": "68a03a4a-50f9-4682-a169-d23c5d03b2d9"
    },
    {
        "author": "汪藻",
        "paragraphs": [
            "水似秋蛇巧作蟠，山如濃翠擁高鬟。",
            "清風明月元無主，乞我煙蘿茅數間。"
        ],
        "title": "霜餘溪上絕句",
        "id": "bfd8a400-5a3b-42be-99b8-7820379129d9"
    },
    {
        "author": "汪藻",
        "paragraphs": [
            "一春略無十日晴，處處溪雲將雨行。",
            "野田春水碧於鏡，人影渡傍鷗不驚。",
            "桃花嫣然出籬笑，似開未開最有情。",
            "茅茨煙暝客衣濕，破夢午雞啼一聲。"
        ],
        "tags": [
            "寓人",
            "咏物",
            "咏物诗",
            "古诗三百首",
            "宋诗",
            "花",
            "写花"
        ],
        "title": "旅次",
        "id": "ff4140ef-12cb-4885-b609-cfeebfabca33"
    },
    {
        "author": "汪藻",
        "paragraphs": [
            "茹芝商嶺見時清，來望重瞳日月明。",
            "徑去似知真主意，東游不爲羨門生。"
        ],
        "title": "題賀水部書畫五首  其一",
        "id": "6902146d-62fd-41fe-95a3-750fb2f3d6e3"
    },
    {
        "author": "汪藻",
        "paragraphs": [
            "枕中鴻寶謾紛如，尺素題詩已月餘。",
            "何物彌明兒女語，剛云不解世間書。"
        ],
        "title": "題賀水部書畫五首  其二",
        "id": "b04a0067-02b2-4292-b88f-32a0d6db4f0d"
    },
    {
        "author": "汪藻",
        "paragraphs": [
            "眼見嘉平忍更論，當時爵里至今存。",
            "子真何苦更名姓，白首區區守市門。"
        ],
        "title": "題賀水部書畫五首  其三",
        "id": "0e2c907a-d048-4775-ae83-d587a3331947"
    },
    {
        "author": "汪藻",
        "paragraphs": [
            "紛紛兒輩自名家，妙道從來豈有他。",
            "時以丹青寫佛事，不妨柱史入流沙。"
        ],
        "title": "題賀水部書畫五首  其四",
        "id": "e27c6aaf-9600-4e4b-9bdf-b904e9397c74"
    },
    {
        "author": "汪藻",
        "paragraphs": [
            "風吹鳥跡落巖間，付與區中萬古傳。",
            "故遣詩人收拾得，要知身不是頑仙。"
        ],
        "title": "題賀水部書畫五首  其五",
        "id": "13fc8e9d-5966-4229-9abb-7747e331f66f"
    },
    {
        "author": "汪藻",
        "paragraphs": [
            "藁砧何在復凋年，興在孤鴻落照邊。",
            "遮莫春光無處著，只蔣修竹共嬋娟。"
        ],
        "title": "題日暮倚修竹圖",
        "id": "55b959e2-b33a-4774-93c3-d1041f06c08b"
    },
    {
        "author": "汪藻",
        "paragraphs": [
            "忽驚坐上江天渺，半幅鵝溪寫霜曉。",
            "風低黄蘆潮欲到，平沙無人喧宿鳥。",
            "而來著眼應萬里，開卷尺餘那盡了。",
            "須知王孫寄筆力，平日氣吞雲夢小。",
            "故將點綴調兒輩，不待淋漓翻墨沼。",
            "滕王蛺蝶往誰並，曹霸驊騮今已少。",
            "坐令好事費百金，窗几短屏橫軸繞。",
            "君家此本傳幾世，羈客見之先絕倒。",
            "江頭歷歷舊行處，好在漁磯落寒潦。",
            "浮家泛宅歸去來，還看飛鴻臥林杪。"
        ],
        "title": "題大年小景",
        "id": "d4af4404-3736-46fe-8519-cf22c9a2f8d5"
    },
    {
        "author": "汪藻",
        "paragraphs": [
            "撥爐應對夜語久，雲灰消盡紅金斗。",
            "君才合在殿閣間，簿書帷中不應有。",
            "且置玉堂風雨筆，來試牛刀霹靂手。"
        ],
        "title": "贈人",
        "id": "9ebe5aca-e8cb-4612-9e4e-8648812a28d0"
    },
    {
        "author": "汪藻",
        "paragraphs": [
            "圖治八王上，增光六聖餘。",
            "仁恩漸動植，文物揜詩書。",
            "未及金縢啟，俄成玉帳虛。",
            "衣冠歸故國，神已在化胥。"
        ],
        "title": "徽宗皇帝靈駕發引挽詞四首  其一",
        "id": "2918e52e-2d71-4c40-98c5-9f527abc134e"
    },
    {
        "author": "汪藻",
        "paragraphs": [
            "三雍無逸雋，四海屢豐年。",
            "嘉瑞標圖諜，休功被管絃。",
            "鼎成龍即去，書遠雁空傳。",
            "多少承平老，遙悲杞國天。"
        ],
        "title": "徽宗皇帝靈駕發引挽詞四首  其二",
        "id": "068d773d-3623-4356-9586-dfd63fee3c4c"
    },
    {
        "author": "汪藻",
        "paragraphs": [
            "無心居大寶，有子傳鴻鈞。",
            "萬里方終宴，千年忽上賓。",
            "地今縱禹葬，天不返虞巡。",
            "愴極皇情處，還觀吉仗陳。"
        ],
        "title": "徽宗皇帝靈駕發引挽詞四首  其三",
        "id": "d4ada17f-2ab9-4dcf-b4e4-44675433f2aa"
    },
    {
        "author": "汪藻",
        "paragraphs": [
            "七聖迷途後，宮車遂不回。",
            "乘雲知益遠，濡露但增哀。",
            "日卜天寧近，山依冰固開。",
            "千巖應更秀，從此是軒臺。"
        ],
        "title": "徽宗皇帝靈駕發引挽詞四首  其四",
        "id": "5f18708f-1cf4-4d40-9228-3f2cdb08db2c"
    },
    {
        "author": "汪藻",
        "paragraphs": [
            "四紀歸坤極，三朝賴母臨。",
            "德齊先后懿，恩及聖君深。",
            "冊寶追崇祀，衰麻欲報心。",
            "哀榮千古事，誰復嗣徽音。"
        ],
        "title": "隆祐皇太后挽詞三首  其一",
        "id": "0eaf3590-8912-4581-8ab3-917cc5a30e64"
    },
    {
        "author": "汪藻",
        "paragraphs": [
            "化行江漢域，人喜翟車還。",
            "色養方無阻，神游遽莫扳。",
            "月沉長樂殿，雲繞慶都山。",
            "不奉旋京駕，千秋慘聖顔。"
        ],
        "title": "隆祐皇太后挽詞三首  其二",
        "id": "4c08e51e-c9a3-4be0-8cdd-e0a536237c52"
    },
    {
        "author": "汪藻",
        "paragraphs": [
            "德盛周文母，儀尊嚳正妃。",
            "山河隳地載，星宿掩軒暉。",
            "此日哀笳曲，他年大練衣。",
            "越岡寧久駐，會有灞陵歸。"
        ],
        "title": "隆祐皇太后挽詞三首  其三",
        "id": "dcba5486-daa6-42da-91f6-a10772f67842"
    },
    {
        "author": "汪藻",
        "paragraphs": [
            "兩紀中天侍冕旒，甘盤仍作濟川舟。",
            "傳家經術終黄閣，袖手功名未白頭。",
            "身似留侯初出漢，葬如姬旦不忘周。",
            "千官祖奠城東陌，十里春風鼓吹憂。"
        ],
        "title": "何郡王挽詞二首  其一",
        "id": "434a471a-63ca-43e7-aa4e-ed13be15512a"
    },
    {
        "author": "汪藻",
        "paragraphs": [
            "名標南國洞中天，胄出西京鼎足賢。",
            "早扈六蜚依日月，晚辭三事作神仙。",
            "馬蹄忽到縢公室，雞夢那逢謝傅年。",
            "一品真王對異姓，功臣今日數凌煙。"
        ],
        "title": "何郡王挽詞二首  其二",
        "id": "32bf612a-f815-40e3-a572-9e8461266ba5"
    },
    {
        "author": "汪藻",
        "paragraphs": [
            "舉酒頻華族，高堂有白頭。",
            "生兒勝武子，偕老得黔婁。",
            "未免平反笑，俄驚孺慕憂。",
            "他年如輟社，牛女有悲秋。"
        ],
        "title": "學士蔣公母挽詞三首  其一",
        "id": "ae0d3562-438e-46c5-8e3e-2197f4ddef85"
    },
    {
        "author": "汪藻",
        "paragraphs": [
            "坐膝扶床處，人看七十稀。",
            "孤雛方反哺，雙劍忽隨飛。",
            "脂澤新封。"
        ],
        "title": "學士蔣公母挽詞三首  其二",
        "id": "40d46d7d-bbaf-4cb5-9e93-d32b72ca86b2"
    },
    {
        "author": "汪藻",
        "paragraphs": [
            "才大驚餘子，名高壓四夷。",
            "雁書希世事，鵩賦暮年悲。",
            "習險從人在，杯圈舊事非。",
            "凄涼嘉樹側，無復板輿歸。"
        ],
        "title": "學士蔣公母挽詞三首  其三",
        "id": "486d2e68-c8a1-47cd-8281-2b8e6bdcf53b"
    },
    {
        "author": "汪藻",
        "paragraphs": [
            "小隱嚴陵下，當年得孟光。",
            "里師爲婦順，子慶事親長。",
            "洲橘應還熟，庭萱遂不芳。",
            "他年冠蓋會，來看伏牛岡。"
        ],
        "title": "詹令人挽詞二首  其一",
        "id": "918b3683-4aa1-4905-8c03-760048c7a924"
    },
    {
        "author": "汪藻",
        "paragraphs": [
            "有子皆通籍，迎扶出萬山。",
            "色難三釜外，眉壽百年間。",
            "帝渥書泥紫，兒嬉服綵班。",
            "空成潘岳賦，無復板輿還。"
        ],
        "title": "詹令人挽詞二首  其二",
        "id": "a05de057-8b68-4da8-950a-dec2639ffc48"
    },
    {
        "author": "汪藻",
        "paragraphs": [
            "渺渺孤程逐雁飛，茫茫平野見人稀。",
            "水紋縈石作蟲篆，麥隴掛山如衲衣。",
            "日月尚留滄海照，山川盍護翠華歸。",
            "春風自滿江南岸，不管人間萬事非。"
        ],
        "title": "天台道中",
        "id": "40366ba7-e566-4236-b02a-d3223293d43e"
    },
    {
        "author": "汪藻",
        "paragraphs": [
            "寫真不怨毛延壽，視死還同屈大夫。",
            "異世同鄉俱薄命，空令千載起嗟吁。"
        ],
        "title": "歸州",
        "id": "f7aec845-6a18-443b-9b2a-cf0158575270"
    },
    {
        "author": "汪藻",
        "paragraphs": [
            "樹頭恰恰晴鳩喜，上巳人家掃蠶蟻。",
            "紙窗茅屋春雨寒，買炭添爐中夜起。",
            "平明採葉晞露痕，隨刀翠縷如絲勻。",
            "三眠欲食春已老，旋炊新麥祀蠶神。",
            "咽明足緊解絲簇，猶向前溪問茅卜。",
            "東鄰西里想殷勤，借問今年幾分熟。",
            "繰車軋軋桑陰涼，主家人立鴻雁行。",
            "絲成不得半縷著，一生麻紵隨風霜。"
        ],
        "title": "蠶婦行",
        "id": "15d5296b-f82f-4898-80b5-2c42cdfaf14a"
    },
    {
        "author": "汪藻",
        "paragraphs": [
            "百川萃南州，水族何磊砢。",
            "其間琴高魚，初未列楚些。",
            "豈堪陪薧鮮，裁用當殽果。",
            "土人私自珍，千里事封裹。",
            "遂令四方傳，噍嚼亦云頗。",
            "俗云琴高生，控鯉宛溪左。",
            "靈蹤散如煙，遺鬣尚餘顆。",
            "向來騎鯨人，逸駕嘗慕我。",
            "不應當時遊，反用此么麽。",
            "得非效齊諧，怪者記之過。",
            "彭越小如錢，蹤跡由漢禍。",
            "越書載王餘，變化更微瑣。",
            "因知天地間，人莫窮物夥。",
            "區區於其中，臆決蓋不可。",
            "僞真吾何知，且用慰頤朵。"
        ],
        "title": "琴高魚",
        "id": "05067c1e-4a79-4766-9b93-a5c9fc191e3a"
    },
    {
        "author": "汪藻",
        "paragraphs": [
            "過境全疑道若窮，縈紆百轉曲回通。",
            "人行山頂半天上，舟繞溪流亂石中。",
            "獄訟已無前世號，衣冠猶有古人風。",
            "纔歸又見爭相慶，共聽歌謠萬室同。"
        ],
        "title": "餘杭道中",
        "id": "01e17c42-e24b-4c3f-99ce-9e631099b9a2"
    },
    {
        "author": "汪藻",
        "paragraphs": [
            "祖龍門外神傳璧，方士猶言仙可得。",
            "東行欲與羨門親，咫尺蓬萊滄海隔。",
            "那知平地有青春，只屬尋常避世人。",
            "關中日月空萬古，花下山川長一身。",
            "中原別後無消息，聞說胡塵因感昔。",
            "誰教晉鼎判東西，卻愧秦城恨南北。",
            "人間萬事愈可憐，此地當時亦偶然。",
            "何事區區漢天子，種桃辛苦望長年。"
        ],
        "title": "桃源行",
        "id": "52768c94-9c0c-48f2-89d4-dff7ae5fbe09"
    },
    {
        "author": "汪藻",
        "paragraphs": [
            "十樣華樽照蓽門，兒童歌舞徹比鄰。",
            "他鄉忽作青州夢，新歲初嘗白墮春。",
            "敢謂五漿駭先饋，且欣一盞便醺人。",
            "扶衰卻老皆公惠，肯學劉伶祀鬼神。"
        ],
        "title": "謝端明遣騎送酒",
        "id": "31248778-7c8b-4921-a80c-414abf06db17"
    },
    {
        "author": "汪藻",
        "paragraphs": [
            "一見蟬聯話不休，別來林壑又經秋。",
            "每思樹杪聞清磬，幾欲沙邊具小舟。",
            "未辦眼前茅一把，誰知身後橘千頭。",
            "遠公社裏栽蓮處，他日還能着我不。"
        ],
        "title": "寄何山慧老",
        "id": "3a2612d0-2757-4ebd-b29f-a3df3989afa7"
    },
    {
        "author": "汪藻",
        "paragraphs": [
            "溪山上下碧相尋，中有幽人妙陸沉。",
            "自古幾人能轉物，平生萬事要刳心。",
            "清風不動竹陰直，白日有餘春意深。",
            "世論未宜輕小隱，可能朝市勝山林。"
        ],
        "title": "題葆真閣",
        "id": "a48c2e07-afb4-42e0-80c1-cdda822aaa8d"
    },
    {
        "author": "汪藻",
        "paragraphs": [
            "千里雲飄破浪開，使君知道荔枝來。",
            "未嘗玉井醍醐味，先看金盤火齊堆。",
            "肯作浪題霜後橘，聊同馳寄隴頭梅。",
            "到頭應遣纖纖手，笑擘輕紅噢酒盃。"
        ],
        "title": "附舶船送荔子",
        "id": "b12f5174-f0c4-4f6c-8f8c-24836c646e56"
    },
    {
        "author": "汪藻",
        "paragraphs": [
            "詞氣縱橫亦壯夫，低回功業獨何如。",
            "可憐封禪遺忠意，魂魄應須愧史魚。"
        ],
        "title": "相如",
        "id": "69ba4c26-de07-4030-910c-ce461b98ffef"
    },
    {
        "author": "汪藻",
        "paragraphs": [
            "雨痕狼藉龍掛虛，風林岑蔚梟哺雛。",
            "一川窈窕水雲國，百家世世封樵漁。",
            "鐘來木杪知有寺，杖藜起踏蒼煙孤。",
            "溪山清明攙楚尾，臺殿傾圮存唐餘。"
        ],
        "title": "過定香寺",
        "id": "7a90853d-f0d3-40e0-aec7-ec76b043c715"
    },
    {
        "author": "汪藻",
        "paragraphs": [
            "好在松江水，丁年憶此過。",
            "垂垂梅子雨，細細麯塵波。",
            "花老千頭橘，香聞數丈荷。",
            "百憂今已矣，搔首意如何。"
        ],
        "title": "吳江",
        "id": "155024f3-a3bb-4352-b272-3a81234394be"
    },
    {
        "author": "汪藻",
        "paragraphs": [
            "一脈泉隨天地老，悠然洗盡半生心。",
            "欲令惠及生民遠，須道仁同此水深。",
            "聖母慈靈昭往古，高題崇號重來今。",
            "登祠拜罷秋無際，目極西成萬畝陰。"
        ],
        "title": "題晉祠",
        "id": "d00a486d-3624-4142-9535-f2c153e37b5b"
    },
    {
        "author": "汪藻",
        "paragraphs": [
            "檣竿歷歷表中流，瞑宿河堤古驛頭。",
            "天遣山川渾着月，人將榆柳共驚秋。"
        ],
        "title": "過靖安鎮",
        "id": "913ab216-165b-47a5-8c34-3ccb45c54415"
    },
    {
        "author": "汪藻",
        "paragraphs": [
            "蜀道如天世路稀，那知五嶺與雲齊。",
            "登臨直上凌霄去，仰視何妨穩步躋。",
            "仁傑思親聊稅駕，王尊念國欲鞭蹄。",
            "往還勿謂茲山險，更有無窮萬丈溪。"
        ],
        "title": "過五嶺",
        "id": "033dafa4-a90a-4751-aed0-5082115dde45"
    },
    {
        "author": "汪藻",
        "paragraphs": [
            "明發理煙艇，歡言濟遙岑。",
            "盤渦沸風雨，稍辨鐘磬音。",
            "行行並疏柳，迎客多幽禽。",
            "扶輿上犖確，始見江湖深。",
            "臺殿明海色，嵌空憶龍吟。",
            "修廊延客步，妙香慰人心。",
            "遐眺未云極，千巖忽秋陰。",
            "孤月欲生嶺，諸天悉浮金。",
            "茲遊倍奇絕，況接支道林。",
            "夜語不知旦，虛窗對橫參。",
            "人間驚毫末，物外雄窺臨。",
            "稽首悟真理，微生安所任。",
            "蒼崖有奇字，霜乾約重尋。"
        ],
        "title": "宿焦山方丈",
        "id": "2b973c72-b8ca-45ef-a018-f9dae28e05ba"
    },
    {
        "author": "汪藻",
        "paragraphs": [
            "問津漁子浦，休駕法王城。",
            "一雨夜來過，數峰煙際明。",
            "藤蘿月不到，鐘磬寒愈清。",
            "信美欲歸去，村鵑如放聲。"
        ],
        "title": "宿上方院",
        "id": "ae3e3558-98d8-4616-bef0-cb791d7dd1da"
    },
    {
        "author": "汪藻",
        "paragraphs": [
            "敵帳夢回驚日處，都城心切望雲時。"
        ],
        "title": "句  其一",
        "id": "f3f1353a-80fb-44c9-968c-ee00882b9333"
    },
    {
        "author": "汪藻",
        "paragraphs": [
            "班立青雲腰佩玉，手持洪造印塗金。"
        ],
        "title": "句  其二",
        "id": "8595c742-7658-496a-8d6f-dd9cafeb5d04"
    },
    {
        "author": "汪藻",
        "paragraphs": [
            "野田無雨出龜兆，湖水得風生縠紋。"
        ],
        "title": "句  其三",
        "id": "b4157521-ce71-43ed-af6e-43f7f716374b"
    },
    {
        "author": "汪藻",
        "paragraphs": [
            "路行歸雁不到處，家在長江欲盡頭。"
        ],
        "tags": [
            "长江"
        ],
        "title": "句  其四",
        "id": "c5270de2-69ba-4661-a980-3b1e7f98ca28"
    },
    {
        "author": "汪藻",
        "paragraphs": [
            "霜後木奴香噀手，秋來雲子滑流匙。"
        ],
        "title": "句  其五",
        "id": "f9fe1041-91ec-4915-8d60-066276dca51d"
    },
    {
        "author": "汪藻",
        "paragraphs": [
            "欲識慶源何自遠，大川東去未渠央。"
        ],
        "title": "句  其六",
        "id": "5eacc059-65bb-4ed4-a5ba-dcf30fd7b4ed"
    },
    {
        "author": "汪藻",
        "paragraphs": [
            "寒無蟹螯持，猶覺非故圍。"
        ],
        "title": "句  其七",
        "id": "401dd1f1-4b42-4032-9152-fea0088aadf7"
    },
    {
        "author": "汪藻",
        "paragraphs": [
            "三君赫奕今誰在，百謫風流故自賢。"
        ],
        "title": "句  其八",
        "id": "c1d20b37-6c74-48dd-b87d-027eb3f4ef9d"
    },
    {
        "author": "汪藻",
        "paragraphs": [
            "應物聊爲小乘禪。"
        ],
        "title": "句  其九",
        "id": "53cdcb7c-c2c0-47ef-8e27-0ea992e88e80"
    },
    {
        "author": "林大聲",
        "paragraphs": [
            "南徐江山天下雄，沿江一水如蟠龍。"
        ],
        "title": "句  其一",
        "id": "50883adf-c6b4-4337-8840-e25cc4abb9e9"
    },
    {
        "author": "林大聲",
        "paragraphs": [
            "雙瀑掛天紳，七杉排斗樣。"
        ],
        "title": "句  其二",
        "id": "7a08337d-e7c5-48c2-9597-b909d45148cd"
    },
    {
        "author": "釋道震",
        "paragraphs": [
            "白雲深覆古寒巖，異草靈花彩鳳銜。",
            "夜半天明日當午，騎牛背面着靴衫。"
        ],
        "title": "偈三首  其一",
        "id": "f0b57e56-3a9d-4714-82be-4bba8d518460"
    },
    {
        "author": "釋道震",
        "paragraphs": [
            "眼見色時耳便聾，耳聞聲處眼無功。",
            "朝來不耐靈禽報，樹上楊梅似火紅。"
        ],
        "title": "偈三首  其二",
        "id": "a92c802e-e250-407f-8977-b27995a5afce"
    },
    {
        "author": "釋道震",
        "paragraphs": [
            "石人問枯椿，何時汝發華。",
            "枯椿怒石人，何得口吧吧。",
            "石人呵呵笑，枯椿吐異葩。",
            "紅霞輝玉象，白玉碾金沙。",
            "借問通玄士，何人不到家。"
        ],
        "title": "偈三首  其三",
        "id": "8dca3289-3012-48af-83f9-8b73a54e3f1c"
    },
    {
        "author": "釋道震",
        "paragraphs": [
            "盡道溈山父子和，插鍬猶自带干戈。",
            "至今一井如明鏡，時有無風匝匝波。"
        ],
        "title": "插鍬井頌",
        "id": "256d412b-9866-4382-afd9-35ab9fc01fe0"
    },
    {
        "author": "釋道震",
        "paragraphs": [
            "吾年八十三，隨順世言談。",
            "不落思量句，誰人共我參。"
        ],
        "title": "臨終頌",
        "id": "d1a94766-c326-4d2e-bdb2-f619d7b831ee"
    },
    {
        "author": "范正國",
        "paragraphs": [
            "僑寓窮滄海，心棲快閣間。",
            "煙雲浮四座，几席對千山。",
            "闌檻何由見，神明悵未還。",
            "興崇應有待，高躅付誰攀。"
        ],
        "title": "重經快閣",
        "id": "f81e380f-8aaa-4032-8336-cf76a886432e"
    },
    {
        "author": "范正國",
        "paragraphs": [
            "百尺參天隋代柏，可憐終老棟梁材。"
        ],
        "title": "句  其一",
        "id": "50437c51-5687-475a-beec-d50248613959"
    },
    {
        "author": "范正國",
        "paragraphs": [
            "雲護儼公塔，天清雷滿池。"
        ],
        "title": "句  其二",
        "id": "b97e5032-653d-4243-9bab-7527e24d4059"
    },
    {
        "author": "吳師能",
        "paragraphs": [
            "蒼崖千仞入寒雲，一水分流照眼新。",
            "潭孕蚌胎珠弄月，石藏虹氣玉蒸春。",
            "輪蹄自老青山路，香火誰閑白日身。",
            "愧乏涓埃報君祿，蕭條雙鬢滿衣塵。"
        ],
        "title": "留題南山寺",
        "id": "b804d848-9ae1-4a0c-83c8-c2de0a369efe"
    },
    {
        "author": "索逑",
        "paragraphs": [
            "巍堂聳太清，日暮倚前楹。",
            "飛鳥卻在下，落霞相與平。",
            "眼中窮百越，掌上瞰三城。",
            "送客一樽酒，懷歸無限情。"
        ],
        "title": "齊雲堂",
        "id": "a9a52da8-ed3c-48fb-a9d7-09898c3b4e43"
    },
    {
        "author": "史徽",
        "paragraphs": [
            "穀雨初晴緣漲溝，落花流水共浮浮。",
            "東風莫掃榆錢去，爲買殘春更少留。"
        ],
        "title": "大觀間題南京道河亭",
        "id": "0ff6148d-6c51-4d30-9b06-c9a87dc32258"
    },
    {
        "author": "王珩",
        "paragraphs": [
            "杖屨步斜暉，煙村景物宜。",
            "溪深水馬健，霜重橘奴肥。",
            "舂罷雞爭黍，人行犬吠籬。",
            "可憐田舍子，理亂不曾知。"
        ],
        "title": "夢中作",
        "id": "1aef29ee-a2ae-454e-b547-6377cff29fda"
    },
    {
        "author": "王珩",
        "paragraphs": [
            "潘郎未覺鬢霜侵，佳致乘閑得得尋。",
            "古岸渺茫分遠渡，飛甍虛敞快人心。",
            "融樽想見頻頹玉，季諾由來雅勝金。",
            "野老固慚東閣客，何妨同作醉翁吟。"
        ],
        "title": "和潘良貴三江亭",
        "id": "3c7b2384-e33a-43dd-8d14-4f270dc614e8"
    },
    {
        "author": "張郛",
        "paragraphs": [
            "源出金溪北，支分五港開。",
            "碧波涵白日，秋水漬蒼苔。",
            "鱗介多潛育，漁人自溯洄。",
            "嗟予羈薄宦，因此欲歸來。"
        ],
        "title": "五港",
        "id": "e25cc6c5-c083-437b-ae4e-7080d4e7a535"
    },
    {
        "author": "張宰",
        "paragraphs": [
            "未了人間朱墨緣，強顔荒邑又三年。",
            "填胸眯目皆塵土，直到峰頭始豁然。"
        ],
        "title": "翠雲山",
        "id": "52f0b2de-6303-45d3-88af-9259d3579f05"
    },
    {
        "author": "張宰",
        "paragraphs": [
            "澹澹秋林掛夕暉，紅塵掃盡白雲飛。",
            "不嫌月到常開牖，一任風來自掩扉。",
            "嘯木山猿如喚夢，啣花石鹿總忘機。",
            "何人參透其中味，野鶴舒翎天際歸。"
        ],
        "title": "秋日陪郡侯游賢山和眼聽和尚韻",
        "id": "c31bbbf7-e1b5-49db-90a5-2748c9144745"
    },
    {
        "author": "陳經正",
        "paragraphs": [
            "雨晴華表插無孤，霧散丹霞落雁湖。",
            "洞窈不知紅日過，峰危倩得白雲扶。",
            "人間誰道無蓬島，天地分明有畫圖。",
            "山鳥罔知人未醒，隔林款款喚提壺。"
        ],
        "title": "遊南雁",
        "id": "de452524-1574-4071-82c8-d9d9d714f044"
    },
    {
        "author": "張迪",
        "paragraphs": [
            "此地從來寒暑偏，扇紈不曾遭棄捐。"
        ],
        "title": "句",
        "id": "10aaa18e-5e0a-4207-999e-f384f29a63ea"
    },
    {
        "author": "吳表臣",
        "paragraphs": [
            "不受塵網纏，祝髪趣幽屏。",
            "回觀真夢事，超然得深省。",
            "寂照涵虛空，夢覺等前境。"
        ],
        "title": "義了道人昨夢齋",
        "id": "94b38bfe-8e9b-49b2-8b98-251aebfb04a1"
    },
    {
        "author": "吳表臣",
        "paragraphs": [
            "木落千山瘦，天高一雁橫。"
        ],
        "title": "句",
        "id": "0728d96d-f607-44ce-9f1a-fa741ec0a95c"
    },
    {
        "author": "沈汝諧",
        "paragraphs": [
            "山勢分明飲水鼉，孤峰西轉鬰嵯峨。",
            "不須探問山童藥，且揖朝來爽氣多。"
        ],
        "title": "臨平山",
        "id": "9eaec23c-3b68-413c-b8bf-b2d1e0b4133d"
    },
    {
        "author": "沈汝諧",
        "paragraphs": [
            "甃石纔深數尺餘，一泓清冷若冰壺。",
            "泉源定與安平接，二水輕甘略不殊。"
        ],
        "title": "冰谷泉",
        "id": "b83e90ef-0629-481b-81b2-93aceb63cba9"
    },
    {
        "author": "左譽",
        "paragraphs": [
            "過眼浮雲是也非，桔槔俯仰政兒嬉。",
            "欲知身世俱無染，看取蓮花在水時。"
        ],
        "title": "滌慮軒  其一",
        "id": "b3668e5b-a77e-4c06-a09c-6a3f9ad6d273"
    },
    {
        "author": "左譽",
        "paragraphs": [
            "洗盡塵機萬慮空，胸中冰鑒許誰同。",
            "今宵正可談風月，借問何人是阿戎。"
        ],
        "title": "滌慮軒  其二",
        "id": "a8742882-6916-4351-85ee-9d1dcbb417fc"
    },
    {
        "author": "左譽",
        "paragraphs": [
            "夜憶清軒上，都忘居會稽。",
            "秋聲先在竹，月色最宜溪。",
            "銀漢簷前直，玉繩天外低。",
            "何人倚欄檻，爲聽下莊雞。"
        ],
        "title": "崇教寺筠軒",
        "id": "da3908a9-dcbd-4547-b26b-a6cfcf728017"
    },
    {
        "author": "左譽",
        "paragraphs": [
            "洞霄九鎖本不扃，天柱一峰非浪名。",
            "上同天目映寥廓，下與大滌通滄溟。",
            "誰藏瓊□在石室，真與福地齊金庭。",
            "遠游飛昇儼遺迹，玄同指向真典刑。",
            "當年樓臺極縹緲，至今氣象藏深冥。",
            "已知六月九萬里，箇中一念三千齡。",
            "金龍玉簡天上降，琳宮絳闕逢相迎。",
            "紫霞黄雲覆其室，青衣素錦分諸靈。",
            "虛皇臺高步虛徹，宣科玉音神所聽。",
            "自憐學道二十年，此心已與湖山盟。",
            "朅來奉祠北山下，恍若飛昇朝帝庭。",
            "道人觀妙清且秀，尚指鄉關論赤城。",
            "何年吏隱奉香火，愧無妙句如丹青。",
            "木公金母吾未識，且看松根生茯苓。"
        ],
        "title": "游洞霄",
        "id": "f6cd87e4-3bae-49cf-8f61-dda732f03e07"
    },
    {
        "author": "左譽",
        "paragraphs": [
            "孤嶼藏煙迷宿鷺，扁舟和雨駐沙鷗。"
        ],
        "title": "句  其一",
        "id": "85121971-47a6-4bb5-a2ad-8c84402293d5"
    },
    {
        "author": "左譽",
        "paragraphs": [
            "山色晚來猶入座，藥苗春後自成畦。"
        ],
        "title": "句  其二",
        "id": "802aa0b8-c2d6-4cf4-81f5-188e799d1829"
    },
    {
        "author": "張濃",
        "paragraphs": [
            "如今若把菱花照，猶恐相逢是夢中。"
        ],
        "title": "句",
        "id": "f1fde084-4bb7-40e1-b30e-f36047638ad3"
    },
    {
        "author": "左鄯",
        "paragraphs": [
            "疊疊山腰繫冷雲，疏疏雨脚弄黄昏。",
            "松聲更带溪聲急，不是離人也斷魂。"
        ],
        "tags": [
            "西湖"
        ],
        "title": "西湖",
        "id": "55966451-5f45-444d-9479-168179f9e4ec"
    },
    {
        "author": "左鄯",
        "paragraphs": [
            "格天閣在人何在，偃月堂深恨亦深。",
            "不見洛陽圖白髪，但知郿塢積黄金。",
            "直言動便遭羅纖，舉目寧知有照臨。",
            "炙手附炎俱不見，可憐泥澤滿牆陰。"
        ],
        "title": "過秦氏舊宅",
        "id": "a4814165-1ab0-4f81-986c-ff45eb4146be"
    },
    {
        "author": "韓岊",
        "paragraphs": [
            "早歲京華聽越吟，聞君江海分逾深。",
            "他時若寫蘭亭會，莫畫高僧支道林。"
        ],
        "title": "報澈上人",
        "id": "fc58ab0e-31f2-4192-9548-3f4e15a88712"
    },
    {
        "author": "陳經邦",
        "paragraphs": [
            "老從神武掛塵冠，要與傍人分碧山。",
            "障落風前排集雁，影翻日下舞雙鸞。",
            "雲間隔斷塵寰杳，月牖光通宇宙寬。",
            "安得此身生羽翼，朗吟飛過萬峰間。"
        ],
        "title": "南雁山",
        "id": "6496caac-b867-41e3-a7ed-2beefb4b5f45"
    },
    {
        "author": "馬永卿",
        "paragraphs": [
            "創業艱難尚爾爲，太平奢侈可前知。",
            "欲令後世無能過，可笑蕭何爾許癡。"
        ],
        "title": "蕭何",
        "id": "fc40476c-a95c-4901-86e0-929f4b420a23"
    },
    {
        "author": "馬永卿",
        "paragraphs": [
            "久知仕宦有升沉，此際門闌不覺深。",
            "半世人間初識面，一朝林下遽論心。",
            "依依落日催歸騎，嫋嫋秋風動客襟。",
            "鄉里小兒何太喜，異鄉流落有知音。"
        ],
        "title": "謁馮侍御  其一",
        "id": "2d0bf8f6-0e15-459d-a14e-6fe19b866009"
    },
    {
        "author": "馬永卿",
        "paragraphs": [
            "珍重吾鄉有異人，後來誰可繼前塵。",
            "久邀乾竺爲心友，未許巢由作外臣。",
            "桑梓荒殘俱動念，衣冠零落合相親。",
            "白□碧竹龍華路，茅屋三間願卜鄰。"
        ],
        "title": "謁馮侍御  其二",
        "id": "2e9dbdb3-bb37-4d82-9569-8f3536a2b3a4"
    },
    {
        "author": "馬永卿",
        "paragraphs": [
            "六月烈日日正中，時有叛將號羣兇。",
            "平人血染大溪浪，比屋焰照鵝湖峰。",
            "白刃紛紛蔽行路，六合茫茫何處去。",
            "妻見夫亡不敢啼，母棄兒奔那忍顧。",
            "藥市申翁鬢有霜，臥病經時不下牀。",
            "平生未省見兵革，出門正爾逢豺狼。",
            "豺狼滿市如流水，追索金繒心未已。",
            "可憐累世積陰功，今日將爲兵死鬼。",
            "世寧孝行何高高，慨慷性命輕鴻毛。",
            "此時自欲赴黄壤，欣然延頸迎霜刀。",
            "至孝感兮天地動，白日在光百川湧。",
            "三刀不死古今稀，一命自月神靈擁。",
            "羣賢激賞爭作歌，要使汝名長不磨。",
            "何時上書達天聽，詔加旌表高嵯峨。"
        ],
        "title": "贈申孝子世寧",
        "id": "2d7e9fcb-7fb9-47cc-92fc-67160c3db621"
    },
    {
        "author": "陳大任",
        "paragraphs": [
            "池面嫩荷初汎水，欄邊新筍欲齊簷。",
            "先生盡景論文飲，不覺斜陽已上簾。"
        ],
        "title": "題大隱堂",
        "id": "64de23db-5e2e-472d-8520-0e28dd735653"
    },
    {
        "author": "歐陽識",
        "paragraphs": [
            "資水西來兼邵水，龍山橫鶩際梅山。"
        ],
        "title": "句",
        "id": "2c16710f-4418-45e5-92ed-ebf44db68ca4"
    },
    {
        "author": "錢紳",
        "paragraphs": [
            "西山藴靈異，九曲面崚嶒。",
            "泉石漱鳴玊，松蘿掛古藤。",
            "勢雄掀宇宙，地大壓丘陵。",
            "日永清陰覆，朝來爽氣澄。",
            "幽尋嘉賞致，結客避歊蒸。",
            "散髪喧畦畛，支頤倦躡登。",
            "武陵百慮釋，丹列遠思凝。",
            "度樾追遐景，煎茶憶若冰。",
            "土芝青削玉，琬液綠如澠。",
            "霜氣連蒼昊，冰威鑠鈍蠅。",
            "心酣醒復醉，意適寢還興。",
            "蝸角徒爭觸，蜂腰謾逞能。",
            "纓塵心自濯，松韻響無明。",
            "自廓倚天劍，愁無繋日繩。",
            "舒懷高達士，得趣鄙山僧。",
            "雲態幾相挽，禽音似許譍。",
            "嵐姿渾欲滴，秋色漸相矜。",
            "籧笛凉余思，衾禂樂未曾。",
            "虚閑消毒螫，放曠屏牽仍。",
            "高興無時盡，何辭興再乘。"
        ],
        "title": "次韻濟川西山避暑",
        "id": "066bbb1d-2b33-423b-b99d-fca2874dd1c7"
    },
    {
        "author": "錢紳",
        "paragraphs": [
            "好山如佳人，變態百種好。",
            "陰晴朝暮間，可愛不可道。",
            "時時思一見，如垢久不澡。",
            "我來正清秋，令人豁懷抱。",
            "秋色佳有餘，俗客迹如掃。",
            "佳哉二三友，在席毎傾倒。",
            "杖策窮縈迴，高絕須一到。",
            "幽尋不厭倦，遇境即窮討。",
            "堦前千歳松，閲盡衆木槁。",
            "庭下百尺井，空傳天眼老。",
            "陸子賞遺味，至今泉浩浩。",
            "高僧掛衣去，誰識衣中寶。",
            "九淵深非龍，徒見腓百草。",
            "衆泉失蹊逕，迸散不可考。",
            "世事毎如此，所合輙顛倒。",
            "夜深山色清，更對冰輪皓。",
            "竹栢影參差，水中交荇藻。",
            "迴棹艤波心，如在蓬瀛島。",
            "舉觴望青天，醉鄉得深造。",
            "兹遊須再嗣，萬事殊未保。"
        ],
        "title": "九月十五日濟川諸公同遊因成長韻",
        "id": "a45447ee-b8c5-4512-b435-479e93e12205"
    },
    {
        "author": "錢紳",
        "paragraphs": [
            "挐舟到山寺，詩句偶緣情。",
            "山自錫無後，寺因泉有名。",
            "樓陰回夕景，樹色向冬榮。",
            "就水别茶味，全勝它處烹。"
        ],
        "title": "遊惠山一首",
        "id": "0598dac9-5919-43f8-98c3-814e8ab39b57"
    },
    {
        "author": "錢紳",
        "paragraphs": [
            "窈窕招提入翠微，碧波千頃照巖扉。",
            "白頭人向斜陽立，黄帽僧衝細雨歸。",
            "芳樹遠從湖外見，殘雲紛繞雁邊飛。",
            "分明一片佳山景，卻憶松邊筍蕨肥。"
        ],
        "title": "題青山寺",
        "id": "329c1fab-538a-402c-8421-ad245f8b1882"
    },
    {
        "author": "史祖道",
        "paragraphs": [
            "明朝送我扁舟去，字水秋風有幾篙。"
        ],
        "title": "句",
        "id": "3159631b-4e6a-41eb-993f-36fccec65f58"
    },
    {
        "author": "鄭庭芬",
        "paragraphs": [
            "短筇穿白雲，直上孤峰頂。",
            "下瞰六時崖，前臨七折嶺。"
        ],
        "title": "遊青城",
        "id": "eef4a665-8192-4af7-8789-bb9fc6b07c7d"
    },
    {
        "author": "鄭庭芬",
        "paragraphs": [
            "塔中老宿空留影，湖上嬰兒漫記名。",
            "唯有階前一泓井，至今不改舊時清。"
        ],
        "title": "陸子泉",
        "id": "c4fd830c-78d8-4e6b-b4f1-4f454a89bea6"
    },
    {
        "author": "鄭庭芬",
        "paragraphs": [
            "龍尾道中退朝客，雕鞍寶馬黄金勒。",
            "誰憐遠使足馳驅，夜半孤村牛尾驛。"
        ],
        "title": "題昌州牛尾驛",
        "id": "8292e459-109c-460b-aad0-ba9693e434c0"
    },
    {
        "author": "韓駒",
        "paragraphs": [
            "悠悠大塊間，萬類紛相敵。",
            "偉哉拔俗人，真宰豈無力。",
            "六經陷邪說，諸儒用一律。",
            "天未喪斯文，公生抱絕識。",
            "著書羅古今，射策開胸臆。",
            "前輩幾欲盡，後來昧所適。",
            "天將激頹波，公生秉孤直。",
            "數諫難居中，三已無愠色。",
            "海宇屬無虞，天工或曠職。",
            "天實佑皇帝，公生藴奇德。",
            "培成棟梁資，一旦壯王國。",
            "禁網雖小寛，疲俗未全逸。",
            "天惟念我民，公生冨才術。",
            "簸揚雲雨勢，諸方待膏澤。",
            "天既責公深，眉壽天何惜。",
            "行看佩相印，不羨登仙籍。",
            "南山雅望重，北斗威聲赫。",
            "禀生固難朽，吐納自不息。",
            "惟昔軒冕徒，浪喜山林迹。",
            "留侯追赤松，志就亦何益。",
            "傅說爲列星，但已脫寰域。",
            "孰知我公貴，與國長無極。"
        ],
        "title": "上陳瑩中右司生日詩",
        "id": "79b05970-cadc-4491-bdb2-0c7af0fef7a0"
    },
    {
        "author": "韓駒",
        "paragraphs": [
            "孟母壯日家三遷，欻見季子聯朝班。",
            "因逢吾君鼓舜絃，不惜一邑榮參騫。",
            "里門初接金花牋，爭賀羊酒相摩肩。",
            "不疑平反奉慈歡，壽逾九十留朱顔。",
            "又逢吾君禮高年，太息加賜彭城田。",
            "霞冠彩帔麗且閑，復賀羊酒歡如前。",
            "四時觴客客滿筵，緋衣侍立不笑言。",
            "飲及二斗已醉眠，起作兒啼衆欣然。",
            "人間樂事到底偏，夫人此樂人人傳。",
            "忠臣孝子希兩全，近代只數先生賢。",
            "從予乞詩費雕鐫，借君詩囊爲君編，那知又有南陔篇。"
        ],
        "title": "孫朝散母封彭城郡君賜霞帔以詩賀之",
        "id": "7c88b96f-05bd-409b-8e6b-3f0c1ae65d70"
    },
    {
        "author": "韓駒",
        "paragraphs": [
            "大夫官業世所驚，老覺軒冕非真榮。",
            "斯文自屬吾黨事，正恐無路逃虚名。",
            "生猶不見皇甫謐，死豈肯投劉禹錫。",
            "茂陵一幅入漢宮，世間共怪無遺帙。",
            "哀哉若人用意深，自言身作鶴鳴陰。",
            "著書遺子千萬軸，人初笑我籯無金。",
            "萬仞磨崖刊好語，那知百年蒼蘚汙。",
            "爾來夜夜虹貫天，山下居民未知處。",
            "周詩不列石鼓歌，後世恐歎遺羲娥。",
            "於今購市完家集，野老何知亦摩挲。",
            "川流可平石可腐，只此殺青垂萬古。",
            "五百驪珠固已奇，插架不知猶幾許。",
            "公今未暇歸田廬，且當驅童曬蠧魚。",
            "不辭借取車連軫，要讀人間未見書。"
        ],
        "title": "利濟橋亭詩",
        "id": "0ea921fd-2206-4aa9-9617-3ebe95c4151e"
    },
    {
        "author": "韓駒",
        "paragraphs": [
            "古來相馬失之瘦，仲尼亦作喪家狗。",
            "唇紅齒白癡小兒，不羞障面欺羣醜。",
            "鶴冲居士術如神，東走梁宋西峨岷。",
            "諸公蹭蹬未遇日，坐中知是非常人。",
            "只今白髪無餘産，短褐逡巡列侯館。",
            "世人胸中無黑白，不知居士明雙眼。",
            "嗟予塵貎天所付，不須強覓封侯處。",
            "書生只倚一片心，他日相逢記裴度。"
        ],
        "title": "善相陳君持介甫子瞻手字示予戲贈短歌",
        "id": "eca4f2b9-401c-45e7-932a-94cb8e761ba6"
    },
    {
        "author": "韓駒",
        "paragraphs": [
            "吾廬偪仄門三尺，慚愧春風巧相覓。",
            "叩關惟許葛王孫，有時藉草傾餘瀝。",
            "汝不如南池主人車載客，紅旗皂蓋行遠陌。",
            "又不如東郭公子柳藏門，青娥綠髪坐開樽。",
            "是身牢落終何爲，人不汝嫌汝自嗤。",
            "伸眉一笑能幾時，忽聞春盡王孫歸。",
            "春風欲盡猶有情，飄英堕絮俱傷神。",
            "王孫未歸迹已掃，秣馬膏車何太早。",
            "明日一杯愁送春，後日一杯愁送君。",
            "君應萬里隨春去，若到桃源記歸路。"
        ],
        "title": "送葛亞卿欲行不一過僕",
        "id": "46af4216-8baf-455d-8b5e-392a13a5c375"
    },
    {
        "author": "韓駒",
        "paragraphs": [
            "少年吳君抱奇識，四海一身求异術。",
            "逢時更得玄安文，西方諸侯正須君。",
            "高賢未遇世亦有，相見爲陳休與咎。",
            "我自與世如參辰，從來無心怨牛斗。"
        ],
        "title": "術者吳毅乞詩欲至塞上",
        "id": "f55cc21d-9e0a-42b6-a99f-97e2e19a8028"
    },
    {
        "author": "韓駒",
        "paragraphs": [
            "昔聞先生隱吳儂，當窗十里横烟峰。",
            "今見先生爲楚吏，繞墻四面縈烟水。",
            "從來楚俗带吳風，曲折徑路深房櫳。",
            "舍前繫船柳千丈，舍後參天竹萬叢。",
            "牙籖插架似蓬館，白拂掛壁如僧宮。",
            "掃地焚香欣客至，羮魚飯稻愁罇空。",
            "不溷不清惟寂寞，大笑先生致身錯。",
            "青衫猶作布衣心，朱門却有田居樂。",
            "筆回造化天工怒，胸包今古時人愕。",
            "甘窮自許元次山，蹈海還尋魯仲連。",
            "吾曹一歡豈易得，世間百歲俱可憐。",
            "何用北窗翻朽策，且向東亭弄春色。",
            "我當酌酒壽主人，灘前飛下雙鸂鶒。"
        ],
        "title": "陽羨葛亞卿爲海陵尉作葺春軒余爲賦之",
        "id": "bf8915cd-a8cd-405c-aa80-0b410a624691"
    },
    {
        "author": "韓駒",
        "paragraphs": [
            "王卿贈我三韓紙，白若截肪光照几。",
            "錢侯繼贈朝鮮墨，黑如點漆光浮水。",
            "舊傳績溪多老松，奚超既死松亦空。",
            "易水良工近名世，真材始不歸潘翁。",
            "蕭然南堂一居士，赤管隃糜無月賜。",
            "借問玄圭何自來，去年海中持節使。",
            "明窗晏坐不匆匆，引紙磨墨寒生風。",
            "自笑平生綰蛇蚓，更慚爾雅注魚蟲。",
            "殷勤二物從來遠，禆海環瀛眼中見。",
            "若欲揮寫藏名山，不如却作談天衍。"
        ],
        "title": "謝錢珣仲惠高麗墨",
        "id": "9f9bcfec-1aee-46a8-a4ee-26ff8d0bffca"
    },
    {
        "author": "韓駒",
        "paragraphs": [
            "紛紛物態逞，檜獨不自奇。",
            "雨露長鶴骨，風霜痩龍皮。",
            "要經摧暴力，豈顧合抱遲。",
            "雖無艾納香，不著寄生枝。",
            "結根已千丈，凛凛誰寒之。",
            "其下羽客居，同睨歲月移。",
            "君行叩玄關，豈但息馬疲。",
            "高材笑小草，異質憐孤姿。",
            "思古而嗟今，皇皇不磷緇。",
            "微言怨不亂，似爲賤子施。"
        ],
        "title": "行次汝墳次韻惇夫天慶觀檜",
        "id": "1d5c35c4-c6a9-460a-8d64-b8265071aa42"
    },
    {
        "author": "韓駒",
        "paragraphs": [
            "居閑從散吏，尋幽詣精廬。",
            "城陰徑綠野，谷口橋清渠。",
            "稍稍叢竹合，依依昔人居。",
            "輕雲起釋嶠，細水鳴循除。",
            "聞鴉問長老，豎拂談真如。",
            "振衣念新浴，曲肱欣飯蔬。",
            "兹游尚倥偬，再至期躊躇。",
            "獨行豈辭遠，徐步當乘車。"
        ],
        "title": "京口同蘇景謨游招隱寺",
        "id": "421f1b0a-011c-4e40-b7d4-4400b8e91b2f"
    },
    {
        "author": "韓駒",
        "paragraphs": [
            "呼舟越洪濤，笑識江南山。",
            "此行爲子來，正擬一笑歡。",
            "相逢不忍别，丘壑同躋攀。",
            "如何舍我去，使我心悁悁。",
            "子實名家後，翰墨素所便。",
            "老農雖自謂，念子安知田。",
            "世故亦已足，擾擾徒自憐。",
            "天寒歲且盡，趣駕扁舟還。"
        ],
        "title": "送松陵老農",
        "id": "872455f1-ce54-4b2e-a5d0-8d970be72777"
    },
    {
        "author": "韓駒",
        "paragraphs": [
            "偃卧一茆屋，給事兩胡奴。",
            "日喫脫粟飯，時乘下澤車。",
            "人生但如此，其實足自娛。",
            "過此誠更樂，不及復何如。"
        ],
        "title": "贈俞清老",
        "id": "9c5af84a-e00f-4258-b473-5664d570c6e2"
    },
    {
        "author": "韓駒",
        "paragraphs": [
            "殷勤江南客，折花良慰予。",
            "炯晝孤光冷，曜夜清影疏。",
            "連林玩不足，一枝清有餘。",
            "諒無和羮用，飄落将何如。"
        ],
        "title": "謝人寄梅花瑞香花二首  其一",
        "id": "d5a21d28-0aa3-47b7-8fa0-0ae36e2b380c"
    },
    {
        "author": "韓駒",
        "paragraphs": [
            "道人不愛色，而愛聞清香。",
            "方春謝凡卉，凌晨玩孤芳。",
            "以兹蘭蕙質，種彼葵藿場。",
            "常恐亂微馥，采采歸幽房。"
        ],
        "title": "謝人寄梅花瑞香花二首  其二",
        "id": "12cf6062-9977-4882-a1f2-4e1e6fcbfa19"
    },
    {
        "author": "韓駒",
        "paragraphs": [
            "平楚盡積水，長淮多奇峰。",
            "蕭條月曜夜，浩蕩風鳴冬。",
            "客行未可歸，敝裘那得重。",
            "寒氣搜病骨，清潭貌衰容。",
            "遠游有滯念，將老無歡悰。",
            "故國渺萬里，去此嗟誰從。"
        ],
        "title": "淮上書事",
        "id": "5ffe7f05-28ad-493c-907d-f8c3aed352c7"
    },
    {
        "author": "韓駒",
        "paragraphs": [
            "去年夷門十月雪，九衢日昃行人絕。",
            "騎驢兀兀無所之，破袖迎風手龜裂。",
            "度橋並塹得君家，入門脫帽猶凛冽。",
            "急燃濕束暖我寒，徐出清酤寧我渴。",
            "君家自無儋石儲，蟹黄熊白能俱設。",
            "平生見酒唇不濡，是夕連觥耳方熱。",
            "羣奴夜僵喚不聞，我亦鼾鼻眠東閣。",
            "明朝起過城南翁，尚記新聲一笑發。",
            "東歸每嘆懷抱真，西來又喜顔色接。",
            "方將慷慨豁心胸，未用峥嶸驚歳月。",
            "城南詩翁况遠來，門前雪泥又活活。",
            "豈知萬事不可期，却樹吳檣背城闕。",
            "人生動若參與商，咫尺無論限秦粤。",
            "君聞吾語雖少留，但恐一歡成電掣。",
            "念昔相見無他娛，誦詩徵事相誇捷。",
            "氣凌俗子旁若無，偶坐時聞竊嚅囁。",
            "扵今落落誰汝憐，老屋陳編自怡悅。",
            "寄言詩翁儻留滯，歲晚勤迂故人轍。"
        ],
        "title": "至國門聞蘇文饒將出都戲贈長句兼簡其兄世美",
        "id": "82552004-f4bc-470f-b88e-d8b5b13a8b5d"
    },
    {
        "author": "韓駒",
        "paragraphs": [
            "虎卧文公廬，鳥巢道林室。",
            "本自無俗喧，何由辨真寂。",
            "逃溺必登山，避燔必趨澤。",
            "君看好静人，萬慮固未息。",
            "是心儻已刳，對境起亦得。",
            "上人早聞道，晚順世間迹。",
            "振衣下靈巖，飛錫來上國。",
            "高堂亦何有，萬卷繞四壁。",
            "客來倚風廊，晤語終日夕。",
            "莫言門如市，中有忘機客。",
            "吾曹詩酒汙，此道誰目擊。",
            "唯應寂時趣，獨有清士識。"
        ],
        "title": "題中寂堂",
        "id": "4458e5a2-f006-4baf-87fa-2bf96426eb80"
    },
    {
        "author": "韓駒",
        "paragraphs": [
            "昭君十七進御時，舉步弄影颺蛾眉。",
            "自憐窈窕出絕域，八年未許承丹墀。",
            "在家不省闚門戶，豈知萬里從胡虜。",
            "豐容靚飾亦何心，尚欲君王一回顧。",
            "君不見班姬奉養長信宮，又不見昭儀舉袂前當熊。",
            "盛時寵幸只如此，分甘委弃匈奴中。",
            "春風漢殿彈絲手，持鞭却趁奚鞍走。",
            "莫道單于無復情，一見纖腰爲回首。",
            "含悲遠嫁來天涯，不知夔州處女髽。",
            "寄語雙鬟負薪女，炙面慎勿輕離家。"
        ],
        "title": "題李伯時畫昭君圖",
        "id": "a63f3089-366f-48bc-bf79-10abc0aa0e5a"
    },
    {
        "author": "韓駒",
        "paragraphs": [
            "往在東堂時，唯汝年尚少。",
            "木槍鬭羣兒，竹弓射飛鳥。",
            "今來跨鞍馬，昂然丈夫表。",
            "入門恍莫識，與語意方了。",
            "脫汝來時装，夜闌酌清醥。",
            "當歌喜未定，感舊色已悄。",
            "念我三年官，自裹衣中麨。",
            "東去盡勾吳，北行薄全趙。",
            "汝亦上岷峨，大江窮浩渺。",
            "一年兩附書，皮筒到家少。",
            "那知此相遇，乾鵲果前兆。",
            "我性本齊緩，汝資誠楚慓。",
            "相逢各相規，一月語連曉。",
            "憶汝初結髪，讀書先尉繚。",
            "謂須壮執殳，單于壘時挑。",
            "豈期尚羈旅，但存雙目瞭。",
            "我恨緣詩窮，賃屋隘而湫。",
            "尚容三尺牀，使汝眠奥穾。",
            "二升糴祿粟，醜婢羮荼蓼。",
            "時時得鶉兔，傍竈親燔燎。",
            "纔爲十日歡，鄰里厭煩擾。",
            "朝來著戎服，數匝絲絛繞。",
            "辭我出門去，歸袖風矯矯。",
            "還家對寒食，渚宮聞雉鷕。",
            "想見阿頌君，把卷倚叢篠。",
            "弟妹乘羊車，堂前走相嬲。",
            "何當總見之，緩我歸思杳。",
            "汝歸與俱來，繁臺及秋杪。"
        ],
        "title": "送子飛弟歸荆南",
        "id": "289280f6-f53b-4921-957f-1f8cfad1ca86"
    },
    {
        "author": "韓駒",
        "paragraphs": [
            "華陀一卷世不留，玉函三十龍宮收。",
            "奇方异訣上帝求，稚川肘後真悠悠。",
            "東京仲景儒家流，韻疏思密豈自由。",
            "妙技乃與俞跗侔，後來繼之有髯鄒。",
            "二子天授非人謀，內經歳久誤弗讐。",
            "髯獨覃思窮披搜，草木寒温脉沉浮。",
            "如磁取鐵無虚投，朅來游梁自高郵，翰林雜試推君優。",
            "天廷錫带塗精鏐，我窮羈旅古汴溝。",
            "有婦抱病柴門幽，巫醫百請不頷頭。",
            "卒然邀君爲停輈，决去沉痾如决疣。",
            "自言不取千金酬，只求一詩當琳璆。",
            "高風絕藝兩罕儔，我才不迨前人羞。",
            "祝君尚壮勉勿休，自致名譽傾公侯。"
        ],
        "title": "贈鄒醫",
        "id": "bcb1acf1-5187-458b-91ed-99c2c291dc3e"
    },
    {
        "author": "韓駒",
        "paragraphs": [
            "昔在焦居士，野宿蝸牛廬。",
            "今津又繼之，結草王城居。",
            "容膝審易安，蓋頭無復餘。",
            "心澄動境寂，意遠陋室虚。",
            "我家數畝田，荒薈自墾除。",
            "茆簷正如此，日入歸荷鋤。",
            "一朝寓華屋，慨然念村墟。",
            "疵物儻有激，投老同歸歟。"
        ],
        "title": "津上人蝸舍",
        "id": "214d269c-4290-4f81-b828-aea86f030803"
    },
    {
        "author": "韓駒",
        "paragraphs": [
            "苦熱倦中夜，黎明與雞興。",
            "匪云事干謁，庶以逃炎蒸。",
            "駕言城東廬，停軌日未升。",
            "白簟帷薄縠，青盆水寒冰。",
            "凉飇從天來，一掃槃中蠅。",
            "聊除咂膚厄，諒豈棕拂能。",
            "攬衣念歸去，謂是天候澄。",
            "超視尚午景，世故何相仍。"
        ],
        "title": "夏日過中寂堂",
        "id": "f3e86856-27ed-4d6f-97a1-062a95100556"
    },
    {
        "author": "韓駒",
        "paragraphs": [
            "野水有善溉，山雲忽爲霖。",
            "古來出世士，亦有利物心。",
            "上人成都來，袈裟塵土侵。",
            "兩屨踏京國，一鉢提叢林。",
            "諸公握手舊，孰不低垂簪。",
            "尚陋湯休詩，肯鼓庭蘭琴。",
            "獨說衆妙行，聽者開煩襟。",
            "我作五字偈，彌天識潮音。"
        ],
        "title": "送蜀僧潮音歸鄉",
        "id": "7708f73b-e5f7-4c4e-a103-2d308e5be178"
    },
    {
        "author": "韓駒",
        "paragraphs": [
            "君家夫人林下風，長齋繡佛鳴金鐘。",
            "侍兒百指亦清浄，凌晨梵唄聲摩空。",
            "潭潭大第依喬木，日午捲簾按絲竹。",
            "古調猶歌于蒍于，麗詞不唱新翻曲。",
            "有美一子天麒麟，孟嘉外孫見淵明。",
            "掃地焚香坐絃誦，不聞梵唄連歌聲。",
            "俗子何由共杯酒，容我叩門呼小友。",
            "欲求百萬錢買鄰，倒囊只有詩千首。",
            "安得一把茆蓋頭，榆林從君父子游。",
            "敢期絲竹娛下客，但喜白業同精修。",
            "秃襟短帽紛紛是，眼明見此裦衣士。",
            "和詩論道有餘閑，爲語故家遺俗事。"
        ],
        "title": "贈蔡伯世",
        "id": "aa9ed4df-b92d-408f-9a46-5c5be865c487"
    },
    {
        "author": "韓駒",
        "paragraphs": [
            "昔君叩門如啄木，深衣青純帽方屋。",
            "謂是諸生延入門，坐定徐言出公族。",
            "爾曹氣味那有此，要是胸中期不俗。",
            "荆州早識高與黄，誦二子句聲琅琅。",
            "後生好學果可畏，僕常倦談殊未詳。",
            "學詩當如初學禪，未悟且遍參諸方。",
            "一朝悟罷正法眼，信手拈出皆成章。"
        ],
        "title": "贈趙伯魚",
        "id": "f3bfc4c1-6c38-4676-92a6-08949174f371"
    },
    {
        "author": "韓駒",
        "paragraphs": [
            "蓴絲化鹽豉，槐葉資新麵。",
            "豈知苦竹萌，風味常獨擅。",
            "昔我居錦城，屢喫田家飯。",
            "扶杖自入箐，煨此犢角蠒。",
            "後參鶴林禪，餽我桑門饌。",
            "烝烝沸鼎中，亂下白玉片。",
            "惟無他物乘，始覺真味現。",
            "三年客東都，錦籜寧復見。",
            "千金洛陽來，惟充大官饍。",
            "前時過君食，欣逢故人面。",
            "那知列仙臞，已雜蒯通雋。",
            "吾寧飽甘肥，憤吒那忍嚥。",
            "請歸謂主孟，廚人後當諫。",
            "苦苣雜嘉蔬，沉香和甲煎。",
            "柯亭既誤椽，畫障或遭練。",
            "古來可歎事，千載寄明辨。",
            "作詩弔籜龍，助子當食歎。"
        ],
        "title": "答蔡伯世食筍",
        "id": "686704f0-1393-43d2-ba91-596f7ea1c2c6"
    },
    {
        "author": "韓駒",
        "paragraphs": [
            "曉謁呂公子，解带浮屠宮。",
            "留我具朝餐，喚奴求晚菘。",
            "洗箸點鹽豉，鳴刀芼薑葱。",
            "俄頃香馥坐，雨聲傳鼎中。",
            "方觀翠浪涌，忽變黄雲濃。",
            "爭貪歙鉢暖，不覺定碗空。",
            "憶登金山頂，僧飯與此同。",
            "還家不能學，永費烹調功。",
            "硬恐動牙頰，冷愁傷肺胸。",
            "君獨得其妙，堪持餉衰翁。",
            "異時聞豪氣，愛客行庖豐。",
            "殷勤故煮菜，知我林下風。",
            "人生各有道，旨蓄用禦冬。",
            "今我無所營，枵腹何由充。",
            "豈惟臺無餽，菜把尚不蒙。",
            "念當勤致此，亦足慰途窮。"
        ],
        "title": "食煮菜簡呂居仁",
        "id": "9751e615-9530-49e3-a7bc-b13b40760272"
    },
    {
        "author": "韓駒",
        "paragraphs": [
            "汴流六月翻黄沙，小舟兀浪如乘槎。",
            "赤日下照烘朝霞，腹鳴肩舉氣喘呀。",
            "亂眠僕夫股相加，柁樓晨飯羮黄茄。",
            "時時矯首望土岸，木末殷轉江州車。",
            "渴逢石泉不得汲，椎鼓催發無停檛。",
            "問君何爲趣還家，答云五載居京華。",
            "夜窗讀書眼生花，每食不飽潛咨嗟。",
            "母髪半白弟髻丫，有妹久闕躬絲麻。",
            "寄書細字如昏鴉，問胡眷戀歸期賒。",
            "來時書笈手自拏，今歸上堂兩脚靴。",
            "壽觴要及開霜瓜，子志如此良可嘉。",
            "勸子博學如横罝，麋麟兔鹿盡所遮。",
            "或典而法浮而葩，要歸於正謹去邪。",
            "行如種植慎萌芽，念當務實勿求誇。",
            "我行買犢耕三巴，佇子佳譽來天涯。"
        ],
        "title": "送倪巨濟將仕",
        "id": "24dcdba6-7d5b-46f3-abdb-3fceb8f22d18"
    },
    {
        "author": "韓駒",
        "paragraphs": [
            "鄙夫世長物，未老宜幽棲。",
            "一朝起蓬屋，著籍通金閨。",
            "遇合始僥倖，非才終見擠。",
            "尚想歐陽公，罪棄荆山西。",
            "步行意方盛，庭趨顔遂低。",
            "行趨豈云異，喜愠自不齊。",
            "微官何足論，等求飽糠粞。",
            "三徑如可卜，歲晚歸扶犂。"
        ],
        "title": "蒲城即事",
        "id": "6dd1349d-55ff-4c8c-97ac-2ae71750f082"
    },
    {
        "author": "韓駒",
        "paragraphs": [
            "南山有佳色，偃蹇誰能分。",
            "如何公子堂，卧看南山雲。",
            "公子秀公族，高標出塵氛。",
            "總戎亦何事，晏坐參罏薫。",
            "晴空萬劍戟，衛此明將軍。",
            "鄙夫在蒲城，簿書劇絲棼。",
            "青山不到眼，終日無一欣。",
            "寄聲幸分我，與子同清芬。"
        ],
        "title": "題分秀堂",
        "id": "d346e85f-06e8-4123-bee6-63f89069a43e"
    },
    {
        "author": "韓駒",
        "paragraphs": [
            "李君誦兵法，辨若懸河流。",
            "時平棄不用，胸中欝奇謀。",
            "三年蓮勺鹵，一室藏深幽。",
            "默翁笑自謂，晏坐無餘求。",
            "不言非真默，但與木石儔。",
            "說默默時說，吾聞諸前修。",
            "君看古宗密，妙義難爲酬。",
            "及談不二門，則卷機鋒收。",
            "我以辨自喜，窮思戒摩兠。",
            "君宜尚勉旃，負杖從吾游。"
        ],
        "title": "題默軒",
        "id": "e89f6c52-d373-48a8-abb3-be516b6b2110"
    },
    {
        "author": "韓駒",
        "paragraphs": [
            "太一真人蓮葉舟，脫巾露髪寒颼飀。",
            "輕風爲帆浪爲檝，卧看玉宇浮中流。",
            "中流蕩漾翠綃舞，穩如龍驤萬斛舉。",
            "不是峰頭十丈花，世間那得蓮如許。",
            "龍眠畫手老入神，尺素幻出真天人。",
            "恍然坐我水仙府，蒼烟萬頃波粼粼。",
            "玉堂學士今劉向，禁直岧嶤九天上。",
            "不須對此融心神，會植青藜夜相訪。"
        ],
        "title": "題王內翰家李伯時畫太一姑射圖二首  其一",
        "id": "ef79191b-8de1-4581-a93f-bf8997b51b42"
    },
    {
        "author": "韓駒",
        "paragraphs": [
            "海上仙山邈雲水，神居縹緲凌虚起。",
            "風餐露宿不知年，八極浮游一彈指。",
            "何人紙筆作此圖，細看尚恐冰爲膚。",
            "便欲憑軒問連叔，却愁掛壁驚肩吾。",
            "雖有此圖傳自古，矯矯真容那得覩。",
            "萬里中州不少留，曉發咸池暮玄圃。",
            "而今玉殿開珠宮，鸞旗鶴馭紛長空。",
            "神兮早御飛龍下，願賜千秋年穀豐。"
        ],
        "title": "題王內翰家李伯時畫太一姑射圖二首  其二",
        "id": "3febd24c-b6ec-4d9f-9b50-89f0873653e5"
    },
    {
        "author": "韓駒",
        "paragraphs": [
            "公車八千言，自獻十二旒。",
            "落筆中書罷，石渠並英游。",
            "方欣洛陽遇，已慨周南留。",
            "明堂多楩柟，詎須汝薪槱。",
            "三年望龍斷，艱難身百憂。",
            "鬢髪五分白，更落天南陬。"
        ],
        "title": "出宰分寧别舊同舍五首  其一",
        "id": "d5224fe4-2f13-4b11-ad7a-856871bb9995"
    },
    {
        "author": "韓駒",
        "paragraphs": [
            "念我行老矣，才拙世所捐。",
            "青綾未頻直，黄紬且安眠。",
            "飽聞縣西寺，修椽壓山巓。",
            "中谷五百衆，上堂鼓闐闐。",
            "王程儻餘暇，玆焉著幽禪。",
            "自擷雙井茶，與僧酌雲泉。"
        ],
        "title": "出宰分寧别舊同舍五首  其二",
        "id": "5e8f76ef-bcf5-409a-8326-3d675c88b52c"
    },
    {
        "author": "韓駒",
        "paragraphs": [
            "昔慚芸閣姿，斥守蒲城市。",
            "五占天雞星，未抆逐臣淚。",
            "歸聞長樂鐘，疲馬思一試。",
            "挈挈今又東，敝邑臨無地。",
            "人生縛微官，大似侏儒戲。",
            "升沉各幾時，怨欣兩當置。"
        ],
        "title": "出宰分寧别舊同舍五首  其三",
        "id": "08a4acc6-337c-4711-9547-f07d5a639154"
    },
    {
        "author": "韓駒",
        "paragraphs": [
            "益昌剗移文，道州拙催科。",
            "我愚象二子，將奈分寧何。",
            "吾君放勛姿，於今萬邦和。",
            "縣令但拱手，排衙鼓鳴鼉。",
            "故人怒挽船，勸勿凌江波。",
            "君其謝故人，我亦聊絃歌。"
        ],
        "title": "出宰分寧别舊同舍五首  其四",
        "id": "04f160bf-7998-4f4c-b966-79a0cfb22133"
    },
    {
        "author": "韓駒",
        "paragraphs": [
            "陽山昔御史，夷陵前校書。",
            "坐法竄未久，遇赦罪已除。",
            "故時同舍郎，半直承明廬。",
            "獨奔江西縣，道里三千餘。",
            "皇明燭幽隱，儻復哀臣愚。",
            "念當脫江瘴，與子聯朝裾。"
        ],
        "title": "出宰分寧别舊同舍五首  其五",
        "id": "ac700490-a3a2-4db3-9dc2-b4a180adf63b"
    },
    {
        "author": "韓駒",
        "paragraphs": [
            "空山有佳人，寒林弄孤芳。",
            "晚分天女白，夜奪嫦娥光。",
            "亭亭照清淺，欲渡横無梁。",
            "微風起復滅，爲我傳幽香。"
        ],
        "title": "西山梅花二首  其一",
        "id": "8e2c985d-c55e-4c00-8a18-234abfe54f4a"
    },
    {
        "author": "韓駒",
        "paragraphs": [
            "紛紛月彩動，炯炯霜容開。",
            "不覩散清影，寧知花底來。",
            "平明忽天風，磵谷空蒼苔。",
            "惆悵有餘馥，繁英安在哉。"
        ],
        "title": "西山梅花二首  其二",
        "id": "9180aa14-5b78-45c0-93ce-628fd5d6b635"
    },
    {
        "author": "韓駒",
        "paragraphs": [
            "崇山蓄靈泉，萬古去不息。",
            "瀦爲百斛深，散入千渠溢。",
            "其東滙民田，又北尋山腋。",
            "斷崖如破瓜，飛瀑中蕩激。",
            "大聲或雷霆，細者亦竽瑟。",
            "末流垂半山，十里見沸白。",
            "得非拖天紳，常恐浮地脉。",
            "呂梁丈人老，尚與汨偕出。",
            "我欲蹋驚湍，下窮齦齶石。",
            "惜哉意徒然，屬此歲凛慄。",
            "安得汝南周，斷取白蛟脊。",
            "歸之龍泉峰，山門夜喧席。"
        ],
        "title": "入鳴水洞循源至山上",
        "id": "102623a8-bdb1-4053-8d99-677e209d8d7d"
    },
    {
        "author": "韓駒",
        "paragraphs": [
            "未雨萬木翳，既雨羣山開。",
            "山神若眷予，一掃風中埃。",
            "摩雲夾路松，禪伯手自栽。",
            "我來植拄杖，聽度松風哀。",
            "幽賞未云足，暮色蒼然來。",
            "何當白玉輪，碾上西南垓。"
        ],
        "title": "黄龍山中",
        "id": "4e7f9df0-f68d-4c8d-957a-74bd748fab5d"
    },
    {
        "author": "韓駒",
        "paragraphs": [
            "此君少日青而癯，爾來黑肥如瓠壺。",
            "縮肩短帽壓兩耳，無乃戲學騶侏儒。",
            "人言腹大中何有，不獨容君更容酒。",
            "未須常要託後車，滑稽且作先生友。",
            "少陵匏罇安在哉，次山石臼空飛埃。",
            "茆簷對客夜驚笑，麴生叩門何自來。",
            "老向人間不稱意，但覺淵明酒多味。",
            "乞取田家老瓦盆，伴我年年竹根醉。"
        ],
        "title": "分寧大竹取爲酒罇短頸寛大腹可容二升而漆其外戲爲短歌",
        "id": "ec28f7ff-961a-4696-b7d3-3b51b4c92f93"
    },
    {
        "author": "韓駒",
        "paragraphs": [
            "湖南人家養貍奴，夜出相乳肥其膚。",
            "買魚穿柳不蒙聘，深蹲地底老欲枯。",
            "誰將作枕置榻上，擁腫似慣眠氍毹。",
            "慵便玉枕分已無，孫生洗耳非良圖。",
            "茆齋紙帳施團蒲，與我同歸夜相娛。",
            "更長月黑試附卧，鼠目尚爾驚睢盱。",
            "坐令先生春睡美，夣魂直繞赤沙湖。",
            "更煩黄妳好看取，走入旁舍無人呼。"
        ],
        "title": "湖南有大竹世號貓頭取以作枕仍爲賦詩",
        "id": "d2a15b72-2f98-47e7-a7d3-645c3ea1a8f4"
    },
    {
        "author": "韓駒",
        "paragraphs": [
            "蘇州平生淡無欲，長物從來博山足。",
            "斵石燒磁俱碌碌，削筒爲之方絕俗。",
            "净名居士眠胡牀，夢餘竹齋春晝長。",
            "不知柏子起烟縷，但覺細細風吹香。"
        ],
        "title": "竹爐",
        "id": "d03a0f4f-bb3c-4e6a-8350-d7a7688c85e2"
    },
    {
        "author": "韓駒",
        "paragraphs": [
            "寒梅在空谷，本自凌冰霜。",
            "託根傲衆木，開花陋羣芳。",
            "遙風遞清氣，迥水涵孤光。",
            "美實初可口，採掇升巖廊。",
            "念爾如傅說，和羮初見嘗。",
            "不須羨幽蘭，深林自吹香。"
        ],
        "title": "題梅蘭圖二首  其一",
        "id": "15f8cfd7-a9df-46eb-822b-6d2a027e9233"
    },
    {
        "author": "韓駒",
        "paragraphs": [
            "幽蘭不可見，羅生雜榛菅。",
            "微風一披拂，餘香被空山。",
            "凡卉與春競，念爾意獨閑。",
            "弱質雖自保，孤芳諒難攀。",
            "高標如湘纍，歲晚投澄灣。",
            "不須羨寒梅，粉骨鼎鼐間。"
        ],
        "title": "題梅蘭圖二首  其二",
        "id": "6db6a143-c208-43c8-9ae5-0f8253893ebc"
    },
    {
        "author": "韓駒",
        "paragraphs": [
            "故人來從天柱峰，手提石廪與祝融。",
            "兩山坡陀幾百里，安得置之行李中。",
            "下有瀟湘水清瀉，平沙側岸搖丹楓。",
            "漁舟已入浦溆宿，客帆日暮猶爭風。",
            "我方騎馬大梁下，怪此物象不與常時同。",
            "故人謂我乃絹素，粉墨妙手煩良工。",
            "都將湖南萬古愁，與我頃刻開心胸。",
            "詩成畫往默惆悵，老眼復厭京塵紅。"
        ],
        "title": "題湖南清絕圖",
        "id": "63ad572a-9bbc-420a-9262-b7a898d2e5e9"
    },
    {
        "author": "韓駒",
        "paragraphs": [
            "問君游梁今幾歲，歸去聊爲羨于計。",
            "入門四壁妻子空，恍若游仙墮塵世。",
            "令兄文價如相如，世人但知千里駒。",
            "不知更有八百里，看取蹴蹋辭鹽車。"
        ],
        "title": "送鄉人李元景歸蜀",
        "id": "f8d2879e-07d2-4779-ac49-151704eb675a"
    },
    {
        "author": "韓駒",
        "paragraphs": [
            "張公昔蹋中朝班，夜隨仙官上九關。",
            "再拜天皇少却立，手掣雲漢歸人間。",
            "鈎陳熟視不呵責，坐令光耀驚塵寰。",
            "至今公家蜀江上，紫氣夜屬岷峨山。",
            "昭回斷缺久未補，女媧鍊石亦已艱。",
            "似聞天上列星怒，下問雲漢何時還。",
            "丁寧賢孫善拂拭，不用構閣深防閑。",
            "爲公作詩刻堅石，可使萬古驅神奸。"
        ],
        "title": "蜀張氏賜書詩",
        "id": "b007af21-ba8c-47e6-86bf-bfffe1e42d11"
    },
    {
        "author": "韓駒",
        "paragraphs": [
            "大梁初見公，萬卷不離目。",
            "五年再見之，萬卷已在腹。",
            "字體畫沙新，詩篇翻水速。",
            "閉門誰與娛，翛然數椽屋。",
            "白頭揚子雲，久合居天祿。",
            "誰令佐山州，路遠車脫輻。",
            "近聞皇華使，漕米出深谷。",
            "有能推挽公，可敵千章木。"
        ],
        "title": "送嘉申父佐岷州",
        "id": "8e8652bd-9b29-4d1b-a411-509bd7b57c0e"
    },
    {
        "author": "韓駒",
        "paragraphs": [
            "桃花如昭君，服飾靚以豐。",
            "徘徊顧清影，似爲悅已容。",
            "數枝有餘妍，窈窕禁省中。",
            "何如武陵岸，繽紛落天風。",
            "我夢泛舟去，春流濯鳬翁。",
            "豈知限重門，風搖鋪首銅。",
            "憶汝初破萼，時當樓雪融。",
            "亭亭怯餘寒，賴此赤日烘。",
            "蓬山十載夢，翬飛左昇龍。",
            "重來迹已換，一掃凡花空。",
            "髪有今歲白，顔無故時紅。",
            "三嗅三歎息，繁英爲誰穠。"
        ],
        "title": "次韻程致道館中桃花",
        "id": "0a1d1207-ad4c-4a9a-8432-2bd8ccbf5945"
    },
    {
        "author": "韓駒",
        "paragraphs": [
            "黝奴生長西南夷，朅來中國蒙公知。",
            "提攜十年行萬里，寵愛肯爲新人移。",
            "但願結髪爲玄妻，不願能歌名雪兒。",
            "夜寒僮僕盡僵縮，我獨嫵媚呈餘姿。",
            "只慚家世不可考，辯舌推源煩惠施。",
            "苦言瀘水異京水，生女那復白如脂。",
            "或疑烏几定乃祖，又言黑貂爲姆師。",
            "託身似與青女約，薦枕常須黄妳隨。",
            "長伸兩脚得安卧，莫作杜老憐腰支。",
            "他年老朽幸勿棄，從來弱質不自持。",
            "賢哉翁詩善名我，不須更換崑崙詩。"
        ],
        "title": "次韻黑氈歌",
        "id": "c1a85311-f665-4c84-847d-ee2b93575b88"
    },
    {
        "author": "韓駒",
        "paragraphs": [
            "長安北走彭原路，白葦黄茆列亭戍。",
            "山形漸險溪水流，行人可肯回車去。",
            "豈知中有古邠州，十里沙平水漫流。",
            "鴈飛蔽野葡萄曉，馬放連雲苜蓿秋。",
            "次卿卧聽朝雞久，請試從來撥煩手。",
            "未許相如喻蜀歸，且看魏尚臨邊守。",
            "雜花撩亂草鮮明，二月春風卷旆旌。",
            "燕寝凝香無一事，樂哉飲酒莫論兵。"
        ],
        "title": "送許少卿出守邠州",
        "id": "f7cae3e7-d688-483e-85d7-0da3b1c45950"
    },
    {
        "author": "韓駒",
        "paragraphs": [
            "繁臺十月寒颼飀，置酒共祖南陽侯。",
            "九士一客相獻酬，皆言南陽山水幽。",
            "菊泉釀酒不論石，土酥醍醐出肥牛。",
            "使君樓前橘柚古，丞相堂下蒲蓮稠。",
            "夜燃蠟炬賓醉舞，春風欹眠百花洲。",
            "各持一觴勸公飲，此行樂矣公何求。",
            "我獨倚杖商聲謳，此公人間第一流。",
            "方今羣賢從法駕，金狨塞路嘶驊騮。",
            "獨令此公守一州，臨分慷慨淚莫收。",
            "南陽南陽樂復樂，歸來歸來無久留。"
        ],
        "title": "送趙承之秘監出守南陽",
        "id": "ec925968-7b1a-4f16-a2f1-88c4c3b56cd0"
    },
    {
        "author": "韓駒",
        "paragraphs": [
            "嘉蔬隨客庖，香飯出僧甑。",
            "聊爲一飽謀，未暇談禪病。",
            "二公當代豪，詞林氣方盛。",
            "五言謹詩律，百罰嚴酒令。",
            "樂與同舍郎，共此給園浄。",
            "想像斜川游，何如舞雩詠。",
            "甘瓜自雍丘，肥芡來新鄭。",
            "肴果各有攜，笑我室懸磬。",
            "陋質謝不往，實愧瓊瑤映。",
            "人生一車足，那須富千乘。",
            "有興驅短轅，寧辭沮洳徑。",
            "及時速行樂，莫待苦脚脛。",
            "炎暑忽已闌，當念時難更。"
        ],
        "title": "次韻館中諸公游慈雲寺",
        "id": "504a9f32-0834-4e97-91f6-03fec21b7af3"
    },
    {
        "author": "韓駒",
        "paragraphs": [
            "淺瀨見魚游，澄潭知鶴没。",
            "疑乘青霞珮，徑墮白銀闕。",
            "平生探學海，中年悟禪悅。",
            "應須臨渺瀰，庶以稱超越。",
            "回塘大圓鏡，新蒲細于髪。",
            "綠扇互低昂，玉顔爭秀發。",
            "良辰宴觴豆，炎曦脫巾韈。",
            "荷聲過急雨，竹影敷凉月。",
            "緩行躡芳草，移坐蔭深樾。",
            "何當酒拍浮，恣聽舟搖兀。",
            "而我方抱鉛，上馬自腰笏。",
            "叩門不聞呼，造席無乃咄。",
            "詎敢陵崆屼，幸許窺剞劂。",
            "願公開迷雲，令我入理窟。",
            "雄篇出月脇，妙思露天骨。",
            "蹇步那由追，眢井愧先竭。"
        ],
        "title": "飲酒次人韻",
        "id": "9a4d5185-12cb-4a2d-b153-64b6e469a9a1"
    },
    {
        "author": "韓駒",
        "paragraphs": [
            "安陽太守韓公子，曉带魚符出卿寺。",
            "一朝帝語傳人間，轉覺公家有榮事。",
            "公家請從忠獻論，高牙大冊來疏恩。",
            "往時醉白堂中醉，手自列戟留諸孫。",
            "諸孫盡是璠璵器，悃愊無華漢循吏。",
            "大錢方送使君歸，竹馬爭迎細侯至。",
            "公不見大小二鄭公，五十年間風化同。",
            "豈如五馬來接武，作堂崔嵬刊帝語。",
            "又不見韋家兩世侯，父出傳舍子入州。",
            "豈如世作本郡守，坐令卓異驚千秋。",
            "安陽遺民識忠獻，眼見王孫四封傳。",
            "請公静夜占此堂，定有榮光屬天半。"
        ],
        "title": "榮事堂詩",
        "id": "fb2a4648-3ded-4782-bcfc-159308f150f2"
    },
    {
        "author": "韓駒",
        "paragraphs": [
            "黄菊有何好，且寄平生懷。",
            "遇酒興不淺，無酒意亦佳。",
            "此理誰復明，自昔寡所諧。",
            "空餘采菊圖，寂寞懸高齋。"
        ],
        "title": "題采菊圖  其一",
        "id": "34876e5b-c155-47dd-90ca-bb2ed860a68c"
    },
    {
        "author": "韓駒",
        "paragraphs": [
            "今日菊始華，叢雁鳴相和。",
            "若無一觴酒，如此重九何。",
            "悠然數酌盡，會心豈在多。",
            "醒來不復記，散髪東山阿。"
        ],
        "title": "題采菊圖  其二",
        "id": "c60d9bc2-e54e-4bef-986b-5e8aa5e84896"
    },
    {
        "author": "韓駒",
        "paragraphs": [
            "我老百念冷，饑餐困來眠。",
            "寄聲同學兒，莫作舊眼看。",
            "春風石渠水，小雨生微瀾。",
            "知君直宿夜，夣憶朐山泉。",
            "起裁五字詩，意如溟渤寛。",
            "白頭和高唱，回光覺酸寒。"
        ],
        "title": "次韻胡元茂館中直宿",
        "id": "3a245f96-444f-4cf2-9e51-7f50cd7a2716"
    },
    {
        "author": "韓駒",
        "paragraphs": [
            "大師遊華藏，法席雄諸方。",
            "而我因夙緣，數入憂患場。",
            "道眼宜見絕，交情未相忘。",
            "呼舟渡宣化，訪我山之陽。",
            "夜榻蒲蒻穩，秋山蕙蘭香。",
            "問我當何之，笑指郡守章。",
            "莫言千里殊，共此圓寂光。",
            "脫有雲水客，附書及滄浪。"
        ],
        "title": "靖康元年自南都移黄州八月十六日華藏民老渡江見訪於定山下院一夕别去以詩送之",
        "id": "728a4abe-a5b1-4898-aee1-18bbe9d0feae"
    },
    {
        "author": "韓駒",
        "paragraphs": [
            "嘗聞歷陽郡，寺有褒禪山。",
            "及我分竹符，欲往窮躋攀。",
            "驅車發半道，尺一喚我還。",
            "歎息巗下水，何時照衰顔。",
            "復持齊安節，稅駕臨通闤。",
            "屬有行役累，無由叩僧關。",
            "珪公岷峨秀，逸韻超人寰。",
            "攜詩遠過我，殷勤請加刪。",
            "少年意氣盛，笑我毛髪斑。",
            "夜語不知寢，起看江月彎。",
            "浮生浪擾擾，萬法本自閑。",
            "爲吏何足論，逝將老榛菅。",
            "買田未及議，我實貧非慳。",
            "奉乞一菴地，往來泉石間。"
        ],
        "title": "去冬除守歷陽未上召還西掖今夏自應天尹移知齊安道由歷陽珪老相訪奉柬一首",
        "id": "ac98de5e-a983-4a89-8e6b-53b20bfd06e0"
    },
    {
        "author": "韓駒",
        "paragraphs": [
            "旌旗雜沓鐃鼓鳴，使君小隊來郊坰。",
            "舊時視草判花手，今學操劍驅民丁。",
            "逆胡未滅壮士耻，子雖年少有典型。",
            "短衣匹馬肯從我，與子北涉單于庭。"
        ],
        "title": "二十九日戎服按軍城外向儀曹亦至戲贈一首",
        "id": "5606c448-9fab-4448-9296-633bc3f1b17d"
    },
    {
        "author": "韓駒",
        "paragraphs": [
            "古來儒術士，豈爲勝籝金。",
            "更求紫與青，陋哉徒苦心。",
            "有兒如少翁，但可汙儒林。",
            "我歌勸學詩，以爲鄒魯鍼。"
        ],
        "title": "陶氏一經堂詩",
        "id": "a073d33c-09fc-43a1-96b0-e6701a531281"
    },
    {
        "author": "韓駒",
        "paragraphs": [
            "閑居識時令，愛此重九名。",
            "况我長頭兒，正用兹辰生。",
            "汝性既已剛，汝氣又已清。",
            "應須萬卷讀，勉力爲家榮。",
            "俗物非汝喜，壺罇鑄新成。",
            "壽汝白玉腴，可服黄金英。"
        ],
        "title": "遜子生日",
        "id": "04084a59-530b-47f5-90d2-c43efa489397"
    },
    {
        "author": "韓駒",
        "paragraphs": [
            "嘗聞中興日，補衮用老儒。",
            "亂離歲月駛，如隙過白駒。",
            "慷慨請擊賊，艱難論遷都。",
            "百謀未一試，去國秋云初。",
            "歸來視青鏡，老色上鬢鬚。",
            "新亭對茂弘，建鄴懷伯符。",
            "古來興廢地，俯仰再嗚呼。",
            "使君亦偉人，獨我慚非夫。",
            "邂逅得參語，僧坊飯伊蒲。",
            "誰云異鄉縣，契合連簪裾。",
            "我有一葉舟，可釣宣溪魚。",
            "如君醫國手，寧當墮江湖。",
            "燕雀尚紛拏，志士極欷歔。",
            "時哉更搏擊，饑鷹思草枯。"
        ],
        "title": "次韻趙德夫龍圖送李諌議",
        "id": "0c9f3188-bb6e-4ef1-8344-bd174349f290"
    },
    {
        "author": "韓駒",
        "paragraphs": [
            "小姑已嫁彭郎去，大姑長隨女兒住。",
            "寂寞荒山春復秋，但見空濛結愁霧。",
            "行商再拜祈神休，插花買粉姑應羞。",
            "不如一酹杯中物，與爾閑消萬古愁。"
        ],
        "title": "題大姑山",
        "id": "deeae591-99ca-4ff4-b01f-3e8188b99f40"
    },
    {
        "author": "韓駒",
        "paragraphs": [
            "巴江之中有尺鯉，揚波鼓浪三千里。",
            "早知辛苦上龍門，不如歸戲巴江水。"
        ],
        "title": "送僧歸蜀",
        "id": "a2f4994b-fb8d-4215-b369-e529c11617a0"
    },
    {
        "author": "韓駒",
        "paragraphs": [
            "小灘嘈嘈大灘惡，朝行羊膓暮鹿角。",
            "盡日拖舟不得前，忽然笪斷千尋落。",
            "上梁左側石子多，兩舷與石鳴相摩。",
            "卧聽溪師倚篙哭，將如四十二灘何。"
        ],
        "title": "武寧道中",
        "id": "24151005-bba4-4ff8-8c8d-40077789c3d3"
    },
    {
        "author": "韓駒",
        "paragraphs": [
            "中歲厭凡子，結交惟道人。",
            "况此喪亂中，益信空門真。",
            "老深龍岫來，意恐非常鱗。",
            "與語果英特，掣電翻機輪。",
            "巖頭路久絕，賴爾拈提新。",
            "莫言兹山小，是間無一塵。",
            "生逢世道難，無地置此身。",
            "何當架茆竹，永託芭蕉鄰。"
        ],
        "title": "送深老住芭蕉寺",
        "id": "95720a80-fd8a-4bbb-872d-07bee2bde071"
    },
    {
        "author": "韓駒",
        "paragraphs": [
            "蜀光在京國，說法驚天人。",
            "曾屈多口鍳，得非點胸真。",
            "深林鎩遠翮，巨壑藏修鱗。",
            "蕭然幽遽菴，伎倆付老輪。",
            "諸君五字偈，亦各呈尖新。",
            "世界夢幻爾，豈特爲微塵。",
            "更營露電軀，庇此泡影身。",
            "尚喜圓通師，教我吞儀鄰。"
        ],
        "title": "再用前韻簡圓通止老妙慧光老一首",
        "id": "a2677df5-b82c-44d4-bbe4-d8f3ef660ddc"
    },
    {
        "author": "韓駒",
        "paragraphs": [
            "公詩如秋聲，蕭蕭薄炎熾。",
            "我窮卧荒山，無復文墨事。",
            "兹焉和高唱，出語愧蕪累。",
            "五馬一花驄，得非天廐駟。",
            "會當親戎行，一快平生志。",
            "雖云鬻千金，此計恐非遂。",
            "人生行樂耳，屢空何用愧。",
            "况今紛紜時，一笑豈云易。",
            "求船真戲言，換妾乃深意。",
            "梅堂極虚明，壺漿有新餽。",
            "何時具杯杓，洗我色憔悴。",
            "李侯飲中仙，亦有塵外思。",
            "藜杖方叩門，君歸與徐議。"
        ],
        "title": "次韻高大中侍郎罷郡書懷",
        "id": "3e4c476b-478f-402d-96f1-0ce1957f6a72"
    },
    {
        "author": "韓駒",
        "paragraphs": [
            "朝攜筇杖來，瞑倚胡牀坐。",
            "循墻讀遺碑，歲久苔蘚涴。",
            "烈風無時休，于兹騐真箇。",
            "曾郎吐佳句，勢突黄初過。",
            "交游得詩流，吾儕可相賀。",
            "念昔逢大梁，一别九鑽火。",
            "再見疑前身，居然客愁破。",
            "世久無若人，子豈伯休那。",
            "千山厭露宿，一壑期雲卧。",
            "子少方鵬騫，吾衰作鳶墮。",
            "篇成不敢出，畏子詩眼大。",
            "惟當事深禪，諸方參作麽。",
            "文章真綺語，季緒徒瑣瑣。",
            "安得京口歸，秋江細扶柁。"
        ],
        "title": "次韻曾通判登擬峴臺",
        "id": "87bf1d14-538d-43c2-9d44-ca0bbd49ca6d"
    },
    {
        "author": "韓駒",
        "paragraphs": [
            "北風刮地寒陰凝，鐵馬夜蹋黄河冰。",
            "凍鳶瑟縮烏凌兢，破廬卧雪僵不興。",
            "嚴霜透屋衣生稜，未若冷語銷炎蒸。"
        ],
        "title": "戲作冷語三首  其一",
        "id": "49c45c00-5950-472f-b45a-e9fa4487750e"
    },
    {
        "author": "韓駒",
        "paragraphs": [
            "五更和霜蹋積雪，冰堅滑道行人絕。",
            "邊城十月地凍裂，兩崖雨冰萬木折。",
            "琉璃爲家白銀闕，未若冷語祛炎熱。"
        ],
        "title": "戲作冷語三首  其二",
        "id": "51c9eb6a-db28-454c-8216-0a1dbef38e54"
    },
    {
        "author": "韓駒",
        "paragraphs": [
            "石崖蔽天雪塞空，萬仞陰壑號悲風。",
            "纖絺不御當玄冬，霜寒墮落冰溪中。",
            "斵冰直侵河伯宮，未若冷語清心胸。"
        ],
        "title": "戲作冷語三首  其三",
        "id": "d24030e0-b4a9-4f06-ac50-523cf2e6c1f4"
    },
    {
        "author": "韓駒",
        "paragraphs": [
            "昔在史館中，地禁無經過。",
            "唯君直廬近，退食同委蛇。",
            "至今夢催班，九門鬰嵳峨。",
            "傷心望金馬，極目悲銅駞。",
            "脫身來此郡，見公擁琱戈。",
            "猛士三千人，旌旜相蕩摩。",
            "男兒晚有此，世儒安足多。",
            "少來謬秉筆，報國終無他。",
            "聞當向夏口，秋風水增波。",
            "願子静荆峽，送我歸江沱。"
        ],
        "title": "送鄂州劉使君",
        "id": "941a5cef-b5ff-4c35-8c9f-7c4c08932d81"
    },
    {
        "author": "韓駒",
        "paragraphs": [
            "塞上漠漠黄雲秋，黄鬚胡兒騎紫騮。",
            "一馬攙前弄風走，胡兒掣轡空驤首。",
            "迴鞭慎莫向南馳，漢家將軍方打圍。",
            "奪弓射汝猶可脫，奪汝善馬何由歸。"
        ],
        "title": "題蕃騎圖",
        "id": "d2e1f21b-5668-48ec-b230-88ca0b4ed2e9"
    },
    {
        "author": "韓駒",
        "paragraphs": [
            "咸陽中天開帝居，羣公下直承明廬。",
            "長鞦短轡裦衣裾，蒼頭廬兒爭走趨。",
            "韓侯畫此時無虞，瀛洲仙人樂有餘。",
            "我生不及貞觀初，忽思十年身校書。",
            "吟詩天街騎蹇驢，爾來戎馬方馳驅。",
            "眼厭繡䘿蒙諸于，把卷未展先欷歔。"
        ],
        "title": "題韓晃沈本作滉畫瀛洲學士圖",
        "id": "a36f940a-7b35-48e5-aeb1-e8ed5f735aae"
    },
    {
        "author": "韓駒",
        "paragraphs": [
            "故人有令子，高義摩雲天。",
            "邂逅亦未久，航湖背臨川。",
            "謂我老世故，數數求言詮。",
            "豈知愚闇姿，一生憂患纒。",
            "讀書千萬言，不若摩兠鞬。",
            "願子善自愛，無忘說車篇。"
        ],
        "title": "送韓將仕自撫之衢",
        "id": "6d784923-b8ba-4e35-be4b-bfa1faa82a4e"
    },
    {
        "author": "韓駒",
        "paragraphs": [
            "上人出山時，稻穫雲水白。",
            "囷倉未云滿，已有稅租迫。",
            "崎嶇走檀施，不畏道里隔。",
            "坐令衆浮圖，聽法無餒色。",
            "爾來閉幽戶，此道深自索。",
            "佛法本無多，未悟常自責。",
            "孤雲忽南飛，過我江上宅。",
            "信知道人心，不斷思想百。",
            "邂逅逢故人，涕淚說艱厄。",
            "驅車更何之，悵望王土窄。",
            "應須屏塵累，問此忘機客。",
            "憂來莫飲酒，酒薄空住鬲。",
            "何時營一丘，伐竹開新陌。",
            "待子田舍成，吾當理輕策。"
        ],
        "title": "次韻呂居仁贈一上座兼簡居仁昆仲",
        "id": "b726e7c3-adb1-4078-bd41-6bf149cc8156"
    },
    {
        "author": "韓駒",
        "paragraphs": [
            "道人禪餘自鉏菜，小摘黄花日中曬。",
            "峨嵋㮕脯久不來，麴糝薑絲典型在。",
            "封題寄我紙作囊，中有巴蜀齋廚香。",
            "起炊曉甑八月白，配此春盤一掬黄。"
        ],
        "title": "順老寄菜花乾戲作長句",
        "id": "5bea7290-7914-4c21-a474-6da03974ed6c"
    },
    {
        "author": "韓駒",
        "paragraphs": [
            "老夫晏坐菩提坊，二士接迹來升堂。",
            "疏眉哆口辯舌張，問胡至此皆同鄉。",
            "少年發足參諸方，爾來馬解高掛墻。",
            "資雖東川近陵陽，左綿稍遠亦相望。",
            "不辭煼飯豉作湯，肯更十日留山房。"
        ],
        "title": "戲留圓首座元上人",
        "id": "206660e1-3f0c-40ed-9df6-3330da2ca1b2"
    },
    {
        "author": "韓駒",
        "paragraphs": [
            "欲樂誑凡夫，須臾皆變壞。",
            "惟書有真樂，意味久猶在。",
            "李君名家流，事業窺前輩。",
            "澹然無他娛，開卷與心會。",
            "憶吾童稚時，書亦甚所愛。",
            "傳抄春復秋，諷誦晝連晦。",
            "飲食忘辛鹹，汙垢失盥頮。",
            "爾來歡喜處，乃在文字外。",
            "卷藏二萬籖，棐几静相對。",
            "此樂君未知，狂言勿吾怪。"
        ],
        "title": "李氏娛書齋",
        "id": "7d58e1bb-f87e-40b8-bcab-368739216f77"
    },
    {
        "author": "韓駒",
        "paragraphs": [
            "烏衣諸王吾早聞，晚塗獨識和州孫。",
            "風流沓拖欲垂盡，文采陸離今尚存。",
            "奉祠乃是衰翁事，如君胡爲亦爲此。",
            "僕夫在門君疾驅，往獻天子平邊書。"
        ],
        "title": "送王秘閣二首  其一",
        "id": "7179e90d-68d4-4029-bc4c-3bf61ae414f3"
    },
    {
        "author": "韓駒",
        "paragraphs": [
            "右軍池頭鶬鴰呼，康樂臺下杉檉疏。",
            "碧山學士此築室，白髪散人來卜居。",
            "身隨沙鷗卧烟雨，十年無書上公府。",
            "枉作西班老從臣，看君才華不能舉。"
        ],
        "title": "送王秘閣二首  其二",
        "id": "20b82ac3-32bb-496d-8999-4fbb84350b78"
    },
    {
        "author": "韓駒",
        "paragraphs": [
            "勸君少留持一觴，與君鄉里皆陵陽。",
            "兒童共戲苦鹽岸，老大相逢烏石岡。",
            "拾遺平生丈人行，拊我謂我能文章。",
            "豈知今無一絲長，但餘顛華面顔蒼。",
            "君行往見玉節郎，感時憂國歌慨慷。",
            "餉師十萬西平羌，笑我挾筴山中藏。"
        ],
        "title": "送里人陳會往見江西漕使",
        "id": "065b3e20-ad89-4eec-9132-58b2d79438d5"
    },
    {
        "author": "韓駒",
        "paragraphs": [
            "落葉屑窣鳴風廊，四無人聲夜未央。",
            "道人過我談真常，客舍有底相迎將。",
            "竹爐篝火曲木牀，烏桕爲燭楓脂香。",
            "青棃纍纍飣坐光，黄甘十子近著霜。",
            "醯梅蜜杏經年藏，紅糝綴枝加柘漿。",
            "蓴藕藷芋蘘荷薑，堆盤滿桉次第嘗。",
            "憶初見翁修水旁，轉頭八十鬚眉蒼。",
            "爾時尊宿略喪亡，屹如樅檜老不僵。",
            "而我昔漫參朝行，十年投閑坐老狂。",
            "人生一夣炊黄粱，諸法本閑人自忙。",
            "况今世故甚擾攘，與翁幸憩菩提坊。",
            "夜闌一酌餘甘湯，他年此樂不可忘。"
        ],
        "title": "夜與疏山清公對語因設果供戲成長句",
        "id": "6c3909c0-750d-4495-8d4b-96b46e26f4f7"
    },
    {
        "author": "韓駒",
        "paragraphs": [
            "昔與二子居明心，避賊夜走南山陰。",
            "天寒更蹋沮洳徑，月黑錯墮楊梅林。",
            "歷險登危四三里，少復前行過溪水。",
            "平明乞火野人家，十日身藏巖窟裏。",
            "閩俱歎我装齎空，蜀顔轉陷妖氛中。",
            "誰言性命脫鍼孔，沉憂傷人衰疾同。",
            "春風酣酣柳邊寺，相對夢中論夢事。",
            "莫嫌薄飯一莖虀，郡國而今無鼓鼙。"
        ],
        "title": "昔與道顔智俱二僧居武寧明心寺未幾與俱避賊山中顔幾不免紹興三年復會於廣壽寺偶作一首",
        "id": "75504ea6-028a-44cf-a405-ffded957358e"
    },
    {
        "author": "韓駒",
        "paragraphs": [
            "雲門秀色連雲居，石林參天冬不枯。",
            "溪迴彷彿菜葉下，路轉崔嵬茆屋孤。",
            "上人一口盡諸佛，肯顧世上羣兒愚。",
            "獨尋龐老不憚遠，此事古有今人無。",
            "我窮活計依精廬，千年香火勤朝晡。",
            "遠來無物可祗待，苦筍淡粥同齋盂。",
            "翻然别我出門去，春雨趁耕薑芋區。",
            "不須領衆強自苦，一庵高卧真良圖。"
        ],
        "title": "送賢上人歸雲門菴",
        "id": "deeb9ff2-7588-4d00-ae04-1a3a2666a6f6"
    },
    {
        "author": "韓駒",
        "paragraphs": [
            "人生孰不營，世事復見羈。",
            "獨有山居佳，古語不我欺。",
            "君今視霄漢，已與諸佛期。",
            "而我在泥滓，未免高人嗤。",
            "勸君安此山，老大將何之。",
            "底處不相見，勿言長别離。"
        ],
        "tags": [
            "衡山"
        ],
        "title": "送秀老住南嶽上封寺",
        "id": "dee95f95-e42f-4101-9c24-1f2d4cec47cf"
    },
    {
        "author": "韓駒",
        "paragraphs": [
            "緣雲細路投僧坊，路邊松柟森自行。",
            "初來紫竹半含籜，白花忽已吹垂楊。",
            "念昔聯翩背京洛，於時初登君子堂。",
            "還朝我執太史筆，侍宴君持光祿觴。",
            "由來用舍判殊路，玉堂絳闕遙相望。",
            "公車推輪下庾嶺，我舟捩柁辭黄岡。",
            "艱難晚厄汝溪上，天雨屬聞頽院墻。",
            "不憂漏濕有新句，醉墨在紙猶淋浪。",
            "桃花水漲鳥不渡，安得奮飛來我旁。",
            "夜來顛風起天末，起占初日照屋梁。",
            "明窗洗硯午陰寂，前榮觀棋春晝長。",
            "百年未滿且挈挈，萬緣頓息寧皇皇。",
            "更能伴我千鍾飲，徑欲因公倒槖装。"
        ],
        "title": "久雨溪漲壽朋惠示長句次韻一首",
        "id": "d3efd126-e863-41f3-9c2d-b4cc6e1e54bc"
    },
    {
        "author": "韓駒",
        "paragraphs": [
            "石路天新雨，問僧何日來。",
            "云求法舍利，庶用鎮崔嵬。",
            "我有一句子，不從黄卷開。",
            "相逢未可舉，佇子卞山回。"
        ],
        "title": "送溈山顯化士往印經",
        "id": "d0bbbafa-47f7-4760-abe5-7fec1d84303e"
    },
    {
        "author": "韓駒",
        "paragraphs": [
            "君參雲門禪，不遠爲君說。",
            "千里訪衰翁，草鞋三寸雪。",
            "此間禪亦無，一味有衰拙。",
            "乞君煮菜方，歸與雲門啜。"
        ],
        "title": "謝彰上人遠自雲門見訪",
        "id": "d94f27fc-a1a4-47f0-894b-b7a1ec85e6e1"
    },
    {
        "author": "韓駒",
        "paragraphs": [
            "當年賢路雜薫蕕，歎息諸公善自謀。",
            "今日在前皆鼎鑊，後來知我獨春秋。",
            "海邊已擊師襄磬，湖上新逢范蠡舟。",
            "惟有書生最無事，不妨挾册更西游。"
        ],
        "title": "上泰州使君陳瑩中",
        "id": "f2ae6bda-3aaa-4346-946e-2fe7a47e1f4e"
    },
    {
        "author": "韓駒",
        "paragraphs": [
            "藤牀瓦枕快清風，破悶文書亦漫供。",
            "鄉信未傳霜後雁，羈懷生怯晚來鐘。",
            "淹留已辦三年計，流落應無萬戶封。",
            "猶有壁間詩句在，他時誰肯寫塵容。"
        ],
        "title": "聞富鄭公少時隨侍至此讀書景德寺後人爲作祠堂因跋余舊詩後以自嘲  其一",
        "id": "77613167-d421-4c0a-a791-c7ed4bae0c33"
    },
    {
        "author": "韓駒",
        "paragraphs": [
            "海氣昏昏又嘯風，一杯扶病要時供。",
            "三年閉戶兒童怪，千古閑情我輩鍾。",
            "若得黄甘應手種，更求青李莫函封。",
            "疏頑自笑將安適，寄謝江山好見容。"
        ],
        "title": "聞富鄭公少時隨侍至此讀書景德寺後人爲作祠堂因跋余舊詩後以自嘲  其二",
        "id": "f71f1188-8701-4304-aefc-b22f89b679c4"
    },
    {
        "author": "韓駒",
        "paragraphs": [
            "海上奇烹不計錢，枉教陋質上金槃。",
            "饞涎不避吳儂笑，香稻兼償楚客餐。",
            "寄遠定須宜酒債，嘗新猶喜及霜寒。",
            "先生便腹唯思睡，不用殷勤破小團。"
        ],
        "title": "食蟹",
        "id": "f922f5b6-f08a-4482-9020-287b4ffd9c9b"
    },
    {
        "author": "韓駒",
        "paragraphs": [
            "樓高應在月明邊，目斷西山萬里天。",
            "擬喚謫仙歸貝闕，翻愁快馬蹋瓊田。",
            "詞鋒易破孤虛陣，酒令難欺賞罰權。",
            "放盞成空君莫歎，明年千里共嬋娟。"
        ],
        "title": "次韻師白中秋會飲且餞予行",
        "id": "c6eedc94-f376-4b8b-ab77-1b53daf4aa2e"
    },
    {
        "author": "韓駒",
        "paragraphs": [
            "天遣吾曹與世疏，那將窮技學黔驢。",
            "只今年少身多病，是處愁深淚濺裾。",
            "此去不須論塞馬，向來猶有葬江魚。",
            "虚名只用驚兒輩，要作生涯墓誌書。"
        ],
        "title": "次韻留别南公",
        "id": "62e92daa-93b1-4b50-8577-f39510ed97a2"
    },
    {
        "author": "韓駒",
        "paragraphs": [
            "日月驅車及莽蒼，今朝一眼楚山長。",
            "共看社燕將鶵急，誰見秋鴻刷羽光。",
            "晚渡河流皆倒影，夜題馹壁作斜行。",
            "道邊草木應相笑，解笑年來爲底忙。"
        ],
        "title": "至襄城家君有詩命某屬和",
        "id": "c2fe8a1c-50a7-4782-ace8-4996e2848ff4"
    },
    {
        "author": "韓駒",
        "paragraphs": [
            "對鏡佳人艷質同，微風更許暗香通。",
            "凌波鬬作拖裠綠，行雨翻愁裛臉紅。",
            "欲寫新圖過淮右，從今勝地自城東。",
            "有情邢尹空爭寵，豈悟榮枯一瞬中。"
        ],
        "title": "次韻雙蓮花云得之城東",
        "id": "547d9419-90ac-4f44-b3a0-2b78c3b07dbf"
    },
    {
        "author": "韓駒",
        "paragraphs": [
            "人間異物費元功，水與銀河一綫通。",
            "誰擲兩杯浮淺綠，忽逢丫髻插殘紅。",
            "澷誇造物偏江北，疑有遺民聚海東。",
            "天子不收祥瑞奏，坐憂芳質朽泥中。"
        ],
        "title": "和者既多花已成實矣復作一首",
        "id": "c04b5fd5-24d3-421a-ba4c-fb71fa105c25"
    },
    {
        "author": "韓駒",
        "paragraphs": [
            "居士年來浄目塵，空花豈復問陳新。",
            "北游豈識無爲子，東第常叨不速賓。",
            "憶昔扁舟輕白帝，何年一室老青神。",
            "飄然又指淮山去，儻更山中得異人。"
        ],
        "title": "次韻陳師白",
        "id": "356203b7-1d4b-4792-bf8b-a98093ba4c55"
    },
    {
        "author": "韓駒",
        "paragraphs": [
            "河東有句不空傳，但寄襄陽孟浩然。",
            "多慮皆能成白髪，一塵莫遣到丹田。",
            "此身彭澤杯中老，浮世邯鄲枕上眠。",
            "常恨今時無大雅，看君發憤補亡篇。"
        ],
        "title": "次韻薛孟二君唱和",
        "id": "67de9138-b210-4aaa-b1d5-12e36c0e2bb9"
    },
    {
        "author": "韓駒",
        "paragraphs": [
            "離歌三疊最關情，不省從來此地聞。",
            "早是春殘心事惡，落花陰裏更辭君。"
        ],
        "title": "十絕爲亞卿作  其一",
        "id": "3bc94260-1006-44c2-9d99-f275b2310295"
    },
    {
        "author": "韓駒",
        "paragraphs": [
            "君去東山踏亂雲，後車何不載紅裙。",
            "羅衣浥盡傷春淚，只有無言持送君。"
        ],
        "title": "十絕爲亞卿作  其二",
        "id": "f2f7cceb-c6e2-411f-a2e7-90383b22a995"
    },
    {
        "author": "韓駒",
        "paragraphs": [
            "更欲罇前抵死留，爲君徐唱木蘭舟。",
            "臨行翻恨君恩雜，十二金釵淚總流。"
        ],
        "title": "十絕爲亞卿作  其三",
        "id": "e2d36f11-b223-4e99-945f-74d8b0653800"
    },
    {
        "author": "韓駒",
        "paragraphs": [
            "世上無情似有情，俱將苦淚點離罇。",
            "人心真處君須會，認取儂家暗斷魂。"
        ],
        "title": "十絕爲亞卿作  其四",
        "id": "26920c52-ae73-4af2-bb3d-185ad64c12a7"
    },
    {
        "author": "韓駒",
        "paragraphs": [
            "君住江濱起畫樓，妾居海角送潮頭。",
            "潮中有妾相思淚，流到樓前更不流。"
        ],
        "title": "十絕爲亞卿作  其五",
        "id": "ff7b2baa-f779-46d2-ace8-17f9405480a0"
    },
    {
        "author": "韓駒",
        "paragraphs": [
            "憶汎郎舟共採蓮，今來揮淚送郎船。",
            "回書儻寄新翻曲，湖上何人爲扣舷。"
        ],
        "title": "十絕爲亞卿作  其六",
        "id": "49199c7f-611a-43a3-b682-3b1d83e900f7"
    },
    {
        "author": "韓駒",
        "paragraphs": [
            "一夢巫陽樂已窮，三年猶復怨匆匆。",
            "倐雲驟雨成何事，未必三年抵夢中。"
        ],
        "title": "十絕爲亞卿作  其七",
        "id": "38f2dd1f-40db-4e05-bf41-81790de65da6"
    },
    {
        "author": "韓駒",
        "paragraphs": [
            "妾願爲雲逐畫檣，君言十日看歸航。",
            "恐君回首高城隔，直倚江樓過夕陽。"
        ],
        "title": "十絕爲亞卿作  其八",
        "id": "a96f65d7-401a-410a-9767-c45fbba723c4"
    },
    {
        "author": "韓駒",
        "paragraphs": [
            "初合雙鬟觸事羞，離筵酌酒強回頭。",
            "縱言眼軟偏饒淚，莫道心癡不解愁。"
        ],
        "title": "十絕爲亞卿作  其九",
        "id": "15da2c0f-5d3b-40da-abf5-d4398c39897e"
    },
    {
        "author": "韓駒",
        "paragraphs": [
            "強整雙鬟說後期，相盟不在已相知。",
            "來時休落春風後，却漫嘲儂子滿枝。"
        ],
        "title": "十絕爲亞卿作  其一○",
        "id": "d7ae1c12-a89d-40a4-8d6e-388528465382"
    },
    {
        "author": "韓駒",
        "paragraphs": [
            "年少場中晚節寒，去年揮手下天關。",
            "何人肯蹋風波路，自古難言骨肉間。",
            "十里即應歸漢闕，一帆從此别淮山。",
            "艤舟如得僧伽印，未用將身付等閑。"
        ],
        "title": "送俞仲寛赴宿倅",
        "id": "257c7a06-16f1-49d4-aeb4-d032230f87b2"
    },
    {
        "author": "韓駒",
        "paragraphs": [
            "兩都賓主盡雄名，我獨何人共宴榮。",
            "微服豈宜從刺史，瓦巾端爲訪先生。",
            "山陰甚愧羣賢集，蜀客初無一坐傾。",
            "庾亮興來殊不淺，臨風數語逼人清。"
        ],
        "title": "便衣訪徐師川坐定陳瑩中太守亦至余避入室已而同語良久戲呈師川",
        "id": "2f1aa6be-aefc-40be-b211-756d00a2452c"
    },
    {
        "author": "韓駒",
        "paragraphs": [
            "使君直氣舊凌空，帳下森森已八龍。",
            "倒屣休迎王節信，同舟未許郭林宗。",
            "我無草舍容朱轂，君有詩聲抵素封。",
            "危坐正衿殊不慣，歸從短褐醉千鍾。"
        ],
        "title": "次韻師川見和",
        "id": "5dcc0fe9-b567-41a0-913e-085f7b55e586"
    },
    {
        "author": "韓駒",
        "paragraphs": [
            "徐郎胸次已冰清，北寺清游更絕塵。",
            "不欲茹葷緣道友，肯來出郭是詩人。",
            "憐君遠客情能爾，看我題名墨尚新。",
            "誰有好方扶脚力，故鄉歸去蹋峨岷。"
        ],
        "title": "五月八日游北禪師川登塔盡七級僕能三級而已晚過公晦偶作二首  其一",
        "id": "b0bfb4d3-9335-42a4-b512-71bdeb6bddfb"
    },
    {
        "author": "韓駒",
        "paragraphs": [
            "鐵鏁銅鐶一一開，肩輿不問主人來。",
            "已登白塔吾休矣，更上紅亭子壮哉。",
            "世外清歡須邂逅，城頭落日共徘徊。",
            "雲樓五月滄洲趣，羞殺初無八斗才。"
        ],
        "title": "五月八日游北禪師川登塔盡七級僕能三級而已晚過公晦偶作二首  其二",
        "id": "b03f4f60-5237-4364-80b6-a1f093b091a4"
    },
    {
        "author": "韓駒",
        "paragraphs": [
            "去蜀初游楚，吾方十二三。",
            "無成今長大，送汝不勝慚。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一",
        "id": "6c0342f4-9e8e-40c1-870b-da29f638c99f"
    },
    {
        "author": "韓駒",
        "paragraphs": [
            "還家儻無事，莫負故園春。",
            "衣錦兒嬉爾，從來笑買臣。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其二",
        "id": "00bc70ed-caa6-442e-861f-4efb36e2410d"
    },
    {
        "author": "韓駒",
        "paragraphs": [
            "艤舟不能前，已復日西没。",
            "贈子以幽蘭，秋風正披拂。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其三",
        "id": "32c98335-1b28-429d-81ae-b21bd0f8dbf5"
    },
    {
        "author": "韓駒",
        "paragraphs": [
            "野宿月團欒，風餐氣蕭颯。",
            "從來對牀地，只今懸一榻。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其四",
        "id": "cf63ef23-9a17-405b-a3c1-ad9bc421bcb6"
    },
    {
        "author": "韓駒",
        "paragraphs": [
            "入蜀尋幽迹，應先到浣花。",
            "誠知錦城樂，亦記早還家。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其五",
        "id": "aff129a1-f6a7-44df-bebe-2c9bcd806fb3"
    },
    {
        "author": "韓駒",
        "paragraphs": [
            "魚游因餌得，鳥困坐黐黏。",
            "顧我今如此，空懷石井鹽。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其六",
        "id": "e2156249-c400-4d7e-b265-640897626807"
    },
    {
        "author": "韓駒",
        "paragraphs": [
            "逢年要力耕，善舞須長袖。",
            "北山休移文，南山歸種豆。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其七",
        "id": "39242939-11a7-4ce2-9ffc-a33c7d06f546"
    },
    {
        "author": "韓駒",
        "paragraphs": [
            "一棹送君歸，酒醒秋江午。",
            "正是蓴鱸時，思君在何許。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其八",
        "id": "79d8dc48-a1e5-4a1d-8759-81a7e598dfe9"
    },
    {
        "author": "韓駒",
        "paragraphs": [
            "明月落帆時，荒山孤夜夜。",
            "回首白雲飛，吾親在其下。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其九",
        "id": "209428bb-1e69-4c48-9837-6a512a9021fb"
    },
    {
        "author": "韓駒",
        "paragraphs": [
            "客行宜努力，時亦近醇醪。",
            "一盞熏人醉，雲安米正淘。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一○",
        "id": "e75f4075-7d4c-4166-bf62-c6bdb6f50e0d"
    },
    {
        "author": "韓駒",
        "paragraphs": [
            "爾去逢諸父，髯霜貎渥丹。",
            "貧窮宜此報，冨貴却難安。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一一",
        "id": "1ed5e591-2e01-4bc1-8ff2-8286268d2e7f"
    },
    {
        "author": "韓駒",
        "paragraphs": [
            "揚州十里春，峨嵋半輪月。",
            "兹游真不凡，詩成想清絕。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一二",
        "id": "f5492ecf-c1ba-430c-ad0b-e798ca230ca1"
    },
    {
        "author": "韓駒",
        "paragraphs": [
            "吾祖屯田公，遺書悉安在。",
            "爲我謝諸兄，蠧魚時一曬。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一三",
        "id": "badd4a4e-8054-4daf-9207-154b88a2453e"
    },
    {
        "author": "韓駒",
        "paragraphs": [
            "故山不可到，歸夢到天池。",
            "想見山中叟，磨崖待我詩。"
        ],
        "title": "曾大父有詩云三春拂榻花黏袖午夜淘丹月在池舍弟子飛歸蜀與語及此因取爲韻  其一四",
        "id": "5821bb7b-eb51-493e-b0e2-e0c020952831"
    },
    {
        "author": "韓駒",
        "paragraphs": [
            "此身不擬墮塵緣，長恐驚鴻落響弦。",
            "蹋盡世間千澗壑，歸來胸次一山川。",
            "深宮木末猶秋色，故國天涯只暮烟。",
            "憑仗道人分石甃，要看庭下玉龍旋。"
        ],
        "title": "次韻參寥  其一",
        "id": "29c291b5-7197-42e3-9ff6-16fe113e846d"
    },
    {
        "author": "韓駒",
        "paragraphs": [
            "且向家山一笑懽，從來烈士直如弦。",
            "君今振錫歸千頃，我亦收身入兩川。",
            "短世驚人如掣電，浮雲過眼亦飛烟。",
            "何當與子超塵域，下視紛紛蟻磨旋。"
        ],
        "title": "次韻參寥  其二",
        "id": "7f93a788-7fcc-4d49-8bbf-7ff760a50823"
    },
    {
        "author": "韓駒",
        "paragraphs": [
            "定林何有惟脩竹，急喚清樽趁午陰。",
            "曲檻以南青嶂合，高堂其上白雲深。",
            "人猶未識官曹意，風自能披我輩襟。",
            "是夜琴彈醉翁操，笑呼明月作知音。"
        ],
        "title": "游定林寺",
        "id": "8ab88949-5a33-4a39-8133-6abe26968086"
    },
    {
        "author": "韓駒",
        "paragraphs": [
            "有弟留南楚，經年不寄書。",
            "天涯數行淚，獨對鶺鴒圖。"
        ],
        "title": "題鶺鴒圖",
        "id": "8ceb8afa-48d7-4b8f-90d7-6fd02b2878a6"
    },
    {
        "author": "韓駒",
        "paragraphs": [
            "豈有青雲士，而居絳帳間。",
            "諸生獨何事，不上會稽山。"
        ],
        "title": "題絳帳圖",
        "id": "82720479-2a4e-4ddf-9dda-c0e4eaf9f165"
    },
    {
        "author": "韓駒",
        "paragraphs": [
            "縣郭連青竹，人家蔽綠蘿。",
            "地偏春事少，山迥夕陽多。",
            "暗水批崖出，輕舠掠岸過。",
            "傳呼細扶柁，吾老怯風波。"
        ],
        "title": "泰興道中",
        "id": "657d38fb-a5fd-4e0d-95ff-06da10b01733"
    },
    {
        "author": "韓駒",
        "paragraphs": [
            "雪如羞明夜方密，風似擺花春更多。",
            "竟日吟詩安用許，今朝止酒奈寒何。"
        ],
        "title": "偶書",
        "id": "c747f55a-ec30-4030-8ca1-f419f68f7ff0"
    },
    {
        "author": "韓駒",
        "paragraphs": [
            "寂寂黄山處士居，空林急雪鳥相呼。",
            "不知此子何由見，歸與先生作畫圖。"
        ],
        "title": "題畫雪雀  其一",
        "id": "3165858a-62a4-41a7-9910-28e3d3f6b484"
    },
    {
        "author": "韓駒",
        "paragraphs": [
            "只畫山禽依雪竹，斯人用意復誰知。",
            "肯來禁籞圖神爵，應已傳呼作畫師。"
        ],
        "title": "題畫雪雀  其二",
        "id": "b104356b-0a9b-45bb-8e9a-0c7aa3bc5536"
    },
    {
        "author": "韓駒",
        "paragraphs": [
            "著葉團青蓋，開花炷寶熏。",
            "遙知三徑馥，尚隔數家聞。",
            "但取芳菲襲，無勞灌溉勤。",
            "藉令搖落盡，子自有清芬。"
        ],
        "title": "題王充道清芬亭亭前瑞香花數百本",
        "id": "2fdc94b6-cfc2-4d30-8dfd-8dbcb95b44fa"
    },
    {
        "author": "韓駒",
        "paragraphs": [
            "上人歸去家何許，萬竹深圍一把茆。",
            "蹋盡叢林參白足，却來江檻俯青郊。",
            "夜階蔌蔌風翻籜，春路冥冥雨放梢。",
            "肯拚清陰分百十，暮年思與子論交。"
        ],
        "title": "智勇師歸永嘉自言所居在萬竹間乞詩送行",
        "id": "97eaef06-f14a-4e9f-b9b2-a828db86f245"
    },
    {
        "author": "韓駒",
        "paragraphs": [
            "風烟錯漠路崎崯，倦客羈臣淚滿襟。",
            "何事道人常把玩，只應無復去來心。"
        ],
        "title": "題修師陽關圖",
        "id": "9fd00cd0-bf64-4fa7-a8bd-15e2d6a33e99"
    },
    {
        "author": "韓駒",
        "paragraphs": [
            "王孫豈識田家趣，妙畫聊因好古收。",
            "惟有野人開卷笑，憶騎牛背下西疇。"
        ],
        "title": "題趙君發牧牛圖",
        "id": "5055c363-c61e-4fdf-a322-893772b27f50"
    },
    {
        "author": "韓駒",
        "paragraphs": [
            "石窌恩雖渥，潘輿恨已遙。",
            "南天丹旐濕，朔吹繐帷飄。",
            "不復迎船筍，驚聞引葬簫。",
            "九原封若斧，淚溢冶城潮。"
        ],
        "title": "李少愚母輓詩",
        "id": "2d3c96fc-dc92-44dd-b75f-148861d928de"
    },
    {
        "author": "韓駒",
        "paragraphs": [
            "斯文萬古照乾坤，削簡沉碑僅免燔。",
            "在處自應神物護，從來難爲俗人言。",
            "仙官下取餘無幾，夾壁深藏尚半存。",
            "異日亡書購三篋，吾知漢相有賢孫。"
        ],
        "title": "贈張景方",
        "id": "c5d715c3-b425-469f-8dc3-644df93666ac"
    },
    {
        "author": "韓駒",
        "paragraphs": [
            "曉出花光寺，雲沙照眼新。",
            "歸來看圖畫，借問若爲真。"
        ],
        "title": "題花光長老畫  其一",
        "id": "0bce2cce-524a-4709-b383-68b2aa7150f2"
    },
    {
        "author": "韓駒",
        "paragraphs": [
            "昨欲浮湘去，褰裳望九疑。",
            "清湘今入手，一棹更何之。"
        ],
        "title": "題花光長老畫  其二",
        "id": "0ead969f-c956-4e08-a227-a83112d6e3d7"
    },
    {
        "author": "韓駒",
        "paragraphs": [
            "時人會傍高門走，獨肯來游翰墨場。",
            "已有哲兄如叔度，定知吾子勝文強。",
            "長淮白浪搖春枕，故國青山接夜航。",
            "乞得功名歸遺母，未應深羨綠衣郎。"
        ],
        "title": "送黄若虚下第歸湖南",
        "id": "6c7b7bee-64ea-40ba-920d-31233ece4599"
    },
    {
        "author": "韓駒",
        "paragraphs": [
            "十載名山慣杖藜，清都直宿夢魂疑。",
            "卧聞長樂鐘聲近，尚憶寒山半夜時。"
        ],
        "title": "館中直宿書事  其一",
        "id": "1a8e8e3a-3b5a-4b65-82af-83dd38889ef9"
    },
    {
        "author": "韓駒",
        "paragraphs": [
            "北風吹馬襲貂裘，薄雪連雲凍未收。",
            "銀闕晝開禽鳥白，信知三館是瀛洲。"
        ],
        "title": "館中直宿書事  其二",
        "id": "5b4abb3c-8533-4516-92ec-ccd74680c51e"
    },
    {
        "author": "韓駒",
        "paragraphs": [
            "此身投老倦黄埃，傍水柴扉晚自開。",
            "百萬愁城攻不破，正須從事斬關來。"
        ],
        "title": "走筆謝人送酒",
        "id": "d466868d-9cd8-4327-a1d4-997b0f0a3895"
    },
    {
        "author": "韓駒",
        "paragraphs": [
            "暫謫人間去，羣仙莫浪猜。",
            "塵緣吾未斷，不是薄蓬萊。"
        ],
        "title": "留别館中諸公",
        "id": "29fdbc4b-f12f-4b32-a0f8-96a8c84e33c0"
    },
    {
        "author": "韓駒",
        "paragraphs": [
            "落日同騎款段游，倦依松石弄清流。",
            "蓬萊漢殿春分手，一笑相逢太華秋。"
        ],
        "title": "行至華陰呈舊同舍",
        "id": "11127ee0-ecad-44d4-a267-b43108f16828"
    },
    {
        "author": "韓駒",
        "paragraphs": [
            "少陵金粟堆前淚，歎息開元萬事空。",
            "今日我來愁又絕，更無松竹鳥呼風。"
        ],
        "title": "金粟堆",
        "id": "b2b1fa09-6e86-48fa-98d6-e69849614d54"
    },
    {
        "author": "韓駒",
        "paragraphs": [
            "致爾自何處，初來猶索騰。",
            "真宜少陵覓，未解柳州憎。",
            "婢喜常儲果，奴嗔屢掣繩。",
            "報君無一物，試爲斸寒藤。"
        ],
        "title": "謝人寄小胡孫",
        "id": "5069c377-8a0c-49ce-a186-46939fec7a9f"
    },
    {
        "author": "韓駒",
        "paragraphs": [
            "山西老將尚童顔，曾臂紅旗到賀蘭。",
            "今日樽前惆悵别，梨花風雨一枝寒。"
        ],
        "title": "醉中走筆留别楊將軍",
        "id": "36bd0e65-1df3-4198-8900-803fd43a6038"
    },
    {
        "author": "韓駒",
        "paragraphs": [
            "照水纖柯拂地明，東風初試舞腰輕。",
            "人間豈識長門恨，霧鬢烟鬟綰不成。"
        ],
        "title": "賦曲江禁柳",
        "id": "55b28ec9-bea1-4dd2-9f86-f4b682f707dd"
    },
    {
        "author": "韓駒",
        "paragraphs": [
            "欲問琴聰水鏡篇，朅來端爲著幽禪。",
            "五更下馬呼殘夢，數面成親似宿緣。",
            "伏腦憐君有犀骨，騰身笑我不鳶肩。",
            "白頭奔走襄陽道，空誦新詩憶浩然。"
        ],
        "title": "次韻思聰",
        "id": "27599c57-ac11-4d6a-abe2-8200ebce9460"
    },
    {
        "author": "韓駒",
        "paragraphs": [
            "北風吹日晝多陰，日暮擁階黄葉深。",
            "倦鵲繞枝翻凍影，飛鴻摩月墮孤音。",
            "推愁不去如相覓，與老無期稍見侵。",
            "顧藉微官少年事，病來那復一分心。"
        ],
        "title": "和李上舍冬日書事",
        "id": "0a31728c-2be8-4c33-9974-cc464572de7a"
    },
    {
        "author": "韓駒",
        "paragraphs": [
            "立玉干雲百尺高，晚年何事困鉛刀。",
            "看君眉宇真龍種，猶解横身戰雪濤。"
        ],
        "title": "謝人寄茶筅子",
        "id": "68dc60c5-4569-482f-80d1-76d7e577f31d"
    },
    {
        "author": "韓駒",
        "paragraphs": [
            "去年看曝石渠書，內酒均頒白玉腴。",
            "今日醉登延閣望，幾人回首憶窮途。"
        ],
        "title": "偶書二絕呈館中舊同舍  其一",
        "id": "41d6d812-d566-44ee-be77-c148c7c15063"
    },
    {
        "author": "韓駒",
        "paragraphs": [
            "御本曾看錦帕舒，醉驚飛閣上凌虛。",
            "而今卧病衡門底，自曬茆簷幾卷書。"
        ],
        "title": "偶書二絕呈館中舊同舍  其二",
        "id": "97235ea9-6217-4ac9-929f-0b94cd2afce5"
    },
    {
        "author": "韓駒",
        "paragraphs": [
            "翠華欲幸長生殿，立馬樓前待貴妃。",
            "尚覓君王一回顧，金鞍欲上故遲遲。"
        ],
        "title": "題明皇上馬圖",
        "id": "3039a508-4257-4c4e-b891-8d6ccdfb747a"
    },
    {
        "author": "韓駒",
        "paragraphs": [
            "慵便紗帽滑，病起葛衣輕。",
            "白露含花動，黄流带月清。",
            "思君開酒陣，是夕破愁城。",
            "但恐何平叔，常談笑老生。"
        ],
        "title": "次韻倪巨濟夏夜二首  其一",
        "id": "0714579f-0bb4-401d-95d3-74b5d036318c"
    },
    {
        "author": "韓駒",
        "paragraphs": [
            "卧病京華客，塵緣種種輕。",
            "共誰傾蓋舊，之子逼人清。",
            "筆倒三江水，詩專五字城。",
            "白頭聽諷誦，渾覺黑絲生。"
        ],
        "title": "次韻倪巨濟夏夜二首  其二",
        "id": "00d59fa5-2377-45b9-80a2-3f5cb4da3c81"
    },
    {
        "author": "韓駒",
        "paragraphs": [
            "東游兩見鶴林春，晚愧先生作並鄰。",
            "罇俎每留倉猝客，典型猶識老成人。",
            "繫舟一笑都門外，賣劍歸耕潁水濱。",
            "意氣年來類兒女，别離不覺淚横巾。"
        ],
        "title": "送蘇世美東歸  其一",
        "id": "f1021b6d-3c4e-4982-b082-946784d92e45"
    },
    {
        "author": "韓駒",
        "paragraphs": [
            "京口尋山毎見攜，鶴林問法更追隨。",
            "本無物累那成癖，肯借人書未必癡。",
            "食粥往年容乞米，一罇今日細論詩。",
            "邗溝好去春風暖，莫忘椎冰共載時。"
        ],
        "title": "送蘇世美東歸  其二",
        "id": "d5bcd2f1-81b3-49e3-9a70-b12e40614594"
    },
    {
        "author": "韓駒",
        "paragraphs": [
            "公才豈止劇曹郎，肯向明時氏庾倉。",
            "會有綾衾趨漢署，不須錦纜繫吳檣。",
            "青箱教子書千卷，白髪思親天一方。",
            "看我飄然五湖去，棧羊篩酒送歸艎。"
        ],
        "title": "次韻蘇文饒待舟書事",
        "id": "e714af28-3dc9-414b-945a-7938ebd0981a"
    },
    {
        "author": "韓駒",
        "paragraphs": [
            "長年眼力怯看書，每見先生愧腹虚。",
            "猶覺是身多净業，欲投禪客問真如。",
            "向來水馹分襟罷，常記河梁握手初。",
            "從此論交同畢杜，巷南巷北莫相疏。"
        ],
        "title": "次韻蘇彦師見寄",
        "id": "1be3576d-9095-492e-8ad3-98c1f7917814"
    },
    {
        "author": "韓駒",
        "paragraphs": [
            "北窗欹枕雨濛濛，夢破青山落眼中。",
            "喚取隱居來此住，人間却有萬松風。"
        ],
        "title": "題萬松亭  其一",
        "id": "54060e87-8a90-43d5-9ce2-b3188634af74"
    },
    {
        "author": "韓駒",
        "paragraphs": [
            "老夫愛此摩雲幹，欲下黄岡尚據鞍。",
            "一疋猶無好東絹，憑誰貎出萬松看。"
        ],
        "title": "題萬松亭  其二",
        "id": "2d6ce879-865f-46c2-b80e-6c575b4347d8"
    },
    {
        "author": "韓駒",
        "paragraphs": [
            "淺黛依依臨水笑，挼藍脉脉抱山流。",
            "他年定作寒溪夢，夢載支郎雪滿舟。"
        ],
        "title": "道中絕句  其一",
        "id": "79fdd3a8-3b75-4232-b26c-d5508eff6250"
    },
    {
        "author": "韓駒",
        "paragraphs": [
            "野岸黄榆三萬栽，枯根斷處水容開。",
            "隋堤二月春如許，看取柔條拂面來。"
        ],
        "title": "道中絕句  其二",
        "id": "f476b55a-da47-49bf-9530-30c66be895db"
    },
    {
        "author": "韓駒",
        "paragraphs": [
            "青羅带上玉花飛，不用天山一尺圍。",
            "欲上釣船沙際宿，前旌何苦喚人歸。"
        ],
        "title": "道中絕句  其三",
        "id": "4b72c942-2359-4fc8-b194-568f7dcb6d0e"
    },
    {
        "author": "韓駒",
        "paragraphs": [
            "山居有幽事，小雪破梅心。",
            "的皪明陰壑，玲瓏挂晚林。",
            "吹香撩遠興，弄影慰孤斟。",
            "剩欲留長在，霜枝半不禁。"
        ],
        "title": "梅花八首  其一",
        "id": "4d56f2ab-680d-4f49-b798-7efa138fd0b1"
    },
    {
        "author": "韓駒",
        "paragraphs": [
            "蔕是團青蠟，花非刻素紈。",
            "直言南雪少，猶自北枝寒。",
            "白髪遲明折，清香带暝看。",
            "有情亭午日，慎莫苦摧殘。"
        ],
        "title": "梅花八首  其二",
        "id": "9c8ba321-79c0-411d-95bf-596409441ac8"
    },
    {
        "author": "韓駒",
        "paragraphs": [
            "的皪林間白，風霜莫浪催。",
            "江南春不雪，似是一枝梅。"
        ],
        "title": "梅花八首  其三",
        "id": "e5d8b14b-1523-4d82-819e-27666fa70048"
    },
    {
        "author": "韓駒",
        "paragraphs": [
            "雪裏尋梅蕊，多應傍水開。",
            "那知是花處，但覓暗香來。"
        ],
        "title": "梅花八首  其四",
        "id": "7727f4af-2264-4bf8-b05b-c70f9d16b074"
    },
    {
        "author": "韓駒",
        "paragraphs": [
            "江南歲晚雪漫漫，磵谷梅花巧耐寒。",
            "幸有幽香當供給，不辭三載滯西安。"
        ],
        "title": "梅花八首  其五",
        "id": "0255b656-6d6a-4a4b-99c1-4b128c6185cd"
    },
    {
        "author": "韓駒",
        "paragraphs": [
            "雲根細路繞溪斜，日出烟銷水見沙。",
            "只度關山魂已斷，何須疏雨濕梅花。"
        ],
        "title": "梅花八首  其六",
        "id": "561d335e-ebf9-4335-b273-71f0284b1584"
    },
    {
        "author": "韓駒",
        "paragraphs": [
            "籃輿曉入關山路，玉節珠旛次第開。",
            "白髪微官何用許，似憐身出道山來。"
        ],
        "title": "梅花八首  其七",
        "id": "8f10b280-5468-4779-8d82-6d9e9fc6aa42"
    },
    {
        "author": "韓駒",
        "paragraphs": [
            "漢宮鉛粉浄無痕，蠟點寒梢水畔村。",
            "忍犯雪霜凌竹栢，尚憑風月弔蘭蓀。",
            "騷人折去清詩健，驛使持歸舊典存。",
            "病眼渾驚春思早，一枝聊洗畫圖昏。"
        ],
        "title": "梅花八首  其八",
        "id": "8ba40a51-6d6a-45ba-8c9e-de61e7fd487e"
    },
    {
        "author": "韓駒",
        "paragraphs": [
            "汴水日馳三百里，扁舟東下便開帆。",
            "旦辭杞國風微北，夜泊寧陵月正南。",
            "老樹挾霜鳴窣窣，寒花垂露落毿毿。",
            "茫然不悟身何處，水色天光共蔚藍。"
        ],
        "title": "夜泊寧陵",
        "id": "da7e3923-84fa-41f1-8923-e9b0361301f0"
    },
    {
        "author": "韓駒",
        "paragraphs": [
            "霅溪居士買山圖，碧玉峰前碧玉湖。",
            "中有一丘容我老，暮年居士肯分無。"
        ],
        "title": "題申居士霅溪圖",
        "id": "b42154f1-2e1a-415a-b9b5-83672463df78"
    },
    {
        "author": "韓駒",
        "paragraphs": [
            "皇華使者下滄洲，十載題輿記舊游。",
            "欲信隨車翻雨脚，請看轉漕跋船頭。",
            "飛騰已入西清殿，徙倚猶尋北固樓。",
            "肯與故人躋石徑，松風聲裏度鳴騶。"
        ],
        "title": "同趙發運游甘露寺",
        "id": "0b9501c0-a310-4eb1-8967-fb56cb778562"
    },
    {
        "author": "韓駒",
        "paragraphs": [
            "三年逐客卧江臯，自與田翁酌小槽。",
            "飲慣茆柴諳苦硬，不知如蜜有香醪。"
        ],
        "title": "庚子年還朝飲酒六絕句  其一",
        "id": "f9becb2c-cbb5-463f-8492-5c29ba081081"
    },
    {
        "author": "韓駒",
        "paragraphs": [
            "往時看曝石渠書，內酒均頒白玉腴。",
            "落魄十年無復醉，因公今日識官壺。"
        ],
        "title": "庚子年還朝飲酒六絕句  其二",
        "id": "42498809-c7e4-4483-95d6-471fb24ecde6"
    },
    {
        "author": "韓駒",
        "paragraphs": [
            "漢閣重來鬢已蒼，故交強半上鵷行。",
            "鳴鞭送與黄封酒，似喚幽人入醉鄉。"
        ],
        "title": "庚子年還朝飲酒六絕句  其三",
        "id": "92ff1ab7-4313-4215-ad9b-e65f8c4a8e8f"
    },
    {
        "author": "韓駒",
        "paragraphs": [
            "愛酒淵明愛也無，無人爲我著錢沽。",
            "起呼老瓦嘗官醖，一炷寒燈夜自娱。"
        ],
        "title": "庚子年還朝飲酒六絕句  其四",
        "id": "90038e49-8f8d-4226-b702-9c948dcaab4d"
    },
    {
        "author": "韓駒",
        "paragraphs": [
            "舊聞西國蒲萄酒，走送柴門不待求。",
            "飲罷愁城無處立，故應一斗直凉州。"
        ],
        "title": "庚子年還朝飲酒六絕句  其五",
        "id": "45d9dde6-b37b-4326-8760-69a6c3b2c556"
    },
    {
        "author": "韓駒",
        "paragraphs": [
            "五侯池沼卷東風，釀作真珠滴小紅。",
            "但怪外邊春色曉，濃華都在沁園中。"
        ],
        "title": "庚子年還朝飲酒六絕句  其六",
        "id": "ab27429d-6049-4ca1-b076-c180aeca4364"
    },
    {
        "author": "韓駒",
        "paragraphs": [
            "古畫仍藏古錦囊，故人攜得自瞿塘。",
            "僰僮莋馬應羞見，羌戶方調兩驌驦。"
        ],
        "title": "題韓幹畫馬",
        "id": "ccf55764-dfea-4ffe-9532-de8f06faf113"
    },
    {
        "author": "韓駒",
        "paragraphs": [
            "好去凌空錫杖飛，鳳林關外道場稀。",
            "莫言衲子籃無底，盛取江南骨董歸。"
        ],
        "title": "送海常化士  其一",
        "id": "fbc97b31-d7a1-4ffe-89ba-9c23a73bf071"
    },
    {
        "author": "韓駒",
        "paragraphs": [
            "鉢囊空去莫言貧，會見吹毛本分人。",
            "乞得金多未爲貴，歸來著眼看家珍。"
        ],
        "title": "送海常化士  其二",
        "id": "1b8420de-4c63-42f8-9530-35cfed4138ad"
    },
    {
        "author": "韓駒",
        "paragraphs": [
            "杜陵窮老覓榿栽，不似何郎種笛材。",
            "三徑莫憂荒草合，一樽如與故人開。",
            "未堪急雨枝枝打，便有幽禽日日來。",
            "坐誦東坡食無肉，詩腸日午轉饑雷。"
        ],
        "title": "次韻何文縝種竹",
        "id": "96e270a7-6554-4a9d-aec4-0f8735989efc"
    },
    {
        "author": "韓駒",
        "paragraphs": [
            "七歲瀾翻數萬言，饑鷹引子望騰鶱。",
            "時平不用甘羅輩，寂寞提書歸故園。"
        ],
        "title": "虞童子七歲能誦書部使者聞諸朝既至京師會更制不果試其歸也以二小詩送之  其一",
        "id": "bb173611-d251-4884-aa22-5c950223f937"
    },
    {
        "author": "韓駒",
        "paragraphs": [
            "不作西京童子郎，時人已自識黄香。",
            "還家更誦五千卷，十八重來詣太常。"
        ],
        "title": "虞童子七歲能誦書部使者聞諸朝既至京師會更制不果試其歸也以二小詩送之  其二",
        "id": "4c0c7c18-cc8f-457e-ba19-ba37d6f4c5b9"
    },
    {
        "author": "韓駒",
        "paragraphs": [
            "海上飛來百尺山，三呼萬歲亦迎鑾。",
            "春連禁籞常年早，夜近清都特地寒。",
            "不見星橋開鐵鎖，似聞雷鼓落銅丸。",
            "起呵凍筆哦詩罷，月傍蓬萊漢閣殘。"
        ],
        "title": "次韻李希聲館中上元直宿",
        "id": "24939187-7a7b-4fc1-af23-230bd9622cf8"
    },
    {
        "author": "韓駒",
        "paragraphs": [
            "已對丹墀眼尚生，金莖曉露逼人清。",
            "非關董相三篇切，自是重華四目明。",
            "勇似風摧山嶽勢，罷如雷卷海波聲。",
            "曾叨應奉宮門外，老去空驚歲籥更。"
        ],
        "title": "次韻王給事觀殿試唱名  其一",
        "id": "1d39c12e-9628-467b-b8a2-96003ed52838"
    },
    {
        "author": "韓駒",
        "paragraphs": [
            "馬革包尸誓此生，豈知今日塞塵清。",
            "強隨舉子論兵要，直爲君王下詔明。",
            "老將猶能賈餘勇，少年未分怯先聲。",
            "元戎十乘他時事，莫厭邊亭夜報更。"
        ],
        "title": "次韻王給事觀殿試唱名  其二",
        "id": "686831ed-e104-4ae8-a52c-ad34cf60937e"
    },
    {
        "author": "韓駒",
        "paragraphs": [
            "漠漠春雲晚自生，廣寒宮裏未爲清。",
            "花深曲水潺湲出，柳暗長廊朧𦝰明。",
            "月近頻移鳷鵲影，庭空自樂鳥烏聲。",
            "此時欲寄王摩詰，字字煩君子細更。"
        ],
        "title": "次韻王給事觀殿試唱名  其三",
        "id": "18eb1fbd-4cf2-4d94-b182-37cbd0932233"
    },
    {
        "author": "韓駒",
        "paragraphs": [
            "集英春殿唱諸生，日轉觚稜曉色清。",
            "近侍皆分金带赤，內人爭看雪衣明。",
            "罷朝詔賜羣公坐，合殿歡傳萬歲聲。",
            "我老倦隨宮漏永，江南歸去聽鼉更。"
        ],
        "title": "次韻王給事觀殿試唱名  其四",
        "id": "205c6a96-143a-4841-bc88-f0fd144c2d9c"
    },
    {
        "author": "韓駒",
        "paragraphs": [
            "坐看連名策太常，青雲穩上不須忙。",
            "盡收騏驥無中駟，别揀楩柟有豫章。",
            "玉殿桂留今日影，瓊林花記昔年香。",
            "聞君補吏成都去，更與重尋舊草堂。"
        ],
        "title": "先大夫元豐間及進士第榮州伯父喜而賦詩宣和四年信道兄登科某時爲著作郎侍立集英殿與觀唱名未幾信道兄調而歸某謹次伯父韻以送之",
        "id": "69186b50-2d0c-44be-8eaf-d7f50ac026b7"
    },
    {
        "author": "韓駒",
        "paragraphs": [
            "百里煙雲墮目中，天戈直擣大槐宮。",
            "已煩寵數褒申伯，更遣羌戎識晉公。",
            "玉帳旌旗皆喜色，鐵林鼓吹自春風。",
            "應磨萬丈燕山石，獨攬宣和第一功。"
        ],
        "title": "送王左丞宣撫河北",
        "id": "d33f12a3-4a7b-4326-be5d-3796c9c1859b"
    },
    {
        "author": "韓駒",
        "paragraphs": [
            "歸老江湖久自盟，睡餘且復對空枰。",
            "重來內閣人初健，慣蹋天街馬不驚。",
            "已喜劉歆分七略，尚傳韓愈誨諸生。",
            "太平潤色須公等，應許吾兼吏隱名。"
        ],
        "title": "次韻翁監再來館中",
        "id": "9a9654e9-afb0-4426-b033-a50743483570"
    },
    {
        "author": "韓駒",
        "paragraphs": [
            "君王妙畫出神機，弱翅爭巢並語時。",
            "想見春風鳷鵲觀，一雙飛占萬年枝。",
            "舍人簪筆上蓬山，輦路春風從駕還。",
            "天上飛來兩烏鵲，爲傳喜色到人間。"
        ],
        "title": "臣𣓨以御畫鵲示臣某謹再拜稽首賦詩",
        "id": "3ff1a7bc-889f-4b5c-9b88-6eefe81328c1"
    },
    {
        "author": "韓駒",
        "paragraphs": [
            "祇園寺裏長連榻，衲被蒙頭坐五年。",
            "忽憶山中有尊宿，欲來言下覓真詮。",
            "蕭蕭野店雲生鉢，渺渺江津月入船。",
            "一段孤湖千里去，不知何事苦參禪。"
        ],
        "title": "送權師謁蒋山華藏二長老",
        "id": "2d1ecd0e-5ceb-48b0-a8d0-6c58904e2ffc"
    },
    {
        "author": "韓駒",
        "paragraphs": [
            "早學湯休句，中參魯祖禪。",
            "舉花曾有省，持鉢尚隨緣。",
            "雪滿商山屨，風號灞水船。",
            "誰憐功行苦，乞與一囊錢。"
        ],
        "title": "送聰師往蜀中乞錢",
        "id": "d8c40a58-2ac9-4e13-b969-6509f68a1659"
    },
    {
        "author": "韓駒",
        "paragraphs": [
            "百千燈射水精簾，尚覺游人意未厭。",
            "多病只思田舍樂，夜歸烟火望茆簷。"
        ],
        "title": "次韻館中上元游葆真宮觀燈  其一",
        "id": "92893153-5bf7-4475-be2d-dc5b7dd175ce"
    },
    {
        "author": "韓駒",
        "paragraphs": [
            "玉作芙蕖院院明，博山香度小峥嶸。",
            "直言水北人稀到，也有槃姍勃窣行。"
        ],
        "title": "次韻館中上元游葆真宮觀燈  其二",
        "id": "5a7a7b19-165c-4d38-b2ee-4ef01f3b5898"
    },
    {
        "author": "韓駒",
        "paragraphs": [
            "鴨綠未全生曲沼，鵝黄先已上柔柯。",
            "故應春物撩詩思，白髪明朝一倍多。"
        ],
        "title": "次韻館中上元游葆真宮觀燈  其三",
        "id": "c2e7313a-a918-4c19-b99e-c44ba56d0fec"
    },
    {
        "author": "韓駒",
        "paragraphs": [
            "開卷愛公如李益，解言明月逐人來。",
            "多情如共春流轉，刻燭題詩又一回。"
        ],
        "title": "次韻館中上元游葆真宮觀燈  其四",
        "id": "ccc96233-411d-445b-9961-c1eb3e09104a"
    },
    {
        "author": "韓駒",
        "paragraphs": [
            "澹澹新粧带淺啼，催車只待日平西。",
            "驊騮也自知人意，散入千花了不嘶。"
        ],
        "title": "次韻館中上元游葆真宮觀燈  其五",
        "id": "e9ae31c4-75da-4427-9e93-ac65474966e6"
    },
    {
        "author": "韓駒",
        "paragraphs": [
            "十載扁舟自在閑，帝城春物不相關。",
            "却因久住蓬萊閣，贏得年年看綠山。"
        ],
        "title": "過左掖門馬上口占",
        "id": "ddbafe3c-80e2-4c83-b29f-1b4324c217e3"
    },
    {
        "author": "韓駒",
        "paragraphs": [
            "去蜀且萬里，尋師踰十年。",
            "初猶學搜句，老漸欲参禪。",
            "晏坐蒲團破，游方草屨穿。",
            "還家何所得，笑上峽中船。"
        ],
        "title": "蜀僧法聰率然叩門乞詩送行",
        "id": "88c2df86-1738-4920-a27f-806313cadddf"
    },
    {
        "author": "韓駒",
        "paragraphs": [
            "客舍秋來憶舊居，一帆歸去落東吳。",
            "他年寄我新詩句，即是雲棲小築圖。"
        ],
        "title": "申應時卜居京口名之曰雲棲又曰小築乞詩送行  其一",
        "id": "781b46c3-ae17-4abd-901f-7852dd63144a"
    },
    {
        "author": "韓駒",
        "paragraphs": [
            "不分西津亭下石，二年輸與白鷗眠。",
            "而今更恨申居士，占斷旁邊著釣船。"
        ],
        "title": "申應時卜居京口名之曰雲棲又曰小築乞詩送行  其二",
        "id": "d073c3a6-a3d4-40a5-aa8a-03aae5fb3718"
    },
    {
        "author": "韓駒",
        "paragraphs": [
            "舊德凋零盡，惟公尚典型。",
            "遂無宣室對，徒有景鐘銘。",
            "志欲兼三代，文皆刺六經。",
            "何由瞻傅說，但覓泰階星。"
        ],
        "title": "故樞密鄭公輓詞  其一",
        "id": "08e39b51-2af7-4a79-8179-7376c7568619"
    },
    {
        "author": "韓駒",
        "paragraphs": [
            "義苑曾深入，詞源更力探。",
            "經綸黄閣再，宥密紫樞三。",
            "盛德今誰似，高名古所慚。",
            "傷心舊賓客，望哭府潭潭。"
        ],
        "title": "故樞密鄭公輓詞  其二",
        "id": "2a27c98c-044e-41b4-9cc7-bf11fc6bec13"
    }
]