[
    {
        "author": "釋子淳",
        "paragraphs": [
            "今日重來坐暖霞，故人笑謂老年華。",
            "劫空別有壺春在，雲對青山興莫涯。"
        ],
        "title": "和張伯威見寄",
        "id": "33571392-1617-4c71-bd44-e14295c90c25"
    },
    {
        "author": "釋子淳",
        "paragraphs": [
            "休將水乳試鵝王，妙識醇醨別有方。",
            "本地不消春氣力，靈枝劫外有餘芳。"
        ],
        "title": "和章陽叔見寄二首  其一",
        "id": "070b39ef-5b64-46c2-8be0-b22e16165d63"
    },
    {
        "author": "釋子淳",
        "paragraphs": [
            "師曠離婁不我徒，昭然罔象得玄珠。",
            "心萌口擬成途轍，底事圓明異有無。"
        ],
        "title": "和章陽叔見寄二首  其二",
        "id": "a294cb51-e14f-4ee4-92f4-56a4749b74a3"
    },
    {
        "author": "釋子淳",
        "paragraphs": [
            "妙句靈然溢目寒，幽微旨趣曾還難。",
            "相逢更問無絃曲，風入松梢不在彈。"
        ],
        "title": "酬時于叔",
        "id": "015b6de8-aec1-469a-a956-2b6c2560e7a0"
    },
    {
        "author": "釋子淳",
        "paragraphs": [
            "乾坤之內，宇宙之間。",
            "要有一寶，秘在形山。"
        ],
        "title": "偈五首  其一",
        "id": "681d6daf-f4c4-40e1-a68e-98452c6012c2"
    },
    {
        "author": "釋子淳",
        "paragraphs": [
            "我宗有語句，金刀剪不開。",
            "深深玄妙旨，玉女夜懷胎。"
        ],
        "title": "偈五首  其二",
        "id": "b2858a93-3202-4965-978f-d04177fccfed"
    },
    {
        "author": "釋子淳",
        "paragraphs": [
            "亭亭日午猶虧半，寂寂三更尚未圓。",
            "六戶不曾知暖意，往來常在三更前。"
        ],
        "title": "偈五首  其三",
        "id": "6561173b-9f3c-489b-acd5-e327c1cdaede"
    },
    {
        "author": "釋子淳",
        "paragraphs": [
            "寶月流輝，澄潭布影。",
            "水無蘸月之意，月無分照之心。",
            "水月兩忘，方可稱斷。"
        ],
        "title": "偈五首  其四",
        "id": "621b9f75-8347-49bc-b24b-cc445cf4a272"
    },
    {
        "author": "釋子淳",
        "paragraphs": [
            "日照孤峰翠，月臨溪水寒。",
            "祖師玄妙訣，莫向寸心安。"
        ],
        "title": "偈五首  其五",
        "id": "ba7a6f7c-d9f6-495c-bce9-5038e714ff2f"
    },
    {
        "author": "釋子淳",
        "paragraphs": [
            "妙相圓明不可親，奴兒婢子自殷勤。",
            "指天指地稱尊大，也是傳言送語人。"
        ],
        "title": "頌古一○一首  其一",
        "id": "3107dc2a-9526-42f1-b691-a55d4993f04e"
    },
    {
        "author": "釋子淳",
        "paragraphs": [
            "相好巍巍大丈夫，一生無智恰如愚。",
            "從來佛祖猶難望，地獄天堂豈可拘。"
        ],
        "title": "頌古一○一首  其二",
        "id": "d313c58d-5d9c-4aec-b608-e89acf1bc077"
    },
    {
        "author": "釋子淳",
        "paragraphs": [
            "卓爾難將正眼窺，迴超今古類難齊。",
            "苔封古殿無人侍，月鎖蒼梧鳳不棲。"
        ],
        "title": "頌古一○一首  其三",
        "id": "b1c597ef-e031-46a4-9763-40cb2ab24fa8"
    },
    {
        "author": "釋子淳",
        "paragraphs": [
            "木人來問青霄路，石女年尊似不聞。",
            "攜手相將歸故國，暮山岌岌鎖重雲。"
        ],
        "title": "頌古一○一首  其四",
        "id": "7f5c1a8f-549e-46a7-8a76-64e6d58c76ed"
    },
    {
        "author": "釋子淳",
        "paragraphs": [
            "玄微及盡本翛然，若謂渠閑萬八千。",
            "月印澄江魚不見，釣人何必更拋筌。"
        ],
        "title": "頌古一○一首  其五",
        "id": "4e8ea8b3-d8ac-4e99-a606-557757e161d9"
    },
    {
        "author": "釋子淳",
        "paragraphs": [
            "垂手還他作者機，尋常語裏布鎗旗。",
            "重詢擬進歸方丈，一句分明更不疑。"
        ],
        "title": "頌古一○一首  其六",
        "id": "c9404fa6-8277-4e91-9097-4613b3c26e0a"
    },
    {
        "author": "釋子淳",
        "paragraphs": [
            "白雲深處路難通，擬問蹤由已涉功。",
            "掛角羚羊無影跡，從容還落正偏中。"
        ],
        "title": "頌古一○一首  其七",
        "id": "0fb5cca0-a956-450e-b934-8c64487ca18d"
    },
    {
        "author": "釋子淳",
        "paragraphs": [
            "饑冷嫩草遙山去，渴飲寒泉曲澗回。",
            "放蕩不耕空劫地，暮天何用牧歌催。"
        ],
        "title": "頌古一○一首  其八",
        "id": "3ab060d6-c236-48e5-8eb4-b4d794d762b4"
    },
    {
        "author": "釋子淳",
        "paragraphs": [
            "王鞭高舉擊金門，引出珊瑚價莫論。",
            "迴古輪王全意氣，不彰寶印自然尊。"
        ],
        "title": "頌古一○一首  其九",
        "id": "9f2bd0fe-ff41-4b54-b6e8-efb661a24309"
    },
    {
        "author": "釋子淳",
        "paragraphs": [
            "偶爾垂言借問伊，知音爭使落今時。",
            "胡笳不犯宮商曲，玉笛橫時劫外吹。"
        ],
        "title": "頌古一○一首  其一○",
        "id": "c45b9989-6e5d-4eb3-9747-5f7f0f5d594b"
    },
    {
        "author": "釋子淳",
        "paragraphs": [
            "燒香人靜杳無聲，苔滿丹墀皓月明。",
            "入戶當堂慵正坐，出門尤懶下階行。"
        ],
        "title": "頌古一○一首  其一一",
        "id": "f4942baa-9ebd-4778-8c05-2ed99b3a910b"
    },
    {
        "author": "釋子淳",
        "paragraphs": [
            "白雲檻外思悠哉，密密金刀剪不開。",
            "幽洞不拘金鎖意，縱橫無繫去還來。"
        ],
        "title": "頌古一○一首  其一二",
        "id": "b98ee457-4ccf-442d-851c-dba345921a71"
    },
    {
        "author": "釋子淳",
        "paragraphs": [
            "家山歸到莫因循，竭力寅昏奉二親。",
            "機盡功忘恩義斷，便成不孝闡提人。"
        ],
        "title": "頌古一○一首  其一三",
        "id": "fa61d0e0-1a23-4687-a74e-6bd17630557d"
    },
    {
        "author": "釋子淳",
        "paragraphs": [
            "從來父子不相離，石女何勞更問伊。",
            "昨夜寒巖無影木，白雲深處露橫枝。"
        ],
        "title": "頌古一○一首  其一四",
        "id": "7943095b-1b99-498d-b2d0-0cf8edc1f0f8"
    },
    {
        "author": "釋子淳",
        "paragraphs": [
            "古路翛然倚太虛，行玄猶是涉崎嶇。",
            "不登鳥道雖爲妙，點撿將來已觸途。"
        ],
        "title": "頌古一○一首  其一五",
        "id": "1478565d-cf02-4f12-b0b5-0404fa6a3cfe"
    },
    {
        "author": "釋子淳",
        "paragraphs": [
            "鑊湯爐炭幾何般，地獄三途未苦酸。",
            "須信新豐親切語，袈裟之下莫顢頇。"
        ],
        "title": "頌古一○一首  其一六",
        "id": "9c9d5363-d08f-424e-96ed-0c1d8bcb65f9"
    },
    {
        "author": "釋子淳",
        "paragraphs": [
            "平地無端鑿陷坑，木橋拈起使人行。",
            "沉沉寒水如何渡，月夜金雞報五更。"
        ],
        "title": "頌古一○一首  其一七",
        "id": "48ba6edc-a59a-46d1-a03c-bba52c2d91c6"
    },
    {
        "author": "釋子淳",
        "paragraphs": [
            "本地靈明無一物，幾人認得黄金骨。",
            "扶鍬肩上便行時，大辯從來還若訥。"
        ],
        "title": "頌古一○一首  其一八",
        "id": "aef71531-8a08-4d36-8cbc-b66f00adb9fd"
    },
    {
        "author": "釋子淳",
        "paragraphs": [
            "當機一句玉珊珊，內外玲瓏溢目寒。",
            "無漏國中曾不住，月華影裡見應難。"
        ],
        "title": "頌古一○一首  其一九",
        "id": "7c5ddd9f-a3d2-4786-9fee-2dc3dbb12572"
    },
    {
        "author": "釋子淳",
        "paragraphs": [
            "蚌含明月珠生腹，龍擁深雲雨灑空。",
            "莫向平田翻巨浪，直須點點盡朝東。"
        ],
        "title": "頌古一○一首  其二○",
        "id": "639b0a76-a296-433e-b92a-5431c3939039"
    },
    {
        "author": "釋子淳",
        "paragraphs": [
            "威音那畔不能行，撒手還家懶問程。",
            "寢殿無人空寂寂，滿窗唯有月虛明。"
        ],
        "title": "頌古一○一首  其二一",
        "id": "fd3881bd-9820-4758-8c3d-c911384b303b"
    },
    {
        "author": "釋子淳",
        "paragraphs": [
            "歸家豈坐碧雲牀，出戶不行青草地。",
            "南北東西本自由，渠無向背那迴避。"
        ],
        "title": "頌古一○一首  其二二",
        "id": "4c6cdff1-54d5-4e4d-8d2e-44b57b5f10bf"
    },
    {
        "author": "釋子淳",
        "paragraphs": [
            "淘金豈假披沙得，不觸波瀾猶費力。",
            "露柱三更忽放光，此時未審何人識。"
        ],
        "title": "頌古一○一首  其二三",
        "id": "97e5d309-e5aa-424c-adf1-9234a81bdd11"
    },
    {
        "author": "釋子淳",
        "paragraphs": [
            "羣花未發梅先拆，萬木凋零柏轉奇。",
            "雲淡不彰節月影，煙輕那露引風枝。"
        ],
        "title": "頌古一○一首  其二四",
        "id": "4c1a58cf-b2f6-45a5-89d2-05b7fb3c4fc9"
    },
    {
        "author": "釋子淳",
        "paragraphs": [
            "巖脫雖有雲千頃，戶內殊無半夜燈。",
            "極目危巒今古秀，暮天斜照碧層層。"
        ],
        "title": "頌古一○一首  其二五",
        "id": "9b584214-e911-407a-88c3-95a318c1c192"
    },
    {
        "author": "釋子淳",
        "paragraphs": [
            "這般消息不尋常，蟾桂枝枝布遠香。",
            "昨夜姮娥呈巧妙，眼睛直上繡鴛鴦。"
        ],
        "title": "頌古一○一首  其二六",
        "id": "21853aa1-87b9-4cea-933d-4d2bc91d6dc0"
    },
    {
        "author": "釋子淳",
        "paragraphs": [
            "拾得疏慵非覺曉，寒山懶惰不知歸。",
            "聲前一句圓音美，物外三山片月輝。"
        ],
        "title": "頌古一○一首  其二七",
        "id": "a3f9a801-4cfd-462e-86fc-1e6e54f0081e"
    },
    {
        "author": "釋子淳",
        "paragraphs": [
            "海底龍吟雲雨潤，林中虎嘯谷風清。",
            "莫言滿路生荆棘，況是家貧少送迎。"
        ],
        "title": "頌古一○一首  其二八",
        "id": "dd27c8d0-65a8-40de-8c1b-c9ff4e9d0580"
    },
    {
        "author": "釋子淳",
        "paragraphs": [
            "太平鄉國路空賒，歸興悠悠思莫涯。",
            "撒手到家何所有，琉璃寶殿鎖蟾華。"
        ],
        "title": "頌古一○一首  其二九",
        "id": "b83a3844-fba4-44d7-af54-2df21e2c0c07"
    },
    {
        "author": "釋子淳",
        "paragraphs": [
            "月篩松影高低樹，日照池心上下天。",
            "赫赫炎空非卓午，團團秋夜不知圓。"
        ],
        "title": "頌古一○一首  其三○",
        "id": "6d2a2ac8-32c6-40e3-ab13-b76b5865e5df"
    },
    {
        "author": "釋子淳",
        "paragraphs": [
            "妙峰孤頂偏肥膩，天產靈苗不觸地。",
            "翠葉無風常自搖，清香那逐春光媚。"
        ],
        "title": "頌古一○一首  其三一",
        "id": "275444b9-02bc-4b00-b768-0bd2db76da31"
    },
    {
        "author": "釋子淳",
        "paragraphs": [
            "叉手須知已隔津，更重進步轉漂淪。",
            "頑銅若作黄金貨，祇可瞞他無眼人。"
        ],
        "title": "頌古一○一首  其三二",
        "id": "60847165-391d-4072-946d-36f661a294c6"
    },
    {
        "author": "釋子淳",
        "paragraphs": [
            "父子相逢眼倍明，靈苗叢裏坦然行。",
            "箇中若爲金毛子，已是鹽梅觸大羹。"
        ],
        "title": "頌古一○一首  其三三",
        "id": "7d7bb2ec-486c-494e-b806-97fd51507fe9"
    },
    {
        "author": "釋子淳",
        "paragraphs": [
            "一片靈明本妙圓，箇中非正亦非偏。",
            "寶峰瑞草無根蒂，不待春功色自鮮。"
        ],
        "title": "頌古一○一首  其三四",
        "id": "88cd03b4-6640-4620-8046-5a0f6615ebac"
    },
    {
        "author": "釋子淳",
        "paragraphs": [
            "曹溪源派古之今，意識徒將渡淺深。",
            "好是昔人游戲處，雖然入井不曾沉。"
        ],
        "title": "頌古一○一首  其三五",
        "id": "8fa0ff72-0fc5-4cf0-b550-43681d470b65"
    },
    {
        "author": "釋子淳",
        "paragraphs": [
            "前後三三不失宗，迥迢千聖數難窮。",
            "金剛腦後全軒露，疊疊青山鎖翠空。"
        ],
        "title": "頌古一○一首  其三六",
        "id": "f189483c-acd7-48ca-bcbd-cb88077426c9"
    },
    {
        "author": "釋子淳",
        "paragraphs": [
            "少林續焰事堪可，臘夜梅開雪後枝。",
            "黄蘗昔年曾有語，大唐國裏沒禪師。"
        ],
        "title": "頌古一○一首  其三七",
        "id": "9bac9c8f-0664-4670-8f92-95d3edda81a1"
    },
    {
        "author": "釋子淳",
        "paragraphs": [
            "带角披毛異類身，寒灰枯木眼中塵。",
            "雖然未曾先師意，爭奈臨行一著親。"
        ],
        "title": "頌古一○一首  其三八",
        "id": "a183c050-ff5f-4266-9efe-f5ec6c81b5e0"
    },
    {
        "author": "釋子淳",
        "paragraphs": [
            "多是從人學得來，一生空把口胡開。",
            "欲窮此片虛明地，七佛前前總不該。"
        ],
        "title": "頌古一○一首  其三九",
        "id": "052a48c5-2d64-4a66-896b-93cdcda2c1ba"
    },
    {
        "author": "釋子淳",
        "paragraphs": [
            "雖然答盡深深意，爭奈投機句未親。",
            "欲曾本來無垢的，更須入水見長人。"
        ],
        "title": "頌古一○一首  其四○",
        "id": "d5d6f37c-2b86-4f34-80e4-3c56ed9fdc2e"
    },
    {
        "author": "釋子淳",
        "paragraphs": [
            "寂光影裏現全身，貴異天然迥出倫。",
            "家富兒奴偏得力，夜分燈火照西鄰。"
        ],
        "title": "頌古一○一首  其四一",
        "id": "f3420451-97f3-41a2-84b5-5b76339c05ca"
    },
    {
        "author": "釋子淳",
        "paragraphs": [
            "海底泥牛耕白月，雲中木馬驟清風。",
            "胡僧懶捧西乾鉢，半夜乘舟過海東。"
        ],
        "title": "頌古一○一首  其四二",
        "id": "e0567c16-faf7-4413-8c02-7901fc459c0c"
    },
    {
        "author": "釋子淳",
        "paragraphs": [
            "芳草漫漫豈變秋，牧童白牯恣優游。",
            "異中有路人難見，卻謂騎牛不識牛。"
        ],
        "title": "頌古一○一首  其四三",
        "id": "b38e622d-71ad-4a31-bbe0-53b678c88e17"
    },
    {
        "author": "釋子淳",
        "paragraphs": [
            "月沉碧海龍非隱，霧鎖蒼梧鳳不知。",
            "劫外森森無影木，垂陰自有未萌枝。"
        ],
        "title": "頌古一○一首  其四四",
        "id": "ca263f67-0cb9-42ff-99c3-b4d730d5a1c3"
    },
    {
        "author": "釋子淳",
        "paragraphs": [
            "依依半月沉寒水，耿耿三星落碧巑。",
            "昔日雲巖曾漏泄，金輪王子寶花冠。"
        ],
        "title": "頌古一○一首  其四五",
        "id": "b3588924-70a9-4d2c-bf90-1632d9ab8de5"
    },
    {
        "author": "釋子淳",
        "paragraphs": [
            "身光熾盛相巍巍，妙手如何彩繪伊。",
            "休問僧繇吳道士，志公佗日不能知。"
        ],
        "title": "頌古一○一首  其四六",
        "id": "827ce9d1-aa64-4a6b-bba8-854034977451"
    },
    {
        "author": "釋子淳",
        "paragraphs": [
            "腥臊紅爛不堪親，觸動輕輕血污身。",
            "何事杳無人著價，爲伊非是世間珍。"
        ],
        "title": "頌古一○一首  其四七",
        "id": "dbb420d0-6096-45a9-9717-27005ed17da8"
    },
    {
        "author": "釋子淳",
        "paragraphs": [
            "家家門掩蟾蜍月，處處鶯啼楊柳風。",
            "若謂縱橫無變異，猶如擲劍擬虛空。"
        ],
        "title": "頌古一○一首  其四八",
        "id": "90137461-abcd-4fbd-9014-f0f02883e1bc"
    },
    {
        "author": "釋子淳",
        "paragraphs": [
            "月中玉兔夜懷胎，日裏金烏朝抱卵。",
            "黑漆崑崙踏雪行，轉身打破琉璃椀。"
        ],
        "title": "頌古一○一首  其四九",
        "id": "ebe5b2ac-095b-4387-92ee-c2d8ec3d8227"
    },
    {
        "author": "釋子淳",
        "paragraphs": [
            "寒月依依上遠峰，平湖萬頃練光封。",
            "漁歌驚起沙洲鷺，飛入蘆花不見蹤。"
        ],
        "title": "頌古一○一首  其五○",
        "id": "7be50fe4-6936-4c20-a984-093baab4e981"
    },
    {
        "author": "釋子淳",
        "paragraphs": [
            "清風吹動釣魚船，鼓起澄波浪拍天。",
            "堪笑錦鱗爭戲水，到頭俱被釣絲牽。"
        ],
        "title": "頌古一○一首  其五一",
        "id": "68cea436-c876-44f7-9e50-6e2fe3997d62"
    },
    {
        "author": "釋子淳",
        "paragraphs": [
            "京師出大黄，熟處最難忘。",
            "道吾常作舞，元是謝三郎。"
        ],
        "title": "頌古一○一首  其五二",
        "id": "e59bfd58-c992-413f-86b7-65c225ab3584"
    },
    {
        "author": "釋子淳",
        "paragraphs": [
            "滄海無風波浪平，煙收水色虛含月。",
            "寒光一带望何窮，誰辨箇中龍退骨。"
        ],
        "title": "頌古一○一首  其五三",
        "id": "ed5b596b-0558-435f-84c4-550d409e2468"
    },
    {
        "author": "釋子淳",
        "paragraphs": [
            "門頭戶尾事千差，了盡猶來未到家。",
            "明月堂前無影木，嚴凝雪夜正開花。"
        ],
        "title": "頌古一○一首  其五四",
        "id": "10d434e7-634d-44dd-bb80-030585e08ee5"
    },
    {
        "author": "釋子淳",
        "paragraphs": [
            "長江澄澈即蟾華，滿目清光未是家。",
            "借問漁舟何處去，夜深依舊宿蘆花。"
        ],
        "tags": [
            "长江"
        ],
        "title": "頌古一○一首  其五五",
        "id": "a28fbb9b-51e7-4e21-8538-9d1d0e9e0fdd"
    },
    {
        "author": "釋子淳",
        "paragraphs": [
            "聲前一句口如眉，佛祖從來總不知。",
            "昨夜崑崙閑說夢，白頭生得黑頭兒。"
        ],
        "title": "頌古一○一首  其五六",
        "id": "08c1cdec-d91e-4d5c-8502-3f22f112acab"
    },
    {
        "author": "釋子淳",
        "paragraphs": [
            "色自色兮聲自聲，新鶯啼處柳煙輕。",
            "門門有路通京國，三島斜橫海月明。"
        ],
        "title": "頌古一○一首  其五七",
        "id": "783a9d2c-57c0-433d-9046-6fbced9c4c2b"
    },
    {
        "author": "釋子淳",
        "paragraphs": [
            "九重深密視聽難，玉殿瓊樓宿霧攢。",
            "燮理盡歸臣相事，輪王不戴寶花冠。"
        ],
        "title": "頌古一○一首  其五八",
        "id": "3812b39e-da47-4afc-a3fe-049eb3d18620"
    },
    {
        "author": "釋子淳",
        "paragraphs": [
            "盲聾瘖痖迥天真，眼似眉毛道始鄰。",
            "昨夜東君潛布令，黄鶯啼處綠楊春。"
        ],
        "title": "頌古一○一首  其五九",
        "id": "30ed8b03-4c0b-4d2c-a062-44af1314a1d5"
    },
    {
        "author": "釋子淳",
        "paragraphs": [
            "三番白紙問寒暄，千里同風月滿船。",
            "奪得高標全用處，盤蛇口內打鞦韆。"
        ],
        "title": "頌古一○一首  其六○",
        "id": "8e5269df-5979-40ad-8269-6dc038aa6fac"
    },
    {
        "author": "釋子淳",
        "paragraphs": [
            "寶杖親攜掛翠纓，徘徊常遶玉階行。",
            "轉身就父無標的，拈卻花冠不得名。"
        ],
        "title": "頌古一○一首  其六一",
        "id": "855c58f1-57dc-478f-8170-4683586fa64d"
    },
    {
        "author": "釋子淳",
        "paragraphs": [
            "崑岡片玉火中潤，碧落孤蟾水底圓。",
            "一念翛然無異色，任從滄海變桑田。"
        ],
        "title": "頌古一○一首  其六二",
        "id": "51fc448f-7cf5-4b8b-b728-52ad9997b47a"
    },
    {
        "author": "釋子淳",
        "paragraphs": [
            "金烏玉兔兩交馳，照破威音未兆時。",
            "若謂青霄別在路，木人依舊皴雙眉。"
        ],
        "title": "頌古一○一首  其六三",
        "id": "8893aa98-ab86-4682-a804-70b254f2e57b"
    },
    {
        "author": "釋子淳",
        "paragraphs": [
            "瑞靄祥煙鎖玉樓，妙年王子恣優游。",
            "琉璃殿上騎金馬，明月堂前輥繡毬。"
        ],
        "title": "頌古一○一首  其六四",
        "id": "5f3c2fb7-7515-4172-90bb-00d6ee5e7590"
    },
    {
        "author": "釋子淳",
        "paragraphs": [
            "白頭童子智尤長，半夜三更渡渺茫。",
            "任運往來無間斷，不消船艇與浮囊。"
        ],
        "title": "頌古一○一首  其六五",
        "id": "7aa17ce6-40c4-4970-92e1-aacc529b512d"
    },
    {
        "author": "釋子淳",
        "paragraphs": [
            "秘殿重圍曉尚寒，丹墀苔潤未排班。",
            "寶香鳳燭煙雲合，寂寂簾垂不露顔。"
        ],
        "title": "頌古一○一首  其六六",
        "id": "73c6b4d3-719d-40b1-973d-b533234c24df"
    },
    {
        "author": "釋子淳",
        "paragraphs": [
            "故國清平久有年，白頭猶自戀生緣。",
            "牧童卻解忘功業，懶放牛兒不把鞭。"
        ],
        "title": "頌古一○一首  其六七",
        "id": "84d36ee8-428e-427c-a334-9ed25991baee"
    },
    {
        "author": "釋子淳",
        "paragraphs": [
            "曹溪古路綠苔生，車馬登臨已涉程。",
            "野老痿羸兼跛挈，手攜玉杖夜深行。"
        ],
        "title": "頌古一○一首  其六八",
        "id": "2c0e4537-bcd5-405d-be80-5235eefb2038"
    },
    {
        "author": "釋子淳",
        "paragraphs": [
            "四十九年成露布，五千餘軸盡言詮。",
            "妙明一句威音外，折角泥牛雪裏眠。"
        ],
        "title": "頌古一○一首  其六九",
        "id": "3de0fc60-107d-40f1-bca4-897d9213bd56"
    },
    {
        "author": "釋子淳",
        "paragraphs": [
            "乾坤盡是黄金國，萬有全彰凈妙身。",
            "玉女背風無巧拙，靈苗花秀不知春。"
        ],
        "title": "頌古一○一首  其七○",
        "id": "a941239e-48bf-4ba9-8259-0a9531d93027"
    },
    {
        "author": "釋子淳",
        "paragraphs": [
            "一念蕭蕭不記年，皮膚脫落自完全。",
            "長天夜夜清如鏡，萬里無雲孤月圓。"
        ],
        "title": "頌古一○一首  其七一",
        "id": "7a8dd1ee-f007-46c4-be26-9787b99b61dc"
    },
    {
        "author": "釋子淳",
        "paragraphs": [
            "日午煙凝山突兀，夜央天淡月嬋娟。",
            "混然寂照寒宵永，明暗圓融未兆前。"
        ],
        "title": "頌古一○一首  其七二",
        "id": "5ec4ea94-7835-4af9-8de9-5e9a49f2d2c8"
    },
    {
        "author": "釋子淳",
        "paragraphs": [
            "法爾非修本十成，平常酬答最分明。",
            "端然指出長安道，無奈遊人不肯行。"
        ],
        "title": "頌古一○一首  其七三",
        "id": "6a2fa41d-350b-430a-9d39-9b347f964027"
    },
    {
        "author": "釋子淳",
        "paragraphs": [
            "無相光中未兆身，清虛渺邈豈爲鄰。",
            "一輪明月當軒照，玉殿蕭蕭不見人。"
        ],
        "title": "頌古一○一首  其七四",
        "id": "b6b43b37-2f80-4fb4-9dde-79e3d358e3d2"
    },
    {
        "author": "釋子淳",
        "paragraphs": [
            "虛堂寂寂夜深寒，攜得瑤琴月下彈。",
            "不是知音徒側耳，悲風流水豈相干。"
        ],
        "title": "頌古一○一首  其七五",
        "id": "f598ab8d-085b-48ed-8047-59f27e4e1bcf"
    },
    {
        "author": "釋子淳",
        "paragraphs": [
            "祖代家風沒一文，清貧中更是清貧。",
            "著衣喫飯隨豐儉，物物頭角用最親。"
        ],
        "title": "頌古一○一首  其七六",
        "id": "4014a10e-d737-4ab2-9beb-187cbd4732be"
    },
    {
        "author": "釋子淳",
        "paragraphs": [
            "三脚靈龜荒徑走，一枝瑞草亂峰垂。",
            "崑岡含玉山先潤，涼兔懷胎月未知。"
        ],
        "title": "頌古一○一首  其七七",
        "id": "2a4210e4-5131-4191-b598-6073fe13c602"
    },
    {
        "author": "釋子淳",
        "paragraphs": [
            "出門徧界無知己，入戶盈眸不見親。",
            "虛室夜寒何所有，碧天明月頗爲鄰。"
        ],
        "title": "頌古一○一首  其七八",
        "id": "c31bbdcd-d95d-4a4e-8973-ea9be6b8e973"
    },
    {
        "author": "釋子淳",
        "paragraphs": [
            "一點靈明六不收，照然何用更凝眸。",
            "箇中消息人難委，獨有虛空暗點頭。"
        ],
        "title": "頌古一○一首  其七九",
        "id": "76c42182-77b7-4cd3-bee2-05176307bd9a"
    },
    {
        "author": "釋子淳",
        "paragraphs": [
            "體妙探玄盡涉程，爭如野老異中行。",
            "功忘日月平懷穩，免事君王寵辱驚。"
        ],
        "title": "頌古一○一首  其八○",
        "id": "5387eac3-380a-446e-8efe-17fecc76160c"
    },
    {
        "author": "釋子淳",
        "paragraphs": [
            "夜明簾外月朦朧，騎象翻身擊寶鐘。",
            "洪韻上騰三界外，聾夫何事睡猶濃。"
        ],
        "title": "頌古一○一首  其八一",
        "id": "dc2e9c05-e47d-4785-8738-5973a74c552d"
    },
    {
        "author": "釋子淳",
        "paragraphs": [
            "白藕未萌非隱的，紅花出水不當陽。",
            "遊人莫用傳消息，自有清風透遠香。"
        ],
        "title": "頌古一○一首  其八二",
        "id": "708c1216-505b-4307-afbd-8997c4803bb1"
    },
    {
        "author": "釋子淳",
        "paragraphs": [
            "這邊那畔總難逢，一句無私不處中。",
            "紅日暮沉西嶂外，空留孤影照溪東。"
        ],
        "title": "頌古一○一首  其八三",
        "id": "35be9bcb-c58f-47c2-a27a-c963744b72f9"
    },
    {
        "author": "釋子淳",
        "paragraphs": [
            "妙湛圓明第一機，降生成道涅槃時。",
            "迦維摩竭雙林樹，認著元來不是伊。"
        ],
        "title": "頌古一○一首  其八四",
        "id": "a5dc58d0-d570-4c76-92d9-b3d84765465b"
    },
    {
        "author": "釋子淳",
        "paragraphs": [
            "妙體堂堂相好全，青霄獨步躡金蓮。",
            "千華臺上猶慵坐，弊垢襴衫豈肯穿。"
        ],
        "title": "頌古一○一首  其八五",
        "id": "edbab777-c142-49e4-a039-a39674b92e6f"
    },
    {
        "author": "釋子淳",
        "paragraphs": [
            "瑞艸叢中懶欲眠，徐行處處迥翛然。",
            "披毛戴角人難識，爲報芒童不用鞭。"
        ],
        "title": "頌古一○一首  其八六",
        "id": "ef6ea19f-f8ef-4efc-8ccc-e145ac735aa0"
    },
    {
        "author": "釋子淳",
        "paragraphs": [
            "一句相酬難取則，輪王不化閻浮國。",
            "無邊剎海浪痕平，獨駕泥牛耕月色。"
        ],
        "title": "頌古一○一首  其八七",
        "id": "b169e912-1dd8-4590-b3a5-42fbdd2013c7"
    },
    {
        "author": "釋子淳",
        "paragraphs": [
            "妙圓無相劫前人，隨類權分百億身。",
            "月夜御樓纔報曉，平明六國盡逢春。"
        ],
        "title": "頌古一○一首  其八八",
        "id": "1632d7e4-a919-4f0d-81e0-f57c83aa3004"
    },
    {
        "author": "釋子淳",
        "paragraphs": [
            "虛空爲鼓須彌槌，擊者雖多聽者稀。",
            "半夜髑髏驚破夢，港頭明月不思歸。"
        ],
        "title": "頌古一○一首  其八九",
        "id": "3df42712-0929-4564-b7e9-f8f1e8ed186b"
    },
    {
        "author": "釋子淳",
        "paragraphs": [
            "靈山會上言雖普，少室峰前句未形。",
            "瑞草蒙茸含月秀，寒松蓊鬰出雲青。"
        ],
        "title": "頌古一○一首  其九○",
        "id": "046315c8-7446-4f8e-8953-de89067afeb6"
    },
    {
        "author": "釋子淳",
        "paragraphs": [
            "劫火洞然無相宅，金門不睹玉樓家。",
            "寶天雲淡銀河冷，浩浩波瀾豈動沙。"
        ],
        "title": "頌古一○一首  其九一",
        "id": "e5f390b4-ab76-4c42-8f6f-6fa4d9d6ef9b"
    },
    {
        "author": "釋子淳",
        "paragraphs": [
            "不掛唇皮一句奇，少林冷坐最慈悲。",
            "須知此道非傳授，立雪神光已強爲。"
        ],
        "title": "頌古一○一首  其九二",
        "id": "91de4e98-0cc7-407b-ac33-afd7166e58e0"
    },
    {
        "author": "釋子淳",
        "paragraphs": [
            "荆山美玉何須辨，赤水玄珠不用拈。",
            "罔象無心黄帝重，卞和有智楚王嫌。"
        ],
        "title": "頌古一○一首  其九三",
        "id": "3ebd1ec7-556c-4709-82b9-03f70e7259f2"
    },
    {
        "author": "釋子淳",
        "paragraphs": [
            "珊瑚枝上玉花開，風遞清香遍九垓。",
            "勿謂乾坤成委曲，韶陽親見睦州來。"
        ],
        "title": "頌古一○一首  其九四",
        "id": "bc7f191e-a219-40a2-b567-2e8944e9c8bd"
    },
    {
        "author": "釋子淳",
        "paragraphs": [
            "水澄月滿道人愁，妙盡無依類莫收。",
            "劫外正偏兼带路，不萌枝上辨春秋。"
        ],
        "title": "頌古一○一首  其九五",
        "id": "9eb38d8a-cdde-4742-9427-ad64079b794a"
    },
    {
        "author": "釋子淳",
        "paragraphs": [
            "六國清平賀聖年，珠簾高卷月明前。",
            "金輪那肯當堂坐，不用丹墀擊靜鞭。"
        ],
        "title": "頌古一○一首  其九六",
        "id": "26581306-62f6-430a-874c-1d3d92996d0a"
    },
    {
        "author": "釋子淳",
        "paragraphs": [
            "等閑應問豈安排，一句全提隱顯該。",
            "薄霧依依籠古徑，孤峰終不露崔嵬。"
        ],
        "title": "頌古一○一首  其九七",
        "id": "9ef4a56c-6252-4f76-964b-7fc67f0a45ea"
    },
    {
        "author": "釋子淳",
        "paragraphs": [
            "星流水國夜然燈，月印江天明似鏡。",
            "隱顯無私位不該，依稀擬動成偏正。"
        ],
        "title": "頌古一○一首  其九八",
        "id": "075ddd94-c3e1-4a3e-85a4-dbcdeaa766c3"
    },
    {
        "author": "釋子淳",
        "paragraphs": [
            "道合平常絕異端，行人何必歷艱難。",
            "從今莫信孫臏卜，龜殻無靈不用鑽。"
        ],
        "title": "頌古一○一首  其九九",
        "id": "6ed29573-3dd9-4859-a9a1-560c1eb7e8cf"
    },
    {
        "author": "釋子淳",
        "paragraphs": [
            "此樹不從天地生，登山涉水承渠力。",
            "如今擲向亂峰前，免致叢林爲軌則。"
        ],
        "title": "頌古一○一首  其一○○",
        "id": "2fb56a4b-8908-41d4-bdcd-781495644cb5"
    },
    {
        "author": "釋子淳",
        "paragraphs": [
            "靈然不涉古來今，三界都盧一點心。",
            "檻外桃花春蝶舞，門前楊柳曉鶯吟。"
        ],
        "title": "頌古一○一首  其一○一",
        "id": "1a1fb6e5-bb16-45c5-9d25-2795da4ffc01"
    },
    {
        "author": "晁沖之",
        "paragraphs": [
            "大星何歷歷，小星爛如石。",
            "掖垣崔嵬横紫微，十二羽林森北極。",
            "今夕何夕月欲沒，虎抱空關龍厭直。",
            "崢嶸北斗著地垂，手去瓠瓜不盈尺。",
            "嚴陵醉卧光武傍，浮楂正值天孫織。",
            "王良挾策飛上天，傅說空騎箕尾立。",
            "君不見茂陵棄子欲登仙，自将壯士終南邊。",
            "忽然遭窘出璽綬，歸來下詔除民田。",
            "阿瞞急示乘輿物，鮮卑仍棄珊瑚鞭。",
            "又不見古來垂堂戒華屋，敵國挾輈戎接轂。",
            "白龍魚服誤網羅，孔雀金花被牛觸。"
        ],
        "title": "古樂府",
        "id": "558586ff-c2e4-4c06-8904-7783719a2129"
    },
    {
        "author": "晁沖之",
        "paragraphs": [
            "月落雞聲寒，曉色静茅屋。",
            "開門驚不知，夜雪壓脩竹。",
            "槎牙生新冰，鱗甲刻溪谷。",
            "皛皛洲渚明，冽冽川原肅。",
            "孤蹲雀不動，沉酣客猶宿。",
            "呼童晨汲歸，獨潄寒泉玉。"
        ],
        "title": "雪效柳子厚",
        "id": "cfe98626-fa87-49a0-91dd-13f805cf6735"
    },
    {
        "author": "晁沖之",
        "paragraphs": [
            "中夜雪打窗，燈暗火照屋。",
            "袖手地爐火，缾聲起絲竹。",
            "憶我故山房，松風韻崖谷。",
            "山空牛斗寒，寺静魚鼓肅。",
            "西寨鹿不歸，東嶺鶴獨宿。",
            "更想醉翁亭，兩峰高並玉。"
        ],
        "title": "擬一上人懷山之什",
        "id": "b2d25ef5-3f0d-4535-a8cf-fead04f575bb"
    },
    {
        "author": "晁沖之",
        "paragraphs": [
            "平生耳熟聞驪山，夢寐不到臨潼關。",
            "當年太液金井碧，温泉宛在關山間。",
            "憶昔君來必十月，騎玉花驄带風雪。",
            "太真獨侍沐浴邊，鯨甲龍鱗影清絕。",
            "五十年昇平一迷，却驅萬騎出關西。",
            "自爲前朝同禍水，翻令後代異廉溪。",
            "君不見汝海之南魯山左，亦有此泉名不播。",
            "征夫問路說湯頭，可憐是亦陳驚坐。"
        ],
        "title": "題魯山温泉",
        "id": "32f15d2f-288c-41b4-80ee-d6f45b891b89"
    },
    {
        "author": "晁沖之",
        "paragraphs": [
            "我來南經幾山過，馬行似衝山色破。",
            "風煙席卷嵓穴開，澗花縈迴水流左。",
            "懸崖彷彿聞松聲，下瞰幽深鳥飛墮。",
            "老夫他年有所歸，定結白茅依紫邏。",
            "日高下馬古寺門，魚鼓欣聞脫清餓。",
            "道人碧眼照川谷，雲起盤陀藉高坐。",
            "慇勤勸我更莫歸，淚鶴啼猿亦相和。",
            "窗前笑喚祁孔賓，世間安用招魂些。"
        ],
        "title": "香山示孔處厚",
        "id": "30afddfc-4adc-4d5d-9fe7-05e609302ab7"
    },
    {
        "author": "晁沖之",
        "paragraphs": [
            "落葉如流人，遷徙不可收。",
            "嚴霜枯百草，清此山下溝。",
            "我行將涉之，脫屨笑復休。",
            "憮然顧籃輿，崎嶇反經丘。",
            "天風吹我裳，彼亦難久留。",
            "晚過柳下門，鳥聲上嘲啾。",
            "父老四五輩，向我如有求。",
            "邀我酌白酒，酒酣語和柔。",
            "指云此屋南，頗有良田疇。",
            "勸我耕其中，庶結同社游。",
            "吾母性慈險，此事誠易謀。",
            "伯也久吏隱，可以吾無憂。",
            "請歸召家室，賣衣買肥牛。",
            "所望上帝喜，祈穀常有秋。"
        ],
        "title": "田中行",
        "id": "f967ce7f-5620-4718-a4d7-91dabfdbde83"
    },
    {
        "author": "晁沖之",
        "paragraphs": [
            "君不見魯陽之西兩山麓，十里連岡寫平陸。",
            "青林白晝暗古祠，雀啅虛簷蛛網屋。",
            "屋邊怪石何瑰奇，鳯筋虎骨連肌肉。",
            "巉巖欲下落澗渚，澒洞千鈞一毫屬。",
            "天匠惟知刻畫功，鬼力深憂護持哭。",
            "前峰高蹇下如揖，餘峰危慓皆俯伏。",
            "披尋宿莽得佳趣，窪爲溪壑呀爲谷。",
            "香爐佛迹不在外，仙掌蛾眉此其足。",
            "秀潤潛涵夏木清，空濛映带春江綠。",
            "我知此必藴靈異，何止懷藏易城玉。",
            "閴寂嗟來麋鹿游，孤峻幸免牛羊觸。",
            "自經千載禹刊鑿，不逢萬里秦驅逐。",
            "踟蹰三遶回高岡，却立下視雲蒼蒼。",
            "古今誰爲好事者，後有韓子前奇章。",
            "君不見玉川先生洛陽宅，脩竹蕭蕭獨爲客。",
            "他年如與鶴乘軒，可來相見銅駝陌。"
        ],
        "title": "同魯山韓丞觀女靈廟前險石",
        "id": "4d490dee-1b2d-42c8-9c5a-4c9f986b65d6"
    },
    {
        "author": "晁沖之",
        "paragraphs": [
            "我昔不知風雅頌，草木獨以茶比諷。",
            "陋哉徐鉉說茶苦，欲與淇園竹同種。",
            "又疑禹漏税九州，橘柚當年錯包貢。",
            "腐儒妄測聖人意，遠物勞民亦安用。",
            "含桃熟薦當在盤，荔子生來枉飛鞚。",
            "羊爼異好亦何有，蚶菜殊珍要非奉。",
            "君家季疵真禍首，毁論徒勞世仍重。",
            "爭新鬭試誇撃拂，風俗移人可深痛。",
            "老夫病渴手自煎，嗜好悠悠亦從衆。",
            "更煩小陸分日注，密封細字蠻奴送。",
            "槍旗却憶採擷初，雪花似是雲溪動。",
            "更期遺我但敲門，玉川無復周公夢。"
        ],
        "title": "陸元鈞寄日注茶",
        "id": "1e03730b-7a9c-43b6-a2b7-fb6d65e52f57"
    },
    {
        "author": "晁沖之",
        "paragraphs": [
            "先君有六女，所託皆高門。",
            "季也久擇壻，晚得與子婚。",
            "子家望海內，實惟謫仙孫。",
            "筆也有家法，勢作風雷奔。",
            "結交多英豪，坐致名譽喧。",
            "憶昔識子初，河流出崑崙。",
            "中間一再見，騏驥始伏轅。",
            "去年接同居，底裏見所存。",
            "磊落忠義人，愛國憂黎元。",
            "使當元祐時，密勿與討論。",
            "上可參廊廟，下可禆諫垣。",
            "惜哉不遇知，白髮早已繁。",
            "卑官不可說，感激有主恩。",
            "爛漫有歸期，繫舟古槐根。",
            "祖餞無酒食，贈遺請以言。",
            "子家鍾山下，隨事有田園。",
            "竹徑背古寺，草堂面江村。",
            "高軒納翠微，修筒引潺湲。",
            "林影散疏帙，山色搖酒罇。",
            "日飲建康水，時登謝公墩。",
            "沈酣左氏學，浩蕩極辭源。",
            "客至勿多語，欲吐且復吞。",
            "書來無匆匆，慰我别後魂。"
        ],
        "title": "送王敦素",
        "id": "14dae84b-4a85-4ada-99b1-f607466adeb7"
    },
    {
        "author": "晁沖之",
        "paragraphs": [
            "羣雄將風騷，敵若攻守墨。",
            "公將百萬兵，如一劇孟足。",
            "間楚或揮金，伐虞還取玉。",
            "使我備偏裨，授書防敗辱。",
            "安敢凱旋歌，直可向師哭。",
            "短兵不須接，長城已完筑。",
            "畏強我但守，用奇公自出。",
            "入壘畏膝行，免冠謝頭禿。",
            "論功轂可丹，錫命綬當綠。",
            "顧我老更癡，猛虎空手觸。"
        ],
        "title": "次四兄韻答許下諸公",
        "id": "3fe171f5-d577-4d2e-bc63-4d4c885495ff"
    },
    {
        "author": "晁沖之",
        "paragraphs": [
            "黄山之巔百尺松，虬枝偃盖連羣峰。",
            "山神守護魑魅避，道人剪伐天爲容。",
            "捫崖踸踔篝火遠，絕壁晻靄凝烟濃。",
            "玄霜霏霏玉杵下，捕麋煮角當嚴冬。",
            "陰房風日不可到，律琯吹盡灰無蹤。",
            "小書細字著名姓，黄金照耀圖雙龍。",
            "守臣再拜選進日，九關有詔開重重。",
            "老儒偶得實天幸，千金更買無由逢。",
            "上人澹泊何所好，工書草隸如飛蓬。",
            "苦來求我惜不得，一酬十載相過從。",
            "君不見玉堂詞人紫垣客，拜賜舞蹈黄羅封。",
            "長安紙價猶未貴，江南江北山皆童。"
        ],
        "title": "贈僧法一墨",
        "id": "dcd20b0d-f849-4fdf-94a8-9b730460319d"
    },
    {
        "author": "晁沖之",
        "paragraphs": [
            "上人好事世莫當，羅列四寶如文房。",
            "廣交往往得奇物，有墨尺度如圭長。",
            "秋麋折角膠與力，春麝入臍煤生香。",
            "已将雪覆輕羅帕，更令花映紅紗囊。",
            "草堂老人不自料，亦藏一餅誇精妙。",
            "自言和璧持贈君，反爲燕石遭譏誚。",
            "嗚呼萬事孰不然，古今工拙那同調。",
            "君不見當年諸李數不到廷寛，只今賜墨無老潘。"
        ],
        "title": "法一以余所贈墨爲不佳",
        "id": "dbc533bd-8595-46e9-af71-ae6299adf03a"
    },
    {
        "author": "晁沖之",
        "paragraphs": [
            "我聞江南墨官有諸奚，老超尚不如庭珪。",
            "後來承晏復秀出，喧然父子名相齊。",
            "百年相傳文斷碎，彷彿尚見蛟龍背。",
            "電光屬天星斗昏，雨痕倒海風雲晦。",
            "却憶當年清暑殿，黄門侍立才人見。",
            "銀鈎洒落金花牋，牙床磨試紅絲研。",
            "同時書畫三萬軸，大徐小篆徐熙竹。",
            "御題四絕海內傳，秘府毫芒惜如玉。",
            "君不見建隆天子開國初，曹公受詔行掃除。",
            "王侯舊物人今得，更寫西天貝葉書。"
        ],
        "title": "復以承晏墨贈之",
        "id": "39e82fea-3c0c-4d40-a958-53ddb1652646"
    },
    {
        "author": "晁沖之",
        "paragraphs": [
            "北風吹我裳，夏潦漂我屋。",
            "牛羊踐我稼，雀鼠耗我穀。",
            "雪寒墮我指，雨淫疾我腹。",
            "朝行桑榆間，秋序傷遠目。",
            "莫涉水之涯，含沙中兩足。",
            "攬轡馬病黄，伏軾輿脫輹。",
            "陟山既見虎，還舍乃對鵩。",
            "一沐三握髮，十飯九不肉。",
            "先生昔離垢，居士今耐辱。",
            "飽聞戒畏塗，那知有沈陸。"
        ],
        "title": "紀愁",
        "id": "717c283a-e602-4a51-b8ec-5cc4551bd333"
    },
    {
        "author": "晁沖之",
        "paragraphs": [
            "狺狺犬護門，喔喔雞登屋。",
            "不疑故人來，但謂風敲竹。",
            "孤僧雪中歸，白馬度塹谷。",
            "坐久飯食訖，尚說毛髪肅。",
            "吹燈燃濕薪，我起子就宿。",
            "明日且復留，長安米如玉。"
        ],
        "title": "四兄諸人皆用屋字詩送一上人余獨留之",
        "id": "d131665c-511a-4608-801b-2fc9cdd97a9a"
    },
    {
        "author": "晁沖之",
        "paragraphs": [
            "上人法一朝過我，問我作詩三昧門。",
            "我聞大士入詞海，不起宴坐澄心源。",
            "禪波洞徹百淵底，法水蕩滌諸塵根。",
            "迅流速度超鬼國，到岸捨筏登崑崙。",
            "無邊草木悉妙藥，一切禽鳥皆能言。",
            "化身八萬四千臂，神通轉物如乾坤。",
            "山河大地悉自說，是身口意初不喧。",
            "世間何事在妙理，悟處不獨非風幡。",
            "羣鵝轉頸感王子，佳人舞劍驚公孫。",
            "風飄素練有飛勢，雨注破屋空留痕。",
            "惜哉數子枉玄解，但令筆畫空騰騫。",
            "君看瑯琊釀泉上，醉翁妙語今猶存。",
            "向來溪壑不改色，青嶂尚屬僧家園。",
            "君行到此知此意，辨才第二文中尊。",
            "西江一口盡可吸，雲夢八九何勞吞。",
            "他年一瓣爐中香，此老與有法乳恩。"
        ],
        "title": "送一上人還滁州瑯琊山",
        "id": "8deb62ff-baf6-426c-92bd-fe946d0eeec1"
    },
    {
        "author": "晁沖之",
        "paragraphs": [
            "淵明詩百篇，無一不說酒。",
            "四顧宇宙間，獨與此物厚。",
            "子雲苦家貧，日給或亡有。",
            "艱難識奇字，草玄至白首。",
            "時時載酒来，尚乃好事友。",
            "吾兄斯人徒，性亦嗜醇酎。",
            "寧知俗士嫌，益覺兒女醜。",
            "孰云醉無度，婉婉春月柳。",
            "區區布肉論，遲速同一朽。",
            "但看古聖賢，得如飲者不。"
        ],
        "title": "和十二兄五首  其一",
        "id": "f34f2d2c-d72d-4524-9b06-14738923fa4e"
    },
    {
        "author": "晁沖之",
        "paragraphs": [
            "伯也今代豪，嗜詩如嗜酒。",
            "賦多轉遒勁，語老愈深厚。",
            "塵言刪不存，妙句元自有。",
            "白華忽補亡，關睢不爲首。",
            "塤篪起兄弟，珠玉到朋友。",
            "吟詠九日菊，沉酣八月酎。",
            "搜剔發清新，聯翩雜奇醜。",
            "詳味吁謨章，用意過楊柳。",
            "但使身愈窮，未信名可朽。",
            "不知造物意，令作清廟不。"
        ],
        "title": "和十二兄五首  其二",
        "id": "bb59a719-7fa4-40c5-858c-fa12e1c7d8f7"
    },
    {
        "author": "晁沖之",
        "paragraphs": [
            "崎嶇謫仙人，豪放一寓酒。",
            "平生韓荆州，未識意已厚。",
            "幕府强辟召，此例未見有。",
            "書幣入吾廬，鞍馬望隴首。",
            "出處計已熟，不復訊交友。",
            "南山别何時，氣尚若酣酎。",
            "籌策屈大才，談笑誅小醜。",
            "戍角斷落梅，羌笛起折柳。",
            "将軍意未快，戰士骨已朽。",
            "請公入參謀，可用和戎不。"
        ],
        "title": "和十二兄五首  其三",
        "id": "5bdb9b3a-a1de-48e0-a92e-feb24ccb43da"
    },
    {
        "author": "晁沖之",
        "paragraphs": [
            "先生翰墨英，揮灑每被酒。",
            "氣凌蒼柱穹，勢壓坤軸厚。",
            "俊拔今固無，妙絕古未有。",
            "驚鸞忽矯翼，犇馬時驤首。",
            "高步禇薛流，下視鍾王友。",
            "好事隨取之，所至具名酎。",
            "簡疏秦隸奇，譎怪夏篆醜。",
            "么麽張芝草，嫵媚元和柳。",
            "載觀碑籍存，尚恐金石朽。",
            "未知太極成，有請於公不。"
        ],
        "title": "和十二兄五首  其四",
        "id": "f412b34c-d527-43cf-85c2-ed305109c55f"
    },
    {
        "author": "晁沖之",
        "paragraphs": [
            "我家溱洧間，春水色如酒。",
            "嵩少在吾旁，日夕意亦厚。",
            "田園雖不廣，幽興隨事有。",
            "藥畦灌陳根，芋區採駢首。",
            "春郊餉耕徒，秋社接酒友。",
            "飽誦傳家書，促釀供客酎。",
            "益知簡易真，未媿疏拙醜。",
            "邇來居東都，物色不見柳。",
            "造次遇摧折，荏苒及衰朽。",
            "欲歸便可爾，未知公果不。"
        ],
        "title": "和十二兄五首  其五",
        "id": "6000ef5a-76d3-4788-bc4f-62ee03204b10"
    },
    {
        "author": "晁沖之",
        "paragraphs": [
            "君不見夷門客有侯嬴風，殺人白晝紅塵中。",
            "京兆知名不敢捕，倚天長劍著崆峒。",
            "同時結交三數公，聯翩走馬幾馬驄。",
            "仰天一笑萬事空，入門賓客不復通。",
            "起家簪笏明光宮。",
            "嗚呼男兒名重太山身如葉，手犯龍鱗心莫懾。",
            "一生好色馬相如，慷慨直辭猶諫獵。"
        ],
        "title": "夷門行贈秦夷仲",
        "id": "230eb4b2-430d-43ce-ae77-8270c5c96e44"
    },
    {
        "author": "晁沖之",
        "paragraphs": [
            "夏蟲不知冰，越犬不識雪。",
            "我獨冰雪間，肘見冠纓絕。",
            "青燈挂長檠，文字夜涉獵。",
            "問米米已無，問酒酒已竭。",
            "當時陶淵明，同日無此闕。",
            "置書忽不樂，面壁卧嘔噎。",
            "蟲犬兩不如，悲歌聊一發。"
        ],
        "title": "次四兄雪夜韻",
        "id": "3ccae4f1-fcdf-4109-bbed-36f315049a46"
    },
    {
        "author": "晁沖之",
        "paragraphs": [
            "秋風吹畦蔬，農事亦已闌。",
            "黄黄杞下菊，佳色尸冢間。",
            "我生復何如，憔悴嘗照顔。",
            "清晨戴星出，薄暮及目還。",
            "骯髒二十載，老髮羞儒冠。",
            "天未有佳人，秀擢如芝蘭。",
            "憮然念夙昔，風流得餘懽。",
            "緬想蒲柳姿，與君同歲寒。",
            "一别事瓦裂，令人氣如山。"
        ],
        "title": "書懷寄李相如",
        "id": "5d373ba9-8cb9-4b35-b79f-3226d3062bce"
    },
    {
        "author": "晁沖之",
        "paragraphs": [
            "秋高訪幽居，風急桑未落。",
            "天寒雞犬静，地僻門巷闊。",
            "主人避世賢，自說久棲泊。",
            "呼兒出罇罍，梨栗亦不惡。",
            "賓客四五人，談笑動林薄。",
            "夜闌慘無懽，離憂倏中作。",
            "伯也天下士，千金輕一諾。",
            "揮斥楊墨徒，正是鄒魯學。",
            "如何但銀魚，生事了無託。",
            "惜哉桃李姿，見笑葵與藿。",
            "雞鳴驅車行，令人意參錯。"
        ],
        "title": "次韻集津兄會羣從王敦素宿王立之園明日西征馬上寄示諸人",
        "id": "fa3a11e4-1ca1-4d18-9838-4f9537df6f12"
    },
    {
        "author": "晁沖之",
        "paragraphs": [
            "驅車出吾廬，落月猶在樹。",
            "我行欲何之，所以河源去。",
            "去去益以遠，炯炯不可論。",
            "羣語車鐸間，尚想兒女喧。",
            "稍涉原上路，漸見柳下村。",
            "霧草結宿露，風林散朝暾。",
            "悠悠望蘧廬，我僕欣載犇。",
            "昔出日在畢，今出壁中昏。",
            "昔如水上鷗，今如檻中猿。",
            "所憂負平生，豈但感寒暄。",
            "明濟十里黄，漪漪見淇園。",
            "晚投伯氏廨，拓落復何言。",
            "周覧故時居，愐見松菊存。",
            "故侶未易招，且自置肴罇。"
        ],
        "title": "復至新鄉廨寄張穉",
        "id": "841100a9-7dbb-4649-b349-74fdd3789b92"
    },
    {
        "author": "晁沖之",
        "paragraphs": [
            "霸橋春水波鱗鱗，橋邊結束何圉人。",
            "解鞍傍水入洗馬，飛龍九尺凌漪淪。",
            "風鬃霧鬣才一沐，玉花照影光滿身。",
            "月題卻貫黄金勒，更覺閃艷開精神。",
            "主人貴想不必問，特賜內廄天麒麟。",
            "即今此物亦安用，燕山萬里胡無塵。",
            "嫖姚功高自不出，長鳴但踏城西春。",
            "君不見少陵時已無伯樂，尚有曹將軍寫真。"
        ],
        "title": "洗馬次十一兄之道韻",
        "id": "62287674-68c7-46c1-8814-11f74380b149"
    },
    {
        "author": "晁沖之",
        "paragraphs": [
            "遙岑不娛人，蒼莽頗愁絕。",
            "東南有斷梁，水寒不可涉。",
            "西闉不欲往，旦莫畏喋褻。",
            "歸來坐北堂，悠然理書策。",
            "之人阿堵中，雖死情不隔。",
            "周公徂東山，仲尼陳蔡厄。",
            "大儒且不遇，小子何足責。",
            "時命姑置之，胡爲常促迫。"
        ],
        "title": "覽古",
        "id": "b2c243d0-ce50-4e81-9dcf-f9eb53233185"
    },
    {
        "author": "晁沖之",
        "paragraphs": [
            "舍人固多奇，奉璧登章臺。",
            "君王撃缶罷，將軍負荆來。",
            "長卿束髮時，亦復悦名字。",
            "一從臨卭游，心迹了不似。",
            "茂陵未得仕，要是才足依。",
            "高堂援哀琴，月出載婦歸。",
            "文君入成都，乃復愧四壁。",
            "晚見負弩來，良悔抱頸泣。"
        ],
        "title": "戲李相如攜婦還金鄉",
        "id": "e200c845-01b9-432b-b532-a9b55d2c0178"
    },
    {
        "author": "晁沖之",
        "paragraphs": [
            "朔雲慘慘驅朝暄，龍沙一尺人相憐。",
            "寒猿哀嘯失山木，饑鶴仰唳空舞天。",
            "當年補天真戲爾，不知修月何時已。",
            "坐煩耆舊說辛卯，至遣兒童憂甲子。",
            "城中米價貴如玉，舉家倒廩無斗粟。",
            "千金狐裘豈易得，百結鶉衣不堪鬻。",
            "我生但識茅與菅，何曾過眼逢瑤璠。",
            "辱君新詩問所似，欲辨不敢非忘言。",
            "開壺酌酒澆我胸，酒酣起舞顔爲紅。",
            "會見東風掃冰雪，江梅塞柳煩春工。"
        ],
        "title": "次韻王立之雪中以酒見餉",
        "id": "96eaa6c3-1514-45b5-95bd-1908436c5be1"
    },
    {
        "author": "晁沖之",
        "paragraphs": [
            "我家京洛間，桂玉資薄産。",
            "平生丘壑心，水竹不滿眼。",
            "清晨有客吳中來，山川指授收奇才。",
            "笑談長揖波浪下，懷抱遠承巖穴開。",
            "東陽山人高華隱，豪俠持身復修謹。",
            "旁山多闢黍秫田，碧溪東流及春醖。",
            "溪南一畝當翠微，秋風蓴熟菰葉肥。",
            "龜魚上带藻荇動，鷗鷺下拂芙蓉飛。",
            "亭陰野塘亦新築，溪山共作窗中綠。",
            "諸郎年少皆知書，子夜哦詩動修竹。",
            "歲時冠盖如浮雲，撃鐘鼎食江淮聞。",
            "愛山自比謝康樂，多士不減春申君。",
            "我欲沿溪揚小楫，亭邊共醉藤蘿月。",
            "叩門夜訪君家時，扁舟重載山陰雪。"
        ],
        "title": "東陽山人僻居",
        "id": "4e37825a-892e-4beb-8e03-f7f52ac2c881"
    },
    {
        "author": "晁沖之",
        "paragraphs": [
            "沈侯筆力鼎可扛，左手截取吳淞江。",
            "折流來此一尺枕，指麾巨鰐回濤瀧。",
            "平生性不好長物，舉以遺我嗟無雙。",
            "呼兒快取蘄笛簟，掃除塵榻移當窗。",
            "隨眠置我丘壑裏，始信孫郎真枕水。",
            "我生不出長安城，四十二年塵涴耳。",
            "領君此枕何灑然，睡起醒心如一洗。"
        ],
        "title": "謝沈次律水枕",
        "id": "a1c4be65-fd3e-4803-972f-709fd4e780b9"
    },
    {
        "author": "晁沖之",
        "paragraphs": [
            "政和密雲不作團，小夸寸許蒼龍蟠。",
            "金花絳囊如截玉，綠面仿彿松溪寒。",
            "人間此品那可得，三年聞有終未識。",
            "老夫於此百不忙，飽食但苦夏日長。",
            "北窗無風睡不解，齒頰苦澀思清凉。",
            "故人新除協律郎，交游多在白玉堂，揀牙鬭夸皆飲嘗。",
            "幸爲傳聲李太府，煩渠折簡買頭綱。"
        ],
        "title": "簡江子之求茶",
        "id": "f62b353a-9dbe-4f3f-acfb-62a904680b7b"
    },
    {
        "author": "晁沖之",
        "paragraphs": [
            "春風頗清識，評議登草木。",
            "燕麥與菟葵，種種承標目。",
            "如何桃李姿，結根滯空谷。",
            "我將俎豆之，折泄恐不欲。",
            "君且爲此情，吾亦未免俗。"
        ],
        "title": "贈張琪君章",
        "id": "bf9e44a6-1761-457c-a3b3-bae37bffa52f"
    },
    {
        "author": "晁沖之",
        "paragraphs": [
            "千載一相逢，相見無浹旬。",
            "一生能幾别，且復無此身。",
            "昔别尚可惜，此别重惜之。",
            "兩髀跨鞍馬，非復少壮時。",
            "他人怪康强，自覺筋力衰。",
            "所苦氣如縷，所憂命如絲。",
            "死生亦大矣，而乃常别離。",
            "人生一月間，得笑無六七。",
            "朝爲衆狙喜，莫作枯魚泣。",
            "已矣泉下人，優哉冢中骨。"
        ],
        "title": "效古别昭德羣從",
        "id": "f89e27f9-3fba-4cd7-88f7-9d48a6159931"
    },
    {
        "author": "晁沖之",
        "paragraphs": [
            "素屏紋簟徹輕紗，睡起冰盤自削瓜。",
            "風筍微微開綠籜，雨槐細細落黄花。",
            "經營薄産初無意，補葺疏籬漸有涯。",
            "待得高秋尋靖老，臨流坐石問丹砂。"
        ],
        "title": "睡起",
        "id": "7b8515b6-d51e-479b-806f-deac46a84dea"
    },
    {
        "author": "晁沖之",
        "paragraphs": [
            "東風未曉放船行，臥唱陽關發渭城。",
            "老去與人渾惜別，不知何處可忘情。"
        ],
        "title": "送韓溫父",
        "id": "b9509b0d-cd2a-4257-816a-353febf6424d"
    },
    {
        "author": "晁沖之",
        "paragraphs": [
            "掩卷忽不樂，捫心空浩歎。",
            "家聲畏淪墜，世態屬艱難。",
            "月倒迎門屣，風彈挂壁冠。",
            "蕭然對孤竹，一笑共衰殘。"
        ],
        "title": "和四兄閑居感歎有作",
        "id": "67997ff0-f67b-4603-9e72-4d6c9cf78d16"
    },
    {
        "author": "晁沖之",
        "paragraphs": [
            "出門吾所懶，無客亦何歎。",
            "舉世遽如許，孤風良獨難。",
            "荒蕪蔣詡徑，破敝晏嬰冠。",
            "興發看山去，書籤記讀殘。"
        ],
        "title": "復次韻",
        "id": "a2194ffc-6ac0-4e64-8433-eec09150bc70"
    },
    {
        "author": "晁沖之",
        "paragraphs": [
            "平生江季子，疏嬾近忘吾。",
            "不啻三年别，如何一字無。",
            "燒丹岣嶁令，釀酒步兵厨。",
            "二者将安擇，功名莫浪圖。"
        ],
        "title": "寄江子之",
        "id": "cf060794-efd6-4ea0-b3fb-25b4fbcbe383"
    },
    {
        "author": "晁沖之",
        "paragraphs": [
            "莫冬一丈長安雪，壯士臨風獨慨慷。",
            "門巷豈無騎馬客，江湖猶有捕魚郎。",
            "夜平蔡賊兵輕敵，曉入梁園賦擅塲。",
            "載酒欲尋誰與飲，江梅頭白自悲傷。"
        ],
        "title": "次四兄韻效李義山雪",
        "id": "378c7a06-d7f2-4099-b995-e8ec2d28632b"
    },
    {
        "author": "晁沖之",
        "paragraphs": [
            "契闊三秋日，情親四海兄。",
            "只應常折柳，何必更班荆。",
            "老把詩爲活，遙將月伴行。",
            "功名君莫懶，吾病負平生。"
        ],
        "title": "寄江子我",
        "id": "59f03874-a9fb-4002-966f-1faec372f05c"
    },
    {
        "author": "晁沖之",
        "paragraphs": [
            "長夏軒窗倚碧岑，人間塵土莫相侵。",
            "榴花不得春風力，顔色何如桃杏深。"
        ],
        "title": "戲成",
        "id": "122aa74f-0008-4bb0-a426-2532f500ac68"
    },
    {
        "author": "晁沖之",
        "paragraphs": [
            "七里灣頭宿發飛，六家店上行人稀。",
            "渡口有船招不得，歸來稚子候柴扉。"
        ],
        "title": "和子我晚歸",
        "id": "7d64ef83-78b8-4b8d-ad16-2dc1e8c16631"
    },
    {
        "author": "晁沖之",
        "paragraphs": [
            "昔在新中日，蘇門歲一游。",
            "石連沙鑿鑿，水遶竹悠悠。",
            "丘壑從茲得，江山及此不。",
            "吾衰思卜筑，城闕恨淹留。"
        ],
        "title": "懷蘇門山",
        "id": "777a2aa8-f4db-4702-8218-7478339ea6e2"
    },
    {
        "author": "晁沖之",
        "paragraphs": [
            "金盤滿貯華清水，看浴蘭芽玉雪容。",
            "自是迺翁懷直道，還爲健婦有家風。",
            "樹從此日栽成後，酒到他年釀熟中。",
            "剩買嫁資揮百萬，不悉婚與貴人通。"
        ],
        "title": "二十一兄生女有詩次韻",
        "id": "149146f4-ed76-478a-9d92-a88dc5a2d3df"
    },
    {
        "author": "晁沖之",
        "paragraphs": [
            "季也獲金印，籀文秦不如。",
            "情知非鬼篆，恨不識天書。",
            "池靜龜游罷，庭閒散鬭餘。",
            "春風還舊物，疏俊獨憐渠。"
        ],
        "title": "决道念八弟得小金印以詩贈之",
        "id": "6f8d717f-2f7e-4c7f-8407-02adc0ae2108"
    },
    {
        "author": "晁沖之",
        "paragraphs": [
            "入夜暑氣薄，輝輝星滿空。",
            "鈎簾倚新月，卻扇受微風。",
            "痟混幾時愈，浮楂何處通。",
            "輕生一快意，波浪五湖中。"
        ],
        "title": "夜坐",
        "id": "29a36609-34d1-4b04-84b4-ce9a7373aed2"
    },
    {
        "author": "晁沖之",
        "paragraphs": [
            "北李園池推甲第，西岡人物復諸生。",
            "乘鸞此地回緱嶺，走馬何人出大明。",
            "六月火雲無復暑，百年水木有餘清。",
            "敢陪賓客追前輩，知子能詩近得聲。"
        ],
        "title": "和人遊李文和園",
        "id": "731ac951-e8f7-47c1-aa8e-08c8c7af7dd9"
    },
    {
        "author": "晁沖之",
        "paragraphs": [
            "無端伏枕日，不見放舟時。",
            "晚得平安報，初成送别詩。",
            "山深歸履急，江闊度杯遲。",
            "定許同香火，終參惠遠師。"
        ],
        "title": "送僧",
        "id": "20155941-f351-4b31-bdb3-dba5fd858da9"
    },
    {
        "author": "晁沖之",
        "paragraphs": [
            "病來飲不敵羣豪，笑岸紗巾卸錦袍。",
            "一座空煩春筍手，玉盃乳酪貯櫻桃。"
        ],
        "title": "樂府二首  其一",
        "id": "43874460-9f8d-44a8-b5a6-ce3d1e0c3bfa"
    },
    {
        "author": "晁沖之",
        "paragraphs": [
            "自摘酴醾滿架空，擬將豪氣敵春風。",
            "欲知盞面玻瓈闊，看照紅顔在酒中。"
        ],
        "title": "樂府二首  其二",
        "id": "fabd826d-5769-4bfc-9bd4-69a148f8429a"
    },
    {
        "author": "晁沖之",
        "paragraphs": [
            "沙路朱轓想馭軒，傷心歲月似星奔。",
            "平泉有墅空流水，綠野無人但繞垣。",
            "九老畫圖傳盛事，四朝書史載殊恩。",
            "如何圬者持鏝過，已向比鄰問子孫。"
        ],
        "title": "傷心",
        "id": "4d28e9a9-cac3-4513-9802-562777960aa8"
    },
    {
        "author": "晁沖之",
        "paragraphs": [
            "先生骨老勁如松，柴米辛勤只自供。",
            "每笑燃萁何太急，應憐舂粟不相容。",
            "雖能有弟同斯樂，忍使在兒繼此蹤。",
            "已約伯兄同卜筑，連牆投老願相從。"
        ],
        "title": "怡怡軒贈王次翁",
        "id": "27474c49-67ab-4b7a-8ee8-3683900be79e"
    },
    {
        "author": "晁沖之",
        "paragraphs": [
            "故里佗年隱，新亭此日成。",
            "江山俱有助，草木盡知名。",
            "圃菊黄浮酒，汀蓴紫泛羹。",
            "松風如與便，願許從諸生。"
        ],
        "title": "亭成",
        "id": "a6cdab52-3c9f-49a1-ab37-5ffa1186cc5e"
    },
    {
        "author": "晁沖之",
        "paragraphs": [
            "短晷催長至，新晴改故陰。",
            "風霜游子鬢，節序異鄉心。",
            "合坐呼盧轉，分曹舉白深。",
            "百年家魏闕，存沒一沾襟。"
        ],
        "title": "至日",
        "id": "a2bf630e-011c-4ef9-8094-c82a338fbe18"
    },
    {
        "author": "晁沖之",
        "paragraphs": [
            "禪房白几静無塵，野服黄冠意甚真。",
            "避世全生深得策，閉門謝客亦高人。",
            "忍情斷酒非關病，隨意收書不計貧。",
            "近約嵩陽陳叔易，趁移丹竈過殘春。"
        ],
        "title": "贈山人沈廣漢",
        "id": "80a044cf-e056-4e35-80dc-19669917ce1f"
    },
    {
        "author": "晁沖之",
        "paragraphs": [
            "澗道垂黄花，山城擁紅葉。",
            "人爭小舟渡，馬就平沙涉。"
        ],
        "title": "龍興道中",
        "id": "5abe6079-0190-4a52-83e8-39504dbee6c9"
    },
    {
        "author": "晁沖之",
        "paragraphs": [
            "君王側席訪詞臣，萬里江湖賀季真。",
            "翰苑向來非此老，道山何處得斯人。",
            "朝回金馬門前曉，宴罷銅駝陌上春。",
            "底事年年最如意，春風還試綵衣新。"
        ],
        "title": "敦素有以書局處之者作詩迎之",
        "id": "f5d80a7d-f089-4615-83ac-8fd6877253f8"
    },
    {
        "author": "晁沖之",
        "paragraphs": [
            "巧勝金花真樂事，堆盤細菜亦宜人。",
            "自慚白髮嘲吾老，不上譙門看打春。"
        ],
        "title": "立春",
        "id": "5250a4b6-9f03-48d1-947c-6a70e1246775"
    },
    {
        "author": "晁沖之",
        "paragraphs": [
            "故園桃李秋搖落，掃地無花可惱公。",
            "近說城南王子妓，亦持紅拂劇西風。"
        ],
        "title": "和集津兄謝王立之紅絲花",
        "id": "2b2ae351-e084-4bc3-a303-37c1f6d62ad5"
    },
    {
        "author": "晁沖之",
        "paragraphs": [
            "老來嗜酒無賓主，我醉應眠不遣卿。",
            "如許此花同九日，爲君採掇笑淵明。"
        ],
        "title": "又次韻謝王立之惠紅絲花",
        "id": "b5f9ac3b-5450-475f-89cb-17f700a9d5b1"
    },
    {
        "author": "晁沖之",
        "paragraphs": [
            "諫議茶猶送，郎官迹已疏。",
            "斜封三道印，不奉一行書。"
        ],
        "title": "謝任伯久無書常子然寄茶謝之因簡任伯",
        "id": "04e8870b-b197-471a-b397-67aac538ebdd"
    },
    {
        "author": "晁沖之",
        "paragraphs": [
            "胡兒少欲立奇功，貴買西宛玉面驄。",
            "金躞蹀微鳴躡影，錦連錢不動追風。",
            "庭槐洗立清陰下，沙路調行返照中。",
            "出郭借人乘豈肯，自誇騎入大明宮。"
        ],
        "title": "客有駑馬不肯借詩誚之",
        "id": "c9ea7a0f-f7bd-434c-9547-fe7d1fa3f4c6"
    },
    {
        "author": "晁沖之",
        "paragraphs": [
            "先生手不廢經營，白屋憑虚結此亭。",
            "燕夌兔絲侵密坐，南箕北斗挂疏櫺。",
            "青松夾日交傾盖，翠柏分風倚列屏。",
            "莫道君家無長物，案頭燈火有流螢。"
        ],
        "title": "自然詩",
        "id": "5a647f2a-b672-4de9-b7e8-0e311b3f4cce"
    },
    {
        "author": "晁沖之",
        "paragraphs": [
            "夭矯柏如龍，清幽閟一宮。",
            "庭無御史雨，門有大王風。",
            "今日名天下，羣公坐此中。",
            "阿戎相就語，歷歷見元豐。"
        ],
        "title": "避暑普淨院",
        "id": "48db232e-00d6-471e-b384-4673d383301b"
    },
    {
        "author": "晁沖之",
        "paragraphs": [
            "蚤聽閩人說土風，此身嘗欲到閩中。",
            "春溝水動茶花白，夏谷雲生荔子紅。",
            "襟带九江山不斷，梯航百粤海相通。",
            "北窗夜展圖經看，手自題書寄遠公。"
        ],
        "title": "送惠純上人遊閩",
        "id": "6340ee95-9d7a-468a-8442-de9f082211e0"
    },
    {
        "author": "晁沖之",
        "paragraphs": [
            "北風吹雨不能晴，羸病人騎瘦馬行。",
            "鬚髪向來渾白盡，半緣憂患半多情。"
        ],
        "title": "道中",
        "id": "a1a8cf8a-c286-434a-87a4-68ed480efc6a"
    },
    {
        "author": "晁沖之",
        "paragraphs": [
            "肅肅郊原靜，牛羊草樹間。",
            "石磯寒不掃，水閣靜常關。",
            "故里無消息，孤城絕往還。",
            "多愁獨來此。",
            "猶得見河山。"
        ],
        "title": "行泌水上",
        "id": "f66e8b30-cdff-4f70-a46b-2b851ac6beec"
    },
    {
        "author": "晁沖之",
        "paragraphs": [
            "龍蟠山色引衡廬，霜落江清影碧虚。",
            "鼓枻厭騎沙苑馬，行厨欲食武昌魚。",
            "緩歌玉樹翻新曲，趣入金鑾續舊書。",
            "官達故人稀會面，君來相見肯如初。"
        ],
        "title": "送王敦素",
        "id": "296617ad-d505-4267-91aa-a9c1ba21a377"
    },
    {
        "author": "晁沖之",
        "paragraphs": [
            "步屧穿花醉曉風，翻枝摘葉興何窮。",
            "他年上苑求佳種，越白江紅掃地空。"
        ],
        "title": "次韻江子我蠟梅二首  其一",
        "id": "95c819cd-868d-475d-ab3b-1725aa3c33db"
    },
    {
        "author": "晁沖之",
        "paragraphs": [
            "江城仍似錦城無，半額輕黄笑越姝。",
            "我亦少花如杜老，舍南爲乞兩三株。"
        ],
        "title": "次韻江子我蠟梅二首  其二",
        "id": "412822f5-178c-46cb-822b-e667f6df9f3d"
    },
    {
        "author": "晁沖之",
        "paragraphs": [
            "早聞三十六峰前，願寄茅茨一澗邊。",
            "谷轉馬蹄山繚繞，嵓開虎口樹嬋娟。",
            "陽坡日煖宜瓜地，陰嶺天寒熟芋田。",
            "便好與公相隱去，不宜相對尚茫然。"
        ],
        "title": "次韻集津兄懷嵩少示王立之",
        "id": "396d787b-2fac-4327-8023-0dc43cef23d1"
    },
    {
        "author": "晁沖之",
        "paragraphs": [
            "茅簷竹塢兩幽奇，岸幘尋花醉亦知。",
            "崖蜜已成蜂去盡，夜寒惟有露房垂。"
        ],
        "title": "和王立之蠟梅二首  其一",
        "id": "d0a55756-4717-402d-8adf-6e673be20192"
    },
    {
        "author": "晁沖之",
        "paragraphs": [
            "老去攀翻興益奇，招攜風月作新知。",
            "但令春釀皆如此，百罰深盃亦倒垂。"
        ],
        "title": "和王立之蠟梅二首  其二",
        "id": "14b4b206-f0ba-4157-831e-acd56ad66cf6"
    },
    {
        "author": "晁沖之",
        "paragraphs": [
            "去年冬不雪，今雪太匆匆。",
            "輕薄愁兼雨，欹斜怯受風。",
            "雁依寒浦靜，鴉噪暮林空。",
            "憔悴西征客，惟應白髪同。"
        ],
        "title": "滎澤驛阻雪",
        "id": "c17bf0e0-1f61-4c9f-b171-0fbdad860f54"
    },
    {
        "author": "晁沖之",
        "paragraphs": [
            "苦雨荒秋宅，寒生木葉悲。",
            "半垂藤護壁，中缺蔓穿籬。",
            "書校時開帙，壺提日繫絲。",
            "儒冠吾已悞，何責五男兒。"
        ],
        "title": "秋雨感事",
        "id": "b12b843d-4414-4444-9111-c716c90bfe4b"
    },
    {
        "author": "晁沖之",
        "paragraphs": [
            "清秋九日至，晚菊兩三開。",
            "愁把他鄉酒，思登故國臺。",
            "賜懷朝士寵，詩想從臣才。",
            "向晚能無淚，飄飄雁影來。"
        ],
        "title": "次二十一兄九日韻",
        "id": "a499e306-db83-4ee1-bbcb-3f5aeee42121"
    },
    {
        "author": "晁沖之",
        "paragraphs": [
            "問訊西南戍，提封莫遠開。",
            "休傳通蜀道，端可棄輪臺。",
            "擬上平戎策，慚無屬國才。",
            "何須千里馬，遠自渥注來。"
        ],
        "title": "問訊次九日韻",
        "id": "eaa633d2-5ec1-408f-ace5-3957659682d8"
    },
    {
        "author": "晁沖之",
        "paragraphs": [
            "星次朝當赦，龍符夜改元。",
            "忽傳優老詔，周及庶臣門。",
            "細札頒殊禮，陪封錫異恩。",
            "大酺堪一笑，束帛不須論。",
            "緬想吾宗盛，恭惟母德尊。",
            "孝忠兼仲子，辭翰競諸孫。",
            "掖誥金鸞潤，宮衣翠翟溫。",
            "萬錢賓客賀，五色帝王言。",
            "諼草開新夏，蟠桃屬舊樽。",
            "曲迎團扇度，舞接綵衣翻。",
            "冰下看魚尾，霜邊見筍根。",
            "英聲彤管在，繪事畫屏存。",
            "有客依同姓，逢人問故園。",
            "淹留驚伏臘，俛仰媿晨昏。",
            "西望浮雲合，巾車擬載奔。"
        ],
        "title": "積善堂詩",
        "id": "3722ebc4-1ca4-4e54-8b32-5b5182353a16"
    },
    {
        "author": "晁沖之",
        "paragraphs": [
            "男兒更老氣如虹，知鬢何嫌似斷蓬。",
            "欲問桃花借顔色，未甘着笑向春風。"
        ],
        "title": "春日二首  其一",
        "id": "d77d5bb1-0253-4035-88c7-372f9db137aa"
    },
    {
        "author": "晁沖之",
        "paragraphs": [
            "陰陰溪曲綠交加，小雨翻萍上淺沙。",
            "鵝鴨不知春去盡，爭隨流水趁桃花。"
        ],
        "tags": [
            "古诗三百首",
            "惜春",
            "宋诗",
            "写景"
        ],
        "title": "春日二首  其二",
        "id": "e635fdd9-e558-4223-94f7-4b9e3a5d4fdd"
    },
    {
        "author": "晁沖之",
        "paragraphs": [
            "憶在長安最少年，酒酣到處一欣然。",
            "獵回漢苑秋高夜，飲罷秦臺雪作天。",
            "不擬伊優陪殿下，相隨于蔿過樓前。",
            "如今白髮山城裏，宴坐觀空習斷緣。"
        ],
        "title": "次二十一兄韻",
        "id": "42bb7ccc-a207-4dcf-80c8-5e5a8718fe67"
    },
    {
        "author": "晁沖之",
        "paragraphs": [
            "少傅三朝老，文章壯九州。",
            "賦詩資政殿，賜字太清樓。",
            "拔燭辭軒陛，簪花近冕旒。",
            "慶門吾老矣，華國汝能不。"
        ],
        "title": "别飾道二十弟",
        "id": "9056f5ed-3c3b-4eee-8d21-a4a94f54ec1a"
    },
    {
        "author": "晁沖之",
        "paragraphs": [
            "濺濺流水曲穿沙，林葉深深不過鴉。",
            "自恨春來渾不識，殷勤着地拾殘花。"
        ],
        "title": "暮春",
        "id": "0e016e00-4ca4-438d-9057-b77666078a8e"
    },
    {
        "author": "晁沖之",
        "paragraphs": [
            "中令有清德，風流二百年。",
            "舉家惟食粥，絕口不言錢。",
            "里閈容吾老，庭闈賴汝賢。",
            "陶丘過范蠡，莫泛五湖船。"
        ],
        "title": "別息道士二十弟",
        "id": "a7b3735e-7ba1-4fa7-83e1-016c9fa55d8d"
    },
    {
        "author": "晁沖之",
        "paragraphs": [
            "黄藤白簟倦呼盧，高卧南窗示楷模。",
            "郭芍藥情元最密，鄭櫻桃迹近相疏。",
            "下帷度日甘同夢，隱几終年得異書。",
            "晚向禪房陪杖屨，清秋霜霰意如何。"
        ],
        "title": "和江子我竹夫人",
        "id": "79edabcd-bbe8-45dc-9be3-f74eace92045"
    },
    {
        "author": "晁沖之",
        "paragraphs": [
            "白下春泥尚未乾，汴流更待小潺湲。",
            "不知汝定成行不，寒食今無數日間。"
        ],
        "title": "戲留次褒三十三弟",
        "id": "dbf23786-cee9-49d2-bd46-bf66ff7d8ab8"
    },
    {
        "author": "晁沖之",
        "paragraphs": [
            "慣習兒童喜，從容父老懽。",
            "桔橰看俯仰，稼穡愧艱難。",
            "荷葉生池岸，蒲萄落井幹。",
            "求田如得此，當爲駐征鞍。"
        ],
        "title": "行武涉田中",
        "id": "63c36b4b-bcad-45a1-bb8d-51612d0e6bdf"
    },
    {
        "author": "晁沖之",
        "paragraphs": [
            "久客思吾子，生涯滯故鄉。",
            "獨攜高士傳，翻憶紫香囊。",
            "合榻言猶在，同堂樂未央。",
            "翩翩春草夢，隨意遶池塘。"
        ],
        "title": "懷濟北弟姪",
        "id": "0d884d8e-a8bc-4588-b0fa-d40280418b1b"
    },
    {
        "author": "晁沖之",
        "paragraphs": [
            "摩娑垢面戲陶泓，拂拭蒼髯笑管城。",
            "已與陳玄俱絕倒，從君更召楮先生。"
        ],
        "title": "王敦素許紙不至戲簡促之",
        "id": "82b207fa-49ff-42ae-890b-5bcb926a369d"
    },
    {
        "author": "晁沖之",
        "paragraphs": [
            "吾廬去汝到何期，四十年間此别離。",
            "合抱樹元從舊種，幾叢菊始自新移。",
            "老無兄弟飄零日，遠有公卿曠絕時。",
            "努力不思勤負米，欲求三徑可從誰。"
        ],
        "title": "别昭德弟愴然傷懷",
        "id": "d54b3aa5-b567-4d6a-b700-e9c1ec1296f7"
    },
    {
        "author": "晁沖之",
        "paragraphs": [
            "飄零南北一衰門，知是澶淵五世孫。",
            "嗟我獨無兄弟在，憐君尚有典型存。",
            "老身素苦貧常瘦，病目仍緣哭轉昏。",
            "他日汝歸馳駟馬，訪吾肯過浣花村。"
        ],
        "title": "别飾道二十弟",
        "id": "262dfb73-6874-46e1-99af-7107ae1ad865"
    },
    {
        "author": "晁沖之",
        "paragraphs": [
            "千載風流賀秘書，也知今有此人無。",
            "吾家父子真相似，不愧朝廷乞鑑湖。"
        ],
        "title": "和虞道二十三弟",
        "id": "0edd1f39-568d-415d-8a43-2fc7e7fe8eaa"
    },
    {
        "author": "晁沖之",
        "paragraphs": [
            "使君重鑿西湖罷，也復封詩寄我來。",
            "洲上新題花島處，苑中舊體柏梁臺。",
            "風烟直覺鍾山近，魚鳥渾疑澗水開。",
            "揮翰玉堂還有日，行春停騎且留杯。"
        ],
        "tags": [
            "西湖"
        ],
        "title": "和葉甥少藴內翰重開西湖見寄二首  其一",
        "id": "23ea0309-5522-40d5-8072-171e7422b320"
    },
    {
        "author": "晁沖之",
        "paragraphs": [
            "一麾偃蹇江湖去，五馬侵尋觀闕來。",
            "就日金波通漢苑，望雲玉澗斷蘇臺。",
            "自迎檝立看時渡，手種花行到處開。",
            "笑語風流韓别駕，莫令鸚鵡訴餘杯。"
        ],
        "tags": [
            "西湖"
        ],
        "title": "和葉甥少藴內翰重開西湖見寄二首  其二",
        "id": "31503438-45f4-4cb4-a8fe-04ac8f6f9d89"
    },
    {
        "author": "晁沖之",
        "paragraphs": [
            "翰林赫奕今如此，莫道人惟舊雨來。",
            "龐老終身遠州府，劉郎何面向春臺。",
            "園宜杏子非時結，溪闊梅花過日開。",
            "兩地聲聞無百里，相望一覆手中杯。"
        ],
        "title": "和寄葉甥少藴內翰見招",
        "id": "f22d7bb4-f6f4-421d-8acd-d8c5d16dd422"
    },
    {
        "author": "晁沖之",
        "paragraphs": [
            "錦袍昔是詩成得，别墅今非棋賭來。",
            "山蔚藍光交抱舍，水桃花色合圍臺。",
            "通人竹塢深深入，謝客松扉遠遠開。",
            "定與西湖争勝負，只應惟欠使君杯。"
        ],
        "tags": [
            "西湖"
        ],
        "title": "次韻再答少藴知府甥和四兄長句并見寄二首  其一",
        "id": "b6a7385c-738f-4dee-bc0b-c3ceb5640223"
    },
    {
        "author": "晁沖之",
        "paragraphs": [
            "塵埃自與青雲斷，歲月誰令白髮來。",
            "數口無歸關外客，一春多病幾登臺。",
            "常閒水上鷗從遠，只老籠中鶴任開。",
            "日日避愁無處脫，直須到手不停杯。"
        ],
        "title": "次韻再答少藴知府甥和四兄長句并見寄二首  其二",
        "id": "8a88bfd3-8476-4917-8af9-f4cea10cc375"
    },
    {
        "author": "晁沖之",
        "paragraphs": [
            "西湖波浪還佳色，風物悲人老可驚。",
            "游接竹林公對叔，夢迷春色我思兄。",
            "酒沽鸚鵡杯行盡，詩傍蟾蜍研立成。",
            "壯思不逢韓吏部，高名誰伴謝宣城。"
        ],
        "tags": [
            "西湖"
        ],
        "title": "復和少藴內翰甥兼謝伯藴通判兄再贈",
        "id": "1315d349-de5c-4484-be9f-a1512fc0ee98"
    },
    {
        "author": "晁沖之",
        "paragraphs": [
            "史奏德星今復聚，郷評月旦昔何驚。",
            "潁川人望須公守，荀氏家聲付此兒。",
            "湖影龜魚同聚散，棠陰燕雀半生成。",
            "若爲修禊無絲竹，古調新詩唱渭城。"
        ],
        "title": "復用韻",
        "id": "d82d65fd-dc3c-49d0-b248-e3d733558ea2"
    },
    {
        "author": "晁沖之",
        "paragraphs": [
            "此老絕蕭洒，久參曹洞禪。",
            "胸中有丘壑，左手取山川。",
            "樹小風聲細，巖深日影圓。",
            "江湖不歸客，相對一茫然。"
        ],
        "title": "僧舍小山三首  其一",
        "id": "fa0f7199-bccd-4ce8-a384-579b6412e5aa"
    },
    {
        "author": "晁沖之",
        "paragraphs": [
            "愛此聚沙戲，知自法王孫。",
            "一運郢斤手，都無禹鑿痕。",
            "藤梢未挂壁，荷葉欲生盆。",
            "笑問山陰道，潛通何處村。"
        ],
        "title": "僧舍小山三首  其二",
        "id": "eaccfe1a-06ca-495b-81df-8d9d4f2dd3a9"
    },
    {
        "author": "晁沖之",
        "paragraphs": [
            "爛石有佳色，禪房叠更幽。",
            "九疑峰不斷，十字水長流。",
            "枕簟日逃暑，軒窗時卧遊。",
            "吾衰更何往，只此對湯休。"
        ],
        "title": "僧舍小山三首  其三",
        "id": "3759443e-9813-4e02-b738-c987c0a2cb84"
    },
    {
        "author": "晁沖之",
        "paragraphs": [
            "慘淡魚山路，公歸膺獲麟。",
            "車送逾千兩，人哀備百身。",
            "傷心蒿里夜，揮淚竹林春。"
        ],
        "title": "挽十六叔父朝散  其一",
        "id": "a4db28eb-2fb3-4b38-8c25-510b86960a86"
    },
    {
        "author": "晁沖之",
        "paragraphs": [
            "翰墨傳名教，公深有世風。",
            "斯文今乃喪，吾道亦何窮。",
            "埋玉嗟何及，揮金樂未終。",
            "子孫知心盛，斷獄有陰功。"
        ],
        "title": "挽十六叔父朝散  其二",
        "id": "43d850a5-8848-4e00-a604-0a1075b8a3f0"
    },
    {
        "author": "晁沖之",
        "paragraphs": [
            "静處偷看肘後書，幽棲古有此人無。",
            "綠蓑青箬非吾事，白浪狂風滿太湖。"
        ],
        "tags": [
            "太湖"
        ],
        "title": "和二十二弟二首  其一",
        "id": "694ab795-4d10-4bb3-b32b-5b502cbe889b"
    },
    {
        "author": "晁沖之",
        "paragraphs": [
            "襟抱恢疏老更寛，笑談終夕盡君歡。",
            "主人更有桃花面，病眼其如隔霧看。"
        ],
        "title": "和二十二弟二首  其二",
        "id": "208b1874-6612-468a-b768-deb18f25bbea"
    },
    {
        "author": "晁沖之",
        "paragraphs": [
            "曲池風定碧瀾平，小白魚如鏡裏行。",
            "水竹再來應試我，壁間不用更題名。"
        ],
        "title": "題超化寺壁",
        "id": "d8bb3ac5-1193-4d35-9b25-e12fd192f742"
    },
    {
        "author": "晁沖之",
        "paragraphs": [
            "老去功名意轉疏，獨騎瘦馬取長途。",
            "孤村到曉猶燈火，知有人家夜讀書。"
        ],
        "title": "夜行",
        "id": "cebf8c92-0454-4a92-9dea-0bf9dbab3db0"
    },
    {
        "author": "晁沖之",
        "paragraphs": [
            "向别已復久，此懷誰與明。",
            "書來慰吾意，詩重識君情。",
            "放鶴惜未到，飛鴻今尚横。",
            "何由一隨汝，端爲薄浮名。"
        ],
        "title": "和虞道二十三弟",
        "id": "d29ee731-b3e4-4aca-83ea-2c99613b5807"
    },
    {
        "author": "晁沖之",
        "paragraphs": [
            "盡室飄零去上都，試於溱洧卜幽居。",
            "不從刺史求彭澤，敢向君王乞鏡湖。",
            "平日甚豪今潦倒，少年最樂晚崎嶇。",
            "故人鼎貴甘相絕，别後君須寄一書。"
        ],
        "title": "留别江子之",
        "id": "fcce0da0-a37a-452a-84a1-fad2598ac26b"
    },
    {
        "author": "晁沖之",
        "paragraphs": [
            "臘雨城南宅，衝寒憶屢陪。",
            "拊憐庭下石，問訊竹間梅。",
            "諸子譍門立，羣公跋馬回。",
            "不知多病後，誰與倒罇罍。"
        ],
        "title": "寄王立之",
        "id": "ba68f0d1-eda7-4f0e-b5e5-8d9a3e8ca14b"
    },
    {
        "author": "晁沖之",
        "paragraphs": [
            "劉郎白首尚多疑，百戰功臣迹轉危。",
            "致使文成謝封邑，未如還薦魏無知。"
        ],
        "title": "讀陳平傳",
        "id": "7e4044cb-1057-4fd8-a788-6b09046285e0"
    },
    {
        "author": "晁沖之",
        "paragraphs": [
            "敢恨新居僻，深懷故國尊。",
            "耕耘得遺物，版築尚頽垣。",
            "溪隔城南寺，崖通市北門。",
            "他時如訪我，但認語音存。"
        ],
        "title": "次韻江子我見寄",
        "id": "802d835c-20e5-4016-919e-d6a4ce25ec0d"
    },
    {
        "author": "晁沖之",
        "paragraphs": [
            "看書不覺雨如澠，稚子驚呼妻怒嗔。",
            "豈意持竿護雞者，翻同挾策牧羊人。"
        ],
        "title": "朱少章曝麥爲雨所漂",
        "id": "232ef554-a378-4f9d-b36e-43af80af59bd"
    },
    {
        "author": "晁沖之",
        "paragraphs": [
            "鎖門脫落封將盡，題壁污漫字不分。",
            "我亦嘗參諸弟子，往來徒步拜公墳。"
        ],
        "title": "過陳無己墓",
        "id": "0fce2ddc-bc6f-4250-a866-3d708cef1e43"
    },
    {
        "author": "晁沖之",
        "paragraphs": [
            "乘流從此去，河漢失清都。",
            "送騎沙邊散，征帆雨外孤。",
            "挾雌棲隴雉，生子哺巢烏。",
            "宇宙将安往，飄飄盡畏途。"
        ],
        "title": "初來東里",
        "id": "75d2d6fb-5068-4d1d-811c-aceacf417265"
    },
    {
        "author": "晁沖之",
        "paragraphs": [
            "茂陵家四壁，不必在成都。",
            "老矣招魂苦，傷哉問影孤。",
            "市中寧有虎，屋上豈無烏。",
            "四海皆行路，吾何必此途。"
        ],
        "title": "至東里次前韻",
        "id": "5e1849b3-2be2-465f-b205-6ab9627cb4b8"
    },
    {
        "author": "晁沖之",
        "paragraphs": [
            "少年使酒走京華，縱步曾遊小小家。",
            "看舞霓裳羽衣曲，聽歌玉樹後庭花。",
            "門侵楊柳垂珠箔，窗對櫻桃卷碧紗。",
            "坐客半驚隨逝水，主人星散落天涯。"
        ],
        "title": "都下追感往昔因成二首  其一",
        "id": "4322ec62-d968-4bce-9669-eb6278a905fc"
    },
    {
        "author": "晁沖之",
        "paragraphs": [
            "春風踏月過章華，青鳥雙邀阿母家。",
            "繫馬柳低當戶葉，迎人桃出隔牆花。",
            "鬢深釵暖雲侵臉，臂薄衫寒玉映紗。",
            "莫作一生惆悵事，鄰州不在海西涯。"
        ],
        "title": "都下追感往昔因成二首  其二",
        "id": "16e3f3b5-fe0d-4abb-83c7-026d265b29a5"
    },
    {
        "author": "晁沖之",
        "paragraphs": [
            "公如柳柳州，柳橋如柳浪。",
            "惱殺涉溱人，望望不可上。"
        ],
        "title": "次韻四兄蘆  其一",
        "id": "6f7d2a68-4ad6-423f-9993-68351312b2d4"
    },
    {
        "author": "晁沖之",
        "paragraphs": [
            "碧蘆自愁絕，黄蘆正枯折。",
            "宵征雁影孤，墮此橋下月。"
        ],
        "title": "次韻四兄蘆  其二",
        "id": "fecf3134-1d91-4e98-920b-21375c1650fe"
    },
    {
        "author": "晁沖之",
        "paragraphs": [
            "落日河梁上，遲留客去時。",
            "近鄰無遠送，莫說最長枝。"
        ],
        "title": "次韻陳叔易蘆橋柳橋二首  其一",
        "id": "87c1f846-f7aa-446f-80c4-7916c3215a7c"
    },
    {
        "author": "晁沖之",
        "paragraphs": [
            "橋闊狹如馬，蘆高低似人。",
            "白蘋洲上客，枉恨洞庭春。"
        ],
        "tags": [
            "洞庭湖"
        ],
        "title": "次韻陳叔易蘆橋柳橋二首  其二",
        "id": "6990fa56-4d2c-4bd7-bc9a-84ab98332abe"
    },
    {
        "author": "晁沖之",
        "paragraphs": [
            "蘆橋復柳橋，蘆枯柳可愛。",
            "不厭春與秋，主人客有待。"
        ],
        "title": "次韻朱少章蘆橋柳橋二首  其一",
        "id": "6710086f-3638-4c5f-a3ca-0887fe408627"
    },
    {
        "author": "晁沖之",
        "paragraphs": [
            "洞庭生白波，隴首起黄雲。",
            "漁舟霧裏見，羌笛月中聞。"
        ],
        "tags": [
            "洞庭湖"
        ],
        "title": "次韻朱少章蘆橋柳橋二首  其二",
        "id": "34c0c785-65b7-4083-a30c-f928b19d361e"
    },
    {
        "author": "晁沖之",
        "paragraphs": [
            "南部清笳咽，東門素旐飛。",
            "如何一老漢，不及二疏歸。",
            "宇宙那復見，死生從此違。",
            "吾年未四十，已嘆故人稀。"
        ],
        "title": "挽蔡晉如",
        "id": "278a9bfb-b09c-4805-af43-9e64d0485fd2"
    },
    {
        "author": "晁沖之",
        "paragraphs": [
            "夏室不禦暑，竹陰新未交。",
            "幽花時結子，晚燕續開巢。",
            "午夢還高枕，晨炊出近庖。",
            "此生吾自了，客至莫相嘲。"
        ],
        "title": "夏室",
        "id": "1934c988-bb90-4e9f-b1a4-c97a4ac5a2b8"
    },
    {
        "author": "晁沖之",
        "paragraphs": [
            "苻郎傳檄度江南，謝老風流倚翠嵐。",
            "但自圍棋君莫問，顧輪別墅乞羊曇。"
        ],
        "title": "謾興",
        "id": "a0684644-dede-41cf-9d18-39a89c852f1e"
    },
    {
        "author": "晁沖之",
        "paragraphs": [
            "折葦枯荷倒浦風，黑雲垂雨掛長虹。",
            "山僧生養池魚看，不許遊人學釣翁。"
        ],
        "title": "過鴻儀寺",
        "id": "0ea94acc-adb1-4d3d-9bdb-ec9f311e73d3"
    },
    {
        "author": "晁沖之",
        "paragraphs": [
            "百年鄠杜家相近，人物凋零我獨驚。",
            "但見少陵能繼祖，不聞小陸可優兄。",
            "終朝詩賦遒仍鬱，老去文章健更成。",
            "敢擬濟河輕一戰，隱然望已怯長城。"
        ],
        "title": "答韓君表",
        "id": "ed306b4a-091a-45dd-9371-03ccc2a5f858"
    },
    {
        "author": "晁沖之",
        "paragraphs": [
            "老去幽棲誰比數，傳君詩一邑人驚。",
            "敢叨禮亦推甥舅，借問年猶愧弟兄。",
            "今日蓍龜真有望，終身木雁兩無成。",
            "凡才那可供□去，目送飛霞向赤城。"
        ],
        "title": "次君表韻答葉少藴甥",
        "id": "456720b2-3bf3-4101-b106-0fe4d430fa13"
    },
    {
        "author": "晁沖之",
        "paragraphs": [
            "楚山全控蜀，漢水半呑吳。",
            "老眼知佳處，曾看八景圖。"
        ],
        "title": "與秦少章題漢江遠帆五首  其一",
        "id": "52adca3e-1393-4594-adbb-a49afb8ed78f"
    },
    {
        "author": "晁沖之",
        "paragraphs": [
            "江山起暮色，草木歛餘昏。",
            "誰感離騷賦，丹青弔屈原。"
        ],
        "title": "與秦少章題漢江遠帆五首  其二",
        "id": "d5ccd717-a27b-48b9-8682-56efe76ab709"
    },
    {
        "author": "晁沖之",
        "paragraphs": [
            "雪埋鳯林寺，浪打鹿門山。",
            "今日江風惡，郎船勸不還。"
        ],
        "title": "與秦少章題漢江遠帆五首  其三",
        "id": "4bae0768-c7db-4e0c-b5a6-aa7c99c75fd6"
    },
    {
        "author": "晁沖之",
        "paragraphs": [
            "江闊雁不到，山深猿自迷。",
            "傳聞杜陵老，只在瀼東西。"
        ],
        "title": "與秦少章題漢江遠帆五首  其四",
        "id": "869c5315-7b5f-43b5-a2c0-ea3bf9dabc1f"
    },
    {
        "author": "晁沖之",
        "paragraphs": [
            "石似浣沙石，江如濯錦江。",
            "征帆向何處，雲霧晦蓬窗。"
        ],
        "title": "與秦少章題漢江遠帆五首  其五",
        "id": "5d86be3f-36cd-438f-b16d-5fe16da787ad"
    },
    {
        "author": "晁沖之",
        "paragraphs": [
            "少年猶在老書生，酒後思家夜起程。",
            "自佩弓刀防不測，獨隨騾馱雨中行。"
        ],
        "title": "莫春書事",
        "id": "136e0e7c-3bc8-48f5-97a1-a8bf968f7fe0"
    },
    {
        "author": "晁沖之",
        "paragraphs": [
            "飯蔬君莫厭，瓜菓我時須。",
            "自可隨豐儉，誰能問有無。",
            "墮蜂衝博局，驚燕避投壺。",
            "不憚過從遠，頻來訪老夫。"
        ],
        "title": "謝富察見過",
        "id": "fa7f4cf6-76f6-4860-af65-d2575e8e048f"
    },
    {
        "author": "晁沖之",
        "paragraphs": [
            "君家文物冠先朝，破甑生塵久寂寥。",
            "借有三千兩鍾乳，定無八百石胡椒。",
            "湘妃暗鼓卦邊瑟，秦女高吹月下簫。",
            "不待青春行樂了，直持玉檢上宸宵。"
        ],
        "title": "范元章惠然相過見問奇章公服鍾乳三千兩事因爲長句戲之",
        "id": "58a8c9ec-ad7e-45c7-b627-2e02d891c2d2"
    },
    {
        "author": "晁沖之",
        "paragraphs": [
            "崢嶸花蕚西，清曉望猶迷。",
            "御路紅塵合，宮槐碧瓦齊。",
            "夾城知輦過，複道覺香低。",
            "中使傳宣入，千門避馬蹄。"
        ],
        "title": "再至都成",
        "id": "fd3aa8c0-5ad7-4551-95df-413230235597"
    },
    {
        "author": "晁沖之",
        "paragraphs": [
            "度柳穿橋聽午雞，一溝春水國門西。",
            "行人不用傷新别，看取塵間萬馬蹄。"
        ],
        "title": "春晚圃田道中三首  其一",
        "id": "0f319530-b550-49b5-a35a-dfe87cfdd42c"
    },
    {
        "author": "晁沖之",
        "paragraphs": [
            "酒酣馳馬笑彎弓，便擬長驅向虜中。",
            "但恐老儒無骨相，不堪劍履畫南宮。"
        ],
        "title": "春晚圃田道中三首  其二",
        "id": "c305443a-1e8b-48b8-bfe9-5ef32590a62e"
    },
    {
        "author": "晁沖之",
        "paragraphs": [
            "君王重老降褒書，特賜宣陽宅一區。",
            "聞說會稽人不識，鑑湖還肯借臣無。"
        ],
        "title": "春晚圃田道中三首  其三",
        "id": "c7e6204f-c167-4dc0-9339-137eb756eb22"
    },
    {
        "author": "晁沖之",
        "paragraphs": [
            "寶氣宵纏北斗間，仙書自把下天壇。",
            "誤緣不是凡心起，月戶雲窗讀字難。"
        ],
        "title": "玉字黄庭經",
        "id": "109d3b7e-2ee4-46e2-8fe1-124be14cffe6"
    },
    {
        "author": "晁沖之",
        "paragraphs": [
            "秋色遠如許，寒花奈若何。",
            "客行傷老大，野次記經過。",
            "廢圃猶殘菊，枯池但折荷。",
            "吾生與物態，天意豈蹉跎。"
        ],
        "title": "重過鴻儀寺",
        "id": "c132714d-5c4f-4a31-8442-1b8f31364077"
    },
    {
        "author": "晁沖之",
        "paragraphs": [
            "江郎淮海秀，經術古同師。",
            "温潤無前輩，清新有近詩。",
            "一丘須早計，五斗莫堅辭。",
            "獻賦修竿牘，知君定不爲。"
        ],
        "title": "贈江子我子之",
        "id": "6aee99d9-55d3-4453-9ae2-43463de82ac3"
    },
    {
        "author": "晁沖之",
        "paragraphs": [
            "嚲免雞豚今日債，斷除妻子宿生緣。",
            "豐登便是人天供，努力東臯自種田。"
        ],
        "title": "贈江端本子我",
        "id": "0b7a1489-66cf-4ab1-a8aa-0b4779bb6348"
    },
    {
        "author": "晁沖之",
        "paragraphs": [
            "清秋潁汝歸時晚，不及羣公送惠休。",
            "曲几數行題字别，扁舟幾日爲詩留。",
            "東吳楊柳雲中渚，南越梅花雪外洲。",
            "萬里故郷聊一到，江山風物往來游。"
        ],
        "title": "送僧歸建州",
        "id": "ec6dd5cf-d2cc-4fd9-bcbf-f799e2ee99e8"
    },
    {
        "author": "晁沖之",
        "paragraphs": [
            "近市危樓通野寺，隔溪高柳接京華。",
            "蕩舟不怕風波急，看盡芙蓉十里花。"
        ],
        "title": "和新鄉二十一兄華嚴水亭五首  其一",
        "id": "f8ec5e6a-4283-427a-b1f4-347e355145ca"
    },
    {
        "author": "晁沖之",
        "paragraphs": [
            "池水泠泠淥未深，叢篁低草背庭陰。",
            "晚來欲別龜魚去，更向軒西獨瞰臨。"
        ],
        "title": "和新鄉二十一兄華嚴水亭五首  其二",
        "id": "28a36fd5-e968-4158-ad23-463e0f7357f7"
    },
    {
        "author": "晁沖之",
        "paragraphs": [
            "嗜酒不知淹歲月，好閑久欲棄簪纓。",
            "暫游蓮社同陶令，終向瓜田學邵平。"
        ],
        "title": "和新鄉二十一兄華嚴水亭五首  其三",
        "id": "886d02ad-2f0c-4987-a28a-7f7711eeb33e"
    },
    {
        "author": "晁沖之",
        "paragraphs": [
            "渚蒲浙浙風猶急，岸柳纖纖雨尚餘。",
            "栖鷺宿鷗渾去盡，泝溪還有兩三魚。"
        ],
        "title": "和新鄉二十一兄華嚴水亭五首  其四",
        "id": "cc12feca-332c-4308-a14d-c16547e4bd87"
    },
    {
        "author": "晁沖之",
        "paragraphs": [
            "荷蓋點溪三數葉，藤梢遶樹幾千層。",
            "投閑更與高人約，重抱琴來聽廣陵。"
        ],
        "title": "和新鄉二十一兄華嚴水亭五首  其五",
        "id": "500d1e95-e759-4d0f-815f-be65e450baea"
    },
    {
        "author": "晁沖之",
        "paragraphs": [
            "王子已仙去，梅花空自新。",
            "江山餘此物，海岱失斯人。",
            "賓客他鄉老，園林幾度春。",
            "城南載酒地，生死一沾巾。"
        ],
        "title": "感梅憶王立之",
        "id": "3ef81b13-e9c5-4004-be1c-0ca149d64c6d"
    },
    {
        "author": "晁沖之",
        "paragraphs": [
            "湧金門外斷紅塵，衣錦城邊着白蘋。",
            "不到西湖看山色，定應未可作詩人。"
        ],
        "tags": [
            "西湖"
        ],
        "title": "送人遊江南",
        "id": "074982ca-140b-4b4c-bc18-03a9f7c6dbfd"
    },
    {
        "author": "晁沖之",
        "paragraphs": [
            "松門石磴隱山家，鐘鼓蕭然一院花。",
            "齋罷老僧來施食，階前馴雀趁饑鴉。"
        ],
        "title": "和顔伯武丈山寺",
        "id": "a56dbc14-d934-47f1-93d8-cf4375abd05d"
    },
    {
        "author": "晁沖之",
        "paragraphs": [
            "聞說黄金廄，騏驎惜別羣。",
            "猶來果下馬，不必五花紋。",
            "駿骨愁時晚，薌萁念夕矄。",
            "老夫慵杖屨，待汝入嵩雲。"
        ],
        "title": "小魏買馬久不至以詩寄之",
        "id": "397e3a94-b7e1-4e95-b287-87cec67d4dbc"
    },
    {
        "author": "晁沖之",
        "paragraphs": [
            "清絕端因柏子香，風流特可付文房。",
            "如何石火須臾頃，得盡人間一日長。"
        ],
        "title": "和四兄清泉香餅子",
        "id": "220d531b-037e-46e7-b96c-cd535d0bb73a"
    },
    {
        "author": "晁沖之",
        "paragraphs": [
            "聞說齊州路，遙通古睡鄉。",
            "雲巖迷傅說，風峽宴襄王。",
            "日月星辰靜，山川草木長。",
            "不知三代貴，何似一張牀。"
        ],
        "title": "晝寢",
        "id": "2cefdfe8-50af-46fd-a66f-5f75896099cc"
    },
    {
        "author": "晁沖之",
        "paragraphs": [
            "以我懷公意，知公待我情。",
            "五年三過客，九歲一門生。",
            "近訪遺文錄，重經故里行。",
            "寄書無鄭尹，誰爲葬彭城。"
        ],
        "title": "過陳無己墓",
        "id": "7796b21e-4f4e-471d-b173-20b2f92f3a86"
    },
    {
        "author": "晁沖之",
        "paragraphs": [
            "不到城南久，黄梅幾度新。",
            "忽看人日作，淚盡大和春。",
            "翰墨猶如在，壺觴不復陳。",
            "常思醉風度，花底岸綸巾。"
        ],
        "title": "懷王立之",
        "id": "3674ea63-4623-4e0b-995e-c0168c16b33e"
    },
    {
        "author": "晁沖之",
        "paragraphs": [
            "金籍曾通玉虛殿，仙曹擬拜翠微郎。",
            "莫嫌薄上温黁火，猶得濃薫篤耨香。"
        ],
        "title": "以少炭寄江子之",
        "id": "a5f2f7c4-c0b3-4511-9a58-c62bc6ce3dd8"
    },
    {
        "author": "晁沖之",
        "paragraphs": [
            "素月清溪上，臨風不自勝。",
            "影寒垂積雪，枝薄带春冰。",
            "香近行猶遠，人來折未曾。",
            "江山正蕭瑟，玉色照松藤。"
        ],
        "title": "梅",
        "id": "73f28f14-1e18-4ade-808c-04d7e9e95a22"
    },
    {
        "author": "晁沖之",
        "paragraphs": [
            "酴醿架倒花仍發，薜荔墻摧石亦移。",
            "此地與君凡幾醉，年年同賦蠟梅詩。"
        ],
        "title": "過王立之故居",
        "id": "37a34b45-3442-4505-be60-4e297ba2ac10"
    },
    {
        "author": "晁沖之",
        "paragraphs": [
            "去年客徐得范子，今年客徐不得人。",
            "斷無草木與同味，宛有魚鳥來相親。",
            "南尋白門傍山麓，西望黄樓行水濵。",
            "還家作詩示羣從，早晚一遊攜二陳。"
        ],
        "title": "再至徐州示諸弟",
        "id": "9846a905-891c-451d-a8f1-8a18d6efa733"
    },
    {
        "author": "晁沖之",
        "paragraphs": [
            "獨眠百感秋夜情，孤城急雨中聞更。",
            "明朝覧鏡視鬢髮，不知白從何處生。"
        ],
        "title": "秋夜情",
        "id": "7626c0a4-048d-4e14-8b5d-514a77ecfd5e"
    },
    {
        "author": "晁沖之",
        "paragraphs": [
            "諫議茶猶寄，郎官迹已疏。",
            "斜封三道印，不奉一行書。",
            "會遠長安去，終臨顧渚居。",
            "大江清見底，爲問渴如何。"
        ],
        "title": "謝胡御史寄茶兼簡深明",
        "id": "af2dd19b-9e62-4dcb-93dc-d9e514b7c34a"
    },
    {
        "author": "晁沖之",
        "paragraphs": [
            "我家得姓自衛史，文王之昭鐵厥美。",
            "西京御史府大夫，父慈子忠不惜死。",
            "至今墓上無曲棘，潁川歲時虔廟祀。",
            "中原喪亂厭風塵，南渡不及渡遼水。",
            "晚惟道武攬英雄，遼東之晁同興起。",
            "世封潁川刺濟州，子孫嬋媛冠劍偉。",
            "唐有賢良如漢初，名動集賢爲學士。",
            "是時海內圖書家，一晁未讓張與李。",
            "忠實文華入本朝，三祖百孫同一體。",
            "中祖潁川襲遠封，東祖西祖復于濟。",
            "自從決策罷兵來，平進不厭百寮底。",
            "即今門戶益衰微，攬古懷今情曷已。",
            "上恩坱圠播無垠，宿莽心存春藿靡。",
            "漳州有母行百齡，疏封鈿服明光裏。",
            "夫人眼力尚針縷，拜恩不易從稚齒。",
            "初惟夫人有子賢，曰此布濩敢不俾。",
            "何勞夢帝血面論，直以微誠動旒扆。",
            "華堂白髮喜更新，即看青袍子高第。",
            "壽斝千場日未央，膝下曾玄扶且倚。",
            "中眷有孫不能叫，東眷孫文刊燁煒。"
        ],
        "title": "積善堂詩",
        "id": "ee697689-3efc-410d-adaa-1afc2da735dd"
    },
    {
        "author": "晁沖之",
        "paragraphs": [
            "雨子收還急，溪流直又斜。",
            "迢迢旁山路，漠漠滿林花。",
            "破水雙鷗影，掀泥百草芽。",
            "川原有高下，隨處着人家。"
        ],
        "title": "道中",
        "id": "9a1851e9-f397-4f6d-b300-2e5e5df28455"
    },
    {
        "author": "晁沖之",
        "paragraphs": [
            "扁舟幾日爲詩留。"
        ],
        "title": "句  其一",
        "id": "ca986bf2-3ec3-4bc6-bd59-ca07f8695f2f"
    },
    {
        "author": "晁沖之",
        "paragraphs": [
            "老景人情一羽輕。"
        ],
        "title": "句  其二",
        "id": "1552e9f0-8db0-4e82-92c4-a6b5d6dd2bee"
    },
    {
        "author": "晁沖之",
        "paragraphs": [
            "叔子擬度驊騮前。"
        ],
        "title": "句  其三",
        "id": "4e430675-65ca-4d72-b084-c11791e67a43"
    },
    {
        "author": "晁貫之",
        "paragraphs": [
            "思與諸公論人物，試憑清議賦招魂。"
        ],
        "title": "句  其一",
        "id": "015de7b6-f3ad-4500-b0c8-5d3e2c0a3c35"
    },
    {
        "author": "晁貫之",
        "paragraphs": [
            "草堂不見杜陵老，折得青松度水歸。"
        ],
        "title": "句  其二",
        "id": "26bbdbdd-e61d-48a5-b015-614f9eb4b014"
    },
    {
        "author": "耿南仲",
        "paragraphs": [
            "秋日同文館，閒無一事依。",
            "鬬羊誰得雋，倦鳥客思歸。",
            "寢處還相向，過從不患稀。",
            "何當有星聚，誰爲問璇璣。"
        ],
        "title": "和鄧慎思詩呈同院諸公三首  其一",
        "id": "580df366-c48a-4480-98a9-d6ea5ca52370"
    },
    {
        "author": "耿南仲",
        "paragraphs": [
            "秋日同文館，褎然觀國光。",
            "泗濱何限磬，岱麓易求梁。",
            "劍氣頻衝斗，錐鋒定出囊。",
            "於余慚拙匠，操尺預量長。"
        ],
        "title": "和鄧慎思詩呈同院諸公三首  其二",
        "id": "daf5a39e-79e5-4059-ab93-f50fe4a3e7e9"
    },
    {
        "author": "耿南仲",
        "paragraphs": [
            "秋日同文館，新凉逐雨回。",
            "棘垣嬰吏局，蕙帳憶山隈。",
            "射爲巧狙發，田因文豹來。",
            "西城隨分鎻，夫我室多才。"
        ],
        "title": "和鄧慎思詩呈同院諸公三首  其三",
        "id": "9f5f51f9-785d-4d0c-8168-79f9ba67eee8"
    },
    {
        "author": "耿南仲",
        "paragraphs": [
            "詔命連催發，英髦一日齊。",
            "周瑜醇似酒，崔遠爽於梨。",
            "高館清無夢，寒燈坐賦題。",
            "還同宿山驛，風雨閉重閨。"
        ],
        "title": "和鄧慎思秋日同文館詩三首  其一",
        "id": "5dc7a02d-282f-4fa0-93ba-1e71b1b37be8"
    },
    {
        "author": "耿南仲",
        "paragraphs": [
            "槐市任花黄，賡歌且闢場。",
            "醒心流水曲，警耳白雲章。",
            "冷竹枝枝翠，芳蘭葉葉香。",
            "滿前皆俊彦，何但有三康。"
        ],
        "title": "和鄧慎思秋日同文館詩三首  其二",
        "id": "2da3b02f-d061-45e9-8da0-cba756e11942"
    },
    {
        "author": "耿南仲",
        "paragraphs": [
            "翠幕春雲合，場登看舞雞。",
            "冥搜人不到，驚盼日沉西。",
            "矒學愁精鑒，英材喜巨題。",
            "何人當首選，雙觡起蚖泥。"
        ],
        "title": "和鄧慎思秋日同文館詩三首  其三",
        "id": "5b8487b6-c5f1-4f90-8854-2ea2394485e3"
    },
    {
        "author": "耿南仲",
        "paragraphs": [
            "敗葉掃還飛，秋容肅粉闈。",
            "青錢如已選，白璧會須歸。",
            "燕坐書横案，孤吟月滿衣。",
            "還同潘散騎，魚鳥性都違。"
        ],
        "title": "和鄧慎思未試即事雜書率用秋日同文館爲首句三首  其一",
        "id": "072a3a92-b082-46a7-b8e7-e69cff24371f"
    },
    {
        "author": "耿南仲",
        "paragraphs": [
            "大軸累千箱，鳬中見鶴長。",
            "靜臨窓几讀，爽入肺肝凉。",
            "誇咤爭求勝，疲勞忽自忘。",
            "由來京邑貢，正合冠多方。"
        ],
        "title": "和鄧慎思未試即事雜書率用秋日同文館爲首句三首  其二",
        "id": "72991521-931b-44ff-94e4-786f8cbc25c2"
    },
    {
        "author": "耿南仲",
        "paragraphs": [
            "藹藹儒冠至，恢恢賢路開。",
            "才須金鑒别，人自玉山來。",
            "謝客書千卷，嵇康酒一杯。",
            "如君富術業，當與雉爲媒。"
        ],
        "title": "和鄧慎思未試即事雜書率用秋日同文館爲首句三首  其三",
        "id": "5b6ad846-f5c5-4eb3-85e5-a64f2e5a2d2a"
    },
    {
        "author": "耿南仲",
        "paragraphs": [
            "昭回雲漢九天横，冠带彬彬盡俊英。",
            "梁國有珠光照乘，趙人懷璧價連城。",
            "道山邃處分羣彦，文律持來考正聲。",
            "秋晚定知誰入彀，叔通還進魯諸生。"
        ],
        "title": "和鄧慎思初入試院",
        "id": "6e35e4f7-de5a-4f2c-be0e-2cb8648163ca"
    },
    {
        "author": "耿南仲",
        "paragraphs": [
            "重門鍵鑰阻山河，顧有良朋不厭過。",
            "唾落如珠傾巨斛，袂揮成幕散輕羅。",
            "慚分處士吹竽俸，謾學東人掩鼻歌。",
            "笑語哄堂俄又夜，客愁還奈我曹何。"
        ],
        "title": "和余樗年試院即事呈諸公",
        "id": "8aceceac-3592-4f71-9929-65472d87a8d7"
    },
    {
        "author": "耿南仲",
        "paragraphs": [
            "貢珍已選茂良充，猶被拘縻類縳鐘。",
            "渌酒强陪高館飲，黄花不似故園逢。",
            "碁枰苦戰挑燈坐，蘚壁閒題捧硯從。",
            "風葉滿庭秋索寞，更籌向盡睡方濃。"
        ],
        "title": "和鄧慎思重九考罷試卷書呈同院諸公",
        "id": "56c4b7b7-a98c-4f0b-9eb4-e28dc7834cc8"
    },
    {
        "author": "耿南仲",
        "paragraphs": [
            "草廬高卧對千峰，白眼誰能顧萬鍾。",
            "仄席不因天子詔，藏詩未許世人逢。",
            "他年社禝勳如立，歸老煙霞志會從。",
            "五柳一松應好在，月明空自結陰濃。"
        ],
        "title": "和鄧慎思同舍問及故山景物用鍾字韻詩以答",
        "id": "d0dcf0ae-d3cc-4d50-a11b-9ce8e65de868"
    },
    {
        "author": "耿南仲",
        "paragraphs": [
            "羅浮仙客隱，準擬訪丹臺。",
            "爲國身將老，逢山眼倍開。",
            "月依松上過，風自竹間來。",
            "僧欲延清話，茶香屢撥灰。"
        ],
        "title": "延祥寺",
        "id": "d3be863a-a64c-4328-8433-2a1abc6f2feb"
    },
    {
        "author": "耿南仲",
        "paragraphs": [
            "穉川初隱地，山邃枕如城。",
            "寶鼎丹何在，雲衣骨亦輕。"
        ],
        "title": "題丹竈  其一",
        "id": "5c287f2b-3a83-4a97-bc77-f9fdddaf1920"
    },
    {
        "author": "耿南仲",
        "paragraphs": [
            "金鼎交龍虎，當年想閉扃。",
            "一丸丹既就，五色土猶靈。"
        ],
        "title": "題丹竈  其二",
        "id": "cb89a2a7-f105-49bb-afa1-7319751fe421"
    },
    {
        "author": "耿南仲",
        "paragraphs": [
            "始知勾漏地，猶勝步兵營。",
            "往躅今誰繼，遊人空慕名。"
        ],
        "title": "題丹竈  其三",
        "id": "81007779-7d16-42a2-9f69-5a5005fac4d5"
    },
    {
        "author": "耿南仲",
        "paragraphs": [
            "過客空尋訪，飛仙已杳冥。",
            "他山多可買，歸去讀黄庭。"
        ],
        "title": "題丹竈  其四",
        "id": "d53cdf65-3574-4abd-b9a8-3db893171594"
    },
    {
        "author": "趙澤",
        "paragraphs": [
            "嘉陵天虹飲東海，西溪玉带縈南山。",
            "諸峰四面羅髻鬟，周遭百里如一環。",
            "炊煙萬竈斜陽裏，繁絃脆管東風起。"
        ],
        "title": "仙鶴樓",
        "id": "217c08f0-10b3-4925-be78-6cc0232d96dd"
    },
    {
        "author": "時孝孫",
        "paragraphs": [
            "昔經龍洞看飛泉，疋練穿巖落半天。",
            "今日挈家來碧落，蕭然秋色滿晴川。"
        ],
        "title": "遊碧落洞",
        "id": "0dbfe087-9410-4c71-b1b6-aac3ec06b6d4"
    },
    {
        "author": "廖君玉",
        "paragraphs": [
            "一洞清虛鎖茂林，我來尋訪嘆何深。",
            "遊人刻石有興廢，流水穿巖無古今。",
            "嶺上煙雲長带雨，路旁松桂日成陰。",
            "到難未得言歸去，且對金罇滿滿斟。"
        ],
        "title": "留題碧落洞",
        "id": "104f86ef-9160-4675-bb78-563a87ea28d1"
    },
    {
        "author": "廖君玉",
        "paragraphs": [
            "清人耳目中流水，壯客精神兩岸山。"
        ],
        "title": "句",
        "id": "52d2ddad-142b-4ce1-a7fb-f9ed9dd080e3"
    },
    {
        "author": "田晝",
        "paragraphs": [
            "築長堤，白頭荷杵隨者妻。",
            "背脅傴僂筋力微，以手置胸路旁啼。",
            "老夫七十嫗與齊，五尺應門生兩兒。",
            "夜來春雨深一犁，破曉徑去耕南陂。",
            "南鄰里正豪且強，白紙大字來呼追。",
            "科頭跣足不得稽，要與官長修長堤。",
            "官長亦大賢，能得使者意。",
            "正堤駕軺軒，不復問餘事。",
            "終當升諸朝，自足富妻子。",
            "何惜桑榆年，一爲官長死。"
        ],
        "title": "築長堤",
        "id": "5b864dbe-7e53-4a49-8402-a3eef36b878b"
    },
    {
        "author": "田晝",
        "paragraphs": [
            "弟病兄孤失所依，當時書語最堪悲。",
            "豈圖乞得南州後，卻恨尋芳去較遲。"
        ],
        "title": "杜牧",
        "id": "2f74af0a-ebc2-4c78-a76a-fbf25160f7d5"
    },
    {
        "author": "田晝",
        "paragraphs": [
            "末學紛紛自有師，能言兼愛我獨疑。",
            "定知已駕雲梯後，卻悔初心泣染絲。"
        ],
        "title": "墨子",
        "id": "a98586a3-e3f7-48ec-a05d-bb2c9facd3e5"
    },
    {
        "author": "田晝",
        "paragraphs": [
            "少皡磨成白玉盤，六丁擎出太虛寬。",
            "青光千古稱萬古，留向人間此夜看。"
        ],
        "title": "玉盤",
        "id": "fe123cc9-5969-4a2a-b4d6-4fae22d19395"
    },
    {
        "author": "劉旦",
        "paragraphs": [
            "衡嶽真人稱福地，南齊高士寄山河。",
            "赤城仙去騎丹鳳，墨沼人傳詠白鵝。",
            "一世風流俱寂寞，千年氣象故嵯峨。",
            "登臨不盡懷人恨，唯有蒼蒼石可磨。"
        ],
        "title": "遊金庭",
        "id": "e7de223e-c821-4079-b56f-a24774dc382d"
    },
    {
        "author": "劉旦",
        "paragraphs": [
            "風雩三月初三日，褉事宣和勝永和。",
            "又見會稽王內史，蘭亭封酒愛新鵝。"
        ],
        "title": "上巳謝王豐父惠酒",
        "id": "c237d46f-ec7a-4a24-9eba-172d594920ef"
    },
    {
        "author": "劉旦",
        "paragraphs": [
            "元日甘泉會，衣冠拜冕旒。",
            "圖書一四海，玉帛萬諸侯。"
        ],
        "title": "元日",
        "id": "826bc4c4-315f-421d-8122-94490259b3b7"
    },
    {
        "author": "劉旦",
        "paragraphs": [
            "紫宸拜賜鳴雙笏，皂蓋頒春佩左符。"
        ],
        "title": "句  其一",
        "id": "ff12e191-9465-468e-ad2e-597447afff84"
    },
    {
        "author": "劉旦",
        "paragraphs": [
            "膺門昔忝登龍客，董墓今悲下馬人。"
        ],
        "title": "句  其二",
        "id": "c5beae3b-d2e4-4217-92a7-0416ae907196"
    },
    {
        "author": "劉旦",
        "paragraphs": [
            "感惻復何言。"
        ],
        "title": "句  其三",
        "id": "87f60521-3dcf-4559-8538-8129ca44f33f"
    },
    {
        "author": "王山",
        "paragraphs": [
            "東風豔豔桃李鬆，花園春入屠酥濃。",
            "龍腦透縷鮫綃紅，鴛鴦十二羅芙蓉。",
            "盈盈初見十五六，眉試青膏鬢垂綠。",
            "道字不正嬌滿懷，學得襄陽大隄曲。",
            "阿母偏憐掌上看，自此風流難管束。",
            "鶯啄含桃未嚥時，便會郎時風動竹。",
            "日高一丈羅窗晚，啼鳥壓花新睡短。",
            "膩雲纖指擺還偏，半被可憐留翠暖。",
            "淡黄衫袖仙衣輕，紅玉欄干粧粉淺。",
            "酒痕落腮梅忍寒，春羞入眼横波豔。",
            "一縷未消山枕紅，斜睇整衣移步嬾。",
            "才如韓壽潘安亞，擲果竊香心暗嫁。",
            "小花靜院酒闌珊，别有私言銀燭下。",
            "簾聲浪皺金泥額，六尺牙牀羅帳窄。",
            "釵横啼笑兩不分，歷盡風期腰一搦。",
            "若敎飛上九天歌，一聲自可傾人國。",
            "嬌多必是春工與，有能動人情幾許。",
            "前年按舞使君筵，睡起忍羞頭不舉。",
            "鳳凰簫冷曲成遲，凝醉桃花過風雨。",
            "阿盈阿盈聽我語，勸君休向陽臺住。",
            "一生縱得楚王憐，宋玉才多誰解賦。",
            "洛陽無限青樓女，袖籠紅牙金鳳縷。",
            "春衫粉面誰家郎，只把黄金買歌舞。",
            "就中薄倖五陵兒，一日冷心玉如土。",
            "雲零雨落正堪悲，空入他人夢來去。",
            "浣花溪上海棠灣，薛濤朱戶皆金鐶。",
            "韋皋筆逸玳瑁落，張佑盞滑琉璃乾。",
            "壓倒念奴價百倍，興來奇怪生毫端。",
            "醉眸覷紙聊一掃，落花飛雪聲漫漫。",
            "夢得見之爲改觀，樂天更敢尋常看。",
            "花間不肯下翠幕，竟日烜赫羅雕鞍。",
            "掃眉塗粉迨七十，老大始頂菖蒲冠。",
            "至今愁人錦江口，秋蛩露草孤墳寒。",
            "盈盈大雅真可惜，爾身此後不可得。",
            "滿天風月獨倚闌，醉岸濃雲呼佚墨。",
            "久之不見予心憶，高城去天無幾尺。",
            "斜陽衡山雲半紅，遠水無風天一碧。",
            "望眼空遙沈翠翼，銀河易闊天南北。",
            "瘦盡休文带眼移，忍向小樓清淚滴。"
        ],
        "tags": [
            "衡山"
        ],
        "title": "答盈盈",
        "id": "98a17cf8-2b2b-462d-8c2a-45b150cf14a7"
    },
    {
        "author": "王山",
        "paragraphs": [
            "燭花紅死睡初醒，一枕孤懷病客情。",
            "海上有山應大夢，人間無路可長生。",
            "乾坤意入憑欄闊，風月人歸似舊情。",
            "漢殿香銷春寂寂，夕陽無語下西城。"
        ],
        "title": "弔盈盈三首  其一",
        "id": "d44e4ae0-c217-454f-af33-b0b175e9c0fa"
    },
    {
        "author": "王山",
        "paragraphs": [
            "絃絕秦箏鏡任塵，細腰休舞鳳凰茵。",
            "一枝濃艷埋香土，萬顆珍珠濕袖巾。",
            "行雨不歸魂夢斷，落花難伴綺羅春。",
            "漢皇甲帳當年意，縱有芳魂不似真。"
        ],
        "title": "弔盈盈三首  其二",
        "id": "1f5d7d55-6607-45e5-8e31-9c5b7855cfa6"
    },
    {
        "author": "王山",
        "paragraphs": [
            "小巷朱橋花又春，洞房何事不歸雲。",
            "二年前過曾攜手，今日重來忽見墳。",
            "香魄已飛天上去，鳳簫猶似月中聞。",
            "縱然卻入襄王夢，會向陽臺憶使君。"
        ],
        "title": "弔盈盈三首  其三",
        "id": "0de9e507-f036-4b20-9eab-979c69c98816"
    },
    {
        "author": "王山",
        "paragraphs": [
            "浮世繁華一夢休，登臨因憶昔年遊。",
            "人歸依舊野花笑，玉冷幾經墳樹秋。",
            "風月過情須感慨，江山多恨即遲畱。",
            "如今縱擬誇才思，事往情多特地愁。"
        ],
        "title": "憶盈盈題玉女池二首  其一",
        "id": "4a6be440-458b-470e-9362-02f63c43c307"
    },
    {
        "author": "王山",
        "paragraphs": [
            "柳條黄盡杏梢新，山翠無非昔日春。",
            "花色笑風春似醉，寂寥惟少賞花人。",
            "憶昔閑粧淡紵衣，一枝紅拂牡丹徽。",
            "無端不入襄王夢，爲雨爲雲到處飛。"
        ],
        "title": "憶盈盈題玉女池二首  其二",
        "id": "df9ca7a8-c1e1-41ed-af60-0341944bcee1"
    },
    {
        "author": "王山",
        "paragraphs": [
            "絳闕琳宮鎖亂霞，長生未曉棄繁華。",
            "斷無方朔入間信，遠阻麻姑洞裏家。",
            "歷劫易翻滄海水，濃春難謝碧桃花。",
            "紫臺樹穩瑤池闊，鳳懶龍嬌日又斜。"
        ],
        "title": "夢中作",
        "id": "52c054c0-3ef7-4ee9-8f27-42b3cc98f115"
    },
    {
        "author": "盈盈",
        "paragraphs": [
            "芳菲時節，花壓枝折。",
            "蜂蝶撩亂，闌檻光發。",
            "一旦碎花魂，葬花骨。",
            "蜂兮蝶兮何不來，空使雕闌對寒月。"
        ],
        "title": "傷春曲",
        "id": "3e393cb9-c6ed-478e-b9a3-d37176978950"
    },
    {
        "author": "盈盈",
        "paragraphs": [
            "枝上差差綠，林間簌簌紅。",
            "已嘆芳菲盡，安能樽俎空。",
            "君不見岳駝茂草長安東，金玉鑣勒雪花驄。",
            "二十年前是俠少，纍纍昨日成衰翁。",
            "幾時港飲流霞鍾，共君倒載夕陽中。"
        ],
        "title": "寄王山",
        "id": "0bbea921-48e0-48f6-b887-a6f6042e560b"
    },
    {
        "author": "趙院判",
        "paragraphs": [
            "當時名妓鎮東吳，不好黄金只好書。",
            "借問錢塘蘇小小，風流還似大蘇無。"
        ],
        "title": "寄蘇小娟",
        "id": "6a9d7f0e-45b8-46d9-9550-3825f93ce642"
    },
    {
        "author": "蘇小娟",
        "paragraphs": [
            "君住襄陽妾住吳，無情人寄有情書。",
            "當年若也來相訪，還有於潛官絹無。"
        ],
        "title": "和趙院判",
        "id": "d2119c46-b1da-465a-a72a-069b15eddfc0"
    },
    {
        "author": "鄒浩",
        "paragraphs": [
            "秋風快如刀，着木木欲折。",
            "蕃鮮轉凄凄，入眼無一悅。",
            "青蠅獨何爲，飛鳴猶未滅。",
            "造化本無私，爾生亦偶竊。",
            "念方三伏中，日車午停轍。",
            "下照人世間，何異紅爐熱。",
            "勁鳥倦戢翼，獰獸喘吐舌。",
            "惟人於此時，體懈劇疲薾。",
            "虚堂幸可逃，枕簟隨意設。",
            "好睡邊韶同，素嬾稽康埒。",
            "更此值清涼，酣寝謂須決。",
            "雙睫才欲交，汗膚遭爾齧。",
            "營營不絕聲，宛類讒口呐。",
            "使我寝不安，欲息還復挈。",
            "况如一簞貧，未能萬錢歠。",
            "園蔬薦脫粟，杯盤殊滅裂。",
            "雙筯才欲拈，咀嚼遭爾餮。",
            "適從何處來，食飲汙修潔。",
            "使我味不甘，欲嚥還復噎。",
            "敺除付疲兵，祗足增跛蹩。",
            "宜哉孫權彈，爲爾情激切。",
            "期望秋風回，一掃無餘孽。",
            "偶此延朝昏，勿謂風不烈。",
            "氣候侵凝凛，龍蛇且藏穴。",
            "爾形大豆然，豈能堅如鐡。"
        ],
        "title": "秋蠅",
        "id": "f41f1c4b-1d9d-4897-9f1a-8e2f44dec2ff"
    },
    {
        "author": "鄒浩",
        "paragraphs": [
            "古人往矣名空存，爾來冠带誰其倫。",
            "語言淵騫行跖蹻，俯仰不愧何繽紛。",
            "先生道義完且潔，去彼取此非今人。",
            "事親不但綵衣戲，刻木省定長悲辛。",
            "抛官却掃醉經史，胸中寧復留纖塵。",
            "履穿袍敝突不墨，辭幣與粟甘清貧。",
            "自從秀髪到白首，造次於是如一晨。",
            "當知有昊憫澆散，先生故出援斯民。",
            "嗟余禀賦雖不敏，管窺偶幸知所因。",
            "講聞先生亦已久，云爲輙以書諸紳。",
            "朅來廣陵兩閲歲，所得比舊尤加親。",
            "此編雅什數百計，覃思成誦驚余神。",
            "恍如聽樂周太廟，黄鍾大呂皦且純。",
            "又如典瑞出圭璧，璀璨滿目非玞珉。",
            "偉哉固足信萬一，彷彿相見容彬彬。",
            "吾皇圖治急遺逸，空谷相望推蒲輪。",
            "先生高卧焉得遂，細扎匪日頒嚴闉。",
            "奈何韁鎖脫無計，灑掃猶阻致此身。",
            "願言師法不少懈，庶幾有立逃湮淪。"
        ],
        "title": "書徐仲車先生詩集後",
        "id": "e1785163-87e0-4328-b82c-bbd56bbcda35"
    },
    {
        "author": "鄒浩",
        "paragraphs": [
            "豫章拂青冥，密蔭覆百畝。",
            "初由拱把微，封植歲月久。",
            "大廈捜棟梁，匠者終見偶。",
            "甘井如車輪，千尋徹坤厚。",
            "畚鍤非一朝，致力自培塿。",
            "河流涸生塵，源源獨清瀏。",
            "李子素綺紈，操約世莫誘。",
            "字畫尤勁奇，往往過虞柳。",
            "當其求帖時，彷彿昔人嘔。",
            "吾惟蜩翼知，豈暇卹衆口。",
            "願言舉斯心，夙昔仁義藪。",
            "甘井與豫章，勿使擅所有。"
        ],
        "title": "送李光道承事罷高郵酒官",
        "id": "3e2f2f3b-47e6-4dcd-acd8-0fd1b57679e1"
    },
    {
        "author": "鄒浩",
        "paragraphs": [
            "憶昨隨侍遊鄞川，窮探欲上蒼崖顛。",
            "崢嶸古寺忽邂逅，眸子顧我驚瞭然。",
            "子時苫塊慘無意，揮麈豈暇論幽玄。",
            "星離雨散已五載，誰謂此地方周旋。",
            "胸中突兀富經史，欬唾落紙珠璣圓。",
            "明明君王正側席，何事版籍從拘攣。",
            "匡廬勝槩半境內，足以寄傲追前賢。",
            "穿雲潄澗徧所歷，妙句流落人間傳。",
            "却來隱几北窗下，博山深炷沉香煙。",
            "細觀身世究竟處，何者當好何當捐。",
            "紛紛萬事付一笑，聊復爾耳姑隨緣。",
            "吁嗟二輪挽莫住，願子於此同勉旃。"
        ],
        "tags": [
            "庐山"
        ],
        "title": "送樓謙中赴江州德化主簿",
        "id": "c66d5744-2a06-4b0e-9def-044b47ef959a"
    },
    {
        "author": "鄒浩",
        "paragraphs": [
            "道人本是紅塵客，曾把錐刀閙胸臆。",
            "一朝矯首看冥鴻，棄子捐妻人莫測。",
            "三茅峰北華陽南，凌亂烟霞閟殊特。",
            "築庵寄傲知幾年，但見日月忙如織。",
            "饑餐落英飲沆瀣，策杖溪雲隨降陟。",
            "蟾輝倒射松風寒，長嘯一聲山欲闢。",
            "飄然行止信自由，或到人間躡人迹。",
            "朱門甕牖初不分，遇酒輙傾論斗石。",
            "有時巧發驚四筵，季主猶慚多失策。",
            "紛紛流俗爭稱奇，豈識道人真所適。",
            "茅君仙去空遺蹤，高行三千當自積。",
            "琴閒棋罷幸相過，却恐鸞飛無處覓。"
        ],
        "title": "贈茅山范道人",
        "id": "41f2aa55-c8e0-4947-abfb-8d4e6bf6d20c"
    },
    {
        "author": "鄒浩",
        "paragraphs": [
            "古木暗長堤，清漣漲輕縠。",
            "南風聒烏檣，動子歸興速。",
            "今日共一樽，明朝各川陸。",
            "我心久已灰，慘愴輙眉蹙。",
            "鮑叔實我知，嵇康亦子熟。",
            "少年挺奇姿，綺麗誘莫逐。",
            "抑首掾雄藩，哀矜見推鞫。",
            "季文毎三思，石慶懼譴戮。",
            "多事如不勝，投刀斯中族。",
            "重華雖前旒，疏逖無隱伏。",
            "雜遝登俊良，能官真棫樸。",
            "行看萬里塗，追電恣騰蹴。",
            "赫赫繼家聲，勿忘勤聖讀。"
        ],
        "title": "送宋司理赴吏部",
        "id": "4c16c35d-2e33-4dae-907a-b2690b16174b"
    },
    {
        "author": "鄒浩",
        "paragraphs": [
            "廣陵最佳處，堂與南山平。",
            "慨然寄遠矚，溷濁爲冰清。",
            "冷官從無徒，猶阻窺朱甍。",
            "矧兹斗野構，名實久已傾。",
            "距我逾一舍，何由偕友生。",
            "王事有邂逅，川途假新城。",
            "登亭若爲慰，饑渇甘大烹。",
            "蓮花襲襟裾，雙鶴唳且行。",
            "一笑發深省，坐見星斗明。",
            "回首莫逆交，物外正采榮。"
        ],
        "title": "登召伯斗野亭用孫莘老韵寄秀老參寥",
        "id": "bfa1db26-8785-4627-a483-fb752f8b517a"
    },
    {
        "author": "鄒浩",
        "paragraphs": [
            "三年客揚州，鄙吝誰與晤。",
            "美人海上來，青眼獨余顧。",
            "荒涼吊遺蹤，毎毎參杖屨。",
            "敗意無俗物，欣快平生遇。",
            "陶丘今杜門，習嬾殆成痼。",
            "麈尾掛壁間，琴書自朝暮。",
            "匡山正倚天，枕潄實幽趣。",
            "清壮增茟力，重規謫仙句。",
            "相望越千里，欵段不獲驅。",
            "何當繼疇昔，把手論情素。",
            "惟有月下桐，秋聲已如故。"
        ],
        "tags": [
            "庐山"
        ],
        "title": "寄樓謙中",
        "id": "2af46841-28d3-4e45-a7e6-4df4b36d327d"
    },
    {
        "author": "鄒浩",
        "paragraphs": [
            "區區鼯鼠技不優，鼓刀要使無全牛。",
            "力探虎穴必有獲，縱如兔窟焉能謀。",
            "好龍既久乃龍至，畫蛇添足豈蛇侔。",
            "驄馬御史風烈在，痩羊博士聲名流。",
            "棘端猶作刻猴用，寶鼎忽患烹雞求。",
            "相狗他年會見賞，牧豕海上非吾憂。"
        ],
        "title": "效十二屬體",
        "id": "3c0eb781-77bf-4e9a-9c1d-177426af12b2"
    },
    {
        "author": "鄒浩",
        "paragraphs": [
            "一世三十年，我今二十九。",
            "昔人當此時，事業已不朽。",
            "顔淵語心齋，瞠若夫子後。",
            "著錄盈三千，獨居四科首。",
            "荀彧王佐才，智略子房偶。",
            "脫身作謀主，談笑解紛糾。",
            "元賓與習之，二李相左右。",
            "復命索玄微，詞章配韓柳。",
            "夙成更超倫，初不愧黄耉。",
            "項槖實可師，仲尼安敢友。",
            "孔融登龍門，元禮接彌厚。",
            "叔度千頃波，能使荀淑忸。",
            "陳蕃置一室，誓滌天下垢。",
            "賈誼入朝廷，號咷動明后。",
            "陸機文賦成，見者咸歛手。",
            "禰衡孰比俊，帝室宜見受。",
            "李賀錦囊中，佳句敵瓊玖。",
            "相望編簡上，灼灼列星斗。",
            "而我獨何人，擬之一無有。",
            "追維故時事，浹背汗如瀏。",
            "窮年坐井底，曾不辨虀臼。",
            "多岐既亡羊，畫虎欲類狗。",
            "狂瀾儻不迴，何以刷兹醜。",
            "吁嗟歲律逝，易於屈伸肘。",
            "分陰所當惜，來者勿復苟。",
            "譬彼力田子，耘耡肯鹵莽。",
            "所期嘉苗成，不使亂於莠。",
            "血氣况方剛，龍鍾未爲叟。",
            "高名非我心，沒齒庶無咎。"
        ],
        "title": "感年",
        "id": "87d5e2be-bf61-4f9d-a635-524704d6e05b"
    },
    {
        "author": "鄒浩",
        "paragraphs": [
            "滔天洚水非凡災，平地洶洶生風雷。",
            "帝堯哀民作魚鼈，咨禹平之時懋哉。",
            "未暇雍容堂陛上，和羮以爾爲鹽梅。",
            "禹知休戚係予手，汲汲豈獲憐嬰孩。",
            "疏鑿高低捐四海，校量勢力天須回。",
            "爾時菏澤次第及，導引一股從東來。",
            "就中不獨豫州利，八荒賴以川原開。",
            "農桑處處酬願欲，鳥獸蹄跡還蓬萊。",
            "此澤雖微與有力，掲之載籍懸星魁。",
            "禹歸上天已萬祀，遺利猶今分九垓。",
            "帝里虎士不知數，朝昏待哺張其顋。",
            "轉輸粟布自東部，浹日何啻浮千桅。",
            "始知寸膠無足用，安危須仗經綸才。",
            "君不見黄河泛濫金堤摧，縻費皇家幾億財。",
            "華衣肉食皆妙選，年年議論喧中臺。"
        ],
        "title": "菏澤",
        "id": "ba23ed60-c159-4a6a-a333-e4a1d9e16780"
    },
    {
        "author": "鄒浩",
        "paragraphs": [
            "山河融結皆奇状，此丘之形誰與剏。",
            "一成爲敦再爲陶，二帝昌時已詢訪。",
            "至今禹貢名字存，氣勢仍容菏澤傍。",
            "普天率土此其中，雜遝舟車來四向。",
            "分茅開國南面尊，屢致千金謝齊相。",
            "爾來日月幾春冬，興廢相尋人物上。",
            "紛紛萬事已塵埃，此丘迤邐初無恙。",
            "平生苦死嗜登臨，准擬携笻事疏放。",
            "冷雲寒日滿荆榛，蕞爾令人重悽愴。",
            "會須東走泰山顛，縱目乾坤更何障。"
        ],
        "tags": [
            "泰山"
        ],
        "title": "陶丘",
        "id": "a37fc76c-fbb6-47ed-949e-5db8609fcbf2"
    },
    {
        "author": "鄒浩",
        "paragraphs": [
            "後悔寧可追，稱誤豈容數。",
            "試觀古來人，何以爲先覺。",
            "一日三省躬，此事在力學。",
            "年光捷霜蹄，我心羞齷齪。"
        ],
        "title": "默坐有感",
        "id": "be1dccf0-3d37-4f5f-9a02-47823095843f"
    },
    {
        "author": "鄒浩",
        "paragraphs": [
            "天邊故人贈明月，恍惚如臨滄海闊。",
            "幾年麈尾阻清談，一日中腸寛百結。",
            "鍾君骨朽誰能琴，流水高山猶到今。",
            "平生宮徴愧伯牙，邂逅夫子還知心。",
            "相期端欲追前古，諸事斯言逃責數。",
            "青雲窮達豈須論，廊廟由來齊子午。"
        ],
        "title": "次韻羅正之提刑見寄",
        "id": "e3f9abf7-c930-477b-b7bf-fb8dfd845a83"
    },
    {
        "author": "鄒浩",
        "paragraphs": [
            "先生不出二十年，幅巾種樹老盧泉。",
            "盧泉水木清且妍，築堂流水茂樹間。",
            "晁侯作記筆如椽，畫欄素壁青瑤鎸。",
            "明珠白璧光射天，先生矜詫喜欲顛。",
            "春歸野岸綠漪漣，青山東缺如斷環。",
            "雪消風軟山蒼然，杏梢紅破臙脂寒。",
            "先生醉狂夢思山，自駕草車束塵編。",
            "上堂讀書門畫關，金徽朱絲弄猗蘭。",
            "相思古人太古前，若非豪士魯仲連。",
            "即是幽人梁伯鸞，先生好學老益堅。",
            "少時不信功名艱，青衫屢補履決穿。",
            "晚知有命絕可憐，歸來自買汶上田。",
            "䆉稏香露凝秋殷，只知留客有酒錢。",
            "肯問釡粥寒韲酸，拖金曳繡卷曉班。",
            "何似布褐暖且寛，先生所願一何亷。",
            "貴人孰與先生賢，朱門銅臭廚肉膻。",
            "夜闌白月照管絃，美人一笑夭桃燃。",
            "安知賢達死丘園，正恐後世終無傳。",
            "此意已輸先生先，我今欲歸無由緣。",
            "蕙帳依約聞清猨，何時相從一醉眠。",
            "梨花楊柳傍禁煙，曾點浴沂春衣單。",
            "德公渡沔應已還，山中桂枝聊攀援。"
        ],
        "title": "王景亮携晁無咎清美堂記來求詩爲賦此一篇",
        "id": "c99c3078-0dd3-44f0-a45d-5ae3e9690329"
    },
    {
        "author": "鄒浩",
        "paragraphs": [
            "結構安在哉，荒涼但郊藪。",
            "無言對斜陽，廬兒亦搔首。",
            "唯餘舊時春，年年暗榆柳。",
            "棄置勿復論，興衰古來有。"
        ],
        "title": "三朡亭",
        "id": "62d1bb8e-8458-4c56-a37a-448623439567"
    },
    {
        "author": "鄒浩",
        "paragraphs": [
            "茅茨土階不圖好，想見游宮滋草草。",
            "有時警蹕從天來，誶語應無路傍老。",
            "可封之民紛萬邦，豈獨兹城知所保。",
            "穀林南畔今如何，煙草茫茫車馬道。"
        ],
        "title": "成陽",
        "id": "51ea78fb-3d5f-431d-ba2f-6347c95dbc4f"
    },
    {
        "author": "鄒浩",
        "paragraphs": [
            "山棲嘗膽時，禍胎久已孕。",
            "欲令蘇臺傾，端俟天人應。",
            "夫子實奇才，大事力能勝。",
            "中分句踐憂，內外各宜稱。",
            "一鼓雪前羞，功名在乘興。",
            "向非斷以獨，未必還千乘。",
            "荆棘梗寒宮，晨朝露常凝。",
            "可憐東門眼，至此不得瞪。",
            "烏喙鮮克終，天道亦惡剩。",
            "脫身海上來，嘉言誰與贈。",
            "位高金更多，所向豈蹭蹬。",
            "况有絕代姿，提携充妾媵。",
            "試看劍頭血，何如窮絕磴。",
            "由來進退間，處之貴不懵。",
            "孤墳忽生疑，文獻良足證。",
            "吳人未忘情，高樓時一凭。"
        ],
        "title": "范蠡塚",
        "id": "1ae21259-2d08-4b75-a5e6-472981f3b117"
    },
    {
        "author": "鄒浩",
        "paragraphs": [
            "昔人語君臣，相須比弓矢。",
            "乃若父子間，至情非所擬。",
            "惟王適帝心，重以才藝美。",
            "朝罷正臨軒，隤丸未云已。",
            "誰令羽翮摧，高飛爲中止。",
            "朅來天宇東，基構傍菏水。",
            "靈光屹相望，應陋苟完矣。",
            "于今崇傳舍，便是當時阯。",
            "那知王者居，日與行子市。",
            "悲風起庭槐，颯颯盈雙耳。"
        ],
        "title": "恭王殿",
        "id": "ad278398-4f34-4cd6-833b-d1c0d4cb67cc"
    },
    {
        "author": "鄒浩",
        "paragraphs": [
            "頖宮久戢身，所造益了了。",
            "慷慨揖古人，百爲無一矯。",
            "就令力回天，初不變忽眇。",
            "璀璨文字間，與此故相表。",
            "服膺今十年，邂逅辱繼紹。",
            "遇我逾故交，微言幾昏曉。",
            "可憐不兩留，行色逐飛鳥。",
            "蓬山插青冥，鬰鬰佳氣遶。",
            "懷鉛謝風塵，大用此其兆。",
            "願子更勉旃，真賢古來少。"
        ],
        "title": "送交代榮子邕",
        "id": "589a1737-09d9-43e2-8a48-882bb4c11df4"
    },
    {
        "author": "鄒浩",
        "paragraphs": [
            "叔度久不見，我心如亂茅。",
            "良辰適端午，萬事聊一抛。",
            "策馬指圭竇，同焉有神交。",
            "森森千畝竹，正爾清樂郊。",
            "相與造其下，香泉薦嘉肴。",
            "高談落美玊，逸氣騰長蛟。",
            "徑就真樂處，古音奏陶匏。",
            "日車駐晴空，木杪疑焚巢。",
            "何必蒲葵風，翛然滌惛怓。",
            "兹遊信物外，孰與娱雲髾。",
            "無端消息來，主人隨鉦鐃。",
            "會須更卜日，城府方膠膠。"
        ],
        "title": "端午郊園",
        "id": "ef9d2612-51ea-4618-b21f-9f2f3eaaf7db"
    },
    {
        "author": "鄒浩",
        "paragraphs": [
            "豫章控江南，山高水沄沄。",
            "鍾此千里秀，君家賢弟昆。",
            "文采映諸父，鸞鳳争騰騫。",
            "伯氏晚相遇，許我遊其藩。",
            "聪明置不用，道術臻忘言。",
            "妥然稠人中，容貌白玉温。",
            "求之古君子，端若李仲元。",
            "一尉聊爾耳，誰識君所存。",
            "霜風慘黄葉，雪雨埋朝暾。",
            "柴車竟行哉，我心憂聾昏。"
        ],
        "title": "送黄元明赴梁縣尉",
        "id": "e65a5dff-0f44-43df-87bc-e4752e955c05"
    },
    {
        "author": "鄒浩",
        "paragraphs": [
            "此身風中蓬，飄颻洛西豪。",
            "所向不膠漆，杜門天自高。",
            "坐懷平生友，皎皎眉間毫。",
            "書隨鵲聲來，厚我逾綈袍。",
            "如何東野鳴，亦復追離騷。",
            "彼蒼久已均，後逸須先勞。",
            "試看刀筆微，他日猶蕭曹。",
            "麹蘖正多事，要在餔其糟。",
            "勿謂伯樂死，轅下終奇遭。",
            "况乃掣電中，幾許堪遊遨。",
            "展江涵清空，春光集漁舠。",
            "命駕裁數驛，慰此心忉忉。",
            "呂安何人斯，君首無徒搔。"
        ],
        "title": "次韻醇中見寄",
        "id": "98b6d191-f378-4fc2-a38a-769be1a7aa6d"
    },
    {
        "author": "鄒浩",
        "paragraphs": [
            "春風挽我出，邂逅陪友生。",
            "濱湖足勝事，繫馬聊班荆。",
            "疏柳傲清淺，孤芳媚晴明。",
            "禽哢雜魚躍，日轉無人行。",
            "此間已深趣，繼踵仍高情。",
            "犀局自勝負，玉軫誰虧成。",
            "盈樽不在飲，會意時一傾。",
            "豈減七賢游，亦云四者并。",
            "如何渺茫外，忽起絲竹聲。",
            "未暇從爾爲，目斷陘山横。"
        ],
        "title": "韓園",
        "id": "de80803c-7243-4a25-beff-c19b43d4aa8c"
    },
    {
        "author": "鄒浩",
        "paragraphs": [
            "富貴如烈火，銷鑠誰爲鋼。",
            "黄金攫清旦，一視無四旁。",
            "夫子真璞玉，炎炎詎能傷。",
            "萬事有規矩，豈與時低昻。",
            "五十猶幕府，鬢髪初不霜。",
            "天眼終自清，弹冠指明光。",
            "卿雲澹朝日，舞蹈縈爐香。",
            "勿憂雨露隔，二聖方當陽。",
            "大器故晚成，此去未易量。",
            "巾車難更軔，潩水徒湯湯。"
        ],
        "title": "送宋子發節推",
        "id": "e799d3d7-ce08-4a64-9490-04b1f4b303e3"
    },
    {
        "author": "鄒浩",
        "paragraphs": [
            "無雙藹嘉譽，夫子真黄香。",
            "磥砢傲松檜，人間自炎涼。",
            "平生翰墨中，赤增戲蕭娘。",
            "潁川今何時，鼓翼端來翔。",
            "西湖謝塵土，危樓更斜陽。",
            "幽期得高士，一笑歌滄浪。",
            "新詩落圭璧，豈異連城償。",
            "胡爲獨韁鎖，不作逢瀟湘。",
            "杖屨行清秋，從容酬所望。"
        ],
        "tags": [
            "西湖"
        ],
        "title": "次韻崔德符遊湖",
        "id": "c5b5f94d-421d-4692-bf80-d39f479e9522"
    },
    {
        "author": "鄒浩",
        "paragraphs": [
            "平湖泛日月，清光渺無端。",
            "并包入眼界，危構何軒軒。",
            "輪蹄隘行路，逸步誰與攀。",
            "只應空曠中，縹緲飛神仙。",
            "我心本虚室，朝市成青山。",
            "居然發餘照，妙用同一天。",
            "凭欄豈無人，杯盤争擊鮮。"
        ],
        "title": "次德符湖光亭之什",
        "id": "13dda29a-d9d2-4a26-bb14-1fd412ccdb3d"
    },
    {
        "author": "鄒浩",
        "paragraphs": [
            "清標藐冰壺，一見滌袢暑。",
            "况乃北窗風，窮辰薦佳語。",
            "鄭聲正喧天，忽此聞柷敔。",
            "坐令偕生疾，不得砭石去。",
            "我愚雖絕人，志氣肯爲鼠。",
            "如何城下盟，欣然爲君舉。",
            "請看時雨來，潤澤先柱礎。",
            "豈無力使然，默感自難阻。",
            "高堂久懸榻，寶劍已心許。",
            "昨宵共燈光，今作參商處。",
            "秋意入梧桐，滴瀝鬬東序。",
            "連墻莫至前，念君初逆旅。",
            "蛇影勿狐疑，當思啖虀杵。",
            "桑蓬元四方，事業在伊呂。",
            "匪石詎可轉，紛紛任兒女。",
            "但願早晴明，交臂無齟齬。",
            "更約靖節君，相與富毫楮。",
            "朝昏經史間，端知植禾黍。",
            "他年羊子妻，焉能斷機杼。",
            "君席果不分，我知逃爾汝。"
        ],
        "title": "簡德符",
        "id": "0b7b5d3c-fc9e-4f7e-b325-46b97cd8ab1a"
    },
    {
        "author": "鄒浩",
        "paragraphs": [
            "天資不紛華，脱身禮白足。",
            "一笑語曹溪，與世作眼目。",
            "有時戲毛穎，新詩奴鄭谷。",
            "翹然百家中，疏煙澹脩竹。",
            "頃年古招提，山青水澄淥。",
            "傾盖揖孤標，令人慚逐逐。",
            "平生稻粱謀，從此在鴻鵠。",
            "爾來落高陽，轅下方局促。",
            "况乃建隆師，黄壚已埋玉。",
            "豈必阮步兵，途窮泫然哭。",
            "賴君金石聲，丁寧鴈飛速。",
            "我心端何如，盲龜得浮木。",
            "遙聞玉堂老，初情敦夏屋。",
            "支遁久塵埃，風流一朝續。",
            "營營覆載間，萬事風前燭。",
            "願言掃雲窗，聊對傳燈錄。"
        ],
        "title": "用王憲韻寄參寥",
        "id": "0b2836c5-28fa-435e-ab7c-e55e80ac6793"
    },
    {
        "author": "鄒浩",
        "paragraphs": [
            "高木紛萬状，皆從毫末來。",
            "天時與人事，相資以爲媒。",
            "根本初不同，他時終異材。",
            "東風動霄壌，繁華媚池臺。",
            "花枝竟無言，車馬争徘徊。",
            "霜雪一朝怒，孰與松柏陪。",
            "青青幾千尺，寒峰正崔嵬。",
            "向來絲竹處，索寞空塵埃。",
            "明堂屹南面，梁棟支傾摧。",
            "匠石有青眼，肯爲桃李開。",
            "窮年後悔心，何似今日回。"
        ],
        "title": "送張舜諧遊上庠",
        "id": "601446db-1d0b-4567-ac71-e6961170d692"
    },
    {
        "author": "鄒浩",
        "paragraphs": [
            "食肝何必馬，食魚何必魴。",
            "趣操苟冰炭，誰能屈鄒陽。",
            "人間所榮觀，金門與玉堂。",
            "患失紛鄙夫，白首猶悢悢。",
            "豈識君子心，草衣如繡裳。",
            "藪澤方尉羅，鷦鵬已翺翔。"
        ],
        "title": "穎橋僧舍壁間有詩頗怨不遇因次其韻刺之",
        "id": "7888a9fb-41b0-4b3c-9e2a-951e44a81a35"
    },
    {
        "author": "鄒浩",
        "paragraphs": [
            "洪造初無私，物自生殊異。",
            "叢叢路傍草，枝葉一何悴。",
            "行人或陵踐，牛羊肆殘毁。",
            "縱能勝疾風，厥害還遭值。",
            "瞻彼山中蘭，孤芳常茂遂。",
            "馨香動君子，采擷遠而至。",
            "須知得失間，所托惟其地。",
            "嗚呼儒衣冠，如何不尚志。"
        ],
        "title": "路傍草",
        "id": "9b6f9672-0a2d-433c-942c-6750728ba701"
    },
    {
        "author": "鄒浩",
        "paragraphs": [
            "宰我嗜晝寝，邊韶仍愛眠。",
            "當時師弟子，指摘良紛然。",
            "韋絃以爲戒，僶俛亦有年。",
            "分作蠧書魚，文字相周旋。",
            "縱不叔夜懶，猶慚頭在懸。",
            "如何到此地，午枕有所便。",
            "晨餐未停筯，睡思潛予牽。",
            "矇矓眼自醉，百體柔於綿。",
            "茗飲雖再三，驅逐無由緣。",
            "解衣卧北窗，徑走姬旦前。",
            "往往隨物化，飛躍参魚鳶。",
            "老木森古砌，日轉驚鳴蝉。",
            "矍然整巾屨，衙鼓忽已傳。",
            "由來棘圍中，疏放成拘攣。",
            "氣血似止水，鬰鬰爲此愆。",
            "何當徹門牡，四顧還青天。",
            "朝昏遞消息，有節亦有宣。",
            "焚膏續清晝，冥心寄韋編。",
            "往失固莫救，尚得來者全。",
            "聖處幾萬里，行矣勤着鞭。"
        ],
        "title": "午枕有感",
        "id": "11f17d34-688e-445f-b18a-08cb2f9f2a80"
    },
    {
        "author": "鄒浩",
        "paragraphs": [
            "落筆文章真宋玉，八面縱横欺炙轂。",
            "潛藏頭角卧南陽，刖足豈是王駘辱。",
            "每嗟愚賈謾操金，他日辛勤只書簏。",
            "丈夫事業會驚人，誰知范叔成張禄。",
            "相逢憐我再虀鹽，不羨高門厭粱肉。",
            "追惟吳國舊時蹤，山澹晴煙水輸淥。",
            "幾年嵇阮作参商，漠漠茂林空自竹。",
            "懽然一笑换凄涼，端遇牛公容杜牧。",
            "爾來日月更中天，未應寂寞餐秋菊。"
        ],
        "title": "次韻鄧州范仲成秘校見寄",
        "id": "5872b25e-8d8e-4376-aeeb-72d10347a294"
    },
    {
        "author": "鄒浩",
        "paragraphs": [
            "策府名卿厭鳴玉，朅來南陽朱兩轂。",
            "胸中雲夢吞八九，終然不貯閑榮辱。",
            "坐令政事邈前人，容易端如探筐簏。",
            "去年持刃今扶犁，所至熙熙豐穀禄。",
            "華堂夢斷燕絲簧，笑謂鄒枚不如肉。",
            "公雖飲少客自醉，但見銀缾倒輕渌。",
            "明明天子正搜賢，真賢繼踵還符竹。",
            "勳勞矧已疏屏風，八命難淹一州牧。",
            "願公快向百花洲，更集賓僚勤把菊。"
        ],
        "title": "用前韻寄鄧帥杜君章學士",
        "id": "73775a9d-c0d4-4197-9bdb-133e2e1d8ae8"
    },
    {
        "author": "鄒浩",
        "paragraphs": [
            "邂逅蒹葭來倚玉，淺見慚如視車轂。",
            "荷君傾倒過平生，妙處令人忘寵辱。",
            "并包今古入靈臺，欬唾珠璣幾盈簏。",
            "紛紛年少多公卿，何獨斯人猶寸禄。",
            "南陽刺史今伯樂，歎息龍媒異凡肉。",
            "剡章求以助風流，豈減紅蓮汎澄淥。",
            "更将餘力付蟠根，迎刃無留真破竹。",
            "才全如此帝未知，燕閒却自思頗牧。",
            "東山出處是家風，莫學淵明戀私菊。"
        ],
        "title": "用前韻寄穣城謝公静推官",
        "id": "d44dbbcd-8bf5-4a9f-adf1-247d9effe351"
    },
    {
        "author": "鄒浩",
        "paragraphs": [
            "勿歎卞和猶抱玉，勿嘲揚雄未丹轂。",
            "由來識拔須待時，阨窮不是男兒辱。",
            "相逢相别竟匆匆，賴有好詩藏敝簏。",
            "居然成誦想英標，殺馬無因愧持祿。",
            "還家青鏡覽形容，鞍上豈徒消髀肉。",
            "故人要我泛西湖，萬頃瀰漫浸天淥。",
            "坐中寂寞欠車公，只應冒雪歌黄竹。",
            "從今塵榻掃南窗，日俟高車起耕牧。",
            "懸知樂事與衆分，把琖追論燈下菊。"
        ],
        "tags": [
            "西湖"
        ],
        "title": "范仲成約非晚過穎昌留數日因鄧兵還追用前韻寄之",
        "id": "d4dfdd5b-186a-4525-91b6-f1cdcf1c4a10"
    },
    {
        "author": "鄒浩",
        "paragraphs": [
            "西豪星聚時，有客還頖宮。",
            "解驂聽揮麈，落落凌霜風。",
            "平子素我厚，繆入題品中。",
            "夷甫不復言，目繫心已同。",
            "塤箎競遠韻，欣逢吾道東。",
            "平生仰高山，鵠立拘樊籠。",
            "誰令燕雀微，一旦追冥鴻。",
            "明珠繼來投，照夜驚兒童。",
            "從今日虚徐，所冀資磨礱。",
            "只恐天池鯤，朝夕摶晴空。"
        ],
        "title": "與王仲弓分韻得東字",
        "id": "5fdc6a31-2b21-41dd-b2c8-b4df51358447"
    },
    {
        "author": "鄒浩",
        "paragraphs": [
            "我生分稽古，未始懷宴安。",
            "萬事不入眼，人間自悲懽。",
            "獨於文會時，所取良必端。",
            "起廢賴發藥，他年逃素餐。",
            "蘇君日千里，逸步逾飛翰。",
            "一從斷金來，況也寧永歎。",
            "于今更天誘，還逢魯圓冠。",
            "傾盖如舊識，禮法能見寛。",
            "須知高門閭，階庭富芝蘭。",
            "何獨仲弓家，弟兄稱二難。",
            "琴張誠可友，願言謝外觀。",
            "聖域渺無旁，觀水須觀瀾。"
        ],
        "title": "次韻仲弓見贈",
        "id": "32e29571-a8e1-415d-b3f7-5de3a26b3eb6"
    },
    {
        "author": "鄒浩",
        "paragraphs": [
            "我讀醉翁思潁詩，恨不六翮西南飛。",
            "頖宮朅來濱潁水，潁水雖同非潁尾。",
            "羨君匹馬秋風前，吏隱去作南昌仙。",
            "霜威凛凛肅普天，環湖瀟灑皆當年。",
            "時豐鐃鼓如寒蟬，想見絲緍上釣船。",
            "太白還光醉翁死，鄰家仍無隱君子。",
            "山高水深誰與知，只恐未樂君先悲。",
            "朱方豪士森戈矛，青雲蹭蹬猶督郵，不如黄雞白酒相與醉即休。"
        ],
        "title": "送裴仲孺攝汝陰尉",
        "id": "544f3aa5-a40e-4439-b9cf-fd3fccc82144"
    },
    {
        "author": "鄒浩",
        "paragraphs": [
            "肇分五嶽尊，上帝委奇石。",
            "維嵩據地中，屹立萬仞壁。",
            "遠與四鎮殊，式應土圭測。",
            "有人仰崇高，坐厭拘名跡。",
            "邂逅天際來，驊騮脱車軛。",
            "将聖祭泰山，此心豈懸隔。",
            "擾擾塵土中，一朝復一夕。",
            "聞君有風期，欣然雙蠟屐。",
            "焉知馬足非，迥隔千峰碧。",
            "古人亦多端，相望託幽寂。",
            "法音動山靈，松栝惟所適。",
            "寄徑登顯途，自恃捷無敵。",
            "遺轍諒未泯，一一可遊歷。",
            "借問去來人，誰堪比心迹。"
        ],
        "tags": [
            "泰山"
        ],
        "title": "次韻世美遊嵩山",
        "id": "96bac2ca-c6e0-445f-acc1-dc559bdaffc7"
    },
    {
        "author": "鄒浩",
        "paragraphs": [
            "君家如武庫，人物常森森。",
            "伯氏妙難測，一笑冥古今。",
            "蒲團與蔾杖，終然作知音。",
            "王事挽以去，歲杪霜雪侵。",
            "輕軒奉白髪，遙指甑山岑。",
            "臣子難有已，忠孝亦已深。",
            "南方擁兵刃，調發多呻吟。",
            "使民還擊壌，屏星實分任。",
            "况乃功業本，從來在無心。",
            "獨恨鎖天北，誰與同瑤琴。"
        ],
        "title": "送崔子厚朝散倅安州",
        "id": "ac11a952-934e-44cd-9943-23d2263cec4f"
    },
    {
        "author": "鄒浩",
        "paragraphs": [
            "與子風雨散，掩關非世喧。",
            "琴書到古人，危坐屢忘言。",
            "何當同此趣，脫略文物繁。",
            "歲晏猶清居，厲節真王尊。"
        ],
        "title": "次韻仲弓見懷",
        "id": "0d8fe840-6983-457e-878d-9d22fad7aff5"
    },
    {
        "author": "鄒浩",
        "paragraphs": [
            "豪商破浪隨東風，轆轤相繼滄溟中。",
            "回環極目渺無際，萬石之載裁飄蓬。",
            "一朝六鶂不得進，十舟八九成虚空。",
            "一舟邂逅脫魚腹，開帆豈暇論西東。",
            "大明出沒夜復旦，何許清越鳴晨鐘。",
            "舟人側耳正驚喜，忽瞻水際排奇峰。",
            "落帆沉矴泊古岸，介然荒徑雲間通。",
            "鄞川書生託舟尾，見之踴躍追猿狨。",
            "扶疏怪木進十里，突兀古院題天宮。",
            "入門長廊轉寂寂，堂上高拱厖眉翁。",
            "左右侍立滿三百，談玄演義聲玲瓏。",
            "相逢問勞憫流落，旋啓虚室棲行踪。",
            "紛紛袍布欺臘雪，獨此錦帳朝霞紅。",
            "黄金白玉薦豐饌，藥苗蔬甲青茸茸。",
            "主翁自言避巢寇，朅來不與中原同。",
            "于今天子果誰氏，語罷默默如盲聾。",
            "日遣二子共遊處，因得細詰開冥蒙。",
            "皆云我輩號處士，名字非列神仙宗。",
            "三等三百奉一主，上等第一裴休公。",
            "提携峻陟幾千丈，笑秦亭上聊從容。",
            "秦皇可笑笑不已，聲撼亭角摧穹隆。",
            "徐福曼倩亦何在，前後石壁猶房櫳。",
            "舉頭指似蓬萊島，霜雪直上磨蒼穹。",
            "波濤作勢撞山脚，魯有神聖躬磨礱。",
            "欲令異物知所畏，周遭水面盤蛟龍。",
            "書生名利浹肌骨，塵念日久生心胸。",
            "老翁照見輙微笑，血盆再入寧易攻。",
            "蓬萊有路爾常睹，此别曠劫無由逢。",
            "吾今舟楫助爾往，爾其登覽庶可窮。",
            "日輪迎曉傍山出，水聲先沸驚寷窿。",
            "赤光散合動天地，頃刻氣候分春冬。",
            "高低殿角屹相向，一一鎸鑿非人工。",
            "窮晨不復值仙子，卿雲瑞霧空蒙蘢。",
            "詢之處士盖有謂，近世人迹幾相重。",
            "鸞驂鶴馭厭凡肉，矯然遠舉歸鴻濛。",
            "先生呂翁獨於此，一年三四眠松風。",
            "書生塵念竟不斷，主翁但問何所供。",
            "人參如人更長大，願乞數本扶疲癃。",
            "翁言此物有神護，特經海道須罹凶。",
            "良金美玉亦至寶，爾誠欲之吾當從。",
            "慇懃教告豈一事，尤戒卧語詳初終。",
            "楞嚴秘密偈四句，奉以周旋宜恪恭。",
            "書生再拜起沉矴，轉盼已入鄞州封。",
            "還家妻子久黄壌，單形隻影反匆匆。",
            "却思投翁事清淨，天南天北惟飛鴻。",
            "茫然進退真捕景，一生顛倒終狂童。",
            "君不見秦皇漢武操利勢，自許神仙力能致。",
            "海邊方士日從横，畢竟千非無一是。",
            "書生徑步蓬萊巔，况乃天人勤指示。",
            "若爲名宦苦死堅，失脚青雲墜平地。",
            "仙兮仙兮一何異，求不求兮兩莫遂。",
            "我雖忘情亦欷歔，仲尼之門非所議，率然作詩紀其事。"
        ],
        "title": "悼陳生",
        "id": "542b8a5a-8dcf-49ad-b18f-a19696b83e4e"
    },
    {
        "author": "鄒浩",
        "paragraphs": [
            "君家儒學頻公侯，豈知孔孟窮於鄒。",
            "他年事業知未艾，詵詵孫子多清流。",
            "紅蓮上客更超詣，勁節耻與今人儔。",
            "自言名宦亦何有，回看家法長包羞。",
            "蕪城歲月已波逝，朅來文會消吾憂。",
            "青天白日有崔子，亦許交臂聞嘉謀。",
            "人生南北那可必，合散倐忽春雲浮。",
            "會須着鞭入聖域，無使後悔空冥搜。"
        ],
        "title": "次韻世美冬夜見懷",
        "id": "e7eeecd0-7539-42e7-b66a-c97dcac1821b"
    },
    {
        "author": "鄒浩",
        "paragraphs": [
            "霜嚴識蒼柏，火烈知黄金。",
            "不有小人謗，孰窺君子心。",
            "前程已如此，紛紛矧於今。",
            "衡門杜朝夕，巧舌猶追尋。",
            "一與接爲構，何以逃交侵。",
            "任大始多事，由來天意深。",
            "北風動秋夜，興落西山岑。",
            "逸駕豈受挽，耿耿聊分襟。",
            "太丘阻眉宇，爲我先寄音。",
            "漁父可師否，兹焉共浮沉。"
        ],
        "title": "送德符還陽翟并簡陳叔易",
        "id": "403b8b4b-dfcc-43c6-8cec-dc4418453dec"
    },
    {
        "author": "鄒浩",
        "paragraphs": [
            "君不見子建七步俄一詩，太沖十年僅三賦。",
            "相去何啻楚與越，爾來題品皆才具。",
            "我生尚友到古人，袖手寒窗重慚懼。",
            "巧遲拙速非所長，舟泝湍流只如故。",
            "秋風逸思誰肯分，惟資茗飲祛昏瞀。",
            "人間氣味足奇功，畢竟不能成好句。",
            "集仙公子天上回，拭目元豐新制度。",
            "夜光明月豈足珍，矯矯真龍翳雲霧。",
            "潛藏飛躍自有時，只恐緘縢終不固。",
            "况聞醉翁歸潁東，更號六一逃機務。",
            "震霆端的助滂沱，名稱恰應當年數。",
            "從今掩卷待青禽，晴軒屑玉和甘露。",
            "胸中無復舊塵埃，五物狂吟在朝暮。",
            "須知料虎戚自貽，莫譏惡客君家蠧。"
        ],
        "title": "烹密雲龍",
        "id": "b297839f-a938-42c8-9a9e-ef7e2902e06a"
    },
    {
        "author": "鄒浩",
        "paragraphs": [
            "霜風戰蕪城，耿耿袖間手。",
            "峩冠何許來，逸氣蟠九有。",
            "入眼無可人，終焉收下走。",
            "舌端寫天河，那知膽非斗。",
            "離亭巧梯媒，節物幾榆柳。",
            "所向曹匼阿，剛腸欲雷吼。",
            "饑寒挽柴車，莫獲親可否。",
            "年來但韋編，妙處知不朽。",
            "規模綿古今，元自一布肘。",
            "翛然環堵中，未覺羲皇久。",
            "三復鶺鴒詩，亦已等妍醜。",
            "此心千里同，豈愧鼻如口。",
            "更聞隱君子，隨風落巖藪。",
            "崇朝公事休，嗜好斥杯酒。",
            "幅巾欵玄談，聪明謝天誘。",
            "萬象懸目前，軒豁開戶牖。",
            "坐令黄堂上，觀浄亦成垢。",
            "維皇急親賢，承庸拔師友。",
            "丘壑難自娱，巖廊拱文母。",
            "只恐行賜環，仙去誤雞狗。",
            "與其羨長生，孰若壽黔首。",
            "一語君試聽，黄梅未當剖。"
        ],
        "title": "次韻蘇子駿寄其弟世美",
        "id": "b4bfa497-83ef-41e5-a527-ceb56be4de6d"
    },
    {
        "author": "鄒浩",
        "paragraphs": [
            "儒衣隘綿區，冰炭非一種。",
            "邂逅心事同，清標揖孤聳。",
            "駕言仁義涂，相與戒前從。",
            "廓廓膺肺間，何由納天寵。",
            "春風入高堂，文字競拳勇。",
            "妙句窺杜陵，微語傾叔重。",
            "翹然真四夔，吾道有扶擁。",
            "遂令斥鷃姿，端爲鐘鼓悚。",
            "從今日喧妍，勝處宜接踵。",
            "獨恨韓城君，伶俜泣新壟。"
        ],
        "title": "靖節堂分題得重字",
        "id": "be754013-8b49-4850-b351-30bcb5953eed"
    },
    {
        "author": "鄒浩",
        "paragraphs": [
            "春遊有客忘朝暮，酷似經星好風雨。",
            "豈知仲蔚長蓬蒿，寂寂儒宮裁一畝。",
            "新詩故委黄耳來，舌在驚疑爲頻吐。",
            "鴻鈞覓運掃轍蹤，萬物終然歸鼓舞。",
            "去年枯槁欲樵蘇，今已蕃鮮媚農圃。",
            "我家吹律信参天，苗裔非才閴無睹。",
            "族寒官冷自離奇，安能仰贊媧皇補。",
            "廟堂爕理皆少年，佇見囊金罄花塢。"
        ],
        "title": "次韻崔光先見簡作詩催春色",
        "id": "39fa047a-853e-4fa4-b8e5-8c78cf7ce717"
    },
    {
        "author": "鄒浩",
        "paragraphs": [
            "人生本逆旅，行止良悠悠。",
            "試看康荘上，轍跡多成溝。",
            "公子分閉戶，時來亦何由。",
            "載書曉遄邁，春令方如秋。",
            "河濱古城府，稅鞅聊優游。",
            "青雲捷徑在，氏庾非君優。",
            "臧孫故有後，斬斬承風流。",
            "故爲重作惡，日暮猶登樓。"
        ],
        "title": "送幼安赴澶倉",
        "id": "7da119c8-5c20-4c0f-889c-5ad45319dc35"
    },
    {
        "author": "鄒浩",
        "paragraphs": [
            "清都密雲龍，遐方久馳名。",
            "無因飲天賜，歎息非公卿。",
            "爾來牛斗間，瑞氣蟠縱横。",
            "龜書識至寶，近在璧假城。",
            "物色到君箧，發視凡骨驚。",
            "君心本鐡石，從此亦變更。",
            "自言匹夫耳，乃有懷玉聲。",
            "羣嘲杜潛隙，徑約良友烹。",
            "伊予豈其人，重以慰平生。",
            "可憐謝康樂，新詩徒爾鳴。"
        ],
        "title": "仲儒烹密雲龍得烹字",
        "id": "a534f0ba-db77-41de-8c6a-d1c2e2c85d0d"
    },
    {
        "author": "鄒浩",
        "paragraphs": [
            "斵輪知讀書，解牛知養生。",
            "天下一致耳，冰泮無餘情。",
            "向來所筌蹄，俄已蜩甲輕。",
            "豈必吟澤畔，始爲當世清。",
            "魯堂殆庶幾，居然黜聪明。",
            "蠢蠢冠屨間，胸中妙難名。",
            "鼓鑄雖有自，竟脫模範成。",
            "詩翁既遷去，委蛻今韓城。",
            "閉門作龍蟄，端俟風雷驚。",
            "文史聊寄徑，與古将抗衡。",
            "何以識此心，標牓輝前楹。",
            "他年付卷舒，會見推善鳴。",
            "應憐劉季陵，寂寞初無聲。"
        ],
        "title": "鮮于大受蛻軒",
        "id": "d0958898-3f6e-4787-bf2a-c4f8c8afe2eb"
    },
    {
        "author": "鄒浩",
        "paragraphs": [
            "閩中男子多儒衣，龍驤虎視惟四夔。",
            "門前蓬藋老風雨，籍籍聲名天下馳。",
            "爾來半作古人去，亦或霜鬢甘伏雌。",
            "獨隨日月上星斗，即今先生侍丹墀。",
            "先生胸次真武庫，無所不有世莫窺。",
            "早年剖符勤撫字，晚年賜環妙論思。",
            "朝廷遠覽得治本，務先長育英豪姿。",
            "凌雲大廈豈一木，要在鉅細皆其宜。",
            "先生彬彬掲模楷，仰膺帝可端爲師。",
            "鸞飛鳯舉徧臺閣，辟雍祭酒終不移。",
            "下帷莊坐對沉燎，諸生自耻専浮詞。",
            "斯文與天共澄霽，肅駕聖域無多岐。",
            "他時合抱挽梁棟，論功較德誰高卑。",
            "先生胡不長風憲，豺狼在念略狐狸。",
            "坐令飲恨深發喜，簪纓無復藏奸欺。",
            "先生胡不同翰墨，形容堯仁曉天涯。",
            "魯官典誥從此復，大哉王言非寄私。",
            "先生胡不秉樞極，以道揆事如蓍龜。",
            "河防民役有定論，簡拔賢俊去嫌疑。",
            "吏員一一底乃績，二虜拜手受指撝。",
            "東西南北幾萬里，匹夫匹婦違寒饑。",
            "人言太平亦無象，但見父老同兒嬉。",
            "胡爲五湖入清夢，忽焉幽興落武夷。",
            "千鈞一發誰挽得，徑約赤松歌紫芝。",
            "長安車馬競回首，頗似巨源辭位時。",
            "通德高門想如昨，溪風旦暮猶有期。",
            "冷然杖屨遠俗物，此心惟許江鷗知。",
            "巍巍北辰拱天子，還淳直欲躋皇羲。",
            "人才未登常側席，鶴書毎毎空山茨。",
            "金甌况復舊名氏，只恐先生難自怡。"
        ],
        "title": "送鄭祭酒得宮觀還鄉",
        "id": "91c9389a-3f7a-41d6-bac8-c09f6f7f7e3b"
    },
    {
        "author": "鄒浩",
        "paragraphs": [
            "秋風卷輕帷，似送東歸帆。",
            "親心爲惻惻，穀馬馳兩銜。",
            "吳江渺清冷，吳山鬰巉巖。",
            "侍行不爾俱，官曹猶治凡。"
        ],
        "title": "元魯侍親還以凡今之人莫如兄弟賦詩送之  其一",
        "id": "bd155852-edcf-4446-969d-703562d42240"
    },
    {
        "author": "鄒浩",
        "paragraphs": [
            "北去青山門，宰木行森森。",
            "吾祖不可見，歲月成古今。",
            "侍親奠雞酒，應慰久客心。",
            "爾心故自慰，爾兄涕沾襟。"
        ],
        "title": "元魯侍親還以凡今之人莫如兄弟賦詩送之  其二",
        "id": "12b0c091-2fb3-41c1-b294-ea321f43d2a0"
    },
    {
        "author": "鄒浩",
        "paragraphs": [
            "爾生見天地，較我兩歲遲。",
            "兒童作壮夫，恍若旦暮期。",
            "詩禮久服膺，飛鳴當及時。",
            "慎勿醉鄉去，志士良耻之。"
        ],
        "title": "元魯侍親還以凡今之人莫如兄弟賦詩送之  其三",
        "id": "3e6b5392-4ede-4e66-887f-0e9f524a9b88"
    },
    {
        "author": "鄒浩",
        "paragraphs": [
            "姑蘇一都會，井徑分龍鱗。",
            "風俗如鄆城，臧否朝朝新。",
            "况爾隨侍子，動與嫌疑鄰。",
            "延篤儻可師，不如陪古人。"
        ],
        "title": "元魯侍親還以凡今之人莫如兄弟賦詩送之  其四",
        "id": "02c191ee-3de3-47ec-bea9-d55aea9783fb"
    },
    {
        "author": "鄒浩",
        "paragraphs": [
            "至遠挽不來，庭竹屢隕籜。",
            "剖魚得素書，頗說甘寂寞。",
            "矯枉勿過正，執中思子莫。",
            "他年同我心，俯仰無愧怍。"
        ],
        "title": "元魯侍親還以凡今之人莫如兄弟賦詩送之  其五",
        "id": "87179b86-da41-4e60-943e-bb68cfd69543"
    },
    {
        "author": "鄒浩",
        "paragraphs": [
            "至虚走橋門，所樂在羣居。",
            "羣居固可樂，他途亦紛如。",
            "合抱自毫末，要須慎其初。",
            "大带有餘否，此語當急書。"
        ],
        "title": "元魯侍親還以凡今之人莫如兄弟賦詩送之  其六",
        "id": "dd448e8a-455e-4047-805e-b7c6e9bedfd6"
    },
    {
        "author": "鄒浩",
        "paragraphs": [
            "詹何我師友，文行懸高名。",
            "天命豈易度，棲遲尚柴荆。",
            "省定餘白晝，相與發大鳴。",
            "才進非故吾，從此難爲兄。"
        ],
        "title": "元魯侍親還以凡今之人莫如兄弟賦詩送之  其七",
        "id": "10414c9d-e9cf-4db0-9f7e-df215221cb10"
    },
    {
        "author": "鄒浩",
        "paragraphs": [
            "四人如四支，闕一不成體。",
            "故爲各天涯，阻異晨昏禮。",
            "但願器業成，高陽亦兄弟。",
            "此意何時窮，潁川方瀰瀰。"
        ],
        "title": "元魯侍親還以凡今之人莫如兄弟賦詩送之  其八",
        "id": "29253f76-a045-4afc-a203-8fc77d5e323d"
    },
    {
        "author": "鄒浩",
        "paragraphs": [
            "蘇子甫及瓜，装齎動簷楹。",
            "念此不數見，柴門行晝扃。",
            "幅巾策藜杖，邂逅諸友生。",
            "涼月委新照，無煩聚飛螢。",
            "懽然造空洞，卻顧輕簪纓。",
            "虀鹽未果腹，飽德如楚萍。",
            "只應他夕來，矯首心盈盈。"
        ],
        "title": "次韵德符夜訪世美",
        "id": "7c9b13ed-2cc7-43b9-9f6e-41c6a4ac2214"
    },
    {
        "author": "鄒浩",
        "paragraphs": [
            "一身能幾何，首尾復自畏。",
            "豈知塵表姿，落落惟所值。",
            "官攡忽相逢，欣悲十年事。",
            "須知襲人間，舒卷在毋意。",
            "他時況英聲，曾冠通侯次。",
            "行矣方坦途，真賢不難繼。"
        ],
        "title": "次韻樗年見簡",
        "id": "4a7c780f-4226-48ea-8c4e-a177e2f69a8e"
    },
    {
        "author": "鄒浩",
        "paragraphs": [
            "鄉邦藹儒冠，後生良可畏。",
            "况乃領袖賢，疑與古人值。",
            "爾來索吾居，南北幾歲事。",
            "冥鴻雲外心，疲馬風前意。",
            "遙知松菊間，青編焕鱗次。",
            "何當返柴車，故步懽然繼。"
        ],
        "title": "用前韻寄鄉中諸長者",
        "id": "ed972c6a-892e-4fe4-a53d-184f557a1a02"
    },
    {
        "author": "鄒浩",
        "paragraphs": [
            "東方澹殘星，車馬各有之。",
            "心落聲利間，搖搖無静時。",
            "幽人獨朝徹，蟾光濯漣漪。",
            "賦詩鷗鷺邊，妙絕中郎詞。",
            "青時正相嚮，白駒忽已馳。",
            "歸來過我談，聞風徒振衣。"
        ],
        "title": "次韻德符過曾園  其一",
        "id": "f059fe3a-0172-4058-8582-958eac3f04df"
    },
    {
        "author": "鄒浩",
        "paragraphs": [
            "數子清玉峙，粲粲凌朝輝。",
            "持竿謝高風，鉢囊聊自携。",
            "豈不一趣尚，因緣非兔絲。",
            "北去得幽圃，相與無町畦。",
            "白鳥亦忘我，共此天然姿。",
            "只應太史奏，還在潁水涯。",
            "九原審難作，幸及同襟期。"
        ],
        "title": "次韻德符過曾園  其二",
        "id": "e9161a6d-c2a3-4735-9f64-cf37a172ef0f"
    },
    {
        "author": "鄒浩",
        "paragraphs": [
            "世事多好還，往躅端可視。",
            "崟巖輝奇功，頗愧文王肆。",
            "他年焚舟來，幾作塗炭墜。",
            "駟馬豈及追，我今亦如是。",
            "狂言編虎鬚，得報逾掐鼻。",
            "平生儲春芽，美惡初一意。",
            "濁氛騰墨雲，君舌故歷試。",
            "小龍落几前，畢竟不知異。",
            "方欲事烹煎，薑鹽以爲使。",
            "賴君呼回頭，絲桐識秋思。",
            "會當掃南軒，石銚沃清泚。",
            "從此師金人，三緘誠有味。"
        ],
        "title": "次韻仲孺見督烹小團",
        "id": "0d88664d-2dbd-4cdf-9467-2afc35fc3f69"
    },
    {
        "author": "鄒浩",
        "paragraphs": [
            "龍團方啓封，數子已驚視。",
            "端如肖壁人，騎羊入城肆。",
            "又如金谷姿，不合樓前墜。",
            "嚢衣本酸寒，茶具無一是。",
            "紛紛詰鄰家，浪欲學擁鼻。",
            "秋空輙雲雷，秘惜乃天意。",
            "未敢還巾車，且集諸生試。",
            "豈非今年芽，歲月與君異。",
            "直須如印刓，詩驛趼來使。",
            "念君才患多，落筆有餘思。",
            "盈編故可期，河流幾時泚。",
            "君應嘲馬肝，不食亦知味。"
        ],
        "title": "再酬仲孺",
        "id": "3d7801e3-6594-4bfc-9c2a-632d8b602a94"
    },
    {
        "author": "鄒浩",
        "paragraphs": [
            "情僞初難分，飽聞不如視。",
            "君看求馬時，安得走唐肆。",
            "此茶亦先聲，入手恐失墜。",
            "泠然風御還，共飲乃非是。",
            "坐令竹邊心，追悔如刻鼻。",
            "故人豈欺予，姑以将遠意。",
            "由來毁譽間，夫子猶必試。",
            "八牀志多金，龍斷何足異。",
            "胡爲不三思，取信輶軒使。",
            "超超莆陽公，銓量妙清思。",
            "仰止一喟然，背浹欲流泚。",
            "尚賴君詩存，高吟忘肉味。"
        ],
        "title": "仲孺督烹小團既而非真物也悵然次韻以謝不敏",
        "id": "3555a451-85b2-4db7-9139-55efafc9cb47"
    },
    {
        "author": "鄒浩",
        "paragraphs": [
            "楊家絕藝十六絃，公卿往往趨賓筵。",
            "妙齡才子更豪酌，月中醉倒西湖船。",
            "楚宮殘夢幾春曉，五陵好事猶喧傳。",
            "只今展江嘗託足，香風带恨留苔錢。",
            "誰令故人不他寓，朅來亭上仍秋天。",
            "幽花脉脉鑑清潩，似與當日争蚩妍。",
            "此心如水亦滉漾，那堪銲撥還鏘然。",
            "驊騮夜半解歸鐙，青燈烱烱空韋編。",
            "砧聲漁唱起何許，坐久波面生寒烟。",
            "故應鷗鷺有深意，忽焉鼓趐鳴窗前。"
        ],
        "tags": [
            "西湖"
        ],
        "title": "戲世美",
        "id": "5b412e52-2063-42a2-accc-7d015f6b3fa8"
    },
    {
        "author": "鄒浩",
        "paragraphs": [
            "使君終宴先歸休，菱盤藻带妨移舟。",
            "湖邊何處月已到，觀音堂下寒光浮。",
            "鼎來談笑托新興，沉沉萬籟乾坤幽。",
            "雲端飛翼弄清靄，波間戲鬛吹輕漚。",
            "凉飈襲塵了無迹，似動不動蒹葭洲。",
            "却觀落日倚欄處，天東縹緲横高樓。",
            "不須要月共形影，吾曺兹焉成獻酬。",
            "单衣盈露坐忘返，亦忘佳客相與留。",
            "始知人世惡塵土，生平今夕方中秋。",
            "昨宵蓮社二三子，借問賞心如此不。"
        ],
        "title": "十六夜府會湖光亭呈世美",
        "id": "cff017e2-0550-4735-8374-e6eefe0f9a49"
    },
    {
        "author": "鄒浩",
        "paragraphs": [
            "秋晨飯香積，舉袂清風生。",
            "朅來展江道，老木森亭亭。",
            "纖埃不隨步，昨宵寒露零。",
            "人境兩相值，簡編焕新晴。",
            "遷固久黄壌，椽筆窺群英。",
            "崔子獨異趣，一笑鉛槧輕。",
            "詩成似金籥，爲我開塵扃。"
        ],
        "title": "次韻德符訪世美",
        "id": "8cb039cf-d619-4db1-9d0d-b148ddcc31d8"
    },
    {
        "author": "鄒浩",
        "paragraphs": [
            "嘉祐紀庚子，犬馬初冬生。",
            "安知拱堯舜，不事沉香亭。",
            "爾來百寮底，霏霏清涕零。",
            "弓劍誰與問，白雲飛晚晴。",
            "恭聞語乾造，凛如班集英。",
            "遺恩泰山重，死報鴻毛輕。",
            "聖孫王纂承，行當叩天扃。"
        ],
        "tags": [
            "泰山"
        ],
        "title": "敬讀仁祖實錄用前韻",
        "id": "f2db085c-9cfd-45e4-8b95-57a0d911b9f4"
    },
    {
        "author": "鄒浩",
        "paragraphs": [
            "西風獵獵鳴旌旗，南陽學士趨丹墀。",
            "南陽父老挽不住，家聲復如東漢時。",
            "堂堂材具中梁棟，鬢邊寒暑驚駒馳。",
            "垂衣繼照掲日月，只應一見舒堯眉。",
            "鸞臺鳳閣有新路，着鞭寧許駑駘知。",
            "委身報國一心耳，嶷如嵩岱誰能移。",
            "他時廷尉妙生死，還将此道供論思。",
            "凌雲大廈肅天宇，千秋萬歲無傾欹。",
            "焦頭爛額豈足尚，長堤蟻穴今圖之。",
            "回看蹇淺丈夫子，攫金清旦方沉迷。",
            "矢來無鄉亦可卹，付與公議分高卑。",
            "前人得失焕清簡，納公胸次無孑遺。",
            "願言朝退坐華省，更以反己爲元龜。",
            "儒冠往往喙三尺，勿令白玉生瑕疵。"
        ],
        "title": "送杜君童學士赴闕",
        "id": "8855f09f-c37d-4db1-9bf2-9a69d4aed8b2"
    },
    {
        "author": "鄒浩",
        "paragraphs": [
            "汎汎蓮花池，日月幾賓送。",
            "乳燕辭故窠，征途亦飛鞚。",
            "會合安可常，萬事驚殘夢。",
            "何以寛我愁，風流在民衆。"
        ],
        "title": "世美歸侍政府以送君南浦傷如之何作詩送之  其一",
        "id": "bad729d8-045d-42e2-86aa-10e82102b042"
    },
    {
        "author": "鄒浩",
        "paragraphs": [
            "妙年公卿子，可人逢此君。",
            "退然數尺耳，氣節凌青雲。",
            "從今奉親暇，簡策陪朝曛。",
            "應憐四傑流，勤勤但空文。"
        ],
        "title": "世美歸侍政府以送君南浦傷如之何作詩送之  其二",
        "id": "9481b8e6-26e3-4310-9d08-47e39ed44258"
    },
    {
        "author": "鄒浩",
        "paragraphs": [
            "巖廊拱真人，妙與天地参。",
            "政教似寒暑，豈罪樵夫談。",
            "木鐸久不振，相府方潭潭。",
            "公子飽見聞，歸獻北斗南。"
        ],
        "title": "世美歸侍政府以送君南浦傷如之何作詩送之  其三",
        "id": "f7b47d6a-f215-4167-b477-4193e56909ad"
    },
    {
        "author": "鄒浩",
        "paragraphs": [
            "忠孝非兩心，事君如事父。",
            "事君貴以人，事父孰爲愈。",
            "真賢絕驊騮，骨相未易取。",
            "願子繼法真，毋令老江浦。"
        ],
        "title": "世美歸侍政府以送君南浦傷如之何作詩送之  其四",
        "id": "c5838856-8d43-4edc-a79c-caecbf87c61f"
    },
    {
        "author": "鄒浩",
        "paragraphs": [
            "前年可羅雀，朱幡出濠梁。",
            "今年可炙手，衮衣登廟堂。",
            "公家本金玉，何曾變炎凉。",
            "公子不展眉，端爲斯人傷。"
        ],
        "title": "世美歸侍政府以送君南浦傷如之何作詩送之  其五",
        "id": "ba9ca6d2-dc1b-414c-88f2-ae96436e95d9"
    },
    {
        "author": "鄒浩",
        "paragraphs": [
            "卞氏稱六龍，公家宛相如。",
            "久作風雨散，于今共詩書。",
            "山前猶製錦，江上方題輿。",
            "遙想侍側心，夙夕鴈與魚。"
        ],
        "title": "世美歸侍政府以送君南浦傷如之何作詩送之  其六",
        "id": "6ef582d7-4831-483e-8cb2-0e45623b8c5f"
    },
    {
        "author": "鄒浩",
        "paragraphs": [
            "猶子知幾人，子獨欣白眉。",
            "風霆破春曉，怒翼鳴天池。",
            "未促南昌行，還爲竹間期。",
            "儻及馬伏波，一書重示之。"
        ],
        "title": "世美歸侍政府以送君南浦傷如之何作詩送之  其七",
        "id": "58c1e9e5-0d08-4ca3-8258-0fa081516d78"
    },
    {
        "author": "鄒浩",
        "paragraphs": [
            "蕪城兆霜雪，潁川凋芰荷。",
            "昔别情已矣，今别情奈何。",
            "英英二三子，行亦車懸𨍋。",
            "後日知誰同，蝉聲猶暮多。"
        ],
        "title": "世美歸侍政府以送君南浦傷如之何作詩送之  其八",
        "id": "a3e78865-46c9-423b-87f5-ae5c0386b5dd"
    },
    {
        "author": "鄒浩",
        "paragraphs": [
            "與君本南北，作吏同一邦。",
            "詩書雅相好，旨酒空盈缸。",
            "歲晏賦歸去，冉冉車輪雙。",
            "我亦非匏瓜，兹焉念松江。"
        ],
        "title": "送杜堪才以江漢故人少爲韻  其一",
        "id": "7e6603a3-a4e6-4e98-a966-0b73b853fe1b"
    },
    {
        "author": "鄒浩",
        "paragraphs": [
            "杜陵世多人，風流自唐漢。",
            "振衣入朝廷，玉立争璀璨。",
            "若人獨何爲，轅下尚羈絆。",
            "舌在且加餐，慎勿發長歎。"
        ],
        "title": "送杜堪才以江漢故人少爲韻  其二",
        "id": "bb95751c-8a01-4ba0-a737-36e8b81de853"
    },
    {
        "author": "鄒浩",
        "paragraphs": [
            "秋來幾何時，送遠驚已屢。",
            "山川澹無情，蒼莽亦非故。",
            "分與人跡疏，韋編對香霧。",
            "只應知此心，西陂有鷗鷺。"
        ],
        "title": "送杜堪才以江漢故人少爲韻  其三",
        "id": "937656ad-5d99-40ec-9015-46b51c3050ec"
    },
    {
        "author": "鄒浩",
        "paragraphs": [
            "青衫勿自少，委質皆王臣。",
            "貴賤物外耳，直道惟其人。",
            "下惠信先覺，到今如北辰。",
            "居閒儻未能，君志終當伸。"
        ],
        "title": "送杜堪才以江漢故人少爲韻  其四",
        "id": "5467360e-c32f-4731-8327-be85b6376bfc"
    },
    {
        "author": "鄒浩",
        "paragraphs": [
            "漢水方涸流，梁園正秋杪。",
            "駕言托朝昏，陳事有臺沼。",
            "他年李杜來，慷慨識者少。",
            "安得從君遊，一笑今古了。"
        ],
        "title": "送杜堪才以江漢故人少爲韻  其五",
        "id": "630ceb11-0317-4a5c-b2a7-1f0f488cf9a7"
    },
    {
        "author": "鄒浩",
        "paragraphs": [
            "窮年不揮斧，歎息無妙質。",
            "誰知深眇中，環堵以爲室。",
            "紛筆如萬牛，力挽未曾出。",
            "論交餘此君，聊爲拂巾櫛。",
            "人間方好竽，蕭蕭乃鳴瑟。",
            "兹焉得所投，陳雷信難匹。",
            "昨來面墻心，舉倡有風日。",
            "莫似白樂天，殷勤在兜率。"
        ],
        "title": "馬叔寶寄種竹詩次其韻",
        "id": "be187405-0722-4d02-a0fa-205f20d8477e"
    },
    {
        "author": "鄒浩",
        "paragraphs": [
            "飛雪一何情，拜我南軒竹。",
            "駢頭控於地，默默隃信宿。",
            "寒花本輕揚，叢集乃折軸。",
            "况此梢雲姿，蕭然異凡木。",
            "飄風亦狂生，端來助陵蹴。",
            "似欲揉直柯，繞指惟所欲。",
            "焉知天與剛，初不愧幽獨。",
            "罄折雖爾爲，且異望塵辱。",
            "晨光破沈陰，春色盈兩目。",
            "風雪安在哉，竹猶故時玉。"
        ],
        "title": "雪中對竹",
        "id": "822382be-1aa3-4048-8702-746d5553ac71"
    },
    {
        "author": "鄒浩",
        "paragraphs": [
            "龍衣不解顔，憂民向來急。",
            "天高委真符，年豐兆原隰。",
            "連山水氣昏，過雲鴈聲澀。",
            "先春凌馬奔，投隙作塵入。",
            "瀕竹乍蕭蕭，驚風還汲汲。",
            "頗輕花闘狂，肯共雨争濕。",
            "夜半回曉光，木杪森鵠立。",
            "開編適吾心，鼓枻輟清集。",
            "一飽儻可償，萬事非所及。",
            "想見秋稼前，腰鐮荷青笠。"
        ],
        "title": "次韻韓君表雪中感懷",
        "id": "63b8337c-a785-4e0c-8107-e4bee4970cd8"
    },
    {
        "author": "鄒浩",
        "paragraphs": [
            "叩門無季心，爾來空緩急。",
            "若人作枯蓬，隨風落遙隰。",
            "袖書珠玉昏，匣劍蛟龍澀。",
            "雪花陵春陽，山寒擁扉入。",
            "孤松初自高，短綆豈易汲。",
            "伊予不逢年，所嚮驚束濕。",
            "分携忽歲遷，結念成骨立。",
            "蕭蕭清潩濱，冉冉白鷗集。",
            "盟好何當尋，瓜時亦云及。",
            "東游儻未忘，蘆邊一漁笠。"
        ],
        "title": "用前韻寄德符",
        "id": "e040c647-464c-4651-b6cf-ce05a95be16c"
    },
    {
        "author": "鄒浩",
        "paragraphs": [
            "簞食凄窮閻，綵衣焕華屋。",
            "公子謝羣居，幾年羊胛熟。",
            "逢迎紛故人，趣異終疑獨。",
            "精誠洞虚無，相應比如竹。",
            "不羡春風前，流鶯囀喬木。",
            "勤勤通昔心，全勝書一束。",
            "胡然亦神遊，邂逅同夢鹿。",
            "夜旦環中來，夢覺更主僕。",
            "只今所見聞，轉手驚莫復。",
            "冰釋倘未能，兹焉良可燭。"
        ],
        "title": "次韻仲孺夢與世美諸友同集",
        "id": "dbddd92f-be1d-48c0-8dec-e8fe140d6b07"
    },
    {
        "author": "鄒浩",
        "paragraphs": [
            "巖廊未旋歸，故國聊自晦。",
            "塵表澹崧高，胸中妙天對。",
            "豐年隨政還，嘉雪徧境內。",
            "從容陟九層，指顧紛百態。",
            "經綸動初心，枯槁入長嘅。",
            "雖陳北海樽，終念東臯耒。",
            "只應沙路乾，依前符帝賚。"
        ],
        "title": "次韻和韓大資湖光亭對雪之什",
        "id": "679b260f-16a2-410a-84c7-52ceb71f4f7a"
    },
    {
        "author": "鄒浩",
        "paragraphs": [
            "棲遲潁水無三年，四見長途事鞍馬。",
            "問君胡爲樂驅馳，告我吾非苟然者。",
            "向來庭闈故當爾，今乃從知古塞下。",
            "男兒出腹在四方，齪齪南窗吾未暇。",
            "隻手扛鼎非吾力，百步穿楊非吾射。",
            "眇然軀幹僅數尺，智略豈分子房亞。",
            "詩書禮樂工作謀，元帥軒軒更儒雅。",
            "相知不與今人同，往遊其藩躍如也。",
            "君言慷慨得我驚，我有私憂爲君寫。",
            "巍巍法座天中央，萬物生成得陶冶。",
            "邊塵吹風不見人，麟鳳猶阻遊郊野。",
            "煩将此意問元帥，何當鐡甲懸高架。",
            "君家一唯如雷霆，震動乾坤失聾啞。",
            "願回廬阜異時心，白刃前頭薦瀟灑。",
            "家風欻從千古還，上策酬恩真土苴。",
            "口終拂袖兩無言，因送飛鴻不知夜。"
        ],
        "title": "送曾仲敷赴慶州司戶",
        "id": "84371ea9-41b6-4d35-8969-78ef2402db7a"
    },
    {
        "author": "鄒浩",
        "paragraphs": [
            "江梅飛故枝，桃李日夕更。",
            "宰物初無心，芳菲自奔競。",
            "幽禽衘真如，歷歷唤不醒。",
            "東里似得之，與春忘謁請。",
            "頹然蘧廬中，槃薄天地永。",
            "交情海漚發，吟興秋翮勁。",
            "璀璨十二旒，陶謝不獲騁。",
            "須知雲氣蒸，未害山石硬。",
            "但君已追風，顧我猶蹇乘。",
            "試馮作詩光，普照萬物盛。",
            "物盡照亦空，何許開絕景。",
            "他時從此來，一眄躐千聖。"
        ],
        "title": "次韻仲孺見懷十二韻",
        "id": "85fda947-221b-4e0f-b7c9-8d530652df79"
    },
    {
        "author": "鄒浩",
        "paragraphs": [
            "鼻端漫故蝇，心與天地遠。",
            "聲容天地前，長似西湖晚。",
            "判合亦何常，從古車輪轉。",
            "君不見儒衣壌壌趨白頭，幾人管鮑情相收。",
            "我豈季子難之鄒，行矣同聽黄栗留。"
        ],
        "tags": [
            "西湖"
        ],
        "title": "次韻世美見寄",
        "id": "5cb5dfb0-d06b-4866-970c-5db42f6cecc0"
    },
    {
        "author": "鄒浩",
        "paragraphs": [
            "爭携懃意烹春風，終焉臧穀同一蹤。",
            "莫言不落第二月，須知所好非真龍。",
            "竊香安得青瑣趣，效矉頗慚西子容。",
            "此言雖小有大喻，馮君轉達裨時雍。"
        ],
        "title": "與仲孺破兔餅色味皆惡同一絕倒既而述之又烹小團亦兔餅也作詩報世美",
        "id": "be19d28b-6cad-4cd0-8654-302baad45565"
    },
    {
        "author": "鄒浩",
        "paragraphs": [
            "鳳園佳人孤鳳起，草木無光春披靡。",
            "紅亭碧沼政高深，借問何由駐雙履。",
            "王涂開泰日月中，玉堂仙翁是知已。",
            "瀛洲蓬島未横飛，且向籍田聊爾耳。",
            "北道仲容休說貧，東山太白誰比擬。",
            "雲汀荷芰供遠凉，遶砌青青更蘭芷。",
            "丞相上馬臺閣空，長鞭往往城南指。",
            "君身雖不作羊羶，自然塵表門如蟻。",
            "清談秀句得豪英，合抱他年欝松梓。",
            "要須萬口一同聲，文恪風流今有子。"
        ],
        "title": "與仲孺文仲述之作詩送仲弓赴籍田以之子于征爲韻分得子字",
        "id": "5e2851be-cacd-42a6-9002-d85c007f864a"
    },
    {
        "author": "鄒浩",
        "paragraphs": [
            "真人拱南嚮，羣英紛玉除。",
            "趯趯動環海，夙懷思遠攄。",
            "争彈冠上塵，丘壑空故居。",
            "之子建安裔，少長惟詩書。",
            "毎笑靖節君，歸來但巾車。",
            "擬倍萬乘器，璨璨雕璠璵。",
            "終然怒劍横，銳氣埋憂虞。",
            "須知夢鏡中，所適難一如。",
            "倘不達本原，觸事成自誣。",
            "試焚定慧香，矯首瞻六銖。",
            "於此發深省，鼓瑟猶吹竽。"
        ],
        "title": "次韻劉元因贈王幼安",
        "id": "2e21bc48-2152-4385-bf56-c8cddc11bbb2"
    },
    {
        "author": "鄒浩",
        "paragraphs": [
            "門前朝市喧，門內山谷寂。",
            "昨來有慮心，到此了無迹。",
            "况復有高僧，炯炯雙眼碧。",
            "渠今未易親，拄杖鳴百尺。",
            "知君從之遊，勤我遙相憶。",
            "安得雙樹傍，題名拂塵壁。"
        ],
        "title": "次韻錢濟明訪定力僧及寄吳行古三首  其一",
        "id": "71331f1e-083a-4b7e-badd-611d1c1aefa6"
    },
    {
        "author": "鄒浩",
        "paragraphs": [
            "北闕來新榮，南溪抱初寂。",
            "二子非世交，窮通偶殊迹。",
            "詩書寄平生，孤雲卷晴碧。",
            "遙遙天一涯，回首無咫尺。",
            "伊予亦鄉邦，豈敢煩記憶。",
            "尚誤分隋珠，宵光動墻壁。"
        ],
        "title": "次韻錢濟明訪定力僧及寄吳行古三首  其二",
        "id": "dd637883-67cf-46d8-bcc5-5cc82695510c"
    },
    {
        "author": "鄒浩",
        "paragraphs": [
            "萬物遞先死，憧憧嘗未寂。",
            "中有不動尊，隨方示形迹。",
            "巨海何曾波，長天自來碧。",
            "誰令失坦途，認此軀七尺。",
            "空華初無根，欣厭浪思憶。",
            "君今倘回光，奚須鑿鄰壁。"
        ],
        "title": "次韻錢濟明訪定力僧及寄吳行古三首  其三",
        "id": "92dc0463-2331-4eb7-92ad-d51a566502a1"
    },
    {
        "author": "鄒浩",
        "paragraphs": [
            "仁皇御宇作太平，朝廷玉立森賢英。",
            "巖耕溪釣日寂寞，何獨先生歌滍城。",
            "遭世不比徐孺子，設心不愧司馬承。",
            "唐虞垂拱豈不盛，巢由亦自非公卿。",
            "冥冥三聖妙相遇，六爻一半曾吞并。",
            "倐遺象數入天籟，無聲之中端有聲。",
            "有時鼓腹散秋步，有時擊壌舒春情。",
            "他年野叟得不盡，獨與杖屨同縱横。",
            "故知造物有深意，鳳凰來儀治功成。",
            "鳳凰飛去定難久，直使先生爲鳳鳴。",
            "先生道德初不死，先生歌聲猶可聽。",
            "微風淅瀝動草木，幽禽上下喧陰晴。",
            "可憐雙耳不到此，龍山滍水空危亭。"
        ],
        "title": "寄題孔先生行歌亭",
        "id": "f381c506-831e-4929-a48d-ca8dff0be5b0"
    },
    {
        "author": "鄒浩",
        "paragraphs": [
            "曾參愛孝通神明，樂正子春遊其門。",
            "下堂傷足不忍出，流光至今覃後昆。",
            "阿文全似李令伯，更相爲命母與孫。",
            "母年可懼髪委雪，諸父駢頭埋九原。",
            "淮山之陽歸未得，飲啜無以供晨昏。",
            "脫身來寄豈獲己，方寸搖搖旌旆翻。",
            "飛雲入望且還岫，况乃凱風吹棘薪。",
            "白水真人挽不住，却垂故槖馳京塵。",
            "皇天后土識君意，如君勿憂長賤貧。"
        ],
        "title": "送文仲省親",
        "id": "fab9c4f4-80de-46b0-b3bb-015ddd862d79"
    },
    {
        "author": "鄒浩",
        "paragraphs": [
            "妙達萬物祖，天地生胸中。",
            "坦腹夏日眠，五柳來熏風。",
            "不絃虞舜琴，不觴唐堯鍾。",
            "况復羲皇前，豈直将無同。"
        ],
        "title": "賦羲皇上人分韻得風字",
        "id": "3a3600be-f988-4c74-97e1-a407be3417a7"
    },
    {
        "author": "鄒浩",
        "paragraphs": [
            "元祐真人初御天，四門穆穆來忠言。",
            "閬風學士望朝野，即日賜環司諌垣。",
            "當時同列繼登用，獨先朝露歸九原。",
            "位不酬身在孫子，嶷嶷諸子聲名喧。",
            "叔也縱横五經內，娱目未始窺家園。",
            "苟聞某所有賢者，弊車趼僕從之奔。",
            "甘陵南北正分黨，攘臂其間無怨恩。",
            "未見其止見其進，會須一指收乾坤。",
            "素冠俛首琴復御，鵬飛九萬方化鯤。",
            "于今怙恃只明主，肯與世俗均寒暄。",
            "早知妙筆三千牘，矧已慟哭論元元。",
            "韓城父老儻改作，爲報及此高閭門。"
        ],
        "title": "送大受赴天官",
        "id": "69ba9891-3fba-4179-90aa-a7da72c4b9e0"
    },
    {
        "author": "鄒浩",
        "paragraphs": [
            "君不見朱公託身天地中，四方萬貨常憧憧。",
            "其間雙璧最奇寶，分明日月生西東。",
            "問公酬價初幾所，一者千金一半此。",
            "精神肉好非不同，側視裁差厚薄耳。",
            "公心夙悟誰得窺，但無故槖無留貲。",
            "交貧族遠富衣食，高義日與清風馳。",
            "梁人有獄久不决，君臣相顧空嚬眉。",
            "公來答問只一語，群疑亟判如蓍龜。",
            "須知成效異霄壌，頗恨儒冠多失之。",
            "多失之，胡弗思，他年薄俗待爾移，奈何璧價先自虧。"
        ],
        "title": "雙璧歌寄馬叔寶",
        "id": "d287c591-a62a-4fc4-a259-c6f242024eab"
    },
    {
        "author": "鄒浩",
        "paragraphs": [
            "頤山潁水天西東，四載相望二千里。",
            "我守枯株未得還，君逐飛蓬忽然至。",
            "坐令桑梓落眼中，頓覺精神到塵外。",
            "昔人逃空喜足音，况乃謦欬逢昆弟。",
            "此會由來天予之，幾日冷風清暑氣。",
            "君才榮華早馳名，荆國先生曾改視。",
            "殿前射策失龍頭，仕處波濤起平地。",
            "胸中萬慮不一施，却作明時嶺南尉。",
            "太夫人年七十三，諸子半掩黄壚逝。",
            "蘭陔養志獨賴君，路遠何由復迎侍。",
            "當思有以慰其心，莫把光陰較榮悴。",
            "本朝丞相豈不盛，尚輩流人已三歲。",
            "君今補考裁秋冬，託身民上與之異。",
            "蕭條官府似僧居，春入梅花更堪醉。",
            "要須相與無町畦，卷舌爲喑真得計。",
            "我家宅相世所知，矯首南雲從此俟。"
        ],
        "title": "送表兄華元翰赴四會尉",
        "id": "e5e61c9a-1d94-4a8f-8f77-a0f8e04c850e"
    },
    {
        "author": "鄒浩",
        "paragraphs": [
            "高堂夫人九十餘，一子晚方趨仕途。",
            "前年封邑非子致，更待子榮新命書。",
            "子紆墨綬來漢東，百里氣和年屢豐。",
            "聲名籍籍動羣耳，還似當時詩賦中。",
            "諸公欲默安得已，争遡日邊飛薦紙。",
            "拔身左選歸尚書，攄發平生從此始。",
            "攄發平生從此始，未足爲子增欣喜，所喜榮親有期矣。",
            "郡邑疏恩壽齯齒，斑衣兒啼奉甘旨。"
        ],
        "title": "送章顯父推官改官",
        "id": "f44763bb-04e2-4034-9515-2d38b2533c5a"
    },
    {
        "author": "鄒浩",
        "paragraphs": [
            "道德不與祿位期，富貴自隨時命至。",
            "君賓以明故自銷，禦寇於羊知去意。",
            "城南豈復異墻東，詩句由來勝刺字。",
            "直作朱游真丈夫，莫使小生敢相吏。"
        ],
        "title": "寄仲弓",
        "id": "9d7731cd-c295-41a7-bc1f-d56aa02069f4"
    },
    {
        "author": "鄒浩",
        "paragraphs": [
            "秋容未覺成蕭颯，脩竹疏桐陰四匝。",
            "先生歸駕挾西風，堕我南堂似凋葉。",
            "對牀邀月入高談，夢想從來謝三接。",
            "是非火作正炎空，忍與紛紛競牙頰。",
            "莫欺鷗鳥不知人，須信天機在眉睫。",
            "妙哉託處無何鄉，一念能回百千劫。",
            "君誠有意涉其流，請爲安行具舟楫。"
        ],
        "title": "次德符韻六詩 書懷二首 其一",
        "id": "1c114385-7dea-459e-a6a4-f46212018ce7"
    },
    {
        "author": "鄒浩",
        "paragraphs": [
            "木杪秋風鳴颯颯，環步空亭日千匝。",
            "忽迂征轡入衡門，共看霜輪上雲葉。",
            "紫煙收盡擬階升，白露漙空欣手接。",
            "何須清酌浣枯腸，自覺爽氣滋雙頰。",
            "可憐末路競牛毛，不悟勞生寄蚊睫。",
            "向非覇處務功成，争得盟時遭智劫。",
            "西山君故有風期，我亦從今理歸楫。"
        ],
        "title": "次德符韻六詩 書懷二首 其二",
        "id": "91f13d2f-3358-4ad4-b4ab-32fde56424de"
    },
    {
        "author": "鄒浩",
        "paragraphs": [
            "幽人寄巖谷，志士從簪纓。",
            "所尚初不同，出處皆有行。",
            "夫子胡爲哉，飲露餐秋英。",
            "和璧以爲質，黄鐘以爲聲。",
            "皎皎文史中，久作星斗明。",
            "一見輙心降，端如屈人兵。",
            "天意亦可料，禍患矧已經。",
            "豈其禮樂時，而不收珪珽。",
            "故知阿衡任，便是西山清。",
            "我豈夫子徒，猥辱藪澤并。",
            "驅車遠過我，爲我開天庭。",
            "凡今落松麈，皆昔所未聆。",
            "念此坐相阻，三十六峰横。",
            "子言不子隨，猶得座右銘。"
        ],
        "title": "次德符韻六詩 分韻見簡",
        "id": "8fb5340f-4a04-4ead-a149-602ef3681602"
    },
    {
        "author": "鄒浩",
        "paragraphs": [
            "從容白露前，轉盼一歲隔。",
            "念我方促装，夫君復來客。",
            "疏篁生晚音，霽月澹秋色。",
            "此會豈易諧，未用詢長陌。"
        ],
        "title": "次德符韻六詩 與德符仲孺述之宿南堂分得客字",
        "id": "6a3fced5-37be-4540-b45a-97bedcf01930"
    },
    {
        "author": "鄒浩",
        "paragraphs": [
            "大火不東駐，高堂文字秋。",
            "青蝇付驅除，白日堪遲留。",
            "雞癰落新烹，瓜疐收輕浮。",
            "尚有明月在，倘能如故不。"
        ],
        "title": "次德符韻六詩 南堂分韻得秋字",
        "id": "6d8385fb-6b43-4e59-ac3c-7dd42d48d518"
    },
    {
        "author": "鄒浩",
        "paragraphs": [
            "藩城富池塘，所向輙荆棘。",
            "天風初轉西，朋簪共來北。",
            "暑清隨處幽，蓮高向人默。",
            "羣鷗安在哉，我今均爾得。"
        ],
        "title": "次德符韻六詩 曾園分韻得得字",
        "id": "5ac2eafa-d069-4c6b-b798-89cfb52e5f6b"
    },
    {
        "author": "鄒浩",
        "paragraphs": [
            "夕雲不成雨，冉冉東南征。",
            "凉月掛河漢，鮮風起階庭。",
            "蛩韻響新織，螢光駛流星。",
            "誰知亦有念，夙駕在青冥。"
        ],
        "title": "再宿南堂分韻得星字",
        "id": "7a4e0877-2bdf-460d-bd39-a50a31aa6896"
    },
    {
        "author": "鄒浩",
        "paragraphs": [
            "秋風歘來歸，秋事日夕動。",
            "葉淨嵩嶺高，煙空潁川縱。",
            "茅齋鬰其傍，妙與猿鶴共。",
            "拂衣問前途，不作河濱夢。",
            "念君如病松，重以旻天慟。",
            "未屠朱子龍，且集黄公鳳。",
            "伊予亦何爲，於此迭賓送。",
            "慎勿甘自埋，斯文要梁棟。"
        ],
        "title": "分韻送德符還山得送字",
        "id": "c5a5cdcc-0793-47d3-8a66-430b76db890d"
    },
    {
        "author": "鄒浩",
        "paragraphs": [
            "佳人宰木懸秋月，穉子霏霏灑清血。",
            "枯風冷雨暗長天，借使端居亦心折。",
            "問君夙駕今何之，萬里關河西復西。",
            "西州平昔但聞語，不意黄塵隨綠衣。",
            "将軍雅歌飛玉觴，健兒如鼠馬如羊。",
            "桁楊生耳卧庭廡，日冀賓僚來畯良。",
            "雪霜肅殺百草死，孤峰嫋嫋砂磧光。",
            "城頭笳鼓咽初曉，夢破衾禂皆異鄉。",
            "情鍾矧復是君輩，只應矛矟攅中腸。",
            "只應矛矟攅中腸，當思大人在高堂。"
        ],
        "title": "送陳志仁赴河州司理",
        "id": "2535af44-2993-42cd-b521-76500ad32aab"
    },
    {
        "author": "鄒浩",
        "paragraphs": [
            "滄溟可枯山可移，公心獨與天地期。",
            "田間經術入州縣，所至父老均兒嬉。",
            "明明日月照肝膽，謂言吾民方阻饑。",
            "回車爲我作豐歲，要令國體無瘡痍。",
            "買臣郡去不持節，季真逸請非康時。",
            "幾年夢想在松檟，再拜一觴今得之。",
            "鄉人擁路識忠孝，雅慰平生良可知。",
            "恩光到此何以報，行矣二浙如王畿。"
        ],
        "title": "送羅正之爲兩浙提刑",
        "id": "4961afdc-4119-43fd-b0f1-e88610a2eca4"
    },
    {
        "author": "鄒浩",
        "paragraphs": [
            "波濤幾千里，洶洶東南注。",
            "故人帆北風，絕意蛟龍怒。",
            "孤州何處城，幾盡長江路。",
            "鴻鴈方來飛，霜雪且凝沍。",
            "夜旦耳目中，動與客心忤。",
            "况乃青雲姿，四十困不遇。",
            "有室常罄懸，未免折腰去。",
            "命也天造之，智力豈其預。",
            "端能一判然，楚越猶跬步。",
            "崖邊晚分携，君顔湛如故。"
        ],
        "tags": [
            "长江"
        ],
        "title": "送裴仲孺爲太和尉",
        "id": "bde6ed7a-e569-4acd-9fe5-2962396b8f38"
    },
    {
        "author": "鄒浩",
        "paragraphs": [
            "人間勳業如作詩，先生能詩端自知。",
            "人間得喪如奕棋，先生能棋復何疑。",
            "此身未免人間世，南北東西聊爾耳。",
            "波濤風際湧丘山，不害江河爲止水。",
            "今年青春草木青，只有白髪日日新。",
            "先生一笑謝簪紱，歸作三吳高尚人。",
            "三吳寒暄幾來去，童時閭井今猶故。",
            "閭門親舊半成空，往往子孫無託處。",
            "先生第宅瀕清流，負郭歲有千鍾收。",
            "揮金買酒醉花月，一局一篇方外遊。",
            "諸郎森森美且修，名聲相繼徹冕旒。",
            "斑衣夙夕奉顔色，借問達官誰與儔。",
            "他年再拜鄉人後，猶能敬爲先生壽。"
        ],
        "title": "送李子威致仕還鄉",
        "id": "9332bd85-6930-4b8a-8b10-ce57c968cc56"
    },
    {
        "author": "鄒浩",
        "paragraphs": [
            "長安冥冥砂礫飛，道人趼足來何爲。",
            "師恩浹髓未云報，誓求卿相成其碑。",
            "卿相盈朝成者誰，尚書妙墨侍郎詞。",
            "二公奔走天下士，士獲一面猶幾希。",
            "道人願力豈不滿，文字乃今兼得之。",
            "龍井神龍應護持，杖頭星斗東南垂。",
            "過門别我自色喜，我愧儒冠多背師。"
        ],
        "title": "送散老歸龍井",
        "id": "5b8247fd-bb73-4730-93fe-feec2146475c"
    },
    {
        "author": "鄒浩",
        "paragraphs": [
            "子淵陋巷居，子真巖下耕。",
            "窮約一如此，不妨道自行。",
            "矧君有民社，南面恩光榮。",
            "問學□經濟，豈不慰高情。",
            "爾來幾薫風，許洛猶聲名。",
            "還将模範心，農桑厚羣生。",
            "行矣輿人歌，國僑相弟兄。"
        ],
        "title": "送榮子邕宰新鄭",
        "id": "0f6534c4-c8ed-49ba-8dae-811f776ed50e"
    },
    {
        "author": "鄒浩",
        "paragraphs": [
            "霜雪下群木，江山拱高城。",
            "曠然爽氣中，幅巾日将迎。",
            "精神在文史，朋舊皆公卿。",
            "乃於功最時，冰泮人間情。",
            "不待髭髪改，乾坤付柴荆。",
            "虚□本無繫，風御聊爾行。",
            "此邦鬰多賢，向來集聪明。",
            "德翁可君心，歸歟助長生。"
        ],
        "title": "送鄭州吳綬通直北歸",
        "id": "a6d447ab-8363-47a7-bd6d-57ec7efbe617"
    },
    {
        "author": "鄒浩",
        "paragraphs": [
            "吾鄉藹多士，夫子惟英才。",
            "妙年雙眸清，不爲紛華開。",
            "飛聲動寰宇，著錄争徘徊。",
            "論說翕以定，端如匡鼎來。",
            "著鞭青雲衢，飄飄謝塵埃。",
            "伯鸞賦五噫，少陵歌七哀。",
            "豈比太平遇，得志無疑猜。",
            "朝綱舉天網，陞黜常恢恢。",
            "胡然落泮宮，猶歉南山臺。",
            "維今堯舜君，側席方虚懷。",
            "簡拔到寒谷，未始由梯媒。",
            "懸知器業成，指日登蓬萊。",
            "伊予愧樸樕，聿來托高齋。",
            "與君出處間，一一金石諧。",
            "峴首鬰蒼莾，江流澹縈廽。",
            "龍卧縮頭角，騰驤竢春雷。",
            "君車亦難緩，行矣明詔催。",
            "逸步從此分，駑駕安能陪。"
        ],
        "title": "次韻答交代俞樗年教授見簡之什",
        "id": "fdb87894-6963-4eaa-9d9f-bf5a4602092d"
    },
    {
        "author": "鄒浩",
        "paragraphs": [
            "使君出吾鄉，門墻掃塵務。",
            "諸生擁經來，翕然影響赴。",
            "維時夫子賢，獨入青眼顧。",
            "河南拔賈生，千載一高步。",
            "爾來十五年，終然阻鵷鷺。",
            "如星不麗天，而乃西南雨。",
            "晚逢使君車，亦復此邦駐。",
            "從容平生歡，萬事散朝霧。",
            "江山飛雪霜，冉冉歲云暮。",
            "我來踵規模，夫子故長路。",
            "使君有高情，肅以豆觴寓。",
            "賓僚集清夜，健筆落佳句。",
            "行矣勿稽遲，青雲答知遇。"
        ],
        "title": "知府呂大卿餞别樗年以今我來思雨雪載塗分韻賦詩得雨字",
        "id": "874133ac-5b9e-4fbf-b2c6-308d5babf5a1"
    },
    {
        "author": "鄒浩",
        "paragraphs": [
            "冷風不動水無聲，倒影冲融漾太清。",
            "公爲少留誰會意，且憑詩句作長城。"
        ],
        "title": "奉和邢舍人寄望之愚溪朝陽巖  其一",
        "id": "334b28ec-72bf-4e8c-93b8-2c55b0cc5475"
    },
    {
        "author": "鄒浩",
        "paragraphs": [
            "我聞紫微公，潤色邁東里。",
            "道阻未識面，馳心極雲駛。",
            "及此襄漢遊，黄堂見名氏。",
            "乃知吏民上，屹若楚山峙。",
            "不以外自殊，夙興酬寄委。",
            "陶瓦焕窮閻，長堤矗江涘。",
            "陋彼繩墨拘，畏首復畏尾。",
            "坐令焚溺餘，衣食就安址。",
            "流澤配羊杜，如水注無底。",
            "念兹智略成，愚者豈同履。",
            "胡爲愚溪水，嘯咏送寒晷。",
            "虚涵萬象幽，清絕一塵滓。",
            "想公溪上心，所得似夫子。",
            "歲律方崢嶸，撫事聊爾耳。",
            "鼓枻得浮沉，觀魚謝竿餌。",
            "應憐柳司馬，愛身異桐梓。"
        ],
        "title": "奉和邢舍人寄望之愚溪朝陽巖  其二",
        "id": "cca113a3-03bc-490d-ba33-c15bafb8b283"
    },
    {
        "author": "鄒浩",
        "paragraphs": [
            "出門無他岐，一徑指山麓。",
            "餘寒弄晴陰，淅瀝散輕玉。",
            "我僕亦賞心，我馬亦飛肉。",
            "回首幕中英，文書正拘束。"
        ],
        "title": "仲益約遊延慶不至作此戲之",
        "id": "26a916cd-c33b-4607-bcd9-fc15265f41d2"
    },
    {
        "author": "鄒浩",
        "paragraphs": [
            "無心一何求，無垢一何洗。",
            "與子入山來，放脚東風裏。",
            "巖根初著花，溪冰半流水。",
            "一笑真偶然，松聲爲誰起。"
        ],
        "title": "與節推李師益遊谷隱習池",
        "id": "bea4aed7-99de-4ef2-b4b0-ae1086498efd"
    },
    {
        "author": "鄒浩",
        "paragraphs": [
            "鄰家得蘭惜不得，數本分來好顔色。",
            "兒童見之喜欲顛，驚回午夢松江側。",
            "起隨斤斸聊齋前，面勢欄干相並植。",
            "氤氲猶帯鳳山雲，彌天道安端我即。",
            "璧丘亭高秀谷幽，想見僧移動晴碧。",
            "根深叢迥無他虞，青眼東君方着力。",
            "影連桂月共扶疏，香入梅風更引翼。",
            "此心莫逆知誰何，金粟如來在東壁。"
        ],
        "title": "謝仲益惠蘭",
        "id": "dd70514a-8318-4feb-abca-77c99af4fa74"
    },
    {
        "author": "鄒浩",
        "paragraphs": [
            "我生泉石中，清賞殊不足。",
            "得官漢上來，邂逅亦溪谷。",
            "他時長安塵，用此塵外贖。",
            "城南百餘里，灑落自風俗。",
            "招提密相忘，一一儼西竺。",
            "緬維作者謀，永集荆楚福。",
            "興國最佳勝，千柱列巖屋。",
            "前疏白馬泉，後據雙鳳麓。",
            "衲衣擁雲外，拄杖倚藤竹。",
            "天龍咫尺耳，入戶體生粟。",
            "誰爲逢氏迷，不復棖也慾。",
            "落英無再紅，秀髪豈常綠。",
            "共将香火心，稽首千手目。",
            "老僧獨何爲，瞬我掣電速。",
            "已矣勿重言，良藥反成毒。"
        ],
        "title": "次韻和端夫遊谷隱",
        "id": "baf3faad-d2d5-4cd9-8696-2f45d8b05f3f"
    },
    {
        "author": "鄒浩",
        "paragraphs": [
            "萬事根本初難明，聲之所發由聲聲。",
            "不有智者抉其□，直如寶劍埋豐城。",
            "風生風濟孰嘘吸，制作解成琴與筝。",
            "矧兹江漢瀉荆楚，含桃初熟飛流鶯。",
            "波濤暗逐歲月長，激激灘際春雷谹。",
            "白沙湖邊更湍急，五磨因緣資養生。",
            "城中鞭驢喘欲死，亦或人勞僵自横。",
            "借令麥破麵浮玉，青蝇遽集争營營。",
            "迺知此策最長利，朱墨豈復嗤南榮。",
            "天輪地軸駭晝夜，彷彿颶扇吹蒼瀛。",
            "遊江夫人儼然坐，蛟龍不動如石鯨。",
            "只應神物亦持護，我輩何妨雙耳清。"
        ],
        "title": "次韻端夫聞江北水磨",
        "id": "1623111c-e81d-454d-9f97-60cce435cf0f"
    },
    {
        "author": "鄒浩",
        "paragraphs": [
            "荆湖地與蠻獠通，江陵開府節制雄。",
            "勁兵十萬擁羆虎，鼓角聲動波濤風。",
            "列城如子滿棋面，一一元帥呼吸中。",
            "陛下鈎簾撫天宇，妙選百辟今屬公。",
            "楚峰峻拔江漢廣，晴光带影落渚宮。",
            "懸知黄馘日飽飯，酣歌鼓腹均兒童。",
            "裕陵松柏老霜露，鍾山杖屨埋蒿蓬。",
            "自從知已失君相，隼旟熊軾西復東。",
            "赭袍可想不可見，十年一夢朝來空。",
            "荆湖雖重豈留處，朝廷百度皆元豐。"
        ],
        "title": "送望之移帥荆南",
        "id": "31047a9b-0ee8-44d5-bc2a-488eab079521"
    },
    {
        "author": "鄒浩",
        "paragraphs": [
            "霜風未放江梅折，似向人間將價索。",
            "冷然一解冰雪顔，花有天倫此其伯。",
            "見卵求雞亦非早，只今已覺和羹好。",
            "殷勤猶是故時香，驛路一枝情淼淼。",
            "我公所向物皆春，想見新花如漢濱。",
            "新花故人政如此，欲了此心惟斵輪。"
        ],
        "title": "次韵魏道輔教授折梅懷荆帥望之",
        "id": "cc2ff524-202f-472c-8813-4fcbf9577fda"
    },
    {
        "author": "鄒浩",
        "paragraphs": [
            "秋聲起庭端，索索故時語。",
            "幾人清鏡中，鬢髪默自許。",
            "東鄰坐長嘆，曰此非吾所。",
            "平生困一官，湎若醉醪醑。",
            "幸今豁然醒，可以事高舉。",
            "田園熟瓜芋，茅茨庇風雨。",
            "向來避席人，把臂相爾汝。",
            "年光雖云暮，猶足送寒暑。",
            "斯言不浪酬，即日去幕府。",
            "我惟塵世浮，貴賤等逆旅。",
            "寛爲百年期，形骸一丘土。",
            "夫君脫身還，豈不知所處。",
            "行矣數珠功，青天走龍虎。"
        ],
        "title": "送察推賈時以通直郎致仕還荆南",
        "id": "c94da80c-605b-42c7-aaed-a8b2337ab698"
    },
    {
        "author": "鄒浩",
        "paragraphs": [
            "先生家□餘玉粒，粉以爲餅陪春羹。",
            "春羹品物謝時味，江流暖泛園中英。",
            "晴窗對案忽舉首，徑走長鬚呼友生。",
            "襄陽大夫腹如鼎，一著九牛猶未盈。",
            "懽然放筯即過我，自嘆珍庖逾大烹。",
            "且言初意亦在我，属我府事留西城。",
            "先生飯不飯俗客，若苦轉眄相倒傾。",
            "東風雕刻物物好，槎頭縮頸尾不赬。",
            "藥苗蔬甲破土出，似與芻豢争功名。",
            "應憐十載痩藜莧，爲我一除饑腸鳴。"
        ],
        "title": "戲督潛亨作春羹",
        "id": "113cee9a-1b10-4207-b35d-db5eb7ec04ae"
    },
    {
        "author": "鄒浩",
        "paragraphs": [
            "不作苟見如君平，不以禮屈如樊英。",
            "扊扅堅卧三十載，凛凛風聲人自傾。",
            "墻東墻西過高馬，往往愧汗面發赬。",
            "豈知嗜欲極豺虎，白晝擇肉無厭盈。",
            "有時一飯稔奇禍，他年五鼎還遭烹。",
            "狡兔未滅黄犬在，突兀上蔡空前城。",
            "先生謝去既飽德，鼓腹之趣終難名。",
            "更要我輩集匙筯，風雨不變如鷄鳴。",
            "自憐頭額乏奇表，幾與虀鹽同此生。",
            "不愁捩手遂傾覆，只愁未至聞戞羹。"
        ],
        "title": "潛亨既見和再作此贈之",
        "id": "5f96e21c-30f9-4be4-983b-07d4146fbd73"
    },
    {
        "author": "鄒浩",
        "paragraphs": [
            "真宰幹萬物，物物相乘除。",
            "童角贖以牙，畢竟均有無。",
            "江山與絲竹，等爲薦虚徐。",
            "江山寂寞生，絲竹富貴餘。",
            "要知謝安石，青史端幾書。",
            "達人眼目開，洞照無親疏。",
            "安用欣厭間，浪取爾與余。",
            "獨喜豐蔀幽，坐獲驪龍珠。"
        ],
        "title": "次韻仲益解嘲",
        "id": "a9022189-a0fd-4e36-ab47-30c4e03c18d0"
    },
    {
        "author": "鄒浩",
        "paragraphs": [
            "山行迹未掃，倐忽歲已除。",
            "東風從東還，天機動群無。",
            "自憐藜莧中，遭時謝嚴徐。",
            "兩曜棲睫端，輝光照三餘。",
            "爾來知昨非，一笑捐詩書。",
            "虚堂自朝夕，與世成闊疏。",
            "胡爲公子賢，賓集亦到余。",
            "鳴泉春際飛，聊復觀跳珠。"
        ],
        "title": "和歐陽彦立再用仲益前韻",
        "id": "3a262b83-14b1-41c9-885c-265abe28b8ea"
    },
    {
        "author": "鄒浩",
        "paragraphs": [
            "盲風日日吹塵土，謾說有年歌自古。",
            "紛紛機械空作勞，况乃象龍求致雨。",
            "黄堂學士極憂心，忍復賓前事懸堵。",
            "倘助豐穣能出雲，境內山川無不舉。",
            "丞相威靈凛一方，遠矚祠宮途可取。",
            "旌旗拂曉動長庚，彷彿飛雲趨兩府。",
            "精神洞達金石開，此意豫應神已睹。",
            "况公愛民如愛子，不以斯民供鼎俎。",
            "居士庵中常默然，田里人人自安處。",
            "他時刀劍倚市門，往往買牛耕草莽。",
            "心絕多岐禮義生，和氣氤氲見眉宇。",
            "惟天至聪下其耳，飽聽歡謠薦佳語。",
            "故宜神力導休祥，不待牲醪集軒廡。",
            "胡爲風旱久未寧，行矣斗柄将建午。",
            "豈煩瑞祝更殷勤，禱處由來似尼父。",
            "三分天下指掌間，頋此提封才一羽。",
            "沛爲甘澤定不難，溝澮縱横互吞吐。",
            "坐令百穀暗郊原，會見腰鐮分勤苦。",
            "儒宮釡魚端欲生，自笑年來遽如許。",
            "雖無高廩並坻京，猶得朝昏鳴食鼓。"
        ],
        "title": "次韻和知府歐陽叔弼學士禱雨武侯祠",
        "id": "5c9b3a6f-ec9d-4adf-91c8-10290a664a42"
    },
    {
        "author": "鄒浩",
        "paragraphs": [
            "低簷廕茅竹，陋如野人居。",
            "夫子莞爾笑，曰此真吾廬。",
            "庭前鬰喬木，庭後猶榛蕪。",
            "芟削隨手净，春蘭植扶疏。",
            "光影動窗几，馨香襲文書。",
            "皎然紉佩心，邂逅同三閭。",
            "爾來基構新，百事凌往初。",
            "突兀焕華屋，茅竹掃莫餘。",
            "雙楠庭之珍，斬代殊榮枯。",
            "要知碧油幢，特立當階除。",
            "念念入勳業，不與蓬蓽俱。",
            "蘭雖不生門，安能逭誅鋤。",
            "剖琴如剖薪，烹鶴如烹魚。",
            "珠玉抵飛鳥，鎛鐘委洪爐。",
            "逝矣覆轍存，來車猶此涂。",
            "尚欲取脩竹，永以娱朝晡。",
            "問竹竹無言，冷風一虚徐。"
        ],
        "title": "嘲仲益",
        "id": "47646d7a-576d-474f-9614-d9e3ad2c7643"
    },
    {
        "author": "鄒浩",
        "paragraphs": [
            "襄州城東十里餘，天仙大悲江上居。",
            "白龍盤伏不敢動，澄波如練風前紓。",
            "飽聞黔首喜相謂，微此妙相吾其魚。",
            "鼎來巾屨陪作禮，他年假道今題輿。",
            "毫端願力歘有感，手目縱横隨卷舒。",
            "高亭短棹青春裏，雲雨曉霽乾坤虚。",
            "誰将五色染萬物，物物可意難親疏。",
            "會須指顧發深省，此心長似楚香初。"
        ],
        "title": "寛夫率同諸公謁大悲寺觀所畫聖像以回向心地初分韻賦詩得初字",
        "id": "f10bff93-670d-4860-b6c2-4df3dfc233af"
    },
    {
        "author": "鄒浩",
        "paragraphs": [
            "卧龍得風霆，天宇不難肅。",
            "曆數端何歸，轉昐移禍福。",
            "廟食凛平生，光靈走川陸。",
            "欲知庇斯人，綿延視巫祝。"
        ],
        "title": "次韻和簽判靳慎微奉議謁武侯祠有作",
        "id": "de0cc772-e4fc-4ca1-94a6-2ceca487b0fa"
    },
    {
        "author": "鄒浩",
        "paragraphs": [
            "汝爲獅子時，而作獅子吼。",
            "他年毛骨成，一顧百獸走。"
        ],
        "title": "戲示柄",
        "id": "e967d710-2698-4430-97dc-576018ec4594"
    },
    {
        "author": "鄒浩",
        "paragraphs": [
            "龍鳳小團分禁戶，往往稱珍減前語。",
            "元豐天子妙風雷，萬古埃塵洒新雨。",
            "壑源春貢識此心，不比豫州常枲紵。",
            "卿雲密密擁蜿蜒，御府僅能千百數。",
            "匪頒臺閣裁幾人，恩逐味增淪骨髓。",
            "帝鄉仙去鼎湖空，井閟閤門猶玉乳。",
            "龍髯雖在龍莫形，只有雲留瑞民伍。",
            "葉家所得最非常，好事殷勤始容取。",
            "故人分贈不遐遺，憐我哀摧病方瘉。",
            "莆陽英爽杳難攀，品目縱横誰扞禦。",
            "仰惟筆削到茶經，亟以将誠歸許與。",
            "詩來寒谷歘然春，坐覺輝光滿禾黍。"
        ],
        "title": "次韻答詹成老謝密雲龍之什",
        "id": "f4eae0f7-6d0d-4b77-b65e-a8f1180c8036"
    },
    {
        "author": "鄒浩",
        "paragraphs": [
            "滄溟倒挽供缾罍，少年取醉真豪哉。",
            "天旋地轉膽如斗，何獨謫仙方逸才。",
            "爾來意氣折憂患，霜雪仍從雙鬢催。",
            "吾師吾友得渾沌，有口不復□□開。",
            "賓筵竟日但趺坐，竦聽搖犀談玉杯。",
            "中分魯國兩夫子，道德未逢賢者哀。",
            "黄鍾大呂相應和，儒風賴以扶傾頹。",
            "伊予幸甚獲親炙，獨愧不如匡鼎來。"
        ],
        "title": "次韻和成老謝何伯震",
        "id": "3eec2df3-ddb3-4a71-8215-0bcbb85e8c90"
    },
    {
        "author": "鄒浩",
        "paragraphs": [
            "官失常丁民破産，僅有流波入春眼。",
            "行人不管居人愁，但喜船頭解初綰。",
            "汀洲夢破白鷗前，歸意崢嶸淨如剗。",
            "挽君君竟逐風東，瞑立西樓思何限。",
            "念君心似嶺雲高，卷雨收雷依𡾰嵼。",
            "弟兄元愷正功名，獨自巢由謝青簡。",
            "君今杖屨煙雲中，我憶當年寄蕭散。",
            "情深人合脗天倫，相與宮商真律管。",
            "可憐燕越阻尋盟，夜壑不留空舊舘。",
            "只應石佛儼巍巍，爲我旃檀薦誠欵。"
        ],
        "title": "送石師稷還新昌",
        "id": "53deef63-38ca-45dc-9c42-44677568190d"
    },
    {
        "author": "鄒浩",
        "paragraphs": [
            "賜還殊無功可論，放逐復向山前奔。",
            "道人眸子炯如故，邀我累日遊祗園。",
            "御書新閤插霄漢，祝融嚴拱世所尊。",
            "恍然身世脫塵垢，矯若鴻鵠辭籠樊。",
            "是時秋老雨脚斷，晴光萬里凌朝昏。",
            "北辰直下望天闕，紛紛郁郁卿雲屯。",
            "綵衣蘭膳奉顔色，想見協氣還閨門。",
            "鴈飛不到竟何許，日冀□□除瘢痕。",
            "四年之中兩到此，易搖難立憐孤根。",
            "方寸倐忽叢百感，湘源白鶴空盈樽。",
            "道人顧我亦無語，但指幡從風際翻。",
            "由來否泰反其類，况逢主聖同羲軒。",
            "而今而後戒覆轍，長記崇寧初紀元。"
        ],
        "title": "遊湘西道林寺用沈傳師韻",
        "id": "6512a0db-e345-4b21-b929-f894e18a0764"
    },
    {
        "author": "鄒浩",
        "paragraphs": [
            "正月一日雨不休，朝來四望陰雲收。",
            "衆陽扶導日輪出，輝光倐忽盈九州。",
            "欣欣草木動新意，鸞鳳鼓翅翔天遊。",
            "高山託處将半載，真人風韻長凝眸。",
            "精神澡雪亦已久，懽言夙駕南岡頭。",
            "仙居樓閣拱形象，祥煙瑞靄簷間浮。",
            "焚香再拜適我願，想見王母同優游。",
            "蟠桃不老春更永，人間變化知幾秋。",
            "輪囷重盖擁車馬，氣勢赫赫移山丘。",
            "萬方有口莫敢議，勳勞自以爲伊周。",
            "門墻旦暮祝遐筭，長守富貴無與儔。",
            "于今掃蕩一何有，白楊影裏令人愁。",
            "丈夫祈嚮乃如此，孰爲女子能清脩。",
            "功成直上紫霄去，遺蹤猶向瀟湘留。",
            "我來不及叩真訣，真訣固在冥心求。",
            "五行八卦自流轉，生天生地生物稠。",
            "騎龍跨虎越宇宙，豈但洗滌無愆尤。",
            "他年誰作□仙傳，□入高仙吾姓鄒。"
        ],
        "title": "謁女貞何氏祠",
        "id": "bb777aa8-1f3f-4504-b3cf-1b5ba184591f"
    },
    {
        "author": "鄒浩",
        "paragraphs": [
            "我生不嗜酒，斷來仍十年。",
            "前年竄嶺表，去年斥湖邊。",
            "欲以禦瘴濕，乃復酒至前。",
            "一杯復一杯，朝暮常醺然。",
            "因之醉鄉遊，别是一山川。",
            "日月不相促，萬物同暄妍。",
            "眼界絕塵汙，耳根遺俗譞。",
            "心平氣自和，妙與天地全。",
            "歠糟而餔醨，信以昔人賢。",
            "琴外陶靖節，詩中李謫仙。",
            "聲利挽不回，昏昏長醉眠。",
            "有師誰得之，我奉以周旋。"
        ],
        "title": "醉飲",
        "id": "ca55d303-c8af-4a96-975a-de9b4be30e96"
    },
    {
        "author": "鄒浩",
        "paragraphs": [
            "道人秀骨生何許，若耶溪邊清氣聚。",
            "不從章甫事功名，遊歷諸方參佛祖。",
            "祝融峰下忽擡頭，覷破虚空笑而舞。",
            "折脚木牀二十年，門外草深無寸土。",
            "偶然消息落人間，挽出花光照今古。",
            "我舟邂逅泊山前，霧捲雲開見眉宇。",
            "更知我自浙東來，曾擁旌旗塵督府。",
            "千巗萬壑繞罇罍，夢斷卧龍誰是主。",
            "爲将池墨灑鮫綃，故國封疆歸擇取。",
            "曹娥江接賀家湖，環以峰巒暝烟雨。",
            "森森喬木動樵風，廟貌崢嶸閟神禹。",
            "碑留遺刻蔡邕題，注目端爲楊主簿。",
            "子猷興盡季真亡，彷彿棹聲迴遠浦。",
            "乾端坤倪渺莫窮，咫尺并包入庭戶。",
            "坐令鄉思滿瀟湘，恨不歸飛插雙羽。",
            "蒼梧洞庭南北中，氣象縱横随步武。",
            "祗緣流放阻君親，入眼雖奇若無睹。",
            "道人方便巧施爲，乃以家山慰心腑。",
            "舊愆猶冀獲湔除，恩錫餘年返農圃。",
            "青鞋布襪謝塵埃，肯使高蹤慚杜甫。"
        ],
        "tags": [
            "洞庭湖"
        ],
        "title": "謝衡州花光寺仲仁長老寄作鏡湖曹娥墨景枕屏",
        "id": "fab550bd-6440-4464-a596-830aa81c8b30"
    },
    {
        "author": "鄒浩",
        "paragraphs": [
            "前年除名竄新州，今年除名竄昭州。",
            "我名無實浪自得，坐此人間多怨讐。",
            "恩深天地貸斧鉞，除之又除名不留。",
            "雖然未即聽逐便，已覺此身民是儔。",
            "裂冠毁冕散車馬，幅巾杖屨西南陬。",
            "行者爭道舍爭席，所向爾汝紛應酬。",
            "洞山有語久弗契，忽然一笑知來由。",
            "我追我隨非我患，那用避如韓伯休。"
        ],
        "title": "除名",
        "id": "a0101bb1-07dd-4ef5-8a7c-b5ac32af8469"
    },
    {
        "author": "鄒浩",
        "paragraphs": [
            "零陵詎中邦，道阻五千里。",
            "我以放逐來，本非心樂只。",
            "身止高山巔，忽忽彌半禩。",
            "人情久自親，况復多可喜。",
            "坐使故鄉念，如火沃之水。",
            "罪大不得留，今兹動行李。",
            "昭州雖嶺南，流寓盖均耳。",
            "倘未還庭闈，在彼猶在此。",
            "胡然當作離，耿耿殊不已。",
            "物我要兼忘，咄哉從此始。"
        ],
        "title": "别零陵",
        "id": "e788b55e-039f-4ca8-b3a4-7d823dd58e8c"
    },
    {
        "author": "鄒浩",
        "paragraphs": [
            "與汝暫相别，南作昭州行。",
            "昭州距零陵，坦坦十日程。",
            "音信昜來往，勿動異鄉情。",
            "但自勤讀書，思索厥義精。",
            "聖賢如日月，爲汝出光明。",
            "脩身識根本，力踐以其誠。",
            "發爲文字間，筆墨自縱横。",
            "零陵豪傑士，張鄧尤高名。",
            "汝其師事之，北面聽指令。",
            "分陰古所惜，况乃汝後生。",
            "省定汝母外，謹勿他事縈。",
            "皇恩極天地，我罪終從輕。",
            "還家知有時，欣見汝向成。",
            "用爲祖母壽，慰叔及弟兄。",
            "携汝返鄉國，重增門戶榮。"
        ],
        "title": "将往昭州示柄",
        "id": "c212084a-e597-41ad-ae45-aa5eaca0a882"
    },
    {
        "author": "鄒浩",
        "paragraphs": [
            "好酒如好人，雖久略不變。",
            "炎凉互推移，氣味愈可見。",
            "豈若茅柴漿，多爲衆所賤。",
            "舉杯吾得師，足以警閒燕。"
        ],
        "title": "飲桂州酒示柄",
        "id": "99d60901-1abc-44cf-8662-b8505906b032"
    },
    {
        "author": "鄒浩",
        "paragraphs": [
            "結草依山名定慧，於此冥心第一義。",
            "罏香深炷席簾垂，老僧不見庵外事。"
        ],
        "title": "題義明定慧庵",
        "id": "6c5f9a7b-830d-4f26-9444-e423aac38cc9"
    },
    {
        "author": "鄒浩",
        "paragraphs": [
            "客寓天地間，本無南北異。",
            "此語安從生，却成相鈍置。"
        ],
        "title": "答曾敷文有書見寄",
        "id": "7a3dc946-df3c-479d-9c6d-be34214f4b28"
    },
    {
        "author": "鄒浩",
        "paragraphs": [
            "作自我作，止自我止。",
            "莫被傍人，推倒扶起。"
        ],
        "title": "戲作",
        "id": "5a2bc16a-c075-41bf-ac9a-183031066598"
    },
    {
        "author": "鄒浩",
        "paragraphs": [
            "赤路如龍蛇，不知幾千丈。",
            "出沒山水間，一下復一上。",
            "伊予獨何爲，與之同俯仰。"
        ],
        "tags": [
            "咏物诗",
            "抒怀",
            "咏物",
            "感慨"
        ],
        "title": "詠路",
        "id": "67b7e6a6-059c-477f-98d7-19d20f16ca51"
    },
    {
        "author": "鄒浩",
        "paragraphs": [
            "我心如虚空，無物可倫比。",
            "湖南與嶺南，誰行復誰止。",
            "寶山得樓居，屹枕樂川水。",
            "森森青琅玕，卻暑幾千里。",
            "團蒲叠雙趺，爐烟凝然起。",
            "圎覺首楞嚴，遮眼聊爾耳。",
            "幽禽忽來鳴，一切諸佛子。"
        ],
        "title": "一切諸佛子",
        "id": "e18244e4-66ae-402a-808e-a8b8572e9b1a"
    },
    {
        "author": "鄒浩",
        "paragraphs": [
            "閣東閣西安石榴，兩株相映花枝稠。",
            "山高江闊萬木葉，獨此爛熳開不休。",
            "有如牙門集纓紱，碧油幢外紅光浮。",
            "又如青天駐羲御，火龍鱗鬛驚人眸。",
            "朝朝莫莫看愈好，直若有意寛離憂。",
            "無窮歸念姑且置，欄邊取醉商聲謳。"
        ],
        "title": "榴花",
        "id": "1af7ad1a-a261-42d4-97b3-b7cbc3cb73cd"
    },
    {
        "author": "鄒浩",
        "paragraphs": [
            "曉雲生嶺端，遮日成清陰。",
            "炎氛遽辟易，興逸安能禁。",
            "仙宮風塵表，高高百千尋。",
            "石路上曲折，健足猶難任。",
            "綽約兩仙子，雙鬟坐沉吟。",
            "巫覡意何許，門窗藤蔓深。",
            "樵叟向我言，自古傳至今。",
            "去州五十里，有峒鬰森森。",
            "陶家李家女，年各勝巾衿。",
            "恍惚若逢遇，相與登崎崯。",
            "一朝作蟬脱，英魂不墜沉。",
            "鄉人共祠之，彷彿來顧歆。",
            "水旱禱輙應，民吏同所欽。",
            "此宮乃行宮，春秋薦誠諶。",
            "言已叟仙去，四望祛煩襟。",
            "滎山直南聳，龍嶽山朝壬。",
            "越王連佛子，密山秀孤岑。",
            "回環萬峰巒，插雲皆玉簪。",
            "滔滔兩川流，會合通梧潯。",
            "漁舟糝木葉，城郭幾突黔。",
            "虚徐韻長松，飛鳴集珍禽。",
            "須臾烟靄青，遐邇浮祲祲。",
            "變化紛見門，飲酒時一斟。",
            "我罪貸五鼎，我軀重千金。",
            "雖居瘴癘鄉，肯使瘴癘侵。",
            "嚢衣完舊裾，匣劍存初鐔。",
            "氣聽謝耳力，誰到無絃琴。",
            "子期久冥漠，天地爲知音。",
            "中和王度新，祈招詠愔愔。",
            "賜環諒匪朝，聊以寫我心。"
        ],
        "title": "仙宮嶺",
        "id": "10d53f51-4c1d-40b3-946c-1463904c2296"
    },
    {
        "author": "鄒浩",
        "paragraphs": [
            "我自罪大當投荒，君胡爲乎亦遑遑。",
            "馬蹄舟楫困川陸，省定違離萱草堂。",
            "由來孤操絕流俗，屹與巨鎮遙相望。",
            "洞庭以南渺無際，氣象突兀收湖湘。",
            "平時事事不入眼，惟恐有愧如毫芒。",
            "色難直到古人處，以其緒餘均四旁。",
            "餘波邂逅亦及我，使我方寸失感傷。",
            "我親白髪照閭里，我身跼蹐瘴癘鄉。",
            "兩兒隨母仍舊寄，骨肉星散知幾方。",
            "乾坤子初無薄厚，恩爲雨露威雪霜。",
            "二柄交持不偏用，萬彙生成如審量。",
            "我雖棄擲五嶺外，亦必有日蒙恩光。",
            "故人亭邊是歸路，尚得握手輸中腸。",
            "将分無可爲君語，獨有高義無時忘。"
        ],
        "tags": [
            "洞庭湖"
        ],
        "title": "送子發還零陵",
        "id": "1129995a-2d30-4578-9186-fb05bca1451b"
    },
    {
        "author": "鄒浩",
        "paragraphs": [
            "雲回雨歇天欲晴，鵓鳩唤婦皆和聲。",
            "山南山北樹陰裏，懽然相趁争飛鳴。",
            "伊予流竄止平樂，妻孥尚寄瀟湘城。",
            "五嶺横空唤不聞，不如鵓鳩猶有情。"
        ],
        "title": "有感",
        "id": "1ee712bd-3b2c-47f2-82f6-060796449269"
    },
    {
        "author": "鄒浩",
        "paragraphs": [
            "人臣難有己，况復顧其家。",
            "忘家以狥國，致主爲勛華。",
            "割愛非不仁，成功詎能加。",
            "御史殿中傑，指摘生疵瑕。",
            "昔如鵠矯雲，今如兔罹罝。",
            "省符到房陵，驅逐殊喧譁。",
            "即日出門去，形影自天涯。",
            "羈皇携衆雛，驚散随風沙。",
            "渺漭失處所，何由書報嘉。",
            "君心固已定，聞者空傷嗟。"
        ],
        "title": "聞彦和過桂州  其一",
        "id": "2c678595-71ee-40f9-93ae-bef7b92463fb"
    },
    {
        "author": "鄒浩",
        "paragraphs": [
            "削迹投炎荒，有吏督其後。",
            "一州一易之，稍緩輙訾詬。",
            "所歷多官僚，豈無親且舊。",
            "前車覆未遙，不敢略回脰。",
            "誰謂桂嶺僧，於君獨勤厚。",
            "沐浴君髪膚，澣濯君領袖。",
            "使君霜柏姿，凛凛出塵霧。",
            "真風絕顧瞻，高義激頽仆。",
            "乃知世外情，非復世間構。",
            "嗚呼君何憂，時命不終繆。"
        ],
        "title": "聞彦和過桂州  其二",
        "id": "864c4963-0614-44f6-b813-d84d299c00a3"
    },
    {
        "author": "鄒浩",
        "paragraphs": [
            "看書勿苦多，多看目力眊。",
            "作文勿苦多，多作心力糟。",
            "初雖莫覺悟，久乃成悔懊。",
            "維心神所居，惟目神所造。",
            "開闔出入間，神傷氣亦暴。",
            "所以古真人，丁寧有深告。",
            "平時當勤行，况復處炎燠。",
            "况復病初愈，力始勝巾帽。",
            "老母在鄉邦，倚門望佳報。",
            "尤宜决擇精，全神以自好。",
            "收目以內視，冥心以存奥。",
            "氣舒形康強，外務一除掃。",
            "生理保安完，天恩垂覆幬。",
            "歸看老萊衣，歡欣長舞蹈。"
        ],
        "title": "自警",
        "id": "26ccfd39-e767-40ea-afa6-00f1adfa6959"
    },
    {
        "author": "鄒浩",
        "paragraphs": [
            "一犬捕執将祭神，羣犬隨之號極聲。",
            "惡傷其類乃如此，雖至苟賤亦有情。",
            "人於天地最爲貴，詩書禮樂開聪明。",
            "推恩尚欲極萬物，而况等列皆簪纓。",
            "奈何心忍所不忍，相殘相賊争功名。",
            "因知微畜反可尚，使我感歎無由平。"
        ],
        "title": "感歎",
        "id": "908b1a05-89e6-4915-aa38-7d2391b74d86"
    },
    {
        "author": "鄒浩",
        "paragraphs": [
            "視國如視家，愛民如爱子。",
            "秉心金石堅，古人概如此。",
            "今人亦古人，但患物轉徙。",
            "遑遑聲利間，自不明本已。",
            "安能使元元，一以父母比。",
            "問其所居位，廣分國百里。",
            "問其所食祿，盡出民骨髓。",
            "奈何莫之思，顛倒以爲是。",
            "祖道於今古，問學妙窮理。",
            "內重外物輕，識者久歎美。",
            "宰制得耒陽，何啻牛刀委。",
            "導達聖主恩，千仞决谿水。",
            "雨暘隨指呼，絲穀飫鄰鄙。",
            "明神實聽之，日夜介福祉。",
            "君雖不求通，軒冕自難已。",
            "工部有英靈，吾知爲君喜。"
        ],
        "title": "送李師聃祖道長官赴衡州耒陽令",
        "id": "1002d868-f62d-4cc0-a2a6-7a42466d5d6e"
    },
    {
        "author": "鄒浩",
        "paragraphs": [
            "道人千里來，觸熱廢寝膳。",
            "問其何所爲，但云求識面。",
            "南方諸公門，二年走略徧。",
            "亦有苦苦留，諸事頗安便。",
            "念未見侍郎，跋涉遂忘倦。",
            "皇帝與天同，深恩滿州縣。",
            "瘴鄉寧久留，行復侍金殿。",
            "賣藥至京師，禮數隔貴賤。",
            "姓名且難通，况敢冀垂盼。",
            "汝言豈吾知，答之一笑倩。"
        ],
        "title": "示徐道人",
        "id": "51a42c58-2c79-4fb6-85e2-e8e26a05e5b7"
    },
    {
        "author": "鄒浩",
        "paragraphs": [
            "孔明拜牀下，德公初不止。",
            "道人必見喏，我令勿復爾。",
            "道人非孔明，喏拜不相似。",
            "維我德公心，寥寥無彼此。"
        ],
        "title": "諭徐道人少唱喏",
        "id": "482d1640-2f46-42ba-8a8f-899e0f56a1e0"
    },
    {
        "author": "鄒浩",
        "paragraphs": [
            "菊，菊。",
            "叢叢，簇簇。",
            "種階除，脱巖谷。",
            "玉幹碧鮮，金英黄郁。",
            "争妍無小桃，結好有修竹。",
            "滿泛醇酒千杯，高簪道巾一幅。",
            "庭前子美休作詩，籬外淵明自留目。"
        ],
        "title": "詠菊",
        "id": "027362de-9830-4d10-bc23-b936ddee3904"
    },
    {
        "author": "鄒浩",
        "paragraphs": [
            "竹，竹。",
            "瀕江，遶屋。",
            "聲泠泠，影矗矗。",
            "霜雪難侵，塵埃莫瀆。",
            "梢雲齊老松，带日映寒菊。",
            "籜置頂上高冠，葉成樽中美祿。",
            "行看威鳳飽相從，不但子猷情最熟。"
        ],
        "title": "詠竹",
        "id": "914552dc-2487-4eae-9606-ab243bd450ad"
    },
    {
        "author": "鄒浩",
        "paragraphs": [
            "親者如路人，故者如世讐。",
            "路人與世讐，反與親故侔。",
            "無日不同處，無事不同謀。",
            "自謂腹心托，長久逾千秋。",
            "不知禍有孕，有識所深憂。",
            "一旦乘間作，四顧誰依投。",
            "往往捨之去，掉臂不回頭。",
            "却思故與親，大寒索衣裘。",
            "聪明天資高，反已亦易求。",
            "及此早覺悟，厥疾猶可瘳。"
        ],
        "title": "有所嘆",
        "id": "41e48b6c-339f-4797-9d85-c2392bdf5b91"
    },
    {
        "author": "鄒浩",
        "paragraphs": [
            "飯罷何所之，曳履江之湄。",
            "粼潾白石間，得石殊瓌奇。",
            "瑩然如紫玉，屹立平不欹。",
            "振衣坐其上，聊以垂綸絲。",
            "吾鈎既不曲，吾餌亦不施。",
            "持釣非有釣，與魚均莫爲。",
            "魚樂吾已得，吾意魚豈知。",
            "投竿歸去來，晨昏以爲期。"
        ],
        "title": "莫釣磯",
        "id": "2a439284-62eb-4e2d-94bc-cf57aa91bd9f"
    },
    {
        "author": "鄒浩",
        "paragraphs": [
            "此心久已灰，入鳥無驚猜。",
            "輕鷗翔集處，邀我相徘徊。",
            "方圓十丈許，疑是天所開。",
            "鏘金兩灘瀬，簪玉千崔嵬。",
            "耳目肝肺中，何由着纖埃。",
            "鷗雖不解飲，屢舞勸我杯。",
            "清狂與酒狂，似此知幾回。",
            "我歸有日矣，鷗飛安在哉。"
        ],
        "title": "下鷗臺",
        "id": "01469f77-0a43-4a8f-b912-3cbd6fcba5ef"
    },
    {
        "author": "鄒浩",
        "paragraphs": [
            "靈龜不語亦不食，深之又深乃其息。",
            "清泠淵中能事畢，天長地久無終極。",
            "朵頤自朵非自得，何暇外觀惟汝即。",
            "吾言易行休更惑，抱一故爲天下式。"
        ],
        "title": "讀頤卦",
        "id": "08a1d95c-161c-49cc-b26d-ae512b12222d"
    },
    {
        "author": "鄒浩",
        "paragraphs": [
            "不雨江亦乾，草木翳塵土。",
            "重陽到眼前，菊蘃猶未吐。",
            "鄰家一株來，高才尺四五。",
            "種之小庭中，亦自足風矩。",
            "摘葉以當花，茱萸可爲伍。",
            "泛我流霞杯，喜色動眉宇。",
            "頹然逍遙遊，妙處有誰睹。",
            "淵明何人斯，東籬傲今古。"
        ],
        "title": "九日對菊",
        "id": "31ada9ab-e825-4cc3-9ae8-9e76693d06b6"
    },
    {
        "author": "鄒浩",
        "paragraphs": [
            "要識道鄉去處，只在微塵裏許。",
            "不立四至封疆，不問二儀寒暑。",
            "日月常放光明，鳥獸率同歌舞。",
            "其俗無舉無非，其民無喜無怒。",
            "别是一種乾坤，全異九州風土。",
            "師曠傾耳莫聞，離婁拭目莫睹。",
            "誰知有箇冥蒙，踏着從來門戶。",
            "入也不動脚跟，居也不記年所。",
            "行住坐卧虚徐，色聲香味愚魯。",
            "偶然成矩成規，未嘗爲鼠爲虎。",
            "任他卜度縱横，迥脫機關取與。",
            "人間天上無明，可謂自今自古。"
        ],
        "title": "道鄉歌",
        "id": "c7a0ac31-dc5a-4e2c-b006-60d7c2823523"
    },
    {
        "author": "鄒浩",
        "paragraphs": [
            "老潘飛躡烟霞去，墨寶流傳能幾許。",
            "尚方猶以比庭珪，况復人間故人處。",
            "夫君好事追前賢，巾襲深藏二十年。",
            "雨暘燥濕莫知數，畢竟挺然金石堅。",
            "一朝酒發南箕舌，信在言前可中輟。",
            "有如印弄掌握間，稜角雖刓終一决。",
            "著書天禄垂無期，雲将掉頭吾弗知。",
            "但欣厚意厚若此，來仙閣上信雙眉。",
            "我有歙州韞玉石，琢成高秋遠天碧。",
            "平時長自水流珠，未省呼童助涓滴。",
            "我有常州飽霜毫，千錢一管價不高。",
            "真行隸草字百萬，勁鋒凛凛方遒豪。",
            "絳人陳元乃其伍，相得懽甚誰能禦。",
            "心灰緣此亦復然，和我精神動寰宇。",
            "便滌硯，便操筆，便啓軒窗磨此墨。",
            "敲冰佳紙適及門，羅列千張耀晴日。",
            "也吟詩，也作文，也把黄庭模右軍。",
            "并包萬類入方寸，倐忽變化生乾坤。",
            "君不見老子絕學故能學，君不見孔子捐書故能書。",
            "因君起我書且學，我書且學孔老俱。",
            "孔老俱，竟何如，寫我長句酬勤渠。"
        ],
        "title": "夢臣惠潘谷墨  其一",
        "id": "77cbf3d5-5260-4efe-a1b0-30a112db907b"
    },
    {
        "author": "鄒浩",
        "paragraphs": [
            "潘谷賣墨時，呂翁嘗過之。",
            "指授長生訣，舉世那能窺。",
            "但稱衆墨中，谷墨最珍奇。",
            "一旦內藥成，解去逃喧卑。",
            "忽忽期月後，來與丹元期。",
            "夜飲曉分手，丹元初不知。",
            "仍留墨數片，屬元付其兒。",
            "有兒旋其門，頂白元驚疑。",
            "細詰所以然，始知谷如斯。",
            "谷仙今幾年，谷墨今在兹。",
            "静言人間世，舟壑常密移。",
            "朱顔兀槁木，綠髪垂素絲。",
            "借令富貴極，畢竟将奚爲。",
            "谷乎真可人，得墨吾得師。"
        ],
        "title": "夢臣惠潘谷墨  其二",
        "id": "6d5bddc8-7a9e-4eb9-89ab-b5d57efecdad"
    },
    {
        "author": "鄒浩",
        "paragraphs": [
            "孫郎文史外，所好墨而已。",
            "龜玉藏櫝中，涓辰乃開視。",
            "未嘗輕示人，毎戒卞和耻。",
            "謂予心事同，分惠真可喜。",
            "磨去五之一，餘者恰盈咫。",
            "印弄稜角刓，前言戲之耳。",
            "蒼頭忽踵門，喘汗殊不止。",
            "恍疑皂囊藥，無因至於此。",
            "亟取啓緘封，入眼勝雙鯉。",
            "其長應天數，其光動晴晷。",
            "當暑尚挾纊，豈但什襲比。",
            "且云此不刓，品色尤更美。",
            "始知雅意來，要以補前毁。",
            "想初聞語時，廢書頻拊髀。",
            "兵法善致人，所致必如指。",
            "一朝下兩城，曾不費一矢。",
            "坐令鼎足心，成轍亂旗靡。",
            "堂堂莫我過，勢若建瓴水。",
            "墨果多乎哉，一一是孤壘。",
            "齊城七十二，受降從此始。"
        ],
        "title": "夢臣再以墨來",
        "id": "b06d5904-7f49-45b7-b2b9-1980338e2ebf"
    },
    {
        "author": "鄒浩",
        "paragraphs": [
            "江山本無情，别去亦何語。",
            "向來爽氣中，食息三月許。",
            "來非吾所求，去非吾所禦。",
            "回首謝江山，吾今若輕舉。"
        ],
        "title": "别昭平",
        "id": "0a25c409-64fc-4220-9fc4-f43299ab4ca0"
    },
    {
        "author": "鄒浩",
        "paragraphs": [
            "來遷夢破知何處，今君歸去仙宮路。",
            "江頭舟楫嶺頭雲，曾許乘風邀月住。",
            "翛然三載與君同，信我此心惟白鷺。",
            "白鷺忘情亦有情，君更情多無量數。",
            "天繪亭前不忍分，遠送我來欣進步。",
            "霜凋萬木見孤松，顔色青青獨如故。",
            "湘南湘北舊光陰，從此回頭但烟霧。",
            "得志軒前藕未花，梅率小桃先已露。",
            "與君同醉復同醒，千頃池塘渺新霔。",
            "好随魚躍趁風雷，飛上青天休反顧。"
        ],
        "title": "留别張雲立立之",
        "id": "cd7939f6-eb56-4c10-b5ad-a6c4176dd214"
    },
    {
        "author": "鄒浩",
        "paragraphs": [
            "轉降適斗藏初九，上清密語誰知有。",
            "七星峰頂紫霞前，占得輝光長不朽。"
        ],
        "title": "桂州紫極觀主求亭名名曰轉斗而示此句",
        "id": "6b72d2f0-6509-4c3f-bd17-01999fd72562"
    },
    {
        "author": "鄒浩",
        "paragraphs": [
            "道言誰復書諸紳，瀟湘江上逢斯人。",
            "向來濱死入魑魅，胸腹洞然無甲鱗。",
            "炎氛吹風作旗靡，玉樓倒影明蒿里。",
            "孤心還逐冷雲飛，歷歷長亭不知幾。",
            "聖王開了睹天庭，妙脱筌蹄合喙鳴。",
            "箇中無可無不可，智者亦迷何處名。",
            "渾沌兼忘儵與忽，有口鼻如欣莫咄。",
            "北山之北草堂深，怨鶴驚猿它自物。"
        ],
        "title": "信中以詩來因次其韻送之",
        "id": "12c2b1a7-0f0a-4f90-bd48-fd7923bbb6b6"
    },
    {
        "author": "鄒浩",
        "paragraphs": [
            "我遷漢陽居，君爲建陽掾。",
            "江山幾千里，何當重會面。",
            "身世波上萍，歲月弦上箭。",
            "自古以嘆嗟，不古乃獨見。",
            "爲仁豈由人，弘道道該徧。",
            "萬生無終窮，同我一方便。",
            "壑源春焙香，黄鸝静中囀。",
            "簡書有光陰，歸坐亦可燕。",
            "此事入高明，了了爲君見。",
            "舟車暫西東，勿受離情轉。"
        ],
        "title": "送李方幾仲司戶",
        "id": "9b921362-c7d8-47da-9723-6451afb5b9e9"
    },
    {
        "author": "鄒浩",
        "paragraphs": [
            "何仙饑食王母桃，王母唤去瑤臺高。",
            "懷中核乃長生種，付與東君誰適遭。",
            "蒋侯本是神仙族，楊州騎鶴飛遊遨。",
            "回也不愚愚故道，不肯釣海連六鼇。",
            "變鄧家田作藍田，産玉成芝天所褒。",
            "柳将眼覷竟何睹，花着心覓空自勞。",
            "東風莫逆花柳外，洞然啓盡扃鐍牢。",
            "鋪張雲霞駐遲日，暖紅牽夢春陶陶。",
            "恍疑何仙只春是，衣繡還鄉導旗旄。",
            "蒲萄浪兀弄明月，寧比倒着宮錦袍。",
            "從今結就千年實，食之工力逾圭刀。",
            "聞說揚州鶴知得，鼓翼已先鳴九臯。"
        ],
        "title": "題蒋彦回緋桃軒",
        "id": "b25ad528-e363-48d3-847f-93c35d68ac8e"
    },
    {
        "author": "鄒浩",
        "paragraphs": [
            "碧池千畝紅蓮花，勅書樓下醇儒家。",
            "躋民仁壽逢主聖，欣與萬邦無歎嗟。",
            "六經變化天地闊，何處不可爲生涯。",
            "只今耆域在庭戶，信手掇取皆靈芽。",
            "氣運回環助調爕，各正性命逾塵沙。",
            "是渠病愈我亦愈，紅蓮影裏薫風斜。",
            "陰功乘香飛北極，上帝首肯羣仙誇。",
            "贈之丹桂一千尺，攀條直上凌蒼霞。"
        ],
        "title": "題成立道飛香閣",
        "id": "5536aade-a5aa-4cfb-baa0-113b087aa896"
    },
    {
        "author": "鄒浩",
        "paragraphs": [
            "永州城北十五里，二水初同爲一水。",
            "天花開玉滿前飛，人在故人亭子裏。"
        ],
        "title": "少隱惠所盡瀟湘雪景  其一",
        "id": "0fc86de2-db70-4727-81a6-29daf810d82b"
    },
    {
        "author": "鄒浩",
        "paragraphs": [
            "前年深冬一丈雪，巖擁朝陽渡黄葉。",
            "鸕鷀插頸夢圓時，天作高山付雙睫。"
        ],
        "title": "少隱惠所盡瀟湘雪景  其二",
        "id": "e09a4c19-9794-4fe5-a8ac-eb5ff315dd38"
    },
    {
        "author": "鄒浩",
        "paragraphs": [
            "将謂雪消無覓處，元來只在毫端住。",
            "爲余展出凍雲天，一片瀟湘宛如故。"
        ],
        "title": "少隱惠所盡瀟湘雪景  其三",
        "id": "ede90b18-8bd5-4fb0-90f6-cf2f6152d1c7"
    },
    {
        "author": "鄒浩",
        "paragraphs": [
            "永州懷素精草書，毫端萬象紛卷舒。",
            "渾身是眼看不破，一筆至今藏物初。",
            "浯溪得之不自用，却要他人書作圖。",
            "驀然打箇筋斗去，覓紙覓絹一物無。",
            "急将床上被來拆，手忙脚亂縱横鋪。",
            "五雲和尚巧言語，掃盡六幅裁須臾。",
            "叠了又開開又叠，喜歡勝獲衣內珠。",
            "二三子笑幾絕倒，左右僮僕咸驚呼。",
            "寧比酸寒杜陵老，海圖拆應家人須。",
            "脫巾漉酒解龜當，表裏空曠真丈夫。",
            "吾行天下何啻半，常恨眼前無此徒。",
            "那知興發乃方外，與彼嗜好同根株。",
            "小中現大大可睹，跳出規矩渠非愚。",
            "他時風雪夜參半，灰爐冰冷燈影孤。",
            "坐披破絮似魚網，數挽不揜皴肌膚。",
            "只應侍者隔壁私自語，我師爲誰說法聲嗚嗚。"
        ],
        "title": "戲浯溪長老伯新",
        "id": "b840cc27-5e58-4e2f-8e1a-50ca81f6252c"
    },
    {
        "author": "鄒浩",
        "paragraphs": [
            "我從梅花海裏來，驚此兩枝堂上開。",
            "不由天降非地出，道人作麽生栽培。",
            "無縫塔子通一線，放光照醒陳根荄。",
            "玊蟾銀漢雨初霽，半啓瓊室通瑤臺。",
            "香雲漠漠護顔色，世眼欲睹誠難哉。",
            "不如取酒共春醉，一盃一盃復一盃。"
        ],
        "title": "觀華光長老仲仁墨梅",
        "id": "e7ec9d1c-3c40-4d52-bee7-5f8d76df505a"
    },
    {
        "author": "鄒浩",
        "paragraphs": [
            "花藥山去來，難遇此天日。",
            "深衣書眼青，摩衲禪眼碧。",
            "鴈峰相與高，可以同我適。",
            "浮雲當面開，千里見叢蓽。",
            "况紫盖祝融，插天日未夕。",
            "正爾無能名，僧來乞題石。"
        ],
        "title": "次韻和范信中同遊花藥有作",
        "id": "b73b9fde-95a5-41b7-8d45-be019bab4be6"
    },
    {
        "author": "鄒浩",
        "paragraphs": [
            "卧雲雲無心，聽松松有韻。",
            "快哉耳目中，吾今亦同分。"
        ],
        "title": "湘陰鄧氏翠微洞",
        "id": "2b70c7bc-8202-4f2c-8a00-2cf027d4b0d4"
    },
    {
        "author": "鄒浩",
        "paragraphs": [
            "先生出逢堯舜時，自當勳業追臯夔。",
            "胸中廊廟乃州縣，雪霜次骨西安馳。",
            "旁觀往往屢興歎，色初不變心希夷。",
            "但云将聖世所大，乘田委吏皆嘗爲。",
            "道通爲一無不可，等君事耳何高卑。",
            "高齋高居萬物表，清獻清風天下師。",
            "此心妙與此公契，莫或遑處今其誰。",
            "民歌仁恩到天耳，天須默薦君王知。",
            "坐令四海歸一握，陰陽變化隨設施。",
            "行即騐矣姑且置，聊引花前金屈巵。"
        ],
        "title": "送成老赴西安",
        "id": "7e30b787-5574-4445-93f8-04178b4fffe1"
    },
    {
        "author": "鄒浩",
        "paragraphs": [
            "朝讀一卷經，暮讀一卷書。",
            "一卷復一卷，三藏與五車。",
            "儒釋本不異，昧者自親疏。",
            "昧者不足道，明者當何如。"
        ],
        "title": "偶書",
        "id": "d14499db-8ac6-4cae-bd23-9d18d1f0d9e8"
    },
    {
        "author": "鄒浩",
        "paragraphs": [
            "寂不聞鳳鳴，雙耳聾已久。",
            "聿來丹山子，一旦驚戶牖。",
            "舊聽歘我還，喜氣薄牛斗。",
            "簫韶方九成，飛勿衆禽後。"
        ],
        "title": "送陳公晦",
        "id": "4d616dca-6f2c-4203-90e0-31cee3fa484e"
    },
    {
        "author": "鄒浩",
        "paragraphs": [
            "述德高堂在何許，述德高人欣可睹。",
            "彭州夢破知幾年，遺愛遠追曾大父。",
            "至今民數舊邦君，毎及吳公歌且舞。",
            "述而行之德莫窮，定可周流浹天宇。",
            "誰令千里便歸休，炯炯此心元自古。",
            "四百六十五甲子，貌若巖松傲風雨。",
            "胸中何啻法界寛，普集塵沙諸佛祖。",
            "一如一切悉皆如，迥脱拘攣不踰矩。",
            "從横肉眼詎能窺，但見鼻間常栩栩。",
            "只應高與老人星，長現昇平瑞明主。"
        ],
        "title": "吳公蔚将還滁陽出所集述德堂詩作此送之",
        "id": "c489b17a-01aa-44d7-9a69-7547b429f2d5"
    },
    {
        "author": "鄒浩",
        "paragraphs": [
            "此芝初無根，生自孝誠裏。",
            "孝哉本於誠，非緣利心起。",
            "無芝非所怍，有芝非所喜。",
            "不期芝有無，秀出乃如此。",
            "養志勤色難，送終極哀毁。",
            "既葬不忍歸，結廬獨留止。",
            "孺慕秋復春，淚接九泉水。",
            "比鄰或未知，天已知之矣。",
            "因芝示邦人，邦人争贊美。",
            "會逢當路賢，薦此八行始。"
        ],
        "title": "詠張公奭廬墓有芝三本",
        "id": "3b9665c9-efe4-4a9c-bd1a-5540cc23a913"
    },
    {
        "author": "鄒浩",
        "paragraphs": [
            "韓范天下賢，褒貶不妄出。",
            "舌端有春秋，所與惟其實。",
            "一舉十五喪，富貴所難必。",
            "公孫賤且貧，兹事乃能畢。",
            "心追古人高，迹付今人述。",
            "二老首形容，昭勸無終日。",
            "伊予特後聞，歎恨頗自失。",
            "東望天山平，風松正蕭瑟。"
        ],
        "title": "書公孫卷末",
        "id": "fb0bf420-c80e-4998-909d-2bf26c2751c6"
    },
    {
        "author": "鄒浩",
        "paragraphs": [
            "從來遊戲常三昧，出語縱横無忌諱。",
            "老聃全與釋迦同，人畏猶云亦當畏。"
        ],
        "title": "代書寄清老",
        "id": "ee9f3c52-7055-4119-9d0d-443911a37938"
    },
    {
        "author": "鄒浩",
        "paragraphs": [
            "難弟難兄強氏子，太學聲名聳多士。",
            "同時流輩久公卿，猶傍短檠業文史。",
            "今年鑒拔貢辟廱，伯仲皆升從此起。",
            "集英春曉拱天臨，龍頭妙絕人間喜。",
            "鸞臺鳳閣便騰騫，况乃吾鄉有前比。",
            "向來胸中宇宙寛，包盡華夷無復委。",
            "發爲勳業助堯仁，肯令元凱常専美。",
            "倘如不信視雙芝，端不虚生漫黄紫。"
        ],
        "title": "題雙芝軒",
        "id": "13e5653c-eb85-47c5-84e0-59155fb79829"
    },
    {
        "author": "鄒浩",
        "paragraphs": [
            "造物初無欠與餘，盈虛消息自洪罏。",
            "晴空已見雲如火，秋穫難期米似珠。",
            "劇邑君宜形遠慮，泮宮我亦念羣枯。",
            "若爲驚起蒼龍睡，賴有新詩勝大雩。"
        ],
        "title": "和路主簿思雨",
        "id": "7b33f30a-03bd-4d11-831e-b95dd6e4a157"
    },
    {
        "author": "鄒浩",
        "paragraphs": [
            "梧桐沐雨響玲瓏，簾幕陰陰颺晚風。",
            "講誦乍聞人語息，滿床書史興何窮。"
        ],
        "title": "獨坐偶書",
        "id": "9ec0f073-7bfd-44e3-8f5d-46581caaabf8"
    },
    {
        "author": "鄒浩",
        "paragraphs": [
            "臺枕長淮聳半空，登臨應得古人風。",
            "水天上下碧無際，莫獲觀魚與子同。"
        ],
        "title": "寄濠州陶戶曹",
        "id": "2516082f-7928-4b0e-aed5-2440f76203b2"
    },
    {
        "author": "鄒浩",
        "paragraphs": [
            "男兒數偶奇，不必苦嗟咨。",
            "顔子猶簞食，荘生亦布衣。",
            "百年容易老，萬卷卒難窺。",
            "致力宜爲者，騰驤自有時。"
        ],
        "title": "勉畢元明",
        "id": "d97f0931-6846-4c46-acc1-7d2eb7351868"
    },
    {
        "author": "鄒浩",
        "paragraphs": [
            "惠我柏雖小，觀君意實深。",
            "欲令儒服者，同此歲寒心。",
            "月映庭雕玉，風來韻響金。",
            "公車已馳節，不及待清陰。"
        ],
        "title": "謝羅朝奉惠柏栽",
        "id": "9e0af961-abbb-4cf7-bb47-4233d0b68127"
    },
    {
        "author": "鄒浩",
        "paragraphs": [
            "公餘來訪習家池，楚楚王孫桂一枝。",
            "九十春光未過半，倒罍尤喜有前期。"
        ],
        "title": "和錢簽判贈胡都曹",
        "id": "d4e7a0f5-7e2d-4aa3-87cb-599c7a57e0f2"
    },
    {
        "author": "鄒浩",
        "paragraphs": [
            "因革紛然豈用情，由來消息與時行。",
            "奏封直指財并力，造法當期實應名。",
            "可使華夷漸潤澤，不煩衡石自均平。",
            "将明况是憂民者，即見熙熙百室盈。"
        ],
        "title": "和路主簿喜罷役法并酬范奉議見寄",
        "id": "1eb28589-f87e-46bd-a63e-2521be264ad3"
    },
    {
        "author": "鄒浩",
        "paragraphs": [
            "自期謀道不謀身，不逐輕狂戲此春。",
            "讀史窮經求在我，攀龍附鳳彼何人。",
            "一言逢主未如志，百結成衣肯歎貧。",
            "早晚病除堪屬思，新詩莫厭起予頻。"
        ],
        "title": "酬黄秀才見寄",
        "id": "e109a51f-835c-4217-a68a-263e721672bb"
    },
    {
        "author": "鄒浩",
        "paragraphs": [
            "底事爰絲不自高，傾心劇孟久遊遨。",
            "元來緩急叩門處，狥義忘軀勝我曹。"
        ],
        "title": "偶書",
        "id": "fffcc6c9-f693-46f4-990b-4e29654c8068"
    },
    {
        "author": "鄒浩",
        "paragraphs": [
            "管鮑當年志，風霜固自如。",
            "信衰緣嗜慾，豈在數行書。"
        ],
        "title": "和郡主簿絕句九絕  其一",
        "id": "3161e97f-daa9-46aa-8cc2-928c0bc089dc"
    },
    {
        "author": "鄒浩",
        "paragraphs": [
            "俗論長紛若，微言僅夢如。",
            "逢君揮玉麈，勝讀十年書。"
        ],
        "title": "和郡主簿絕句九絕  其二",
        "id": "b91731cf-d310-44ac-9494-e09fd92f5635"
    },
    {
        "author": "鄒浩",
        "paragraphs": [
            "肘後虚金印，梅仙職偶如。",
            "升高元自下，功業異時書。"
        ],
        "title": "和郡主簿絕句九絕  其三",
        "id": "70e89bce-1e89-4d96-840c-07966f5297e0"
    },
    {
        "author": "鄒浩",
        "paragraphs": [
            "塞北亢喉地，并門子所如。",
            "六花無處用，卻縠自詩書。"
        ],
        "title": "和郡主簿絕句九絕  其四",
        "id": "6ceb5dd5-96e9-4337-b366-43b038d6704d"
    },
    {
        "author": "鄒浩",
        "paragraphs": [
            "能詩唐太白，善賦漢相如。",
            "元帥真文舉，應先薦禰書。"
        ],
        "title": "和郡主簿絕句九絕  其五",
        "id": "63deb800-e772-47fe-89d1-9ca7c849ea77"
    },
    {
        "author": "鄒浩",
        "paragraphs": [
            "取友能無怍，初終貴一如。",
            "陳張遺轍在，試展馬遷書。"
        ],
        "title": "和郡主簿絕句九絕  其六",
        "id": "15527e2c-809e-4dcf-bcc0-12f4e6277a01"
    },
    {
        "author": "鄒浩",
        "paragraphs": [
            "咳唾成珠玉，吾儕孰子如。",
            "更勤潘氏學，豈愧樂尚書。"
        ],
        "title": "和郡主簿絕句九絕  其七",
        "id": "ed57acec-7cf1-4bf6-b115-0a545a5601ae"
    },
    {
        "author": "鄒浩",
        "paragraphs": [
            "提履歸何處，觀花笑自如。",
            "期君求向上，糟粕古人書。"
        ],
        "title": "和郡主簿絕句九絕  其八",
        "id": "f2bce861-d808-4eae-a106-d829a5459082"
    },
    {
        "author": "鄒浩",
        "paragraphs": [
            "春風暗楊柳，相見意何如。",
            "雖愧江淹筆，狂言爲子書。"
        ],
        "title": "和郡主簿絕句九絕  其九",
        "id": "4159af82-95f9-436e-be58-bed12045bc9d"
    },
    {
        "author": "鄒浩",
        "paragraphs": [
            "盈軸新詩字字清，彌天元不愧聲名。",
            "茂陵消渇無醫處，賴有醍醐得細傾。"
        ],
        "title": "送詩卷還參寥",
        "id": "a862781a-12fe-4169-98c7-0f5af96c881e"
    },
    {
        "author": "鄒浩",
        "paragraphs": [
            "野闊天低四望賒，霏微膏雨兆休嘉。",
            "早鐘鬰鬰穿雲斷，官柳垂垂夾道斜。",
            "邂逅庭前方指柏，逡巡木末已棲鴉。",
            "楊朱易服歸來處，荷笠收車幾萬家。"
        ],
        "title": "和路子高微雨中至山光寺",
        "id": "cdd05b6d-64d5-45f9-a61d-277f62a9984f"
    },
    {
        "author": "鄒浩",
        "paragraphs": [
            "盟府功臣奕世孫，低回筦庫尚隨羣。",
            "干戈分職名雖武，詩酒忘懷格自文。",
            "傾盖二年嗟往事，贏糧一日指行雲。",
            "江梅欺雪南枝發，如綍新除定此聞。"
        ],
        "title": "送監作院潘供備  其一",
        "id": "21ad5358-6fde-4880-9eac-cf550511fff1"
    },
    {
        "author": "鄒浩",
        "paragraphs": [
            "飄飄雅致孰如君，旋闢西軒置酒樽。",
            "振木豈惟聞白雪，斷纓仍許醉黄昏。",
            "長亭風順已言别，小圃春迴空自繁。",
            "惆悵潛齋不知處，何年携手却重論。"
        ],
        "title": "送監作院潘供備  其二",
        "id": "30c8120f-a52b-4502-9dd0-dd61d4d44c3a"
    },
    {
        "author": "鄒浩",
        "paragraphs": [
            "甕面蛆浮玉，槽頭水滴珠。",
            "未能如茂世，聊與義城俱。"
        ],
        "title": "簡王正父覓酒",
        "id": "fe3c2fb0-5329-4ad1-845a-d5e04f394c31"
    },
    {
        "author": "鄒浩",
        "paragraphs": [
            "楚水不風魚逝遠，霜天初月鴈飛高。",
            "履穿袍敝渾無暇，目斷心馳祗自勞。"
        ],
        "title": "寄周彦亷",
        "id": "daa023ef-a793-4ed9-aba5-077ab1045d05"
    },
    {
        "author": "鄒浩",
        "paragraphs": [
            "劉郎爽氣曉霜晴，陽子高懷寶鑑明。",
            "雖幸竹林容入會，每慚布鼓獨無聲。",
            "一杯葵藿真佳趣，五鼎牛羊謾宰生。",
            "廊廟他年調爕手，不妨潛室且和羮。"
        ],
        "title": "和劉知錄見寄并簡陽先生",
        "id": "8dc494d7-0267-4294-aa58-b586b16a1ad6"
    },
    {
        "author": "鄒浩",
        "paragraphs": [
            "萬卷藏書肯自閒，沉涵聖道欲晞顔。",
            "片心既與人寰遠，逸駕寧容俗士攀。",
            "嗟我曳裾膠擾處，荷君置榻寂寥間。",
            "藜羮玉麈清何限，每到斜陽不忍還。"
        ],
        "title": "和陽先生見贈",
        "id": "480e8025-316f-4249-866b-5c8401fd15d5"
    },
    {
        "author": "鄒浩",
        "paragraphs": [
            "千卷新書三叠琴，青燈炯炯夜沉沉。",
            "野人此外無餘好，只欠澄泥一炷深。"
        ],
        "title": "求劉知錄澄泥香爐",
        "id": "969bf9a2-fb9d-4473-9f3a-cb1f420ffbaf"
    },
    {
        "author": "鄒浩",
        "paragraphs": [
            "霜風折木雨如傾，歛板泥中厮役并。",
            "遙想先生鼓琴罷，觀書正傍短燈檠。"
        ],
        "title": "大雨中接憲使因成小詩呈陽先生",
        "id": "6734d1e3-4301-4578-a7d0-29eb48fdbf90"
    },
    {
        "author": "鄒浩",
        "paragraphs": [
            "九萬鵬程戢怒飛，驅愁却歎酒無威。",
            "頖宮官冷非文舉，一斗何能醉十圍。"
        ],
        "title": "次韻盛長官覓酒",
        "id": "5c9844dc-bd93-45f9-bd8d-fb0be67e85b3"
    },
    {
        "author": "鄒浩",
        "paragraphs": [
            "灼灼桃源數朵紅，青禽傳到蓽門中。",
            "傍人只喜窺春色，達士元來寄祖風。",
            "謾說幾經千歲賞，會須一笑萬緣空。",
            "沉香散處圓蒲穩，花自蕃鮮體自同。"
        ],
        "title": "次韻胡秀才遺桃花",
        "id": "e483c90b-ced7-4ac7-9afe-6afbf4c23b18"
    },
    {
        "author": "鄒浩",
        "paragraphs": [
            "道人不獨是詩豪，曾把滄溟注一毛。",
            "破曉聯鑣訪孤寂，致身如在太山高。"
        ],
        "title": "次韻俞秀老建隆道中",
        "id": "a302ef1c-be17-455c-866c-820fe3b15c5e"
    },
    {
        "author": "鄒浩",
        "paragraphs": [
            "從來文史足三冬，何事明時作退翁。",
            "刺口豈能論擾擾，冥心直欲似空空。",
            "半軒蒼莽雨初霽，一釣清泠月正朧。",
            "好把晨昏付香火，箇中真樂更無窮。"
        ],
        "title": "次韻慕公實",
        "id": "ef7c4c6e-0682-445b-b2a2-e9e2a7da895d"
    },
    {
        "author": "鄒浩",
        "paragraphs": [
            "六出飛瓊玖，雲愁正臘天。",
            "寒聲生密竹，爽氣徹純綿。",
            "故苑風初静，重樓月向圓。",
            "何當酬此景，蘸甲引金船。"
        ],
        "title": "次韻錢𡵒雪中",
        "id": "e4ad21fc-acba-4bb7-9315-2bac1932a35d"
    },
    {
        "author": "鄒浩",
        "paragraphs": [
            "脩塗幾閲歲終窮，鶴唳猿啼蕙帳空。",
            "杖屨何當歸舊隱，静看五柳颺春風。"
        ],
        "title": "次韻王賢良贈陽先生  其一",
        "id": "db6625ce-2c93-454f-a149-203878053025"
    },
    {
        "author": "鄒浩",
        "paragraphs": [
            "囂囂所樂本非窮，曾向真乘悟色空。",
            "聞說近添方外友，清談應得晋人風。"
        ],
        "title": "次韻王賢良贈陽先生  其二",
        "id": "5a7f2cfc-4faf-4052-afb9-f3c4667c9a32"
    },
    {
        "author": "鄒浩",
        "paragraphs": [
            "單衣迎犯曉風清，斗柄回南月尚明。",
            "柳密行人看不見，輪蹄相屬但聞聲。"
        ],
        "title": "二月十五日朝拜建隆橋上偶作",
        "id": "4f3d6a30-c6ff-487b-821b-8c9eef258c6c"
    },
    {
        "author": "鄒浩",
        "paragraphs": [
            "春風蕩漾遍天涯，縱步郊原事事嘉。",
            "不許遊人同所得，竹林深處試龍茶。"
        ],
        "title": "清明日遊大明道中",
        "id": "949c0f6f-f63d-4b5f-98bb-b4d013b8e1ce"
    },
    {
        "author": "鄒浩",
        "paragraphs": [
            "流年忽忽又殘春，策杖郊原肯厭頻。",
            "往古來今何足校，閒花幽草自争新。",
            "旋開酒蟻成高會，共解名韁作逸民。",
            "随處怡然真有味，不須千里憶吳蓴。"
        ],
        "title": "和通判王定國承議遊竹西  其一",
        "id": "3cd31f0a-3bfa-493e-9624-ab210fdefe13"
    },
    {
        "author": "鄒浩",
        "paragraphs": [
            "一霎狂飈破曉陰，春光極目幾千尋。",
            "會須勝事追蓮社，更約幽人訪竹林。",
            "渺渺平田涵白水，蕭蕭蒼檜聒清音。",
            "鄭虔才大猶遭罵，重愧持杯許脱簪。"
        ],
        "title": "和通判王定國承議遊竹西  其二",
        "id": "fc28584d-66ff-452c-ab37-7f832c528525"
    },
    {
        "author": "鄒浩",
        "paragraphs": [
            "十年星散忽相逢，寂寞蕪城古頖宮。",
            "一炷澄泥窺祖要，三巵浮蟻對春叢。",
            "牢芻豈解留天驥，雲路還聞逐塞鴻。",
            "蓮社故人如見問，爲言涉世百無功。"
        ],
        "title": "送胡適道秀才東歸",
        "id": "59242217-8a2b-4f76-a408-04a0a01fa7fd"
    },
    {
        "author": "鄒浩",
        "paragraphs": [
            "九十青陽安在哉，臨風搔首謾遲回。",
            "春於我輩非無意，詩必先成爲有才。",
            "拖架酴醾香破麝，翻階芍藥大逾杯。",
            "病除更約歸愚子，浮蟻猶堪席地開。"
        ],
        "title": "次韻蔡寛夫解元暮春見懷  其一",
        "id": "4a954ec6-c3e9-4734-a4f0-5b6e3a765b28"
    },
    {
        "author": "鄒浩",
        "paragraphs": [
            "驚紅簌簌點蒼苔，春去黄鸝唤不回。",
            "九藏脉參知我病，千人筆掃見君才。",
            "會須磥砢揮談塵，方悟蜿蜒落酒盃。",
            "命駕相應憐叔夜，笑顔一月幾能開。"
        ],
        "title": "次韻蔡寛夫解元暮春見懷  其二",
        "id": "65e7c867-6102-4058-ad06-935b0e8b3449"
    },
    {
        "author": "鄒浩",
        "paragraphs": [
            "休論花草與樓臺，借得江南叠嶂開。",
            "縱使春歸無覓處，何妨人樂自持盃。",
            "棋如孫武推多算，詩似顔淵已竭才。",
            "早晚竹林修故事，更看君筆燦昭回。"
        ],
        "title": "又倒用前韻",
        "id": "97dd324d-1524-4c6f-bd79-b3a0fc234d6f"
    },
    {
        "author": "鄒浩",
        "paragraphs": [
            "屏迹人間二十年，下帷搰搰究陳編。",
            "新書曾入老商盼，高弟誰如顔子賢。",
            "策杖青山元有約，揮金紅藥故無緣。",
            "豈宜便隱雙溪去，優詔行聞墜日邊。"
        ],
        "title": "送及之賢良遊錢塘",
        "id": "efdfc38e-ecac-489f-89d3-b2219602c86a"
    },
    {
        "author": "鄒浩",
        "paragraphs": [
            "踏雪驅驅原憲履，御風獵獵老萊衣。",
            "情投豈比鍾山出，興盡遠同剡水歸。",
            "煬帝池邊松蔭遠，維摩室內燭光微。",
            "携笻促席相羊處，應記當年接下機。"
        ],
        "title": "送俞秀老歸維揚",
        "id": "30a834f5-7dbe-43c9-92da-48b74511e089"
    },
    {
        "author": "鄒浩",
        "paragraphs": [
            "引舟西上正隆冬，千里隋堤雪翳空。",
            "恰似常年三月尾，柳花凌亂逐東風。"
        ],
        "title": "雪中呈秀老原道",
        "id": "ddbb57f8-dec7-4753-8be5-cbb8917053d9"
    },
    {
        "author": "鄒浩",
        "paragraphs": [
            "耿耿僧坊寄日邊，晚移窮巷避諠闐。",
            "羮藜不飽同攻苦，秣馬言歸獨處先。",
            "木葉已随風力遠，霜輪行作璧形圓。",
            "衣冠返敝文昌路，何似高堂坦腹眠。"
        ],
        "title": "戲孫揚休",
        "id": "51a9ad5f-3791-4ff1-a5e0-3067322840fb"
    },
    {
        "author": "鄒浩",
        "paragraphs": [
            "太冲當日號無兄，苗裔于今更絕倫。",
            "力究本原書簏富，唾成珠玉錦嚢新。",
            "龍門久欲攀高躅，鼎角方欣覘後塵。",
            "借問竹溪餘地否，狂吟聊伴謫仙人。"
        ],
        "title": "簡李子温推官",
        "id": "5728acef-52e1-4b4d-a2eb-0bfb25d59ec6"
    },
    {
        "author": "鄒浩",
        "paragraphs": [
            "不見冰清幾歲周，乘風舉翮恨無由。",
            "瀕江松竹三秋後，隱几情懷萬事休。",
            "險阻艱難空蟻闘，東西南北正萍浮。",
            "與君相好如兄弟，莫惜微言爲置郵。"
        ],
        "title": "寄周亷彦",
        "id": "7f607f9b-111f-4d36-a91d-03c579611187"
    },
    {
        "author": "鄒浩",
        "paragraphs": [
            "秋來鬰鬰但炎蒸，一夜狂飈駭四鄰。",
            "斷送冥鴻尤得勢，留連殘暑更無因。",
            "鏡中鬢髪雖非故，窗下燈檠漸可親。",
            "勿似安仁兒女態，由看節物重悲辛。"
        ],
        "title": "風起有感",
        "id": "b2db574f-701e-47a2-96d0-7ba87c58447f"
    },
    {
        "author": "鄒浩",
        "paragraphs": [
            "功名從古病難成，况作天西絕域行。",
            "縦有平陵同落落，其如衛候尚營營。",
            "殺妻吳起終遭逐，上疏鴻卿不免刑。",
            "定遠獨能逢聖主，千年萬歲藹嘉聲。"
        ],
        "title": "班超",
        "id": "f539fd55-183c-4dac-8972-9784cb9bda75"
    },
    {
        "author": "鄒浩",
        "paragraphs": [
            "誰爲冥行作指南，青燈黄卷久間關。",
            "逢君豈測陂千頃，許我時窺豹一斑。",
            "驥足拘攣雖未展，龍鱗騰踏會須攀。",
            "如何暗把隋珠擲，欲報殷勤只強顔。"
        ],
        "title": "次韻崔浚明見贈",
        "id": "0aff9fae-f510-4f0e-85cb-20cd54d56715"
    },
    {
        "author": "鄒浩",
        "paragraphs": [
            "得之平陸我登車，不見羣優孟子誅。",
            "只恐鼻端無好質，歸時依舊腹空虚。"
        ],
        "title": "将至南京簡應介中  其一",
        "id": "afa001a5-aa1f-44c8-bd04-22acf05c190f"
    },
    {
        "author": "鄒浩",
        "paragraphs": [
            "幾日風塵困馬蹄，忽瞻孤塔獻雲霓。",
            "雙眸已似清江洗，况入亭城見角犀。"
        ],
        "title": "将至南京簡應介中  其二",
        "id": "3c90e929-622d-4d61-b16a-deb251f0daf4"
    },
    {
        "author": "鄒浩",
        "paragraphs": [
            "先生不得醉紅裙，何以留連逆旅人。",
            "故苑池臺老秋色，頖宮講罷走車輪。"
        ],
        "title": "将至南京簡應介中  其三",
        "id": "a2cb0797-13a6-4c6d-8066-d67f1b23246e"
    },
    {
        "author": "鄒浩",
        "paragraphs": [
            "直諒多聞許我親，迷途從此遂知津。",
            "社中忽怪爾來進，曾向睢陽見異人。"
        ],
        "title": "将至南京簡應介中  其四",
        "id": "f4f307e9-9e77-46d0-89d9-dd3f48102145"
    },
    {
        "author": "鄒浩",
        "paragraphs": [
            "塵濛蛛網暗東齋，設榻君能待我來。",
            "昨夜梧桐有消息，會須急上宋王臺。"
        ],
        "title": "九月朔夜聞雨",
        "id": "b9e8f4a9-bbb9-44de-bcae-963e4cf5c11e"
    },
    {
        "author": "鄒浩",
        "paragraphs": [
            "高堂且置琴中操，駿馬初馳陌上塵。",
            "無限清風與明月，一時分付屬閒人。"
        ],
        "title": "送曹巨源之南都",
        "id": "1a08a459-e35b-482b-b91f-b633e7399bdf"
    },
    {
        "author": "鄒浩",
        "paragraphs": [
            "剸犀翻羽早稱奇，亨會難遭但布衣。",
            "不使牙籌煩伯仲，果然玉樹照庭闈。",
            "靈臺久已天昭鍳，奏籍初聞子發揮。",
            "三世簪纓正無恙，如何遽作百年歸。"
        ],
        "title": "輓石適中  其一",
        "id": "b0cf08cc-c9f2-45ca-a757-bc72f96be863"
    },
    {
        "author": "鄒浩",
        "paragraphs": [
            "南明山下讀書堂，曾許寒生借燭光。",
            "高義豈殊親骨肉，令人無復念家鄉。",
            "那知十載天涯别，忽起三泉薤露傷。",
            "追恨故時携手處，不能執紼助棺傍。"
        ],
        "title": "輓石適中  其二",
        "id": "a45ffcb2-d68a-4920-8731-5fc2ca601d6b"
    },
    {
        "author": "鄒浩",
        "paragraphs": [
            "子期骨髪已埃塵，誰謂知音不復生。",
            "觸處折楊争屬和，獨君忘味歎遺聲。",
            "蓽門寒日正多暇，玉麈高談相與清。",
            "鶴舉魚沉重惆悵，一樽麥酒薦藜羮。"
        ],
        "title": "和朱仲明見贈聞琴",
        "id": "e532608a-a162-4563-bfc7-1fa64b9e4995"
    },
    {
        "author": "鄒浩",
        "paragraphs": [
            "萬花頭上占天工，得意開時斗未東。",
            "破月麝臍來馥郁，横烟玉樹浄玲瓏。",
            "暖歸故蘃應欺雪，人在他鄉正御風。",
            "借問殷勤動詩興，忘機争似鹿皮翁。"
        ],
        "title": "次韻趙希元憶處州梅花",
        "id": "d9521d7c-3ac9-4e2b-a7fb-39c5093b7ff5"
    },
    {
        "author": "鄒浩",
        "paragraphs": [
            "爐烟颯颯對團蒲，暮去朝來只自如。",
            "還見人間好時節，羣陰消盡一陽初。"
        ],
        "title": "冬至夜夢中作",
        "id": "cf3ed257-24be-4828-8eb7-e2a4f1939829"
    },
    {
        "author": "鄒浩",
        "paragraphs": [
            "竹上松間敲玉花，最宜石鼎薦靈芽。",
            "蓬門不識蒼龍璧，借問風流宰相家。"
        ],
        "title": "雪中簡次蕭求團茶",
        "id": "63819421-e739-421a-8f31-e476a8500629"
    },
    {
        "author": "鄒浩",
        "paragraphs": [
            "忌子當年妙五音，曾令按劍革初心。",
            "昭文重愧難成曲，潘岳胡爲繆見尋。",
            "在昔絲桐嘗棄置，到今山水自高深。",
            "何當共造無絃處，莫使淵明擅此琴。"
        ],
        "title": "和晦之見贈聽琴",
        "id": "a1181841-b1a7-47e7-a175-5cfaac2573ce"
    },
    {
        "author": "鄒浩",
        "paragraphs": [
            "舉世欣欣濮上音，絲桐還寄長卿心。",
            "知君韶濩思千載，勁節松筠挺幾尋。",
            "萬籟息時霜劍立，一燈明處夜堂深。",
            "他年振鐸收遺器，豈愧雲和瑟與琴。"
        ],
        "title": "再和晦之",
        "id": "5c1008a8-bff9-4062-a559-64040e41d74a"
    },
    {
        "author": "鄒浩",
        "paragraphs": [
            "我有一張琴，窮高更極深。",
            "瓠巴那解鼓，師曠杳難尋。",
            "寂寂三冬夜，悠悠萬古心。",
            "衣冠徧天宇，誰爲作知音。"
        ],
        "title": "倒用前韻",
        "id": "5e340259-bc79-44df-bf71-3996667a1f8d"
    },
    {
        "author": "鄒浩",
        "paragraphs": [
            "從事休嗟我獨勞，何如對雪詠瀌瀌。",
            "聖賢瀲灔冬來美，朋舊綢繆老不凋。",
            "仇覧初年猶主簿，田單他日竟屠聊。",
            "上方側席捜遺逸，未易沅湘作大招。"
        ],
        "title": "次韻道卿寄同僚",
        "id": "2c594f60-6864-4f7b-abc0-bf5bf7967c79"
    },
    {
        "author": "鄒浩",
        "paragraphs": [
            "詩成七步有家風，底事淹留歲已窮。",
            "應笑枚臯太容易，欲令句似長卿工。"
        ],
        "title": "督巨源和詩",
        "id": "f8658338-7dfc-4d65-8768-f7e1252b26e8"
    },
    {
        "author": "鄒浩",
        "paragraphs": [
            "遲日初乾雪徑沙，等閒聯騎過田家。",
            "長官標格風塵外，衰草坡前報晚衙。"
        ],
        "title": "郊行呈彦祖",
        "id": "98496950-8a27-42c2-a718-4152c348ad62"
    },
    {
        "author": "鄒浩",
        "paragraphs": [
            "格外参軍事事嘉，竹窗全是子猷家。",
            "清狂上客知何處，恨不同燃柏徑槎。"
        ],
        "title": "和彦祖寄次蕭",
        "id": "8a287b20-da8d-4665-89b9-45d281fef927"
    },
    {
        "author": "鄒浩",
        "paragraphs": [
            "主人生長綺紈中，標致分明儒者同。",
            "結構不因窮鼎俎，棲遲聊欲事磨礱。",
            "血漫霜劍悲王鳳，坐擁雲鬟笑馬融。",
            "銘府功勳久牢落，會須騰踏振家風。"
        ],
        "title": "柬理堂",
        "id": "89ae65ed-eff4-4b79-bec4-9324d20d9e68"
    },
    {
        "author": "鄒浩",
        "paragraphs": [
            "紅蓮上客有新篇，不見長安驛使傳。",
            "寄語持綱社中老，可憐三百青銅錢。"
        ],
        "title": "戲社正李子温",
        "id": "d4ef6642-099c-40db-86af-3fd1ef06c548"
    },
    {
        "author": "鄒浩",
        "paragraphs": [
            "長揖公卿不轉頭，五車圖籍指虔州。",
            "屑榆肯使家風墜，謝幣空令世俗羞。",
            "弄鳳騎龍誠莫及，壊車殺馬恨無由。",
            "嵩山出處君知否，似與高人作覆輈。"
        ],
        "title": "寄陽先生",
        "id": "ba47c746-aa01-47a8-8b7c-967ae2ccfb66"
    },
    {
        "author": "鄒浩",
        "paragraphs": [
            "烟籠官柳柳籠堤，風引澄波細細移。",
            "駿馬不知鞍上意，回頭已是獲麟陂。"
        ],
        "title": "發山口堤上",
        "id": "2fd5be9f-9447-4e4e-a3a2-3f1a63001a07"
    },
    {
        "author": "鄒浩",
        "paragraphs": [
            "舊來紙上得河名，今日横過徹底清。",
            "浚治早經神禹手，若爲汩汩尚西行。"
        ],
        "title": "渡汶河",
        "id": "5b2abb6c-f9a9-4f75-b221-660cd21e4d0f"
    },
    {
        "author": "鄒浩",
        "paragraphs": [
            "一時多難見忠臣，力擁貔貅扞此城。",
            "豈爲聖人曾作宰，由來壮志在留名。",
            "鐡鎗埋没今何處，廟食追崇事若生。",
            "功業已經華衮贈，只應長伴斗魁明。"
        ],
        "title": "過中都王彦章廟",
        "id": "aceaa070-f1bd-4c43-9a8c-c59e70509ea5"
    },
    {
        "author": "鄒浩",
        "paragraphs": [
            "百錬終成繞指柔，何人勁節擬横秋。",
            "目前軒冕自來去，堂上詩書嘗講求。",
            "風度綺疏香漠漠，月移苔砌竹幽幽。",
            "将軍此意生平事，不似空言不到頭。"
        ],
        "title": "慎奪堂",
        "id": "31b428c4-58b1-41c7-a5d4-b47e96b615e8"
    },
    {
        "author": "鄒浩",
        "paragraphs": [
            "結構俯危城，公餘杖履輕。",
            "事隨塵自遠，心與水長清。",
            "隱几魚方樂，開窗雨乍晴。",
            "憧憧渡頭客，誰會此時情。"
        ],
        "title": "閒軒",
        "id": "39f90bc4-70c0-4a10-a765-e8d21dc2824f"
    },
    {
        "author": "鄒浩",
        "paragraphs": [
            "使星明處是天河，習習輕飈生芰荷。",
            "自有芝蘭隨後乘，更容簪履侍鳴珂。",
            "未甘城鼓促清賞，聊與汀鷗分素波。",
            "異日定應如此少，雲雷行欲起龍梭。"
        ],
        "title": "王憲湖上分韻得荷字",
        "id": "a6d83d9e-3da2-41e3-97f6-3f5b417d9ff2"
    },
    {
        "author": "鄒浩",
        "paragraphs": [
            "鳳詔傳天北，輶軒指建章。",
            "既能思賈誼，何患老馮唐。",
            "况是高門慶，從來美譽彰。",
            "靈臺懸寶鏡，峻節凛秋霜。",
            "庖刃誠難敵，黄陂豈易量。",
            "承家但清白，報國頗施張。",
            "属部分氂犬，終朝事錦囊。",
            "收功殊俗士，知已恃明王。",
            "此去堪前賀，胡爲獨倍傷。",
            "昔霑淮水潤，今借德星光。",
            "折柳故多恨，銜環空不忘。",
            "他年重望履，應已步巖廊。"
        ],
        "title": "送王憲赴闕",
        "id": "9c44199e-d249-4dc9-9a0b-899ac22187e7"
    },
    {
        "author": "鄒浩",
        "paragraphs": [
            "置榻初相得，膏車忽起行。",
            "秋風無限事，麥酒不勝情。",
            "原憲何曾病，丘明竟有聲。",
            "從容湖上語，他日看功成。"
        ],
        "title": "送王裘仲侍親赴闕",
        "id": "4d296823-599b-4b7a-ab74-72d760d70017"
    },
    {
        "author": "鄒浩",
        "paragraphs": [
            "挾策剛爲泮水行，暖風遲日試諸生。",
            "姚黄魏紫知何許，獨有楊花撲硯輕。"
        ],
        "title": "試日懷世美",
        "id": "b871c16a-8869-4439-bd26-97fb07df691d"
    },
    {
        "author": "鄒浩",
        "paragraphs": [
            "晚來聞說醉黄封，絃管欣欣急雨中。",
            "應笑西鄰少風味，一爐沉水對梧桐。"
        ],
        "title": "戲王寛之  其一",
        "id": "6b8cf9e5-8ea3-4e68-9796-5c635f45109e"
    },
    {
        "author": "鄒浩",
        "paragraphs": [
            "墨龍翻海幾朝昏，今日晴陰似欲分。",
            "不道穀飛多作蠱，猶敎歌扇遏行雲。"
        ],
        "title": "戲王寛之  其二",
        "id": "8ab2c354-e242-4ae1-9045-4b78754b95a6"
    },
    {
        "author": "鄒浩",
        "paragraphs": [
            "一勺龍泉甫到城，滂沱疑是瀉南溟。",
            "棗心正爲斯民赤，菜色寧憂異日青。",
            "擊壌田家方自得，擲金詩軸已交形。",
            "病來無復高陽興，宴喜空煩置醁醽。"
        ],
        "title": "次韻世美簡别乘喜雨",
        "id": "2f8fe33a-b463-4c78-9493-4316cca2f4a9"
    },
    {
        "author": "鄒浩",
        "paragraphs": [
            "荷葉如錢三月時，幅巾藜杖一追随。",
            "爾來勝事知多少，惟有風標公子知。"
        ],
        "title": "湖上雜詠  其一",
        "id": "93ce6742-5d9c-4f83-bcfd-10c306681f31"
    },
    {
        "author": "鄒浩",
        "paragraphs": [
            "何處清風作晚凉，解衣相與面滄浪。",
            "青萍紫芡令人恨，遮却琉璃萬頃光。"
        ],
        "title": "湖上雜詠  其二",
        "id": "6381ee13-a270-444c-9033-01d6ba350748"
    },
    {
        "author": "鄒浩",
        "paragraphs": [
            "華亭標格本青雲，邂逅西湖秋復春。",
            "作意一聲君會否，鵷鸞集處是真人。"
        ],
        "tags": [
            "西湖"
        ],
        "title": "湖上雜詠  其三",
        "id": "efad15d5-14ff-49ba-b728-1814d531828f"
    },
    {
        "author": "鄒浩",
        "paragraphs": [
            "疾病經旬厭藥杯，喜君折簡傍湖來。",
            "濃雲幾敗乃翁事，賴有南風爲約開。"
        ],
        "title": "湖上雜詠  其四",
        "id": "b2162e69-2e6a-4333-b377-79b42ca52a7b"
    },
    {
        "author": "鄒浩",
        "paragraphs": [
            "濱湖一一敞雕欄，自是黄塵不汝閒。",
            "今日舒眉寧易得，未應輕作剡溪還。"
        ],
        "title": "湖上雜詠  其五",
        "id": "5149322a-34ab-4630-9d6b-63d769686921"
    },
    {
        "author": "鄒浩",
        "paragraphs": [
            "霜蹄檜楫久途窮，暫喜天時人事同。",
            "濯熱不須三島去，高談落麈自生風。"
        ],
        "title": "湖上雜詠  其六",
        "id": "dc70c560-ec8a-4381-96a7-dbadade45701"
    },
    {
        "author": "鄒浩",
        "paragraphs": [
            "嵯峨秀色雨晴時，極目城隅更落暉。",
            "何必鱸魚動秋意，好携雙屐便言歸。"
        ],
        "title": "湖上雜詠  其七",
        "id": "65032585-4021-4dc5-9020-937f89c265f9"
    },
    {
        "author": "鄒浩",
        "paragraphs": [
            "蓽門真蟻穴，曠快一登樓。",
            "天地投雙睫，詩書落九州。",
            "欄杆元詰曲，日脚更遲留。",
            "借問同來客，能同此意不。"
        ],
        "title": "登樓",
        "id": "20a458d9-74fc-4162-8c04-7f0af5dd75f4"
    },
    {
        "author": "鄒浩",
        "paragraphs": [
            "天中懸日月，激激正鳴泉。",
            "洗耳豈吾事，披襟聊石邊。",
            "焦桐無雜弄，佩玉有羣仙。",
            "欲識偃溪語，于今蹄與筌。"
        ],
        "title": "聽泉",
        "id": "0cd6c654-8c59-4fbe-9d05-6bc7f7fab4dd"
    },
    {
        "author": "鄒浩",
        "paragraphs": [
            "太史占星久寂寥，高陽烟月但蓬蒿。",
            "人才豈是非前日，天意端如待我曹。",
            "萬古衣冠歸指顧，一時天地入風騷。",
            "他年南北参商去，知有青編破鬰陶。"
        ],
        "title": "呈同社",
        "id": "562de674-f8d4-429f-a0d4-afb59f8ff971"
    },
    {
        "author": "鄒浩",
        "paragraphs": [
            "策馬戴殘星，郊原破暑清。",
            "人間千萬事，併入一時情。"
        ],
        "title": "馬上  其一",
        "id": "d1d3055f-da47-4dfe-9adc-d7aa150732bf"
    },
    {
        "author": "鄒浩",
        "paragraphs": [
            "晴空雲物不留形，大塊遙呈一點青。",
            "聞說嵁巖隱君子，何當北面問黄庭。"
        ],
        "title": "馬上  其二",
        "id": "d67e9b4e-2877-4d0f-aad6-9d644780c34c"
    },
    {
        "author": "鄒浩",
        "paragraphs": [
            "孤塚如山官路傍，老農指似是前王。",
            "可憐烜赫當年計，牧笛樵歌付夕陽。"
        ],
        "title": "馬上  其三",
        "id": "9ca4fa7d-5a38-4d66-b39e-084b6fd7c473"
    },
    {
        "author": "鄒浩",
        "paragraphs": [
            "三伏流金石，端居若探湯。",
            "古松搖落照，芒履促追凉。",
            "天壌知誰似，形骸亦自忘。",
            "何須北窗下，始解到羲皇。"
        ],
        "title": "追凉",
        "id": "119036bd-155c-4bd9-bf9d-392fc419165f"
    },
    {
        "author": "鄒浩",
        "paragraphs": [
            "千巖萬壑久青天，一鉢新從淮上旋。",
            "昨日浮雲今止水，誰知庵內更無邊。"
        ],
        "title": "参寥示簡元規詩用其韻寄之  其一",
        "id": "6661becb-ac92-488f-8271-4603047009a9"
    },
    {
        "author": "鄒浩",
        "paragraphs": [
            "人間何嚮不鹽梅，江海元從蟻穴開。",
            "列戟門庭掃蹤跡，只應飛矢亦潛來。"
        ],
        "title": "参寥示簡元規詩用其韻寄之  其二",
        "id": "9bcd506f-c758-4797-babc-1062f2016fea"
    },
    {
        "author": "鄒浩",
        "paragraphs": [
            "湖邊高節與誰鄰，落落寒松往往皴。",
            "就使衡門已塵土，不妨千古自陽春。"
        ],
        "title": "次韻參寥訪和靖先生故居",
        "id": "cec20351-4f29-472e-a673-6f20d9d5ad94"
    },
    {
        "author": "鄒浩",
        "paragraphs": [
            "孤亭縹緲枕烟霞，面面江山不用賒。",
            "何日乘風指星紀，與君携手逐飛鴉。"
        ],
        "title": "關氏四照亭",
        "id": "92a669bf-32c2-4fb5-8bfd-c2a548e59fb6"
    },
    {
        "author": "鄒浩",
        "paragraphs": [
            "祗園寂寞聳高材，自有鸞凰接翅來。",
            "回首壷觴散桃李，日斜風動使人哀。"
        ],
        "title": "壽星院觀竹",
        "id": "5cd84ce9-51ee-4c12-88c0-50cd9caa9c09"
    },
    {
        "author": "鄒浩",
        "paragraphs": [
            "幾年幽徑委榛蕪，此去寒生孰子如。",
            "筆下奔騰三峽水，胸中突兀五車書。",
            "豈惟麗賦欺弘正，會使清時識仲舒。",
            "富貴由來皆骨相，門閭高處莫趦趄。"
        ],
        "title": "送王幼安赴舉",
        "id": "9ec9d117-56db-48c4-b197-176c5ae654b3"
    },
    {
        "author": "鄒浩",
        "paragraphs": [
            "古人捧檄緣親喜，况值秋風一鶚天。",
            "相與摶空謝蓬艾，歸來稱壽綵衣鮮。"
        ],
        "title": "送二弟赴開封舉",
        "id": "d845a7d9-0471-4c63-b494-3d1de913b240"
    },
    {
        "author": "鄒浩",
        "paragraphs": [
            "武當在何許，漠漠西南天。",
            "雷電正多事，道途如去年。",
            "参差揮麈約，妨廢把書眠。",
            "破我征鞍恨，清詩猶燦然。"
        ],
        "title": "椹澗馬鋪壁間有黄元明詩因次其韻",
        "id": "a9edb4dd-06d1-4063-953c-192de2af0d43"
    },
    {
        "author": "鄒浩",
        "paragraphs": [
            "禽犢何知尚母懷，黄泉相見豈宜哉。",
            "向非雅意一杯去，安得迷心中路迴。",
            "自古功名隨日月，于今廟貌倚崔嵬。",
            "可憐肉食趨朝者，糞壌紛紛久已灰。"
        ],
        "title": "純孝墓",
        "id": "f187c9e7-7d5a-4d6a-83e6-65edc2e348e9"
    },
    {
        "author": "鄒浩",
        "paragraphs": [
            "物外風期迹已陳，須知日月去來頻。",
            "我今欲换神仙骨，還向山前逢異人。"
        ],
        "title": "仙翁山下遇王由正用驛壁二詩之韻見意  其一",
        "id": "4cb9f911-726f-4b7a-a8a2-0798ed125ef8"
    },
    {
        "author": "鄒浩",
        "paragraphs": [
            "烟雨冥冥不肯晴，無因飛步數峰青。",
            "朅來山下傾談麈，全似江邊語醉醒。"
        ],
        "title": "仙翁山下遇王由正用驛壁二詩之韻見意  其二",
        "id": "59d15efa-8a61-4577-aed7-d2300f459e09"
    },
    {
        "author": "鄒浩",
        "paragraphs": [
            "秋風吹雨入疏櫺，永夜漫漫雙眼明。",
            "借問泥塗困行李，何如南畝念西成。"
        ],
        "title": "阻雨呈由正  其一",
        "id": "d2f14ac9-70ae-47d0-a852-847e11d89a59"
    },
    {
        "author": "鄒浩",
        "paragraphs": [
            "煉石曾聞補就天，如何滛雨尚綿綿。",
            "只應知我班荆意，欲使從容夫子前。"
        ],
        "title": "阻雨呈由正  其二",
        "id": "f8a57896-1622-421b-baf6-ed0a41f570eb"
    },
    {
        "author": "鄒浩",
        "paragraphs": [
            "羣山環拱一山青，曾駐仙翁竟得名。",
            "前日授書非我事，旄頭不耀正休兵。"
        ],
        "title": "過仙翁山",
        "id": "0b823b0a-5540-4862-828f-7b0154f2bb84"
    },
    {
        "author": "鄒浩",
        "paragraphs": [
            "許汝相望無百里，政聲文譽益驚人。",
            "豈知今日俱長路，重慰平生仰後塵。",
            "雲澹京山黄鵠舉，風回漢水白鷗馴。",
            "歸來有約天從否，凖擬冥行細問津。"
        ],
        "title": "别由正",
        "id": "71ae1c89-fc9b-46e8-a126-9f63ac50f4d7"
    },
    {
        "author": "鄒浩",
        "paragraphs": [
            "箠轡驅馳長眼花，更堪風雨作泥沙。",
            "郵亭准擬一醉倒，白酒黄雞無處賒。"
        ],
        "title": "穣東驛壁間有詩因次其韻",
        "id": "f63fd234-1a9f-4bb0-90f8-803f4a636e0a"
    },
    {
        "author": "鄒浩",
        "paragraphs": [
            "日轉山亭寂寂，夢迷蝴蝶雙雙。",
            "何獨淵明寄傲，吾今亦是南窗。"
        ],
        "title": "林堠驛壁間有詩因用其韻",
        "id": "06057d54-f26a-464b-b5c8-342f5ef25495"
    },
    {
        "author": "鄒浩",
        "paragraphs": [
            "朝來由氣鋭，前程入馬蹄。",
            "天形隨月見，斗柄傍人低。",
            "路轉纔縈白，沙平豈辨泥。",
            "露零欺鬢髪，犬吠隔蒿藜。",
            "恍惚南柯夢，參差逢氏迷。",
            "比經十里堠，始報一聲雞。",
            "似脱關中日，如趨圯下蹊。",
            "脩真空有術，習懶信無梯。",
            "行李幾時北，武當猶在西。",
            "誰知貴公子，角枕正清閨。"
        ],
        "title": "早行",
        "id": "fd51a219-b283-446c-a661-59d3b8c336e1"
    },
    {
        "author": "鄒浩",
        "paragraphs": [
            "行盡江山知幾重，山前池沼尚殘紅。",
            "塵埃滿眼欣相見，駐馬垂楊夾岸風。"
        ],
        "title": "順陽東山下小池",
        "id": "e0083b23-2fc1-497b-9d6a-616259bfb68e"
    },
    {
        "author": "鄒浩",
        "paragraphs": [
            "武當孤壘插天西，一見都忘渇與饑。",
            "倦客惟貪早休歇，不知匏繫未成歸。"
        ],
        "title": "将到均州",
        "id": "c7659ac5-a877-450f-abe8-ddeb5378661d"
    },
    {
        "author": "鄒浩",
        "paragraphs": [
            "驥尾曾容躡後塵，柳花榆莢古河濱。",
            "天衢事業已騰世，山驛詩篇知幾春。",
            "梅蕚故應如異日，風騷仍得慰幽人。",
            "須知猶是枯株在，早晚吹嘘近紫宸。"
        ],
        "title": "次韻宇文伯脩題清溪驛梅花",
        "id": "54d9fd60-30c2-4bce-b344-bf162c8397eb"
    },
    {
        "author": "鄒浩",
        "paragraphs": [
            "漢江洶洶不知休，江上譙門鼓角秋。",
            "匹馬崎嶇随國事，同心邂逅得儒流。",
            "何妨蟋蟀床頭急，况是芭蕉雨脚收。",
            "别乘端容共蕭散，從今相與傲浮丘。"
        ],
        "title": "入試院呈同事章顯父推官及監試柴承之朝奉",
        "id": "53af0942-e235-4153-a54b-7e2a2f6c380b"
    },
    {
        "author": "鄒浩",
        "paragraphs": [
            "睡鄉天地肅秋風，日日欣随宰我蹤。",
            "靖節有人須命駕，道途何事不相逢。"
        ],
        "title": "午枕覺懷世美",
        "id": "004a34f7-3cd7-4732-a8d3-b4f581dc3fc3"
    },
    {
        "author": "鄒浩",
        "paragraphs": [
            "幾年模楷掲天中，四海衣冠盡影從。",
            "必待名人裁受謁，遂令當世比登龍。",
            "求通謾負孔融志，執御難追荀爽蹤。",
            "回首高門正如市，悲風獵獵起長松。"
        ],
        "title": "李元禮墓",
        "id": "4eb045ae-7b1c-46f1-b9e6-3cfe165d11a4"
    },
    {
        "author": "鄒浩",
        "paragraphs": [
            "漢江衮衮接天流，百里舟行一轉眸。",
            "白浪激風鳴戰鼓，青山迎棹走長虬。",
            "均陽已斷南柯夢，鄼上還驚宋玉秋。",
            "南望祖塋能幾驛，王程不得下荆州。"
        ],
        "title": "泛漢江  其一",
        "id": "a9a251b6-ce27-4d8e-b5d6-c1b5e68017a6"
    },
    {
        "author": "鄒浩",
        "paragraphs": [
            "誰家游女戲江濱，纔見舟來競歛身。",
            "須信文王風化遠，至今猶自被行人。"
        ],
        "title": "泛漢江  其二",
        "id": "e6d91fe7-0e2c-4a5c-8fd8-badaee0c066c"
    },
    {
        "author": "鄒浩",
        "paragraphs": [
            "山束長江激箭奔，扁舟衝破白鷗羣。",
            "故人正在笙篁裏，一枕灘聲誰與分。"
        ],
        "tags": [
            "长江"
        ],
        "title": "泛漢江  其三",
        "id": "2cf43773-4e4a-4bd0-8e2e-8537f48935df"
    },
    {
        "author": "鄒浩",
        "paragraphs": [
            "寄跡襄陽北，無因弔古人。",
            "卧龍應索寞，堕淚想鱗皴。",
            "不作龐公客，空回徐庶身。",
            "風流終自若，他日引車輪。"
        ],
        "title": "懷襄陽",
        "id": "c7b60ee0-51b8-480c-b447-7d64f68b1076"
    },
    {
        "author": "鄒浩",
        "paragraphs": [
            "杜門無復轍聲來，一日剛腸欲九廽。",
            "消遣但能眠白晝，較量猶勝走黄埃。",
            "霜風却暑通歸路，籬菊要人薦壽杯。",
            "同我此心君最切，更将幽思託清才。"
        ],
        "title": "次韻顯父睡起偶成",
        "id": "cffa9393-cfed-4c84-a10d-1ba00ea04857"
    },
    {
        "author": "鄒浩",
        "paragraphs": [
            "風帆催我上輕舟，不得追陪自在遊。",
            "山路馬蹄新雨霽，早來携手百花洲。"
        ],
        "title": "留别顯父且約相見于南陽",
        "id": "5ed63729-6586-4920-b8e7-230303a018f4"
    },
    {
        "author": "鄒浩",
        "paragraphs": [
            "朅來凡韻續高張，鳬鶴居然分短長。",
            "鳴鼓未窺才氣勇，懸河先飫古今詳。",
            "三秋欲半月方好，萬事兼忘心更凉。",
            "只願真賢起山國，異時端委贊垂裳。"
        ],
        "title": "次韻監試喜引試有日",
        "id": "fec0dbb9-94d4-440f-a647-8a804cd116e1"
    },
    {
        "author": "鄒浩",
        "paragraphs": [
            "遙岑艤舟見，野思過橋生。",
            "興盡回蘭棹，歸鞍月正明。"
        ],
        "title": "湖上聯句",
        "id": "217e5711-2b60-40e6-8aac-7b4df8b9d528"
    },
    {
        "author": "鄒浩",
        "paragraphs": [
            "等閒來棹釣魚船，鷗鷺相忘亦自然。",
            "多事脩鱗躍波底，一齊鳴翼上青天。"
        ],
        "title": "湖上  其一",
        "id": "8e4e0691-163e-4d98-8efb-d1d2065a267f"
    },
    {
        "author": "鄒浩",
        "paragraphs": [
            "烟含夜色迷修竹，鴈带秋聲落晚沙。",
            "不是胸中有雲夢，只應悽惻滿天涯。"
        ],
        "title": "湖上  其二",
        "id": "5f6c7b37-c956-4160-a3cd-f11b975206c9"
    },
    {
        "author": "鄒浩",
        "paragraphs": [
            "河東文物久塵埃，之子亭亭鬰有材。",
            "已見中天鳴鸑鷟，不應環堵更蒿萊。",
            "綠衣春色知誰共，青簡風流自此開。",
            "傾耳西州人快意，玉階曾上直言來。"
        ],
        "title": "送薛唐卿赴省試",
        "id": "2ecc69e1-cd0e-455a-8c0d-0f5188898bca"
    },
    {
        "author": "鄒浩",
        "paragraphs": [
            "草衣藿食寄塵編，凛凛聲名玉几前。",
            "命數曲留成大器，鄉書重上欲華顛。",
            "一鳴竟與凡禽遠，三獻方知美璞全。",
            "二十餘年古人志，從今攄發到青天。"
        ],
        "title": "送周茂宗學正赴省試",
        "id": "a9345248-b03e-4273-a0be-830087835589"
    },
    {
        "author": "鄒浩",
        "paragraphs": [
            "日月交光萬國同，羣英無復嘆途窮。",
            "長松竟拔徂徠雪，駿馬争馳冀北風。",
            "黄卷論心窺聖域，青雲携手赴王功。",
            "歸來協氣充閭里，好是邦人識頖宮。"
        ],
        "title": "送周天和學諭以次十一人赴省試",
        "id": "390b9583-22cc-42d8-8317-0994b45c8936"
    },
    {
        "author": "鄒浩",
        "paragraphs": [
            "契闊吳門千里，棲遲潁水三年。",
            "臈炬光中氣味，洞庭波上風煙。"
        ],
        "tags": [
            "洞庭湖"
        ],
        "title": "元夕席上食柑子",
        "id": "6e4c4e66-c49a-41ae-aa3c-359d979b9718"
    },
    {
        "author": "鄒浩",
        "paragraphs": [
            "曉來城府春融怡，博陵先生還自西。",
            "天時人事已如此，不應璧月空雲霓。"
        ],
        "title": "簡仲孺",
        "id": "f7374c21-e3b8-440d-898c-e798fa02aa96"
    },
    {
        "author": "鄒浩",
        "paragraphs": [
            "乘風曾到水晶宮，春色椎輪日力中。",
            "幾處梅花傲殘雪，不隨桃李事輕紅。"
        ],
        "title": "次韻酬德符湖上春色",
        "id": "c12a81c5-44a2-4e31-8d0d-8400f1b7466f"
    },
    {
        "author": "鄒浩",
        "paragraphs": [
            "窮當益堅愧枉道，心不勝術思齊賢。",
            "如何東里史夫子，骨相勤勤揮酒錢。"
        ],
        "title": "戲史述古多問相",
        "id": "e9e07e8c-7e0e-4f38-ad01-39d00e30db14"
    },
    {
        "author": "鄒浩",
        "paragraphs": [
            "風塵作惡敗清遊，杖履無光久自羞。",
            "約我晚來尋小艇，與君愁破對高樓。",
            "山分遠翠凝衣重，月借澄輝撲水浮。",
            "不是嚴城不容與，徑随雙鶴宿滄州。"
        ],
        "title": "世美約仲孺述之同泛清潩登樓待月分得樓字  其一",
        "id": "f67a63fe-b1d1-4ba7-a295-0ac6fcc701f6"
    },
    {
        "author": "鄒浩",
        "paragraphs": [
            "采石仙人放小舟，荆州老子上南樓。",
            "平生風度歸遐想，今日還逢第一流。"
        ],
        "title": "世美約仲孺述之同泛清潩登樓待月分得樓字  其二",
        "id": "d44a94a8-57e7-4034-9947-28f6dc63c773"
    },
    {
        "author": "鄒浩",
        "paragraphs": [
            "清風多處是精廬，飯罷俱來校異書。",
            "車馬焉能落吾事，未斜桐影且安居。"
        ],
        "title": "與仲孺述之世美東禪納凉校韓文世美以韓公召先去  其一",
        "id": "37e6654e-fa9d-485d-993b-c8862733eb69"
    },
    {
        "author": "鄒浩",
        "paragraphs": [
            "紅衣青簡竟多岐，無復尋盟作四夔。",
            "同見韓公不同趣，城南城北囀黄鸝。"
        ],
        "title": "與仲孺述之世美東禪納凉校韓文世美以韓公召先去  其二",
        "id": "16b9bcb3-bea2-4968-b3df-61c63ac98989"
    },
    {
        "author": "鄒浩",
        "paragraphs": [
            "迺翁鬢髪已秋霜，藥裹仍聞滿北堂。",
            "貧欲釡魚勤子職，分甘足蠒寄他鄉。",
            "山前黄石空猿鶴，溪上青編屹棟梁。",
            "想見使親忘我後，借書尋舊日徜徉。"
        ],
        "title": "送杜謷居方城",
        "id": "493a7520-90d8-4012-9743-da08f8cc4e0c"
    },
    {
        "author": "鄒浩",
        "paragraphs": [
            "震霆幾日動天閽，河漢朝來竟一翻。",
            "頓覺炎歊辭枕簟，只應爽氣滿乾坤。",
            "雞窗豈但開千卷，雲稼懸知亘九原。",
            "北事平生最關慮，從今得意遂忘言。"
        ],
        "title": "曉雨枕上有作",
        "id": "2b79bb1b-e791-48ab-8846-22c999582ff4"
    },
    {
        "author": "鄒浩",
        "paragraphs": [
            "凉雨霏霏肅徑沙，芰荷無數擁烟霞。",
            "幽人不受市朝挽，竟日池邊藉落花。"
        ],
        "title": "次韻德符曾家池上四詩  其一",
        "id": "3fe551e0-aaeb-4d33-8eec-543b879e7c1e"
    },
    {
        "author": "鄒浩",
        "paragraphs": [
            "平生一語事誠忘，鳬鶴不知誰短長。",
            "跬步秋園作殊域，從他白眼嘲帬襠。"
        ],
        "title": "次韻德符曾家池上四詩  其二",
        "id": "9a87af53-768c-47df-825a-89824775563f"
    },
    {
        "author": "鄒浩",
        "paragraphs": [
            "庭前葉下風蕭蕭，暑氣不敢憑虚驕。",
            "青天碧水與君共，他日謫仙宮錦袍。"
        ],
        "title": "次韻德符曾家池上四詩  其三",
        "id": "3ebd4006-8136-4518-beb8-a00671cb40a5"
    },
    {
        "author": "鄒浩",
        "paragraphs": [
            "真樂油油波底鱗，相從欵欵波上萍。",
            "雁奴燕子社前後，玉樹鮮風吹晚庭。"
        ],
        "title": "次韻德符曾家池上四詩  其四",
        "id": "faa230a6-0f13-4e85-b330-551ee5376170"
    },
    {
        "author": "鄒浩",
        "paragraphs": [
            "白鷺飛時天宇清，君家琴瑟寄江濱。",
            "不愁折柳無多日，且喜荷花有主人。"
        ],
        "title": "世美寓展江作此簡之  其一",
        "id": "cd9883c1-d4a7-4738-9abc-a27fd9619120"
    },
    {
        "author": "鄒浩",
        "paragraphs": [
            "翩翩儉府幾西風，更擬真遊渌水中。",
            "秋晚倚欄應記得，全家看盡渚蓮紅。"
        ],
        "title": "世美寓展江作此簡之  其二",
        "id": "8a3d95d0-0075-459d-8257-31e3ee3cbb3f"
    },
    {
        "author": "鄒浩",
        "paragraphs": [
            "欣欣花草不關心，絕倒宮庭一畝陰。",
            "夏籜隕風裁幾日，秋筠要月擬千尋。",
            "携持斤斧從他怪，繚繞欄干著意深。",
            "全是吳中舊瀟灑，過門應喜伴龍吟。"
        ],
        "title": "洗竹",
        "id": "2dd47441-f55d-4fb8-80cd-070bdb595eb6"
    },
    {
        "author": "鄒浩",
        "paragraphs": [
            "幾度秋陂老芰荷，蓬門不見雁來過。",
            "照人眉字今何似，得意詩篇日更多。",
            "事逐風雲空白馬，功隨山嶽尚黄河。",
            "無因雙眼陪君子，暝立西樓一楚歌。"
        ],
        "title": "寄裘仲",
        "id": "370f56b4-8fe7-4ba4-a774-3384b8051864"
    },
    {
        "author": "鄒浩",
        "paragraphs": [
            "聖賢祠畢諸生散，曳履斜陽哦杜詩。",
            "幽鳥飛來似相好，竹枝深處語多時。"
        ],
        "title": "南堂八絕句  其一",
        "id": "2e3f7b25-1470-4e7d-9b05-9d004e0f68c5"
    },
    {
        "author": "鄒浩",
        "paragraphs": [
            "桐竹交陰覆廣庭，秋風時與葉争鳴。",
            "可憐一曲明君操，不似高山流水聲。"
        ],
        "title": "南堂八絕句  其二",
        "id": "794174e6-0c66-4538-a48e-341f0f3f1291"
    },
    {
        "author": "鄒浩",
        "paragraphs": [
            "長廊耿耿注西東，鼓腹循環返照中。",
            "更擬将心寄明月，無端雲葉上晴空。"
        ],
        "title": "南堂八絕句  其三",
        "id": "210bbba8-77cc-409e-b266-acdef08c0585"
    },
    {
        "author": "鄒浩",
        "paragraphs": [
            "盆水如池傍竹根，早期功業在龍孫。",
            "爾來取飲多奇羽，更得南堂幽趣繁。"
        ],
        "title": "南堂八絕句  其四",
        "id": "ececfbca-f8f0-440e-8721-4883f08e0a5c"
    },
    {
        "author": "鄒浩",
        "paragraphs": [
            "窶人何緣有遺啄，一飲聊分秋水清。",
            "貪泉盗泉滿機械，鳥鵲故應知此情。"
        ],
        "title": "南堂八絕句  其五",
        "id": "4afe4ba3-d98a-4eb5-8246-7551a4a33b82"
    },
    {
        "author": "鄒浩",
        "paragraphs": [
            "風搖疏影落清漪，汎汎魚兒趁晚嬉。",
            "不是來禽驚不去，窗前從此使人疑。"
        ],
        "title": "南堂八絕句  其六",
        "id": "d777d5da-3f2f-4b36-8c02-c3fe8e3317fe"
    },
    {
        "author": "鄒浩",
        "paragraphs": [
            "倦來搘策立階除，深喜官居似隱居。",
            "寒日西流報衙鼓，紛紛清影上圗書。"
        ],
        "title": "南堂八絕句  其七",
        "id": "4ae5c697-323c-47b3-b094-d27c1d3fcb0e"
    },
    {
        "author": "鄒浩",
        "paragraphs": [
            "綠竹不應忘舊好，黄花還擬結新交。",
            "欄邊醉倒非吾事，只愛金英嫓玉梢。"
        ],
        "title": "南堂八絕句  其八",
        "id": "de750c76-37b3-434f-863d-f1403ec8b790"
    },
    {
        "author": "鄒浩",
        "paragraphs": [
            "田郎風節薄清旻，耻踏冥冥車馬塵。",
            "遠業不應忘魏闕，高人聊喜得東鄰。",
            "鹿門隱去曾携子，綿上歸來亦侍親。",
            "早晚雲飛雨天下，勒移何愧北山神。"
        ],
        "title": "送田承君隱大留山",
        "id": "b0d3ba0a-6cf7-4641-9fc1-e9093c8411e5"
    },
    {
        "author": "鄒浩",
        "paragraphs": [
            "夜雨朝晴似蜀天，湖光山色故人邊。",
            "琵琶不許陪犀麈，聽水亭東一黯然。"
        ],
        "title": "湖上訪世美不遇",
        "id": "a6846e46-2023-417f-849d-81119c0ff705"
    },
    {
        "author": "鄒浩",
        "paragraphs": [
            "常時二妙過晴窗，丙夜猶同秋月光。",
            "不分城扉日多事，天南天北又参商。"
        ],
        "title": "月下懷同盟  其一",
        "id": "3a68f742-c92d-414f-a80a-5dbf60389084"
    },
    {
        "author": "鄒浩",
        "paragraphs": [
            "碧天如水駐冰輪，粲粲裁餘一兩星。",
            "想見牆東病居士，廢書捐枕步中庭。"
        ],
        "title": "月下懷同盟  其二",
        "id": "7161489e-0abd-4e52-ac67-464ddc73d342"
    },
    {
        "author": "鄒浩",
        "paragraphs": [
            "晚雲携雨入陘山，月到西湖萬象閒。",
            "公子歸來泛家宅，只應詩思落人間。"
        ],
        "tags": [
            "西湖"
        ],
        "title": "月下懷同盟  其三",
        "id": "6bdd8a3e-626a-4831-8590-479e5ce68645"
    },
    {
        "author": "鄒浩",
        "paragraphs": [
            "睡覺譙門已轉更，小童徐報月重明。",
            "攬衣起與妻孥共，矯首惟聞鳥鵲驚。",
            "瀕水杯盤無俗物，隔墻巾屨有真情。",
            "相從竟日今相望，四者由來不易并。"
        ],
        "title": "月下懷同盟  其四",
        "id": "4382e256-e3b2-40ab-96d1-a06780c9ffd5"
    },
    {
        "author": "鄒浩",
        "paragraphs": [
            "一經三五一虧盈，此夕胡然分外明。",
            "金令中分寒暑候，蟾輝獨占古今清。",
            "樽罍自是常年事，天地何難永夜晴。",
            "寄語風雲莫無賴，萬方矯首此時情。"
        ],
        "title": "月下懷同盟  其五",
        "id": "79700a10-b216-420c-8de9-abc03fbd7662"
    },
    {
        "author": "鄒浩",
        "paragraphs": [
            "過盡西城百丈堤，村村雞犬午聲齊。",
            "風前匹馬不回首，知有幽人在竹溪。"
        ],
        "title": "次韻王彦温邂逅登舟",
        "id": "b2ca537f-e331-47df-97ac-1bba01ed25f3"
    },
    {
        "author": "鄒浩",
        "paragraphs": [
            "凉雨吹絲絡晚空，朅來秋興與君同。",
            "巽亭鵠立雲霓上，未許山川落眼中。"
        ],
        "title": "訪仲弓",
        "id": "a0df8b35-b327-4ddd-9d8e-f25519018b81"
    },
    {
        "author": "鄒浩",
        "paragraphs": [
            "高柳蘢蓯暝晚烟，拍堤秋水遠連天。",
            "恨君不見桃花盛，十里紅波送酒船。"
        ],
        "title": "中秋日泛湖雜詩  其一",
        "id": "20dead1e-9c13-47d1-aa4c-c5a670a58364"
    },
    {
        "author": "鄒浩",
        "paragraphs": [
            "賞心自與月俱圓，今夜晴陰莫問天。",
            "秋色向人方有意，不逢星女不迴船。"
        ],
        "title": "中秋日泛湖雜詩  其二",
        "id": "25715401-8747-4f49-84bd-e12ff650987e"
    },
    {
        "author": "鄒浩",
        "paragraphs": [
            "望中白鳥點青烟，秋意交情兩薄天。",
            "仙李騎鯨不知處，高吟誰繼岳陽船。"
        ],
        "title": "中秋日泛湖雜詩  其三",
        "id": "bc40f88d-ffca-4c53-ace5-c26c38c6ddae"
    },
    {
        "author": "鄒浩",
        "paragraphs": [
            "晚風知我興飄然，力戰浮雲露遠天。",
            "判却明朝官長罵，與君徹曉引金船。"
        ],
        "title": "中秋日泛湖雜詩  其四",
        "id": "25f8d779-91c9-44ec-824c-2243c11dd89c"
    },
    {
        "author": "鄒浩",
        "paragraphs": [
            "從來筆力掃千軍，卷舌無聲豈不能。",
            "欲似元戎耀奇策，故令偏帥作先登。"
        ],
        "title": "中秋日泛湖雜詩  其五",
        "id": "3b6375a5-6ed4-4b76-b7f1-b7b0e0e85674"
    },
    {
        "author": "鄒浩",
        "paragraphs": [
            "荷花影裏逢君輩，棋子聲中愧我能。",
            "擬上高樓對殷浩，更憑長嘯引孫登。"
        ],
        "title": "中秋日泛湖雜詩  其六",
        "id": "8e64534a-cc22-4681-a664-348255258131"
    },
    {
        "author": "鄒浩",
        "paragraphs": [
            "胡牀兀兀坐忘情，似向曹溪見老能。",
            "若處樵歌好消息，妙高峰上許人登。"
        ],
        "title": "中秋日泛湖雜詩  其七",
        "id": "80563f5d-922c-40be-8285-3b2d89f67108"
    },
    {
        "author": "鄒浩",
        "paragraphs": [
            "路轉城隅更可憐，盡橋横處響潺湲。",
            "篙人不會凭舟意，徑逐西風過水源。"
        ],
        "title": "中秋日泛湖雜詩  其八",
        "id": "cb7932c9-b4f6-4524-b08a-4db7628dab59"
    },
    {
        "author": "鄒浩",
        "paragraphs": [
            "靈隱山前獨子知，清溪渾似潁川湄。",
            "何當把手東南去，却向山前話此時。"
        ],
        "title": "中秋日泛湖雜詩  其九",
        "id": "23d75da4-2d3b-47aa-a08e-587c42f4075f"
    },
    {
        "author": "鄒浩",
        "paragraphs": [
            "士龍擁鼻時一笑，司馬忘機只言好。",
            "野人浪測君子心，應爲狂吟分枯槁。"
        ],
        "title": "中秋日泛湖雜詩  其一○",
        "id": "3f030ff0-1928-4b46-ad06-9b7bcad4d823"
    },
    {
        "author": "鄒浩",
        "paragraphs": [
            "舟去舟還秋半時，孤花細草雨霏霏。",
            "怪來詩句無清思，不見沙頭雙鶴飛。"
        ],
        "title": "中秋日泛湖雜詩  其一一",
        "id": "0431ff85-da71-4233-b96e-d9ba1c15be66"
    },
    {
        "author": "鄒浩",
        "paragraphs": [
            "每将冲韻擬琴高，不值飛鳴心更勞。",
            "邂逅詩成似招隱，稲花深處舉霜毛。"
        ],
        "title": "中秋日泛湖雜詩  其一二",
        "id": "3ca02c46-ffce-4073-abb7-5717e977410b"
    },
    {
        "author": "鄒浩",
        "paragraphs": [
            "誰家脩竹拂雲電，影带晴光漾渌漪。",
            "風日無情促歸楫，不教閒客共題詩。"
        ],
        "title": "中秋日泛湖雜詩  其一三",
        "id": "4a75aaf3-1ff1-42e3-9391-04760bacd544"
    },
    {
        "author": "鄒浩",
        "paragraphs": [
            "早覺鳴鳩啼木杪，晚來晴日破天顔。",
            "不愁今夜雲遮月，且凭闌干一看山。"
        ],
        "title": "中秋日泛湖雜詩  其一四",
        "id": "64482972-d9bf-400d-b583-7825eb9a7c1a"
    },
    {
        "author": "鄒浩",
        "paragraphs": [
            "乍疑絕岸行飛鶩，還誤遊魚出聽琴。",
            "公子自隨星斗去，水聲他日是棠陰。"
        ],
        "title": "中秋日泛湖雜詩  其一五",
        "id": "ed161fff-4b9d-4fbe-bb09-a5bdf1d7c282"
    },
    {
        "author": "鄒浩",
        "paragraphs": [
            "濫巾文會出重城，把筆時爲蚯蚓鳴。",
            "日暮歸來理章句，低頭慚愧楮先生。"
        ],
        "title": "中秋日泛湖雜詩  其一六",
        "id": "9d26f5f8-de6b-4c97-887d-35c01600fbf9"
    },
    {
        "author": "鄒浩",
        "paragraphs": [
            "興盡歸來潩水邊，翠陰亭上奏繁絃。",
            "龍媒耳接新聲慣，駐足西風不受鞭。"
        ],
        "title": "中秋日泛湖雜詩  其一七",
        "id": "8336bddc-e119-4cbe-a74c-cf8056b08ce1"
    },
    {
        "author": "鄒浩",
        "paragraphs": [
            "杜陵秋擬問真源，博望親從天上還。",
            "不使清風委平地，斯人今日在陘山。"
        ],
        "title": "次韻述之",
        "id": "b2c8857e-a373-416d-bb66-262369d2bace"
    },
    {
        "author": "鄒浩",
        "paragraphs": [
            "翩翩風御返瀛洲，清夢還應此地遊。",
            "憑仗雲鴻寄消息，爾來何啻度三秋。"
        ],
        "title": "次韻德符展江懷世美",
        "id": "2d7301fe-e2e2-44ec-bd1a-347e3fd8eb28"
    },
    {
        "author": "鄒浩",
        "paragraphs": [
            "霜落西陂晚，追携物外歡。",
            "孤芳迎日動，輕浪逐蓮乾。",
            "魚計從來審，鷗盟未易寒。",
            "誰知少陵老，愛客似蘇端。"
        ],
        "title": "次韻先生湖上有作",
        "id": "1c8741e8-6b61-45cf-b1c6-bfa102902f48"
    },
    {
        "author": "鄒浩",
        "paragraphs": [
            "菱盤不復藏秋水，蒲劍猶能戰晚風。",
            "共陟孤高更忘適，紛紛霜葉下晴空。"
        ],
        "title": "湖上",
        "id": "667b7413-0ce1-4532-b490-100b5f27827d"
    },
    {
        "author": "鄒浩",
        "paragraphs": [
            "冉冉歲云暮，泠然流水心。",
            "他邦勤短策，今日慰孤斟。",
            "竹韻凌風遠，花光受月侵。",
            "毫端落珠琲，三復故情深。"
        ],
        "title": "次韻陳君益見寄",
        "id": "03ecd71c-1707-4d9d-9697-04cdc0247d6a"
    },
    {
        "author": "鄒浩",
        "paragraphs": [
            "何事委天數，平生嗤李尋。",
            "同時得君子，如古惜分陰。",
            "白髪日非故，黄花秋似深。",
            "誰知千里駕，中有歲寒心。"
        ],
        "title": "次韻羅正之朝散到臨潁見寄",
        "id": "51be0693-929f-48ff-83c4-37c7c1e78c8c"
    },
    {
        "author": "鄒浩",
        "paragraphs": [
            "北風鳴四野，饑鳥下黄昏。",
            "寒燭照無寐，孤懷誰與論。",
            "伊予賦招隱，撫事倍銷魂。",
            "莫使衡門下，朝來獨負暄。"
        ],
        "title": "代書招德符",
        "id": "d50d936f-df7b-403f-99d9-108d39fb5408"
    },
    {
        "author": "鄒浩",
        "paragraphs": [
            "玄鳥未來陽鳥稀，廣庭松竹皆故枝。",
            "書邊癡坐送日月，春色過門都不知。"
        ],
        "title": "偶書",
        "id": "e0f8d35e-697e-48ee-80e7-bf4396165258"
    },
    {
        "author": "鄒浩",
        "paragraphs": [
            "故人知我久忘情，不假苞苴遠寄誠。",
            "金範晬容窺往製，絲傳流水得遺聲。",
            "鄰雞破曉爐邊静，霜月儲清席上横。",
            "香散曲終誰會意，與君相望一高城。"
        ],
        "title": "謝馬叔寶惠佛像琴絃",
        "id": "518bd1a9-c036-4c97-a048-19b3764664ac"
    },
    {
        "author": "鄒浩",
        "paragraphs": [
            "不見從來庵內人，結茅瀕水更慇懃。",
            "雲飛日日滿天地，借問如何能佇雲。"
        ],
        "title": "曾存之以佇雲名庵以待緇流因作此戲之",
        "id": "b5113ea0-4854-4686-8b2b-64c9866444be"
    },
    {
        "author": "鄒浩",
        "paragraphs": [
            "幕天雲不動，庭竹晚生寒。",
            "好事倐假盖，擁爐聊整冠。",
            "香煤團薄霧，松麈落驚湍。",
            "思逸何當盡，鄰家有謝安。"
        ],
        "title": "仲弓見訪同過叔原",
        "id": "2a86a98e-a95e-4182-afcf-da5388c34c95"
    },
    {
        "author": "鄒浩",
        "paragraphs": [
            "朅來幽韻與時分，雅稱深沉揚子雲。",
            "記取人間多惡草，一蕕能敗十年薫。"
        ],
        "title": "次韻述之謝寄蘭",
        "id": "86d8071e-e209-4553-8fd8-739f4163bea2"
    },
    {
        "author": "鄒浩",
        "paragraphs": [
            "浮雲不傍此庵來，竹静幽蘭一笑開。",
            "若處鮮鮮解人意，等閒冰破作春雷。"
        ],
        "title": "曾氏北園  其一",
        "id": "e907f692-89de-424a-a69e-30e714537b0e"
    },
    {
        "author": "鄒浩",
        "paragraphs": [
            "藕花蓮葉弄晴暉，長記君來作好詩。",
            "我亦池塘興不淺，若爲相望北風時。"
        ],
        "title": "曾氏北園  其二",
        "id": "36095332-42d1-4983-abf8-9504b95c26ea"
    },
    {
        "author": "鄒浩",
        "paragraphs": [
            "江禽插頸夢初成，庭樹横烟晚更輕。",
            "已恨重城落吾事，更堪明月向人生。"
        ],
        "title": "曾氏北園  其三",
        "id": "a23aa514-d33a-4efe-b6ae-0c71fb500cf6"
    },
    {
        "author": "鄒浩",
        "paragraphs": [
            "蘇郎北闕未尋盟，崔子西山尚掩扃。",
            "矯首空庭問懷抱，天高無路鴈邊青。"
        ],
        "title": "曾氏北園  其四",
        "id": "51a3fdf5-5876-4bba-8c28-c98369c23ace"
    },
    {
        "author": "鄒浩",
        "paragraphs": [
            "十年不折江南春，亭下雙梅是故人。",
            "憑仗開時屬青翼，已判飛雪滿懸鶉。"
        ],
        "title": "曾氏北園  其五",
        "id": "ae96578f-5243-47dc-9d83-4fc6adc34ba5"
    },
    {
        "author": "鄒浩",
        "paragraphs": [
            "白蓮香火久凋零，還似樂天今服膺。",
            "我有一言人不解，請君問取北來僧。"
        ],
        "title": "曾氏北園  其六",
        "id": "b01ce6fa-adaa-4400-a084-42fff7d25bba"
    },
    {
        "author": "鄒浩",
        "paragraphs": [
            "去年今日常種竹，今年此日還添栽。",
            "豈論傳舍不吾有，但願清陰遺後來。"
        ],
        "title": "種竹",
        "id": "d914fbb9-5a7b-4d2b-8f4a-430049094821"
    },
    {
        "author": "鄒浩",
        "paragraphs": [
            "織女牽牛餞我車，歸來籬菊已榮枯。",
            "韓城夫子舊青眼，肯使東齋屐齒疏。"
        ],
        "title": "次韻德符寄世美因以招之",
        "id": "a1e8dc38-28d9-4a9f-81f5-e4dd8146f00b"
    },
    {
        "author": "鄒浩",
        "paragraphs": [
            "紛紛市道久成風，平地青樓作帝宮。",
            "白玉相看有君子，坐令高議薄冥鴻。"
        ],
        "title": "次韻承君見寄  其一",
        "id": "72964575-3ed6-455c-ae18-b479cc849764"
    },
    {
        "author": "鄒浩",
        "paragraphs": [
            "生平勳業在詩書，黑綬翩翩下蘂珠。",
            "漳水功名未爲最，他年丹檻更捐軀。"
        ],
        "title": "次韻承君見寄  其二",
        "id": "b0638df8-0a99-45d2-8fff-afda96cf280a"
    },
    {
        "author": "鄒浩",
        "paragraphs": [
            "龍吟虎嘯嶺雲開，卷罷殘經首重回。",
            "命駕直因中散去，齎羊不爲護軍來。",
            "真情破臘融初日，高論先春駭迅雷。",
            "勉力古人論一報，終慚瓦礫異瓊瑰。"
        ],
        "title": "謝承君見訪",
        "id": "9af6f7a9-4820-4af0-8185-badf59365847"
    },
    {
        "author": "鄒浩",
        "paragraphs": [
            "詩書久與壮心期，邂逅塵埃滿客衣。",
            "不分壽陵終失步，更憐蘧瑗早知非。",
            "龍蟠舊水風雷在，玉韞寒山草木輝。",
            "大抵窮通有時節，莫将吾道羡雄飛。"
        ],
        "title": "次韻劉世德見贈",
        "id": "33ffae4d-03dc-4322-b2c2-4e11fecdbcfe"
    },
    {
        "author": "鄒浩",
        "paragraphs": [
            "春隨鼓角静浮遊，放浪乾坤百尺樓。",
            "北陌東阡政車馬，一時高興屬清流。"
        ],
        "title": "次韻文仲元日登巽亭  其一",
        "id": "9b942c78-bb89-4d16-8a51-aa0552bca4b9"
    },
    {
        "author": "鄒浩",
        "paragraphs": [
            "刺字漫來得古城，柳枝桃葉入春情。",
            "人間久遲東君到，獨子相投盖始傾。"
        ],
        "title": "次韻文仲元日登巽亭  其二",
        "id": "e7eeaca3-3cf3-4bae-a6d3-8fdb23f188d3"
    },
    {
        "author": "鄒浩",
        "paragraphs": [
            "儒冠染盡馬蹄塵，又見年光冉冉新。",
            "寄我一枝無驛使，賴君佳句有陽春。",
            "雪邊孤韻謝安石，風際幽香韓得真。",
            "何日相携拂衣去，澹烟微月楚江濱。"
        ],
        "title": "次韻馬叔寶憶梅",
        "id": "0b7ee2d2-a73f-4f65-962e-96491f790a5e"
    },
    {
        "author": "鄒浩",
        "paragraphs": [
            "王郎豪翰落明珠，自合鵷行儼帝居。",
            "底事奉常思協律，不歸天祿更讐書。"
        ],
        "title": "仲弓意欲協律作此戲之",
        "id": "8976cb3e-6741-4992-8686-06bb7b4f7ffe"
    },
    {
        "author": "鄒浩",
        "paragraphs": [
            "雪霽高陽里，欣欣春意深。",
            "舊遊還入眼，何處復揮金。",
            "塵表誰南北，杯中失古今。",
            "重憐非土木，猶自一沉吟。"
        ],
        "title": "次韻仲孺用前韻寄世美二首  其一",
        "id": "2674e943-4205-4787-bf3d-d5272d089e2f"
    },
    {
        "author": "鄒浩",
        "paragraphs": [
            "天宇梅邊静，春光破蟻封。",
            "嶺雲猶過鴈，冰浪欲飛龍。",
            "玉鐙随新約，茅簷祗故容。",
            "何當卷書去，相與豁塵胸。"
        ],
        "title": "次韻仲孺用前韻寄世美二首  其二",
        "id": "68331347-fdf0-4c04-9db5-f83f0cfbf698"
    },
    {
        "author": "鄒浩",
        "paragraphs": [
            "前引蒼龍駕，人間春欲光。",
            "遽先鴻滅影，應誤蝶尋香。",
            "何事雪霜際，不随松檜長。",
            "無言倚晴日，酌水與君嘗。"
        ],
        "title": "次韻文仲落梅",
        "id": "6666faab-670c-4419-877c-4270040f9051"
    },
    {
        "author": "鄒浩",
        "paragraphs": [
            "二子麻衣掩舊春，霏霏眥血灑驚塵。",
            "白雲不雨還遮岫，清潁無心解閲人。",
            "禍福循環終有數，詩書飽腹未爲貧。",
            "何當跋馬同君去，蘿月松風慰秃巾。"
        ],
        "title": "次韻仲弓寄德符大受",
        "id": "71217f99-a46f-4739-b808-ef7c7694eafb"
    },
    {
        "author": "鄒浩",
        "paragraphs": [
            "墻東金鼓不停聲，知是将軍奕世孫。",
            "莫浪鳴弓向飛鴈，一年一度到中原。"
        ],
        "title": "鄰家集射",
        "id": "77cdd581-b723-4c2e-8673-7534828dd67e"
    },
    {
        "author": "鄒浩",
        "paragraphs": [
            "濱水娟娟四五枝，不甘柳眼巧相窺。",
            "晚來快我江南思，似欲慇懃報小詩。"
        ],
        "title": "曾園見梅  其一",
        "id": "0b5f3561-bebc-4aed-a03a-5f451b31f9d3"
    },
    {
        "author": "鄒浩",
        "paragraphs": [
            "姑射冰肌不黄土，洛陽玉容更青春。",
            "嗅風影日了無語，知我此心能幾人。"
        ],
        "title": "曾園見梅  其二",
        "id": "18cd1baf-f37a-49dd-9f43-a262db27f125"
    },
    {
        "author": "鄒浩",
        "paragraphs": [
            "不爲梁園賦，因辭潁水濱。",
            "誰知遇風雪，孤坐耿陽春。",
            "問路無來轍，携笻匪舊鄰。",
            "從君一樽酒，猶喜有詩人。"
        ],
        "title": "雪中懷述之",
        "id": "c2797ba9-c70f-4cf4-a158-3ebc82c33c37"
    },
    {
        "author": "鄒浩",
        "paragraphs": [
            "暉暉晴日動寒灰，書罷衡門爲子開。",
            "莫似王郎著杯酒，更無茶思竹邊來。"
        ],
        "title": "招文仲",
        "id": "f59c654b-3de6-4588-b844-d49a6e57c5b2"
    },
    {
        "author": "鄒浩",
        "paragraphs": [
            "香中日月久無鄰，特地過從兩玉人。",
            "何必開軒視天壤，角聲嘹亮自知春。"
        ],
        "title": "聞小引呈仲孺文仲",
        "id": "dd9570cb-f53e-4e3d-9c4a-13cfd2dc21c4"
    },
    {
        "author": "鄒浩",
        "paragraphs": [
            "庭下芝蘭秀，堂中簡策清。",
            "都緣無嗜好，不是近聲名。"
        ],
        "title": "獨坐",
        "id": "69bdfabf-6c02-4b27-ab5c-06fd7f0921b7"
    },
    {
        "author": "鄒浩",
        "paragraphs": [
            "夏木如雲作晝清，西豪無復岸綸巾。",
            "知君談笑籍田去，又喜長安有故人。"
        ],
        "title": "聞仲弓得籍田令",
        "id": "0707ed49-9823-4a36-a26d-07d1c9a0a0f7"
    },
    {
        "author": "鄒浩",
        "paragraphs": [
            "不爲泥融俟燕還，自携秋事入春田。",
            "人間因得風光好，洗出從來寒食天。"
        ],
        "title": "對雨",
        "id": "e9d24b49-7224-48ae-bb95-0a5472867f8d"
    },
    {
        "author": "鄒浩",
        "paragraphs": [
            "燕子聲中藿食寒，北轅同軌得儒冠。",
            "槐檀新火未曾試，爲覓山泉破小團。"
        ],
        "title": "寒食日諸友見過",
        "id": "939381a0-036c-4891-8435-15e8b2d3d0b6"
    },
    {
        "author": "鄒浩",
        "paragraphs": [
            "西蜀地暖北地寒，長條殿春走衣冠。",
            "江亭巧作故時面，濯濯宮錦花成圑。"
        ],
        "title": "和仲孺前韻約賞展江海棠及簡仲弓述之  其一",
        "id": "f1d3b34e-5f93-4d08-ba40-2bed004f0424"
    },
    {
        "author": "鄒浩",
        "paragraphs": [
            "一日秋陽十日寒，李下多機難整冠。",
            "戴崇彭宣各天性，玉斧何當新月團。"
        ],
        "title": "和仲孺前韻約賞展江海棠及簡仲弓述之  其二",
        "id": "5d3583a3-18c8-4c7d-8fc1-a29519a0dd1f"
    },
    {
        "author": "鄒浩",
        "paragraphs": [
            "海棠簇簇弄繁英，随分相逢眼自青。",
            "一種風流似西蜀，何須心着展江亭。"
        ],
        "title": "曾園見海棠",
        "id": "53e9ca74-2e62-4e76-a824-55d411c4c0d4"
    },
    {
        "author": "鄒浩",
        "paragraphs": [
            "西幕情真庭駐雲，東幕心機門閉春。",
            "無端幽夢落蛇虺，漏洩風光來近鄰。"
        ],
        "title": "戲明豫",
        "id": "08f24ec5-1c82-4adb-9c1a-f1559c2cd7c9"
    },
    {
        "author": "鄒浩",
        "paragraphs": [
            "平日蓴鱸計，猶随黄犢留。",
            "蘇君騐前語，裴子但孤舟。",
            "隋柳薫風岸，淮山霽月樓。",
            "故應今好在，爲我一回頭。"
        ],
        "title": "代者不以時至失仲孺同行之約愴然作此",
        "id": "dee776a7-f7eb-484e-b3f8-2c0d7ebaf1d3"
    },
    {
        "author": "鄒浩",
        "paragraphs": [
            "三月三日潁水濱，蘭亭故事頽冠巾。",
            "與君嗜好酷相似，速來同鱠盤中鱗。"
        ],
        "title": "上巳日招仲孺述之",
        "id": "c9bcc284-0893-4b27-b9d8-dbcdc99ad540"
    },
    {
        "author": "鄒浩",
        "paragraphs": [
            "霜蹄遙指日邊飛，猶得春湖一笑期。",
            "到此君方動離思，併将懷抱入新詩。"
        ],
        "title": "次韻仲弓馬上",
        "id": "1a5232cc-3595-4ade-ac1e-6091ad6b29bf"
    },
    {
        "author": "鄒浩",
        "paragraphs": [
            "北野陰成幄，崇朝得暫休。",
            "班荆無濁酒，交轡有清流。",
            "風絮閒相逐，晴絲懶自遊。",
            "吾行亦朝夕，未擬問功裘。"
        ],
        "title": "次韻君表送仲弓迴有作",
        "id": "77877475-d330-492f-8a1e-f7ae4b869313"
    },
    {
        "author": "鄒浩",
        "paragraphs": [
            "芝堂公子讀書忙，堂下酴醾晚自香。",
            "猶喜阿文清興在，擬携雙璧步斜陽。"
        ],
        "title": "招仲孺述之同過文仲看酴醾",
        "id": "98a7429a-1fcf-4a50-8e4c-b29d42c73b21"
    },
    {
        "author": "鄒浩",
        "paragraphs": [
            "遶架應憐不記歸，故分新摘慰棲遲。",
            "慧香妙質無人共，賴有青牋寄我詩。"
        ],
        "title": "次韻謝文仲惠酴醾",
        "id": "2d994968-1c1b-40bb-8ce9-2a76436ac4b2"
    },
    {
        "author": "鄒浩",
        "paragraphs": [
            "黄落龍山暮，天高霽色澄。",
            "棲巖方自若，吾子亦難能。",
            "家學潛東國，時文斥茂陵。",
            "遙知見懷處，詩就耿寒燈。"
        ],
        "title": "次韻龍陽孔方平秋居見懷",
        "id": "393a274e-4839-4331-b86d-6e9b8601a444"
    },
    {
        "author": "鄒浩",
        "paragraphs": [
            "衝寒來訪喜生和，破恨新詩不必多。",
            "太皥初還好消息，從今日飲更無何。"
        ],
        "title": "次韻和錢塘諸公賞梅十絕  其一",
        "id": "038470ea-a528-4a22-b12f-a5939b5c26a3"
    },
    {
        "author": "鄒浩",
        "paragraphs": [
            "瓊英潛解叩靈臺，一見先令雙眼開。",
            "欲識情緣未忘處，不辭珠履步蒼苔。"
        ],
        "title": "次韻和錢塘諸公賞梅十絕  其二",
        "id": "948eafd0-7be2-4152-b90c-8fb248f9acb1"
    },
    {
        "author": "鄒浩",
        "paragraphs": [
            "雲山寂寂水回回，幽境非緣世俗開。",
            "桃李無言且如此，自然人逐暗香來。"
        ],
        "title": "次韻和錢塘諸公賞梅十絕  其三",
        "id": "2029cbb1-b4ca-44b3-87a3-ffce79cef038"
    },
    {
        "author": "鄒浩",
        "paragraphs": [
            "江天吹雪不勝繁，南北東西晚更昏。",
            "料得時人散車馬，清吟應亦有英魂。"
        ],
        "title": "次韻和錢塘諸公賞梅十絕  其四",
        "id": "436a19fc-5117-4097-9d01-23ba8f39fa50"
    },
    {
        "author": "鄒浩",
        "paragraphs": [
            "陳根未作去年花，天宇空明鴈影斜。",
            "忽上溪橋見顔色，不施朱粉似東家。"
        ],
        "title": "次韻和錢塘諸公賞梅十絕  其五",
        "id": "d26de75a-89e2-46a2-9fde-d14f0c5b086d"
    },
    {
        "author": "鄒浩",
        "paragraphs": [
            "排闥端令天地開，萬花從此四時催。",
            "政如匠石椎輪後，始有光華大輅來。"
        ],
        "title": "次韻和錢塘諸公賞梅十絕  其六",
        "id": "101d9c1f-0de8-4543-8caa-ef45dbafb0b2"
    },
    {
        "author": "鄒浩",
        "paragraphs": [
            "東風柝柝動冰泥，素蕚迎春滿故枝。",
            "早晚團空熟青實，人間消渇待真醫。"
        ],
        "title": "次韻和錢塘諸公賞梅十絕  其七",
        "id": "7e5ef67b-cd02-43ac-ba76-97759d2b54a2"
    },
    {
        "author": "鄒浩",
        "paragraphs": [
            "蜜蜂蝴蝶未狂飛，螻蟻仍難上凍枝。",
            "惟有青松一千丈，相看曾共歲寒時。"
        ],
        "title": "次韻和錢塘諸公賞梅十絕  其八",
        "id": "37c9dd5c-e5ae-4f51-bfa2-b3e7560c98d8"
    },
    {
        "author": "鄒浩",
        "paragraphs": [
            "綽約冰肌故自輕，玉衣玉食更鮮明。",
            "無心來此與君遇，莫起他時兒女情。"
        ],
        "title": "次韻和錢塘諸公賞梅十絕  其九",
        "id": "63b38422-5df3-42f7-b2dd-e1cf23c652e1"
    },
    {
        "author": "鄒浩",
        "paragraphs": [
            "玉樹森森太傅家，玲瓏徐動曉風斜。",
            "可憐刻楮空機事，一葉三年猶未花。"
        ],
        "title": "次韻和錢塘諸公賞梅十絕  其一○",
        "id": "93888078-a3e3-49a4-b495-1ef441ba1be0"
    },
    {
        "author": "鄒浩",
        "paragraphs": [
            "湖光收盡只芙蕖，决眥飛來白鳥孤。",
            "想見城南葛藤老，又将心境示妻孥。"
        ],
        "tags": [
            "西湖"
        ],
        "title": "戲舜俞遊西湖",
        "id": "24eb69c4-6cdc-4e2a-86fa-803c223f84f7"
    },
    {
        "author": "鄒浩",
        "paragraphs": [
            "西來黄軸塞虚空，都在圓光一點中。",
            "陌路勸君高着眼，宗風况即是家風。"
        ],
        "title": "贈周仁熟教授",
        "id": "bad63729-281a-431c-9892-4c1c162cadac"
    },
    {
        "author": "鄒浩",
        "paragraphs": [
            "數椽茆屋異千間，慚愧君歌行路難。",
            "自昔牛羊多列鼎，只今藜藿未盈簞。",
            "須将嘉木殷勤植，莫把修鱗取次蟠。",
            "請看齊城不危困，功名豈復有田單。"
        ],
        "title": "次韻答李希白秀才",
        "id": "e4db9511-acd4-41ea-ab20-3e091878dce6"
    },
    {
        "author": "鄒浩",
        "paragraphs": [
            "直欲掩關心似水，不知開國面如田。",
            "相逢一枕秋光裏，疑是先生亦姓邊。"
        ],
        "title": "次韻德符馬上口占",
        "id": "f8ee42a7-c838-4a54-b86d-69bcd9b04903"
    },
    {
        "author": "鄒浩",
        "paragraphs": [
            "極目三封日易斜，無因重守故庭花。",
            "春陰又是憐花草，燕子飛來知幾家。"
        ],
        "title": "春陰",
        "id": "962468f8-feb9-485a-983c-7c085223a5c0"
    },
    {
        "author": "鄒浩",
        "paragraphs": [
            "櫻桃初熟露珠輕，客裏光陰曉更清。",
            "猶恐先生只歸夢，故携天籟入風聲。"
        ],
        "title": "聞鶯",
        "id": "b610f4ca-1b25-4fdf-80dd-c816054fc33b"
    },
    {
        "author": "鄒浩",
        "paragraphs": [
            "山爲屏障草爲裀，黄犢群中早奮身。",
            "骨立詩書亦何有，不如參取坐忘人。"
        ],
        "title": "病卧讀書",
        "id": "077444a2-4425-48e1-a578-6c36b6e3ab38"
    },
    {
        "author": "鄒浩",
        "paragraphs": [
            "青衫白馬吏天邊，胸次長年只輞川。",
            "我愧無才似裴迪，亦緣春步見新篇。"
        ],
        "title": "次韻仲弓見答",
        "id": "516f9a78-f7ef-430c-923d-47e410c289ad"
    },
    {
        "author": "鄒浩",
        "paragraphs": [
            "誦詩久欲陪蘇焕，載酒誰憐訪子雲。",
            "莫道囊空乏供給，鄰家芹菊許人分。"
        ],
        "title": "席上呈仲明",
        "id": "a4880223-6946-4681-8d7e-bf3f751b5c5f"
    },
    {
        "author": "鄒浩",
        "paragraphs": [
            "城南兼吏隱，草樹水中央。",
            "飛鳥有時到，驚塵無處揚。",
            "留春供燕集，落日借輝光。",
            "一自烏衣後，風流知幾王。"
        ],
        "title": "次王彦魯韻呈仲弓",
        "id": "cb977067-d62f-4937-9ef0-3bd82e4e9219"
    },
    {
        "author": "鄒浩",
        "paragraphs": [
            "穀雨冥冥春盡頭，故人重解去時舟。",
            "西湖好在一百頃，爲我傳聲到白鷗。"
        ],
        "tags": [
            "西湖"
        ],
        "title": "送郭舜俞再任潁昌",
        "id": "f773d5e4-1ef1-445d-891f-546677d1c071"
    },
    {
        "author": "鄒浩",
        "paragraphs": [
            "鄒陽謾說曳長裾，東閣由來禮自殊。",
            "負郭田園倘無恙，不如歸去老江湖。"
        ],
        "title": "初到京謁執政",
        "id": "8c76b653-c302-48de-8d83-7c8403e465fb"
    },
    {
        "author": "鄒浩",
        "paragraphs": [
            "抱經何必歎空言，看取東郊舊力田。",
            "藨蓘倘能無落事，太陰居卯定豐年。"
        ],
        "title": "次韻文仲冬夜書懷  其一",
        "id": "a07c81b3-e111-4c60-9e01-44e659281aff"
    },
    {
        "author": "鄒浩",
        "paragraphs": [
            "長冰迎日動堤塍，堤上人行似獨醒。",
            "只有群鷗疑着在，一時飛舞起寒汀。"
        ],
        "title": "次韻文仲冬夜書懷  其二",
        "id": "e1c5b140-304e-4752-ab7c-df30e00984f1"
    },
    {
        "author": "鄒浩",
        "paragraphs": [
            "冷官裘馬怯凌風，咫尺雲窗邈異封。",
            "長憶去年同燕處，竹邊梨栗送殘冬。"
        ],
        "title": "次韻文仲冬夜書懷  其三",
        "id": "8382d2eb-f910-4cf8-bf6e-f29fb7c7cad7"
    },
    {
        "author": "鄒浩",
        "paragraphs": [
            "紅香吹盡綠陰垂，恰似當年錫宴時。",
            "今日玉津樓下過，午聲依舊囀黄鸝。"
        ],
        "title": "初夏過西苑呈商居平程良弼二年兄",
        "id": "98545beb-4197-44bb-93d5-ebacfd9146a9"
    },
    {
        "author": "鄒浩",
        "paragraphs": [
            "興來雲路欲飛仙，風更吹凉入綺錢。",
            "豈但烏衣今莫逆，也知白鳥舊相便。",
            "波随静止荷初展，舟逐閒移楫自眠。",
            "我亦書邊有餘日，與君同到五湖天。"
        ],
        "title": "次韻蔡天啓寄籍田令",
        "id": "86908297-6db2-4d79-819b-b36e3bf73de4"
    },
    {
        "author": "鄒浩",
        "paragraphs": [
            "五月沉陰久不開，冷風吹雨滿天街。",
            "老農且莫愁蠶麥，丞相祈晴已宿齋。"
        ],
        "title": "雨中",
        "id": "ca25a13c-2176-4479-aa8b-a580bb1c7c83"
    },
    {
        "author": "鄒浩",
        "paragraphs": [
            "雨中竹葉不勝翠，風過榴花元自紅。",
            "門外喧喧正商賈，與君趺坐入真空。"
        ],
        "title": "與存之會相國",
        "id": "98dba763-6647-4a52-93d9-afa8fb7d863e"
    },
    {
        "author": "鄒浩",
        "paragraphs": [
            "朱衣象笏肅賓階，平昔襟懷向我開。",
            "猶恐孤根自搖蕩，故傳好語夢中來。"
        ],
        "title": "夢閻求仁",
        "id": "54b99373-490f-4878-bc14-bd31785dbeb2"
    },
    {
        "author": "鄒浩",
        "paragraphs": [
            "痩骨崚嶒聳碧峰，應緣曾住大明東。",
            "道吾埋没今何處，少室分張昔已空。",
            "殿閣不移秋際影，松篁猶韻曉來風。",
            "爲人徹困無人解，借問三生龐德翁。"
        ],
        "title": "登建隆回呈俞秀老",
        "id": "efee1821-54fb-47b6-b3c6-7c8268e83d83"
    },
    {
        "author": "鄒浩",
        "paragraphs": [
            "虎丘山色最宜秋，山下濺濺亦可舟。",
            "北去幾年空好夢，東來今日快昏眸。",
            "邦畿正藹無雙譽，杖履仍逢第一流。",
            "邂逅高風許追逐，異時應擬峴山頭。"
        ],
        "title": "虎丘晚歸呈同遊",
        "id": "c7c47e25-2c18-4370-b3a2-7eaa093c749e"
    },
    {
        "author": "鄒浩",
        "paragraphs": [
            "虎據千年一故丘，爾來形勝絕南州。",
            "池清不礙龍收影，臺迥猶疑石點頭。",
            "白日青天秋更好，幅巾藜杖曉同遊。",
            "遙知正擁雙旌坐，直上雲峰一凭樓。"
        ],
        "title": "濟明不預虎丘之遊作此寄之",
        "id": "fc194b63-1c22-48b3-9633-609b9c1a4f9e"
    },
    {
        "author": "鄒浩",
        "paragraphs": [
            "長笑空言謾九丘，更攜餘刃佐方州。",
            "老姦不復潛封內，佳句終然到筆頭。",
            "秋入江山供遠思，路回猿鶴佇清遊。",
            "只應未厭斯民樂，還聽鐘鳴十二樓。"
        ],
        "title": "再用前韻答濟明見和",
        "id": "8f1f5c96-6aa0-47f7-916f-e61f6cb3f7de"
    },
    {
        "author": "鄒浩",
        "paragraphs": [
            "天宇霜來峴首高，爽心先寄雪中橈。",
            "早陪勝集方多暇，應念前人不復朝。",
            "鴈影有時搖莽蒼，江聲終日上岧嶤。",
            "遙知清絕詩成際，正似寒窗火欲銷。"
        ],
        "title": "次韻和通判梁端夫朝奉曉登峴山有作",
        "id": "ff11d429-8508-4339-93df-b2e91b10ad82"
    },
    {
        "author": "鄒浩",
        "paragraphs": [
            "過額紛紛競掃眉，此心直與古人期。",
            "三年竝席惟夫子，一笑忘言謝小兒。",
            "江國舊編塵漠漠，帝鄉新路日遲遲。",
            "儒冠道在無通塞，莫問高門知不知。"
        ],
        "title": "次韻和端夫席上送樗年",
        "id": "d0cbc5b9-acce-4306-9d06-26a2d583566c"
    },
    {
        "author": "鄒浩",
        "paragraphs": [
            "江南秀色滿崔嵬，上得平山入眼來。",
            "遙想歸心動朝夕，不應猶待八仙開。"
        ],
        "title": "寄世美",
        "id": "67fb445f-c7b5-4f4e-aa57-b83814071795"
    },
    {
        "author": "鄒浩",
        "paragraphs": [
            "破竹誅茆屋數椽，爾來風雨蕩朝昏。",
            "豈知東閣猶堪廐，若比膠庠不可園。",
            "蓬蓽已甘聊卒歲，棟梁誰謂入衡門。",
            "因公起我高堂意，更乞餘材千萬根。"
        ],
        "title": "謝端夫惠梁因求餘材",
        "id": "fdf89d50-24c8-41ce-90a3-5e39a6377731"
    },
    {
        "author": "鄒浩",
        "paragraphs": [
            "朝衣暫此擁屏星，長笑他時智慧昏。",
            "不以誠心尊孔氏，却將吾道奉祇園。",
            "由來博施能周物，曾是寒生亦叩門。",
            "只恐堂成待公落，鏡中黄色尚山根。"
        ],
        "title": "再用前韻答端夫見和",
        "id": "9ea7a9fa-db5a-4f7f-a1d2-54aea131c1ee"
    },
    {
        "author": "鄒浩",
        "paragraphs": [
            "百里江天指顧中，大夫真有古人風。",
            "似聞齋館成功久，應許餘材入泮宮。"
        ],
        "title": "簡襄陽令田世德通直求餘材",
        "id": "82da45c7-a8d4-4884-8375-5793e0e04d8d"
    },
    {
        "author": "鄒浩",
        "paragraphs": [
            "誠意通羣祀，朝來忽已飄。",
            "六花紛汗漫，千里入均調。",
            "趙璧光凌日，隋珠暗擲宵。",
            "老農愁自判，稚子喜來嬌。",
            "化育知難詰，形容豈易描。",
            "白鹽聊比擬，黄竹謾謳謠。",
            "談柄迷修麈，朝衣奪素貂。",
            "豐穰歸嗣歲，收拾謝枯樵。",
            "淺露先生履，深齊惠可腰。",
            "思添韋應物，狂助蓋寛饒。",
            "民食逃艱粒，宸心定解焦。",
            "樓高天構玉，池迥地疏瑤。",
            "爽韻陪松檜，嚴聲陋鼓簫。",
            "亡羊空道路，失鶴但雲霄。",
            "撫運年將往，侵人鬢欲凋。",
            "題輿真健筆，險句壓寒綃。",
            "重愧非名士，兹焉綴下寮。",
            "主賓參沔渡，杖履集山椒。",
            "故事梁園在，風流楚國遙。",
            "瓊瑰争報復，宇宙一漂搖。",
            "莫訝春來晚，春來待此消。"
        ],
        "title": "次韻和端夫喜望之祈雪有應",
        "id": "b978e879-c67e-4b91-8b12-47aef882ddd2"
    },
    {
        "author": "鄒浩",
        "paragraphs": [
            "萬物歸根後，端來兆物華。",
            "仙姿凝鶴氅，雲路擁羊車。",
            "但喜天時正，寧知帝力加。",
            "有田皆玉粒，無樹不瓊花。",
            "浪說朱蹄馬，空餘白首鴉。",
            "酒邊深薦爽，穽處巧藏窊。",
            "徑斷回樵斧，波渾倚釣槎。",
            "高門委金帛，陰壑蜕龍蛇。",
            "功茂豐年穀，名喧好事茶。",
            "叢輕頽瓦竹，搖迥動籤牙。",
            "蝶冷殘初夢，蜂寒閟兩衙。",
            "殷勤非俗韻，瀟灑是生涯。",
            "火變人窺異，軍潛夜肅譁。",
            "暗香迷綻蘂，新築路平沙。",
            "寸食方從寄，扁舟未可拏。",
            "只應清興在，猶似子猷家。"
        ],
        "title": "次韻慎微雪",
        "id": "876ac0d2-a76d-49e1-bdaf-6daedcb1838a"
    },
    {
        "author": "鄒浩",
        "paragraphs": [
            "籃輿還自斗邊城，雪夜乾坤分外清。",
            "我爲捐書徑眠去，寒光猶助一窗明。"
        ],
        "title": "次韻和慎微雪夜飲歸",
        "id": "a10bf108-0427-4432-8454-a08e7a237784"
    },
    {
        "author": "鄒浩",
        "paragraphs": [
            "荆山漢水雪邊春，滿眼風流見古人。",
            "領略此心誰與盡，從容高義勢難親。",
            "静搖菴影竹如昨，清弄池光梅欲新。",
            "知子相忘忘未得，禪床推倒就車輪。"
        ],
        "title": "招潁昌曾存之",
        "id": "9fbcf0ae-eba9-4f92-87d7-56dcb2245228"
    },
    {
        "author": "鄒浩",
        "paragraphs": [
            "雲擁招提自一家，僧前百鳥正銜花。",
            "長官不怕驚飛去，猶向山頭放晚衙。"
        ],
        "title": "延慶山中呈田世德",
        "id": "a17439aa-a1be-4b78-b3f0-e017fb3614f2"
    },
    {
        "author": "鄒浩",
        "paragraphs": [
            "紅錦暖籠樽酒後，絳紗輕覆簡書前。",
            "懸知紙帳君無用，斥與邊韶助晝眠。"
        ],
        "title": "簡仲益求紙帳",
        "id": "4094206e-0296-4d71-9801-d7b0760b2113"
    },
    {
        "author": "鄒浩",
        "paragraphs": [
            "茆屋初成亦可憐，更懸青帳小窗前。",
            "不嫌索寞無春夢，解使君心合眼眠。"
        ],
        "title": "仲益以帳來且有就榻眠之句復次韻與之",
        "id": "2831f1ad-30d5-48e8-876d-fab90dfcbe59"
    },
    {
        "author": "鄒浩",
        "paragraphs": [
            "乾坤爲室月爲燈，今夕先生眼倍青。",
            "笑盡筌蹄聊把手，不知何處是中庭。"
        ],
        "title": "元夕過唐潛亨  其一",
        "id": "609af9e4-7698-469a-a73e-3d8b3606ef6b"
    },
    {
        "author": "鄒浩",
        "paragraphs": [
            "藏拙堂深不浪開，夜光容我卷書來。",
            "梅花傲雪初無語，斗柄催春忽自回。"
        ],
        "title": "元夕過唐潛亨  其二",
        "id": "fef849fe-17ee-4835-9dc8-0963b819d911"
    },
    {
        "author": "鄒浩",
        "paragraphs": [
            "參禪不學龐居士，得句猶如孟浩然。",
            "要識從來用心處，閴無車馬到門前。"
        ],
        "title": "元夕過唐潛亨  其三",
        "id": "6bdc39aa-d717-4ee0-85d7-2d1fefa51a02"
    },
    {
        "author": "鄒浩",
        "paragraphs": [
            "窈窕峰巒藏寶刹，峥嶸樓閣倚晴天。",
            "我來不問東西寺，徑就僧堂借榻眠。"
        ],
        "title": "送谷隱呈同行諸公",
        "id": "bff3d9c6-83be-4c70-9d6b-ae7ff78271bd"
    },
    {
        "author": "鄒浩",
        "paragraphs": [
            "關西關北漸芳菲，曉馬凌春入翠微。",
            "山向吾曹正多思，不應攬轡屡言歸。"
        ],
        "title": "仲益欲歸作此留之",
        "id": "fa67c955-1a3b-4b1e-ae01-45a38cd06941"
    },
    {
        "author": "鄒浩",
        "paragraphs": [
            "分如松柏老相看，桃李風前共歲寒。",
            "只恐功名挽公去，一春能得幾遊盤。"
        ],
        "title": "次韻答端夫約春遊",
        "id": "d87359a7-40d6-46c2-a4b3-32cc21651343"
    },
    {
        "author": "鄒浩",
        "paragraphs": [
            "鏡裏年華鬢未蒼，春山且喜漸芬芳。",
            "功名富貴時來耳，底事靈臺著廟堂。"
        ],
        "title": "次韻答仲益見簡",
        "id": "4a94c0ea-991a-4119-a3d4-be07b8d50c44"
    },
    {
        "author": "鄒浩",
        "paragraphs": [
            "暖律稽遲太史占，風前猶復弄威嚴。",
            "不妨豪客成樽俎，重使斯民困米鹽。",
            "但見青峰皆玉筍，豈知白屋是茆簷。",
            "何人隱入羣羊去，應笑痴兒認角尖。"
        ],
        "title": "次韻和潛亨雪  其一",
        "id": "bcbada39-8f10-4298-b068-6db262354f05"
    },
    {
        "author": "鄒浩",
        "paragraphs": [
            "朝來一色換紛華，眩眼端如醉後車。",
            "豈待三年方楮葉，雖非八月亦蘆花。",
            "李邊照曜河南日，柳外繽紛靖節家。",
            "欲上雲巖訪禪老，路迷空想舉長叉。"
        ],
        "title": "次韻和潛亨雪  其二",
        "id": "b1cc95d0-a936-4728-8e6c-77bd3f981ae0"
    },
    {
        "author": "鄒浩",
        "paragraphs": [
            "萬株桑柘擁江城，中有梅花獨自清。",
            "不近樽罍免攀折，會須結實助和羮。"
        ],
        "title": "謁武侯道中  其一",
        "id": "c39d0ae3-6c6f-4496-b7a3-a8d1180acdff"
    },
    {
        "author": "鄒浩",
        "paragraphs": [
            "先生龍卧此山丘，宇宙曾經幾運籌。",
            "一自英雄三顧後，至今車馬不曾休。"
        ],
        "title": "謁武侯道中  其二",
        "id": "bd50f9ef-c2ce-4b46-acda-cb9d944fcb98"
    },
    {
        "author": "鄒浩",
        "paragraphs": [
            "萬山山上塔擎天，萬山山下碑沉淵。",
            "天光淵影曉相入，一碧萬里青春前。"
        ],
        "title": "謁武侯道中  其三",
        "id": "ee6ad4d8-d02c-4ebc-ba25-f1606040aa19"
    },
    {
        "author": "鄒浩",
        "paragraphs": [
            "晚雨霏霏江上來，長江水色蒲萄醅。",
            "鸕鷀鶬鴰得意處，凌風蕩槳從東回。"
        ],
        "tags": [
            "长江"
        ],
        "title": "謁武侯道中  其四",
        "id": "8e48277f-3aba-4386-ba6d-212f531e3898"
    },
    {
        "author": "鄒浩",
        "paragraphs": [
            "萬山横出波面浮，山前舟楫凌飛鷗。",
            "遙看塔廟带殘日，蓬萊方丈金鼇頭。"
        ],
        "title": "謁武侯道中  其五",
        "id": "a76bac2d-7085-49a1-b290-c91eb61b3dc6"
    },
    {
        "author": "鄒浩",
        "paragraphs": [
            "炙背軒楹日轉時，博山爐頂駐遊絲。",
            "先生妙與此心契，憑仗清香一解頤。"
        ],
        "title": "送香潛亨",
        "id": "a6752800-8f22-4fff-95da-9e24b6690ef2"
    },
    {
        "author": "鄒浩",
        "paragraphs": [
            "不見紫芝今幾年，朅來眉宇照山川。",
            "關南關北風流在，猶得時時一舉鞭。"
        ],
        "title": "次韻答謝公靖節推將至襄陽見寄  其一",
        "id": "c2b11000-25a2-495e-a48c-3cfc4ebe096a"
    },
    {
        "author": "鄒浩",
        "paragraphs": [
            "賓主相忘沔水濱，高風誰與向來親。",
            "君能雞黍酬初諾，我亦虀鹽得此春。",
            "桃李無言方永日，江山有路正宜人。",
            "直須弄鳳騎龍去，莫使身爲可畏身。"
        ],
        "title": "次韻答謝公靖節推將至襄陽見寄  其二",
        "id": "449f5c10-d902-4a79-b99d-fb3c8720dbe2"
    },
    {
        "author": "鄒浩",
        "paragraphs": [
            "少室峰前松插天，棟梁餘力煥青編。",
            "東齋政欲捐書坐，往助子雲成太玄。"
        ],
        "title": "送墨潛亨",
        "id": "fe0da39c-fd58-4763-b926-0891c9da5f46"
    },
    {
        "author": "鄒浩",
        "paragraphs": [
            "真淡先生早杜門，三香亭上自乾坤。",
            "人間巧舌猶蠭起，子獨摳衣識道尊。",
            "幾日凱風吹戶牖，只今歸路指丘園。",
            "將分索我微言贈，欲贈微言無可言。"
        ],
        "title": "送李拱之秀才還唐州",
        "id": "d33f9ad9-5529-4546-8317-cb8e690769f7"
    },
    {
        "author": "鄒浩",
        "paragraphs": [
            "拄杖横擔得自由，冷雲飛雪下南州。",
            "殷勤要識廬山面，五老峰前一舉頭。"
        ],
        "tags": [
            "庐山"
        ],
        "title": "送居政禪者遊廬阜",
        "id": "c84156fd-e247-4fac-9961-28ab209522fd"
    },
    {
        "author": "鄒浩",
        "paragraphs": [
            "峴山脚下江水生，普寧寺前舟楫行。",
            "細民無錢不得渡，老幼相持愁歎聲。"
        ],
        "title": "六月六日城外馬上呈世德  其一",
        "id": "e74064d8-eb91-4810-86ef-7816d6bc037c"
    },
    {
        "author": "鄒浩",
        "paragraphs": [
            "虎頭鳳麓連長堤，隨山刊木路可爲。",
            "長官仁政及物遠，一時力役民忘疲。"
        ],
        "title": "六月六日城外馬上呈世德  其二",
        "id": "9f5d8132-0b82-40d2-b45b-8bd46d32443d"
    },
    {
        "author": "鄒浩",
        "paragraphs": [
            "閉門不啻似泄柳，排闥何由如舞陽。",
            "憐君肝膽便楚越，使我南北成參商。"
        ],
        "title": "仲益遽塞便門作此戲之",
        "id": "292e834a-338a-4c2d-8f2c-6792ad2196a8"
    },
    {
        "author": "鄒浩",
        "paragraphs": [
            "暑窗已覺書生蠧，饑腹還驚雨後雷。",
            "珍重先生解人意，芸香桃實一時來。"
        ],
        "title": "謝潛亨惠芸香紫桃",
        "id": "e9bb2b1f-f5c1-4978-8222-82e638086f70"
    },
    {
        "author": "鄒浩",
        "paragraphs": [
            "昨來不肯聽朝雞，乞得真宮即日歸。",
            "老衲蒲團閒共倚，少師玉麈醉同揮。",
            "誰知捷徑嵩山在，未覺心馳魏闕非。",
            "綠鴨陂中釣竿手，只應從此叩黄扉。"
        ],
        "title": "聞存之遊京師且邸報達官有薦之者",
        "id": "33e80392-9934-4f2f-b225-33e4eb8cbb14"
    },
    {
        "author": "鄒浩",
        "paragraphs": [
            "掃盡人間冰雪寒，魚龍鱗甲動斒斕。",
            "向來協氣無蹤跡，從此氤氲滿世還。"
        ],
        "title": "次韻和師稷清明懷鄉之什  其一",
        "id": "d93face1-28d8-4bbc-a648-a79eb9aadcea"
    },
    {
        "author": "鄒浩",
        "paragraphs": [
            "眼裏飛蠅日夜侵，對時寧復壯年心。",
            "故人把手知難遇，强起禪冠插舊簪。"
        ],
        "title": "次韻和師稷清明懷鄉之什  其二",
        "id": "19640f43-f4b9-4adb-84fb-06fc0d266bff"
    },
    {
        "author": "鄒浩",
        "paragraphs": [
            "天路幽禽暖頡頏，芝蘭抽砌葉初長。",
            "自憐骨立風光裏，勉向原頭泣奉嘗。"
        ],
        "title": "次韻和師稷清明懷鄉之什  其三",
        "id": "70beb999-9c2e-4300-81db-b4331123e50a"
    },
    {
        "author": "鄒浩",
        "paragraphs": [
            "春聲入鼓曉鼕鼕，春色盈花晚更紅。",
            "陶冶東君了無意，一時分付與晴風。"
        ],
        "title": "次韻和師稷清明懷鄉之什  其四",
        "id": "1a2128e5-fc8b-4596-9821-be1f6d2e612b"
    },
    {
        "author": "鄒浩",
        "paragraphs": [
            "冥心無物契毘耶，觸處俱爲剡水涯。",
            "却怪年來被春惱，逢人不覺歎浮家。"
        ],
        "title": "次韻和師稷清明懷鄉之什  其五",
        "id": "5d87569f-2ac4-4214-9195-1e52f9991d11"
    },
    {
        "author": "鄒浩",
        "paragraphs": [
            "青鞋布襪水雲鄉，勝踐曾同物外忙。",
            "欲寄沃州雙涙去，松陰高冢是星郎。"
        ],
        "title": "次韻和師稷清明懷鄉之什  其六",
        "id": "d4d97269-f852-4601-b686-28bdfc2b2b48"
    },
    {
        "author": "鄒浩",
        "paragraphs": [
            "南明山下枕清流，胸次塵無一點留。",
            "只恐少微黄色動，終然來作濟川舟。"
        ],
        "title": "次韻和師稷清明懷鄉之什  其七",
        "id": "bcd4b8e1-f282-4762-9a10-29c2650b3aa3"
    },
    {
        "author": "鄒浩",
        "paragraphs": [
            "高水籠軒翠作行，枕書閒聽雨浪浪。",
            "别來一念終難滅，猶得追論几席傍。"
        ],
        "title": "次韻和師稷清明懷鄉之什  其八",
        "id": "06ae9ad3-2cb7-4194-b2cb-574705464c91"
    },
    {
        "author": "鄒浩",
        "paragraphs": [
            "觀象懸知歲有成，通宵格澤照天明。",
            "餘生飯飽無它事，坐看紛紛萬物情。"
        ],
        "title": "次韻和師稷清明懷鄉之什  其九",
        "id": "f31c194b-f31f-4fac-81dd-4f8c84b74141"
    },
    {
        "author": "鄒浩",
        "paragraphs": [
            "三元甲子幾回旋，前日滄溟今甫田。",
            "惟有交情似春壽，蟠桃花裏自年年。"
        ],
        "title": "次韻和師稷清明懷鄉之什  其一○",
        "id": "8f0f9a63-97e7-4c06-b862-c795411ff79f"
    },
    {
        "author": "鄒浩",
        "paragraphs": [
            "幾日江雲凝不流，欲將勝事一齊收。",
            "乾坤破夜端爲晝，草木留春不復秋。",
            "黄竹作歌君得意，素娥行酒我消愁。",
            "須知身世塵埃盡，直到廣寒宮裏遊。"
        ],
        "title": "次韻和永守丁葆光大夫對雪",
        "id": "d1b32c76-061e-49aa-8ae9-b23854a72c73"
    },
    {
        "author": "鄒浩",
        "paragraphs": [
            "雪晴新興與春俱，脱略司空城旦書。",
            "衡嶽带雲回玉輦，楚江浮日動金魚。",
            "故人情遠欣相遇，夢境時來信所如。",
            "北闕遙瞻念圖報，恩深猶在免誅鋤。"
        ],
        "title": "次韻和葆光晚望",
        "id": "7ad96cfd-db51-4e00-ad9b-7a002e593895"
    },
    {
        "author": "鄒浩",
        "paragraphs": [
            "岳陽樓上望重湖，混合乾坤入太虚。",
            "若比恩波未爲闊，此身猶得曳長裾。"
        ],
        "tags": [
            "岳阳楼"
        ],
        "title": "登岳陽樓",
        "id": "8a9a7d26-6fbe-40cf-b6fc-fc851034615b"
    },
    {
        "author": "鄒浩",
        "paragraphs": [
            "清湘浮影動漣漪，寒日收光下翠微。",
            "回首君親正無奈，幽禽俄叫不如歸。"
        ],
        "title": "瀟湘道中  其一",
        "id": "fb1621f9-d46a-4cac-b515-0c36053254f8"
    },
    {
        "author": "鄒浩",
        "paragraphs": [
            "極目瀟湘漾碧瀾，萬峰插水巧彎環。",
            "我來日日忘饑坐，却愛真山似假山。"
        ],
        "title": "瀟湘道中  其二",
        "id": "027c2225-488a-40a6-b193-af0a7aa2dcca"
    },
    {
        "author": "鄒浩",
        "paragraphs": [
            "萬死猶輕罪有餘，恩容循省但流居。",
            "瀟湘二水相逢處，無復波濤今自如。"
        ],
        "title": "瀟湘道中  其三",
        "id": "49eb9de5-f487-448b-9402-a748c40704f9"
    },
    {
        "author": "鄒浩",
        "paragraphs": [
            "杉松無數擁高墳，想見今朝奠酒樽。",
            "惟我罪深難赦宥，五千里外慘銷魂。"
        ],
        "title": "十月一日",
        "id": "8f19c73f-4568-41d0-8ffe-d4cc9daec331"
    },
    {
        "author": "鄒浩",
        "paragraphs": [
            "祖考流光豈有窮，不能肖似忝家風。",
            "北紅塔畔清明節，心折高山悵望中。"
        ],
        "title": "寒食日",
        "id": "3c3a2fae-cfa2-48c0-ab57-248b241765b7"
    },
    {
        "author": "鄒浩",
        "paragraphs": [
            "行盡江湖見盡山，無窮氣象杳難攀。",
            "知師筆有維摩力，爲我移來助解顔。"
        ],
        "title": "寄花光仁老",
        "id": "52a9d404-3775-4cbc-b86a-08f375cf1652"
    },
    {
        "author": "鄒浩",
        "paragraphs": [
            "二月八日春氣分，忽見梅英枝上繁。",
            "顛狂索酒醉復醒，知是筆端回化元。"
        ],
        "title": "仁老寄墨梅  其一",
        "id": "c98d528b-187c-4729-ae84-fe98e5fad6a3"
    },
    {
        "author": "鄒浩",
        "paragraphs": [
            "嶺南消息報來新，正想梅花傍酒樽。",
            "生出兩枝遙寄我，道人方便信多門。"
        ],
        "title": "仁老寄墨梅  其二",
        "id": "a45c71b1-1195-488f-aa13-a9d5012f453e"
    },
    {
        "author": "鄒浩",
        "paragraphs": [
            "前年謫向新州去，嶺上寒梅正作花。",
            "今日霜縑玩標格，宛然風外數枝斜。"
        ],
        "title": "仁老寄墨梅  其三",
        "id": "54eb5b21-c572-427e-8ee5-8341a7238046"
    },
    {
        "author": "鄒浩",
        "paragraphs": [
            "馬祖菴頭掛鉢囊，晚隨緣出住花光。",
            "僧繇一筆無人會，戲作寒梅自在芳。"
        ],
        "title": "仁老寄墨梅  其四",
        "id": "04106f9c-d7a7-4ea4-82d6-a1c09cbadb59"
    },
    {
        "author": "鄒浩",
        "paragraphs": [
            "解衣盤礴寫梅真，一段風流墨外新。",
            "依約江南山谷裏，溪烟疏雨見精神。"
        ],
        "title": "仁老寄墨梅  其五",
        "id": "130434b7-017e-439b-a051-9be96b6e278e"
    },
    {
        "author": "鄒浩",
        "paragraphs": [
            "金張許史競東風，魏紫姚黄醉眼中。",
            "賓客貴人吾不預，獨將清韻照禪宮。"
        ],
        "title": "仁老寄墨梅  其六",
        "id": "de7fa02c-3fd1-462b-b96e-19beefd79f0c"
    },
    {
        "author": "鄒浩",
        "paragraphs": [
            "春晚晴光破雨回，閒將花軸傍簷開。",
            "爐烟細逐輕風散，疑是香隨梅處來。"
        ],
        "title": "仁老寄墨梅  其七",
        "id": "c8a49a6d-b45a-49da-867d-262dc7f81bce"
    },
    {
        "author": "鄒浩",
        "paragraphs": [
            "南華老子定相親，應問三湘放逐臣。",
            "爲報君恩似天地，不教重作嶺南人。"
        ],
        "title": "送僧慈願遊南華",
        "id": "620af6d9-a93f-49e1-89fd-e47f1bd1d5d3"
    },
    {
        "author": "鄒浩",
        "paragraphs": [
            "踏雪尋山亦自奇，歸來追想欲吟詩。",
            "孺人顧我忽然笑，却道君今休更痴。"
        ],
        "title": "冒雪渡江遊朝陽火星二巖既歸戲作",
        "id": "cc0fcf9e-d14d-44e2-96b6-439eee04a670"
    },
    {
        "author": "鄒浩",
        "paragraphs": [
            "閤門拜表賀君王，數載追陪鵷鷺行。",
            "鬱鬱匆匆又元日，望雲空斷九迴腸。"
        ],
        "title": "元日  其一",
        "id": "7b424c1b-4b36-422d-9864-d2fe545cb082"
    },
    {
        "author": "鄒浩",
        "paragraphs": [
            "斑衣爵躍爲親壽，歲歲年年兄弟同。",
            "今日瀟湘亦佳節，獨將無語對東風。"
        ],
        "title": "元日  其二",
        "id": "642556d2-f49d-44e8-8f35-e4e2c86f716f"
    },
    {
        "author": "鄒浩",
        "paragraphs": [
            "此身何物比儀形，風裏孤蓬水上萍。",
            "莫道南來無可績，爲誰扶出老人星。"
        ],
        "title": "元日  其三",
        "id": "fadf907a-2111-40d7-9035-1371f0d595af"
    },
    {
        "author": "鄒浩",
        "paragraphs": [
            "南來日日望新年，今日新年到眼前。",
            "笑語妻兒莫惆悵，即隨歸燕上歸船。"
        ],
        "title": "元日  其四",
        "id": "d1e4cba9-e4bd-4139-a01f-bcb16f85dfa0"
    },
    {
        "author": "鄒浩",
        "paragraphs": [
            "寒雪欻隨殘臈盡，暖風端逐早春回。",
            "人間無數芳菲眼，會見乾坤特地開。"
        ],
        "title": "元日  其五",
        "id": "7a64201e-e395-42a7-918b-8620248bd756"
    },
    {
        "author": "鄒浩",
        "paragraphs": [
            "紅梅閣下梅香動，青草湖邊草色新。",
            "鼓枻行將指歸路，倚欄猶得會鄉人。"
        ],
        "title": "元日  其六",
        "id": "84dafccc-edfc-43f5-bdd3-44c31688773b"
    },
    {
        "author": "鄒浩",
        "paragraphs": [
            "莫怪今朝雨不休，天工着意在年頭。",
            "塵埃浣滌須教盡，始得風光遍九州。"
        ],
        "title": "元日  其七",
        "id": "d41176ad-acc5-4c33-b5ef-ec65710e93a8"
    },
    {
        "author": "鄒浩",
        "paragraphs": [
            "版築何求終見起，金縢不辯自能開。",
            "君恩滉漾無邊際，解逐東風向我來。"
        ],
        "title": "元日  其八",
        "id": "6a320154-dcb6-4fc3-a999-e1fd75f03e5d"
    },
    {
        "author": "鄒浩",
        "paragraphs": [
            "鐘銘勳業今何在，土偶形容尚儼然。",
            "惟有老僧心不改，慇懃歌唄作三年。"
        ],
        "title": "悼范丞相  其一",
        "id": "283be6c4-9773-49a1-82b1-ba35fbe6fe7d"
    },
    {
        "author": "鄒浩",
        "paragraphs": [
            "公騎箕尾歸天去，我放江湖繼踵來。",
            "邂逅招提見遺像，尚疑東閤爲賢開。"
        ],
        "title": "悼范丞相  其二",
        "id": "e6cdfdcf-b3a9-4a1e-93d3-547ddbe3ff1b"
    },
    {
        "author": "鄒浩",
        "paragraphs": [
            "針芥相投有幾人，故人亭畔忽相親。",
            "四門開了無它事，笑倚瀟湘一片春。"
        ],
        "title": "贈祖澤長老",
        "id": "a3305b1f-4fd0-4bb6-98e0-c2063574f543"
    },
    {
        "author": "鄒浩",
        "paragraphs": [
            "要識漳州李秀才，無髭無髪惡追陪。",
            "如今熟也君知否，不獨江西有大梅。"
        ],
        "title": "戲澤老",
        "id": "e03f5d0a-e024-43df-af57-510b13df8298"
    },
    {
        "author": "鄒浩",
        "paragraphs": [
            "覿面相呈是此時，了無猶豫與狐疑。",
            "南山雲起北山雨，爵躍掉頭吾弗知。"
        ],
        "title": "次韻答澤老  其一",
        "id": "e3368593-fbd5-4f82-b6f1-351c5c012e0a"
    },
    {
        "author": "鄒浩",
        "paragraphs": [
            "高山不動白雲深，一炷香凝弄水沉。",
            "欲去復留誰會意，黄鸝枝上囀新音。"
        ],
        "title": "次韻答澤老  其二",
        "id": "d7edc0c6-e270-423d-a37c-87fba7fbeb42"
    },
    {
        "author": "鄒浩",
        "paragraphs": [
            "枝頭挑着祖師禪，走徧三千與大千。",
            "又被草鞋勾引去，善財遊處弄雲烟。"
        ],
        "title": "送澤長老往南方",
        "id": "1c6b6ed7-4f7e-477e-97df-9ae70958729c"
    },
    {
        "author": "鄒浩",
        "paragraphs": [
            "春色集簷楹，今朝興倍生。",
            "一樽誰與共，促駕有豪英。"
        ],
        "title": "招夢臣",
        "id": "8d6a6242-1b01-498b-a635-b2e4d1e7b36f"
    },
    {
        "author": "鄒浩",
        "paragraphs": [
            "昔侍先君官四明，往來皆向此中行。",
            "昊天欲報嗟何及，空對小屏無限情。"
        ],
        "title": "題仁老所畫枕屏  其一",
        "id": "b38d681a-f62b-44ad-9135-7582eb835542"
    },
    {
        "author": "鄒浩",
        "paragraphs": [
            "萬頃紅蕖照落暉，五雲門外賀家池。",
            "别來無復當時興，二十四年空自知。"
        ],
        "title": "題仁老所畫枕屏  其二",
        "id": "89cc6c13-dca9-45ee-afb5-c17f9322cbeb"
    },
    {
        "author": "鄒浩",
        "paragraphs": [
            "古堰横空舟楫回，曹娥江上候潮來。",
            "全家彌月寒光裏，日日鮮鱗醉潑醅。"
        ],
        "title": "題仁老所畫枕屏  其三",
        "id": "464393db-67fc-4480-87e5-409fbec7e4fe"
    },
    {
        "author": "鄒浩",
        "paragraphs": [
            "天華寺前維小舟，僧窗軒豁留清眸。",
            "平湖秋霽浄如鏡，時復輕輕飛白鷗。"
        ],
        "title": "題仁老所畫枕屏  其四",
        "id": "289a2663-ab18-446d-883b-12d321aad35e"
    },
    {
        "author": "鄒浩",
        "paragraphs": [
            "身在九疑麓，門當二水流。",
            "誰知剡中勝，朝夕助嬉遊。"
        ],
        "title": "題仁老所畫枕屏  其五",
        "id": "00f43cd9-3f05-4a49-831a-047852ba1acc"
    },
    {
        "author": "鄒浩",
        "paragraphs": [
            "南極星中見老人，祥光垂照喜生春。",
            "身如龜鶴心如石，進德功夫常日新。"
        ],
        "title": "柄生日",
        "id": "78e98fca-16a3-4126-b6e4-7792f65b2883"
    },
    {
        "author": "鄒浩",
        "paragraphs": [
            "叉手前來問我禪，我無言句與人傳。",
            "一盃茶罷抽身起，笑指長松直上天。"
        ],
        "title": "示愚溪守道山主",
        "id": "79aeecb8-e310-4bbc-aef3-521f950c870b"
    },
    {
        "author": "鄒浩",
        "paragraphs": [
            "三分春色一分空，莫負花前酒滿鍾。",
            "醉裏是非渾忘却，任它禪客自分宗。"
        ],
        "title": "次韻和李餘慶",
        "id": "dc7076f4-e978-4b58-9b3f-4fe21c5cc2dc"
    },
    {
        "author": "鄒浩",
        "paragraphs": [
            "心鏡圓明照不窮，晉公元自寶青銅。",
            "真人外景雖能睹，争識希夷造化功。"
        ],
        "title": "題仙居閣",
        "id": "dfd3eabd-8b69-4ef5-bb45-c0bac2703a36"
    },
    {
        "author": "鄒浩",
        "paragraphs": [
            "瀟湘之勝渺無窮，盡入西軒一覽中。",
            "須信高山巧方便，爲人别自有家風。"
        ],
        "title": "霞老於雲會堂後開小軒爲以覽勝名之因示短句",
        "id": "4cd99413-8bed-490b-bc90-e0a157931ca0"
    },
    {
        "author": "鄒浩",
        "paragraphs": [
            "鄰舍南來不得書，口傳消息到吾廬。",
            "白雲入望無休歇，何日斑衣奉版輿。"
        ],
        "title": "西鄰葛長源司錄到",
        "id": "d5067285-a468-46f3-bda2-b0daa9809c15"
    },
    {
        "author": "鄒浩",
        "paragraphs": [
            "老鴉聲裏度朝昏，凶吉由來我不分。",
            "惟有淵明心莫逆，一函經罷醉醺醺。"
        ],
        "title": "鴉鳴",
        "id": "9e6490e6-7bf1-4da7-9741-10f89a6aa5d4"
    },
    {
        "author": "鄒浩",
        "paragraphs": [
            "長折松枝爲麈尾，圓刳杉樹作茅菴。",
            "本來面目無人識，却許江山静處參。"
        ],
        "title": "偶書",
        "id": "c79cfbe0-dda7-4761-ba36-853e1b0f7021"
    },
    {
        "author": "鄒浩",
        "paragraphs": [
            "澹山形勢冠零陵，咫尺拘攣去未能。",
            "悵望煙霞今阻隔，尚期歸路一來登。"
        ],
        "title": "望澹山",
        "id": "bdf1f8d4-534a-40f6-a97b-285350e9ed70"
    },
    {
        "author": "鄒浩",
        "paragraphs": [
            "廣南東西四十州，瘴癘莫與新昭侔。",
            "我身多病亦知免，陛下仁同天地流。"
        ],
        "title": "移居昭州  其一",
        "id": "a44a99ea-020f-4076-ac58-913e92728a74"
    },
    {
        "author": "鄒浩",
        "paragraphs": [
            "日日聞人說桂州，桂州朝夕遂經由。",
            "自憐罪大當踰嶺，深荷皇恩不遠投。"
        ],
        "title": "移居昭州  其二",
        "id": "735d5424-ef26-44ac-9015-71541cfa5b02"
    },
    {
        "author": "鄒浩",
        "paragraphs": [
            "忠孝從來不兩全，兩無忠孝倍堪憐。",
            "自新有路君恩重，猶冀它時不愧天。"
        ],
        "title": "移居昭州  其三",
        "id": "d9289ab8-2dc9-404c-93d9-b4c7d931affe"
    },
    {
        "author": "鄒浩",
        "paragraphs": [
            "覽鏡朝來心自知，鼻端色動有光輝。",
            "鄉邦回首見歸路，已覺歡欣生綵衣。"
        ],
        "title": "覽鏡",
        "id": "f9d91d53-821d-430a-b35e-ea2634b6fcd3"
    },
    {
        "author": "鄒浩",
        "paragraphs": [
            "滿堂當日亦飛昇，金筍無根不復生。",
            "惟有明皇留輦處，至今雲霧半山横。"
        ],
        "title": "陳滿堂",
        "id": "936657f9-fd38-48ed-835d-a096b528f8d6"
    },
    {
        "author": "鄒浩",
        "paragraphs": [
            "長灘斗折轉城隅，激浪飛聲晝夜俱。",
            "猛訝龍驤带雷雨，緩疑仙會集笙竽。",
            "吟風古木那能和，弄影幽禽只自娱。",
            "我已無心到天籟，憑欄聊爲一踟蹰。"
        ],
        "title": "灘聲  其一",
        "id": "8b12fe08-98d5-4797-aeb5-2d47a8bb1b35"
    },
    {
        "author": "鄒浩",
        "paragraphs": [
            "洗耳何須潁水清，滛哇滌去有灘聲。",
            "宮商别奏天然曲，淡薄追還物外情。",
            "聊與沙鷗均至樂，謾同漁父引餘觥。",
            "箇中一拍誰人會，長嘯歸來煙霧生。"
        ],
        "title": "灘聲  其二",
        "id": "7a5bb964-33fe-46fc-8b28-921cfa88b037"
    },
    {
        "author": "鄒浩",
        "paragraphs": [
            "辟廱泮水舊先生，十五餘年經自横。",
            "今日傳聞試多士，尚疑身復任權衡。"
        ],
        "title": "聞州學補試",
        "id": "a8ca1dce-b8c5-4662-b14c-7ea2cb7187ef"
    },
    {
        "author": "鄒浩",
        "paragraphs": [
            "胸中雲夢向來寛，妙入微塵心更安。",
            "天北梧桐正鳴鳳，江東枳棘尚棲鸞。",
            "淵明可是忘三徑，下惠猶能仕小官。",
            "何日相從坐金粟，静聽飛雪灑琅玕。"
        ],
        "title": "懷詹成老",
        "id": "805117d4-b9d4-4f4b-bd92-0781bed2bed6"
    },
    {
        "author": "鄒浩",
        "paragraphs": [
            "平時咳唾落珠璣，未掌絲綸亦數奇。",
            "遠去天官空帳幄，中分淮水動旌旗。",
            "圜扉蕩滌民知免，列位搜揚士不遺。",
            "報國功成有餘日，也應回首念流離。"
        ],
        "title": "懷霍子侔",
        "id": "857d6f5f-e3a6-4aea-87bf-2732b758f136"
    },
    {
        "author": "鄒浩",
        "paragraphs": [
            "我别家時君在牀，後來南北兩相忘。",
            "直饒伏枕到新歲，也勝投身居瘴鄉。",
            "孤節未嘗交世俗，清貧何以度星霜。",
            "皇天默相誰窺得，看取它年吾道光。"
        ],
        "title": "懷何伯震",
        "id": "7315f48e-aeae-44a4-8667-bbb1fd6fc0aa"
    },
    {
        "author": "鄒浩",
        "paragraphs": [
            "年少東鄰新親家，奮然鱗鬛脱泥沙。",
            "傳聞昨者數時弊，想見邇來雙鬢華。",
            "局上光陰聊鬭馬，盃中意氣莫生蛇。",
            "江鱸已過河魨出，准擬從君烹荻芽。"
        ],
        "title": "懷張晉卿",
        "id": "d70bc42f-a204-424f-ad7c-3f36c0db4651"
    },
    {
        "author": "鄒浩",
        "paragraphs": [
            "遠託同門寄好音，夫君不改歲寒心。",
            "因思明月共千里，亦似家書抵萬金。",
            "美玉會開和氏璞，高山猶袐伯牙琴。",
            "真人訓誥知無爽，快我它時朋盍簪。"
        ],
        "title": "懷黄光暉",
        "id": "dab22649-78c5-4ac3-8b60-85b1ab9595a8"
    },
    {
        "author": "鄒浩",
        "paragraphs": [
            "門向山城静處開，更無一點舊塵埃。",
            "葛藤尚憶龍溪老，拄杖横擔便可來。"
        ],
        "title": "招澤老",
        "id": "cd164734-017b-48b1-bf08-3365785cc8a3"
    },
    {
        "author": "鄒浩",
        "paragraphs": [
            "長插雙釵低繫裙，手持青繖步如雲。",
            "忽然退傍芭蕉立，元是前頭逢伯君。"
        ],
        "title": "道傍婦",
        "id": "aa4fd2e1-b97d-45f6-aca0-f1a59d2d80bd"
    },
    {
        "author": "鄒浩",
        "paragraphs": [
            "青衫雖已被天恩，蹩躠難趨猶杜門。",
            "分手於今十箇月，寄書何事一無言。",
            "但勤藥餌寛吾母，休費心神接乃昆。",
            "我罪湔除歸有路，綵衣相與應篪塤。"
        ],
        "title": "懷至明弟",
        "id": "b23de376-1514-450a-b5ba-62d208284089"
    },
    {
        "author": "鄒浩",
        "paragraphs": [
            "機警如君亦可人，經營門戶不因循。",
            "須知孝友是爲政，莫歎功名難奮身。",
            "北塔杉松培萬本，東臯禾黍列千囷。",
            "爾兄倍覺歸來好，百事無爲只奉親。"
        ],
        "title": "懷至遠弟",
        "id": "0a18c12e-e8e0-42f4-af76-a44afa160193"
    },
    {
        "author": "鄒浩",
        "paragraphs": [
            "記得承天老古錐，呵呵拍手幾人知。",
            "年來飽飯應無數，門外小橋真可爲。",
            "浙右普瞻圓照塔，室中高掛建降師。",
            "我身雖竄心如昨，落筆猶能揮寺碑。"
        ],
        "title": "懷承天岑老",
        "id": "1e76b620-6fca-41e4-8cf4-6e5a3c6e688b"
    },
    {
        "author": "鄒浩",
        "paragraphs": [
            "淮海維揚第一流，三關齊透萬緣休。",
            "真心豈復隨灰劫，遺骨終然寄橘州。",
            "専爲流通深歎賞，莫相鈍置豁愁憂。",
            "覺來欲語無人聽，屋角熒熒空斗牛。"
        ],
        "title": "夢秦少游",
        "id": "f660dd3d-f348-43d4-9ddd-35cbc6b92f0c"
    },
    {
        "author": "鄒浩",
        "paragraphs": [
            "天地曾無一物遺，孤臣今許返庭闈。",
            "黄茅瘴裏抽身出，青草湖邊鼓棹歸。",
            "衣錦還鄉難並比，承顔稱壽倍光輝。",
            "恩深骨肉何由報，空有精誠貫紫微。"
        ],
        "title": "聞放歸田",
        "id": "56c7c08c-7275-4c3c-b641-2a69cc1b8c69"
    },
    {
        "author": "鄒浩",
        "paragraphs": [
            "誰道衡陽鴈即回，也傳書向嶺南來。",
            "故人得報皇恩至，約我同歸青眼開。",
            "爽有江湖清暑氣，豁無塵土溷靈臺。",
            "功曹法掾相隨處，邂逅追蹤真快哉。"
        ],
        "title": "寄曾敷文",
        "id": "248bee6b-2ba1-4089-9c52-71b399dbd48d"
    },
    {
        "author": "鄒浩",
        "paragraphs": [
            "八年之中三往迴，道人一意金石開。",
            "非干桑梓有分好，自是針芥無嫌猜。",
            "焚香說了四句偈，把手直上千尺臺。",
            "洞庭青草不我隔，東吳可歸歸去來。"
        ],
        "tags": [
            "洞庭湖"
        ],
        "title": "贈湘西琳老",
        "id": "0b5eead5-f319-4183-ab92-baba4d3c0bd3"
    },
    {
        "author": "鄒浩",
        "paragraphs": [
            "吾鄉魁選久蕭條，深喜高才偶聖朝。",
            "天子六龍飛紫極，狀元一鶚奮丹霄。",
            "拜親此日榮誰及，報國他時事更超。",
            "四海讙然重改觀，常州真是出英標。"
        ],
        "title": "聞霍仁仲唱名第一",
        "id": "5045c45b-e133-4efb-b285-d6c372a63413"
    },
    {
        "author": "鄒浩",
        "paragraphs": [
            "日日思歸今得歸，朝衣不着着斑衣。",
            "誰人得似鄒居士，跳出輪回無是非。"
        ],
        "title": "喜歸",
        "id": "e3e00853-ab21-4514-802d-863914a2236e"
    },
    {
        "author": "鄒浩",
        "paragraphs": [
            "不雨人憂旱，晨興忽沛然。",
            "早禾欣長王，炎瘴敢留連。",
            "氣象還豐歲，歌謠動樂川。",
            "皇恩亦如此，特放我歸田。"
        ],
        "title": "喜雨",
        "id": "2b997219-bbe9-462f-806f-f37568fdad37"
    },
    {
        "author": "鄒浩",
        "paragraphs": [
            "自作中都吏，道鄉難更居。",
            "今予返田里，就爾樂琴書。",
            "閉戶温生席，開窗涼滿裾。",
            "年來通物理，得計在淵魚。"
        ],
        "title": "將歸先寄道鄉",
        "id": "f18465f7-faf8-424a-ba7f-e18688df3f9d"
    },
    {
        "author": "鄒浩",
        "paragraphs": [
            "昨朝清露石，今日漲汀灣。",
            "翕受無邊水，流來有衆山。",
            "魚龍隨浪躍，鷗鷺掠波還。",
            "因念盈虛數，高樓一破顔。"
        ],
        "title": "川漲",
        "id": "e100a0f4-e0ba-42f3-8dfd-a33016e1a6e4"
    },
    {
        "author": "鄒浩",
        "paragraphs": [
            "何處飛來傍隱居，就中聲與衆禽殊。",
            "長拖緩轉嬌無力，一似汴孫吹畫烏。"
        ],
        "title": "山禽",
        "id": "16b7ecdd-743a-4810-84cf-0ee54bfcbc0a"
    },
    {
        "author": "鄒浩",
        "paragraphs": [
            "朝天坊裏朝天客，北去朝天已賜環。",
            "從此昭平夢不到，賸憑欄檻看青山。"
        ],
        "title": "憑欄",
        "id": "523e6497-68a1-449b-befb-273b0f871e93"
    },
    {
        "author": "鄒浩",
        "paragraphs": [
            "味如橄欖久方回，初苦終甘要得知。",
            "不但炎荒能已疾，携歸北地亦相宜。"
        ],
        "title": "修仁茶  其一",
        "id": "3f478502-00c2-49be-be4e-ce9850aa6f34"
    },
    {
        "author": "鄒浩",
        "paragraphs": [
            "嶺南州縣接湖南，處處烹煎極口談。",
            "北苑春芽雖絕品，不能消鬲禦煙嵐。"
        ],
        "title": "修仁茶  其二",
        "id": "ab9389ce-3e5e-42bf-bfd4-b4bb539cd5a0"
    },
    {
        "author": "鄒浩",
        "paragraphs": [
            "龍鳳新團出帝家，南人不顧自煎茶。",
            "夜光明月真投暗，悵望長安天一涯。"
        ],
        "title": "修仁茶  其三",
        "id": "8e89fbc3-6982-4e93-8b4e-dbcdf11216d7"
    },
    {
        "author": "鄒浩",
        "paragraphs": [
            "烏鵲每來簷外集，蛛絲時向眼邊明。",
            "心知有喜尋歸路，今日音書果見迎。"
        ],
        "title": "得家書",
        "id": "af66987b-2c7f-4cbe-8354-1c47c6e7aa81"
    },
    {
        "author": "鄒浩",
        "paragraphs": [
            "一封黄勑下天關，嶺表湖南釋舊跧。",
            "吏部回頭真可笑，拾遺作伴竟同還。",
            "張公洞裏花流水，揚子江邊雪滿山。",
            "更約家居多暇日，相從莫遣鬢毛斑。"
        ],
        "title": "又得敷文書",
        "id": "a1a4c94c-31ea-40d9-973d-c6b1bf0a7a75"
    },
    {
        "author": "鄒浩",
        "paragraphs": [
            "樂平主簿詹成老，平樂流人鄒至完。",
            "莫逆於心心古道，不知其異異時官。",
            "一觴一詠風光勝，無咎無譽世界寛。",
            "北陌東阡好歸去，幅巾藜杖永相安。"
        ],
        "title": "懷成老",
        "id": "c4dec058-7755-4348-a0ab-ad937de3c871"
    },
    {
        "author": "鄒浩",
        "paragraphs": [
            "平樂舂陵地接連，嶺南嶺北異風煙。",
            "罪分輕重當如此，坐阻聲容空自憐。",
            "天上恩書來有日，湖邊歸路約同船。",
            "東門取醉鄰居耳，已辦金魚當酒錢。"
        ],
        "title": "寄葛長源",
        "id": "9593b7e6-f1f3-496c-badf-f1e1b711f29b"
    },
    {
        "author": "鄒浩",
        "paragraphs": [
            "左轄諸郎朝散君，頃年於此岸綸巾。",
            "誰知還是風炎日，我亦來爲堂上人。",
            "菡蓞波澄端自倚，桄榔煙静幾番新。",
            "静中閲盡榮枯事，獨愛龍山萬古春。"
        ],
        "title": "静閲堂",
        "id": "0ba9294f-1629-44ea-a29b-95b7e0b308be"
    },
    {
        "author": "鄒浩",
        "paragraphs": [
            "異色殊形不可名，飛來飛去亦多情。",
            "只應知我歸期近，故傍書帷送好聲。"
        ],
        "title": "山禽",
        "id": "ff9d0656-562c-48ac-8f47-2085d1b2c2a9"
    },
    {
        "author": "鄒浩",
        "paragraphs": [
            "緩步隨山徑，横前得野塘。",
            "倚風荷展玉，带日鷺翹霜。",
            "霧歛都無瘴，天晴却自涼。",
            "搘笻愜新興，疑已到江鄉。"
        ],
        "title": "晚步",
        "id": "724fa70f-6c8a-4ba7-b363-1e39a2091765"
    },
    {
        "author": "鄒浩",
        "paragraphs": [
            "廊廟知心獨此公，夜來魂夢忽相通。",
            "密言新命非虚語，所以流傳四海中。"
        ],
        "title": "記夢",
        "id": "9fb36072-590e-4e28-9ef5-859f1464db1c"
    },
    {
        "author": "鄒浩",
        "paragraphs": [
            "天道無私果是非，斯人如鳳中人機。",
            "雄驚一矢從南落，雌領諸雛向北飛。",
            "且與龜龍爲伴侣，未應螻蟻損毛衣。",
            "吾皇致理肩虞舜，會見翺翔下德輝。"
        ],
        "title": "寄瑩中",
        "id": "f2aafea8-076d-4cb3-846d-719c6a5bda1e"
    },
    {
        "author": "鄒浩",
        "paragraphs": [
            "襟懷落落富經綸，造命奇窮道不伸。",
            "詩以百篇天上獻，身爲萬里幕中賓。",
            "每聽故老談風節，尚有遺文照水濱。",
            "聞說神遊已無礙，想經山頂亦逡巡。"
        ],
        "title": "讀丘濬寺丞天繪亭記",
        "id": "376ac9f5-6bf3-4877-bf2c-b506ac2a6855"
    },
    {
        "author": "鄒浩",
        "paragraphs": [
            "市門隱去不知年，蔽芾甘棠蔭樂川。",
            "五瘴作時雖不染，一篇留誡指其然。",
            "直須鏤版人皆與，庶使綿區病可痊。",
            "更有奇方公未說，上醫醫國許心傳。"
        ],
        "title": "讀龍圖梅公瘴說",
        "id": "7e6eeebd-ada6-4cf8-ad2d-16b54f032117"
    },
    {
        "author": "鄒浩",
        "paragraphs": [
            "臺陟蓮花見舊篇，追惟平昔倍凄然。",
            "初爲百里青衫短，晚按連城白髮鮮。",
            "東省聯裾驚昨夢，南宮分袂忽新阡。",
            "使公雖老猶無恙，只恐投荒更我先。"
        ],
        "title": "追感董敦逸夢授侍郎",
        "id": "5743f404-b3ec-4264-972d-ab2536f5db64"
    },
    {
        "author": "鄒浩",
        "paragraphs": [
            "前時遞角惟憂速，今日郵筒只恐遲。",
            "書到零陵長官處，掀然一笑有誰知。"
        ],
        "title": "寄零陵令朱君陟彦明推官",
        "id": "42bfcd0e-dfff-43a6-b824-d78c28d31534"
    },
    {
        "author": "鄒浩",
        "paragraphs": [
            "莫把形骸礙此心，此心真體杳難尋。",
            "太虚僅此一漚發，方寸能容萬象沉。",
            "無佛無人誰是我，不來不去妙常今。",
            "更須知有全提在，拄杖從横雲霧深。"
        ],
        "title": "偶書",
        "id": "20b939f6-3403-480c-b391-390cdfad1529"
    },
    {
        "author": "鄒浩",
        "paragraphs": [
            "朱明初啟節，分卦屬純乾。",
            "善積名門久，祥開淑質賢。",
            "柔儀應月呂，和氣集薫絃。",
            "奕世儒風藹，持家禮法傳。",
            "乘龍來配德，采藻助承先。",
            "姑耄勤朝乳，功餘繹舊編。",
            "卜鄰嚴子教，截髮盛賓筵。",
            "萱草欣多豫，鳲鳩詠不偏。",
            "鄉閭師肅穆，坤道信完全。",
            "自輟齊眉奉，尤於內典専。",
            "三車窺至喻，一笑悟真筌。",
            "榮辱忘區别，優游任衆緣。",
            "居常遵坦路，方寸湛澄淵。",
            "浩也端愚陋，身兮數仆顛。",
            "范滂蒙訓敕，夢得念慈憐。",
            "放逐清湘外，覉縻蒼桂邊。",
            "遙知今日燕，想見瑞爐煙。",
            "弟姪紛爲壽，親朋儼造前。",
            "焚香控南斗，極目望東阡。",
            "鸞鶴翔仙嶺，龜魚動樂川。",
            "安康符郡號，昌熾賦詩篇。",
            "計已聞消息，惟新獲洗湔。",
            "賜環叨霈澤，衣綵即歸田。",
            "省定深如志，生成實荷天。",
            "豈徒寛慮耳，必是倍歡然。",
            "雖阻隨行拜，猶勝避瘴眠。",
            "鵬摶九萬里，椿大八千年。",
            "就養逾曾晳，承顔繼閔騫。",
            "尚存誠意在，終冀夙心圓。",
            "永結老人好，星光盈紫躔。"
        ],
        "title": "母氏安康郡太君生日三十韻",
        "id": "90bb1887-7875-4d28-9c87-26931f48559c"
    },
    {
        "author": "鄒浩",
        "paragraphs": [
            "皇帝如天極至公，恩光來自大明宮。",
            "歸田實遂平生志，與汝難忘造化功。",
            "料得安康無限喜，信知理數莫能窮。",
            "吾今只候文書到，便挈囊衣迎北風。"
        ],
        "title": "寄蓬菜并示柄",
        "id": "a55d81a6-bd3e-4e38-9d4f-52441881dda0"
    },
    {
        "author": "鄒浩",
        "paragraphs": [
            "丹桂從來未發花，今年花發衆驚嗟。",
            "盈盈簇蓋真珠細，片片籠車美玉斜。",
            "閶闔携香燻席綺，嫦娥流影動窗紗。",
            "乾坤着意欣逢遇，收得風光向北誇。"
        ],
        "title": "桂花",
        "id": "2e8cb804-4aa2-4e5b-86ce-97cd71dcfeb1"
    },
    {
        "author": "鄒浩",
        "paragraphs": [
            "未解捐書常讀書，只緣炎瘴簡編疏。",
            "夜深螢火猶相勉，無數飛光照閤居。"
        ],
        "title": "螢火",
        "id": "e545e0c3-a427-46c1-aade-59babe766ce3"
    },
    {
        "author": "鄒浩",
        "paragraphs": [
            "仁者存心故不同，四時括子廣西東。",
            "蒙恩歸去雖無用，留作韋弦戒我躬。"
        ],
        "title": "廣南四時攝養括子",
        "id": "db594013-d07c-4d1e-8e64-5f91d6637b5f"
    },
    {
        "author": "鄒浩",
        "paragraphs": [
            "三竄湖南與嶺南，生涯破蕩孰能堪。",
            "歸田莫慮饑寒迫，眼下新來有卧蠶。"
        ],
        "title": "覽鏡",
        "id": "1e2e98e9-723e-4b71-867d-3875f28a601d"
    },
    {
        "author": "鄒浩",
        "paragraphs": [
            "巷僻門多掩，雞豚散不收。",
            "後先携衆士，笑語入汀洲。",
            "太尉廟前面，冠芝亭上頭。",
            "曠然無障礙，誰羨爾公侯。"
        ],
        "title": "追涼晚步邂逅張雲卿王文輔王子正三進士同行",
        "id": "9dc8ce3e-375a-40cc-87fc-bdd87a30d785"
    },
    {
        "author": "鄒浩",
        "paragraphs": [
            "發石誅茅古道邊，儒家清占静中天。",
            "數番雨水添塘水，滿目紅蓮間白蓮。",
            "望處蒼龍蟠遠嶽，坐來朱鷺舞祥烟。",
            "我心本在風塵表，偶此相羊更豁然。"
        ],
        "title": "過張雲卿所居",
        "id": "9485fe0d-b5f8-4a1c-9247-b1cbc1a6f5bb"
    },
    {
        "author": "鄒浩",
        "paragraphs": [
            "形影相隨向此居，柴門終日掩清虚。",
            "誰知盤礴高堂上，自與南華遊物初。"
        ],
        "title": "讀莊子  其一",
        "id": "6c056137-d1fe-4a4e-aa0c-a3a0c366393c"
    },
    {
        "author": "鄒浩",
        "paragraphs": [
            "萬物同爲一體真，體真誰復見陳新。",
            "今吾故我强名耳，莫逆於心得此人。"
        ],
        "title": "讀莊子  其二",
        "id": "43f578a9-6d42-486b-91cc-b593105d2114"
    },
    {
        "author": "鄒浩",
        "paragraphs": [
            "簡在天心世所知，賜環欣與我同歸。",
            "耦耕曩已神先受，追路今休詠式微。",
            "洗脚上船無昨夢，舉頭見日有祥輝。",
            "扶搖本自南溟起，只恐難淹九萬飛。"
        ],
        "title": "喜聞瑩中同預歸田之數",
        "id": "45433855-0454-480b-9fea-748e8eea4a6e"
    },
    {
        "author": "鄒浩",
        "paragraphs": [
            "不知覺夢不知憂，物與心冥事事休。",
            "此是道人真境界，西家分得亦同遊。"
        ],
        "title": "栩栩軒",
        "id": "511b394e-794f-42a3-9963-8a1b02df58e7"
    },
    {
        "author": "鄒浩",
        "paragraphs": [
            "疋馬來過笑且言，廉州象郡亦同還。",
            "今朝敕了明朝下，盡是君王獨斷間。"
        ],
        "title": "夢曾存之見過  其一",
        "id": "00af6e74-43ca-4146-9fec-05d083021fc6"
    },
    {
        "author": "鄒浩",
        "paragraphs": [
            "衡陽深賴帝憐之，論者雖多不遠移。",
            "一日一書誰管得，人生傾倒在相知。"
        ],
        "title": "夢曾存之見過  其二",
        "id": "119a66b0-d049-43a3-a775-a7d355e81e13"
    },
    {
        "author": "鄒浩",
        "paragraphs": [
            "同時廢逐十餘人，我是丹書第一名。",
            "方向嶺邊思往咎，忽蒙天上許歸耕。",
            "諸公想亦茅連茹，此日宜皆水濯纓。",
            "覆載恩深力圖報，從今尤在罄精誠。"
        ],
        "title": "聞歸田之命懷同廢諸公",
        "id": "e835c003-30b8-4651-a556-8d65193d1c7c"
    },
    {
        "author": "鄒浩",
        "paragraphs": [
            "荷花荷葉滿池塘，柄柄搖風作晚涼。",
            "忽憶新開湖裏過，遶船終日送清香。"
        ],
        "title": "池上",
        "id": "746216ac-132f-4cfe-b0f0-719133b8c384"
    },
    {
        "author": "鄒浩",
        "paragraphs": [
            "杖屨追隨陟杳冥，無邊勝景集孤亭。",
            "解衣自若誰爲史，造物難窮巧賦形。",
            "展拓二儀成縞素，均調一氣作丹青。",
            "會將斷取山川手，卷入中州挂戶庭。"
        ],
        "title": "留題天繪亭",
        "id": "9ea1606c-4104-4ce7-b606-21d0f9262243"
    },
    {
        "author": "鄒浩",
        "paragraphs": [
            "大如青菜小如烏，色亦蒼然二者俱。",
            "嗣歲不惟催布穀，可人尤是勸提壺。",
            "巧兼琴弄端誰使，追得年光賴爾呼。",
            "萱草堂高欣屬耳，筠籠隨我入東吳。"
        ],
        "title": "山鶘",
        "id": "027cd952-35ca-455e-b674-7d66421f5a69"
    },
    {
        "author": "鄒浩",
        "paragraphs": [
            "我命還須我自推，細微休更問蓍龜。",
            "枯莖朽骨猶能兆，豈有靈臺不了知。"
        ],
        "title": "遣感",
        "id": "775df939-0769-431e-b23b-3a28d2687535"
    },
    {
        "author": "鄒浩",
        "paragraphs": [
            "畏人常是襲人間，人不能傷自往還。",
            "争似鸞凰在寥廓，更無塵慮杳難攀。"
        ],
        "title": "鷾鴯",
        "id": "836aa9d7-1a53-4208-87ba-6b2660fe85e2"
    },
    {
        "author": "鄒浩",
        "paragraphs": [
            "吾皇恭己奉三無，大赦敷天孰向隅。",
            "自顧歸田夙遭遇，與人同慶倍歡呼。"
        ],
        "title": "觀赦文",
        "id": "517d475e-39f8-45b5-850e-b57dd45acb78"
    },
    {
        "author": "鄒浩",
        "paragraphs": [
            "不因投竄抵昭平，争得相逢一笑親。",
            "塵裏妙空居士室，琴邊聊見宰官身。",
            "周顒尚以妻爲累，元亮惟知隱是真。",
            "莫逆于心更何語，撥開船子過牢津。"
        ],
        "title": "留别元老",
        "id": "39ad2b6e-8c79-48fe-95ae-38569d107d0a"
    },
    {
        "author": "鄒浩",
        "paragraphs": [
            "去年端午尚京居，骨肉團欒奉板輿。",
            "今日菖蒲還薦酒，猶於嶺表待文書。"
        ],
        "title": "偶書",
        "id": "f0681137-7984-42dc-8429-51876e86a68f"
    },
    {
        "author": "鄒浩",
        "paragraphs": [
            "水糰糉子恰登門，白酒持來更滿樽。",
            "節物人情總堪醉，况歸田里已承恩。"
        ],
        "title": "重午王文輔送米食張雲卿送新酒來因成絕句",
        "id": "0b87584a-7bb5-4987-b9f2-0297da3c0f75"
    },
    {
        "author": "鄒浩",
        "paragraphs": [
            "坊村一處一龍船，擘浪飛橈鬭欲先。",
            "要識晚來誰勝捷，但聽歌吹鼓聲喧。"
        ],
        "title": "競渡",
        "id": "87fbebaa-8576-4b39-8a8e-3e7d5b52e3e4"
    },
    {
        "author": "鄒浩",
        "paragraphs": [
            "卧龍前約竟悠悠，依舊淮南笑不休。",
            "落髮出家成往事，從僧還俗愜新謀。",
            "未嘗異也誰燕越，相與呼之任馬牛。",
            "一滴曹溪好消息，爲君船子下揚州。"
        ],
        "title": "寄俞清老",
        "id": "ab261e73-0aee-49fc-baf5-0991e7665cab"
    },
    {
        "author": "鄒浩",
        "paragraphs": [
            "蓮華千葉滿前開，斷取應從妙喜來。",
            "色带日光飛縹緲，香乘風力轉徘徊。",
            "休尋物外菴羅果，且進池邊鸚鵡杯。",
            "一笑真能契無染，不妨遊戲挾霆雷。"
        ],
        "title": "夢立求軒名以其面蓮池十許頃名之曰妙喜軒",
        "id": "a7c04d2f-6468-4842-a7bf-f5ef8c6128dc"
    },
    {
        "author": "鄒浩",
        "paragraphs": [
            "白晝談禪木上座，清宵同夢竹夫人。",
            "此心莫逆仙宮下，一片乾坤特地新。"
        ],
        "title": "偶書",
        "id": "62550e2c-fe4c-45b9-ab34-9108a45279b4"
    },
    {
        "author": "鄒浩",
        "paragraphs": [
            "道人新自象州來，殿院從容得屢陪。",
            "坐上拆書歸有日，愁容忽作笑顔開。"
        ],
        "title": "王道人云彦和得報有歸田之命",
        "id": "ca5c32f2-4ac9-42e3-a2b7-38a89ad822df"
    },
    {
        "author": "鄒浩",
        "paragraphs": [
            "至化無私被遠方，漁樵誰不似顛狂。",
            "得錢沽酒争酬酢，執手高歌入醉鄉。"
        ],
        "title": "醉者",
        "id": "d192e93d-d065-400a-b2cb-cb0fc06ab1a3"
    },
    {
        "author": "鄒浩",
        "paragraphs": [
            "視人所不窺，修人所不爲。",
            "奉以無愧怍，商丘是吾師。"
        ],
        "title": "商丘",
        "id": "efcc38c0-8982-4aa5-a848-2611d899ab3a"
    },
    {
        "author": "鄒浩",
        "paragraphs": [
            "工部云亡幾百年，精誠如在有遺編。",
            "筆追六義回千古，名薄三光亘九天。",
            "師法周流寰海內，祠堂落寞楚江邊。",
            "長官風化尊賢急，想見丹青復煥然。"
        ],
        "title": "勉祖道修子美祠堂",
        "id": "617a806a-c51c-4731-9cd6-234cfc3b6319"
    },
    {
        "author": "鄒浩",
        "paragraphs": [
            "解船東下出都門，倐已彌年詎可論。",
            "聖主只應憐舊物，歸歟朝夕被深恩。"
        ],
        "title": "追思去歲今日出京有作",
        "id": "ae3d3c3a-500d-4a6b-bd61-abf3b5d5edc7"
    },
    {
        "author": "鄒浩",
        "paragraphs": [
            "時時飛雨作清涼，六月南方似北方。",
            "閣上獨居無一事，韋編聊復到羲皇。"
        ],
        "title": "讀易",
        "id": "4e54e78a-795f-4bff-91d2-500a6cddbc3a"
    },
    {
        "author": "鄒浩",
        "paragraphs": [
            "白髮倚門無限情，江湖渺渺秋欲生。",
            "回船捩柁見歸路，天道無私憐汝誠。"
        ],
        "title": "偶書",
        "id": "616a19dc-c749-44bd-97c7-2a25b20950c0"
    },
    {
        "author": "鄒浩",
        "paragraphs": [
            "仙宮嶺下來仙閣，太守更名爲我來。",
            "來既有時歸有日，泠然從此御風回。"
        ],
        "title": "王氏閣舊名拾青郡守王藻以余寓居易名來仙",
        "id": "f248d3f1-5835-4715-b47a-6fe9427cf387"
    },
    {
        "author": "鄒浩",
        "paragraphs": [
            "形影相隨甫半年，皇恩今日放歸田。",
            "回頭一夢驚初覺，敢把窮通更問天。"
        ],
        "title": "偶書  其一",
        "id": "a8ae4594-0b58-4d88-a20c-941f51007894"
    },
    {
        "author": "鄒浩",
        "paragraphs": [
            "阻奉晨昏寧孝子，竄投荒遠豈忠臣。",
            "今朝恩放歸田去，留得遺蹤警後人。"
        ],
        "title": "偶書  其二",
        "id": "f299415e-e076-4069-bc8c-0b0e9345c008"
    },
    {
        "author": "鄒浩",
        "paragraphs": [
            "水北摘禾將欲了，水南發瘴已皆安。",
            "憣然回指瀟湘去，感激天恩分外寛。"
        ],
        "title": "喜書",
        "id": "d426470f-2e49-49e1-9675-3975e8f1495a"
    },
    {
        "author": "鄒浩",
        "paragraphs": [
            "卜筮俱言七月嘉，夜來魂夢更高華。",
            "此生豈復公卿望，惟喜斑衣早到家。"
        ],
        "title": "記夢",
        "id": "5539dd21-6c3c-4c3c-94d5-01f2678f80e7"
    },
    {
        "author": "鄒浩",
        "paragraphs": [
            "逆行天莫測，雉作瀆中經。",
            "漚滅風前質，蓮開火後形。",
            "鉢盂殘蜜白，爐竈冷煙清。",
            "空有誰家曲，人間得細聽。"
        ],
        "title": "聞仲殊長老化去甚異",
        "id": "9a57cd47-8c78-40be-8b52-96554f4f6cd2"
    },
    {
        "author": "鄒浩",
        "paragraphs": [
            "去年今日别庭闈，回首庭闈未得歸。",
            "天道人心會相契，歸歟行即被恩輝。"
        ],
        "title": "感懷",
        "id": "5a1db3a1-a46b-4e09-b8f5-a8c40f43c7ba"
    },
    {
        "author": "鄒浩",
        "paragraphs": [
            "颿出丹陽恰一年，江湖陳跡慨茫然。",
            "明明歸路留雙目，只候恩書下九天。"
        ],
        "title": "追懷去年今日舟離潤州有作",
        "id": "36502100-0c01-4013-9ab0-4ef4a240df9d"
    },
    {
        "author": "鄒浩",
        "paragraphs": [
            "好學顔淵怒不遷，犯而不校古稱賢。",
            "伊予物觸心猶動，空撫陳編倍赧然。"
        ],
        "title": "自歎",
        "id": "f4cc0b82-ace9-4be2-a608-34cdac260152"
    },
    {
        "author": "鄒浩",
        "paragraphs": [
            "疏籬詰曲巧依山，洞徹柴門氣象還。",
            "恩釋覉留應有日，故先通路指鄉關。"
        ],
        "title": "主人忽來夾徑修籬",
        "id": "7b021401-66a3-4b19-a698-f6ea6f039dfa"
    },
    {
        "author": "鄒浩",
        "paragraphs": [
            "昭平八月稻禾風，吹盡浮雲露碧空。",
            "日月從今無障礙，光明照我入天中。"
        ],
        "title": "大風累日不止",
        "id": "192cd83e-cc52-49c7-9690-91ce7e448343"
    }
]