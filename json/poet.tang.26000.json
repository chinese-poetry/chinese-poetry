[
    {
        "author": "鮑溶",
        "paragraphs": [
            "冬日誠可愛，不如夜漏多。",
            "幸君霜露裏，車馬犯寒過。",
            "學耕不逢年，稂莠敗黍禾。",
            "豈唯親賓散，鳥鼠移巢窠。",
            "獨見青松心，凌霜庇柔蘿。",
            "壯日賤若此，留恩意如何。",
            "因憶古丈夫，一言重山河。",
            "臨風彈楚劒，爲子奏燕歌。"
        ],
        "title": "冬夜荅客",
        "id": "d99450f4-44d1-4741-b219-ad93d4c39a9f"
    },
    {
        "author": "鮑溶",
        "paragraphs": [
            "浮客倦長道，秋深夜如年。",
            "久行惜日月，常起雞鳴前。",
            "夕計今日程，息車在苕川。",
            "霜中水南寺，金磬泠泠然。",
            "疇昔此林下，歸心巢頂禪。",
            "身依寤昏寐，智月生虛圓。",
            "羈旅違我程，去留難雙全。",
            "觀身話往事，如夢遊青天。",
            "明發止賓從，寄聲琴上弦。",
            "聊書越人意，此曲名思仙。"
        ],
        "title": "宿吳興道中苕村",
        "id": "64d15b1f-3020-42cd-88bb-ff93302ca1e3"
    },
    {
        "author": "鮑溶",
        "paragraphs": [
            "流水爲我鄉，扁舟爲我宅。",
            "二毛去天遠，幾日人間客。",
            "曈曈銜山景，渺渺翔雲迹。",
            "從時無定心，病處不煖席。",
            "煩君問岐路，爲我生悽慽。",
            "百年衣食身，未死皆有役。",
            "曾傷無遺嗣，縱有復何益。",
            "終古北邙山，樵人賣松栢。"
        ],
        "title": "代楚老酬主人",
        "id": "ffb0c135-98b7-4108-98d6-b2b8c7ead862"
    },
    {
        "author": "鮑溶",
        "paragraphs": [
            "煙蕪歌風臺，此是赤帝鄉。",
            "赤帝今已矣，大風邈淒涼。",
            "惟昔仗孤劒，十年朝八荒。",
            "人言生處樂，萬乘巡東方。",
            "高臺何巍巍，行殿起中央。",
            "興言萬代事，四坐沾衣裳。",
            "我爲異代臣，酌水祀先王。",
            "撫事復懷昔，臨風獨彷徨。"
        ],
        "title": "沛中懷古",
        "id": "94984e1f-fc1c-4929-a9d3-9076382a0f0e"
    },
    {
        "author": "鮑溶",
        "paragraphs": [
            "別地泰華陰，孤亭潼關口。",
            "夏日可畏時，望山易遲久。",
            "暫因車馬倦，一逐雲先後。",
            "碧霞氣爭寒，黃鳥相語誘。",
            "三峰多異態，逈舉仙人手。",
            "天晴捧日輪，月夕弄星斗。",
            "幽疑白帝近，明見黃河走。",
            "遠心不期來，真境非吾有。",
            "鳥鳴草木下，日息天地右。",
            "躑躅因風松，青冥謝仙叟。",
            "不知無聲淚，中感一顏厚。",
            "青霄上何階，別劒空朗扣。",
            "故鄉此關外，身與名相守。",
            "跡比斷根蓬，憂如長飲酒。",
            "生離抱多恨，方寸安可受。",
            "咫尺岐路分，蒼煙蔽回首。"
        ],
        "tags": [
            "黄河"
        ],
        "title": "夏日華山別韓博士愈",
        "id": "ce421446-8c4c-4e75-9c0d-b89b565057c8"
    },
    {
        "author": "鮑溶",
        "paragraphs": [
            "湛湛琴前酒，期自賞青春。",
            "胡爲緘笑語，深念不思身。",
            "寂寂花舞多，嚶嚶鳥言頻。",
            "心悲兄弟遠，願見相似人。",
            "江界田土卑，競來東作勤。",
            "歲寒虛盡力，家外無強親。",
            "杳窅青雲望，無途同苦辛。"
        ],
        "title": "春日言懷",
        "id": "96e17da6-0e57-41c3-835a-eda786ed4948"
    },
    {
        "author": "鮑溶",
        "paragraphs": [
            "堯澤潤天下，許由心不知。",
            "真風存綿緜，常與達者期。",
            "有道吾不仕，有生吾不欺。",
            "澹然靈府中，獨見太古時。",
            "地脈發醴泉，巖根生靈芝。",
            "天文若通會，星影應離離。",
            "亭亭傅氏巖，何獨萬古思。"
        ],
        "title": "題吳徵君巖居",
        "id": "bdd09b97-63cc-41db-9fc7-71187e05f3c5"
    },
    {
        "author": "鮑溶",
        "paragraphs": [
            "硠硠雲溪裏，翠竹和雲生。",
            "古泉積澗深，竦竦如刻成。",
            "楚客臥雲老，世間無姓名。",
            "因茲千畝業，以代雙牛耕。",
            "亂林不可留，寸莖不可輕。",
            "風煖鬬出地，仰齊故年莖。",
            "幽室結白茅，密葉羅衆清。",
            "照水寒澹蕩，對山綠崢嶸。",
            "蒼松含古貌，秋桂儼白英。",
            "相看受天風，深夜戛擊聲。"
        ],
        "title": "雲溪竹園翁",
        "id": "b1603aba-6ded-4262-b4de-cb78a2d34bc1"
    },
    {
        "author": "鮑溶",
        "paragraphs": [
            "朝草天子奏，夜語思憂琴。",
            "因聲含香氣，其韻流水音。",
            "仙樂朱鳳意，靈芝紫鸞心。",
            "翻然遠求友，豈獨雙歸林。",
            "松吹暑中冷，星花池上深。",
            "倘俾有聲樂，請以絲和金。"
        ],
        "title": "竊覽都官李郎中和李舍人益酬張舍人弘靜夏夜寓直思聞雅琴見寄",
        "id": "b166a3e0-2841-4222-b1dd-a539469ae9e8"
    },
    {
        "author": "鮑溶",
        "paragraphs": [
            "殷殷生念厚，戚戚勞者多。",
            "二時晝夜等，百歲詎幾何。",
            "日下文翰苑，側身識經過。",
            "千慮恐一失，翔陽已蹉跎。",
            "臨觴翦衆憂，靜寄絲桐歌。",
            "思歸繞十指，五聲不相和。",
            "暮天還巢翼，明日隕葉柯。",
            "高謝巖谷人，鹿衣帶女蘿。",
            "生不去親愛，浮名若風波。",
            "誰令不及此，親愛隔山河。"
        ],
        "title": "長安言懷",
        "id": "217ae2f8-826f-4e98-b040-b32f8b4beb89"
    },
    {
        "author": "鮑溶",
        "paragraphs": [
            "胡風吹鴈翼，遠別無人鄉。",
            "君近鴈來處，幾迴斷君腸。",
            "昔奉千日書，撫心怨星霜。",
            "無書又千日，世路重茫茫。",
            "燕國有佳麗，蛾眉富春光。",
            "自然君歸晚，花落君空堂。",
            "君其若不然，歲晚雙鴛鴦。"
        ],
        "title": "秋思三首 一",
        "id": "8015b5a1-8d4b-4ec0-bbe2-87e908811dcb"
    },
    {
        "author": "鮑溶",
        "paragraphs": [
            "顧兔蝕殘月，幽光不如星。",
            "女兒晚事夫，顏色同秋螢。",
            "秋日邊馬思，武夫不遑寧。",
            "燕歌易水怨，劒舞蛟龍腥。",
            "風折連枝樹，水翻無蔕萍。",
            "立身多門戶，何必燕山銘。",
            "生世不如鳥，雙雙比翼翎。"
        ],
        "title": "秋思三首 二",
        "id": "06378852-e29a-4f92-8658-072008c95de4"
    },
    {
        "author": "鮑溶",
        "paragraphs": [
            "季秋天地閑，萬物生意足。",
            "我憂長於生，安得及草木。",
            "試從古人願，致酒歌秉燭。",
            "燕趙皆世人，詎能長似玉。",
            "俯憐老期近，仰視日車速。",
            "蕭颯御風君，魂夢願相逐。",
            "百年夜銷半，端爲垂纓束。"
        ],
        "title": "秋思三首 三",
        "id": "700b3179-7f9f-4ebd-8d54-d110e2ed95c7"
    },
    {
        "author": "鮑溶",
        "paragraphs": [
            "南國春早煖，渚蒲正月生。",
            "東風吹鴈心，上下和樂聲。",
            "繞水半空去，拂雲偕相迎。",
            "如防失羣怨，預有侵夜驚。",
            "渺邈天外影，支離塞中鶯。",
            "自顧摧頹羽，偏感南北情。",
            "乍甘煙霧勞，不顧龍沙榮。",
            "雖樂未歸意，終不能自鳴。",
            "喜去春月滿，歸來秋風清。",
            "啼餘碧窗夢，望斷陰山行。",
            "不及瑤𥯅燕，寄身金宮楹。"
        ],
        "title": "歸鴈",
        "id": "070090be-0d2a-4832-83a7-5f1be7dad755"
    },
    {
        "author": "鮑溶",
        "paragraphs": [
            "山上涼雲收，日斜川風止。",
            "娥皇五十弦，秋深漢江水。",
            "初因無象外，牽感百憂裏。",
            "霜露結瑤華，煙波勞玉指。",
            "將隨落葉去，又繞疎蘋起。",
            "哀響雲合來，清餘桐半死。",
            "女顏萬歲後，豈復嬋娟子。",
            "不道神無悲，那能久如此。",
            "魂魄無不之，九山徒相似。",
            "沒沒竟不從，唯傷遠人耳。",
            "斑斑淚篁下，恐有學瑟鬼。"
        ],
        "title": "悲湘靈",
        "id": "3cc8b077-25e6-43f8-a503-894a8802a87c"
    },
    {
        "author": "鮑溶",
        "paragraphs": [
            "高蟬旦夕唳，景物浮涼氣。",
            "木葉漸驚年，錦字因絡緯。",
            "稍斷當窗夢，更悽臨水意。",
            "清香筍蒂風，曉露蓮花淚。",
            "餘引未全歇，凝悲尋迥至。",
            "星井欲望河，月扇看藏笥。",
            "誰念因聲感，放歌寫人事。"
        ],
        "title": "聞蟬",
        "id": "60756730-3848-49de-a9fb-a55b7785e89f"
    },
    {
        "author": "鮑溶",
        "paragraphs": [
            "清砧擊霜天外發，楚僧期到石上月。",
            "寒峯深虛獨遶盡，夜水淺急不可越。",
            "窅機冥智難思量，無盡性月如空王。",
            "眼界行處不著我，天花下來惟有香。"
        ],
        "title": "懷幽期",
        "id": "25e1e4f6-728f-44ac-a428-2b4c528a0709"
    },
    {
        "author": "鮑溶",
        "paragraphs": [
            "琴仙人，得仙去。",
            "萬古釣龍空有處，我持曲鉤思白魚。",
            "仙溪綠盡含空虛，天鈞蹤跡無遺餘。",
            "燒香寄影在巖樹，東禮海日雞鳴初。"
        ],
        "title": "思琴高",
        "id": "de48135c-2fb4-4922-9961-24d5d74c73f5"
    },
    {
        "author": "鮑溶",
        "paragraphs": [
            "嬋娟春盡暮心秋，鄰里同年半白頭。",
            "爲問蓬萊近消息，海波平靜好東遊。"
        ],
        "title": "得儲道士書",
        "id": "a16583ef-9846-4dea-b231-8d6d5f0ce719"
    },
    {
        "author": "鮑溶",
        "paragraphs": [
            "九衢金吾夜行行，上宮玉漏遙分明。",
            "霜飆乘陰掃地起，旅鴻迷雪遶枕聲。",
            "遠人歸夢既不成，留家惜夜歡心發。",
            "羅幕畫堂深皎潔，蘭煙對酒客幾人。",
            "獸火揚光二三月，細腰楚姬絲竹間。",
            "白紵長袖歌閑閑，豈識苦寒損朱顏。"
        ],
        "title": "寒夜吟",
        "id": "5a45b3fa-7b2e-49ca-9688-e6453d369971"
    },
    {
        "author": "鮑溶",
        "paragraphs": [
            "弄舟朅來南塘水，荷葉映身摘蓮子。",
            "暑衣清淨鴛鴦喜，作浪舞花驚不起。",
            "殷勤護惜纖纖指，水菱初熟多新刺。"
        ],
        "title": "採蓮曲二首 一",
        "id": "8b468e53-fb77-4fb6-a080-af4e434c56c2"
    },
    {
        "author": "鮑溶",
        "paragraphs": [
            "採蓮朅來水無風，蓮潭如鑑松如龍。",
            "夏衫短袖交斜紅，豔歌笑鬬新芙蓉。"
        ],
        "title": "採蓮曲二首 二",
        "id": "1cfa1be4-5878-491a-9184-2e763b81e0dd"
    },
    {
        "author": "鮑溶",
        "paragraphs": [
            "鳳皇城南玉山高，石腳聳立爭雄豪。",
            "攢峯胎玉氣色潤，百泉透雲流不盡。",
            "萬古分明對眼開，五煙窈窕呈祥近。",
            "有客師事金身仙，用金買得山中田。",
            "閑開玉水灌芝草，靜醉天酒松間眠。",
            "心期南溟萬里外，出山幾遇光陰改。",
            "水玉丁東不可聞，冰華皎潔應如待。",
            "秋風引吾歌去來，玉山綵翠遙相催。",
            "殷勤千樹玉山頂，碧洞寥寥寒錦苔。"
        ],
        "title": "玉山謠奉送王隱者",
        "id": "3fb0c4cf-8ed3-4550-a1d1-3c97933cbecc"
    },
    {
        "author": "鮑溶",
        "paragraphs": [
            "北風送微寒，徒侶勤遠征。",
            "憂人席不煖，殘月馬上明。",
            "飄飄岐路間，長見日初生。",
            "重嶂曉色淺，疎猨寒啼清。",
            "人間多岐路，常恐終身行。",
            "回見四方人，車輪無留聲。",
            "空谷亦堪隱，下田非嬾耕。",
            "古人有遺訓，飽食非親榮。",
            "我生禮義鄉，少小見太平。",
            "聖賢猶羈旅，況復非其名。"
        ],
        "title": "岐路",
        "id": "e2a44cb0-517b-4df3-8b37-93918d564fa9"
    },
    {
        "author": "鮑溶",
        "paragraphs": [
            "隴頭水，千古不堪聞。",
            "生歸蘇屬國，死別李將軍。",
            "細響風凋草，清哀雁落雲。"
        ],
        "title": "隴頭水",
        "id": "52096ef9-671a-4ef5-833e-d8a1bee9d476"
    },
    {
        "author": "鮑溶",
        "paragraphs": [
            "黃昏潮落南沙明，月光涵沙秋雪清。",
            "水文不上煙不蕩，平平玉田冷空曠。"
        ],
        "title": "沙上月",
        "id": "a2450017-58c1-4504-bc6b-6d471c06890e"
    },
    {
        "author": "鮑溶",
        "paragraphs": [
            "細柳連營石壍牢，平安狼火赤星高。",
            "巖雲入角雕龍爽，寒日搖旗畫獸豪。",
            "搜伏雄兒欺魍魎，射聲遊騎怯分毫。",
            "聖人唯有河[湟]恨，寰海無虞在一勞。"
        ],
        "title": "贈李黯將軍",
        "id": "05b286e2-832c-4d1f-a8cb-2574106041cd"
    },
    {
        "author": "鮑溶",
        "paragraphs": [
            "人日春風綻早梅，謝家兄弟看花來。",
            "吳姬對客歌千曲，秦女留人酒百杯。",
            "絲柳向空輕婉轉，玉山看日漸裴回。",
            "流光易去歡難得，莫厭頻頻上此臺。"
        ],
        "title": "人日陪宣州范中丞傳正與范侍御宴",
        "id": "2c66b7a4-bfa9-47a1-a650-0a79ba8effab"
    },
    {
        "author": "鮑溶",
        "paragraphs": [
            "古鑑含靈氣象和，蛟龍盤鼻護金波。",
            "隱山道士未曾識，負局先生不敢磨。",
            "曾向春窗分綽約，誤迴秋水照蹉跎。",
            "世間縱有應難比，十斛明珠酬未多。"
        ],
        "title": "古鑑",
        "id": "9470f560-4dd8-49f4-bd8d-43f70485a5bb"
    },
    {
        "author": "鮑溶",
        "paragraphs": [
            "聖母祠堂藥樹香，邑君承命薦椒漿。",
            "風雲大感精神地，雷雨頻過父母鄉。",
            "盡日一川侵草綠，迴車二麥遶山黃。",
            "野人久會神仙事，敢奏歌鍾慶萬箱。"
        ],
        "title": "送王煉師",
        "id": "b5eef8f7-e63c-4ba9-9f0b-896f85dbb2fa"
    },
    {
        "author": "鮑溶",
        "paragraphs": [
            "去年八月此佳辰，池上閑閑四五人。",
            "久行月影愁迷夢，誤入華光笑認春。",
            "一與清風上芸閣，再期秋雨過龍津。",
            "今年此日何由見，蓬戶蕭條對病身。"
        ],
        "title": "寄張十七校書李仁行秀才",
        "id": "de5778f4-dfe8-40b6-bfc3-1f2fe19b3e9e"
    },
    {
        "author": "鮑溶",
        "paragraphs": [
            "青門珮蘭客，淮水誓風流。",
            "名在鄉書貢，心期月殿遊。",
            "平沙大河急，細雨二陵秋。",
            "感此添離恨，年光不少留。"
        ],
        "title": "送王損之秀才赴舉",
        "id": "f7390b5b-8957-4923-992d-e6bdff4bba80"
    },
    {
        "author": "鮑溶",
        "paragraphs": [
            "團團銅鏡似潭水，心愛玉顏私自親。",
            "一經離別少年改，難與清光相見新。"
        ],
        "title": "舊鏡",
        "id": "c1f7d8aa-6128-4e64-bbcb-1ef58da7cdff"
    },
    {
        "author": "鮑溶",
        "paragraphs": [
            "憶向郊壇望武皇，九軍旗帳下南方。",
            "六龍日馭天行健，神母呈圖地道光。",
            "濃煖氣中生曆草，是非煙裏愛瑤漿。",
            "至今滿耳簫韶曲，徒羨瑤池舞鳳皇。"
        ],
        "title": "憶郊天",
        "id": "de3e4887-952d-462d-a05a-7541926ed3d8"
    },
    {
        "author": "鮑溶",
        "paragraphs": [
            "魚鏁生衣門不開，玉筐金月共塵埃。",
            "青山石婦千年望，雷雨曾知來不來。"
        ],
        "title": "期盡",
        "id": "7d579d63-13e0-471b-a4ad-ff8d47b84bee"
    },
    {
        "author": "鮑溶",
        "paragraphs": [
            "山蟬秋晚妨人語，客子驚心馬亦嘶。",
            "能閱幾時新碧樹，不知何日寂金閨。",
            "若逢海月明千里，莫忘何郎寄一題。"
        ],
        "title": "晚山蟬",
        "id": "5d6e7f76-0cb7-4bb0-8ed7-a0adff51bdd4"
    },
    {
        "author": "鮑溶",
        "paragraphs": [
            "婺女星邊氣不秋，金華山水似瀛州。",
            "含香太守心清淨，去與神仙日日遊。"
        ],
        "title": "秋暮送裴垍員外刺婺州",
        "id": "f73c7c09-7767-4fb4-8491-308c9bce92ce"
    },
    {
        "author": "鮑溶",
        "paragraphs": [
            "楚山清洛兩無期，夢裏春風玉樹枝。",
            "何況芙蓉樓上客，海門江月亦相思。"
        ],
        "title": "寄薛膺昆季",
        "id": "87760030-da65-4d3c-be27-012ac8e0ef12"
    },
    {
        "author": "鮑溶",
        "paragraphs": [
            "畫中留得清虛質，人世難逢白鶴身。",
            "應見茅盈哀老弟，爲持金籙救生人。"
        ],
        "title": "楊真人籙中像",
        "id": "cdb16d45-d6ad-403b-897c-a2aa165d84fa"
    },
    {
        "author": "鮑溶",
        "paragraphs": [
            "姓丁黃鶴遼東去，客倩仙翁海上人。",
            "聞道姓名多改變，只今偕是聖朝臣。"
        ],
        "title": "寄盧給事汀吳員外丹",
        "id": "6568b2a6-3b1d-4343-b22e-3a63f6f752c8"
    },
    {
        "author": "鮑溶",
        "paragraphs": [
            "鄉無竹圃爲三徑，貧寄鄰家已二年。",
            "惟有素風身未墜，世間開口不言錢。"
        ],
        "title": "懷王直秀才",
        "id": "11a58ce2-72db-4f34-b361-57e18d82c378"
    },
    {
        "author": "鮑溶",
        "paragraphs": [
            "舊房西壁畫支公，昨暮今晨色不同。",
            "遠客閑心無處所，獨添香火望虛空。"
        ],
        "title": "贈真公影堂",
        "id": "4c339a14-415c-4bfa-ba26-7e849a670567"
    },
    {
        "author": "鮑溶",
        "paragraphs": [
            "風行露宿不知貧，明月爲心又是身。",
            "欲問月中無我法，無人無我問何人。"
        ],
        "title": "贈僧戒休",
        "id": "38ea3a1e-c591-42a7-a3ee-dddfcb6505c8"
    },
    {
        "author": "鮑溶",
        "paragraphs": [
            "滿山雨色應難見，隔澗經聲又不聞。",
            "紫閣夜深多入定，石臺誰爲掃秋雲。"
        ],
        "title": "秋夜懷紫閣峯僧",
        "id": "06d60bb8-709d-42e9-a29f-edfa99e91a2d"
    },
    {
        "author": "鮑溶",
        "paragraphs": [
            "曾荅鴈門偈，爲憐同社人。",
            "多慙惠休句，偕得此陽春。"
        ],
        "title": "酬江公見寄",
        "id": "a672d182-be2c-4a05-810f-b42590988adf"
    },
    {
        "author": "鮑溶",
        "paragraphs": [
            "歸臺新柱史，辭府舊英髦。",
            "勸酒蓮幕貴，望塵驄馬高。",
            "詩情分繡段，劒彩拂霜毫。",
            "此舉關風化，誰云別恨勞。"
        ],
        "title": "送羅侍御歸西臺",
        "id": "fdf5f232-7537-4e7d-bfa5-aee4f7671b18"
    },
    {
        "author": "鮑溶",
        "paragraphs": [
            "雕楹綵檻壓通波，魚鱗碧幕銜曲玉。",
            "夜深星月伴芙蓉，如在廣寒宮裏宿。"
        ],
        "title": "宿水亭",
        "id": "01fc2844-e7ca-483e-9287-5f491fe2263f"
    },
    {
        "author": "鮑溶",
        "paragraphs": [
            "道士夜誦蘂珠經，白鶴下遶香煙聽。",
            "夜移經盡人上鶴，仙風吹入秋冥冥。"
        ],
        "tags": [
            "峨眉山"
        ],
        "title": "寄峨嵋山楊煉師",
        "id": "e4d10f3d-adfa-4e32-b318-8c94e63f877c"
    },
    {
        "author": "鮑溶",
        "paragraphs": [
            "吏散重門印不開，玉琴招鶴舞裴回。",
            "野人爲此多東望，雲雨仍從海上來。"
        ],
        "title": "寄海陵韓長官",
        "id": "aa282553-4e94-4f98-9239-acffb8eb0a51"
    },
    {
        "author": "鮑溶",
        "paragraphs": [
            "西臺御史重難言，落木疎籬遶病魂。",
            "一望青雲感驄馬，欵行黃草出柴門。"
        ],
        "title": "淮南臥病感路羣侍御訪別",
        "id": "8c11d93a-ffc0-4a5b-8998-a57cbb122cc1"
    },
    {
        "author": "鮑溶",
        "paragraphs": [
            "公門得休靜，禪寺少逢迎。",
            "任客看花醉，隨僧入竹行。",
            "歸時常犯夜，雲裏有經聲。"
        ],
        "title": "題禪定寺集公竹院",
        "id": "1ce50fc2-2b72-4f27-9caa-6c4ef13b9856"
    },
    {
        "author": "鮑溶",
        "paragraphs": [
            "何響與天通，瑤箏挂望中。",
            "彩弦非觸指，錦瑟忽聞風。",
            "鴈柱虛連勢，鸞歌且墜空。",
            "夜和霜擊磬，晴引鳳歸桐。",
            "幽咽誰生怨，清泠自匪躬。",
            "秦姬收寶匣，搔首不成功。"
        ],
        "title": "風箏",
        "id": "3a56ae0a-0370-4797-9ec3-e5d61af5780d"
    },
    {
        "author": "鮑溶",
        "paragraphs": [
            "遊魚懷故池，倦鳥懷故窠。",
            "故山繫歸念，行坐青巍峨。",
            "羸馬經舊途，此鄉喜重過。",
            "居人無故老，倍感別日多。",
            "但見野中墳，纍纍如青螺。",
            "涼風日搖落，桑下松婆娑。",
            "歎息追古人，臨風傷逝波。",
            "古人無不死，歎息欲如何。",
            "朅來遂遠心，默默存天和。"
        ],
        "title": "經舊遊",
        "id": "b03d28d8-db35-4ba8-b14e-aeeb4ee040a2"
    },
    {
        "author": "鮑溶",
        "paragraphs": [
            "寢門來哭夜，此月小祥初。",
            "風意猶憶瑟，螢光乍近書。",
            "牆蒿藏宿鳥，池月上鉤魚。",
            "徒引相思淚，涓涓東逝餘。"
        ],
        "title": "過薛舍人舊隱",
        "id": "a5c3a522-891d-47f2-934a-1396a3a99bdc"
    },
    {
        "author": "鮑溶",
        "paragraphs": [
            "窈窕垂澗蘿，蒙茸黃葛花。",
            "鴛鴦憐碧水，照影舞金沙。"
        ],
        "title": "山居",
        "id": "ddff19c3-95ce-4590-a612-ddf958a308f6"
    },
    {
        "author": "鮑溶",
        "paragraphs": [
            "菊花低色過重陽，似憶王孫白玉觴。",
            "今日王孫好收採，高天已下兩迴霜。"
        ],
        "title": "暮秋與裴居晦宴因見採菊花之作",
        "id": "3db0baa7-cb74-422c-b606-17dadb3a97f4"
    },
    {
        "author": "鮑溶",
        "paragraphs": [
            "幽人往往懷麻姑，浮世悠悠仙景殊。",
            "自從青鳥不堪使，更得蓬萊消息無。"
        ],
        "title": "望麻姑山",
        "id": "e0959e8e-9389-41a7-96a3-70158ff4cc6e"
    },
    {
        "author": "鮑溶",
        "paragraphs": [
            "湖上清涼月更好，天邊旅人猶未歸。",
            "幾見金波滿還破，草蟲聲畔露沾衣。"
        ],
        "title": "湖上望月",
        "id": "ba3ddf00-bc47-419d-852a-9197051301d1"
    },
    {
        "author": "鮑溶",
        "paragraphs": [
            "襄陽太守沈碑意，身後身前幾年事。",
            "湘江千歲未爲陵，水底魚龍應識字。"
        ],
        "title": "襄陽懷古",
        "id": "f5de197e-533a-4ed5-b7f4-0db235c342d0"
    },
    {
        "author": "鮑溶",
        "paragraphs": [
            "憶見特公賞秋處，涼溪看月清光寒。",
            "今夕深溪又相映，特公何處共團圓。"
        ],
        "title": "秋夜對月寄僧特",
        "id": "35e9e17c-6b88-4b50-b361-df97be55d8f1"
    },
    {
        "author": "鮑溶",
        "paragraphs": [
            "一朵蓬萊在世間，梵王宮闕翠雲間。",
            "近南溪水更清淺，聞道遊人未忍還。"
        ],
        "title": "望江中金山寺",
        "id": "e3c3bb20-1355-4c17-92d2-dc055ef661ec"
    },
    {
        "author": "鮑溶",
        "paragraphs": [
            "隨雲步入青牛谷，青牛道士留我宿。",
            "可憐夜久月中行，惟有壇邊一枝竹。"
        ],
        "title": "宿青牛谷梁煉師仙居",
        "id": "069d738d-6c35-4099-95ac-4b8972162df3"
    },
    {
        "author": "鮑溶",
        "paragraphs": [
            "身歸紫霄嶺，書下白雲來。",
            "翦筍發寒字，燒花芳夜雷。",
            "想隨香馭至，不假定鐘催。"
        ],
        "title": "得僧書",
        "id": "e0027eff-5bad-47eb-92da-3fd15f486e9f"
    },
    {
        "author": "鮑溶",
        "paragraphs": [
            "聞說天壇花耐涼，笑風含露對秋光。",
            "欲求御史更分別，何似衣花歲歲香。"
        ],
        "title": "見袁德師侍御說江南有仙檀花因以戲贈",
        "id": "420bc1a0-deb2-4441-9db7-bb0f3630b3b3"
    },
    {
        "author": "鮑溶",
        "paragraphs": [
            "芙蓉寒豔鏤冰姿，天朗燈深拔豸時。",
            "好見吹笙伊洛上，紫煙丹鳳亦相隨。"
        ],
        "title": "和王璠侍御酬友人贈白角冠",
        "id": "0ef4016a-16d9-469b-b64d-f0894b84ad17"
    },
    {
        "author": "鮑溶",
        "paragraphs": [
            "身非居士常多病，心愛空王稍覺閑。",
            "師問寄禪何處所，浙東青翠沃洲山。"
        ],
        "title": "送僧擇棲遊天台二首 一",
        "id": "3e9db4c7-df87-4d13-8f53-8a0b47942ac3"
    },
    {
        "author": "鮑溶",
        "paragraphs": [
            "金嶺雪晴僧獨歸，水文霞彩衲禪衣。",
            "可憐石室燒香夜，江月對心無是非。"
        ],
        "title": "送僧擇棲遊天台二首 二",
        "id": "b7f67239-7f09-4ea1-bc1f-8cf0ea8fa05e"
    },
    {
        "author": "鮑溶",
        "paragraphs": [
            "世間禊事風流處，鏡裏雲山若畫屏。",
            "今日會稽王內史，好將賓客醉蘭亭。"
        ],
        "title": "上巳日寄樊瓘樊宗憲兼呈上浙東孟中丞簡",
        "id": "2bd0ade3-99a2-4442-8d41-79098d86f8c3"
    },
    {
        "author": "鮑溶",
        "paragraphs": [
            "羌笛胡琴春調長，美人何處樂年芳。",
            "野船弄酒鴛鴦醉，官路攀花騕褭狂。",
            "應和朝雲垂手語，肯嫌夜色斷刀光。"
        ],
        "title": "暮春戲贈樊宗憲",
        "id": "bfa237e0-c9d2-459e-9633-290fdff9cacb"
    },
    {
        "author": "鮑溶",
        "paragraphs": [
            "慙非青玉製，故以贈仙郎。",
            "希翼留書閤，提攜在筆牀。",
            "詎能輝繡服，安得似芸香。",
            "所報何珍重，清明勝夜光。"
        ],
        "title": "酬王侍御",
        "id": "30e5ef0b-ed7f-4250-88f2-84f6b7103952"
    },
    {
        "author": "鮑溶",
        "paragraphs": [
            "君逐元侯靜虜歸，虎旗龍節駐春暉。",
            "欲求岱岳燔柴禮，已錫魯人縫掖衣。",
            "長劒一時天外倚，五雲多遶日邊飛。",
            "心期共賀太平世，去去故鄉親食薇。"
        ],
        "title": "寄宋申錫評事時從李少師移軍回歸",
        "id": "72da81b5-8de5-4b5f-bc46-820925a90d64"
    },
    {
        "author": "鮑溶",
        "paragraphs": [
            "五月清涼蕭史家，瑤池分水種菱花。",
            "迴文地簟龍鱗浪，交鏁天窗蟬翼紗。",
            "閑遣青琴飛小雪，自看碧玉破甘瓜。",
            "仍聞聖主知書癖，鳳閣燒香對五車。"
        ],
        "title": "夏日懷杜悰駙馬",
        "id": "2cab1cb0-0c9e-414a-b890-849a045932a7"
    },
    {
        "author": "鮑溶",
        "paragraphs": [
            "雙鶯銜野蝶，枝上教雛飛。",
            "避日花陰語，愁風竹裏啼。",
            "須防美人賞，爲爾好毛衣。"
        ],
        "title": "鶯雛",
        "id": "f2469da2-1e59-4b57-a94e-0e38823783a4"
    },
    {
        "author": "鮑溶",
        "paragraphs": [
            "水北宮城夜柝嚴，宮西新月影纖纖。",
            "受環花幌小開鏡，移燭瑤房皆捲簾。",
            "學織機邊娥影靜，拜新衣上露華沾。",
            "合裁班扇思行幸，願託涼風篋笥嫌。"
        ],
        "title": "上陽宮月",
        "id": "c5ee3248-bc97-4ab9-a1fe-96d1145a10e6"
    },
    {
        "author": "鮑溶",
        "paragraphs": [
            "太白星前龍虎符，元臣出將順天誅。",
            "教聞清淨蕭丞相，計立安危范大夫。",
            "玉帳黃昏大刁斗，月營寒曉小單于。",
            "魯連未必蹈滄海，應見麒麟新畫圖。"
        ],
        "title": "淮南臥病聞李相夷簡移軍山陽以靖東寇感激之下因抒長句",
        "id": "15411047-e7fb-44f1-bf52-a0d04f1b31be"
    },
    {
        "author": "鮑溶",
        "paragraphs": [
            "閫外建牙威不賓，古來戡難憶忠臣。",
            "已分舟楫歸元老，更使熊羆屬丈人。",
            "玄象合教滄海晏，青龍喜應太山春。",
            "來年二月登封禮，去望台星扈日輪。"
        ],
        "title": "讀淮南李相行營至楚州詩",
        "id": "ad65dbf7-ab89-4de7-afa4-dce073a5ce8f"
    },
    {
        "author": "鮑溶",
        "paragraphs": [
            "負海狂鯨縱巨鱗，四朝天子阻時巡。",
            "誰將侯玉乖南面，幾使戎軍殷左輪。",
            "久作妖星虛費日，終□天洞亦何人。",
            "果聞丞相心中樂，上贊陶唐一萬春。"
        ],
        "title": "讀李相心中樂",
        "id": "3a7b3d37-b52e-4a13-b5d7-05f4237ce79e"
    },
    {
        "author": "鮑溶",
        "paragraphs": [
            "雲雨由來隨六龍，玉泥瑤檢不乾封。",
            "山知槱柞新煙火，臣望簫韶舊鼓鐘。",
            "清蹕間過素王廟，翠華高映大夫松。",
            "旅中病客諳堯曲，身賤何由奏九重。"
        ],
        "title": "聞國家將行封禪聊抒臣情",
        "id": "55d67245-4ceb-49d0-be30-a0c64000d208"
    },
    {
        "author": "鮑溶",
        "paragraphs": [
            "橫笛臨吹發曉軍，元戎幢節拂寒雲。",
            "搜山羽騎乘風引，下瀨樓船背水分。",
            "天際獸旗搖火燄，日前魚甲動金文。",
            "馬毛不汗東方靖，行見蕭何第一勳。"
        ],
        "title": "和淮南李相公夷簡喜平淄青迴軍之作",
        "id": "fb0b0d0f-6635-4947-9d9d-32414660c861"
    },
    {
        "author": "鮑溶",
        "paragraphs": [
            "前月月明夜，美人同遠光。",
            "清塵一以間，今夕坐相忘。",
            "風落芙蓉露，凝餘繡服香。"
        ],
        "title": "秋暮八月十五夜與王璠侍御賞月因愴遠離聊以奉寄",
        "id": "59abfb44-de57-473b-9d2e-f61c85a79984"
    },
    {
        "author": "鮑溶",
        "paragraphs": [
            "心交別我西京去，愁滿春魂不易醒。",
            "從此無人訪窮病，馬蹄車轍草青青。"
        ],
        "title": "送蕭世秀才",
        "id": "4a45f38a-4f30-4e8a-b6a2-ec8ef813a10f"
    },
    {
        "author": "鮑溶",
        "paragraphs": [
            "秋天欲霜夜無風，我意不在天地中。",
            "雪山世界此涼夜，寶月獨照琉璃宮。",
            "解空長老蓮花手，曾以佛書親指授。",
            "雪嶺無人又問來，十年夏臘平安否。"
        ],
        "title": "懷惠明禪師",
        "id": "89729cf7-40bf-41e5-a452-cf2c2b09dbd6"
    },
    {
        "author": "鮑溶",
        "paragraphs": [
            "楚客秋思著黃葉，吳姬夜歌停碧雲。",
            "聲盡燈前各流淚，水天涼冷鴈離羣。"
        ],
        "title": "吳中夜別",
        "id": "ec543382-f300-4b5a-9332-9262cf0e7d63"
    },
    {
        "author": "鮑溶",
        "paragraphs": [
            "玉鉤欄下寒泉水，金轆轤邊影照人。",
            "此水今爲九泉路，數枝花照數堆塵。"
        ],
        "title": "隋家井",
        "id": "faf6b1b1-a0a8-4242-8d2c-03f1115e911b"
    },
    {
        "author": "鮑溶",
        "paragraphs": [
            "蜀川牋紙綵雲初，聞說王家最有餘。",
            "野客思將池上學，石楠紅葉不堪書。"
        ],
        "title": "寄王璠侍御求蜀箋",
        "id": "8cea8716-cedd-4e7b-b782-bf69ccdc81e3"
    },
    {
        "author": "鮑溶",
        "paragraphs": [
            "有虞夫人哭虞后，淑女何事又傷離，竹上淚跡生不盡。",
            "寄哀雲和五十絲，雲和終奏鈞天曲。",
            "乍聽寶琴遙嗣續，三湘測測流急綠。",
            "秋夜露寒蜀帝飛，楓林月斜楚臣宿。",
            "更疑川宮日黃昏，闇攜女手殷勤言。",
            "環珮玲瓏有無間，終疑既遠雙悄悄。",
            "蒼梧舊雲豈難召，老猨心寒不可嘯。",
            "目眄眄兮意蹉跎，魂騰騰兮驚秋波。",
            "曲一盡兮憶再奏，衆弦不聲且如何。"
        ],
        "title": "湘妃列女操",
        "id": "4de00136-585e-4ae2-acd9-913ff6f83610"
    },
    {
        "author": "鮑溶",
        "paragraphs": [
            "朝出羽林宮，入參雲臺議。",
            "獨請萬里行，不奏和親事。",
            "君王重年少，深納開邊利。",
            "寶馬雕玉鞍，一朝從萬騎。",
            "煌煌都門外，祖帳光七貴。",
            "歌鍾樂行軍，雲物慘別地。",
            "簫笳整部曲，幢蓋動郊次。",
            "臨風親戚懷，滿袖兒女淚。",
            "行行復何贈，長劒報恩字。"
        ],
        "title": "羽林行",
        "id": "e282923c-87ed-4db0-82a7-75675531fec0"
    },
    {
        "author": "鮑溶",
        "paragraphs": [
            "七月朔方鴈心苦，聯影翻空落南土。",
            "八月江南陰復晴，浮雲繞天難夜行。",
            "羽翼勞痛心虛驚，一聲相呼百處鳴。",
            "楚童夜宿煙波側，沙上布羅連草色。",
            "月闇風悲欲下天，不知何處容棲息？",
            "楚童胡爲傷我神，爾不曾作遠行人。",
            "江南羽族本不少，寧得網羅此客鳥。"
        ],
        "title": "鳴鴈行",
        "id": "b04243e6-fedd-4dbe-8d52-01794bfcbf97"
    },
    {
        "author": "鮑溶",
        "paragraphs": [
            "百日織綵絲，一朝停杼機。",
            "機中有雙鳳，化作天邊衣。",
            "使人馬如風，誠不阻音徽。",
            "影響隨羽翼，雙雙繞君飛。",
            "行人豈願行，不怨不知歸。",
            "所怨天盡處，何人見光輝。"
        ],
        "title": "織婦詞",
        "id": "7caf1299-3cb3-4c66-8bea-9bdefc869030"
    },
    {
        "author": "鮑溶",
        "paragraphs": [
            "西風應時筋角堅，承露牧馬水草冷。",
            "可憐黃河九曲盡，氈館牢落胡無影。"
        ],
        "tags": [
            "黄河"
        ],
        "title": "塞上行",
        "id": "f95bdf64-5896-4551-b323-33039eeef5df"
    },
    {
        "author": "鮑溶",
        "paragraphs": [
            "東方暮空海面平，驪龍弄珠燒月明。",
            "海人驚窺水底火，百寶錯落隨龍行。",
            "浮心一夜生姦見，月質龍軀看幾遍。",
            "擘波下去忘此身，迢迢謂海無靈神。",
            "海宮正當龍睡重，昨夜孤光今得弄。",
            "河伯空憂水府貧，天吳不敢相驚動。",
            "一團冰容掌上清，四面人入光中行。",
            "騰華乍搖白日影，銅鏡萬古羞爲靈。",
            "海邊老翁怨狂子，抱珠哭向無底水。",
            "一富何須龍頷前，千金幾葬魚腹裏。",
            "鱗蟲變化爲陰陽，填海破山無景光。",
            "拊心髣髴失珠意，此土爲爾離農桑。",
            "飲風衣日亦飽煖，老翁擲却荆雞卵。"
        ],
        "title": "採珠行",
        "id": "8e529d70-a02f-4879-9b17-94a3b0b827da"
    },
    {
        "author": "鮑溶",
        "paragraphs": [
            "春溪幾回葛花黃，黃麝引子山山香。",
            "蠻女不惜手足損，鉤刀一一牽柔長。",
            "葛絲茸茸春雪體，深澗擇泉清處洗。",
            "殷勤十指蠶吐絲，當窗嫋嫋聲高機。",
            "織成一尺無一兩，供進天子五月衣。",
            "水精夏殿開涼戶，冰山繞座猶難御。",
            "衣親玉體又何如，杳然獨對秋風曙。",
            "鏡湖女兒嫁鮫人，鮫綃逼肖也不分。",
            "吳中角簟泛清水，搖曳勝被三素雲。",
            "自茲貢薦無人惜，那敢更爭龍手跡。",
            "蠻女將來海市頭，賣與嶺南貧估客。"
        ],
        "title": "采葛行",
        "id": "ba0ea996-a761-4dcc-9d40-a3fea9e9b2c9"
    },
    {
        "author": "鮑溶",
        "paragraphs": [
            "南塘旅舍秋淺清，夜深綠蘋風不生。",
            "蓮花受露重如睡，斜月起動鴛鴦聲。"
        ],
        "title": "南塘二首 一",
        "id": "0f17410d-4423-4455-8c91-1cc8a33a3c35"
    },
    {
        "author": "鮑溶",
        "paragraphs": [
            "塘東白日駐紅霧，早魚翻光落碧潯。",
            "畫舟蘭棹欲破浪，恐畏驚動蓮花心。"
        ],
        "title": "南塘二首 二",
        "id": "a349dddb-7734-4ba3-a1c9-4bc836bb2ca3"
    },
    {
        "author": "鮑溶",
        "paragraphs": [
            "雙飛鷓鴣春影斜，美人盤金衣上花。",
            "身爲父母幾時客，一生知向何人家。"
        ],
        "title": "東鄰女",
        "id": "a4f07029-4e68-4be0-a478-77eba63c82c1"
    },
    {
        "author": "鮑溶",
        "paragraphs": [
            "去年河上送行人，萬里弓旌一武臣。",
            "聞道玉關烽火滅，犬戎知有外家親。"
        ],
        "title": "寄李都護",
        "id": "d2a3554c-2d7e-4fc6-b736-90e3af47c4a6"
    },
    {
        "author": "鮑溶",
        "paragraphs": [
            "昨夜清涼夢本山，眠雲喚鶴有慙顏。",
            "青蓮道士長堪羨，身外無名至老閑。"
        ],
        "title": "長安旅舍懷舊山",
        "id": "6f6be383-e054-4811-a564-a310bffa3923"
    },
    {
        "author": "鮑溶",
        "paragraphs": [
            "栢梁宸居清窈窕，東方先生夜待詔。",
            "夜久月當承露盤，內人吹笙舞鳳鸞。"
        ],
        "title": "漢宮詞二首 一",
        "id": "f3b5ab29-a93d-416e-a28b-05b862e86c49"
    },
    {
        "author": "鮑溶",
        "paragraphs": [
            "月映東窗似玉輪，未央前殿絕聲塵。",
            "宮槐花落西風起，鸚鵡驚寒夜喚人。"
        ],
        "title": "漢宮詞二首 二",
        "id": "ed236e32-c4ce-466b-8003-00c6dc1381be"
    },
    {
        "author": "鮑溶",
        "paragraphs": [
            "西陵宜先啓，春寒寢廟清。",
            "曆官分氣候，天子薦精誠。",
            "已辨瑤池色，如和玉珮鳴。",
            "禮餘神轉肅，曙後月殘明。",
            "雅合霜容潔，非同雪體輕。",
            "空憐一掬水，珍重此時情。"
        ],
        "title": "薦冰",
        "id": "86441272-ac1c-41be-9a97-eb4716e67041"
    },
    {
        "author": "鮑溶",
        "paragraphs": [
            "平原門下十餘人，獨受恩多未殺身。",
            "每歎陸家兄弟少，更憐楊氏子孫貧。",
            "柴門已斷施行馬，魯酒那能醉近臣。",
            "賴有軍中遺令在，猶將談笑對風塵。"
        ],
        "title": "送薛補闕入朝",
        "id": "bdae75ba-bdbf-43eb-a613-6567a002ebbc"
    },
    {
        "author": "鮑溶",
        "paragraphs": [
            "萬里岐路多，一身天地窄。"
        ],
        "title": "句",
        "id": "fe82fb41-b086-416f-b761-b5415757f083"
    },
    {
        "author": "盧鈞",
        "paragraphs": [
            "薦冰朝日後，闢廟曉光清。",
            "不改晶熒質，能彰語露情。",
            "且無霜共潔，豈與水均明。",
            "在捧搖寒色，當呈表素誠。",
            "凝姿陳俎豆，浮彩映牕楹。",
            "皎皎盤盂側，稜稜嚴氣生。"
        ],
        "title": "薦冰",
        "id": "216f56cd-d4b2-4dee-8cf4-543dd3d897d0"
    },
    {
        "author": "范傳質",
        "paragraphs": [
            "乘春方啓閉，羞獻有常程。",
            "潔朗寒光徹，輝華素彩明。",
            "色凝霜雪淨，影照冕旒清。",
            "肅肅將崇禮，兢兢示捧盈。",
            "方圓陳玉座，小大表精誠。",
            "朝覿當西陸，桃弧每共行。"
        ],
        "title": "薦冰",
        "id": "71a6e1aa-30ef-4d4f-a1bb-489b8f06c522"
    },
    {
        "author": "賈謩",
        "paragraphs": [
            "的皪舒芳豔，紅姿映綠蘋。",
            "搖風開細浪，出沼媚清晨。",
            "翻影初迎日，流香暗襲人。",
            "獨披千葉淺，不競百花春。",
            "魚戲參差動，龜游次第新。",
            "涉江如可採，從此免迷津。"
        ],
        "title": "賦得芙蓉出水",
        "id": "2d41ad1a-63a4-4546-887e-afb658f1a4d9"
    },
    {
        "author": "陳彥博",
        "paragraphs": [
            "阿衡隨逝水，池館主他人。",
            "天意能酬德，雲孫喜庇身。",
            "生前由直道，歿後振芳塵。",
            "雨露新恩日，芝蘭舊里春。",
            "勳庸留十代，光彩映諸鄰。",
            "共賀升平日，從茲得諫臣。"
        ],
        "title": "恩賜魏文貞公諸孫舊第以𨗳直臣",
        "id": "00517cde-eab7-4033-9959-0d91f76637a2"
    },
    {
        "author": "唐扶",
        "paragraphs": [
            "道林岳麓仲與昆，卓犖請從先後論。",
            "松根踏雲二千步，始見大屋開三門。",
            "泉清或戲蛟龍窟，殿豁數盡高帆掀。",
            "即今異鳥聲不斷，聞道看花春更繁。",
            "從容一衲分若有，蕭瑟兩鬢吾能髠。",
            "逢迎侯伯轉覺貴，膜拜佛像心加尊。",
            "稍揖皇英頮濃淚，試與屈賈招清魂。",
            "荒唐大樹悉楠桂，細碎枯草多蘭蓀。",
            "沙彌去學五印字，靜女來懸千尺幡。",
            "主人念我塵眼昏，半夜號令期至暾。",
            "遲回難得上白舫，羈泄不敢言綠尊。",
            "兩祠物色採拾盡，壁間杜甫真少恩。",
            "晚來光彩更騰射，筆鋒正健如可吞。"
        ],
        "title": "使南海道長沙題道林岳麓寺",
        "id": "7e782eb7-1220-4330-b41e-023d360f8169"
    },
    {
        "author": "唐扶",
        "paragraphs": [
            "幽抱應無語，貞松遂自栽。",
            "寄懷丞相業，因擢大夫材。",
            "日射蒼鱗動，塵迎翠箒迴。",
            "嫩茸含細粉，初葉泛新桮。",
            "偶聖爲舟去，逢時與鶴來。",
            "寒聲連曉竹，靜氣結陰苔。",
            "赫奕鳴騶至，熒煌洞戶開。",
            "良辰一臨眺，憩樹幾裴回。",
            "恨發風期阻，詩從綺思裁。",
            "還聞舊凋契，凡在此中培。"
        ],
        "title": "和兵部鄭侍郎省中四松詩",
        "id": "d08b538e-8fca-4237-a266-4609a36d7620"
    },
    {
        "author": "陶雍",
        "paragraphs": [
            "右相歷兵署，四松皆手栽。",
            "斸時驚鶴去，移處帶雲來。",
            "根倍雙桐植，花分八桂開。",
            "生成造化力，長作棟梁材。",
            "豈羨蘭依省，猶嫌柏占臺。",
            "出樓終百尺，入夢已三台。",
            "幽韻和宮漏，餘香度酒杯。",
            "拂冠枝上雪，染履影中苔。",
            "高位相承地，新詩寡和才。",
            "何由比蘿蔓，攀附在條枚。"
        ],
        "title": "和兵部鄭侍郎省中四松詩",
        "id": "37201913-42e3-4b2d-a331-3ad5cb5b0bb7"
    },
    {
        "author": "郭周藩",
        "paragraphs": [
            "澄水一百步，世名譚子池。",
            "余詰陵陽叟，此池當因誰。",
            "父老謂余說，本郡譚叔皮。",
            "開元末年中，生子字阿宜。",
            "墜地便能語，九歲多鬚眉。",
            "不飲亦不食，未嘗言渴飢。",
            "十五銳行走，快馬不能追。",
            "二十入山林，一去無還期。",
            "父母憶念深，鄉閭爲立祠。",
            "大曆元年春，此兒忽來歸。",
            "頭冠簪鳳皇，身著霞裳衣。",
            "普遍拯疲俗，丁寧告親知。",
            "余爲神仙官，下界不可祈。",
            "恐爲妖魅假，不如早平夷。",
            "此有黃金藏，鎮在茲廟基。",
            "發掘散生聚，可以救貧羸。",
            "金出繼靈泉，湛若清琉璃。",
            "泓澄表符瑞，水旱無竭時。",
            "言訖辭沖虛，杳靄上玄微。",
            "凡情留不得，攀望衆號悲。",
            "尋稟神仙誡，徹廟斸開窺。",
            "果獲無窮寶，均融霑困危。",
            "巨源出嶺頂，噴湧世間稀。",
            "異境流千古，終年福四維。"
        ],
        "title": "譚子池",
        "id": "a85b80f8-2f9b-423a-993d-587f00ee24ab"
    },
    {
        "author": "侯冽",
        "paragraphs": [
            "金谷千年後，春花發滿園。",
            "紅芳徒笑日，穠豔尚迎軒。",
            "雨濕輕光軟，風搖碎影翻。",
            "猶疑施錦帳，堪歎罷朱紈。",
            "愁態鶯吟澀，啼容露綴繁。",
            "慇懃問前事，桃李竟無言。"
        ],
        "title": "金谷園花發懷古",
        "id": "91d121b6-8e10-4dce-b0dd-c373b74654dc"
    },
    {
        "author": "侯冽",
        "paragraphs": [
            "花發三陽盛，香飄五柞深。",
            "素暉雲積苑，紅彩繡張林。",
            "落水隨魚戲，搖風映鳥吟。",
            "瓊樓出高豔，玉輦駐濃陰。",
            "亂蝶枝開影，繁蜂蘂上音。",
            "鮮芳盈禁籞，布澤荷天心。"
        ],
        "title": "花發上林",
        "id": "e6c69b03-f779-4961-a4ef-4a82baf3da9f"
    },
    {
        "author": "王質",
        "paragraphs": [
            "寂寥金谷澗，花發舊時園。",
            "人事空懷古，煙霞此獨存。",
            "管弦非上客，歌舞少王孫。",
            "繁蘂風驚散，輕紅鳥乍翻。",
            "山川終不改，桃李自無言。",
            "今日經塵路，淒涼詎可論。"
        ],
        "title": "金谷園花發懷古",
        "id": "9cebecba-1673-44c6-a83b-e525e331bad5"
    },
    {
        "author": "高銖",
        "paragraphs": [
            "鬬石類巖巘，飛流瀉潺湲。",
            "遠壑簷宇際，孤巒雉堞間。",
            "何必到海岳，境幽機自閑。",
            "茲焉得高趣，高步謝東山。"
        ],
        "title": "和太原張相公山亭懷古",
        "id": "19387623-b6c7-4a43-90c0-6c2208eab545"
    },
    {
        "author": "舒元輿",
        "paragraphs": [
            "將尋國朝事，靜讀柳芳曆。",
            "八月日之五，開卷忽感激。",
            "正當天寶末，撫事坐追惜。",
            "仰思聖明帝，貽禍在肘腋。",
            "楊李盜吏權，貪殘日狼籍。",
            "燕戎伺其便，百萬奮長戟。",
            "兩河連煙塵，二京成瓦礫。",
            "生人死欲盡，揳業猶不息。",
            "肅宗傳寶圖，寇難連年擊。",
            "天地方開泰，鑄鼎成繼述。",
            "萬國哭龍衮，悲思動蠻[貊]。",
            "自此千秋節，不復動金石。",
            "悲風揚霜天，繐帷冷塵席。",
            "零落太平老，東西亂離客。",
            "往往爲余言，嗚咽淚雙滴。",
            "況當近塞地，哀吹起邊笛。",
            "撫几觀陳文，使我心不懌。",
            "花萼笑繁華，溫泉樹容碧。",
            "霓裳煙雲盡，梨園風雨隔。",
            "露囊與金鏡，東逝驚波溺。",
            "昔聞歡娛事，今日成慘慼。",
            "神仙不可求，劒璽苔文積。",
            "萬古長恨端，蕭蕭泰陵陌。"
        ],
        "title": "八月五日中部官舍讀唐曆天寶已來追愴故事",
        "id": "c4f3f5c8-ea7b-4b37-b96d-e1fb5a1ebe00"
    },
    {
        "author": "舒元輿",
        "paragraphs": [
            "中部接戎塞，頑山四周遭。",
            "風冷木長瘦，石磽人亦勞。",
            "牧守苟懷仁，癢之時爲搔。",
            "其愛如赤子，始得無啼號。",
            "奈何貪狼心，潤屋沈脂膏。",
            "攫搏如猛虎，吞噬若狂獒。",
            "山禿逾高採，水窮益深撈。",
            "龜魚即絕跡，鹿兔無遺毛。",
            "氓苦稅外緡，吏憂笑中刀。",
            "大君明四目，燭之洞秋毫。",
            "眷茲一州命，慮齊墜波濤。",
            "臨軒詔小臣，汝往窮貪饕。",
            "分明舉公法，爲我緩窮騷。",
            "小臣誠小心，奉命如煎熬。",
            "飲冰不待夕，驅馬凌晨臯。",
            "及此督簿書，遊詞出狴牢。",
            "門牆見狼狽，案牘聞腥臊。",
            "探情與之言，變態如姦猱。",
            "真非既巧飾，僞意乃深韜。",
            "去惡猶農夫，稂莠須耘耨。",
            "恢恢布疎網，罪者何由逃。",
            "自顧孱鈍姿，利器非能操。",
            "六旬始歸奏，霜落秋原蒿。",
            "寄謝守土臣，努力清郡曹。",
            "須知聽甚卑，勿謂天之高。"
        ],
        "title": "坊州按獄",
        "id": "61a43cef-fa94-4700-bfd7-f2d8c1144294"
    },
    {
        "author": "舒元輿",
        "paragraphs": [
            "軒轅厭代千萬秋，淥波浩蕩東南流。",
            "今來古往無不死，獨有天地長悠悠。",
            "我乘驛騎到中部，古聞此地爲渠搜。",
            "橋山突兀在其左，荒榛交鏁寒風愁。",
            "神仙天下亦如此，況我慼促同蜉蝣。",
            "誰言衣冠葬其下，不見弓劒何人收。",
            "哀喧呌笑牧童戲，陰天月落狐狸遊。",
            "却思皇墳立人極，車輪馬跡無不周。",
            "洞庭張樂降玄鶴，涿鹿大戰摧蚩尤。",
            "知勇神天不自大，風后力牧輸長籌。",
            "襄城迷路問童子，帝鄉歸去無人留。",
            "崆峒求道失遺跡，荆山鑄鼎餘荒丘。",
            "君不見黃龍飛去山下路，斷髯成草風颼颼。"
        ],
        "tags": [
            "洞庭湖"
        ],
        "title": "橋山懷古",
        "id": "d6a05f18-277c-410c-b4bf-11d9e9e5589e"
    },
    {
        "author": "舒元輿",
        "paragraphs": [
            "十年一相見，世俗信多岐。",
            "雲雨易分散，山川長間之。",
            "我銜鳳闕恩，按獄橋山陲。",
            "君在龍驤府，掌奏羽檄詞。",
            "相去百餘里，魂夢自相馳。",
            "形容在胸臆，書札通相思。",
            "煩君愛我深，輕車忽載脂。",
            "塞門秋色老，霜氣方凝姿。",
            "此地少平川，岡阜相參差。",
            "誰知路非遠，行者多云疲。",
            "君能犯勁風，信宿凌欹危。",
            "情親不自倦，下馬開雙眉。",
            "相對坐沉吟，屈指驚歲時。",
            "萬事且莫問，一杯欣共持。",
            "陽烏忽西傾，明蟾挂高枝。",
            "卷簾引瑤玉，滅燭臨霜墀。",
            "中庭有疎蘆，淅淅聞風吹。",
            "長河卷雲色，凝碧無瑕疵。",
            "一言開我懷，曠然澹希夷。",
            "悠悠夜方永，冷思偏相宜。",
            "眉睫無他人，與君閑解題。",
            "陶然叩寂寞，更請吟清詩。",
            "得意且忘言，何況竹與絲。",
            "頃刻過三夕，起坐輕四肢。",
            "明朝告行去，慘然還別離。",
            "出門送君去，君馬揚金羈。",
            "迴來坐空堂，寂寞無人知。"
        ],
        "title": "坊州按獄蘇氏莊記室二賢自鄜州走馬相訪留連數日發後獨坐寂寞因成詩寄之",
        "id": "2f005e39-eb18-4fc5-863c-019384013154"
    },
    {
        "author": "舒元輿",
        "paragraphs": [
            "投跡清冰上，凝光動早春。",
            "兢兢愁陷履，步步怯移身。",
            "鳥照微生水，狐聽或過人。",
            "細遷形外影，輕躡鏡中輪。",
            "咫尺憂偏遠，危疑懼已頻。",
            "願堅容足分，莫使獨驚神。"
        ],
        "title": "履春冰",
        "id": "0c2f4134-1086-417e-823e-9d7520565734"
    },
    {
        "author": "舒元輿",
        "paragraphs": [
            "湘江舞罷忽成悲，便脫蠻靴出絳帷。",
            "誰是蔡邕琴酒客，魏公懷舊嫁文姬。"
        ],
        "title": "贈李翺",
        "id": "c10c09d5-198e-49c6-bd4c-c8a4e9fb3b74"
    },
    {
        "author": "盧宗回",
        "paragraphs": [
            "東方曉日上翔鸞，西轉蒼龍拂露盤。",
            "渭水寒光搖藻井，玉峰晴色上朱闌。",
            "九重宮闕參差見，百二山河表裏觀。",
            "蹔輟去蓬悲不定，一凭金界望長安。"
        ],
        "title": "登長安慈恩寺塔",
        "id": "ff7fafbf-e19a-4a7c-980f-272855e8697c"
    },
    {
        "author": "周匡物",
        "paragraphs": [
            "軒轅鑄鏡誰將去，曾被良工瀉金取。",
            "明月心中桂不生，輕冰面上菱初吐。",
            "蛟龍久無雷雨聲，鸞鳳空踏莓苔舞。",
            "欲向高臺對曉開，不知誰是孤光主。"
        ],
        "title": "古鏡歌",
        "id": "ddf99789-f0e2-4426-a983-c0c4e4a54c02"
    },
    {
        "author": "周匡物",
        "paragraphs": [
            "水國寒消春日長，燕鶯催促花枝忙。",
            "風吹金榜落凡世，三十三人名字香。",
            "遙望龍墀新得意，九天勅下多狂醉。",
            "驊騮一百三十蹄，踏破蓬萊五雲地。",
            "物經千載出塵埃，從此便爲天下瑞。"
        ],
        "title": "及第謠",
        "id": "2864a846-fb51-470c-9ab9-1ee5aeb7ed12"
    },
    {
        "author": "周匡物",
        "paragraphs": [
            "一縱東越入西秦，十度聞鶯不見春。",
            "試向崑山投瓦礫，便容靈沼濯埃塵。",
            "悲歡暗負風雲力，感激潛生草木身。",
            "中夜自將形影語，古來吞炭是何人。"
        ],
        "title": "及第後謝座主",
        "id": "7ad0f6d3-0168-44c5-9287-5998f18a03bc"
    },
    {
        "author": "周匡物",
        "paragraphs": [
            "窗外捲簾侵碧落，檻前敲竹嚮青冥。",
            "黃昏不欲留人宿，雲起風生龍虎醒。"
        ],
        "title": "自題讀書堂",
        "id": "1e7ccc08-1ca4-42a4-a0c3-b14401aa5ecf"
    },
    {
        "author": "周匡物",
        "paragraphs": [
            "萬里茫茫天塹遙，秦皇底事不安橋。",
            "錢塘江口無錢過，又阻西陵兩信潮。"
        ],
        "tags": [
            "钱塘江"
        ],
        "title": "應舉題錢塘公館",
        "id": "254c4cd0-d581-445f-9bb0-ecb42bcd7937"
    },
    {
        "author": "廖有方",
        "paragraphs": [
            "嗟君沒世委空囊，幾度勞心翰墨場。"
        ],
        "title": "題旅櫬",
        "id": "94ac20fc-63c7-4e81-9136-10b40842a946"
    },
    {
        "author": "皇甫曙",
        "paragraphs": [
            "朝旦微風吹曉霞，散爲和氣滿家家。",
            "不知容貌潛消落，且喜春光動物華。",
            "出問池冰猶塞岸，歸尋園柳未生芽。",
            "摩娑酒甕重封閉，待入新年共賞花。"
        ],
        "title": "立春日呈宮傅侍郎",
        "id": "7e3b505d-7444-47fc-8b0d-3c73e0d616c6"
    },
    {
        "author": "潘存實",
        "paragraphs": [
            "表質自堅貞，因人一扣鳴。",
            "靜將金並響，妙與樂同聲。",
            "杳杳疑風送，泠泠似曲成。",
            "韻含湘瑟切，音帶舜弦清。",
            "不獨藏虹氣，猶能暢物情。",
            "后夔如爲聽，從此振琮琤。"
        ],
        "title": "賦得玉聲如樂",
        "id": "7fc9aa7b-17b6-4b54-b463-b19bab873234"
    },
    {
        "author": "陳去疾",
        "paragraphs": [
            "江樹欲含曛，清歌一送君。",
            "征驂辭荔浦，別袂暗松雲。",
            "路狹橫柯度，山深墜葉聞。",
            "明朝宿何處，未忍醉中分。"
        ],
        "title": "送林刺史簡言之漳州",
        "id": "30d84edc-a6c2-4fc3-b2b8-3349c971c7e8"
    },
    {
        "author": "陳去疾",
        "paragraphs": [
            "長吟重悒然，爲憶山中年。",
            "清瑟泛遙夜，亂花隨暮煙。",
            "珠林餘露氣，乳竇滴香泉。",
            "跡遠塵埃外，花開綺藻前。",
            "巖羅雲貌逸，竹抱水容妍。",
            "蕙磴飛英遶，萍潭片影懸。",
            "林藏諸曲勝，臺擅一峰偏。",
            "會可標真寄，焚香對石筵。"
        ],
        "title": "憶山中",
        "id": "d07fed2b-5187-4dab-8875-f62bdbdb6fef"
    },
    {
        "author": "陳去疾",
        "paragraphs": [
            "蘭焰芳芬徹曉開，珠光新靄映人來。",
            "歌迎甲夜催銀管，影動繁星綴玉臺。",
            "別有朱門春澹蕩，不妨芝火翠崔嵬。"
        ],
        "title": "元夕京城和歐陽衮",
        "id": "b4ec4948-b06c-4306-9e23-5a0c4bf2c494"
    },
    {
        "author": "陳去疾",
        "paragraphs": [
            "荒塞峰煙百道馳，鴈門風色暗旌旗。",
            "破圍鐵騎長驅疾，飲血將軍轉戰危。",
            "畫角吹開邊月靜，縵纓不信虜塵窺。",
            "歸來長揖功成後，黃石當年故有期。"
        ],
        "title": "送韓將軍之鴈門",
        "id": "608a774e-46b3-4398-b8ef-3bdda66b739f"
    },
    {
        "author": "陳去疾",
        "paragraphs": [
            "騏驥忻知己，嘶鳴忽異常。",
            "積悲攄怨抑，一舉徹穹蒼。",
            "迹類三年鳥，心馳五達莊。",
            "何言從蹇躓，今日逐騰驤。",
            "牛皁休維縶，天衢恣陸梁。",
            "向非逢伯樂，誰足見其長。"
        ],
        "title": "賦得騏驥長鳴",
        "id": "f1dfe31c-e559-4b84-b675-683cea1bbebb"
    },
    {
        "author": "陳去疾",
        "paragraphs": [
            "魂夢天南垂，宿昔萬里道。",
            "池臺花氣深，到處生春草。"
        ],
        "title": "偶題",
        "id": "dac5b2e1-ecc7-49a3-b317-30edb0cf2404"
    },
    {
        "author": "陳去疾",
        "paragraphs": [
            "流鶯春曉喚櫻桃，花外傳呼殿影高。",
            "抱裏琵琶最承寵，君王勅賜玉檀槽。"
        ],
        "title": "春宮曲",
        "id": "ca055d23-e444-4523-ac89-7f9384dfd94c"
    },
    {
        "author": "陳去疾",
        "paragraphs": [
            "粉光花色葉中開，荷氣衣香水上來。",
            "棹響清潭見斜領，雙鴛何事亦相猜。"
        ],
        "title": "采蓮曲",
        "id": "61910feb-385f-40e9-8a51-1b356ecf21a8"
    },
    {
        "author": "陳去疾",
        "paragraphs": [
            "鴛鴦樓下萬花新，翡翠宮前百戲陳。",
            "夭矯翔龍銜火樹，飛來瑞鳳散芳春。"
        ],
        "title": "踏歌行 一",
        "id": "f55da3dd-e810-4e90-b065-acb1459bf7c5"
    },
    {
        "author": "陳去疾",
        "paragraphs": [
            "仙蹕初傳紫禁香，瑞雲開處夜花芳。",
            "繁弦促管升平調，綺綴丹蓮借月光。"
        ],
        "title": "踏歌行 二",
        "id": "fa068d91-f11f-4117-a87d-9643c1fec8b9"
    },
    {
        "author": "陳去疾",
        "paragraphs": [
            "春至金河雪似花，蕭條玉塞但胡沙。",
            "曉來重上關城望，惟見驚塵不見家。"
        ],
        "title": "塞下曲",
        "id": "57f4b9db-bd91-4ee3-96d1-25f0e4971191"
    },
    {
        "author": "陳去疾",
        "paragraphs": [
            "臨路深懷放廢慚，夢中猶自憶江南。",
            "莫言塞北春風少，還勝炎荒入瘴嵐。"
        ],
        "title": "送人謫幽州",
        "id": "5f8277a2-8d19-4104-bc98-531e293bb85f"
    },
    {
        "author": "陳去疾",
        "paragraphs": [
            "高蓋山頭日影微，黃昏獨立宿禽稀。",
            "林間滴酒空垂淚，不見丁寧囑早歸。"
        ],
        "title": "西上辭母墳",
        "id": "ecb3dfbf-8e29-4a6e-a589-57c158100882"
    },
    {
        "author": "張蕭遠",
        "paragraphs": [
            "一步一愁新，輕輕恐陷人。",
            "薄光全透日，殘影半銷春。",
            "蟬想行時翼，魚驚蹋處鱗。",
            "底虛難駐足，岸闊怯迴身。",
            "豈暇踟躕久，寧辭顧盼頻。",
            "願將兢慎意，從此赴通津。"
        ],
        "title": "履春冰",
        "id": "2df9886f-9eeb-4974-9813-418b92f62fb2"
    },
    {
        "author": "張蕭遠",
        "paragraphs": [
            "十萬人家火燭光，門門開處見紅妝。",
            "歌鐘喧夜更漏暗，羅綺滿街塵土香。",
            "星宿別從天畔出，蓮花不向水中芳。",
            "寶釵驟馬多遺落，依舊明朝在路傍。"
        ],
        "title": "觀燈",
        "id": "9687a143-c526-4bdc-b779-f95ea0de8e69"
    },
    {
        "author": "張蕭遠",
        "paragraphs": [
            "捨寵求仙畏色衰，辭天素面立堦墀。",
            "金丹擬駐千年貌，玉指休勻八字眉。",
            "師主與收珠翠後，君王看戴角冠時。",
            "從來宮女皆相妬，聞向瑤臺盡淚垂。"
        ],
        "title": "送宮人入道",
        "id": "c59b3e4d-be19-4eb5-9973-5715571286d1"
    },
    {
        "author": "張蕭遠",
        "paragraphs": [
            "秦雲寂寂僧還定，盡日無人鹿遶牀。",
            "日暮風吹官渡柳，白鵶飛出石頭牆。",
            "雙雙白燕入詞堂。"
        ],
        "title": "句",
        "id": "fa3677fc-4aae-4269-9ad3-ba301f27aa6e"
    },
    {
        "author": "李播",
        "paragraphs": [
            "去歲買琴不與價，今年沽酒未還錢。",
            "門前債主雁行立，屋裏醉人魚貫眠。"
        ],
        "title": "見志",
        "id": "bd6ae1a7-051d-44d4-8d5d-bf790209a438"
    },
    {
        "author": "王季則",
        "paragraphs": [
            "北陸收寒盡，東風解凍初。",
            "冰消通淺溜，氣變躍潛魚。",
            "應節似知化，揚鬐任所如。",
            "浮沈非樂藻，沿泝異傳書。",
            "結網時空久，臨川意有餘。",
            "爲龍將可望，今日媿才虛。"
        ],
        "title": "魚上冰",
        "id": "10a7da93-3623-4caa-88b6-17cf3fa84ebc"
    },
    {
        "author": "紀元臯",
        "paragraphs": [
            "春生寒氣滅，稍動伏泉魚。",
            "乍喜東風至，來觀曲浦初。",
            "近冰朱鬣見，望日錦鱗舒。",
            "漸覺流澌退，還忻掉尾餘。",
            "噞喁情自樂，沿泝意寧疎。",
            "儻得隨鯤化，終能戾太虛。"
        ],
        "title": "魚上冰",
        "id": "21d47b98-62c5-4133-895a-1f0d1949ab61"
    },
    {
        "author": "吳晃",
        "paragraphs": [
            "春水潛鱗發，寒潭舊藻疎。",
            "揚鬐順氣後，振鬣上冰初。",
            "戲廣憐空潔，浮清媚景虛。",
            "戒貪還避餌，思達每懷書。",
            "濕映流澌薄，狂遊觸浪餘。",
            "終希泮渙澤，爲化北溟魚。"
        ],
        "title": "魚上冰",
        "id": "3ad6b76d-ba12-4cdd-b597-2382e8a4ee39"
    },
    {
        "author": "鄭還古",
        "paragraphs": [
            "冶豔出神仙，歌聲勝管弦。",
            "詞輕白紵曲，歌遏碧雲天。",
            "未擬生裴秀，如何乞鄭玄。",
            "不堪金谷水，橫過墜樓前。"
        ],
        "title": "贈柳氏妓",
        "id": "c093e466-f501-4b24-824f-2584ef749425"
    },
    {
        "author": "鄭還古",
        "paragraphs": [
            "吉州新置掾，馳驛到條山。",
            "薏苡殊非謗，羊腸未是艱。",
            "自慚多白髮，爭敢競朱顏。",
            "若有前生債，今朝不懊還。"
        ],
        "title": "吉州道中",
        "id": "1c121c33-b9a1-4153-a27a-8eff830755c6"
    },
    {
        "author": "鄭還古",
        "paragraphs": [
            "讒語能令骨肉離，姦情難測事堪悲。",
            "何因掘得江充骨，搗作微塵祭望思。"
        ],
        "title": "望思臺",
        "id": "17d63222-c052-4217-833d-8497032bc744"
    },
    {
        "author": "獨孤鉉",
        "paragraphs": [
            "玉曆頒新律，凝陰發一陽。",
            "輪輝猶惜短，圭影此偏長。",
            "晷度經南斗，流晶盡北堂。",
            "乍疑周戶耀，可愛逗林光。",
            "積雪銷微照，初萌動早芒。",
            "更升臺上望，雲物已昭彰。"
        ],
        "title": "日南長至",
        "id": "e2e064c6-fb3e-45d1-9438-fa4543145dfa"
    },
    {
        "author": "王初",
        "paragraphs": [
            "劒化江邊綠構新，層臺不染玉梯塵。",
            "千章隱篆標龍簡，一曲空歌降鳳鈞。",
            "嵐氣濕衣雲葉晚，天香飄戶月枝春。",
            "盟經早晚聞仙語，學種三芝伴羽人。"
        ],
        "title": "延平天慶觀",
        "id": "7a4980a7-d4ba-4c16-ba4c-b628ac2d279b"
    },
    {
        "author": "王初",
        "paragraphs": [
            "快騎璁瓏刻玉羈，河梁返照上征衣。",
            "層冰春近蟠龍起，九澤雲閑獨鶴飛。",
            "行想北山清夢斷，重遊西洛故人稀。",
            "漢庭狗監深知己，有日前驅負弩歸。"
        ],
        "title": "送葉秀才",
        "id": "57444b76-3bd5-4667-8998-b0888da88a61"
    },
    {
        "author": "王初",
        "paragraphs": [
            "池陽去去躍雕鞍，十里長亭百草乾。",
            "衣袂障風金鏤細，劒光橫雪玉龍寒。",
            "晴郊別岸鄉魂斷，曉樹啼烏客夢殘。",
            "南館星郎東道主，搖鞭休問路行難。"
        ],
        "title": "送王秀才謁池州吳都督",
        "id": "98c671f7-9fc9-4028-9862-9da98d712d23"
    },
    {
        "author": "王初",
        "paragraphs": [
            "青帝邀春隔歲還，月娥孀獨夜漫漫。",
            "韓憑舞羽身猶在，素女商弦調未殘。",
            "終古蘭巖棲偶鶴，從來玉谷有離鸞。",
            "幾時幽恨飄然斷，共待天池一水乾。"
        ],
        "title": "青帝",
        "id": "3e1de59f-fb3f-4bb4-8ab0-09fa64b5e833"
    },
    {
        "author": "王初",
        "paragraphs": [
            "閶闔疎雲漏絳津，橋頭秋夜鵲飛頻。",
            "猶殘仙媛湔帬水，幾見星妃度襪塵。",
            "歷歷素榆飄玉葉，涓涓清月濕冰輪。",
            "年來若有乘槎客，爲弔波靈是楚臣。"
        ],
        "title": "銀河",
        "id": "3b2c1310-be63-4c49-b3e1-efb7022cdea1"
    },
    {
        "author": "王初",
        "paragraphs": [
            "千里南雲度塞鴻，秋容無跡淡平空。",
            "人間玉嶺清宵月，天上銀河白晝風。",
            "潘賦登山魂易斷，楚歌遺佩怨何窮。",
            "往來未若奇張翰，欲鱠霜鯨碧海東。"
        ],
        "title": "書秋",
        "id": "6b974919-a5d6-4c72-a85f-7085f5894019"
    },
    {
        "author": "王初",
        "paragraphs": [
            "隴首斜飛避弋鴻，頹雲蕭索見層空。",
            "漢宮夜結雙莖露，閶闔涼生六幕風。",
            "湘女怨弦愁不禁，鄂君香被夢難窮。",
            "江邊兩槳連歌渡，驚散遊魚蓮葉東。"
        ],
        "title": "自和書秋",
        "id": "8ba57838-95d0-4e43-bbdf-9289d061a237"
    },
    {
        "author": "王初",
        "paragraphs": [
            "東君珂佩響珊珊，青馭多時下九關。",
            "方信玉霄千萬里，春風猶未到人間。"
        ],
        "title": "立春後作",
        "id": "fd5075cf-690e-4cff-9949-ff5dde8643aa"
    },
    {
        "author": "王初",
        "paragraphs": [
            "應爲陽春信未傳，固將青豔屬殘年。",
            "東君欲待尋佳約，剩寄衣香與粉綿。"
        ],
        "title": "梅花二首 一",
        "id": "c5154a66-2e69-41ff-bc12-718763201e90"
    },
    {
        "author": "王初",
        "paragraphs": [
            "迎春雪豔飄零極，度夕蟾華掩映多。",
            "欲托清香傳遠信，一枝無計奈愁何。"
        ],
        "title": "梅花二首 二",
        "id": "253ad6ba-185c-4915-9b9a-95e2d1a4515a"
    },
    {
        "author": "王初",
        "paragraphs": [
            "靚妝纔罷粉痕新，遞曉風回散玉塵。",
            "若遣有情應悵望，已兼殘雪又兼春。"
        ],
        "title": "春日詠梅花二首 一",
        "id": "f198211f-331a-4f1f-87f2-ca57cc5264cd"
    },
    {
        "author": "王初",
        "paragraphs": [
            "青帝來時值遠芳，殘花殘雪尚交光。",
            "隔年擬待春消息，得見春風已斷腸。"
        ],
        "title": "春日詠梅花二首 二",
        "id": "d71a5667-a683-40ec-bb82-94373c508595"
    },
    {
        "author": "王初",
        "paragraphs": [
            "榆葉飄零碧漢流，玉蟾珠露兩清秋。",
            "僊家若有單棲恨，莫向銀臺半夜遊。"
        ],
        "title": "即夕",
        "id": "b3ef39ee-54bd-4c29-8cb5-0bc1a4a74693"
    },
    {
        "author": "王初",
        "paragraphs": [
            "日落風回卷碧霓，芳蓬一夜拆龍泥。",
            "銀臺級級連清漢，桂子香濃月杵低。"
        ],
        "title": "送陳校勘入宿",
        "id": "ef714f7a-8241-415a-bd19-5136b5c2ffbf"
    },
    {
        "author": "王初",
        "paragraphs": [
            "風幌涼生白袷衣，星榆纔亂絳河低。",
            "月明休近相思樹，恐有韓憑一處棲。"
        ],
        "title": "即夕",
        "id": "34efb8ee-6813-404f-b8ba-add243a46f61"
    },
    {
        "author": "王初",
        "paragraphs": [
            "句芒宮樹已先開，珠蘂瓊花鬬剪裁。",
            "散作上林今夜雪，送教春色一時來。"
        ],
        "title": "早春詠雪",
        "id": "8330209e-72b9-44b5-8518-a11eeaf322c4"
    },
    {
        "author": "王初",
        "paragraphs": [
            "銀花珠樹曉來看，宿醉初醒一倍寒。",
            "已似王恭披鶴氅，憑欄仍是玉欄干。"
        ],
        "title": "望雪",
        "id": "37d2a1ab-f256-4445-96b0-21638984ef5d"
    },
    {
        "author": "王初",
        "paragraphs": [
            "星榆葉葉晝離披，雲粉千重凝不飛。",
            "崑玉樓臺珠樹密，夜來誰向月中歸。"
        ],
        "title": "雪霽",
        "id": "83d38511-e21c-4835-8cb3-8e8284d89794"
    },
    {
        "author": "王初",
        "paragraphs": [
            "曲岸蘭叢雁飛起，野客維舟碧煙裏。",
            "竿頭五兩轉天風，白日楊花滿流水。"
        ],
        "title": "舟次汴堤",
        "id": "09eaea92-39bf-4a3c-976c-4de09f3b4885"
    },
    {
        "author": "劉軻",
        "paragraphs": [
            "玉叩能旋止，人言與樂并。",
            "繁音忽已闋，雅韻詘然清。",
            "佩想停仙步，泉疑咽夜聲。",
            "曲終無異聽，響極有餘情。",
            "特達知難擬，玲瓏豈易名。",
            "崑山如可得，一片佇爲榮。"
        ],
        "title": "玉聲如樂",
        "id": "95773780-e922-4deb-b323-38b8224acbca"
    },
    {
        "author": "朱晝",
        "paragraphs": [
            "一別一千日，一日十二憶。",
            "苦心無閑時，今夕見玉色。",
            "玉色復何異，弘明含羣德。",
            "有文如星宿，飛入我胷臆。",
            "憂愁方破壞，歡喜重補塞。",
            "使我心貌全，且非黃金力。",
            "將攀下風手，願假仙鸞翼。"
        ],
        "title": "喜陳懿老示新製",
        "id": "b4ecc28c-64d3-44c2-8b91-535d4347a449"
    },
    {
        "author": "朱晝",
        "paragraphs": [
            "我有古時鏡，初自壞陵得。",
            "蛟龍猶泥蟠，魑魅幸月蝕。",
            "摩久見菱蘂，青於藍水色。",
            "贈君將照色，無使心受惑。"
        ],
        "title": "贈友人古鏡",
        "id": "15c9f704-045f-42dc-b2e2-a7239e33ca88"
    },
    {
        "author": "朱晝",
        "paragraphs": [
            "藤生南海濱，引蔓青且長。",
            "剪削爲花枝，何人無文章。",
            "非才亦有心，割骨聞餘芳。",
            "繁葉落何處，孤貞在中央。",
            "願盛黃金膏，寄與青眼郎。",
            "路遠莫知意，水深天蒼蒼。"
        ],
        "title": "賦得花藤藥合寄頴陰故人",
        "id": "e2e9e760-8d24-440c-a26f-a2eb0dc65d20"
    },
    {
        "author": "滕邁",
        "paragraphs": [
            "藹藹復悠悠，春歸十二樓。",
            "最明雲裏闕，先滿日邊州。",
            "色媚青門外，光搖紫陌頭。",
            "上林榮舊樹，太液鏡新流。",
            "曖帶祥煙起，清添瑞景浮。",
            "陽和如啓蟄，從此事芳遊。"
        ],
        "title": "春色滿皇州",
        "id": "19b86cd9-d293-4da5-baef-f1810ed648ae"
    },
    {
        "author": "滕邁",
        "paragraphs": [
            "三條陌上拂金羈，萬里橋邊映酒旗。",
            "此日令人腸欲斷，不堪將入笛中吹。"
        ],
        "title": "楊柳枝詞",
        "id": "fffdf240-fa11-4a36-beef-62862800ce61"
    },
    {
        "author": "滕邁",
        "paragraphs": [
            "陶令門前罥接䍦，亞夫營裏拂朱旗。"
        ],
        "title": "句",
        "id": "03a384cb-9b95-437d-8217-a2531e7c5bf9"
    },
    {
        "author": "滕倪",
        "paragraphs": [
            "秋初江上別旌旗，故國無家淚欲垂。",
            "千里未知投足處，前程便是聽猨時。",
            "誤攻文字身空老，却返漁樵計已遲。",
            "羽翼彫零飛不得，丹霄無路接差池。"
        ],
        "title": "留別吉州太守宗人邁",
        "id": "ebedd92e-2f68-4dfe-92ac-03a4c62c0ca0"
    },
    {
        "author": "滕倪",
        "paragraphs": [
            "映水有深意，見人無懼心。",
            "白髮不能容相國，也同閑客滿頭生。"
        ],
        "title": "句",
        "id": "dca0ac5d-647e-4a5e-bd02-680516875798"
    },
    {
        "author": "殷堯藩",
        "paragraphs": [
            "吳王愛歌舞，夜夜醉嬋娟。",
            "見日吹紅燭，和塵掃翠鈿。",
            "徒令句踐霸，不信子胥賢。",
            "莫問長洲草，荒涼無限年。"
        ],
        "title": "吳宮",
        "id": "9f62f201-87ad-4d1a-ab1d-a20974e65f18"
    },
    {
        "author": "殷堯藩",
        "paragraphs": [
            "雲影蔽遙空，無端淡復濃。",
            "兩旬綿密雨，二月似深冬。",
            "詩酒從教數，簾幃一任重。",
            "孰知春有地，微露小桃紅。"
        ],
        "title": "久雨",
        "id": "a93d49dd-43a0-4426-9f3a-9915864386e9"
    },
    {
        "author": "殷堯藩",
        "paragraphs": [
            "酒熟送迎便，村村慶有年。",
            "妻孥親稼穡，老稚効漁畋。",
            "紅樹青林外，黃蘆白鳥邊。",
            "稔看風景美，寧不羨歸田。"
        ],
        "title": "郊行逢社日",
        "id": "e3addb04-8aaf-4348-b1f1-8e872077800d"
    },
    {
        "author": "殷堯藩",
        "paragraphs": [
            "身坐衆香國，蒲團詩思新。",
            "一貧曾累我，此興未輸人。",
            "陋巷誰爲俗，寒窗不染塵。",
            "石齋盟四友，年下頓生春。"
        ],
        "title": "過友人幽居",
        "id": "4c59b75c-f151-4ab7-8c36-076983223349"
    },
    {
        "author": "殷堯藩",
        "paragraphs": [
            "落葉下蕭蕭，幽居遠市朝。",
            "偶成投轄飲，不待致書招。",
            "塞鴈衝寒過，山雲傍檻飄。",
            "此身何所似，天地一漁樵。"
        ],
        "title": "過雍陶博士邸中飲",
        "id": "c31bcc0c-7dad-4572-b0b5-090256079374"
    },
    {
        "author": "殷堯藩",
        "paragraphs": [
            "落日半樓明，琳宮事事清。",
            "山橫萬古色，鶴帶九臯聲。",
            "易作神仙侶，難忘父子情。",
            "道人應識我，未肯說長生。"
        ],
        "title": "遊王羽士山房",
        "id": "a281f900-74c5-452f-869c-75364decc82f"
    },
    {
        "author": "殷堯藩",
        "paragraphs": [
            "原中多陰雨，惟留一室明。",
            "自宜居靜者，誰得問先生。",
            "深井泉香出，危沙藥更榮。",
            "全家笑無辱，曾不見戈兵。"
        ],
        "title": "署中答武功姚合",
        "id": "5e396fc1-435a-4a68-a2d7-a1f0b0aa3359"
    },
    {
        "author": "殷堯藩",
        "paragraphs": [
            "早學全身術，惟令耕近田。",
            "自輸官稅後，常臥晚雲邊。",
            "細草沿堦長，高蘿出石懸。",
            "向來名姓茂，空被外情牽。"
        ],
        "title": "贈龍陽尉馬戴",
        "id": "2568b21b-c081-4f1d-b93c-c715a0225114"
    },
    {
        "author": "殷堯藩",
        "paragraphs": [
            "三月初三日，千家與萬家。",
            "蝶飛秦地草，鶯入漢宮花。",
            "鞍馬皆爭麗，笙歌盡鬬奢。",
            "吾師無所願，惟願老煙霞。"
        ],
        "title": "上巳日贈都上人 一",
        "id": "84b7b087-7e6d-423e-9e2c-34c9d71825a4"
    },
    {
        "author": "殷堯藩",
        "paragraphs": [
            "曲水公卿宴，香塵盡滿街。",
            "無心修禊事，獨步到禪齋。",
            "細草縈愁目，繁花逆旅懷。",
            "綺羅人走馬，遺落鳳皇釵。"
        ],
        "title": "上巳日贈都上人 二",
        "id": "52e5a6f6-2c67-4977-9eba-b255737e68ba"
    },
    {
        "author": "殷堯藩",
        "paragraphs": [
            "行邁南康路，客心離怨多。",
            "暮煙葵葉屋，秋月竹枝歌。",
            "孤鶴唳殘夢，驚猨嘯薜蘿。",
            "對江翹首望，愁淚疊如波。"
        ],
        "title": "送沈亞之尉南康",
        "id": "59e31364-11d7-422a-b2a3-d0142a85608a"
    },
    {
        "author": "殷堯藩",
        "paragraphs": [
            "散髮風簷下，沈沈日漸曛。",
            "鷹拳擒野雀，蛛網獵飛蚊。",
            "羣動能歸計，吾生亦謾勤。",
            "塵緣難著眼，晚興寄青雲。"
        ],
        "title": "奉送劉使君王屋山隱居",
        "id": "d4e6da3d-9bd2-4d7e-89b8-2c775c3837b1"
    },
    {
        "author": "殷堯藩",
        "paragraphs": [
            "文字飢難煮，爲農策最良。",
            "興來鉏曉月，倦後臥斜陽。",
            "秋稼連千頃，春花醉幾場。",
            "任他名利客，車馬鬧康莊。"
        ],
        "title": "寄許渾秀才",
        "id": "249acc9f-3402-4fd5-a184-5c8de6bc2e6d"
    },
    {
        "author": "殷堯藩",
        "paragraphs": [
            "吳國水中央，波濤白渺茫。",
            "衣逢梅雨漬，船入稻花香。",
            "海戍通鹽竈，山村帶蜜房。",
            "欲知蘇小小，君試到錢塘。"
        ],
        "title": "送客遊吳",
        "id": "eddfe9a7-6e8f-4184-b074-0fbbac6d2a23"
    },
    {
        "author": "殷堯藩",
        "paragraphs": [
            "衣冠零落久，今日事堪傷。",
            "廚起青烟薄，門開白日長。",
            "殘梅欹古道，名石臥頹牆。",
            "山色依然好，興衰未可量。"
        ],
        "title": "陸丞相故宅",
        "id": "9fa0163f-9a64-46c0-8177-ad3aa1e328f7"
    },
    {
        "author": "殷堯藩",
        "paragraphs": [
            "玄都開秘籙，白石禮先生。",
            "上界秋光淨，中元夜氣清。",
            "星辰朝帝處，鸞鶴步虛聲。",
            "玉洞花長發，珠宮月最明。",
            "掃壇天地肅，投簡鬼神驚。",
            "儻賜刀圭藥，還留不死名。"
        ],
        "title": "中元日觀諸道士步虛",
        "id": "73fb4393-c9cf-4599-b0ca-3ef1f61eb9e5"
    },
    {
        "author": "殷堯藩",
        "paragraphs": [
            "春草正淒淒，知君過惡溪。",
            "鶯將吉了語，猿共猓然啼。",
            "別路魂先斷，還家夢幾迷。",
            "定尋雷令劒，應識越王笄。",
            "樹色多於北，潮聲少向西。",
            "椰花好爲酒，誰伴醉如泥。"
        ],
        "title": "醉贈劉十二",
        "id": "da5667b8-5454-42eb-a593-24ec36a52c44"
    },
    {
        "author": "殷堯藩",
        "paragraphs": [
            "曙鍾催入紫宸朝，列炬流虹映絳綃。",
            "天近鰲頭花簇杖，風低豹尾樂鳴韶。",
            "衣冠一變無夷俗，律令重頒有正條。",
            "昨日鍾山甘露降，玻璃滿賜出宮瓢。"
        ],
        "title": "早朝",
        "id": "29eef040-1804-4265-9c38-5248be13fd83"
    },
    {
        "author": "殷堯藩",
        "paragraphs": [
            "列郡徵才起俊髦，萬機獨使聖躬勞。",
            "開藩上相頒龍節，破虜將軍展豹韜。",
            "地入黃圖三輔壯，天垂華蓋七星高。",
            "迎春別賜瑤池宴，捧進金盤五色桃。"
        ],
        "title": "帝京二首 一",
        "id": "a81c2c8f-25ce-4ae1-b2d1-cb3530865370"
    },
    {
        "author": "殷堯藩",
        "paragraphs": [
            "龍虎山河御氣通，遙瞻帝闕五雲紅。",
            "英雄盡入江東籍，將相多收薊北功。",
            "禮樂日稽三代盛，梯航歲貢萬方同。",
            "都將儉德熙文治，淳俗應還太古風。"
        ],
        "title": "帝京二首 二",
        "id": "23ffab61-1c67-43ed-b2b6-5928ce04d052"
    },
    {
        "author": "殷堯藩",
        "paragraphs": [
            "悄悄深宮不見人，倚闌惟見石麒麟。",
            "芙蓉帳冷愁長夜，翡翠簾垂隔小春。",
            "天遠難通青鳥信，風寒欲動錦花茵。",
            "夜深怕有羊車過，自起籠燈看雪紋。"
        ],
        "title": "宮詞",
        "id": "c9825c19-aa51-4fbf-93f0-3d940f13e2de"
    },
    {
        "author": "殷堯藩",
        "paragraphs": [
            "碧樹濃陰護短垣，蒼江春煖渚鳧喧。",
            "買魚試喚鳴榔艇，尋鶴因行隔壠村。",
            "生理何憑文是業，世情縱遣酒盈樽。",
            "相逢謂我迂疎甚，欲辨還憎恐失言。"
        ],
        "title": "郊居作",
        "id": "224283cd-4894-4b68-ac4f-9011f1dfa59c"
    },
    {
        "author": "殷堯藩",
        "paragraphs": [
            "茂苑閑居木石同，旋開小逕翦蒿蓬。",
            "虛遊心在鴻蒙外，穴處身疑培塿中。",
            "花影一闌吟夜月，松聲半榻臥秋風。",
            "百年寄傲聊容膝，何必高車駟馬通。"
        ],
        "title": "閑居",
        "id": "d475d066-270f-4466-aef1-ed6c8cf346fc"
    },
    {
        "author": "殷堯藩",
        "paragraphs": [
            "爲客山南二十年，愁來怳近落花天。",
            "陰雲帶雨連山脊，濕氣成嵐滴樹巔。",
            "隣屋有聲敲石火，野禽無語避茶煙。",
            "此時若遇孫陽顧，肯服鹽車不受鞭。"
        ],
        "title": "暮春述懷",
        "id": "80971174-d3d6-44ac-879c-7aaab5058a8a"
    },
    {
        "author": "殷堯藩",
        "paragraphs": [
            "少年佳節倍多情，老去誰知感慨生。",
            "不効艾符趨習俗，但祈蒲酒話昇平。",
            "鬢絲日日添頭白，榴錦年年照眼明。",
            "千載賢愚同瞬息，幾人湮沒幾垂名。"
        ],
        "tags": [
            "人生",
            "端午节",
            "感叹"
        ],
        "title": "端午日",
        "id": "508e5a40-2ce9-41af-9bf5-7c58830b0fae"
    },
    {
        "author": "殷堯藩",
        "paragraphs": [
            "萬里飄零十二秋，不堪今倚夕陽樓。",
            "壯懷空擲班超筆，久客誰憐季子裘。",
            "瘴雨蠻煙朝暮景，平蕪野草古今愁。",
            "酣歌欲盡登高興，強把黃花插滿頭。"
        ],
        "title": "九日",
        "id": "fd14cb55-cb21-4ae0-99b0-763b408906c0"
    },
    {
        "author": "殷堯藩",
        "paragraphs": [
            "重陽開滿菊花金，病起榰牀惜賞心。",
            "紫蟹霜肥秋縱好，綠醅蟻滑晚慵斟。",
            "眼窺薄霧行殊倦，身怯寒風坐未禁。",
            "沈醉又成來歲約，遣懷聊作記時吟。"
        ],
        "title": "九日病起",
        "id": "9443bc15-f9d4-44c7-908c-86bc2fe051d6"
    },
    {
        "author": "殷堯藩",
        "paragraphs": [
            "雲冷江空歲暮時，竹陰梅影月參差。",
            "雞催夢枕司晨早，更咽寒城報點遲。",
            "人事紛華潛動息，天心靜默運推移。",
            "憑誰蕩滌窮殘候，入眼東風喜在期。"
        ],
        "title": "寒夜",
        "id": "d08de206-97dd-42ef-8bd6-c81a3e6496e0"
    },
    {
        "author": "殷堯藩",
        "paragraphs": [
            "臨岐終日自裴回，乾我茅齋半畝苔。",
            "山上亂雲隨手變，淛東飛雨過江來。",
            "一元和氣歸中正，百怪蒼淵起蟄雷。",
            "千里稻花應秀色，酒樽風月醉亭臺。"
        ],
        "title": "喜雨",
        "id": "973d40f8-bd19-485b-b579-b994216de74a"
    },
    {
        "author": "殷堯藩",
        "paragraphs": [
            "明日城東看杏花，叮嚀童子蚤將車。",
            "路從丹鳳樓前過，酒向金魚館裏賒。",
            "綠水滿溝生杜若，暖雲將雨濕泥沙。",
            "絕勝羊傅襄陽道，車騎西風擁鼓笳。"
        ],
        "title": "春遊",
        "id": "f9c874ec-1437-4b41-891b-055e4b17d08d"
    },
    {
        "author": "殷堯藩",
        "paragraphs": [
            "樓居溪上涼生早，坐對城頭起暮笳。",
            "打鼓泊船何處客，搗衣隔竹是誰家。",
            "玉繩低轉宵初迥，銀燭高燒月近斜。",
            "得意引杯須痛飲，好懷那許負年華。"
        ],
        "title": "夜酌溪樓",
        "id": "19bfcf79-65ed-4366-929a-17dadd48a13c"
    },
    {
        "author": "殷堯藩",
        "paragraphs": [
            "煙樹寒林半有無，野人行李更蕭疎。",
            "堠長堠短逢官馬，山北山南聞鷓鴣。",
            "萬里關河成傳舍，五更風雨憶呼盧。",
            "寂寥一點寒燈在，酒熟隣家許夜沽。"
        ],
        "title": "旅行",
        "id": "4f8b9123-32a0-4680-af8c-5e951b48c1b2"
    },
    {
        "author": "殷堯藩",
        "paragraphs": [
            "十載驅馳倦荷鋤，三年生計鬢蕭疎。",
            "辛勤幾逐英雄後，乙榜猶然姓氏虛。",
            "欲射狼星把弓箭，休將螢火讀詩書。",
            "身賤自慙貧骨相，朗嘯東歸學釣魚。"
        ],
        "title": "下第東歸作",
        "id": "1fc26018-2064-4d31-a8d3-24cf504cdf2a"
    },
    {
        "author": "殷堯藩",
        "paragraphs": [
            "黃鶴山頭雪未消，行人歸計在今朝。",
            "城高鐵甕江山壯，地接金陵草木彫。",
            "北府市樓聞舊酒，南橋官柳識歸橈。",
            "吏民莫見參軍面，水宿風餐鬢髮焦。"
        ],
        "title": "還京口",
        "id": "c6362ff5-193b-47ff-8c28-2fe2f3bb4748"
    },
    {
        "author": "殷堯藩",
        "paragraphs": [
            "雪浪排空接海門，孤舟三日阻龍津。",
            "曹瞞曾墮周郎計，王導難遮庚亮塵。",
            "鷗散白雲沈遠浦，花飛紅雨送殘春。",
            "篙師整纜候明發，仍謁荒祠問鬼神。"
        ],
        "title": "襄口阻風",
        "id": "8312baaf-e786-428b-87a9-abf170987597"
    },
    {
        "author": "殷堯藩",
        "paragraphs": [
            "鶴髮垂肩懶著巾，晚涼獨步楚江濱。",
            "一帆暝色鷗邊雨，數尺筇枝物外身。",
            "習巧未逢醫拙手，聞歌先識採蓮人。",
            "笑看斥鷃飛翔去，樂處蓬萊便有春。"
        ],
        "title": "潭州獨步",
        "id": "6f838f56-3248-4e2f-9cc1-2500f9917744"
    },
    {
        "author": "殷堯藩",
        "paragraphs": [
            "黃道天清擁珮珂，東南王氣秣陵多。",
            "江吞彭蠡來三蜀，地接崑崙帶九河。",
            "鳳闕曉霞紅散綺，龍池春水綠生波。",
            "華夷混一歸真主，端拱無爲樂太和。"
        ],
        "title": "金陵懷古",
        "id": "86837d23-eab6-4655-85d4-2eef4e834377"
    },
    {
        "author": "殷堯藩",
        "paragraphs": [
            "鳳凰臺上望長安，五色宮袍照水寒。",
            "綵筆十年留翰墨，銀河一夜臥闌干。",
            "三山飛鳥江天暮，六代離宮草樹殘。",
            "始信人生如一夢，壯懷莫使酒杯乾。"
        ],
        "title": "登鳳凰臺二首 一",
        "id": "c8bc5926-51e9-4ce6-8a27-eb11747359e7"
    },
    {
        "author": "殷堯藩",
        "paragraphs": [
            "梧桐葉落秋風老，人去臺空鳳不來。",
            "梁武臺成芳草合，吳王宮殿野花開。",
            "石頭城下春生水，燕子堂前雨長苔。",
            "莫問人間興廢事，百年相遇且銜杯。"
        ],
        "title": "登鳳凰臺二首 二",
        "id": "471b6247-847c-4875-988a-2f4848374c88"
    },
    {
        "author": "殷堯藩",
        "paragraphs": [
            "長空鳥盡將軍死，無復中原入馬蹄。",
            "身向九泉還屬漢，功超諸將合封齊。",
            "荒涼古廟惟松柏，咫尺長陵又鹿麋。",
            "此日深憐蕭相國，竟無一語到金閨。"
        ],
        "title": "韓信廟",
        "id": "de9f8c26-1560-4366-9272-914b47f7d0f8"
    },
    {
        "author": "殷堯藩",
        "paragraphs": [
            "去郭來尋隱者居，柳陰假步小籃輿。",
            "每期會面初償約，却計論心舊得書。",
            "淺綠垣牆綿薜荔，淡紅池沼映芙蕖。",
            "爲言肯共留連飲，澗有青芹罟有魚。"
        ],
        "title": "訪許渾",
        "id": "50f5d5d9-4318-46dd-8db5-dd46c302ca72"
    },
    {
        "author": "殷堯藩",
        "paragraphs": [
            "微雲歛雨天氣清，松聲出樹秋泠泠。",
            "窗戶長含碧蘿色，溪流時帶蛟龍腥。",
            "一官到手不可避，萬事役我徒勞形。",
            "飄然曳杖出門去，無數好山江上橫。"
        ],
        "title": "李舍人席上感遇",
        "id": "a33fc062-a8c2-4b8b-b5f0-477bfdc3beb6"
    },
    {
        "author": "殷堯藩",
        "paragraphs": [
            "危樓高架泬寥天，上相閑登立綵旃。",
            "樹色到京三百里，河流歸漢幾千年。",
            "晴峰聳日當周道，秋穀垂花滿舜田。",
            "雲路何人見高志，最看西面赤闌前。"
        ],
        "title": "和趙相公登鸛雀樓",
        "id": "256c5592-148e-490a-8fe7-f60b89a7b9c4"
    },
    {
        "author": "殷堯藩",
        "paragraphs": [
            "異鄉冬至又今朝，回首家山入夢遙。",
            "漸喜一陽從地復，却憐羣沴逐冰消。",
            "梅含露蘂知迎臘，柳拂宮袍憶候朝。",
            "多少故人承宴賞，五雲堆裏聽簫韶。"
        ],
        "title": "冬至酬劉使君",
        "id": "87415ae6-c00a-4e83-a8a6-10962c744c36"
    },
    {
        "author": "殷堯藩",
        "paragraphs": [
            "百萬王師下日邊，將軍雄略可圖全。",
            "元勳未論封茅異，捷勢應知破竹然。",
            "燕警無烽清朔漠，秦文有寶進藍田。",
            "太平從此銷兵甲，記取紅羊換劫年。"
        ],
        "title": "李節度平虜詩",
        "id": "4e05996a-1b8c-4927-9b04-cc0c55a3b28e"
    },
    {
        "author": "殷堯藩",
        "paragraphs": [
            "海國微茫散曉暾，鬱葱佳氣滿乾坤。",
            "六朝空據長江險，一統今歸聖代尊。",
            "西北諸峰連朔漠，東南衆水合崑崙。",
            "願從吾道禧文運，再使河清俗化淳。"
        ],
        "tags": [
            "长江"
        ],
        "title": "金陵上李公垂侍郎",
        "id": "32518b87-8559-473b-b0b9-734549503863"
    },
    {
        "author": "殷堯藩",
        "paragraphs": [
            "煥然文采照青春，一策江湖自在身。",
            "雲鎖木龕聊息影，雪香紙襖不生塵。",
            "談禪早續燈無盡，護法重編論有神。",
            "擬掃綠陰浮佛寺，桫欏高樹結爲隣。"
        ],
        "title": "贈惟儼師",
        "id": "ebb080f5-34bb-42fa-b766-1151e5ab367c"
    },
    {
        "author": "殷堯藩",
        "paragraphs": [
            "萬木驚秋葉漸稀，靜探造化見玄機。",
            "眼前誰悟先天理，去後還知今日非。",
            "樹擁秣陵千嶂合，雲開蕭寺一僧歸。",
            "漢廷累下徵賢詔，未許嚴陵老釣磯。"
        ],
        "title": "寄許渾秀才",
        "id": "239e2af4-d0c2-4a39-b0c8-3c327ad7f30f"
    },
    {
        "author": "殷堯藩",
        "paragraphs": [
            "曉發龍江第一程，諸公同濟似登瀛。",
            "海門日上千峰出，桃葉波平一棹輕。",
            "橫鎖已沈王濬筏，投鞭難阻謝玄兵。",
            "片時喜得東風便，回首鐘聲隔鳳城。"
        ],
        "title": "送白舍人渡江",
        "id": "14ceb01c-86b9-47dc-a51f-912013abd5c3"
    },
    {
        "author": "殷堯藩",
        "paragraphs": [
            "遐荒迢遰五羊城，歸興濃消客裏情。",
            "家近似忘山路險，土甘殊覺瘴煙輕。",
            "梅花清入羅浮夢，荔子紅分廣海程。",
            "此去定知償隱趣，石田春雨讀書耕。"
        ],
        "title": "送劉禹錫侍御出刺連州",
        "id": "3781db86-9a0f-4243-806a-63bfbd4bc927"
    },
    {
        "author": "殷堯藩",
        "paragraphs": [
            "歸奏聖朝行萬里，却銜天詔報蕃臣。",
            "本是諸生守文墨，今將匹馬靜煙塵。",
            "旅宿關河逢暮雨，春耕亭障識遺民。",
            "此去多應收故地，寧辭沙塞往來頻。"
        ],
        "title": "送韋侍御報使西蕃",
        "id": "eab25ce2-70a6-4ea4-b1a6-fb9ecfd56419"
    },
    {
        "author": "殷堯藩",
        "paragraphs": [
            "閑出城南禁火天，路傍騎馬獨搖鞭。",
            "青松古墓傷碑碣，紅杏春園羨管弦。",
            "徒說鸊鵜膏玉劒，漫誇蚨血點銅錢。",
            "世間盡是悠悠事，且飲韋家冷酒眠。"
        ],
        "title": "寒食城南即事因訪藍田韋明府",
        "id": "1c215a9b-bcc9-47d8-9442-c5178ddc2158"
    },
    {
        "author": "殷堯藩",
        "paragraphs": [
            "赤墀奉命使殊方，官重霜臺紫綬光。",
            "玉節在船清海怪，金函開詔撫夷王。",
            "雲晴漸覺山川異，風便寧知道路長。",
            "誰得似君將雨露，海東萬里灑扶桑。"
        ],
        "title": "送源中丞使新羅",
        "id": "3875233a-01b7-4468-a0d9-3df625ed03eb"
    },
    {
        "author": "殷堯藩",
        "paragraphs": [
            "嵩陽聽罷講經鐘，遠訪庭闈錫度空。",
            "蒲履謾從歸後織，衲衣猶記別時縫。",
            "地橫龍朔連沙暝，山入烏桓碧樹重。",
            "梵宇傳來金貝葉，花前拜捧慰親容。"
        ],
        "title": "送景玄上人還山",
        "id": "e1e41cea-639f-4c69-b858-41e5b6063ceb"
    },
    {
        "author": "殷堯藩",
        "paragraphs": [
            "卸却宮妝錦繡衣，黃冠素服製相宜。",
            "錫名近奉君王旨，佩籙新參老氏師。",
            "白晝無情趨玉陛，清宵有夢步瑤池。",
            "綠鬟女伴含愁別，釋盡當年妬寵私。"
        ],
        "title": "宮人入道",
        "id": "7e3186c9-6cbc-45c1-a558-767973706727"
    },
    {
        "author": "殷堯藩",
        "paragraphs": [
            "南國看花動遠情，沈郎詩苦瘦容生。",
            "鐵心自儗山中賦，玉笛誰將月下橫。",
            "臨水一枝春占早，照人千樹雪同清。",
            "好風吹醒羅浮夢，莫聽空林翠羽聲。"
        ],
        "title": "友人山中梅花",
        "id": "7f86f129-519b-46fd-a95f-b9f1f29c352d"
    },
    {
        "author": "殷堯藩",
        "paragraphs": [
            "天地一身在，頭顱五十過。",
            "流年消壯志，空使淚成河。"
        ],
        "title": "客中有感",
        "id": "775398c8-b809-40aa-af2f-93746dbc82ca"
    },
    {
        "author": "殷堯藩",
        "paragraphs": [
            "新霽颺林初，蘋花貼岸舒。",
            "故鄉今夜月，猶得照孤廬。"
        ],
        "title": "憶家二首 一",
        "id": "0454b343-4523-408c-8506-63cde404cd84"
    },
    {
        "author": "殷堯藩",
        "paragraphs": [
            "樹擁溪邊閣，山浮雨後嵐。",
            "白頭歸未得，夢裏望江南。"
        ],
        "title": "憶家二首 二",
        "id": "7c052c1e-110f-4411-91c0-4330065c29ff"
    },
    {
        "author": "殷堯藩",
        "paragraphs": [
            "暝色滄州迥，秋聲玉峽長。",
            "只因江上月，不覺過潯陽。"
        ],
        "title": "江行二首 一",
        "id": "1a689898-1c77-46ae-b059-bc4ca2963ec1"
    },
    {
        "author": "殷堯藩",
        "paragraphs": [
            "晚泊長江口，寒沙白似霜。",
            "年光流不盡，東去水聲長。"
        ],
        "tags": [
            "长江"
        ],
        "title": "江行二首 二",
        "id": "381f5d55-87b3-41c8-9ce1-a9b3f745d50a"
    },
    {
        "author": "殷堯藩",
        "paragraphs": [
            "越女收龍眼，蠻兒拾象牙。",
            "長安千萬里，走馬送誰家。"
        ],
        "title": "偶題",
        "id": "c525574a-b5a7-478f-af9b-4c1869a81dd5"
    },
    {
        "author": "殷堯藩",
        "paragraphs": [
            "去歲干戈險，今年蝗旱憂。",
            "關西歸戰馬，海內賣耕牛。"
        ],
        "title": "關中傷亂後",
        "id": "002f4e51-2332-4f16-a5c9-31bad79b8f16"
    },
    {
        "author": "殷堯藩",
        "paragraphs": [
            "騷靈不可見，楚些竟誰聞。",
            "欲采蘋花去，滄州隔暮雲。"
        ],
        "title": "楚江懷古",
        "id": "80596e47-dd8a-4e79-b9c0-cafb5e26a857"
    },
    {
        "author": "殷堯藩",
        "paragraphs": [
            "威名垂萬古，勇力冠當時。",
            "回首三分國，何人賦黍離。"
        ],
        "title": "張飛廟",
        "id": "2cd4650e-1f41-413e-8611-027882561915"
    },
    {
        "author": "殷堯藩",
        "paragraphs": [
            "暝色護樓臺，陰雲晝未開。",
            "一塵無處著，花雨遍蒼苔。"
        ],
        "title": "生公講臺",
        "id": "1f4c4d35-c226-42e3-960e-581851f93f53"
    },
    {
        "author": "殷堯藩",
        "paragraphs": [
            "高堂流月明，萬籟不到耳。",
            "一聽清心魂，飛絮春紛起。"
        ],
        "title": "席上聽琴",
        "id": "fb247193-1b85-41c1-8acd-1385d918b8a5"
    },
    {
        "author": "殷堯藩",
        "paragraphs": [
            "晚市人煙合，歸帆帶夕陽。",
            "棲遲未歸客，猶著錦衣裳。"
        ],
        "title": "酬雍秀才二首 一",
        "id": "1fad6962-b685-4393-87bb-b3abec93f17f"
    },
    {
        "author": "殷堯藩",
        "paragraphs": [
            "臥病茅窗下，驚聞兩月過。",
            "興來聊賦詠，清婉逼陰何。"
        ],
        "title": "酬雍秀才二首 二",
        "id": "cac427db-6703-4f85-b134-b306273c6a50"
    },
    {
        "author": "殷堯藩",
        "paragraphs": [
            "窗戶盡蕭森，空堦凝碧陰。",
            "不緣冰雪裏，爲識歲寒心。"
        ],
        "title": "竹",
        "id": "0d740990-b897-4b98-b836-800bb0831c42"
    },
    {
        "author": "殷堯藩",
        "paragraphs": [
            "柳花撲簾春欲盡，綠陰障林鶯亂啼。",
            "秖愁明日送春去，落日滿園啼竹雞。"
        ],
        "title": "春怨",
        "id": "0dacd468-9b4c-4962-8581-9ffc1c03e009"
    },
    {
        "author": "殷堯藩",
        "paragraphs": [
            "宮女三千去不回，真珠翠羽是塵埃。",
            "夫差舊國久破碎，紅燕自歸花自開。"
        ],
        "title": "館娃宮",
        "id": "01561bdb-edd8-42be-9c9c-e9cc215c4419"
    },
    {
        "author": "殷堯藩",
        "paragraphs": [
            "成帝夫人淚滿懷，璧宮相趁落空堦。",
            "可憐玉貌花前死，惟有君恩白燕釵。"
        ],
        "title": "漢宮詞三首 一",
        "id": "f9c60eea-df9b-4e43-ad73-efd9995488fc"
    },
    {
        "author": "殷堯藩",
        "paragraphs": [
            "霍家有女字成君，年少教人著繡裙。",
            "枉殺宮中許皇后，椒房恩澤是浮雲。"
        ],
        "title": "漢宮詞三首 二",
        "id": "3381f3b8-d80d-4a5a-80c4-46cddb27b1dd"
    },
    {
        "author": "殷堯藩",
        "paragraphs": [
            "駿馬金鞍白玉鞭，宮中來取李延年。",
            "承恩直日鴛鴦殿，一曲清歌在九天。"
        ],
        "title": "漢宮詞三首 三",
        "id": "2fb16db8-4174-4bee-8fd6-edd40ac8b14d"
    },
    {
        "author": "殷堯藩",
        "paragraphs": [
            "鶴髮垂肩尺許長，離家三十五端陽。",
            "兒童見說深驚訝，却問何方是故鄉。"
        ],
        "tags": [
            "归乡",
            "端午节"
        ],
        "title": "同州端午",
        "id": "f8071036-9e39-49c2-b3e9-09fdeb4a5f82"
    },
    {
        "author": "殷堯藩",
        "paragraphs": [
            "笙歌只解鬧花天，誰是敲冰掉小船。",
            "爲覓瀟湘幽隱處，夜深載月聽鳴泉。"
        ],
        "tags": [
            "洞庭湖"
        ],
        "title": "夜過洞庭",
        "id": "0a511791-268e-4e61-975c-6fbd0018a8da"
    },
    {
        "author": "殷堯藩",
        "paragraphs": [
            "山中盡日無人到，竹外交加百鳥鳴。",
            "昨日小樓微雨過，櫻桃花落晚風晴。"
        ],
        "title": "遊山南寺二首 一",
        "id": "7ddfd5c3-0a0f-4d2f-b92d-413946b29a6e"
    },
    {
        "author": "殷堯藩",
        "paragraphs": [
            "踏碎羊山黃葉堆，天飛細雨隱輕雷。",
            "朗陵莫訝來何晚，不忍聽君話別杯。"
        ],
        "title": "遊山南寺二首 二",
        "id": "2e2f6b41-9470-41a3-8a03-ca77b668bc49"
    },
    {
        "author": "殷堯藩",
        "paragraphs": [
            "客窗強飲太怱怱，急雨寒風意萬重。",
            "驀上心來消未得，夢回又聽五更鐘。"
        ],
        "title": "寄太僕田卿二首 一",
        "id": "df22a14d-cb97-4ce9-a855-630f5d40587e"
    },
    {
        "author": "殷堯藩",
        "paragraphs": [
            "一陽纔動伏羣陰，萬物於今寓太音。",
            "若喜長生添線日，微微消息識天心。"
        ],
        "title": "寄太僕田卿二首 二",
        "id": "e8b764f6-a1f0-46d5-95ef-5324058f3ea0"
    },
    {
        "author": "殷堯藩",
        "paragraphs": [
            "轆轤千轉勞筋力，待得甘泉渴殺人。",
            "且共山麋同飲澗，玉沙鋪底淺磷磷。"
        ],
        "title": "新昌井",
        "id": "ab287f91-8d9a-4355-8b08-513aa7b8a224"
    },
    {
        "author": "殷堯藩",
        "paragraphs": [
            "巷底蕭蕭絕市塵，供愁疎雨打黃昏。",
            "悠然一曲泉明調，淺立閑愁輕閉門。"
        ],
        "title": "經靖安里",
        "id": "3e59b6cc-23aa-42d8-9810-b1f74e1846c9"
    },
    {
        "author": "殷堯藩",
        "paragraphs": [
            "淒淒切切斷腸聲，指滑音柔萬種情。",
            "花影深沈遮不住，度幃穿幕又殘更。"
        ],
        "title": "聞箏歌",
        "id": "ba6f5f80-7fcd-4488-b72d-37569e593656"
    },
    {
        "author": "殷堯藩",
        "paragraphs": [
            "伶兒竹聲愁繞空，秦女淚濕燕支紅。",
            "玉桃花片落不住，三十六簧能喚風。"
        ],
        "title": "吹笙歌",
        "id": "1c2a94d9-f6a0-42c2-b6c7-62c04121ab64"
    },
    {
        "author": "殷堯藩",
        "paragraphs": [
            "石家金谷舊歌人，起唱花筵淚滿巾。",
            "紅粉少年諸弟子，一時惆悵望梁塵。"
        ],
        "title": "贈歌人郭婉二首 一",
        "id": "4ee121fc-5a0a-4690-9d6c-f6386c58d982"
    },
    {
        "author": "殷堯藩",
        "paragraphs": [
            "雲滿衣裳月滿身，輕盈歸步過流塵。",
            "五更無限留連意，常恐風花又一春。"
        ],
        "title": "贈歌人郭婉二首 二",
        "id": "0a0ac822-812d-4ea3-9eb7-b0c1021ff1a3"
    },
    {
        "author": "殷堯藩",
        "paragraphs": [
            "姑蘇太守青娥女，流落長沙舞柘枝。",
            "坐滿繡衣皆不識，可憐紅臉淚雙垂。"
        ],
        "title": "潭州席上贈舞柘枝妓",
        "id": "eead6632-0c59-47e5-b39a-47673ee0324a"
    },
    {
        "author": "殷堯藩",
        "paragraphs": [
            "瘴雨出虹蝀，蠻煙渡江急。",
            "嘗聞島夷俗，犀象滿城邑。"
        ],
        "title": "句",
        "id": "d3078d4c-c0da-4965-8905-ca0669c558ce"
    },
    {
        "author": "沈亞之",
        "paragraphs": [
            "金釵淪劒壑，茲地似花臺。",
            "油壁何人值，錢塘度曲哀。",
            "翠餘長染柳，香重欲薰梅。",
            "但道行雲去，應隨魂夢來。"
        ],
        "title": "虎丘山真娘墓",
        "id": "84a2014c-1579-4128-a861-1e9e1e71b22d"
    },
    {
        "author": "沈亞之",
        "paragraphs": [
            "勞君輟雅話，聽說事疆場。",
            "提筆從征虜，飛書始伏羌。",
            "河流辭馬嶺，節臥聽龍驤。",
            "孤負平生劒，空憐射斗光。"
        ],
        "title": "荅殷堯藩贈罷涇源記室",
        "id": "e325f400-746a-4c84-9654-14b1bb2c290d"
    },
    {
        "author": "沈亞之",
        "paragraphs": [
            "客子去淮陽，逶迤別夢長。",
            "水關開夜鎖，霧櫂起晨涼。",
            "煙月期同賞，風波勿異行。",
            "隱山曾撼櫓，轉瀨指遙檣。",
            "蒲葉吳刀綠，筠筒楚粽香。",
            "因書報惠遠，爲我憶檀郎。"
        ],
        "title": "五月六日發石頭城步望前船示舍弟兼寄侯郎",
        "id": "db4b846a-707e-4763-85f7-44a3381003f2"
    },
    {
        "author": "沈亞之",
        "paragraphs": [
            "自爲應仙才，丹砂鍊幾迴。",
            "山秋夢桂樹，月曉憶瑤臺。",
            "雨雪依巖避，煙雲逐步開。",
            "今朝龍杖去，早晚鶴書來。"
        ],
        "title": "別龐子肅",
        "id": "fde43d6e-40e5-4cd0-93a5-950a9ca07500"
    },
    {
        "author": "沈亞之",
        "paragraphs": [
            "何處春輝好，偏宜在雍州。",
            "花明夾城道，柳暗曲江頭。",
            "風軟遊絲重，光融瑞氣浮。",
            "鬬雞憐短草，乳燕傍高樓。",
            "繡轂盈香陌，新泉溢御溝。",
            "迴看日欲暮，還騎似川流。"
        ],
        "title": "春色滿皇州",
        "id": "dfaf01bf-3c20-4c9a-94ca-574eeaac03c2"
    },
    {
        "author": "沈亞之",
        "paragraphs": [
            "客思聽蛩嗟，秋懷似亂砂。",
            "劒頭懸日影，蠅鼻落燈花。",
            "天外歸鴻斷，漳南別路賒。",
            "聞君同旅舍，幾得夢還家。"
        ],
        "title": "宿白馬津寄寇立",
        "id": "650d0c88-6efb-437f-ae8a-1760ce4e0f4e"
    },
    {
        "author": "沈亞之",
        "paragraphs": [
            "古木曉蒼蒼，秋林拂岸香。",
            "露珠蟲網細，金縷兔絲長。",
            "秋浪時迴沫，驚鱗乍觸航。",
            "蓬煙拈綠線，棘實綴紅囊。",
            "亂穗搖鼯尾，出根挂鳳腸。",
            "聊持一濯足，誰道比滄浪。"
        ],
        "title": "汴州船行賦岸傍所見",
        "id": "05ca18f0-dded-445e-9f54-31fe745c75e3"
    },
    {
        "author": "沈亞之",
        "paragraphs": [
            "露花浮翠瓦，鮮思起芳叢。",
            "此際斷客夢，況復別志公。",
            "既歷天台去，言過赤城東。",
            "莫說人間事，崎嶇塵土中。"
        ],
        "title": "送文頴上人遊天台",
        "id": "49d072a1-20bb-4f77-9899-55d219490663"
    },
    {
        "author": "沈亞之",
        "paragraphs": [
            "重歸能幾日，物意早如春。",
            "暖色先驪岫，寒聲別鴈羣。",
            "川光如戲劒，帆態似翔雲。",
            "爲報東園蝶，南枝日已曛。"
        ],
        "title": "宿後自華陽行次昭應寄王直方",
        "id": "9216bb62-c647-414c-bf80-eee0eea40f30"
    },
    {
        "author": "沈亞之",
        "paragraphs": [
            "曾在蓬壺伴衆仙，文章枝葉五雲邊。",
            "幾時奉宴瑤臺下，何日移榮玉砌前。",
            "染日裁霞深雨露，凌寒送暖占風煙。",
            "應笑強如河畔柳，逢波逐浪送張騫。"
        ],
        "title": "題海榴樹呈八叔大人",
        "id": "cd21ad3c-e08e-4569-9978-078b6e38a4e4"
    },
    {
        "author": "沈亞之",
        "paragraphs": [
            "肅肅層城裏，巍巍祖廟清。",
            "聖恩覃布濩，異域獻精誠。",
            "冠蓋分行列，戎夷辨姓名。",
            "禮終齊百拜，心潔表忠貞。",
            "瑞氣千重色，簫韶九奏聲。",
            "杖移迎日轉，旌動逐風輕。",
            "休運威儀正，年推俎豆盈。",
            "不才慙聖澤，空此望華纓。"
        ],
        "title": "西蕃請謁廟",
        "id": "dcdabc46-057b-4cd1-9af9-748ffa6901e3"
    },
    {
        "author": "沈亞之",
        "paragraphs": [
            "御氣黃花節，臨軒紫陌頭。",
            "早陽生彩杖，霽色入仙樓。",
            "獻壽皆鴛鷺，瞻天在冕旒。",
            "菊尊開九日，鳳曆啓千秋。",
            "樂闋祥煙起，杯酣瑞影收。",
            "年年歌舞夕，此地慶皇休。"
        ],
        "title": "勸政樓下觀百官獻壽",
        "id": "5c0a653f-3704-4ce0-a33f-1848559fe425"
    },
    {
        "author": "沈亞之",
        "paragraphs": [
            "片雲朝出岫，孤色逈難親。",
            "蓋小辭山早，根輕觸石新。",
            "飄揚經綠野，明麗照青春。",
            "拂樹疑舒葉，臨江似結鱗。",
            "從龍方有感，捧日豈無因。",
            "看助爲霖去，恩沾雨露均。"
        ],
        "title": "山出雲",
        "id": "87aac1f6-ef12-4e11-a777-2119b06112bb"
    },
    {
        "author": "沈亞之",
        "paragraphs": [
            "曲臺晴好望，近接梵王家。",
            "十畝開金地，千株發杏花。",
            "帶雲猶誤雪，映日欲欺霞。",
            "紫陌傳香遠，紅泉落影斜。",
            "園中春尚早，亭上路非賒。",
            "芳景偏堪賞，其如積歲華。"
        ],
        "title": "曲江亭望慈恩杏花發",
        "id": "780b5267-9b33-47e2-8953-d4a07a4eac9d"
    },
    {
        "author": "沈亞之",
        "paragraphs": [
            "有樹巢宿鳥，無酒共客醉。",
            "月上蟬韻殘，梧桐陰繞地。",
            "獨出村舍門，吟劇微風起。",
            "蕭蕭蘆荻叢，呌嘯如山鬼。",
            "應緣我憔悴，爲我哭秋思。"
        ],
        "title": "村居",
        "id": "c63fe1ca-1982-47e2-881a-c9c5fb68ecfa"
    },
    {
        "author": "沈亞之",
        "paragraphs": [
            "黃鶯啼時春日高，紅芳發盡井邊桃。",
            "美人手暖裁衣易，片片輕花落翦刀。"
        ],
        "title": "春詞酬元微之",
        "id": "32795c3d-dbfe-4b37-9a5d-327883b3eac7"
    },
    {
        "author": "沈亞之",
        "paragraphs": [
            "新創仙亭覆石壇，雕梁峻宇入雲端。",
            "嶺北嘯猨高枕聽，湖南山色捲簾看。"
        ],
        "title": "題侯仙亭",
        "id": "516f9d8c-997b-403c-9281-092858b4c05e"
    },
    {
        "author": "沈亞之",
        "paragraphs": [
            "三年遊宦也迷津，馬困長安九陌塵。",
            "都作無成不歸去，古來妻嫂笑蘇秦。"
        ],
        "title": "送龐子肅",
        "id": "0224c269-eaff-42a2-8789-4152a70430ab"
    },
    {
        "author": "沈亞之",
        "paragraphs": [
            "泣葬一枝紅，生同死不同。",
            "金鈿墜芳草，香繡滿春風。",
            "舊日聞簫處，高樓當月中。",
            "梨花寒食夜，深閉翠微宮。"
        ],
        "title": "夢輓秦弄玉",
        "id": "f3c21860-e614-4699-9549-69b46e8acb1d"
    },
    {
        "author": "沈亞之",
        "paragraphs": [
            "擊髆舞，恨滿煙光無處所。",
            "淚如雨，欲擬著辭不成語。",
            "金鳳銜紅舊繡衣，幾度宮中同看舞。",
            "人間春日正歡樂，日暮東風何處去。"
        ],
        "title": "夢別秦穆公",
        "id": "d8dafcdd-c993-4203-8a5d-77e4941774a0"
    },
    {
        "author": "沈亞之",
        "paragraphs": [
            "君王多感放東歸，從此秦宮不復期。",
            "春景似傷秦喪主，落花如雨淚臙脂。"
        ],
        "title": "夢游秦宮",
        "id": "bb4b17bd-bee6-4503-989e-4a96f8c6260e"
    },
    {
        "author": "沈亞之",
        "paragraphs": [
            "隆佳秀兮昭盛時，播薰綠兮淑華歸。",
            "顧室荑與處蕚兮，潛重房以飾姿。",
            "見稚態之韶羞兮，蒙長靄以爲幃。",
            "醉融光兮渺渺瀰瀰，迷千里兮涵煙眉。",
            "晨陶陶兮暮熙熙，舞婑那之穠條兮。",
            "騁盈盈以披遲，酡遊顏兮倡蔓卉縠，流蒨霓兮石髮髓旎。"
        ],
        "title": "湘中怨 一",
        "id": "2bf57231-7c6d-4b4d-a256-a6cf28ce176e"
    },
    {
        "author": "沈亞之",
        "paragraphs": [
            "泝青山兮江之隅，拖湘波兮褭綠裾。",
            "荷拳拳兮未舒，匪同歸兮將焉[如]。"
        ],
        "title": "湘中怨 二",
        "id": "8c413c74-6169-407f-b440-0854cd6890c5"
    },
    {
        "author": "沈亞之",
        "paragraphs": [
            "閩山之杭杭兮水堋堋，吞荒抱大兮香疊層。",
            "騰氣清渾兮朝昏，神生其中兮宅幽凝。",
            "居如山兮惠如水，處端卓兮赴下而忘鄙。",
            "集人之祈兮從人之所市，攀清明兮叩髣髴。",
            "我民清兮期吉日，願聽誠兮陳所當。",
            "侯臨我兮恩如光，照導兮天覆。",
            "惠流吾兮樂且康，恭聞侯兮飲食失常。",
            "民縈憂兮心苦瘡，飽我之飢兮侯由有穀。",
            "神有澤兮宜蔭沃，脫侯之恙兮歸侯之多福。",
            "羣卑勤之恭潔兮，鑒貞盟乎山竹。"
        ],
        "title": "文祝延二闋 一",
        "id": "bbd2b95f-739c-4e2b-85f7-df48c2512abb"
    },
    {
        "author": "沈亞之",
        "paragraphs": [
            "兕載吹兮音咿咿，銅鐃呶兮睋呼𪾤睢。",
            "樟之蓋兮麓下，雲垂幄兮爲帷。",
            "合吾民兮將安，維吾侯之康兮樂欣。",
            "肴盤列兮荅神，神擺漁篁兮降拂窣窣。",
            "右持妓兮左夫人，態修邃兮佻眇。",
            "調丹含瓊兮瑳佳笑，馨炮羶燔兮溢按豆。",
            "爵盎無虛兮菓摭雜佑，秋雲清醉兮流融光。",
            "巫裾旋兮覡袖翔，瞪虛凝兮覽迴楊。",
            "語神歡兮酒云央，望吾侯兮遵賞事。",
            "朝馬駕兮搦寶轡，千弭函弦兮森道騎。",
            "吾何樂兮神軒，維侯之康兮居遊自遂。"
        ],
        "title": "文祝延二闋 二",
        "id": "9c898cc5-2525-44f3-85e5-e020c8a8d1d1"
    },
    {
        "author": "施肩吾",
        "paragraphs": [
            "憶昔將貢年，抱愁此江邊。",
            "魚龍互閃爍，黑浪高於天。",
            "今日步春草，復來經此道。",
            "江神也世情，爲我風色好。"
        ],
        "title": "及第後過楊子江",
        "id": "a4d460d8-1940-4341-b6d1-940c237ced93"
    },
    {
        "author": "施肩吾",
        "paragraphs": [
            "蘭缸如晝曉不眠，玉堂夜起沈香煙。",
            "青娥一行十二仙，欲笑不笑桃花然。",
            "碧窗弄嬌梳洗晚，戶外不知銀漢轉。",
            "被郎嗔罰琉璃盞，酒入四肢紅玉軟。"
        ],
        "title": "夜宴曲",
        "id": "03d691a1-9b4f-47c7-aa64-a077286be739"
    },
    {
        "author": "施肩吾",
        "paragraphs": [
            "金雀無舊釵，緗綺無舊裾。",
            "唯有一寸心，長貯萬里夫。",
            "南軒夜蟲織已促，北牖飛蛾遶殘燭。",
            "祗言衆口鑠千金，誰信獨愁銷片玉。",
            "不知歲晚歸不歸，又將啼眼縫征衣。"
        ],
        "title": "効古興",
        "id": "fa873d9a-0890-47da-a8a6-b6da4f0dbb77"
    },
    {
        "author": "施肩吾",
        "paragraphs": [
            "古人謾歌西飛燕，十年不見狂夫面。",
            "三更風作切夢刀，萬轉愁成繫腸線。",
            "所嗟不及牛女星，一年一度得相見。"
        ],
        "title": "古別離二首 一",
        "id": "50b73dfc-f141-4899-b752-46d1dde2536a"
    },
    {
        "author": "施肩吾",
        "paragraphs": [
            "老母別愛子，少妻送征郎。",
            "血流既四面，乃一斷二腸。",
            "不愁寒無衣，不怕飢無糧。",
            "惟恐征戰不還鄉，母化爲鬼妻爲孀。"
        ],
        "title": "古別離二首 二",
        "id": "10f9c5fb-c4fe-4af6-9023-bca86df5119f"
    },
    {
        "author": "施肩吾",
        "paragraphs": [
            "一斗之膽撐臟腑，如磥之筋礙臂骨。",
            "有時悞入千人叢，自覺一身橫突兀。",
            "當今四海無煙塵，胸襟被壓不得伸。",
            "凍梟殘蠆我不取，汚我匣裏青蛇鱗。"
        ],
        "title": "壯士行",
        "id": "25c9d1df-051a-4878-9f6f-e77151950e68"
    },
    {
        "author": "施肩吾",
        "paragraphs": [
            "寒窗羞見影相隨，嫁得五陵輕薄兒。",
            "長短豔歌君自解，淺深更漏妾偏知。",
            "畫裙多淚鴛鴦濕，雲鬢慵梳玳瑁垂。",
            "何事不看霜雪裏，堅貞惟有古松枝。"
        ],
        "title": "代征婦怨",
        "id": "bb65e630-133d-478a-9ce0-c1cd1656d5b9"
    },
    {
        "author": "施肩吾",
        "paragraphs": [
            "見說南行偏不易，中途莫忘寄書頻。",
            "凌空瘴氣墮飛鳥，解語山魈惱病人。",
            "閩縣綠娥能引客，泉州烏藥好防身。",
            "異花奇竹分明看，待汝歸來畫取真。"
        ],
        "title": "送人南游",
        "id": "07fd45cc-d54e-4eb4-8b5d-1a43c306bcf0"
    },
    {
        "author": "施肩吾",
        "paragraphs": [
            "輕生奉國不爲難，戰苦身多舊箭瘢。",
            "玉匣鎖龍鱗甲冷，金鈴襯鶻羽毛寒。",
            "皂貂擁出花當背，白馬騎來月在鞍。",
            "猶恐犬戎臨虜塞，柳營時把陣圖看。"
        ],
        "title": "贈邊將",
        "id": "2cda90ee-803a-48a2-adf8-4b826ff2f4c8"
    },
    {
        "author": "施肩吾",
        "paragraphs": [
            "九重城裏無親識，八百人中獨姓施。",
            "弱羽飛時攢箭險，蹇驢行處薄冰危。",
            "晴天欲照盆難反，貧女如花鏡不知。",
            "却向從來受恩地，再求青律變寒枝。"
        ],
        "title": "上禮部侍郎陳情",
        "id": "43a3fdd9-6088-46cc-a9b2-d226237da33b"
    },
    {
        "author": "施肩吾",
        "paragraphs": [
            "春景照林巒，玲瓏雪影殘。",
            "井泉添碧甃，藥圃洗朱欄。",
            "雲路迷初醒，書堂映漸難。",
            "花分梅嶺色，塵減玉堦寒。",
            "遠稱棲松鶴，高宜點露盤。",
            "佇逢春律後，陰谷始堪看。"
        ],
        "title": "早春殘雪",
        "id": "a18ef835-add7-499e-948a-25d274acfc09"
    },
    {
        "author": "施肩吾",
        "paragraphs": [
            "師今欲向天台去，來說天台意最真。",
            "溪過石橋爲險處，路逢毛褐是真人。",
            "雲邊望字鐘聲遠，雪裏尋僧脚跡新。",
            "只可且論經夏別，莫教琪樹兩迴春。"
        ],
        "title": "送端上人遊天台",
        "id": "6b7ea783-df07-4491-a048-cb315598a41e"
    },
    {
        "author": "施肩吾",
        "paragraphs": [
            "落盡萬株紅，無人解繫風。",
            "今朝芳徑裏，惆悵錦機空。"
        ],
        "title": "惜花",
        "id": "bf6a4672-d840-468f-9a39-c6074c3094ce"
    },
    {
        "author": "施肩吾",
        "paragraphs": [
            "夜行無月時，古路多荒榛。",
            "山鬼搖把火，自照不照人。"
        ],
        "title": "衝夜行",
        "id": "b94cb12f-0b0d-4fc0-8fbe-1458502c32a0"
    },
    {
        "author": "施肩吾",
        "paragraphs": [
            "歌者歌未絕，愁人愁轉增。",
            "空把琅玕枝，強挑無心燈。"
        ],
        "title": "夜愁曲",
        "id": "06e97218-844f-4719-907e-57e2a55d5aa6"
    },
    {
        "author": "施肩吾",
        "paragraphs": [
            "可憐江北女，慣唱江南曲。",
            "搖蕩木蘭舟，雙鳧不成浴。"
        ],
        "title": "雜古詞五首 一",
        "id": "7c1915c7-8b5b-46f5-8710-ee7a6da1c1b7"
    },
    {
        "author": "施肩吾",
        "paragraphs": [
            "郎爲七上香，妾作籠下灰。",
            "歸時即暖熱，去罷生塵埃。"
        ],
        "title": "雜古詞五首 二",
        "id": "574da8ad-4a82-4a46-979c-849faf124cbb"
    },
    {
        "author": "施肩吾",
        "paragraphs": [
            "夜裁鴛鴦綺，朝織蒲桃綾。",
            "欲試一寸心，待縫三尺冰。"
        ],
        "title": "雜古詞五首 三",
        "id": "b5efef32-c2b2-4e04-a413-95485b6c431b"
    },
    {
        "author": "施肩吾",
        "paragraphs": [
            "憐時魚得水，怨罷商與參。",
            "不如山梔子，却能結同心。"
        ],
        "title": "雜古詞五首 四",
        "id": "93ab529b-04dc-4bde-8594-e3b05c8e16c1"
    },
    {
        "author": "施肩吾",
        "paragraphs": [
            "紅顏感暮花，白日同流水。",
            "思君若孤燈，一夜一心死。"
        ],
        "title": "雜古詞五首 五",
        "id": "3e73002f-e2fe-4790-b453-106b76df2c44"
    },
    {
        "author": "施肩吾",
        "paragraphs": [
            "幼女纔六歲，未知巧與拙。",
            "向夜在堂前，學人拜新月。"
        ],
        "tags": [
            "儿童"
        ],
        "title": "幼女詞",
        "id": "0b81abc2-fe08-4d17-818a-8ff93547eb9a"
    },
    {
        "author": "施肩吾",
        "paragraphs": [
            "買地不惜錢，爲多芳桂叢。",
            "所期在清涼，坐起聞香風。"
        ],
        "title": "買地詞",
        "id": "82e9313e-2ceb-49ae-8a95-e73b15b55cb8"
    },
    {
        "author": "施肩吾",
        "paragraphs": [
            "行逢葛溪水，不見葛仙人。",
            "空拋青竹杖，呪作葛陂神。"
        ],
        "title": "弋陽訪古",
        "id": "a32175d3-ae78-4240-bf42-94a9eb6f194c"
    },
    {
        "author": "施肩吾",
        "paragraphs": [
            "萬籟不在耳，寂寥心境清。",
            "無妨數莖竹，時有蕭蕭聲。"
        ],
        "title": "幽居樂",
        "id": "ca607987-8ab9-464f-8802-c5e45bb12ca6"
    },
    {
        "author": "施肩吾",
        "paragraphs": [
            "湘水終日流，湘妃昔時哭。",
            "美色已成塵，淚痕猶在竹。"
        ],
        "title": "湘川懷古",
        "id": "b27b92fa-23c2-4095-80a3-c43fd4e1ac26"
    },
    {
        "author": "施肩吾",
        "paragraphs": [
            "夜吟秋山上，褭褭秋風歸。",
            "月色清且[冷]，桂香落人衣。"
        ],
        "title": "秋山吟",
        "id": "f72daa63-bddf-4ceb-9823-8e472db73c97"
    },
    {
        "author": "施肩吾",
        "paragraphs": [
            "三復招隱吟，不知寒夜深。",
            "看看西來月，移到青天心。"
        ],
        "title": "寒夜",
        "id": "69f9b53d-4092-409e-955c-63bd684463a3"
    },
    {
        "author": "施肩吾",
        "paragraphs": [
            "萬古湘江竹，無窮奈怨何。",
            "年年長春筍，只是淚痕多。"
        ],
        "title": "湘竹詞",
        "id": "d650b17b-c1ad-47f9-a8f6-f6cfea468dc9"
    },
    {
        "author": "施肩吾",
        "paragraphs": [
            "世事知難了，應須問苦空。",
            "羞將看花眼，來入梵王宮。"
        ],
        "title": "觀花後遊慈恩寺",
        "id": "8769cb35-f928-49b7-a338-1d2d4e8af7b7"
    },
    {
        "author": "施肩吾",
        "paragraphs": [
            "乞巧望星河，雙雙並綺羅。",
            "不嫌針眼小，只道月明多。"
        ],
        "title": "乞巧詞",
        "id": "fb027138-9930-4848-a754-5ed841537d32"
    },
    {
        "author": "施肩吾",
        "paragraphs": [
            "烏鵲語千回，黃昏不見來。",
            "漫教脂粉匣，閉了又重開。"
        ],
        "title": "不見來詞",
        "id": "9cb6b7e3-eb7f-4d48-8022-3d0eb6798383"
    },
    {
        "author": "施肩吾",
        "paragraphs": [
            "香銷連理帶，塵覆合歡桮。",
            "嬾臥相思枕，愁吟夜起來。"
        ],
        "title": "夜起來",
        "id": "411635e8-0f39-4272-a8ba-a50845cc7b97"
    },
    {
        "author": "施肩吾",
        "paragraphs": [
            "笑向卿卿道，躭書夜夜多。",
            "出來看玉兔，又欲過銀河。"
        ],
        "title": "笑卿卿詞",
        "id": "a6ff59ae-f01a-4eaa-851a-f73d69decb54"
    },
    {
        "author": "施肩吾",
        "paragraphs": [
            "一種貌如仙，人情要自偏。",
            "羅敷有底好，最得使君憐。"
        ],
        "title": "感遇詞",
        "id": "9b2fe41e-b5a8-4f28-80e9-83d78ca8d522"
    },
    {
        "author": "施肩吾",
        "paragraphs": [
            "自喜尋幽夜，新當及第年。",
            "還將天上桂，來訪月中仙。"
        ],
        "title": "及第後夜訪月仙子",
        "id": "b3474f68-a050-48cf-8d0d-a4f73309ec2c"
    },
    {
        "author": "施肩吾",
        "paragraphs": [
            "敢嗟君不憐，自是命不諧。",
            "著破三條裙，却還雙股釵。"
        ],
        "title": "定情樂 一",
        "id": "b430204b-04b7-4d63-90ac-898f9fefa341"
    },
    {
        "author": "施肩吾",
        "paragraphs": [
            "感郎雙條脫，新破八幅綃。",
            "不惜榆莢錢，買人金步搖。"
        ],
        "title": "定情樂 二",
        "id": "2f797cbc-2c50-4692-a513-57ce7fadb055"
    },
    {
        "author": "施肩吾",
        "paragraphs": [
            "窗牖月色多，坐臥禪心靜。",
            "青鬼來試人，夜深弄燈影。"
        ],
        "title": "宿南一上人山房",
        "id": "ad4e116d-c270-4860-ba40-36c7a5573226"
    },
    {
        "author": "施肩吾",
        "paragraphs": [
            "家在洞水西，身作蘭渚客。",
            "天晝無纖雲，獨坐空江碧。"
        ],
        "title": "蘭渚泊",
        "id": "f231ad07-e888-454a-bfa1-6544d95f1696"
    },
    {
        "author": "施肩吾",
        "paragraphs": [
            "古仙煉丹處，不測何歲年。",
            "至今空宅基，時有五色煙。"
        ],
        "title": "經吳真君舊宅",
        "id": "eeec8ef4-a521-4479-a72d-79ed17129f7f"
    },
    {
        "author": "施肩吾",
        "paragraphs": [
            "十訪九不見，甚於菖蒲花。",
            "可憐雲中月，今夜墮我家。"
        ],
        "title": "古相思",
        "id": "ff655a33-2f9f-4d3e-b04f-6dc0e85e315f"
    },
    {
        "author": "施肩吾",
        "paragraphs": [
            "豁開青冥顛，寫出萬丈泉。",
            "如裁一條素，白日懸秋天。"
        ],
        "title": "瀑布",
        "id": "4f743153-575a-413e-b217-b10d18c723e9"
    },
    {
        "author": "施肩吾",
        "paragraphs": [
            "丹砂畫頑石，黃金橫一尺。",
            "人世較短長，仙家愛平直。"
        ],
        "title": "金尺石",
        "id": "5a6c15c8-80b1-46d9-a0a5-93b3566c89d2"
    },
    {
        "author": "施肩吾",
        "paragraphs": [
            "夜深秋洞裏，風雨報龍歸。",
            "何事觸人睡，不教胡蝶飛。"
        ],
        "title": "秋洞宿",
        "id": "083c5d84-4001-4404-9f54-e7a12a526435"
    },
    {
        "author": "施肩吾",
        "paragraphs": [
            "姊妹無多兄弟少，舉家鍾愛年最小。",
            "有時繞樹山鵲飛，貪看不待畫眉了。"
        ],
        "title": "效古詞",
        "id": "75c289e7-b9af-4ed5-b2b7-289d82f8710e"
    },
    {
        "author": "施肩吾",
        "paragraphs": [
            "自笑家貧客到疎，滿庭煙草不能鋤。",
            "今朝誰料三千里，忽得劉京一紙書。"
        ],
        "title": "山中得劉秀才京書",
        "id": "9c577244-da4d-49de-8ebd-2f567888e89f"
    },
    {
        "author": "施肩吾",
        "paragraphs": [
            "手爇寒燈向影頻，回文機上暗生塵。",
            "自家夫壻無消息，却恨橋頭賣卜人。"
        ],
        "title": "望夫詞",
        "id": "02be2b59-bf17-4d89-82a6-08a0f4d99d3c"
    },
    {
        "author": "施肩吾",
        "paragraphs": [
            "愛彼山中石泉水，幽深夜夜落空裏。",
            "至今憶得臥雲時，猶自涓涓在人耳。"
        ],
        "title": "憶四明山泉",
        "id": "705098b0-0d29-4eb9-9d3e-417bb6dfc858"
    },
    {
        "author": "施肩吾",
        "paragraphs": [
            "重重道氣結成神，玉闕金堂逐日新。",
            "若數西山得道者，連予便是十三人。"
        ],
        "title": "西山靜中吟",
        "id": "429449c0-e850-42b6-8d84-b80d39bf0712"
    },
    {
        "author": "施肩吾",
        "paragraphs": [
            "古稱天柱連九天，峨嵋道士棲其巔。",
            "近聞教得玄鶴舞，試憑驅出青芝田。"
        ],
        "title": "天柱山贈峨嵋田道士",
        "id": "6f04e60d-2bb3-4169-82d0-b0271855767b"
    },
    {
        "author": "施肩吾",
        "paragraphs": [
            "夜上幽巖踏靈草，松枝已疎桂枝老。",
            "新詩幾度惜不吟，此處一聲風月好。"
        ],
        "title": "夜巖謠",
        "id": "8a9144aa-377f-46a0-b043-dc1565181b06"
    },
    {
        "author": "施肩吾",
        "paragraphs": [
            "腥臊海邊多鬼市，島夷居處無鄉里。",
            "黑皮少年學採珠，手把生犀照鹹水。"
        ],
        "title": "島夷行",
        "id": "33c3d8b6-ed09-4eef-a00a-3ef6869892aa"
    },
    {
        "author": "施肩吾",
        "paragraphs": [
            "自得居王寵愛時，敢言春色上寒枝。",
            "十年宮裏無人問，一日承恩天下知。"
        ],
        "title": "帝宮詞",
        "id": "06353c64-c0ca-4688-9f7c-b83af168c96b"
    },
    {
        "author": "施肩吾",
        "paragraphs": [
            "前日滿林紅錦遍，今日遶林看不見。",
            "空餘古岸泥土中，零落臙脂兩三片。"
        ],
        "title": "歎花詞",
        "id": "6055cd0f-b5c7-4258-afe3-01ba81223d11"
    },
    {
        "author": "施肩吾",
        "paragraphs": [
            "杜鵑花時夭豔然，所恨帝城人不識。",
            "丁寧莫遣春風吹，留與佳人比顏色。"
        ],
        "title": "杜鵑花詞",
        "id": "70114318-6826-4b21-b178-205a3571e8ed"
    },
    {
        "author": "施肩吾",
        "paragraphs": [
            "日輪浮動羲和推，東方一軋天門開。",
            "風神爲我掃煙霧，四海蕩蕩無塵埃。"
        ],
        "title": "曉光詞",
        "id": "56510a0d-629b-444d-83de-ecea3c061225"
    },
    {
        "author": "施肩吾",
        "paragraphs": [
            "攬衣起兮望秋河，濛濛遠霧飛輕羅。",
            "蟠桃樹上日欲出，白榆枝畔星無多。"
        ],
        "title": "望曉詞",
        "id": "c2de1137-3bf1-499b-b95d-28344505cdb5"
    },
    {
        "author": "施肩吾",
        "paragraphs": [
            "扶桑枝邊紅皎皎，天雞一聲四溟曉。",
            "偶看仙女上青天，鸞鶴無多采雲少。"
        ],
        "title": "海邊遠望",
        "id": "362cc777-453f-4b1f-bdc7-d51d898b14cf"
    },
    {
        "author": "施肩吾",
        "paragraphs": [
            "師子座中香已發，西方佛偈南僧說。",
            "惠風吹盡六條塵，清淨水中初見月。"
        ],
        "title": "聽南僧說偈詞",
        "id": "0c1c2c26-b628-44d7-b864-9efc8d1c5f15"
    },
    {
        "author": "施肩吾",
        "paragraphs": [
            "前日萌芽小於粟，今朝草樹色已足。",
            "天公不語能運爲，驅遣羲和染新綠。"
        ],
        "title": "春日美新綠詞",
        "id": "3ff22961-f2c4-4fac-af4d-8d7cc9a1bb0e"
    },
    {
        "author": "施肩吾",
        "paragraphs": [
            "團團月光照西壁，嵩陽故人千里隔。",
            "不知三十六峰前，定為何處峰前客。"
        ],
        "title": "對月憶嵩陽故人",
        "id": "1c8a33ed-37db-4000-8a4c-c324b98019f8"
    },
    {
        "author": "施肩吾",
        "paragraphs": [
            "莎地陰森古蓮葉，游龜暗老青苔甲。",
            "池邊道士誇眼明，夜取蟭螟摘蚊睫。"
        ],
        "title": "贈莎地道士",
        "id": "50f90581-b748-4e6f-aa25-0a927e21724c"
    },
    {
        "author": "施肩吾",
        "paragraphs": [
            "莫愁新得年十六，如蛾雙眉長帶綠。",
            "初學箜篌四五人，莫愁獨自聲前足。"
        ],
        "title": "效古詞",
        "id": "4508e08c-0792-4ada-83d1-62bd1f41529a"
    },
    {
        "author": "施肩吾",
        "paragraphs": [
            "紫煙捧日爐香動，萬馬千車踏新凍。",
            "繡衣年少朝欲歸，美人猶在青樓夢。"
        ],
        "title": "冬日觀早朝",
        "id": "623d04dd-0497-4549-9292-a11a4fd1974c"
    },
    {
        "author": "施肩吾",
        "paragraphs": [
            "君有絕藝終身寶，方寸巧心通萬造。",
            "忽然寫出澗底松，筆下看看一枝老。"
        ],
        "title": "觀吳偃畫松",
        "id": "4bb3997a-a90e-4cd0-bdbe-f62a809fde42"
    },
    {
        "author": "施肩吾",
        "paragraphs": [
            "山房水閣連空翠，沈沈下有蛟龍睡。",
            "老僧趺坐入定時，不知花落黃金地。"
        ],
        "title": "題山僧水閣",
        "id": "d3d80126-aad8-4075-b709-f82cfdbbacdb"
    },
    {
        "author": "施肩吾",
        "paragraphs": [
            "峴山自高水自綠，後輩詞人心眼俗。",
            "鹿門才子不再生，怪景幽奇無管屬。"
        ],
        "title": "登峴亭懷孟生",
        "id": "666083fd-56aa-4a28-98e3-c90344d22a36"
    },
    {
        "author": "施肩吾",
        "paragraphs": [
            "身狎吳兒客在蜀，春深屢唱思鄉曲。",
            "峨眉風景無主人，錦江悠悠爲誰綠。"
        ],
        "title": "吳中代蜀客吟",
        "id": "a2224e0c-013e-420d-a963-9aff74177041"
    },
    {
        "author": "施肩吾",
        "paragraphs": [
            "風吹榆錢落如雨，繞林繞屋來不住。",
            "知爾不堪還酒家，漫教夷甫無行處。"
        ],
        "title": "戲詠榆莢",
        "id": "54449109-03a1-424c-ad51-f3a7a7e0b762"
    },
    {
        "author": "施肩吾",
        "paragraphs": [
            "蒼生應怪君起遲，蒲輪重輾嵩陽道。",
            "功成名遂來不來，三十六峰仙鶴老。"
        ],
        "title": "寄李補闕",
        "id": "ee9e9882-8e02-4d13-84ae-8f39fb0ae704"
    },
    {
        "author": "施肩吾",
        "paragraphs": [
            "𣰦毯敝衣無處結，寸心耿耿如刀切。",
            "今朝欲泣泉客珠，及到盤中却成血。"
        ],
        "title": "貧客吟",
        "id": "49cf6b67-8b6b-46f0-ad47-ef17cbcfac36"
    },
    {
        "author": "施肩吾",
        "paragraphs": [
            "老人今年八十幾，口中零落殘牙齒。",
            "天陰傴僂帶嗽行，猶向巖前種松子。"
        ],
        "title": "誚山中叟",
        "id": "5021be5a-24e9-4989-b4d0-d02c9dde0c55"
    },
    {
        "author": "施肩吾",
        "paragraphs": [
            "何人步虛南峰頂，鶴唳九天霜月冷。",
            "仙詞偶逐東風來，誤飄數聲落塵境。"
        ],
        "title": "聞山中步虛聲",
        "id": "17bb1736-2550-4b20-b965-917709a600f3"
    },
    {
        "author": "施肩吾",
        "paragraphs": [
            "主人家在龍池側，水中有魚不敢食。",
            "終朝采藥供仙廚，却笑桃花少顏色。"
        ],
        "title": "題龍池山人",
        "id": "8a4a615b-8c44-4191-a88e-393a8aa7deb5"
    },
    {
        "author": "施肩吾",
        "paragraphs": [
            "幾歎紅桃開未得，忽驚造化新裝飾。",
            "一種同霑榮盛時，偏荷清光借顏色。"
        ],
        "title": "翫新桃花",
        "id": "ee3ead9f-0740-445c-b153-01f9e7cd7e82"
    },
    {
        "author": "施肩吾",
        "paragraphs": [
            "深色臙脂碎剪紅，巧能攢合是天公。",
            "莫言無物堪相比，妖豔西施春驛中。"
        ],
        "title": "山石榴花",
        "id": "a97674b4-c9bb-49fc-9809-cf58337f5b6a"
    },
    {
        "author": "施肩吾",
        "paragraphs": [
            "曾去玄洲看種玉，那似君家滿庭竹。",
            "客來不用呼清風，此處挂冠涼自足。"
        ],
        "title": "翫友人庭竹",
        "id": "1d588c37-d1de-437e-b875-8ff964599bcb"
    },
    {
        "author": "施肩吾",
        "paragraphs": [
            "幽居正想飡霞客，夜久月寒珠露滴。",
            "千年獨鶴兩三聲，飛下巖前一枝柏。"
        ],
        "title": "秋夜山居二首 一",
        "id": "89006e8f-f377-4719-ae8d-6fddb46052b4"
    },
    {
        "author": "施肩吾",
        "paragraphs": [
            "去鴈聲遙人語絕，誰家素機織新雪。",
            "秋山野客醉醒時，百尺老松銜半月。"
        ],
        "title": "秋夜山居二首 二",
        "id": "019b7e56-a255-4b88-b097-0d038ad2af51"
    },
    {
        "author": "施肩吾",
        "paragraphs": [
            "獨鶴孤雲兩難說，明朝又作東西別。",
            "知君少壯無幾年，莫愛閑吟老松月。"
        ],
        "title": "秋夜山中別友人",
        "id": "d42709ce-9c14-451d-8b6f-4253c363a18a"
    },
    {
        "author": "施肩吾",
        "paragraphs": [
            "道俗駢闐留不住，羅浮山上有心期。",
            "却愁仙處人難到，別後音書寄與誰。"
        ],
        "title": "贈別王鍊師往羅浮",
        "id": "078f4ec7-6634-44b2-ba3d-f19e322069cb"
    },
    {
        "author": "施肩吾",
        "paragraphs": [
            "灑水初晴物候新，飡霞閣上最宜春。",
            "山花四面風吹入，爲我鋪牀作錦茵。"
        ],
        "title": "春日飡霞閣",
        "id": "5cc22e0a-4759-41f1-8073-e5a084deee2f"
    },
    {
        "author": "施肩吾",
        "paragraphs": [
            "三十年前與君別，可憐容色奪花紅。",
            "誰知日月相催促，此度見君成老翁。"
        ],
        "title": "喜友再相逢",
        "id": "785dec2a-6bae-4047-934f-49dbeaa6c85e"
    },
    {
        "author": "施肩吾",
        "paragraphs": [
            "西歸公子何時降，南岳先生早晚來。",
            "巡歷世間猶未遍，乞求鸞鶴且裴回。"
        ],
        "title": "候仙詞",
        "id": "ae8fcdb2-b1dd-4deb-b563-b892e197f2af"
    },
    {
        "author": "施肩吾",
        "paragraphs": [
            "丹田自種留年藥，玄谷長生續命芝。",
            "世上漫忙兼漫走，不知求己更求誰。"
        ],
        "title": "修仙詞",
        "id": "41f5972b-8568-49a8-bbf9-8960f3e1ba0b"
    },
    {
        "author": "施肩吾",
        "paragraphs": [
            "火天無處買清風，悶發時來入梵宮。",
            "只向方師小廊下，回看門外是樊籠。"
        ],
        "title": "夏日題方師院",
        "id": "adcc33c6-741a-439e-8177-3bb08ac7f64c"
    },
    {
        "author": "施肩吾",
        "paragraphs": [
            "一年三百六十日，賞心那似春中物。",
            "草迷曲塢花滿園，東家少年西家出。"
        ],
        "title": "春游樂",
        "id": "45cf8159-2370-4185-988e-5cd82037d543"
    },
    {
        "author": "施肩吾",
        "paragraphs": [
            "六合八荒游未半，子孫零落暫歸來。",
            "井邊不認捎雲樹，多是門人在後栽。"
        ],
        "title": "仙客歸鄉詞二首 一",
        "id": "375b5e8e-cd0d-4430-9d9d-7159f41684f5"
    },
    {
        "author": "施肩吾",
        "paragraphs": [
            "洞中日月洞中仙，不算離家是幾年。",
            "出郭始知人代變，又須拋却古時錢。"
        ],
        "title": "仙客歸鄉詞二首 二",
        "id": "9ee0a4f1-c368-4588-8b35-957b2a3d609e"
    },
    {
        "author": "施肩吾",
        "paragraphs": [
            "酒腸雖滿少歡情，身在雲州望帝城。",
            "巡次合當誰令改，先須爲我打還京。"
        ],
        "title": "雲州飲席",
        "id": "e534c272-e750-4509-b183-60894334a6e1"
    },
    {
        "author": "施肩吾",
        "paragraphs": [
            "官罷江南客恨遙，二年空被酒中消。",
            "不知暗數春游處，偏憶揚州第幾橋。"
        ],
        "title": "戲贈李主簿",
        "id": "f3847ab3-6a25-4df2-b5a1-179c541e2170"
    },
    {
        "author": "施肩吾",
        "paragraphs": [
            "黃鳥啼多春日高，紅芳開盡井邊桃。",
            "美人手暖裁衣易，片片輕雲落剪刀。"
        ],
        "title": "春詞",
        "id": "f1541605-2557-4216-93de-471947e3bd3c"
    },
    {
        "author": "施肩吾",
        "paragraphs": [
            "水有青蓮沙有金，老僧於此獨觀心。",
            "愁人欲寄中峰宿，只恐白猨啼夜深。"
        ],
        "title": "題景上人山門",
        "id": "b42e6e48-4c94-45ee-8595-5e6bd8eb2449"
    },
    {
        "author": "施肩吾",
        "paragraphs": [
            "雲髻已收金鳳皇，巧勻輕黛約殘粧。",
            "不知昨夜新歌響，猶在誰家繞畫梁。"
        ],
        "title": "妓人殘粧詞",
        "id": "00ae33b4-839a-485e-b7bc-08dabc2b361d"
    },
    {
        "author": "施肩吾",
        "paragraphs": [
            "只怪素亭黏黛色，溪煙爲我染莓苔。",
            "欲知源上春風起，看取桃花逐水來。"
        ],
        "title": "臨水亭",
        "id": "f4edd187-408c-42fc-a01f-e1561bbe8393"
    },
    {
        "author": "施肩吾",
        "paragraphs": [
            "聲聲扣出碧琅玕，能使秋猨欲呌難。",
            "詩興未窮心更遠，手垂青拂向雲看。"
        ],
        "title": "聽范玄長吟",
        "id": "eea4a211-6ab1-47b2-8e44-1a5c0375b89f"
    },
    {
        "author": "施肩吾",
        "paragraphs": [
            "心竅玲瓏貌亦奇，榮枯只在手中移。",
            "今朝故向霜天裏，點破繁花四五枝。"
        ],
        "title": "觀葉生畫花",
        "id": "e6bc6d3d-576c-40c2-8736-922e8f15d9e0"
    },
    {
        "author": "施肩吾",
        "paragraphs": [
            "千淘萬洗紫光攢，夜火熒熒照玉盤。",
            "恐是麻姑殘米粒，不曾將與世人看。"
        ],
        "title": "洗丹沙詞",
        "id": "f4d0e8c4-703d-4ffe-8eb3-fa0528a36bc9"
    },
    {
        "author": "施肩吾",
        "paragraphs": [
            "露盤滴時河漢微，美人燈下裁春衣。",
            "蟾蜍東去鵲南飛，芸香省中郎不歸。"
        ],
        "title": "長安春夜吟",
        "id": "684ce1ad-fd44-4653-9510-57fd45d8fd6e"
    },
    {
        "author": "施肩吾",
        "paragraphs": [
            "篋貯靈砂日日看，欲成仙法脫身難。",
            "不知誰向交州去，爲謝羅浮葛長官。"
        ],
        "title": "自述",
        "id": "c4881382-e972-4a80-a60c-dd0330570799"
    },
    {
        "author": "施肩吾",
        "paragraphs": [
            "醉騎白馬走空衢，惡少皆稱電不如。",
            "五鳳街頭新勒轡，半垂衫袖揖金吾。"
        ],
        "title": "少年行",
        "id": "5a907177-961e-41ab-a70a-77fd8d115b64"
    },
    {
        "author": "施肩吾",
        "paragraphs": [
            "去歲清明霅溪口，今朝寒食鏡湖西。",
            "信知天地心不易，還有子規依舊啼。"
        ],
        "title": "越中遇寒食",
        "id": "30fc8128-f699-4222-8d61-407c7cd44c23"
    },
    {
        "author": "施肩吾",
        "paragraphs": [
            "老去唯將藥裹行，無家無累一身輕。",
            "却教年少取書卷，小字燈前鬬眼明。"
        ],
        "title": "贈採藥叟",
        "id": "08767d13-f705-47d2-8faf-00bd32e63bf9"
    },
    {
        "author": "施肩吾",
        "paragraphs": [
            "夜靜門深紫洞煙，孤行獨坐憶神仙。",
            "三清宫裏月如晝，十二宫樓何處眠。"
        ],
        "title": "清夜憶仙宮子",
        "id": "d8d8e95f-b5d5-4887-afb2-475e9032210d"
    },
    {
        "author": "施肩吾",
        "paragraphs": [
            "愁見橋邊荇葉新，蘭舟枕水楫生塵。",
            "從來不是無蓮采，十頃蓮塘賣與人。"
        ],
        "title": "江南怨",
        "id": "3a26677c-2a40-47dc-a6f7-392d9066a3fd"
    },
    {
        "author": "施肩吾",
        "paragraphs": [
            "雲水千重繞洞門，獨歸何處是桃源？仙方不用隨身去，留與人間老子孫。"
        ],
        "title": "送絕塵子歸舊隱二首 一",
        "id": "e09334e8-ee6e-427c-bb5a-7edd8742c48c"
    },
    {
        "author": "施肩吾",
        "paragraphs": [
            "班藤爲杖草爲衣，萬壑千峰獨自歸。",
            "縱令相憶誰相報，桂樹巖邊人信稀。"
        ],
        "title": "送絕塵子歸舊隱二首 二",
        "id": "b5e4cab2-4139-4b84-a049-77938896159c"
    },
    {
        "author": "施肩吾",
        "paragraphs": [
            "怪來頻起詠刀頭，楓葉枝邊一夕秋。",
            "又向江南別才子，却將風景過揚州。"
        ],
        "title": "送裴秀才歸淮南",
        "id": "155c42c8-4976-4d67-84f6-8ebe31854bff"
    },
    {
        "author": "施肩吾",
        "paragraphs": [
            "天塹茫茫連沃焦，秦皇何事不安橋。",
            "錢塘渡口無錢納，已失西興兩信潮。"
        ],
        "title": "錢塘渡口",
        "id": "1e7e33fe-c181-4586-95c7-7dc4d206646d"
    },
    {
        "author": "施肩吾",
        "paragraphs": [
            "暫憑春酒換愁顏，今日應須醉始還。",
            "池上有門君莫掩，從教野客見青山。"
        ],
        "title": "春日宴徐君池亭",
        "id": "b3d48da5-66bc-4247-8687-d9649ccab279"
    },
    {
        "author": "施肩吾",
        "paragraphs": [
            "欲折楊枝別恨生，一重枝上一啼鶯。",
            "亂山重疊雲相掩，君向亂山何處行。"
        ],
        "title": "山中送友人",
        "id": "e2234542-d763-4045-a5c1-bf07e5419499"
    },
    {
        "author": "施肩吾",
        "paragraphs": [
            "采松仙子徒銷日，喫菜山僧枉過生。",
            "多謝藍田王少府，人間詩酒最關情。"
        ],
        "title": "寄王少府",
        "id": "b0a2a12a-bca3-443c-b823-b1c95333faea"
    },
    {
        "author": "施肩吾",
        "paragraphs": [
            "玄髮新簪碧藕花，欲添肌雪餌紅砂。",
            "世間風景那堪戀，長笑劉郎漫憶家。"
        ],
        "title": "贈女道士鄭玉華二首 一",
        "id": "8a9e9566-7722-4675-98d4-e62c98fedc25"
    },
    {
        "author": "施肩吾",
        "paragraphs": [
            "明鏡湖中休采蓮，却師阿母學神仙。",
            "朱絲誤落青囊裏，猶是箜篌第幾弦。"
        ],
        "title": "贈女道士鄭玉華二首 二",
        "id": "1a811379-9526-4288-bde8-5c1e150eb96a"
    },
    {
        "author": "施肩吾",
        "paragraphs": [
            "二千餘里採瓊瓌，到處傷心瓦礫堆。",
            "唯有繡衣周柱史，獨將珠玉挂西臺。"
        ],
        "title": "寄西臺李侍御",
        "id": "3d03ea4b-49bf-4926-a4fc-06dfd459ae36"
    },
    {
        "author": "施肩吾",
        "paragraphs": [
            "阿母從天降幾時，前朝惟有漢皇知。",
            "仙桃不啻三回熟，飽見東方一小兒。"
        ],
        "title": "贈凌仙姥",
        "id": "b71efa80-e3d4-490a-baf6-89375f9f1bd8"
    },
    {
        "author": "施肩吾",
        "paragraphs": [
            "越山花去剡藤新，才子風光不厭春。",
            "第一莫尋溪上路，可憐仙女愛迷人。"
        ],
        "title": "晚春送王秀才游剡川",
        "id": "950caaac-2d3c-4169-85ef-ddbb81fb6acf"
    },
    {
        "author": "施肩吾",
        "paragraphs": [
            "擾擾凡情逐水流，世間多喜復多憂。",
            "一回行到馮公院，便欲令人百事休。"
        ],
        "title": "馮上人院",
        "id": "39e200db-3aee-4026-996e-b8379f83d935"
    },
    {
        "author": "施肩吾",
        "paragraphs": [
            "行擁朱輪錦幨兒，望仙門外叱金羈。",
            "染鬚偷嫩無人覺，唯有平康小婦知。"
        ],
        "title": "金吾詞",
        "id": "c222712b-85bd-4c71-9f32-9dc99fe85e71"
    },
    {
        "author": "施肩吾",
        "paragraphs": [
            "纏紅結紫畏風吹，嫋娜初回弱柳枝。",
            "買笑未知誰是主，萬人心逐一人移。"
        ],
        "title": "觀舞女",
        "id": "bd53787f-12c7-4a4f-a8ab-a65f59027481"
    },
    {
        "author": "施肩吾",
        "paragraphs": [
            "欲住村西日日慵，上山無水引高蹤。",
            "誰能求得秦皇術，爲我先驅紫閣峰。"
        ],
        "title": "鄠縣村居",
        "id": "63bc48e0-ff51-4649-8291-5602845d119b"
    },
    {
        "author": "施肩吾",
        "paragraphs": [
            "三展蜀牋皆郢曲，我心珍重甚瓊瑤。",
            "應緣水府龍神睡，偷得蛟人五色綃。"
        ],
        "title": "酬周秀才",
        "id": "b0ef18d8-3faf-4ce6-9fb8-f9dd3c965f8f"
    },
    {
        "author": "施肩吾",
        "paragraphs": [
            "爲君三日廢行程，一縣官人是酒朋。",
            "共憶襄陽同醉處，尚書坐上納銀觥。"
        ],
        "title": "旅次文水縣喜遇李少府",
        "id": "0a3a0dc5-9bc8-467d-bf42-bc33440e35aa"
    },
    {
        "author": "施肩吾",
        "paragraphs": [
            "僧舍清涼竹樹新，初經一雨洗諸塵。",
            "微風忽起吹蓮葉，青玉盤中瀉水銀。"
        ],
        "title": "夏雨後題青荷蘭若",
        "id": "01fadbde-1e4c-4a5f-bd20-989ee319f27e"
    },
    {
        "author": "施肩吾",
        "paragraphs": [
            "身倚西門笑向東，牡丹初折一枝紅。",
            "市頭日賣千般鏡，知落誰家新匣中。"
        ],
        "title": "途中逢少女",
        "id": "6b6e7fea-f41c-40ab-8aa4-adbec5aba2ff"
    },
    {
        "author": "施肩吾",
        "paragraphs": [
            "繞洞尋花日易銷，人間無路得相招。",
            "呦呦白鹿毛如雪，踏我桃花過石橋。"
        ],
        "title": "山中翫白鹿",
        "id": "7f4410bc-f0c0-4081-873d-de83848f5e68"
    },
    {
        "author": "施肩吾",
        "paragraphs": [
            "鸞鶴每於松下見，笙歌常向坐中聞。",
            "手持十節龍頭杖，不指虛空即指雲。"
        ],
        "title": "山居樂",
        "id": "30354055-e9c3-434f-908b-d96de447bfdb"
    },
    {
        "author": "施肩吾",
        "paragraphs": [
            "大堤女兒郎莫尋，三三五五結同心。",
            "清晨對鏡理容色，意欲取郎千萬金。"
        ],
        "title": "襄陽曲",
        "id": "c003a336-7adb-4458-9192-31b5b7a3861d"
    },
    {
        "author": "施肩吾",
        "paragraphs": [
            "看看北鴈又南飛，薄倖征夫久不歸。",
            "蟢子到頭無信處，凡經幾度上人衣。"
        ],
        "title": "望夫詞二首 一",
        "id": "8c4f231c-c8fc-4b84-ba6a-30898c4048fa"
    },
    {
        "author": "施肩吾",
        "paragraphs": [
            "何事經年斷書信，愁聞遠客說風波。",
            "西家還有望夫伴，一種淚痕兒最多。"
        ],
        "title": "望夫詞二首 二",
        "id": "48293382-6e69-433d-a221-695c4b1d3ff3"
    },
    {
        "author": "施肩吾",
        "paragraphs": [
            "簇錦攢花鬬勝遊，萬人行處最風流。",
            "無端自向春園裏，笑摘青梅呌阿侯。"
        ],
        "title": "少婦游春詞",
        "id": "c9e97469-e8bc-4263-8f5a-c60a53ce2b0b"
    },
    {
        "author": "施肩吾",
        "paragraphs": [
            "傷見路邊楊柳春，一重折盡一重新。",
            "今年還折去年處，不送去年離別人。"
        ],
        "title": "折柳枝",
        "id": "e6587440-6531-42a2-a8c8-42a82bb2cb23"
    },
    {
        "author": "施肩吾",
        "paragraphs": [
            "百戰放歸成老翁，餘生得出死人中。",
            "今朝授敕三回舞，兩賜青娥又拜公。"
        ],
        "title": "歸將吟",
        "id": "29d4bd71-7411-4594-afc3-93696ef28b25"
    },
    {
        "author": "施肩吾",
        "paragraphs": [
            "千樹繁紅遶碧泉，正宜尊酒對芳年。",
            "明朝欲飲還來此，只怕春風却在前。"
        ],
        "title": "惜花詞",
        "id": "7447fabc-f3c7-4a72-8f7e-d12c32b76694"
    },
    {
        "author": "施肩吾",
        "paragraphs": [
            "翠娥初罷繞梁詞，又見雙鬟對舞時。",
            "一抱紅羅分不足，參差裂破鳳皇兒。"
        ],
        "title": "拋纏頭詞",
        "id": "a6f7bbd5-76e8-444b-aa2b-c116f09b383d"
    },
    {
        "author": "施肩吾",
        "paragraphs": [
            "碧蹄新壓步初成，玉色郎君弄影行。",
            "賺殺唱歌樓上女，伊州誤作石州聲。"
        ],
        "title": "望騎馬郎",
        "id": "79fcfad1-ca4c-4d7d-9a4d-c90efdd58ed7"
    },
    {
        "author": "施肩吾",
        "paragraphs": [
            "酒姥溪頭桑褭褭，錢塘郭外柳𣯶𣯶。",
            "路逢鄰婦遙相問，小小如今學養蠶。"
        ],
        "title": "春日錢塘雜興二首 一",
        "id": "0e26dafd-08ac-40b6-a324-0132945e95c2"
    },
    {
        "author": "施肩吾",
        "paragraphs": [
            "西鄰年少問東鄰，柳岸花隄幾處新。",
            "昨夜雨多春水闊，隔江桃葉喚何人。"
        ],
        "title": "春日錢塘雜興二首 二",
        "id": "1cbc723f-91d5-4036-8f9d-5ede9a06a1d1"
    },
    {
        "author": "施肩吾",
        "paragraphs": [
            "却思毫末栽松處，青翠纔將衆草分。",
            "今日散材遮不得，看看氣色欲凌雲。"
        ],
        "title": "翫手植松",
        "id": "abed2cda-b3ad-4603-84b7-87caf8d455db"
    },
    {
        "author": "施肩吾",
        "paragraphs": [
            "皎潔西樓月未斜，笛聲寥亮入東家。",
            "却令燈下裁衣婦，誤翦同心一半花。"
        ],
        "title": "夜笛詞",
        "id": "f8a8e67b-0b4a-4039-be48-0738bfe434f4"
    },
    {
        "author": "施肩吾",
        "paragraphs": [
            "喃喃解語鳳皇兒，曾聽棃園竹裏吹。",
            "誰謂五陵年少子，還將此曲暗相隨。"
        ],
        "title": "贈鄭倫吹鳳管",
        "id": "9a5cd3d4-b0de-40af-b7bd-798ef2f59245"
    },
    {
        "author": "施肩吾",
        "paragraphs": [
            "越椀初盛蜀茗新，薄煙輕處攪來勻。",
            "山僧問我將何比，欲道瓊漿却畏嗔。"
        ],
        "title": "蜀茗詞",
        "id": "a31eb4b4-a38b-4c62-81d7-f60c100d22b8"
    },
    {
        "author": "施肩吾",
        "paragraphs": [
            "煎茶水裏花千片，候客亭中酒一樽。",
            "獨對春光還寂寞，羅浮道士忽敲門。"
        ],
        "title": "春霽",
        "id": "4d9a4ac9-b6ec-4c16-acfe-27f8f452756f"
    },
    {
        "author": "施肩吾",
        "paragraphs": [
            "閑雲生葉不生根，常被重重蔽石門。",
            "賴有風簾能埽蕩，滿山晴日照乾坤。"
        ],
        "title": "諷山雲",
        "id": "3e79ad0d-dd06-4283-829f-4f3fda2a2adf"
    },
    {
        "author": "施肩吾",
        "paragraphs": [
            "虎跡新逢雨後泥，無人家處洞邊溪。",
            "獨行歸客晚山裏，賴有鷓鴣臨路岐。"
        ],
        "title": "日晚歸山詞",
        "id": "c3e64449-ebb9-4dc3-b16b-b8d735311321"
    },
    {
        "author": "施肩吾",
        "paragraphs": [
            "今朝造化使春風，開拆西施面上紅。",
            "竟日眼前猶不足，數株舁入寸心中。"
        ],
        "title": "翫花詞",
        "id": "81a94106-b91e-4d2f-b7e1-5b733d4fb80b"
    },
    {
        "author": "施肩吾",
        "paragraphs": [
            "報花消息是春風，未見先教何處紅。",
            "想得芳園十餘日，萬家身在畫屏中。"
        ],
        "title": "長安早春",
        "id": "5ab875bd-ef9f-444e-af55-48a9704db121"
    },
    {
        "author": "施肩吾",
        "paragraphs": [
            "清辭再發郢人家，字字新移錦上花。",
            "能使龍宮買綃女，低回不敢織輕霞。"
        ],
        "title": "再酬李先輩",
        "id": "d9188b70-edb6-41c4-b390-b6cdacdd7bb6"
    },
    {
        "author": "施肩吾",
        "paragraphs": [
            "路絕空林無處問，幽奇山水不知名。",
            "松門拾得一片屐，知是高人向此行。"
        ],
        "title": "寄隱者",
        "id": "65e1be7d-78ea-4488-9c9e-9390be755430"
    },
    {
        "author": "施肩吾",
        "paragraphs": [
            "高棲只在千峰裏，塵世望君那得知。",
            "長憶去年風雨夜，向君窗下聽猨時。"
        ],
        "title": "寄四明山子",
        "id": "2b2e8111-f248-4d9c-b444-0876fbd460ab"
    },
    {
        "author": "施肩吾",
        "paragraphs": [
            "漆點雙眸鬢繞蟬，長留白雪占胸前。",
            "愛將紅袖遮嬌笑，往往偷開水上蓮。"
        ],
        "title": "觀美人",
        "id": "348d8d23-941e-4829-8b3d-5a0227d7e66d"
    },
    {
        "author": "施肩吾",
        "paragraphs": [
            "斜月朧朧照半牀，煢煢孤妾嬾收妝。",
            "燈前再覽青銅鏡，枉插金釵十二行。"
        ],
        "title": "收妝詞",
        "id": "660b96e7-bbf6-4e09-a51e-55e9c1b1dfd9"
    },
    {
        "author": "施肩吾",
        "paragraphs": [
            "仙女羣中名最高，曾看王母種仙桃。",
            "手題金簡非凡筆，道是天邊玉兔毛。"
        ],
        "title": "仙女詞",
        "id": "80621b4a-d479-47bb-9a95-7e3e234a1030"
    },
    {
        "author": "施肩吾",
        "paragraphs": [
            "世間無遠可爲游，六合朝行夕已周。",
            "壇上夜深風雨靜，小仙乘月繫蒼虯。"
        ],
        "title": "仙翁詞",
        "id": "ab9a518b-c0fd-4d4f-91ae-f8fa7216835f"
    },
    {
        "author": "施肩吾",
        "paragraphs": [
            "游山遊水幾千重，二十年中一度逢。",
            "別易會難君且住，莫交青竹化爲龍。"
        ],
        "title": "遇李山人",
        "id": "a6669eca-ad3a-4012-a6d6-0304b37296de"
    },
    {
        "author": "施肩吾",
        "paragraphs": [
            "青溪道士紫霞巾，洞裏仙家舊是鄰。",
            "每見桃花逐流水，無回不憶武陵人。"
        ],
        "title": "同張鍊師溪行",
        "id": "97dbc518-4324-4420-a216-ae2fcef143f1"
    },
    {
        "author": "施肩吾",
        "paragraphs": [
            "夭夭花裏千家住，總爲當時隱暴秦。",
            "歸去不論無舊識，子孫今亦是他人。"
        ],
        "title": "桃源詞二首 一",
        "id": "1a6062dc-c410-404b-89b3-a1f055ac8d01"
    },
    {
        "author": "施肩吾",
        "paragraphs": [
            "秦世老翁歸漢世，還同白鶴返遼城。",
            "縱令記得山川路，莫問當時州縣名。"
        ],
        "title": "桃源詞二首 二",
        "id": "f24d1909-30fd-4c81-a969-41fdb58c0a43"
    },
    {
        "author": "施肩吾",
        "paragraphs": [
            "欲駐如今未老形，萬重山上九芝清。",
            "君今若問採芝路，踏水踏雲攀杳冥。"
        ],
        "title": "送道友遊山",
        "id": "ca19cfe7-213a-4934-b694-5d5233c1fd89"
    },
    {
        "author": "施肩吾",
        "paragraphs": [
            "小有洞中長住客，大羅天下後來仙。",
            "出門即是尋常處，未可還它跨鶴鞭。"
        ],
        "title": "贈王屋劉道士",
        "id": "3843f4c7-eb15-43fc-a850-79de3944f7e9"
    },
    {
        "author": "施肩吾",
        "paragraphs": [
            "分明得道謝自然，古來漫說尸解仙。",
            "如花年少一女子，身騎白鶴遊青天。"
        ],
        "title": "謝自然升仙",
        "id": "d225df26-9bec-447b-8595-c2d8f668da4d"
    },
    {
        "author": "施肩吾",
        "paragraphs": [
            "腸結愁根酒不消，新驚白髮長愁苗。",
            "主司儻許題名姓，筆下看成度海橋。"
        ],
        "title": "秋吟獻李舍人",
        "id": "c3eab095-e09a-42b3-bcea-f16121db3bc8"
    },
    {
        "author": "施肩吾",
        "paragraphs": [
            "絕壁深溪無四鄰，每逢猨鶴即相親。",
            "小奴驚出垂藤下，山犬今朝吠一人。"
        ],
        "title": "山中喜靜和子見訪",
        "id": "3fdf511e-1350-4034-ac6f-a6ed85ec5270"
    },
    {
        "author": "施肩吾",
        "paragraphs": [
            "亂疊千峰掩翠微，高人愛此自忘機。",
            "春風若埽階前地，便是山花帶錦飛。"
        ],
        "title": "春日題羅處士山舍",
        "id": "7b9733e3-265c-4c5c-bd04-e82f013a7e27"
    },
    {
        "author": "施肩吾",
        "paragraphs": [
            "千仞峰頭一謫仙，何時種玉已成田？開經猶在松陰裏，讀到南華第幾篇。"
        ],
        "title": "訪松嶺徐鍊師",
        "id": "8aa3624d-3b72-475c-9cbf-dc3a1d37e3c5"
    },
    {
        "author": "施肩吾",
        "paragraphs": [
            "卿卿買得越人絲，貪弄金梭嬾畫眉。",
            "女伴能來看新𥷨，鴛鴦正欲上花枝。"
        ],
        "title": "江南織綾詞",
        "id": "84c4908d-4031-4c39-86be-9ae366e11a5e"
    },
    {
        "author": "施肩吾",
        "paragraphs": [
            "聽鐘投宿入孤煙，巖下病僧猶坐禪。",
            "獨夜客心何處是，秋雲影裏一燈然。"
        ],
        "title": "宿蘭若",
        "id": "b6c0e274-6067-467a-93ef-3b8fcaaf5afa"
    },
    {
        "author": "施肩吾",
        "paragraphs": [
            "棲禪枝畔數花新，飛作琉璃池上塵。",
            "谷鳥自啼猨自呌，不能愁得定中人。"
        ],
        "title": "題禪僧院",
        "id": "60c970c2-c95f-4040-af45-0ea89f1d5b19"
    },
    {
        "author": "施肩吾",
        "paragraphs": [
            "碧洞青蘿不畏深，免將飢渴累禪心。",
            "若期野客來相訪，一室無煙何處尋。"
        ],
        "title": "送絕粒僧",
        "id": "a0990c21-e4b8-4a34-81d2-23811bcdd1ca"
    },
    {
        "author": "施肩吾",
        "paragraphs": [
            "芳處亦將枯槁同，應緣遭化未施功。",
            "羲和若擬動鑪鞴，先鑄曲江千樹紅。"
        ],
        "title": "早春游曲江",
        "id": "b9a16114-a074-419e-8ab6-ed58deded080"
    },
    {
        "author": "施肩吾",
        "paragraphs": [
            "每坐臺前見玉容，今朝不與昨朝同。",
            "良人一夜出門宿，減却桃花一半紅。"
        ],
        "title": "佳人覽鏡",
        "id": "4541b61a-8fbe-4183-855d-edd0769eedcf"
    },
    {
        "author": "施肩吾",
        "paragraphs": [
            "每欲尋君千萬峰，豈知人世也相逢。",
            "一瓢遺却在何處，應挂天台最老松。"
        ],
        "title": "遇王山人",
        "id": "f107de5e-2a83-4703-be27-be868c35a96f"
    },
    {
        "author": "施肩吾",
        "paragraphs": [
            "霞帔尋常帶酒眠，路傍疑是酒中仙。",
            "醉來不住人家宿，多向遠山松月邊。"
        ],
        "title": "遇醉道士",
        "id": "3e13a382-6542-48d9-b0de-e55299a87070"
    },
    {
        "author": "施肩吾",
        "paragraphs": [
            "莫驅歸騎且徘徊，更遣離情四五桮。",
            "醉後不憂迷客路，遙看瀑布識天台。"
        ],
        "title": "送人歸台州",
        "id": "b6bc3e4b-f9b7-4739-a06b-53d1dd2d940d"
    },
    {
        "author": "施肩吾",
        "paragraphs": [
            "縹緲吾家一女仙，冰容雖小不知年。",
            "有時頻夜看明月，心在嫦娥几案邊。"
        ],
        "title": "贈施仙姑",
        "id": "836b9fad-633e-4c30-8116-3edea8545daa"
    },
    {
        "author": "施肩吾",
        "paragraphs": [
            "初來唯見空樹枝，今朝滿院花如雪。",
            "門前爲報諸少年，明日來遲不堪折。"
        ],
        "title": "山院觀花",
        "id": "5127a970-c181-4243-8446-e858346e1e67"
    },
    {
        "author": "施肩吾",
        "paragraphs": [
            "誰能枉駕入荒榛，隨例形相土木身。",
            "不及連山種桃樹，花開猶得識夫人。"
        ],
        "title": "經桃花夫人廟",
        "id": "6cb62e9d-7365-459d-aaea-450ded89d0f6"
    },
    {
        "author": "施肩吾",
        "paragraphs": [
            "且將一笑悅豐年，漸老那能日日眠。",
            "引客特來山地上，坐看秋水落紅蓮。"
        ],
        "title": "代農叟吟",
        "id": "04f37642-924d-4b6d-9054-3992554647c7"
    },
    {
        "author": "施肩吾",
        "paragraphs": [
            "羈情含蘖復含辛，淚眼看花只似塵。",
            "天遣春風領春色，不教分付與愁人。"
        ],
        "title": "下第春遊",
        "id": "86001a9b-8dee-4f09-b7f0-9fbf765b7600"
    },
    {
        "author": "施肩吾",
        "paragraphs": [
            "麻衣年少雪爲顏，却笑孤雲未是閑。",
            "此去若逢花柳月，棲禪莫向苧蘿山。"
        ],
        "title": "送僧遊越",
        "id": "d4231d07-fee5-47cd-91a7-5ff8177e9cc0"
    },
    {
        "author": "施肩吾",
        "paragraphs": [
            "君在鏡湖西畔住，四明山下莫經春。",
            "門前幾箇采蓮女，欲泊蓮舟無主人。"
        ],
        "title": "遇越州賀仲宣",
        "id": "aef42aa2-be0d-46e7-a150-58e7a711b3c1"
    },
    {
        "author": "施肩吾",
        "paragraphs": [
            "人厭爲霖水毀溪，牀邊生菌路成泥。",
            "雨師一日三回到，棟裏閑雲豈得棲。"
        ],
        "title": "江南積雨歎",
        "id": "6daaee2a-4356-41e6-a6cc-2aa8e749fb37"
    },
    {
        "author": "施肩吾",
        "paragraphs": [
            "羊馬羣中覓人道，鴈門關外絕人家。",
            "昔時聞有雲中郡，今日無雲空見沙。"
        ],
        "title": "雲中道上作",
        "id": "0b66f80f-9b47-472e-9685-ee18aa72835a"
    },
    {
        "author": "施肩吾",
        "paragraphs": [
            "半夜尋幽上四明，手攀松桂觸雲行。",
            "相呼已到無人境，何處玉簫吹一聲。"
        ],
        "title": "同諸隱者夜登四明山",
        "id": "c1c6e30a-c36a-45bb-8838-2cceb53c534b"
    },
    {
        "author": "施肩吾",
        "paragraphs": [
            "年少鄭郎那解愁，春來閑臥酒家樓。",
            "胡姬若擬邀他宿，挂却金鞭繫紫騮。"
        ],
        "title": "戲鄭申府",
        "id": "8de8174f-a2c4-4fa7-bf6a-9ca21cdd411f"
    },
    {
        "author": "施肩吾",
        "paragraphs": [
            "琵琶洲上人行絕，干越亭中客思多。",
            "月滿秋江山冷落，不知誰問夜如何。"
        ],
        "title": "宿干越亭",
        "id": "2d1e5e18-57ba-4566-b71b-5808e0ecc718"
    },
    {
        "author": "施肩吾",
        "paragraphs": [
            "嬌羞不肯點新黃，踏過金鈿出繡牀。",
            "信物無端寄誰去，等閑裁破錦鴛鴦。"
        ],
        "title": "少女詞二首 一",
        "id": "bb46586f-797f-44de-9522-644aa13244ab"
    },
    {
        "author": "施肩吾",
        "paragraphs": [
            "同心帶裏脫金錢，買取頭花翠羽連。",
            "手執木蘭猶未慣，今朝初上采菱船。"
        ],
        "title": "少女詞二首 二",
        "id": "5038998f-20a6-492c-b247-d698042a13dd"
    },
    {
        "author": "施肩吾",
        "paragraphs": [
            "錦繡堆中臥初起，芙蓉面上粉猶殘。",
            "臺前也欲梳雲髻，只怕盤龍手捻難。"
        ],
        "title": "冬詞",
        "id": "d961175d-4727-494a-9643-c2d1a73aa061"
    },
    {
        "author": "施肩吾",
        "paragraphs": [
            "馬上徒勞別恨深，總緣如玉不輸金。",
            "已知賤妾無歸日，空荷君王有悔心。"
        ],
        "title": "昭君怨",
        "id": "aca8ff15-1361-4c3c-8910-74efd08ba13c"
    },
    {
        "author": "施肩吾",
        "paragraphs": [
            "欲令雪貌帶紅芳，更取金瓶瀉玉漿。",
            "鳳管鶴聲來未足，嬾眠秋月憶蕭郎。"
        ],
        "title": "贈仙子",
        "id": "c9da098c-d1b5-4288-9f2d-82334cad5bc0"
    },
    {
        "author": "施肩吾",
        "paragraphs": [
            "憶昔西施人未求，浣紗曾向此溪頭。",
            "一朝得侍君王側，不見玉顏空水流。"
        ],
        "title": "越溪懷古",
        "id": "3fc9e291-65f6-4824-b7ad-444a85bb77da"
    },
    {
        "author": "施肩吾",
        "paragraphs": [
            "何處邀君話別情，寒山木落月華清。",
            "莫愁今夜無詩思，已聽秋猨第一聲。"
        ],
        "title": "秋夜山中贈別友人",
        "id": "d970bea0-3ed7-4783-b803-6a8d0b6b87bf"
    },
    {
        "author": "施肩吾",
        "paragraphs": [
            "行路少年知不知，襄陽全欠舊來時。",
            "宜城賈客載錢出，始覺大堤無女兒。"
        ],
        "title": "大堤新詠",
        "id": "170155ec-15c9-4b3f-aca1-6ff99583e834"
    },
    {
        "author": "施肩吾",
        "paragraphs": [
            "黎洲老人命余宿，杳然高頂浮雲平。",
            "下視不知幾千仞，欲曉不曉天雞聲。"
        ],
        "title": "宿四明山",
        "id": "528c3fdb-defd-4d3a-81b6-696363540070"
    },
    {
        "author": "施肩吾",
        "paragraphs": [
            "萬條金線帶春煙，深染青絲不直錢。",
            "又免生當離別地，宮鵶啼處禁門前。"
        ],
        "title": "禁中新柳",
        "id": "e4bc73b6-b5fa-4f69-8f8c-1a6d8a178f5a"
    },
    {
        "author": "施肩吾",
        "paragraphs": [
            "潘令新詩忽寄來，分明繡段對花開。",
            "此時欲醉紅樓裏，正被歌人勸一桮。"
        ],
        "title": "酬張明府",
        "id": "9c99efe9-888e-4f12-b844-db59ddcd50f0"
    },
    {
        "author": "施肩吾",
        "paragraphs": [
            "玉磬敲時清夜分，老龍吟斷碧天雲。",
            "隣房逢見廣州客，曾向羅浮山裏聞。"
        ],
        "title": "安吉天寧寺聞磬",
        "id": "b394869d-687a-40f0-9eef-964a5221dbe7"
    },
    {
        "author": "施肩吾",
        "paragraphs": [
            "年來如拋梭，不老應不得。",
            "花眼綻紅斟酒看，藥心抽綠帶煙鋤。",
            "顛狂楚客歌成雪，媚賴吳娘笑是鹽。",
            "荷翻紫蓋搖波面，蒲瑩青刀插水湄。",
            "煙黏薜荔龍鬚軟，雨壓芭蕉鳳翅垂。",
            "茶爲滌煩子，酒爲忘憂君。",
            "鋤藥顧老叟，焚香呼小青。",
            "遺却白雞呼喌喌。",
            "五通本是佛家奴，身著青衣一足無。",
            "天邊有仙藥，爲我補三關。",
            "世人誰不愛年長，所欲皆非保命方。",
            "但看日及花，惟是朝可憐。",
            "池塘已長雞頭葉，籬落初開狗脊花。",
            "出路船爲脚，供官本是奴。",
            "一言感著熱鐵心，爲人劍下偷青娥。",
            "青鬢丈人不識愁。"
        ],
        "title": "句",
        "id": "c59ca08f-e45e-4c38-995b-fba791b01312"
    },
    {
        "author": "費冠卿",
        "paragraphs": [
            "君親同是先王道，何如骨肉一處老。",
            "也知臣子合佐時，自古榮華誰可保。"
        ],
        "title": "不赴拾遺召",
        "id": "072525b3-078b-4130-a052-96279a833ea1"
    },
    {
        "author": "費冠卿",
        "paragraphs": [
            "生計唯將三尺僮，學他賢者隱牆東。",
            "照眠夜後多因月，掃地春來祗藉風。",
            "幾處紅旗驅戰士，一園青草伴衰翁。",
            "子房仙去孔明死，更有何人解指蹤。"
        ],
        "title": "閑居即事",
        "id": "fd5b322e-0862-4df0-917f-2338630940ed"
    },
    {
        "author": "費冠卿",
        "paragraphs": [
            "花宮柳陌正從行，紫袂金鞍問姓名。",
            "戰國方須禮干木，康時何必重侯嬴。",
            "捧將束帛山僮喜，傳示銀鉤邑客驚。",
            "直爲雲泥相去遠，一言知己殺身輕。"
        ],
        "title": "酬范中丞見",
        "id": "740c8682-56d1-4316-a930-cfed57db0c2f"
    },
    {
        "author": "費冠卿",
        "paragraphs": [
            "世人從擾擾，獨自愛身閑。",
            "美景當新霽，隨僧過遠山。",
            "村橋出秋稼，空翠落澄灣。",
            "唯有中林犬，猶應望我還。"
        ],
        "title": "秋日與冷然上人寺莊觀稼",
        "id": "ab0b4b03-0a08-4d00-8ec6-52b229ad53c9"
    },
    {
        "author": "費冠卿",
        "paragraphs": [
            "中峰高拄泬寥天，上有茅菴與石泉。",
            "晴景獵人曾望見，青藍色裏一僧禪。"
        ],
        "title": "題中峰",
        "id": "ac105775-7e0e-4308-9c2c-a1115f2256ec"
    },
    {
        "author": "費冠卿",
        "paragraphs": [
            "拾遺帝側知難得，官緊才微恐不勝。",
            "好是中朝絕親友，九華山下詔來徵。"
        ],
        "tags": [
            "九华山"
        ],
        "title": "蒙召拜拾遺書情二首 一",
        "id": "20f4beda-32b6-4e80-b424-433438bb873a"
    },
    {
        "author": "費冠卿",
        "paragraphs": [
            "三千里外一微臣，二十年來任運身。",
            "今日忽蒙天子召，自慙驚動國中人。"
        ],
        "title": "蒙召拜拾遺書情二首 二",
        "id": "a558a4ff-f55e-43e5-b6f8-6459949ffa3b"
    },
    {
        "author": "費冠卿",
        "paragraphs": [
            "本爲獨立難，寄彼高樹枝。",
            "蔓衍數條遠，溟濛千朵垂。",
            "向日助成陰，當風藉持危。",
            "誰言柔可屈，坐見蟠蛟螭。"
        ],
        "title": "挂樹藤",
        "id": "332986d1-e891-4350-a3a3-428b2bf18b96"
    },
    {
        "author": "費冠卿",
        "paragraphs": [
            "不爲幽岸隱，古色涵空出。",
            "願以清泚流，鑒此堅貞質。",
            "傍臨玉光潤，時瀉苔花密。",
            "往往驚遊鱗，尚疑垂釣日。"
        ],
        "title": "枕流石",
        "id": "73f3a526-ece7-4204-afe2-2694108b2e0b"
    },
    {
        "author": "費冠卿",
        "paragraphs": [
            "煢獨不爲苦，求名始辛酸。",
            "上國無交親，請謁多少難。",
            "九月風到面，羞汗成冰片。",
            "求名俟公道，名與公道遠。",
            "力盡得一名，他喜我且輕。",
            "家書十年絕，歸去知誰榮。",
            "馬嘶渭橋柳，特地起秋聲。"
        ],
        "title": "久居京師感懷詩",
        "id": "7ede654b-58f4-4437-849c-ac703f5f0c8b"
    },
    {
        "author": "費冠卿",
        "paragraphs": [
            "自地上青峰，懸崖一萬重。",
            "踐危頻側足，登塹半齊胸。",
            "飛狖啼攀桂，遊人喘倚松。",
            "入林寒㾕㾕，近瀑雨濛濛。",
            "徑滑石稜上，寺開山掌中。",
            "幡花撲淨地，臺殿印晴空。",
            "勝境層層別，高僧院院逢。",
            "泉魚候洗鉢，老玃戲撞鐘。",
            "外戶憑雲掩，中廚課水舂。",
            "搜泥時和麪，拾橡半添穜。",
            "渡壑緣槎險，持燈入洞窮。",
            "夾天開壁峭，透石蹙波雄。",
            "澗藹清無土，潭深碧有龍。",
            "畬田一片淨，谷樹萬株濃。",
            "野客登臨慣，山房幽寂同。",
            "寒爐樹根火，夏牖竹稍風。",
            "邊鄙籌賢相，黔黎託聖躬。",
            "君能棄名利，歲[晏]一相從。"
        ],
        "title": "答蕭建",
        "id": "66d92651-3b95-418b-8620-bb1287b79979"
    },
    {
        "author": "蕭建",
        "paragraphs": [
            "見說九華峰上寺，日宮猶在下方開。",
            "其中幽境客難到，請爲詩中圖畫來。"
        ],
        "title": "代書問費徵君九華亭",
        "id": "a3b93ba7-05fa-4a4a-9278-c79e37862a30"
    },
    {
        "author": "劉虛白",
        "paragraphs": [
            "二十年前此夜中，一般燈燭一般風。",
            "不知歲月能多少，猶著麻衣待至公。"
        ],
        "title": "獻主文",
        "id": "04c7dcf9-9275-47ba-a1ed-0c1f572bc0a1"
    },
    {
        "author": "劉虛白",
        "paragraphs": [
            "知道醉鄉無戶稅，任他荒却下丹田。"
        ],
        "title": "句",
        "id": "b09e2c02-ef4a-4631-b3c8-584000604f66"
    },
    {
        "author": "張復",
        "paragraphs": [
            "山靜雲初吐，霏微觸石新。",
            "無心離碧岫，有葉占青春。",
            "散類如虹氣，輕同不讓塵。",
            "凌空還似翼，映澗欲成鱗。",
            "異起臨汾鼎，疑隨出峽神。",
            "爲霖終濟旱，非獨降賢人。"
        ],
        "title": "山出雲",
        "id": "81d71b3a-71d5-4af2-b5b8-e067652a59dd"
    },
    {
        "author": "張勝之",
        "paragraphs": [
            "片雲初出岫，孤迥色難親。",
            "蓋小辭山近，根輕觸石新。",
            "飄颻經綠野，明麗照晴春。",
            "拂樹疑舒葉，臨流似結鱗。",
            "從龍方有感，捧日豈無因。",
            "看取爲霖去，恩霑雨露均。"
        ],
        "title": "山出雲",
        "id": "67d498e6-639f-4e00-868a-7a6f43fdad85"
    },
    {
        "author": "姚合",
        "paragraphs": [
            "授鉞儒生貴，傾朝赴餞筵。",
            "麾幢官在省，禮樂將臨邊。",
            "代馬龍相雜，汾河海暗連。",
            "遠戎移帳幕，高鳥避旌旃。",
            "天下屯兵處，皇威破虜年。",
            "防秋嫌壘近，入塞必身先。",
            "中外恩重疊，科名歲接連。",
            "散材無所用，老向瑣闈眠。"
        ],
        "title": "送狄尚書鎮太原",
        "id": "7f943c62-ed92-4b71-b9ed-f44df9c36af6"
    },
    {
        "author": "姚合",
        "paragraphs": [
            "報功嚴祀典，寵詔下明庭。",
            "酒氣飄林嶺，香煙入杳冥。",
            "樂清三奏備，詞直百神聽。",
            "衣拂雲霞濕，詩通水石靈。",
            "何因逐騶騎，暫得到巖扃。"
        ],
        "tags": [
            "华山"
        ],
        "title": "送楊尚書祭西嶽",
        "id": "4d4a2fb3-c151-4a4d-b48b-90d3f71d96a0"
    },
    {
        "author": "姚合",
        "paragraphs": [
            "酬恩不顧名，走馬覺身輕。",
            "迢遞河邊路，蒼茫塞上城。",
            "沙寒無宿雁，虜近少閑兵。",
            "飲罷揮鞭去，旁人意氣生。"
        ],
        "title": "送李侍御過夏州",
        "id": "2c1b750c-2593-4ea2-b828-967fe2287005"
    },
    {
        "author": "姚合",
        "paragraphs": [
            "天子念疲民，分憂輟侍臣。",
            "紅旗高起焰，綠野靜無塵。",
            "闕下親知別，江南惠化新。",
            "朝昏即千里，且願話逡巡。"
        ],
        "title": "送李起居赴池州",
        "id": "9eadc1fc-bb77-4b1e-aa9c-01ee8779a597"
    },
    {
        "author": "姚合",
        "paragraphs": [
            "慇懃莫遽起，四坐悉同袍。",
            "世上詩難得，林中酒更高。",
            "隋隄傍楊柳，楚驛在波濤。",
            "別後書頻寄，無辭費筆毫。"
        ],
        "title": "送劉詹事赴壽州",
        "id": "8f1f4d8c-b39f-48a0-897f-417f4e4f54f8"
    },
    {
        "author": "姚合",
        "paragraphs": [
            "杭人遮道路，垂泣浙江前。",
            "譙國迎舟艦，行歌汴水邊。",
            "周旋君量遠，交代我才偏。",
            "寒日嚴旌戟，晴風出管弦。",
            "一桮誠淡薄，四坐願留連。",
            "異政承殊澤，應爲天下先。"
        ],
        "title": "送裴大夫赴亳州",
        "id": "0270ef40-78a6-488d-8472-ed61bd046165"
    },
    {
        "author": "姚合",
        "paragraphs": [
            "餞幕儼征軒，行軍歸大藩。",
            "山程度函谷，水驛到夷門。",
            "曉日詩情遠，春風酒色渾。",
            "逡巡何足貴，所貴盡殘罇。"
        ],
        "title": "送徐州韋僅行軍",
        "id": "084db12d-6e02-4e11-a918-1ea08048a907"
    },
    {
        "author": "姚合",
        "paragraphs": [
            "三十年來天下名，銜恩東守闔閭城。",
            "初經咸谷眠山驛，漸入梁園問水程。",
            "霽日滿江寒浪靜，春風遶郭白蘋生。",
            "虎丘野寺吳中少，誰伴吟詩月裏行。"
        ],
        "title": "送劉禹錫郎中赴蘇州 一",
        "id": "53a1e44b-511b-4586-9414-3c73b86f7c54"
    },
    {
        "author": "姚合",
        "paragraphs": [
            "州城全是故吳宮，香徑難尋古蘚中。",
            "雲水計程千里遠，軒車送別九衢空。",
            "鶴聲高下聽無盡，潮色朝昏望不同。",
            "太守吟詩人自理，小齋閑臥白蘋風。"
        ],
        "title": "送劉禹錫郎中赴蘇州 二",
        "id": "a66b4af3-fcac-4dad-99c8-89f99b4ad6e1"
    },
    {
        "author": "姚合",
        "paragraphs": [
            "上國羞長選，戎裝貴所從。",
            "山田依法種，兵食及時供。",
            "水氣詩書軟，嵐煙筆硯濃。",
            "幾時無事擾，相見得從容。"
        ],
        "title": "送賈謩赴共城營田",
        "id": "4a217e35-590a-49b8-8539-f57a0d5e9d8d"
    },
    {
        "author": "姚合",
        "paragraphs": [
            "見說爲官處，煙霞思不窮。",
            "夜猿啼戶外，瀑水落廚中。",
            "名藥人難識，仙山路易通。",
            "還應施靜化，誰復與君同。"
        ],
        "title": "送裴宰君",
        "id": "b8aa0d7a-53af-4104-a016-e1de7d5157c2"
    },
    {
        "author": "姚合",
        "paragraphs": [
            "失意尋歸路，親知不復過。",
            "家山去城遠，日月在船多。",
            "楚塞數逢雁，浙江長有波。",
            "秋風別鄉老，還聽鹿鳴歌。"
        ],
        "title": "送顧非熊下第歸越",
        "id": "130cda42-0082-4d5c-b4cf-c78afa4f44f7"
    },
    {
        "author": "姚合",
        "paragraphs": [
            "春色三千里，愁人意未開。",
            "木梢穿棧出，雨勢隔江來。",
            "荒館因花宿，深山羨客迴。",
            "相如何物在，應只有琴臺。"
        ],
        "title": "送雍陶遊蜀",
        "id": "2e52da8d-17fb-4679-ba2b-487ccb2ef9ff"
    },
    {
        "author": "姚合",
        "paragraphs": [
            "滿座詩人吟送酒，離城此會亦應稀。",
            "春風下第時稱屈，秋卷呈親自束歸。",
            "日晚山花當馬落，天陰水鳥傍船飛。",
            "江邊道路多苔蘚，塵土無由得上衣。"
        ],
        "title": "送崔約下第歸揚州",
        "id": "884eca24-432e-472e-9965-3bf570707876"
    },
    {
        "author": "姚合",
        "paragraphs": [
            "不道弓箭字，罷官唯醉眠。",
            "何人薦籌策，走馬逐旌旃。",
            "陣變孤虛外，功成語笑前。",
            "從今巂州路，無復有烽煙。"
        ],
        "title": "送李廓侍御赴西川行營",
        "id": "abfd7f47-7486-4431-a34f-b7fe350303a9"
    },
    {
        "author": "姚合",
        "paragraphs": [
            "郤縠詩書將，銜恩赴梓州。",
            "遶身垂印綬，護馬執戈矛。",
            "劒閣和銘峭，巴江帶字流。",
            "從來皆惜別，此別復何愁。"
        ],
        "title": "送楊尚書赴東川",
        "id": "d124cb30-bab0-4125-a214-cff3258bde3f"
    },
    {
        "author": "姚合",
        "paragraphs": [
            "上將得良策，恩威作長城。",
            "如今幷州北，不見有胡兵。",
            "晉野雨初足，汾河波亦清。",
            "所從古無比，意氣送君行。"
        ],
        "title": "送邢郎中赴太原",
        "id": "af5b3568-96cf-4ad0-b46f-3be08ff7a8e4"
    },
    {
        "author": "姚合",
        "paragraphs": [
            "我夢何曾應，看君渡滻川。",
            "自無仙掌分，非是聖心偏。",
            "徑草多生藥，庭花半落泉。",
            "人間有此郡，況在鳳城邊。"
        ],
        "title": "送裴中丞赴華州",
        "id": "14c2166b-9642-4b81-9979-666ab5244f8f"
    },
    {
        "author": "姚合",
        "paragraphs": [
            "赤府從軍美，儒衣結束輕。",
            "涼飆下山寺，曉浪滿關城。",
            "閑坐饒詩景，高眠長道情。",
            "將軍不戰術，計日立功名。"
        ],
        "title": "送徐員外赴河中從事",
        "id": "3279e9a5-f576-4eb3-af6a-fbc82b62f646"
    },
    {
        "author": "姚合",
        "paragraphs": [
            "吟詩擲酒船，仙掌白樓前。",
            "從事關中貴，主人天下賢。",
            "此生無了日，終歲踏離筵。",
            "何計因歸去，深山恣意眠。"
        ],
        "title": "送殷堯藩侍御赴同州",
        "id": "f3c6041f-01da-4470-9ca0-fe8d63fb8bad"
    },
    {
        "author": "姚合",
        "paragraphs": [
            "僕射陂前郡，清高越四隣。",
            "丹霄鳳詔下，太守虎符新。",
            "霧濕關城月，花香驛路塵。",
            "連枝相庭樹，歲歲一家春。"
        ],
        "title": "送崔中丞赴鄭州",
        "id": "746aaef3-99cd-45ad-9aa4-5990f683e51d"
    },
    {
        "author": "姚合",
        "paragraphs": [
            "炎天木葉焦，曉夕絕涼飆。",
            "念子獨歸縣，何人不在朝。",
            "市連風浪動，帆徹海門遙。",
            "飲盡樽中酒，同年同寂寥。"
        ],
        "title": "送丁端公赴河陰",
        "id": "c78fc8ce-5f24-4c0d-91df-3f826be14993"
    },
    {
        "author": "姚合",
        "paragraphs": [
            "儒有登壇貴，何人得此功。",
            "紅旗燒密雪，白馬踏長風。",
            "斧鉞來天上，詩書理漢中。",
            "方知百勝略，應不在彎弓。"
        ],
        "title": "送鄭尚書赴興元",
        "id": "ad1a4a4b-a38f-4925-859f-dfd40a1aea39"
    },
    {
        "author": "姚合",
        "paragraphs": [
            "長年離別情，百盞酒須傾。",
            "詩外應無思，人間半是行。",
            "路遙嘶白馬，林斷出紅旌。",
            "功業今應立，淮西有勁兵。"
        ],
        "title": "送田使君赴蔡州",
        "id": "e4cf1af0-99f2-4c89-ba02-e444ebd31dc3"
    },
    {
        "author": "姚合",
        "paragraphs": [
            "一鉢與三衣，經行遠近隨。",
            "出家還養母，持律復能詩。",
            "春雪離京厚，晨鐘近塞遲。",
            "亦知蓮府客，夜坐喜同師。"
        ],
        "title": "送無可上人遊邊",
        "id": "bd7e27c0-8910-470e-9d10-c3345cd7929e"
    },
    {
        "author": "姚合",
        "paragraphs": [
            "人間擾擾唯閑事，自見高人只有詩。",
            "寂寞嵩峰雲外寺，常多夢裏過齋時。"
        ],
        "title": "送僧 一",
        "id": "675559ad-67b1-4fc0-baed-fbd73db63374"
    },
    {
        "author": "姚合",
        "paragraphs": [
            "城中聽得新經論，却過關東說向人。",
            "舊國門徒終日望，見時應是見真身。"
        ],
        "title": "送僧 二",
        "id": "1540cd22-62d8-41ba-a7b2-d7a583b31970"
    },
    {
        "author": "姚合",
        "paragraphs": [
            "童穉便知聞，如今祗有君。",
            "百篇詩盡和，一盞酒須分。",
            "驛路多連水，州城半在雲。",
            "離情同落葉，向晚更紛紛。"
        ],
        "title": "送宋慎言",
        "id": "033a5f97-4dc2-4770-a1c8-1602c6269d47"
    },
    {
        "author": "姚合",
        "paragraphs": [
            "早得白眉名，之官濠上城。",
            "別離浮世事，迢遰長年情。",
            "廣陌垂花影，遙林起雨聲。",
            "出關春草長，過汴夏雲生。",
            "黠吏先潛去，疲人相次迎。",
            "宴餘和酒拜，魂夢共東行。"
        ],
        "title": "送家兄赴任昭義",
        "id": "521ad0fe-dc2f-45fa-aa12-e09016c15f9b"
    },
    {
        "author": "姚合",
        "paragraphs": [
            "蘭燭照重茵，飛盃復幾分。",
            "主人寒不寐，上客曉離羣。",
            "騎吏緣青壁，旌旗度白雲。",
            "劒銘生蘚色，巴字疊冰文。",
            "華省思僊侶，疲民愛使君。",
            "泠泠唯自適，郡邸有誰聞。"
        ],
        "title": "送崔玄亮赴果州冬夜宴韓卿宅",
        "id": "7b2a13e1-a963-4c76-8676-cf9353746fe5"
    },
    {
        "author": "姚合",
        "paragraphs": [
            "主人庭葉黑，詩稿更誰書。",
            "闕下科名出，鄉中賦籍除。",
            "山春煙樹衆，江遠晚帆疎。",
            "吾亦家吳者，無因到弊廬。"
        ],
        "title": "送喻鳧校書歸毘陵",
        "id": "242fe55a-82fe-4dfe-9afb-ed25fef3780c"
    },
    {
        "author": "姚合",
        "paragraphs": [
            "路岐知不盡，離別自無窮。",
            "行客心方切，主人罇未空。",
            "楚檣收月下，江樹在潮中。",
            "人各還家去，還家慶不同。"
        ],
        "title": "送董正字武歸常州覲親",
        "id": "03092e20-d4a2-40a3-8ade-843c75171902"
    },
    {
        "author": "姚合",
        "paragraphs": [
            "相府旌旄重，還邀上客行。",
            "今朝郭門路，初徹蔡州城。",
            "從馬唯提酒，防身不要兵。",
            "從來皆作使，君去是時平。"
        ],
        "title": "送蕭正字往蔡州賀裴相淮西平",
        "id": "8fc946ff-341a-4f70-8f1f-74159a4bf21e"
    },
    {
        "author": "姚合",
        "paragraphs": [
            "何物隨身去，六經與一琴。",
            "辭家計已久，入谷住應深。",
            "偶坐僧同石，閑書葉滿林。",
            "業成須謁帝，無貯白雲心。"
        ],
        "title": "送進士田卓入華山",
        "id": "e7050a04-a24c-4499-b74b-be84da3c0932"
    },
    {
        "author": "姚合",
        "paragraphs": [
            "懷中天子書，腰下使君魚。",
            "瀑布和雲落，仙都與世疎。",
            "遠程兼水陸，半歲在舟車。",
            "相送難相別，南風入夏初。"
        ],
        "title": "送右司薛員外赴處州",
        "id": "7569d663-805a-47fc-97ed-72d88c179880"
    },
    {
        "author": "姚合",
        "paragraphs": [
            "白鬚芸閣吏，羸馬月中行。",
            "莊僻難尋路，官閑易出城。",
            "看山多失飯，過寺故題名。",
            "秋日田家作，唯添集卷成。"
        ],
        "title": "送王建秘書往渭南莊",
        "id": "5a11df95-1dc6-4732-80e5-9ae3e4b7ecb8"
    },
    {
        "author": "姚合",
        "paragraphs": [
            "詩境西南好，秋深晝夜蛩。",
            "人家連水影，驛路在山峰。",
            "谷靜雲生石，天寒雪覆松。",
            "我爲公府繫，不得此相從。"
        ],
        "title": "送殷堯藩侍御遊山南",
        "id": "73249ea6-6c5d-43d3-a032-4c7ee2a89166"
    },
    {
        "author": "姚合",
        "paragraphs": [
            "聖代無邪觸，空林獬豸歸。",
            "誰知隴山鳥，長繞玉樓飛。",
            "風雨依山急，雲泉入郭微。",
            "無同昔年別，別後寄書稀。"
        ],
        "title": "送李植侍御",
        "id": "aa7af578-c93a-4e28-ae4d-b3e8f5b36a8b"
    },
    {
        "author": "姚合",
        "paragraphs": [
            "常省爲官處，門前數樹松。",
            "尋山屐費齒，書石筆無鋒。",
            "果熟猿偷亂，花繁鳥語重。",
            "今來爲客去，惜取最高峰。"
        ],
        "title": "送王澹",
        "id": "f718214a-3a80-4eab-a145-e140588bb217"
    },
    {
        "author": "姚合",
        "paragraphs": [
            "欲出還成住，前程甚謫遷。",
            "佯眠隨客醉，愁坐似僧禪。",
            "舊國歸何處，春山買欠錢。",
            "幾時無一事，長在故人邊。"
        ],
        "title": "送崔之仁",
        "id": "6a895d01-2e34-4729-ae87-709945f997cd"
    },
    {
        "author": "姚合",
        "paragraphs": [
            "山翁來帝里，不肯住多時。",
            "塵土衣裳重，腥羶僕隸飢。",
            "林中愁不到，城外老應遲。",
            "喧寂一爲別，相逢未有期。"
        ],
        "title": "送孫山人",
        "id": "64a7639b-7ab0-4db1-8b41-b11498712044"
    },
    {
        "author": "姚合",
        "paragraphs": [
            "兄寒弟亦飢，力學少閑時。",
            "何路免爲客，無門賣得詩。",
            "幾人攜酒送，獨我入山遲。",
            "少小同居止，今朝始別離。"
        ],
        "title": "送費驤",
        "id": "7fa39bab-0056-44b9-b7c3-f4d318fa0131"
    },
    {
        "author": "姚合",
        "paragraphs": [
            "鳳凰樓下醉醺醺，晚出東門蟬漸聞。",
            "不使鄉人治驛路，却將家累宿山雲。",
            "閑時採藥隨僧去，每月請錢共客分。",
            "縣吏若非三載滿，自知無計更尋君。"
        ],
        "title": "送河中楊少府宴崔駙馬宅",
        "id": "02188682-4b6c-4a6a-816d-da27ed66b8df"
    },
    {
        "author": "姚合",
        "paragraphs": [
            "水石隨緣豈計程，東吳相遇別西京。",
            "夜禪月下袈裟濕，曉上山巔錫杖鳴。",
            "念我爲官應易老，羨師依佛學無生。",
            "越中多有前朝寺，處處鐵鐘石磬聲。"
        ],
        "title": "送文著上人遊越",
        "id": "2da4dcfb-c085-4638-b980-af8257874eea"
    },
    {
        "author": "姚合",
        "paragraphs": [
            "清晨相訪立門前，麻履方袍一少年。",
            "嬾讀經文求作佛，願攻詩句覓昇仙。",
            "芳春山影花連寺，獨夜潮聲月滿船。",
            "今日送行偏惜別，共師文字有因緣。"
        ],
        "title": "送無可上人遊越",
        "id": "2e9f7f05-df4e-49b5-a947-20705290e186"
    },
    {
        "author": "姚合",
        "paragraphs": [
            "餞客未歸城，東來騶騎迎。",
            "千山嵩岳峭，百縣洛陽清。",
            "朔雁和雲度，川風吹雨晴。",
            "蘚庭公事暇，應祗獨吟行。"
        ],
        "title": "送洛陽張員外",
        "id": "4fb139bc-44b8-4e72-aa7f-94b0af0ee056"
    },
    {
        "author": "姚合",
        "paragraphs": [
            "蕭關路絕久，石堠亦爲塵。",
            "護塞空兵帳，和戎在使臣。",
            "風沙去國遠，雨雪換衣頻。",
            "若問涼州事，涼州多漢人。"
        ],
        "title": "送少府田中丞入西藩",
        "id": "58c273ac-aa5c-41c3-817d-401e32ca2011"
    },
    {
        "author": "姚合",
        "paragraphs": [
            "送客客爲誰，朱門處士稀。",
            "唯修曾子行，不著老萊衣。",
            "古寺隨僧飯，空林共鳥歸。",
            "壺中駐年藥，燒得獻庭闈。"
        ],
        "title": "送王龜處士",
        "id": "49f76693-b178-4934-9c9f-874e3b92d712"
    },
    {
        "author": "姚合",
        "paragraphs": [
            "貴是鴒原在紫微，榮逢知己領黃扉。",
            "人間盛事今全得，江上政聲復欲歸。",
            "風起滿城山果落，雨餘穿宅水禽飛。",
            "昔年嘗作毘陵客，石峭泉清天下稀。"
        ],
        "title": "送崔郎中赴常州",
        "id": "7527d9c0-b0d4-4e50-a6f0-4ad0b043a09d"
    },
    {
        "author": "姚合",
        "paragraphs": [
            "詔書飛下五雲間，才子分符不等閑。",
            "驛路算程多是水，州圖管地少於山。",
            "江頭斑竹尋應遍，洞裏丹砂自採還。",
            "清淨化人人自理，終朝無事更相關。"
        ],
        "title": "送林使君赴邵州",
        "id": "33e3e495-f88f-49d8-b576-99b43f64645c"
    },
    {
        "author": "姚合",
        "paragraphs": [
            "獨向山中覓紫芝，山人勾引住多時。",
            "摘花浸酒春愁盡，燒竹煎茶夜臥遲。",
            "泉落林梢多碎滴，松生石底足旁枝。",
            "明朝却欲歸城市，問我來期總不知。"
        ],
        "title": "送別友人",
        "id": "c2a77bf9-2c23-453c-897e-f078195c170d"
    },
    {
        "author": "姚合",
        "paragraphs": [
            "餞席離人起，貪程醉不眠。",
            "風沙移道路，僕馬識山川。",
            "塞樹花開小，關城雪下偏。",
            "胡塵今已盡，應便促朝天。"
        ],
        "title": "送李琮歸靈州覲省",
        "id": "f5681052-e641-4a42-876b-897f0e4c8c25"
    },
    {
        "author": "姚合",
        "paragraphs": [
            "擲筆不作尉，戎衣從嫖姚。",
            "嚴冬入都門，僕馬氣益豪。",
            "沂州右鎮雄，士勇旌旗高。",
            "洛東無憂虞，半夜開虎牢。",
            "丈夫貴功勳，不貴爵祿饒。",
            "仰眠作書生，衣食何由銷。",
            "任生非常才，臨事膽不搖。",
            "必當展長畫，逆波斬鯨鼇。",
            "九陌塵土黑，話別立遠郊。",
            "孟堅勒燕然，豈獨在漢朝。"
        ],
        "title": "送任畹評事赴沂海",
        "id": "00167d6c-319b-4e46-80f8-78cad2b7e5fa"
    },
    {
        "author": "姚合",
        "paragraphs": [
            "蜀山高岧嶤，蜀客無平才。",
            "日飲錦江水，文章盈其懷。",
            "十年作貢賓，九年多邅迴。",
            "春來登高科，升天得梯階。",
            "手持冬集書，還家獻庭闈。",
            "人生此爲榮，得如君者稀。",
            "李白蜀道難，羞爲無成歸。",
            "子今稱意行，所歷安覺危。",
            "與子久相從，今朝忽乖離。",
            "風飄海中船，會合難自期。",
            "長安米價高，伊我常渴飢。",
            "臨岐歌送子，無聲但陳詞。",
            "義交外不親，利交內相違。",
            "勉子慎其道，急若食與衣。",
            "苦爇道路赤，行人念前馳。",
            "一杯不可輕，遠別方自茲。"
        ],
        "title": "送李餘及第歸蜀",
        "id": "d7ba5684-17a2-4741-9b5d-fd0770ca9781"
    },
    {
        "author": "姚合",
        "paragraphs": [
            "鄱陽勝事聞難比，千里連連是稻畦。",
            "山寺去時通水路，郡圖開處是詩題。",
            "化行應免農人困，庭靜惟多野鶴棲。",
            "飲罷春明門外別，蕭條驛路夕陽低。"
        ],
        "title": "送饒州張使君",
        "id": "b7a7bf7c-634b-4422-ba98-d732edb3f952"
    },
    {
        "author": "姚合",
        "paragraphs": [
            "東門送客道，春色如死灰。",
            "一客失意行，十客顏色低。",
            "住者既無家，去者又非歸。",
            "窮愁一成疾，百藥不可治。",
            "子賢我且愚，命分不合齊。",
            "誰開蹇躓門，日日同遊棲。",
            "子行何所之，切切食與衣。",
            "誰能買仁義，令子無寒飢。",
            "野田不生草，四向生路岐。",
            "士人甚商賈，終日須東西。",
            "鴻雁春北去，秋風復南飛。",
            "勉君向前路，無失相見期。"
        ],
        "title": "送張宗原",
        "id": "bbf8e824-0384-42fa-9ff1-502f687fd1d7"
    },
    {
        "author": "姚合",
        "paragraphs": [
            "士有經世籌，自無活身策。",
            "求食道路間，勞困甚徒役。",
            "我身與子同，日被飢寒迫。",
            "側望卿相門，難入堅如石。",
            "爲農昧耕耘，作商迷貿易。",
            "空把書卷行，投人買罪責。",
            "六月南風多，苦旱土色赤。",
            "坐家心尚焦，況乃遠作客。",
            "羸馬出郭門，餞飲曉連夕。",
            "願君似醉腸，莫謾生憂慼。"
        ],
        "title": "送王求",
        "id": "c73738b8-20ae-4bde-8301-6382bbe03f6c"
    },
    {
        "author": "姚合",
        "paragraphs": [
            "勸君緩上車，鄉里有吾廬。",
            "未得同歸去，空令相見疎。",
            "山晴棲鶴起，天曉落潮初。",
            "此慶將誰比，獻親冬集書。"
        ],
        "title": "送朱慶餘及第後歸越",
        "id": "7646ef91-0e26-4b1e-99e2-6dcbed97aff0"
    },
    {
        "author": "姚合",
        "paragraphs": [
            "鄉書落姓名，太守拜親榮。",
            "訪我波濤郡，還家霧雨城。",
            "海山窗外近，鏡水世間清。",
            "何計隨君去，鄰牆過此生。"
        ],
        "title": "送朱慶餘越州歸覲",
        "id": "6197db38-f2f1-43f2-888d-9cf6ad51f61d"
    },
    {
        "author": "姚合",
        "paragraphs": [
            "白雲修道者，歸去春風前。",
            "玉簡通仙籍，金丹駐母年。",
            "錦文江一色，酒氣雨相連。",
            "衆說君平死，真師易義全。"
        ],
        "title": "送任尊師歸蜀覲親",
        "id": "a9a5b081-345a-45d3-a1ed-34933b19dd4b"
    },
    {
        "author": "姚合",
        "paragraphs": [
            "送君一壺酒，相別野庭邊。",
            "馬上過秋色，舟中到錦川。",
            "峽猿啼夜雨，蜀鳥噪晨煙。",
            "莫便不迴首，風光促幾年。"
        ],
        "title": "送友人遊蜀",
        "id": "842122de-1894-429c-b409-7ff84813c11f"
    },
    {
        "author": "姚合",
        "paragraphs": [
            "迢遞三千里，西南是去程。",
            "杜陵家已盡，蜀國客重行。",
            "雪照巴江色，風吹棧閣聲。",
            "馬嘶山稍煖，人語店初明。",
            "旅夢心多感，孤吟氣不平。",
            "誰爲李白後，爲訪錦官城。"
        ],
        "title": "送杜立歸蜀",
        "id": "fc4de02a-4571-4e2e-928f-3a7c46b1f339"
    },
    {
        "author": "姚合",
        "paragraphs": [
            "年少登科客，從軍詔命新。",
            "行裝有兵器，祖席盡詩人。",
            "細雨湘城暮，微風楚水春。",
            "潯陽應足雁，夢澤豈無塵。",
            "猿叫來山頂，潮痕在樹身。",
            "從容多暇日，佳句寄須頻。"
        ],
        "title": "送韓湘赴江西從事",
        "id": "e9731824-a335-4f7b-a859-2ea027a0a7c1"
    },
    {
        "author": "姚合",
        "paragraphs": [
            "李白墳三尺，嵯峨萬古名。",
            "因君還故里，爲我弔先生。",
            "晴日移虹影，空山出鶴聲。",
            "老郎閑未得，無計此中行。"
        ],
        "title": "送潘傳秀才歸宣州",
        "id": "120ee7ce-e340-4a96-a8a0-bc2875b9903e"
    },
    {
        "author": "姚合",
        "paragraphs": [
            "出家侍母前，至孝自通禪。",
            "伏日江頭別，秋風檣下眠。",
            "鳥聲猿更促，石色樹相連。",
            "此路多如此，師行亦有緣。"
        ],
        "title": "送僧默然",
        "id": "2610dfcf-d37d-4fe0-9d5e-01a93044caf6"
    },
    {
        "author": "姚合",
        "paragraphs": [
            "萬疊赤城路，終年遊客稀。",
            "朝來送師去，自覺有家非。",
            "石淨山光遠，雲深海色微。",
            "此詩成亦鄙，爲我寫巖扉。"
        ],
        "title": "送陟遐上人遊天台",
        "id": "812de94c-728a-442a-9d9d-d4205fafc5f5"
    },
    {
        "author": "姚合",
        "paragraphs": [
            "重重吳越浙江潮，刺史何門始得消。",
            "五字州人唯有此，四鄰風景合相饒。",
            "橘村籬落香潛度，竹寺虛空翠自飄。",
            "君去九衢須說我，病成疎嬾嬾趨朝。"
        ],
        "title": "送盛秀才赴舉",
        "id": "9c5b8bfe-a6cb-4439-b1e5-4d9ce437e7be"
    },
    {
        "author": "姚合",
        "paragraphs": [
            "石橋寺裏最清涼，聞說茆庵寄上方。",
            "林外猿聲連院磬，月中潮色到禪牀。",
            "他生念我身何在，此世唯師性亦忘。",
            "九陌相逢千里別，青山重疊樹蒼蒼。"
        ],
        "title": "送僧貞實歸杭州天竺",
        "id": "0a92cdec-66d7-4f87-b93f-2ec17fc1cb02"
    },
    {
        "author": "姚合",
        "paragraphs": [
            "踏碎作賦筆，驅車出上京。",
            "離筵俯岐路，四坐半公卿。",
            "守命貧難擲，憂身夢數驚。",
            "今朝赴知己，休詠苦辛行。"
        ],
        "title": "送盧二弟茂才罷舉遊洛謁新相",
        "id": "766ab7bc-0163-490c-82c6-fbcf0d4e9c0e"
    },
    {
        "author": "姚合",
        "paragraphs": [
            "子規啼欲死，君聽固無愁。",
            "闕下聲名出，鄉中意氣遊。",
            "東川橫劒閣，南斗近刀州。",
            "神聖題前字，千人看不休。"
        ],
        "title": "送任畹及第歸蜀中覲親",
        "id": "77810dc3-68de-4a90-8928-7cd0c4728cea"
    },
    {
        "author": "姚合",
        "paragraphs": [
            "秋風離九陌，心事豈云安。",
            "曾是求名苦，當知此去難。",
            "辛勤程自遠，寂寞夜多寒。",
            "詩句無人識，應須把劒看。"
        ],
        "title": "送杜觀罷舉東遊",
        "id": "da961f32-7e62-429b-83f9-744b2be9958f"
    },
    {
        "author": "姚合",
        "paragraphs": [
            "慈恩塔上名，昨日敗垂成。",
            "賃舍應無直，居山豈釣聲。",
            "半年猶小隱，數日得閑行。",
            "映竹窺猿劇，尋雲探鶴情。",
            "愛花高酒戶，煮藥汙茶鐺。",
            "莫便多時住，煙霄路在城。"
        ],
        "title": "送狄兼謩下第歸故山",
        "id": "1596fb29-0e7f-474c-a5ee-29a2953dbfa2"
    },
    {
        "author": "姚合",
        "paragraphs": [
            "赤墀賜對使殊方，官重霜臺紫綬光。",
            "玉節在船清海怪，金函開詔拜夷王。",
            "雲晴漸覺山川異，風便那知道路長。",
            "誰得似君將雨露，海東萬里灑扶桑。"
        ],
        "title": "送源中丞赴新羅",
        "id": "fd3e8eee-4529-4977-bd6f-57ebca9e5201"
    },
    {
        "author": "姚合",
        "paragraphs": [
            "荆州勝事衆皆聞，幕下今朝又得君。",
            "才子何須藉科第，男兒終久要功勳。",
            "江村竹樹多於草，山路塵埃半是雲。",
            "新什定知饒景思，不應一向賦從軍。"
        ],
        "title": "送陳倜赴江陵從事",
        "id": "45679c83-391a-4108-b387-4eac529d0610"
    },
    {
        "author": "姚合",
        "paragraphs": [
            "曉陌事戎裝，風流粉署郎。",
            "機籌通變化，除拜出尋常。",
            "地冷饒霜氣，山高礙雁行。",
            "應無離別恨，車馬自生光。"
        ],
        "title": "送張郎中副使赴澤潞",
        "id": "0f4436ec-fc8a-4adf-b3af-b28356163427"
    },
    {
        "author": "姚合",
        "paragraphs": [
            "故園偏接近，霅水洞庭邊。",
            "歸去知何日，相逢各長年。",
            "山川南北路，風雪別離天。",
            "楚色窮冬燒，淮聲獨夜船。",
            "從軍丞相府，談笑酒杯前。"
        ],
        "tags": [
            "洞庭湖"
        ],
        "title": "送陸暢侍御歸揚州",
        "id": "7613cffa-2c90-4f04-b3d4-70fa58e72414"
    },
    {
        "author": "姚合",
        "paragraphs": [
            "寄家臨禹穴，乘傳出秦關。",
            "霜落橘滿地，潮來帆近山。",
            "相門賓益貴，水國事多閑。",
            "晨省高堂後，餘歡杯酒間。"
        ],
        "title": "送韋瑤校書赴越",
        "id": "5cc8a024-5f9c-4d24-a31a-ed7d3b3e2ad9"
    },
    {
        "author": "姚合",
        "paragraphs": [
            "獻親冬集書，比橘復何如。",
            "此去關山遠，相思笑語疎。",
            "路尋丹壑斷，人近白雲居。",
            "幽石題名處，憑君亦記余。"
        ],
        "title": "送雍陶及第歸覲",
        "id": "8d1ab97e-d59f-4592-a06f-590ede1f5bd4"
    },
    {
        "author": "姚合",
        "paragraphs": [
            "羅剎樓頭醉，送君西入京。",
            "秦吳無限地，山水半分程。",
            "海上煙霞濕，關中日月明。",
            "登科舊鄉里，當爲改嘉名。"
        ],
        "title": "送李秀才赴舉",
        "id": "4c1b6c9c-c6b1-4745-bd3f-baf885fac446"
    },
    {
        "author": "姚合",
        "paragraphs": [
            "謝守青山宅，山孤宅亦平。",
            "池塘無復見，春草野中生。",
            "常日登樓望，今朝送客行。",
            "慇懃拂石壁，爲我一書名。"
        ],
        "title": "送李傳秀才歸宣州",
        "id": "72447425-18ce-41cc-94a7-02d590d06aef"
    },
    {
        "author": "姚合",
        "paragraphs": [
            "萬法空門裏，師修歷幾生。",
            "過來心已悟，未到行彌精。",
            "溪寂鐘還度，林昏錫獨鳴。",
            "朝簪抽未得，此別豈忘情。"
        ],
        "title": "送元緒上人遊商山",
        "id": "3cec999d-6330-4601-98ed-d6884ea49ef6"
    },
    {
        "author": "姚合",
        "paragraphs": [
            "吏事日紛然，無因到佛前。",
            "勞師相借問，知我亦通禪。",
            "古寺杉松出，殘陽鐘磬連。",
            "草菴盤石上，歸此是因緣。"
        ],
        "title": "送僧棲真歸杭州天竺寺",
        "id": "b5280da7-28c8-48db-a2b6-d6e95017bb25"
    },
    {
        "author": "姚合",
        "paragraphs": [
            "結得隨緣伴，蟬鳴方出關。",
            "新經譯舊寺，故國與誰還。",
            "齋爲無鐘早，心因罷講閑。"
        ],
        "title": "送敬法師歸福州",
        "id": "db310434-bb20-4800-8dac-9fe91f641ecc"
    },
    {
        "author": "姚合",
        "paragraphs": [
            "大地無生理，吳中豈是歸。",
            "自翻貝葉偈，人施福田衣。",
            "夏盡灘聲出，潮來日色微。",
            "郡齋師去後，寂寞夜吟稀。"
        ],
        "title": "送清敬闍黎歸浙西",
        "id": "8be2c09a-af09-4650-bffe-bb420bf74555"
    },
    {
        "author": "姚合",
        "paragraphs": [
            "日日攻詩亦自彊，年年供應在名場。",
            "春風驛路歸何處，紫閣山邊是草堂。"
        ],
        "title": "送賈島及鍾渾",
        "id": "8d8b40a6-db13-4b12-a86c-27784d219d19"
    },
    {
        "author": "姚合",
        "paragraphs": [
            "師向邊頭去，邊人業障輕。",
            "腥羶齋自潔，部落講還成。",
            "傳教多離寺，隨緣不計程。",
            "三千世界內，何處是無生。"
        ],
        "title": "送僧遊邊",
        "id": "fe77cb4f-f22f-47b9-96a9-95be4d55f7b8"
    },
    {
        "author": "姚合",
        "paragraphs": [
            "師經非紙上，師佛在心中。",
            "覺路何曾異，行人自不同。",
            "水雲晴亦雨，山木夜多風。",
            "聞結西方社，尚書待遠公。"
        ],
        "title": "送澄江上人赴興元鄭尚書招",
        "id": "96ab7efe-75a6-4d9e-a169-5f3756fb57f9"
    },
    {
        "author": "姚合",
        "paragraphs": [
            "昨來送君處，亦是九衢中。",
            "此日慇懃別，前時寂寞同。",
            "鳥啼寒食雨，花落暮春風。",
            "向晚離人起，筵收罇未空。"
        ],
        "title": "送馬戴下第客遊",
        "id": "8b17bc13-2a9a-4121-a4eb-fe88568b1d71"
    },
    {
        "author": "姚合",
        "paragraphs": [
            "我住浙江西，君去浙江東。",
            "日日心來往，不畏浙江風。"
        ],
        "title": "送薛二十三郎中赴婺州",
        "id": "f2505f10-aa9a-48dd-8eff-c397df6924cb"
    },
    {
        "author": "姚合",
        "paragraphs": [
            "東門攜酒送廷評，結束從軍塞上行。",
            "深磧路移唯馬覺，斷蓬風起與鵰平。",
            "煙生遠戍侵雲色，冰疊黃河長雪聲。",
            "須鑿燕然山上石，登科記裏是閑名。"
        ],
        "tags": [
            "黄河"
        ],
        "title": "送獨孤煥評事赴豐州",
        "id": "03756be7-c822-4907-b370-de11dc31f4ee"
    },
    {
        "author": "姚合",
        "paragraphs": [
            "幾年山下事仙翁，名在長生籙籍中。",
            "燒得藥成須寄我，曾爲主簿與君同。"
        ],
        "title": "送張齊物主簿赴內鄉",
        "id": "3cc4c872-f2d4-41e4-be99-64b57db40c53"
    },
    {
        "author": "姚合",
        "paragraphs": [
            "日日思朝位，偷閑城外行。",
            "唯求採藥者，不道在官名。",
            "好異嫌山淺，尋幽喜逕生。",
            "病來文字拙，不要把歸城。"
        ],
        "title": "送王嗣之典儀城",
        "id": "6c05ab76-ecd1-4b7e-a7df-7de3ce7498f6"
    },
    {
        "author": "姚合",
        "paragraphs": [
            "嬾作住山人，貧家日賃身。",
            "書多筆漸重，睡少枕長新。",
            "野客狂無過，詩仙瘦始真。",
            "秋風千里去，誰與我相親。"
        ],
        "title": "別賈島",
        "id": "19a70179-39ee-4e60-9642-72c0cccafc07"
    },
    {
        "author": "姚合",
        "paragraphs": [
            "病童隨瘦馬，難算往來程。",
            "野寺僧相送，河橋酒滯行。",
            "足愁無道性，久客會人情。",
            "何計羈窮盡，同居不出城。"
        ],
        "title": "別李餘",
        "id": "8aa6ba2b-7354-4d02-b0e2-44c384a2eb02"
    },
    {
        "author": "姚合",
        "paragraphs": [
            "記得春闈同席試，逡巡何啻十年餘。",
            "今日相逢又相送，予乘五馬子單車。"
        ],
        "title": "別胡逸",
        "id": "2b68b954-1ec8-4912-99a0-42a2aaf4006d"
    },
    {
        "author": "姚合",
        "paragraphs": [
            "酒闌歌罷更遲留，攜手思量凭翠樓。",
            "桃李容華猶歎月，風流才器亦悲秋。",
            "光陰不覺朝昏過，岐路無窮早晚休。",
            "似把剪刀裁別恨，兩人分得一般愁。"
        ],
        "title": "惜別",
        "id": "eac51509-f644-4b77-b297-ac4efa638e9e"
    },
    {
        "author": "姚合",
        "paragraphs": [
            "山川重疊遠茫茫，欲別先憂別恨長。",
            "紅芍藥花雖共醉，綠蘼蕪影又分將。",
            "鴛鴦有路高低去，鴻雁南飛一兩行。",
            "惆悵與君煙景迥，不知何日到瀟湘。"
        ],
        "title": "欲別",
        "id": "8206a417-7b86-4017-9668-02c3e88ce20a"
    },
    {
        "author": "姚合",
        "paragraphs": [
            "醉與江濤別，江濤惜我遊。",
            "他年婚嫁了，終老此江頭。"
        ],
        "title": "別杭州",
        "id": "f6321999-bd88-4d39-afc4-6b8a973aa111"
    },
    {
        "author": "姚合",
        "paragraphs": [
            "漫向城中住，兒童不識錢。",
            "甕頭寒絕酒，竈額曉無煙。",
            "狂發吟如哭，愁來坐似禪。",
            "新詩有幾首，旋被世人傳。"
        ],
        "title": "寄賈島",
        "id": "0e08ce19-341f-4210-a001-502ef3df6335"
    },
    {
        "author": "姚合",
        "paragraphs": [
            "顦顇王居士，顛狂不稱時。",
            "天公與貧病，時輩復輕欺。",
            "茅屋隨年借，盤飡逐日移。",
            "棄嫌官似夢，珍重酒如師。",
            "無竹栽蘆看，思山疊石爲。",
            "靜窗留客話，古寺覓僧棊。",
            "瘦馬寒來死，羸童餓得癡。",
            "唯應尋阮籍，心事遠相知。"
        ],
        "title": "寄王度居士",
        "id": "51504f86-cf82-4bfe-b15b-b0590a5e921f"
    },
    {
        "author": "姚合",
        "paragraphs": [
            "去年別君時，同宿黎陽城。",
            "黃河凍欲合，船入冰罅行。",
            "君爲使滑州，我來西入京。",
            "丈夫不泣別，旁人歎無情。",
            "到京就省試，落籍先有名。",
            "慙辱鄉薦書，忽欲自受刑。",
            "還家豈無路，羞爲路人輕。",
            "決心住城中，百敗望一成。",
            "腐草衆所棄，猶能化爲螢。",
            "豈我愚暗身，終久不發明。",
            "所悲道路長，親愛難合幷。",
            "還如舟與車，奔走各異程。",
            "耳目甚短狹，背面若聾盲。",
            "安得學白日，遠見君儀形。"
        ],
        "tags": [
            "黄河"
        ],
        "title": "寄楊茂卿校書",
        "id": "1364baba-e887-479b-b919-a7df80f08ae5"
    },
    {
        "author": "姚合",
        "paragraphs": [
            "出處難相見，同城似異鄉。",
            "點兵尋戶籍，燒藥試仙方。",
            "事校千般別，心還一種忙。",
            "黃金如化得，相寄亦何妨。"
        ],
        "title": "寄杜師義",
        "id": "82ae8487-6295-4752-8e55-faf91b40cd92"
    },
    {
        "author": "姚合",
        "paragraphs": [
            "微俸還同請，唯君獨自閑。",
            "地偏無驛路，藥賤管仙山。",
            "月色生松裏，泉聲在石間。",
            "吟詩復飲酒，何事更相關。"
        ],
        "title": "寄陸渾縣尉李景先",
        "id": "c8244509-2da4-486d-a2b7-c7dbcdf7f302"
    },
    {
        "author": "姚合",
        "paragraphs": [
            "詩新得意恣狂疎，揮手終朝力有餘。",
            "今到詩家渾手戰，欲題名字倩人書。"
        ],
        "title": "寄酬盧侍御",
        "id": "d3cb012d-7f91-426a-a9cd-b7a49a565f2d"
    },
    {
        "author": "姚合",
        "paragraphs": [
            "年長方慕道，金丹事參差。",
            "故園歸未得，秋風思難持。",
            "蹇拙公府棄，朴靜高人知。",
            "以我齊杖屨，昏旭詎相離。",
            "吟詩紅葉寺，對酒黃菊籬。",
            "所賞未及畢，後遊良有期。",
            "粲粲華省步，屑屑旅客姿。",
            "未同山中去，固當殊路岐。"
        ],
        "title": "寄主客張郎中",
        "id": "bb3cc6b8-1812-4da2-884c-3ecc3a614c37"
    },
    {
        "author": "姚合",
        "paragraphs": [
            "歲滿休爲吏，吟詩著白衣。",
            "愛山閑臥久，在世此心稀。",
            "聽鶴向風立，捕魚乘月歸。",
            "比君才不及，謬得侍彤闈。"
        ],
        "title": "寄鄠縣尉李廓少府",
        "id": "e8e3f1da-9e79-49cf-bb6d-177427f3da94"
    },
    {
        "author": "姚合",
        "paragraphs": [
            "自聞憔客說，無計得相尋。",
            "幾世傳高臥，全家在一林。",
            "養情書覽苦，採藥路多深。",
            "願得爲鄰里，誰能說此心。"
        ],
        "title": "寄紫閣隱者",
        "id": "206d18c4-7da5-4c09-9654-85bd70be90da"
    },
    {
        "author": "姚合",
        "paragraphs": [
            "日日新詩出，城中寫不禁。",
            "清高疑對竹，閑雅勝聞琴。",
            "門戶饒秋景，兒童解冷吟。",
            "雲山今作主，還借外人尋。"
        ],
        "title": "寄國子楊巨源祭酒",
        "id": "b7df71ab-49b9-42c2-bf42-26d303dba339"
    },
    {
        "author": "姚合",
        "paragraphs": [
            "故人爲吏隱，高臥簿書間。",
            "遶院唯栽藥，逢僧只說山。",
            "此宵歡不接，窮歲信空還。",
            "何計相尋去，嚴風雪滿關。"
        ],
        "title": "寄永樂長官殷堯藩",
        "id": "182d305a-5d79-48bb-905d-ea5f13c4e0b0"
    },
    {
        "author": "姚合",
        "paragraphs": [
            "天寒漸覺雁聲疎，新月微微玉漏初。",
            "海嶠只宜今日去，故鄉已過十年餘。",
            "髮稀豈易勝玄冕，眼暗應難寫諫書。",
            "閣下羣公盡高思，誰能攜酒訪貧居。"
        ],
        "title": "冬夜書事寄兩省閣老",
        "id": "4bda0066-2ee8-495b-ba9d-a19d76c7c7f2"
    },
    {
        "author": "姚合",
        "paragraphs": [
            "梵書鈔律千餘紙，淨院焚香獨受持。",
            "童子病來煙火絕，清泉漱口過齋時。"
        ],
        "title": "寄靈一律師",
        "id": "805a0fa8-63a4-4dc7-add4-86cc015b0ce4"
    },
    {
        "author": "姚合",
        "paragraphs": [
            "郡中饒野興，過客亦淹留。",
            "看月江樓曉，尋山石徑秋。",
            "意歸何處老，誰免此生愁。",
            "長愛東林子，安禪百事休。"
        ],
        "title": "郡中書事寄默然上人",
        "id": "dba42230-764f-4b2b-b3bb-7992f1ec6bf7"
    },
    {
        "author": "姚合",
        "paragraphs": [
            "幽處尋書坐，朝朝閉竹扉。",
            "山僧封茗寄，野客乞詩歸。",
            "秋卷多唯好，時名屈更肥。",
            "明年取前字，杯酒賽春輝。"
        ],
        "title": "寄張徯",
        "id": "1c318cad-b468-4f49-bd1e-b6a866694863"
    },
    {
        "author": "姚合",
        "paragraphs": [
            "閉門常不出，惟覺長庭莎。",
            "朋友來看少，詩書臥讀多。",
            "命隨才共薄，愁與醉相和。",
            "珍重君名字，新登甲乙科。"
        ],
        "title": "寄李頻",
        "id": "6425ac6e-95fe-4741-ab8f-1b722310d980"
    },
    {
        "author": "姚合",
        "paragraphs": [
            "九衢名與利，無計擾閑人。",
            "道遠期輕世，才高貴重身。",
            "石脂稀勝乳，玉粉細於塵。",
            "骨換肌膚膩，心靈氣色真。",
            "嵩山高到日，洛水煖如春。",
            "居住應安穩，黃金幾竈新。"
        ],
        "title": "寄李羣玉",
        "id": "038c4215-406a-4ab0-86e0-7ab65ff9a2a3"
    },
    {
        "author": "姚合",
        "paragraphs": [
            "終日自纏繞，此身無適緣。",
            "萬愁生雨夜，百病凑衰年。",
            "多睡憎明屋，慵行待暖天。",
            "瘡頭梳有蝨，風耳亂無蟬。",
            "換白方多錯，迴金法不全。",
            "家貧何所怨，將在老僧邊。"
        ],
        "title": "病中書事寄友人",
        "id": "f4cd7026-0071-4b41-b1ea-84cfaa539275"
    },
    {
        "author": "姚合",
        "paragraphs": [
            "數盃黃菊酒，千里白雲天。",
            "上國名方振，戎州病未痊。",
            "靜愁惟憶醉，閑走不勝眠。",
            "惆悵東門別，相逢知幾年。"
        ],
        "title": "九日寄錢可復",
        "id": "dc485459-58ab-4fb2-9bf9-72da65e1a128"
    },
    {
        "author": "姚合",
        "paragraphs": [
            "九衢寒霧歛，雙闕曙光分。",
            "綵杖迎春日，香煙接瑞雲。",
            "珮聲清漏間，天語侍臣聞。",
            "莫笑馮唐老，還來謁聖君。"
        ],
        "title": "春日早朝寄劉起居",
        "id": "58bb88d7-ce0e-47b8-9be7-407d950fef0e"
    },
    {
        "author": "姚合",
        "paragraphs": [
            "秋思朝來起，侵人暑稍微。",
            "曉眠離北戶，午飯尚生衣。",
            "山靜雲初白，枝高果漸稀。",
            "聞君家海上，莫與燕同歸。"
        ],
        "title": "秋日寄李支使",
        "id": "8bf872f0-27fb-4770-8c31-60953b3dc8fe"
    },
    {
        "author": "姚合",
        "paragraphs": [
            "汴水從今不復渾，秋風鼙鼓動城根。",
            "梁園臺館關東少，相府旌旗天下尊。",
            "詩好四方誰敢和，政成三郡自無冤。",
            "幾時詔下歸丹闕，還領千官入閤門。"
        ],
        "title": "寄汴州令狐楚相公",
        "id": "72d8bf4c-1fc9-46d3-aae2-4ccbf522ba7e"
    },
    {
        "author": "姚合",
        "paragraphs": [
            "闕下高眠過十旬，南宮印綬乞離身。",
            "詩中得意應千首，海內嫌官只一人。",
            "賓客分司真是隱，山泉遶宅豈辭貧。",
            "竹齋晚起多無事，唯到龍門寺裏頻。"
        ],
        "title": "寄東都分司白賓客",
        "id": "76638c65-4efd-41bf-a2b2-aa3dbb7953aa"
    },
    {
        "author": "姚合",
        "paragraphs": [
            "千官曉立鑪煙裏，立近丹墀是起居。",
            "彩筆專書皇帝語，書成幾卷太平書。"
        ],
        "title": "寄裴起居",
        "id": "260f2655-f59b-4456-b12d-6bff439e5acc"
    },
    {
        "author": "姚合",
        "paragraphs": [
            "少在兵馬間，長還繫戎職。",
            "雞飛不得遠，豈要生羽翼。",
            "三年城中遊，與君最相識。",
            "應知我中腸，不苟念衣食。",
            "主人樹勳名，欲滅天下賊。",
            "愚雖乏智謀，願陳一夫力。",
            "人生須氣健，飢凍縛不得。",
            "睡當一席寬，覺乃千里窄。",
            "古人不懼死，所懼死無益。",
            "至交不可合，一合難離坼。",
            "君嘗相勸勉，苦語毒胸臆。",
            "百年心知同，誰限河南北。"
        ],
        "title": "寄狄拾遺時爲魏州從事",
        "id": "2c1cd3bb-1cbf-42dc-84c8-e561f63ee132"
    },
    {
        "author": "姚合",
        "paragraphs": [
            "安康雖好郡，刺史是憨翁。",
            "買酒終朝飲，吟詩一室空。",
            "自知爲政拙，衆亦覺心公。",
            "親事星河在，憂人骨肉同。",
            "簿書嵐色裡，鼓角水聲中。",
            "井邑神州接，帆檣海路通。",
            "野亭晴帶霧，竹寺夏多風。",
            "溉稻長洲白，燒林遠岫紅。",
            "舊山期已失，芳草思何窮。",
            "林下無相笑，男兒五馬雄。"
        ],
        "title": "金州書事寄山中舊友",
        "id": "48046781-6ad6-407d-9f39-b4d6d3d0c21c"
    },
    {
        "author": "姚合",
        "paragraphs": [
            "峭行得如如，誰分聖與愚。",
            "不眠知夢妄，無號免人呼。",
            "山海禪皆遍，華夷佛豈殊。",
            "何因接師話，清淨在斯須。"
        ],
        "title": "寄紫閣無名頭陀",
        "id": "c4ff255a-e82f-4474-8742-043ef63928a8"
    },
    {
        "author": "姚合",
        "paragraphs": [
            "此生修道淺，愁見未來身。",
            "誰爲傳真諦，唯應是上人。",
            "自悲年已長，漸覺事難親。",
            "不向禪門去，他門無了因。"
        ],
        "title": "寄郁上人",
        "id": "18535822-283e-4e41-b6b1-890b90bec410"
    },
    {
        "author": "姚合",
        "paragraphs": [
            "幽居鄰里少，江際復山阿。",
            "潮去蟬聲出，天晴鶴語多。",
            "老人能步蹇，才子奈貧何。",
            "曾見春官語，年來虛甲科。"
        ],
        "title": "寄孫路秀才",
        "id": "bec98897-2a6e-4043-9412-5310716c1192"
    },
    {
        "author": "姚合",
        "paragraphs": [
            "別路在春色，故人雲夢中。",
            "鳥啼三月雨，蝶舞百花風。",
            "煙束遠山碧，霞欹落照紅。",
            "想君登此興，迴首念飄蓬。"
        ],
        "title": "寄安陸友人",
        "id": "9eb374c0-5e1d-48a3-8a93-71054e927b42"
    },
    {
        "author": "姚合",
        "paragraphs": [
            "天府鹿鳴客，幽山秋未歸。",
            "我知方甚愛，衆說以爲非。",
            "隔屋聞泉細，和雲見鶴微。",
            "新詩此處得，清峭比應稀。"
        ],
        "title": "寄馬戴",
        "id": "e1eb8cf0-d0b4-4a15-b39b-0d26f74ad791"
    },
    {
        "author": "姚合",
        "paragraphs": [
            "長沙事可悲，普掾罪誰知。",
            "千載人空盡，一家冤不移。",
            "吟寒應齒落，才峭自名垂。",
            "地遠山重疊，難傳相憶詞。"
        ],
        "title": "寄賈島時任普州司倉",
        "id": "420a1dad-65ea-418e-ae2b-2302ba655b15"
    },
    {
        "author": "姚合",
        "paragraphs": [
            "採茶溪路好，花影半浮沈。",
            "畫舸僧同上，春山客共尋。",
            "芳新生石際，幽嫩在山陰。",
            "色是春光染，香驚日氣侵。",
            "試嘗應酒醒，封進定恩深。",
            "芳貽千里外，怡怡太府吟。"
        ],
        "title": "寄楊工部聞毘陵舍弟自罨溪入茶山",
        "id": "7ec47936-39eb-4d96-903c-963aa7a62854"
    },
    {
        "author": "姚合",
        "paragraphs": [
            "家寄秦城非本心，偶然頭上有朝簪。",
            "自當臺直無因醉，一別詩宗更嬾吟。",
            "世事每將愁見擾，年光唯與老相侵。",
            "欲知居處堪長久，須向山中學煮金。"
        ],
        "title": "寄陝州王司馬",
        "id": "edd28ed2-fdff-4314-afca-96d3c04b56dc"
    },
    {
        "author": "姚合",
        "paragraphs": [
            "寂寞荒原下，南山祗隔籬。",
            "家貧唯我並，詩好復誰知。",
            "草色無窮處，蟲聲少盡時。",
            "朝昏鼓不到，閑臥益相宜。"
        ],
        "title": "寄賈島",
        "id": "06721120-774c-453c-935a-376e2f62cbff"
    },
    {
        "author": "姚合",
        "paragraphs": [
            "百門坡上住，石屋兩三間。",
            "日月難教老，妻兒乞與閑。",
            "仙經揀客問，藥債煮金還。",
            "何計能相訪，終身得在山。"
        ],
        "title": "寄崔之仁山人",
        "id": "11108560-73be-4dc3-aabb-d4011ffdd69d"
    },
    {
        "author": "姚合",
        "paragraphs": [
            "相別何容易，相逢便歲年。",
            "客來嫌路遠，誰得到君邊。",
            "岳色鳥啼裏，鐘聲竹影前。",
            "只應訪支遁，時得話詩篇。"
        ],
        "title": "寄嵩嶽程光範",
        "id": "4529393b-d298-48ac-9d81-0539fd356008"
    },
    {
        "author": "姚合",
        "paragraphs": [
            "洛下攻詩客，相逢祗是吟。",
            "夜觴歡稍靜，寒屋坐多深。",
            "烏府偶爲吏，滄江長在心。",
            "憶君難就寢，燭滅復星沈。"
        ],
        "title": "洛下夜會寄賈島",
        "id": "2024f7ba-c7d3-4a57-abe4-4d64ca219ad6"
    },
    {
        "author": "姚合",
        "paragraphs": [
            "毛女峰前郡，煙霞氣轉清。",
            "庭分靈掌影，窗度瀑泉聲。",
            "蘚逕人稀到，松齋藥自生。",
            "常飡亦芝朮，閑客是公卿。",
            "看水逢仙鶴，登樓見帝城。",
            "養生非酒病，難隱是詩名。",
            "省署嘗連步，江臯欲獨耕。",
            "偶題無六義，聊以達微誠。"
        ],
        "title": "寄華州李中丞",
        "id": "9f21d32f-408c-4a18-89d8-ef40ed7cdab6"
    },
    {
        "author": "姚合",
        "paragraphs": [
            "蕭蕭一畝宮，種菊十餘叢。",
            "採摘和芳露，封題寄病翁。",
            "熟宜茶鼎裏，飡稱石甌中。",
            "香潔將何比，從來味不同。"
        ],
        "title": "病中辱諫議惠甘菊藥苗因以詩贈",
        "id": "ea783731-e342-41f5-b894-a2a72a5dad63"
    },
    {
        "author": "姚合",
        "paragraphs": [
            "張頤任酒澆，開眼信花燒。",
            "舊國歸何滯，新知別又遙。",
            "夜行篙觸石，晚泊纜依橋。",
            "若未重相見，無門解寂寥。"
        ],
        "title": "舟行書事寄杭州崔員外",
        "id": "8cd6f19f-b61a-43e6-8d8b-85e5f12c15e0"
    },
    {
        "author": "姚合",
        "paragraphs": [
            "石窗紫蘚牆，此世此清涼。",
            "研露題詩潔，消冰煮茗香。",
            "閑雲春影薄，孤磬夜聲長。",
            "何計休爲吏，從師老草堂。"
        ],
        "title": "寄元緒上人",
        "id": "d68728fb-baa6-43be-a895-c5addefc7126"
    },
    {
        "author": "姚合",
        "paragraphs": [
            "白閣峰頭雪，城中望亦寒。",
            "高僧多默坐，清夜到明看。",
            "世上無諸苦，林間只一飡。",
            "嘗聞南北教，所得比師難。"
        ],
        "title": "寄白閣默然",
        "id": "ce4a1be1-8a2b-4564-bb6d-0419d638298f"
    },
    {
        "author": "姚合",
        "paragraphs": [
            "暑天難可度，豈復更持觴。",
            "樹裏鳴蟬咽，宮中午漏長。",
            "病夫心益躁，靜者室應涼。",
            "幾欲相尋去，紅塵滿路旁。"
        ],
        "title": "夏日書事寄丘亢處士",
        "id": "638069e4-36ef-4406-91a2-b4c33a983ca0"
    },
    {
        "author": "姚合",
        "paragraphs": [
            "貧居雀喧噪，況乃靜巷陌。",
            "夜眠睡不成，空庭聞露滴。",
            "旁有一桮酒，歡然如對客。",
            "月光久逾明，照得筆墨白。",
            "平生志舒豁，難可似茲夕。",
            "四肢得自便，雖勞不爲役。",
            "故人山中住，善治活身策。",
            "五穀口不嘗，比僧更閑寂。",
            "我今暫得安，自謂脫幽戚。",
            "君身長逍遙，日月爭老得。"
        ],
        "title": "秋中寄崔道士",
        "id": "08873d76-93f7-4c46-945f-8b65939c9ba9"
    },
    {
        "author": "姚合",
        "paragraphs": [
            "蓮華峰下郡，僊洞亦難勝。",
            "閭里蒼苔水，虛空瀑布冰。",
            "酒香和藥熟，山峭過雲登。",
            "清淨黎人泰，唯憂急詔徵。"
        ],
        "title": "寄華州崔中丞",
        "id": "9f180d24-de06-4b4b-b98f-67aca6d65beb"
    },
    {
        "author": "姚合",
        "paragraphs": [
            "秋氣日騷騷，星星雙鬢毛。",
            "涼天吟自遠，清夜夢還高。",
            "林下期同去，人間共是勞。",
            "頭巾何所直，且漉甕頭糟。"
        ],
        "title": "秋日書事寄祕書竇少監",
        "id": "6a021036-cb53-42be-a11e-e5b8548a1d8a"
    },
    {
        "author": "姚合",
        "paragraphs": [
            "相思春樹綠，千里亦依依。",
            "鄠杜月頻滿，瀟湘人不歸。",
            "桂花風畔落，煙草蝶雙飛。",
            "一別無消息，水南車跡稀。"
        ],
        "title": "友人南遊不回因寄",
        "id": "43270fbe-9d0d-4f6b-9205-7f8563a0bd81"
    },
    {
        "author": "姚合",
        "paragraphs": [
            "陽和潛發蕩寒陰，便使川原景象深。",
            "入戶風泉聲瀝瀝，當軒雲岫影沈沈。",
            "殘雲帶雨輕飄雪，嫩柳含煙小綻金。",
            "雖有眼前詩酒興，邀遊爭得稱閑心。"
        ],
        "title": "早春山居寄城中知己",
        "id": "931a6272-dd3b-4923-8a21-97f6237fde87"
    },
    {
        "author": "姚合",
        "paragraphs": [
            "千騎紅旗不可攀，水頭獨立暮方還。",
            "家人怪我渾如病，尊酒休傾筆硯間。"
        ],
        "title": "辭白賓客歸後寄",
        "id": "abd9d4c1-1561-41fb-bdd6-34fb4e7d58a0"
    },
    {
        "author": "姚合",
        "paragraphs": [
            "纔歸龍尾含雞舌，更立螭頭運兔毫。",
            "閶闔欲開金漏盡，冕旒初坐御香高。"
        ],
        "title": "寄右史李定言",
        "id": "9afcdc93-1771-450f-8d8c-087a7d52eee1"
    },
    {
        "author": "姚合",
        "paragraphs": [
            "獨施清靜化，千里管橫汾。",
            "黎庶應深感，朝庭亦細聞。",
            "心期在黃老，家事是功勳。",
            "物外須仙侶，人間要使君。",
            "花多勻地落，山近滿廳雲。",
            "戎客無因去，西看白日曛。"
        ],
        "title": "寄絳州李使君",
        "id": "d210bc9b-2d9b-4f61-b9b4-3b96eefbb9aa"
    },
    {
        "author": "姚合",
        "paragraphs": [
            "太行山下路，荆棘昨來平。",
            "一自開元後，今逢上客行。",
            "地形吞北虜，人事接東京。",
            "埽灑氛埃靜，遊從氣概生。",
            "薊門春不豔，淇水煖還清。",
            "看野風情遠，尋花酒病成。",
            "官閑身自在，詩逸語縱橫。",
            "車馬迴應晚，煙光滿去程。"
        ],
        "title": "寄送盧拱秘書遊魏州",
        "id": "8a2b62c2-e2e3-494a-a833-f7a1a99acfcc"
    },
    {
        "author": "姚合",
        "paragraphs": [
            "腰間垂印囊，白髮未歸鄉。",
            "還往應相責，朝昏亦自傷。",
            "窮愁山影峭，獨夜漏聲長。",
            "寂寞難成寐，寒燈侵曉光。"
        ],
        "title": "秋晚夜坐寄院中諸曹長",
        "id": "e014b570-1a3e-4ebd-b5f0-e1b05a702e5b"
    },
    {
        "author": "姚合",
        "paragraphs": [
            "精心奉北宗，微宦在南宮。",
            "舉世勞爲適，開門事不窮。",
            "年來復幾日，蟬去又鳴鴻。",
            "衰疾誰人問，閑情與酒通。",
            "四鄰寒稍靜，九陌夜方空。",
            "知老何山是，思歸愚谷中。"
        ],
        "title": "書懷寄友人",
        "id": "665bec6a-03ae-4da9-b0dc-51ea016cbb77"
    },
    {
        "author": "姚合",
        "paragraphs": [
            "十二門中寺，詩僧寺獨幽。",
            "多年松色別，後夜磬聲秋。",
            "見世慮皆盡，來生事更修。",
            "終須執瓶鉢，相逐入牛頭。"
        ],
        "title": "寄無可上人",
        "id": "d8de8ee4-24a1-4e0f-a028-5823c02cd009"
    },
    {
        "author": "姚合",
        "paragraphs": [
            "日出月復沒，悠悠昏與明。",
            "修持經幾劫，清淨到今生。",
            "林下知無相，人間苦是情。",
            "終期逐師去，不擬老塵纓。"
        ],
        "title": "寄暉上人",
        "id": "4b2ad007-739b-4f49-82ea-3041d230f520"
    },
    {
        "author": "姚合",
        "paragraphs": [
            "尋常自怪詩無味，雖被人吟不喜聞。",
            "見說與君同一格，數篇到火却休焚。"
        ],
        "title": "寄李干",
        "id": "cd099b26-a618-4b54-9fa1-aa0b07e42410"
    },
    {
        "author": "姚合",
        "paragraphs": [
            "悄悄掩門扉，窮窘自維縶。",
            "世途已昧履，生計復乖緝。",
            "疎我非常性，端峭爾孤立。",
            "往還縱云久，貧蹇豈自習。",
            "所居率荒野，寧似在京邑。",
            "院落夕彌空，蟲聲雁相及。",
            "衣巾半僧施，蔬藥常自拾。",
            "凜凜寢席單，翳翳竈煙濕。",
            "頹籬里人度，敗壁鄰燈入。",
            "曉思已暫舒，暮愁還更集。",
            "風淒林葉萎，苔糝行徑澀。",
            "海嶠誓同歸，橡栗充朝給。"
        ],
        "title": "寄賈島浪仙",
        "id": "c7767dc8-6d15-41ee-83d5-6cd92ba52954"
    },
    {
        "author": "姚合",
        "paragraphs": [
            "逍遙[罾]繳外，高鳥與潛魚。",
            "闕下無朝籍，林間有詔書。",
            "夜眠青玉洞，曉飯白雲蔬。",
            "四海人空老，九華君獨居。",
            "此心誰復識，日與世情疎。"
        ],
        "title": "寄九華費冠卿",
        "id": "4fec0dc6-d776-4771-be95-86674aaaa645"
    },
    {
        "author": "姚合",
        "paragraphs": [
            "是法修行遍，方棲不二門。",
            "隨緣嫌寺著，見性覺經繁。",
            "所歎身將老，始聞師一言。",
            "塵沙千萬劫，劫盡佛長存。"
        ],
        "title": "寄不疑上人",
        "id": "305580ee-d8de-4c2a-8dbd-8dece64a6ddc"
    },
    {
        "author": "姚合",
        "paragraphs": [
            "漢朝共許賈生賢，遷謫還應是宿緣。",
            "仰德多時方會面，拜兄何暇更論年。",
            "嵩山晴色來城裏，洛水寒光出岸邊。",
            "清景早朝吟麗思，題詩應費益州牋。"
        ],
        "title": "寄主客劉郎中",
        "id": "b9845ba4-5fb1-4245-a952-e73bc9e18a60"
    },
    {
        "author": "姚合",
        "paragraphs": [
            "鼕鼕九陌鼓聲齊，百辟朝天馬亂嘶。",
            "月照濃霜寒更遠，風吹紅燭舉還低。",
            "官清立在金鑪北，仗下歸眠玉殿西。",
            "莫笑老人多獨出，晴山荒景覓詩題。"
        ],
        "title": "寄周十七起居",
        "id": "276b2bc3-6f3b-417c-8afc-e6ae993922e2"
    },
    {
        "author": "姚合",
        "paragraphs": [
            "霜月靜幽居，閑吟夢覺初。",
            "秋深夜迢遰，年長意蕭疎。",
            "海上歸難遂，人間事盡虛。",
            "賴師方便語，漸得識真如。"
        ],
        "title": "秋夜寄默然上人",
        "id": "4c4bbf1a-a0e4-4ea9-9c25-1dc3571b8f14"
    },
    {
        "author": "姚合",
        "paragraphs": [
            "夜歸曉出滿衣塵，轉覺才名帶累身。",
            "莫覓舊來終日醉，世間盃酒屬閑人。"
        ],
        "title": "寄王玄伯",
        "id": "ba14b348-f052-4198-9d3d-d5fcb223b5d9"
    },
    {
        "author": "姚合",
        "paragraphs": [
            "昨秋今復春，役役是非身。",
            "海上無歸路，城中作老人。",
            "流年何處在，白日每朝新。",
            "聞有長生術，將求未有因。"
        ],
        "title": "寄山中友人",
        "id": "043b07d3-0e5b-4663-a0b0-d8202700c504"
    },
    {
        "author": "姚合",
        "paragraphs": [
            "蹇鈍無大計，酷嗜進士名。",
            "爲文性不高，三年住西京。",
            "相府執文柄，念其心專精。",
            "薄藝不退辱，特列爲門生。",
            "事出自非意，喜常少於驚。",
            "春牓四散飛，數日徧八紘。",
            "眼始見花發，耳得聞鳥鳴。",
            "免同去年春，兀兀聾與盲。",
            "家寄河朔間，道路出陝城。",
            "暌違逾十年，一會豁素誠。",
            "同游山水窮，狂飲飛大觥。",
            "起坐不相離，有若親弟兄。",
            "中外無親疎，所算在其情。",
            "久客貴優饒，一醉舊疾平。",
            "家遠歸思切，風雨甚亦行。",
            "到茲戀仁賢，淹滯一月程。",
            "新詩忽見示，氣逸言縱橫。",
            "纏緜意千里，騷雅文發明。",
            "永晝吟不休，咽喉乾無聲。",
            "羈貧重金玉，今日金玉輕。"
        ],
        "title": "寄陝府內兄郭冏端公",
        "id": "903ca896-71a8-494d-865e-e9ea39a912f5"
    },
    {
        "author": "姚合",
        "paragraphs": [
            "幾歲亂軍裏，蔣亭名不銷。",
            "無人知舊徑，有藥長新苗。",
            "樹宿山禽靜，池通野水遙。",
            "何因同此醉，永望思蕭條。"
        ],
        "title": "寄題蔡州蔣亭兼簡田使君",
        "id": "26d9b08b-8f42-47b1-89fa-884390d01ad1"
    },
    {
        "author": "姚合",
        "paragraphs": [
            "獨在山阿裏，朝朝遂性情。",
            "曉泉和雨落，秋草上堦生。",
            "因客始沽酒，借書方到城。",
            "詩情聊自遣，不是趁聲名。"
        ],
        "title": "山居寄友人",
        "id": "58017abf-5aae-407c-84ef-14b2a12c2c77"
    },
    {
        "author": "姚合",
        "paragraphs": [
            "不得之仁消息久，秋來體色復何如。",
            "苦將杯酒判身病，狂作文章信手書。",
            "官職卑微從客笑，性靈閑野向錢疎。",
            "幾時身計渾無事，揀取深山一處居。"
        ],
        "title": "寄崔之仁山人",
        "id": "020e8b00-6b2c-4e0d-995a-197c7d7bcb01"
    },
    {
        "author": "姚合",
        "paragraphs": [
            "蟬稀蟲唧唧，露重思悠悠。",
            "靜者多便夜，豪家不見秋。",
            "同歸方欲就，微恙幾時瘳。",
            "今日滄江上，何人理釣舟。"
        ],
        "title": "寄主客劉員外",
        "id": "eebb7886-2e91-4e2d-88e0-43821d2d4d20"
    },
    {
        "author": "姚合",
        "paragraphs": [
            "路岐何渺邈，在客易蹉跎。",
            "却是去家遠，因循住日多。",
            "幾看春草綠，又見塞鴻過。",
            "未有進身處，忍教拋薜蘿。"
        ],
        "title": "山中寄友人",
        "id": "d091fa9b-f194-4096-ae49-8c159c9724bd"
    },
    {
        "author": "姚合",
        "paragraphs": [
            "日暮掩重扉，抽簪復解衣。",
            "漏聲林下靜，螢色月中微。",
            "秋霽露華結，夜深人語稀。",
            "慇懃故山路，誰與我同歸。"
        ],
        "title": "寄友人",
        "id": "b88960bb-299e-4e47-a043-2cbdc654b528"
    },
    {
        "author": "姚合",
        "paragraphs": [
            "窮節彌慘慄，我詎自云樂。",
            "伊人嬰疾恙，所對唯苦藥。",
            "寂寞行稍稀，清羸飡自薄。",
            "幽齋外浮事，夢寐亦簡略。",
            "雪戶掩復明，風簾卷還落。",
            "方持數桮酒，勉子同斟酌。"
        ],
        "title": "寄李餘臥疾",
        "id": "3f0928b7-9b6b-4cae-ac15-001ec1b2cd1f"
    },
    {
        "author": "姚合",
        "paragraphs": [
            "白石師何在，師禪白石中。",
            "無情雲可比，不食鳥難同。",
            "屨下蒼苔雪，龕前瀑布風。",
            "相尋未有計，只是禮虛空。"
        ],
        "title": "寄白石師",
        "id": "eedaf711-5cf8-4bda-aa6a-c66492d6b89e"
    },
    {
        "author": "姚合",
        "paragraphs": [
            "疎拙祗如此，此身誰與同。",
            "高情向酒上，無事在山中。",
            "漸老病難理，久貧吟益空。",
            "賴君時訪宿，不避北齋風。"
        ],
        "title": "寄賈島",
        "id": "c0cac011-4262-4af5-aa17-bb9e5c237f7e"
    },
    {
        "author": "姚合",
        "paragraphs": [
            "晨飡夜復眠，日與月相連。",
            "天下誰無病，人間樂是禪。",
            "幾生通佛性，一室但香煙。",
            "結得無爲社，還應有宿緣。"
        ],
        "title": "寄默然上人",
        "id": "26b125e2-18f6-4400-bb11-d680c48a1193"
    },
    {
        "author": "姚合",
        "paragraphs": [
            "不行門外地，齋戒得清真。",
            "長食施來飯，深居鎖定身。",
            "朝昏常傍佛，起坐省逢人。",
            "非獨心常淨，衣無一點塵。"
        ],
        "title": "寄不出院僧",
        "id": "609da49d-27ba-4a48-b00a-2ab30953838d"
    },
    {
        "author": "姚合",
        "paragraphs": [
            "縣齋還寂寞，夕雨洗蒼苔。",
            "清氣燈微潤，寒聲竹共來。",
            "蟲移上階近，客起到門迴。",
            "想得吟詩處，唯應對酒杯。"
        ],
        "title": "萬年縣中雨夜會宿寄皇甫甸",
        "id": "f6c186d2-a1fa-43fa-93af-83db5544eaae"
    },
    {
        "author": "姚合",
        "paragraphs": [
            "別君須臾間，曆日兩度新。",
            "念彼白日長，復值人事并。",
            "未改當時居，心事如野雲。",
            "朝朝恣行坐，百事都不聞。",
            "奈何道未盡，出山最艱辛。",
            "奔走衢路間，四枝不屬身。",
            "名在進士場，筆毫爭等倫。",
            "我性本朴直，詞理安得文。",
            "縱然自稱心，又不合衆人。",
            "以此名字低，不如風中塵。",
            "昨逢賣藥客，云是居山鄰。",
            "說君憶我心，顦顇其形神。",
            "昔是同枝鳥，今作萬里分。",
            "萬里亦未遙，喧靜終難羣。"
        ],
        "title": "寄舊山隱者",
        "id": "12fb0ad1-ffeb-4872-a26c-6bd68946192d"
    },
    {
        "author": "姚合",
        "paragraphs": [
            "羈滯多共趣，屢屢同室眠。",
            "稍暇更訪詣，寧唯候招延。",
            "媿君備蔬藥，識我性所便。",
            "罷吏童僕去，灑掃或自專。",
            "古巷人易息，疎迥自江邊。",
            "幸當中秋夕，復此無雲天。",
            "月華更漏清，露葉光彩鮮。",
            "四鄰亦悄悄，中懷益纏綿。",
            "茲境罕能致，居閑得彌偏。",
            "數杯罷復飲，共想山中年。"
        ],
        "title": "新居秋夕寄李廓",
        "id": "157ac10c-9fe3-46d9-aec2-681255c88a39"
    },
    {
        "author": "姚合",
        "paragraphs": [
            "將軍身在城，詎得虜塵清。",
            "釀酒邀閑客，吟詩直禁營。",
            "蒼鷹春不下，戰馬夜空鳴。",
            "碣石應無業，皇州獨有名。",
            "上山嫌䯗重，拔劒歎衣生。",
            "公議今如此，登壇到即行。"
        ],
        "title": "贈盧大夫將軍",
        "id": "cc4f6ab9-d6dd-497c-b8fc-9acbc1672c04"
    },
    {
        "author": "姚合",
        "paragraphs": [
            "會解如來意，僧家獨有君。",
            "開經對天子，騎馬過聲聞。",
            "本寺遠於日，新詩高似雲。",
            "熱時吟一句，涼冷勝秋分。"
        ],
        "title": "贈供奉僧次融",
        "id": "dc381daa-6cbf-47be-a5aa-6a6cf77f493c"
    },
    {
        "author": "姚合",
        "paragraphs": [
            "先生自說瀛洲路，多在青松白石間。",
            "海岸夜中常見日，仙宮深處却無山。",
            "犬隨鶴去遊諸洞，龍作人來問大還。",
            "今日偶聞塵外事，朝簪未擲復何顏。"
        ],
        "title": "贈王尊師",
        "id": "e51d0724-a849-469b-8558-e869a3ce35a6"
    },
    {
        "author": "姚合",
        "paragraphs": [
            "一住毘陵寺，師應祗信緣。",
            "院貧人施食，窗靜鳥窺禪。",
            "古磬聲難盡，秋燈色更鮮。",
            "仍聞開講日，湖上少魚船。"
        ],
        "title": "贈常州院僧",
        "id": "1bb16200-bbfa-4b67-a093-dc9d59ff0e7b"
    },
    {
        "author": "姚合",
        "paragraphs": [
            "怕見世間事，削頭披佛衣。",
            "年小未受戒，會解如老師。",
            "天與出家腸，一食齋不飢。",
            "麻履踏雪路，與馬不肯騎。",
            "嫌我身腥羶，似我見戎夷。",
            "彼此見會異，對面成別離。",
            "我師文宣王，立教垂書詩。",
            "但全仁義心，自然便慈悲。",
            "兩教大體同，無處辨是非。",
            "莫以衣服別，到頭不相知。"
        ],
        "title": "贈盧沙彌小師",
        "id": "a0d76d64-03bf-45c9-83b5-1bd82b93b684"
    },
    {
        "author": "姚合",
        "paragraphs": [
            "絕妙江南曲，淒涼怨女詩。",
            "古風無手敵，新語是人知。",
            "飛動應由格，功夫過却奇。",
            "麟臺添集卷，樂府換歌詞。",
            "李白應先拜，劉禎必自疑。",
            "貧須君子救，病合國家醫。",
            "野客開山借，鄰僧與米炊。",
            "甘貧辭聘幣，依選受官資。",
            "多見愁連曉，稀聞債盡時。",
            "聖朝文物盛，太祝獨低眉。"
        ],
        "title": "贈張籍太祝",
        "id": "2c03c521-514b-4ed5-ade4-b57f322116e1"
    },
    {
        "author": "姚合",
        "paragraphs": [
            "繞籬栽杏種黃精，曉侍罏煙暮出城。",
            "萬事將身求總易，學君難得是長生。"
        ],
        "title": "贈丘郎中",
        "id": "de87b80e-0013-4620-86a1-cf63b2f72a40"
    },
    {
        "author": "姚合",
        "paragraphs": [
            "久向空門隱，交親亦不知。",
            "文高輕古意，官冷似前資。",
            "老覺僧齋健，貧還酒債遲。",
            "仙方小字寫，行坐把相隨。"
        ],
        "title": "贈王建司馬",
        "id": "1dfe241a-82f4-4923-b31b-67d5be063240"
    },
    {
        "author": "姚合",
        "paragraphs": [
            "憲皇十一祀，共得春闈書。",
            "道直淹曹掾，命通侍玉除。",
            "浮生年月促，九陌笑言疎。",
            "何計同歸去，滄江有弊廬。"
        ],
        "title": "贈任士曹",
        "id": "aa938026-f70d-446e-a604-a3861206d377"
    },
    {
        "author": "姚合",
        "paragraphs": [
            "自君離海上，垂釣更何人。",
            "獨宿空堂雨，閑行九陌塵。",
            "避時曾變姓，救難似嫌身。",
            "何處相期宿，咸陽酒市春。"
        ],
        "title": "贈劉[叉]",
        "id": "74b99c4c-b943-4e6e-9246-6cf53654ad94"
    },
    {
        "author": "姚合",
        "paragraphs": [
            "西方清淨路，此路出何門。",
            "見說師知處，從來佛不言。",
            "今生多病惱，自曉至黃昏。",
            "唯寐方無事，那堪夢亦喧。"
        ],
        "title": "贈僧紹明",
        "id": "efe59883-f5c0-42e0-8b53-79b93ca97eac"
    },
    {
        "author": "姚合",
        "paragraphs": [
            "先生居處僻，荆棘與牆齊。",
            "酒好寧論價，詩狂不著題。",
            "燒成度世藥，踏盡上山梯。",
            "嬾聽閑人語，爭如谷鳥啼。"
        ],
        "title": "贈張質山人",
        "id": "e222b9c5-02f4-46cf-92d2-4e0727067cae"
    },
    {
        "author": "姚合",
        "paragraphs": [
            "秖辮麻爲衲，此中經幾春。",
            "菴前多猛獸，徑小絕行人。",
            "泉近濆瓶履，山深少垢塵。",
            "想師正法指，喻我獨迷津。"
        ],
        "title": "贈少室山麻襦僧",
        "id": "9f1d4b8f-ccab-43d9-9b70-491956c6b5c8"
    },
    {
        "author": "姚合",
        "paragraphs": [
            "賢哲論獨誕，吾宗次定今。",
            "詩吟天地廣，覺印果因深。",
            "教演歸恭敬，名標中外欽。",
            "既能施六度，了悟達雙林。"
        ],
        "title": "贈王山人",
        "id": "fa3ae6e7-69b8-4033-babc-78175bb58233"
    },
    {
        "author": "姚合",
        "paragraphs": [
            "七十未成事，終南蒼鬢翁。",
            "老來詩興苦，貧去酒腸空。",
            "蟠蟄身仍病，鵬摶力未通。",
            "已無燒藥本，唯有著書功。",
            "白馬時何晚，青龍歲欲終。",
            "生涯枯葉下，家口亂雲中。",
            "潭靜魚驚水，天晴鶴唳風。",
            "悲君還姓傅，獨不夢高宗。"
        ],
        "tags": [
            "终南山"
        ],
        "title": "贈終南山傅山人",
        "id": "4ff27137-bd97-4748-a262-1d8272fdcff7"
    },
    {
        "author": "姚合",
        "paragraphs": [
            "平日時風好涕流，讒書雖盛一名休。",
            "寰區歎屈瞻天問，夷貊聞詩過海求。",
            "向夕便思青瑣拜，近年尋伴赤松遊。",
            "何當世祖從人望，早以公台命卓侯。"
        ],
        "title": "使兩浙贈羅隱",
        "id": "9fe41b72-30c1-43cf-8158-21c78cae1f8d"
    },
    {
        "author": "姚合",
        "paragraphs": [
            "身外無徭役，開門百事閑。",
            "倚松聽唳鶴，策杖望秋山。",
            "萍任連池綠，苔從匝地斑。",
            "料無車馬客，何必掃柴關。"
        ],
        "title": "閑居遣懷十首 一",
        "id": "a8aad9d5-e7e7-4a68-9b5e-2f12210e75f6"
    },
    {
        "author": "姚合",
        "paragraphs": [
            "閑臥銷長日，親朋笑我疎。",
            "詩篇隨分有，人事度年無。",
            "情性僻難改，愁懷酒爲除。",
            "誰能思此計，空備滿牀書。"
        ],
        "title": "閑居遣懷十首 二",
        "id": "eef80cd9-9d08-4e94-b4a9-2ba1330843b0"
    },
    {
        "author": "姚合",
        "paragraphs": [
            "白日逍遙過，看山復遶池。",
            "展書尋古事，翻卷改新詩。",
            "賒酒風前酌，留僧竹裏棊。",
            "同人笑相問，羨我足閑時。"
        ],
        "title": "閑居遣懷十首 三",
        "id": "b549457b-ddd0-4ee8-a61d-930ba15da82f"
    },
    {
        "author": "姚合",
        "paragraphs": [
            "好景時牽目，茅齋興有餘。",
            "遠山經雨後，庭樹得秋初。",
            "道侶憐栽藥，高人笑養魚。",
            "優游隨本性，甘被棄慵疎。"
        ],
        "title": "閑居遣懷十首 四",
        "id": "39f286ec-dfce-4ab9-87d0-8cef09ff4ad5"
    },
    {
        "author": "姚合",
        "paragraphs": [
            "永日廚煙絕，何曾暫廢吟。",
            "閑時隨思緝，小酒恣情斟。",
            "看月嫌松密，垂綸愛水深。",
            "世間多少事，無事可關心。"
        ],
        "title": "閑居遣懷十首 五",
        "id": "e6757612-397f-4fd8-bb63-980f9a72ad41"
    },
    {
        "author": "姚合",
        "paragraphs": [
            "一生能幾日，愁恨也無端。",
            "遇酒酕醄飲，逢花爛熳看。",
            "青雲非失路，白髮未相干。",
            "以此多攜解，將心但自寬。"
        ],
        "title": "閑居遣懷十首 六",
        "id": "a0ff0aed-dbbf-4b35-b768-ec8eb563fe86"
    },
    {
        "author": "姚合",
        "paragraphs": [
            "萬事徒紛擾，難關枕上身。",
            "朗吟銷白日，沈醉度青春。",
            "演步憐山近，閑眠厭客頻。",
            "市朝曾不到，長免滿衣塵。"
        ],
        "title": "閑居遣懷十首 七",
        "id": "4d189158-a8eb-4655-a2fe-59927177bf78"
    },
    {
        "author": "姚合",
        "paragraphs": [
            "野性多疎惰，幽棲更稱情。",
            "獨行看影笑，閑坐弄琴聲。",
            "嬾拜腰肢硬，慵趨禮樂生。",
            "業文隨日遣，不是爲求名。"
        ],
        "title": "閑居遣懷十首 八",
        "id": "049d4910-8f4d-4a21-803f-f2690ba6df06"
    },
    {
        "author": "姚合",
        "paragraphs": [
            "生計甘寥落，高名愧自由。",
            "慣無身外事，不信世間愁。",
            "好酒盈桮酌，閑詩任筆酬。",
            "涼風從入戶，雲水更宜秋。"
        ],
        "title": "閑居遣懷十首 九",
        "id": "8934a6c4-4d68-4223-b35e-881c6812c187"
    },
    {
        "author": "姚合",
        "paragraphs": [
            "拙直難和洽，從人笑掩關。",
            "不能行戶外，寧解走塵間。",
            "被酒長酣思，無愁可上顏。",
            "何言歸去事，著處是青山。"
        ],
        "title": "閑居遣懷十首 十",
        "id": "3bde6535-14ef-49f1-a1c2-701911881930"
    },
    {
        "author": "姚合",
        "paragraphs": [
            "縣去帝城遠，爲官與隱齊。",
            "馬隨山鹿放，雞雜野禽棲。",
            "遶舍惟藤架，侵堦是藥畦。",
            "更師嵇叔夜，不擬作書題。"
        ],
        "title": "武功縣中作三十首 一",
        "id": "f32809ee-c967-4d39-844b-20fe2e76ab31"
    },
    {
        "author": "姚合",
        "paragraphs": [
            "方拙天然性，爲官是事疎。",
            "惟尋向山路，不寄入城書。",
            "因病多收藥，緣飡學釣魚。",
            "養身成好事，此外更空虛。"
        ],
        "title": "武功縣中作三十首 二",
        "id": "3daf629e-a7a5-49a0-80a8-10c88a2e83f9"
    },
    {
        "author": "姚合",
        "paragraphs": [
            "微官如馬足，祗是在泥塵。",
            "到處貧隨我，終年老趁人。",
            "簿書銷眼力，桮酒耗心神。",
            "早作歸休計，深居養此身。"
        ],
        "title": "武功縣中作三十首 三",
        "id": "e33579c8-c35a-4a17-a56d-8b4cb5556a76"
    },
    {
        "author": "姚合",
        "paragraphs": [
            "簿書多不會，薄俸亦難銷。",
            "醉臥慵開眼，閑行嬾繫腰。",
            "移花兼蝶至，買石得雲饒。",
            "且自心中樂，從他笑寂寥。"
        ],
        "title": "武功縣中作三十首 四",
        "id": "724567ce-d327-4eb1-9c02-c13b56304b35"
    },
    {
        "author": "姚合",
        "paragraphs": [
            "曉鐘驚睡覺，事事便相關。",
            "小市柴薪貴，貧家砧杵閑。",
            "讀書多旋忘，賒酒數空還。",
            "長羨劉伶輩，高眠出世間。"
        ],
        "title": "武功縣中作三十首 五",
        "id": "2f25299c-e19e-4409-a27e-290e4aef43bb"
    },
    {
        "author": "姚合",
        "paragraphs": [
            "性疎常愛臥，親故笑悠悠。",
            "縱出多攜枕，因衙始裹頭。",
            "上山方覺老，過寺暫忘愁。",
            "三考千餘日，低腰不擬休。"
        ],
        "title": "武功縣中作三十首 六",
        "id": "53c954d0-e805-4ea3-b4a6-4d0bfb1507f4"
    },
    {
        "author": "姚合",
        "paragraphs": [
            "客至皆相笑，詩書滿臥牀。",
            "愛閑求病假，因醉棄官方。",
            "鬢髮寒唯短，衣衫瘦漸長。",
            "自嫌多檢束，不似舊來狂。"
        ],
        "title": "武功縣中作三十首 七",
        "id": "1b150d02-1fdf-4b49-8605-2fb3de508e70"
    },
    {
        "author": "姚合",
        "paragraphs": [
            "一日看除目，終年損道心。",
            "山亦衝雪上，詩好帶風吟。",
            "野客嫌知印，家人笑買琴。",
            "只應隨分過，已是錯彌深。"
        ],
        "title": "武功縣中作三十首 八",
        "id": "4db16628-99cb-4bb9-bfa7-445415f7dd86"
    },
    {
        "author": "姚合",
        "paragraphs": [
            "鄰里皆相愛，門開數見過。",
            "秋涼送客遠，夜靜詠詩多。",
            "就架題書目，尋欄記藥窠。",
            "到官無別事，種得滿庭莎。"
        ],
        "title": "武功縣中作三十首 九",
        "id": "f528eb9a-65e7-4355-a633-93974fa82a59"
    },
    {
        "author": "姚合",
        "paragraphs": [
            "窮達天應與，人間事莫論。",
            "微官長似客，遠縣豈勝村。",
            "竟日多無食，連宵不閉門。",
            "齋心調筆硯，唯寫五千言。"
        ],
        "title": "武功縣中作三十首 十",
        "id": "4997a55a-783e-4ba4-bb90-c06dc69e27ce"
    },
    {
        "author": "姚合",
        "paragraphs": [
            "縣僻仍牢落，遊人到便迴。",
            "路當邊地去，村入郭門來。",
            "酒戶愁偏長，詩情病不開。",
            "可曾衙小吏，恐謂踏青苔。"
        ],
        "title": "武功縣中作三十首 十一",
        "id": "82b7bf34-f3d2-4fa9-be92-54621dd07153"
    },
    {
        "author": "姚合",
        "paragraphs": [
            "自下青山路，三年著綠衣。",
            "官卑食肉僭，才短事人非。",
            "野客教長醉，高僧勸早歸。",
            "不知何計是，免與本心違。"
        ],
        "title": "武功縣中作三十首 十二",
        "id": "3f5c647e-f304-49c3-9bc8-710974a6fc22"
    },
    {
        "author": "姚合",
        "paragraphs": [
            "日出方能起，庭前看種莎。",
            "吏來山鳥散，酒熟野人過。",
            "岐路荒城少，煙霞遠岫多。",
            "同官數相引，下馬上西[坡]。"
        ],
        "title": "武功縣中作三十首 十三",
        "id": "3c08f293-4f17-4f5b-bbe6-931893186181"
    },
    {
        "author": "姚合",
        "paragraphs": [
            "作吏荒城裏，窮愁欲不勝。",
            "病多唯識藥，年老漸親僧。",
            "夢覺空堂月，詩成滿硯冰。",
            "故人多得路，寂寞不相稱。"
        ],
        "title": "武功縣中作三十首 十四",
        "id": "6e12e1a1-f9f2-4be4-8481-ff03bd51da73"
    },
    {
        "author": "姚合",
        "paragraphs": [
            "誰念東山客，棲棲守印牀。",
            "何年得事盡，終日逐人忙。",
            "醉臥誰知呌，閑書不著行。",
            "人間長檢束，與此豈相當。"
        ],
        "title": "武功縣中作三十首 十五",
        "id": "054a6402-670b-4133-9514-298cc1ac656d"
    },
    {
        "author": "姚合",
        "paragraphs": [
            "朝朝眉不展，多病怕逢迎。",
            "引水遠通澗，壘山高過城。",
            "秋燈照樹色，寒雨落池聲。",
            "好是吟詩夜，披衣坐到明。"
        ],
        "title": "武功縣中作三十首 十六",
        "id": "35114297-2f49-4893-9ae9-3e3735825643"
    },
    {
        "author": "姚合",
        "paragraphs": [
            "簿籍誰能問，風寒趁早眠。",
            "每旬常乞假，隔月探支錢。",
            "還往嫌詩僻，親情怪酒顛。",
            "謀身須上計，終久是歸田。"
        ],
        "title": "武功縣中作三十首 十七",
        "id": "a134c0cf-6992-4f91-8f8e-4b690525327e"
    },
    {
        "author": "姚合",
        "paragraphs": [
            "閉門風雨裏，落葉與堦齊。",
            "野客嫌桮小，山翁喜枕低。",
            "聽琴知道性，尋藥得詩題。",
            "誰更能騎馬，閑行祗杖藜。"
        ],
        "title": "武功縣中作三十首 十八",
        "id": "4d554bdc-1d9b-432b-b59c-0e2b25b98d4d"
    },
    {
        "author": "姚合",
        "paragraphs": [
            "腥羶都不食，稍稍覺神清。",
            "夜犬因風吠，鄰雞帶雨鳴。",
            "守官常臥病，學道別稱名。",
            "小有洞中路，誰能引我行。"
        ],
        "title": "武功縣中作三十首 十九",
        "id": "62de7e73-92a5-4c2d-90cc-7caaf2f45037"
    },
    {
        "author": "姚合",
        "paragraphs": [
            "宦名渾不計，酒熟且開封。",
            "晴月銷燈色，寒天挫筆鋒。",
            "驚禽時並起，閑客數相逢。",
            "舊國蕭條思，青山隔幾重。"
        ],
        "title": "武功縣中作三十首 二十",
        "id": "9efe4657-6cce-45e7-bc8d-2e04e26c6709"
    },
    {
        "author": "姚合",
        "paragraphs": [
            "假日多無事，誰知我獨忙。",
            "移山入縣宅，種竹上城牆。",
            "驚蝶遺花蘂，遊蜂帶蜜香。",
            "唯愁明早出，端坐吏人旁。"
        ],
        "title": "武功縣中作三十首 二十一",
        "id": "4d519d79-53d0-484a-aea3-15feb2056a0a"
    },
    {
        "author": "姚合",
        "paragraphs": [
            "門外青山路，因循自不歸。",
            "養生宜縣僻，說品喜官微。",
            "淨愛山僧飯，閑披野客衣。",
            "誰憐幽谷鳥，不解入城飛。"
        ],
        "title": "武功縣中作三十首 二十二",
        "id": "7ca1b788-18c1-4bb2-990f-2b928cefe3f1"
    },
    {
        "author": "姚合",
        "paragraphs": [
            "一官無限日，愁悶欲何如。",
            "掃舍驚巢燕，尋方落壁魚。",
            "從僧乞淨水，憑客報閑書。",
            "白髮誰能鑷，年來四十餘。"
        ],
        "title": "武功縣中作三十首 二十三",
        "id": "afb371ff-eb47-4a8a-b213-b5534444c706"
    },
    {
        "author": "姚合",
        "paragraphs": [
            "朝朝門不閉，長似在山時。",
            "賓客抽書讀，兒童斫竹騎。",
            "久貧還易老，多病嬾能醫。",
            "道友應相怪，休官日已遲。"
        ],
        "title": "武功縣中作三十首 二十四",
        "id": "31f8a3b1-f884-44a8-96a3-c2f5590a4fee"
    },
    {
        "author": "姚合",
        "paragraphs": [
            "戚戚常無思，循資格上官。",
            "閑人得事晚，常骨覓仙難。",
            "醉臥疑身病，貧居覺道寬。",
            "新詩久不寫，自算少人看。"
        ],
        "title": "武功縣中作三十首 二十五",
        "id": "c2d6e090-3115-414a-b6f9-b431a8010807"
    },
    {
        "author": "姚合",
        "paragraphs": [
            "漫作容身計，今知拙有餘。",
            "青衫迎驛使，白髮憶山居。",
            "道友憐蔬食，吏人嫌草書。",
            "須爲長久事，歸去自耕鋤。"
        ],
        "title": "武功縣中作三十首 二十六",
        "id": "221f76d4-58dd-40a2-a47b-02e254b29d41"
    },
    {
        "author": "姚合",
        "paragraphs": [
            "主印三年坐，山居百事休。",
            "焚香開敕庫，踏月上城樓。",
            "飲酒多成病，吟詩易長愁。",
            "慇懃問漁者，暫借手中鉤。"
        ],
        "title": "武功縣中作三十首 二十七",
        "id": "97dff714-c0e6-4e5d-8ba0-fa97d2d70fd1"
    },
    {
        "author": "姚合",
        "paragraphs": [
            "長憶青山下，深居遂性情。",
            "壘堦溪石淨，燒竹竈煙輕。",
            "點筆圖雲勢，彈琴學鳥聲。",
            "今朝知縣印，夢裏百憂生。"
        ],
        "title": "武功縣中作三十首 二十八",
        "id": "b90d6572-7281-451e-ba7a-1dc8d80f7c63"
    },
    {
        "author": "姚合",
        "paragraphs": [
            "自知狂僻性，吏事固相疎。",
            "祗是看山立，無嫌出縣居。",
            "印朱霑墨硯，戶籍雜經書。",
            "月俸尋常請，無妨乏斗儲。"
        ],
        "title": "武功縣中作三十首 二十九",
        "id": "bd1ba69b-8cae-46e7-9a04-ea15876b2423"
    },
    {
        "author": "姚合",
        "paragraphs": [
            "作吏無能事，爲文舊致功。",
            "詩標八病外，心落百憂中。",
            "拜別登朝客，歸依鍊藥翁。",
            "不知還往內，誰與此心同。"
        ],
        "title": "武功縣中作三十首 三十",
        "id": "1825b558-ae53-4a49-a611-359592280833"
    },
    {
        "author": "姚合",
        "paragraphs": [
            "乍拋衫笏覺身輕，依舊還稱學道名。",
            "欲泥山僧分屋住，羞從野老借牛耕。",
            "妻兒盡怕爲逋客，親故相邀遣到城。",
            "無奈同官珍重意，幾迴臨路却休行。"
        ],
        "title": "罷武功縣將入城 一",
        "id": "a0e1cf33-21a8-4c25-82c2-5fc7d8511d87"
    },
    {
        "author": "姚合",
        "paragraphs": [
            "青衫脫下便狂歌，種薤栽莎斸古坡。",
            "野客相逢添酒病，春山暫上著詩魔。",
            "亦知官罷貧還甚，且喜閑來睡得多。",
            "欲與九衢親故別，明朝拄杖始經過。"
        ],
        "title": "罷武功縣將入城 二",
        "id": "b7393b62-ec95-468a-9327-1a38ffad55ca"
    },
    {
        "author": "姚合",
        "paragraphs": [
            "九陌宅重重，何門憐此翁。",
            "荒庭唯菊茂，幽徑與山通。",
            "落葉帶衣上，閑雲來酒中。",
            "此心誰得見，林下鹿應同。"
        ],
        "title": "秋日閑居二首 一",
        "id": "3eec77ea-2e2f-4e0e-acc2-33945543a903"
    },
    {
        "author": "姚合",
        "paragraphs": [
            "先憶花時節，家山聽更歸。",
            "愛詩看古集，憶酒典寒衣。",
            "睡少身還健，愁多食不肥。",
            "自憐疎嬾性，無事出門稀。"
        ],
        "title": "秋日閑居二首 二",
        "id": "3a60b5d6-a07f-4827-84fe-a8afab5fff65"
    },
    {
        "author": "姚合",
        "paragraphs": [
            "閑居無事擾，舊病亦多痊。",
            "選字詩中老，看山屋外眠。",
            "片霞侵落日，繁葉咽鳴蟬。",
            "對此心還樂，誰知乏酒錢。"
        ],
        "title": "閑居晚夏",
        "id": "6e129b82-8127-4efa-a701-f6d8e95071c3"
    },
    {
        "author": "姚合",
        "paragraphs": [
            "不自識疎鄙，終年住在城。",
            "過門無馬跡，滿宅是蟬聲。",
            "帶病吟雖苦，休官夢已清。",
            "何當學禪觀，依止古先生。"
        ],
        "title": "閑居",
        "id": "a0f8e495-6176-4dc8-b686-2f565c2d3a72"
    },
    {
        "author": "姚合",
        "paragraphs": [
            "受得山野性，住城多事違。",
            "青山在宅南，迴首東西稀。",
            "淺淺一井泉，數家同汲之。",
            "獨我惡水濁，鑿井庭之陲。",
            "自鑿還自飲，亦爲衆所非。",
            "吁嗟世間事，潔身誠難爲。"
        ],
        "title": "街西居三首 一",
        "id": "1463253c-20b4-40c9-812f-e1f24a7df344"
    },
    {
        "author": "姚合",
        "paragraphs": [
            "日出窮巷喜，溫然勝重衣。",
            "重衣豈不煖，所煖人不齊。",
            "兀兀復行行，不離階與墀。"
        ],
        "title": "街西居三首 二",
        "id": "0e2c86a8-ceaa-433e-846a-57c4dbfbc758"
    },
    {
        "author": "姚合",
        "paragraphs": [
            "丈夫非馬蹄，安得知路岐。",
            "窮賤飱茹薄，興與養性宜。",
            "乃知長生術，豪貴難得之。"
        ],
        "title": "街西居三首 三",
        "id": "a8363aee-f771-4d54-9eb8-402f2330aca3"
    },
    {
        "author": "姚合",
        "paragraphs": [
            "終年城裏住，門戶似山林。",
            "客怪身名晚，妻嫌酒病深。",
            "寫方多識藥，失譜廢彈琴。",
            "文字非經濟，空虛用破心。"
        ],
        "title": "閑居遣興",
        "id": "75896b6e-2de4-493c-b741-b91e35725243"
    },
    {
        "author": "姚合",
        "paragraphs": [
            "休看小字大書名，向日持經眼却明。",
            "時過無心求富貴，身閑不夢見公卿。",
            "因尋岳寺葷辛斷，自到王城禮數生。",
            "斜月照牀新睡覺，西風半夜鶴來聲。"
        ],
        "title": "莊居即事",
        "id": "cbea30b5-8e8c-452a-9209-cebf8ded2f4a"
    },
    {
        "author": "姚合",
        "paragraphs": [
            "三年賃舍親仁里，寂寞何曾似在城。",
            "飲酒自緣防冷病，尋人多是爲閑行。",
            "軒車無路通門巷，親友因詩道姓名。",
            "自別青山歸未得，羨君長聽石泉聲。"
        ],
        "title": "親仁里居",
        "id": "4579c7a8-dcae-497a-abc4-4c19651c1494"
    },
    {
        "author": "姚合",
        "paragraphs": [
            "客行野田間，此屋皆閉戶。",
            "借問屋中人，盡去作商賈。",
            "官家不稅商，稅農服作苦。",
            "居人盡東西，道路侵壠畝。",
            "採玉上山顛，探珠入水府。",
            "邊兵索衣食，此物同泥土。",
            "古來一人耕，三人食猶飢。",
            "如今千萬家，無一把鋤犂。",
            "我倉常空虛，我田生蒺藜。",
            "上天不雨粟，何由活烝黎。"
        ],
        "tags": [
            "忧国忧民",
            "同情",
            "农民"
        ],
        "title": "莊居野行",
        "id": "78edb327-b375-4dda-8ede-071486af5ec0"
    },
    {
        "author": "姚合",
        "paragraphs": [
            "居止日蕭條，庭前唯藥苗。",
            "身閑眠自久，眼荖視還遙。",
            "簷燕酬鶯語，鄰花雜絮飄。",
            "客來無酒飲，搔首擲空瓢。"
        ],
        "title": "春日閑居",
        "id": "6563d3fe-2b18-455b-a2a7-9e295926dc58"
    },
    {
        "author": "姚合",
        "paragraphs": [
            "深閉柴門長不出，功夫自課少閑時。",
            "翻音免問他人字，覆局何勞對手棊。",
            "生計如雲無定所，窮愁似影每相隨。",
            "到頭歸向青山是，塵路茫茫欲告誰。"
        ],
        "title": "獨居",
        "id": "ebac63ea-29fc-4e6a-84e4-cb4291fd2031"
    },
    {
        "author": "姚合",
        "paragraphs": [
            "寂寞日何爲，閑居春色遲。",
            "驚風起庭雪，寒雨長簷澌。",
            "強飲樽中酒，嘲山世外詩。",
            "此生仍且在，難與老相離。"
        ],
        "title": "早春閑居",
        "id": "c2e17874-14ab-45bd-88c1-f06a74eb9b59"
    },
    {
        "author": "姚合",
        "paragraphs": [
            "秋來梨果熟，行哭小兒飢。",
            "鄰富雞長往，莊貧客漸稀。",
            "借牛耕地晚，賣樹納錢遲。",
            "牆下當官道，依前夾竹籬。"
        ],
        "title": "原上新居",
        "id": "e580517c-479a-45dd-a898-554815b0e82e"
    },
    {
        "author": "姚合",
        "paragraphs": [
            "野人慣去山中住，自到城來悶不勝。",
            "宮樹蟬聲多却樂，侯門月色少於燈。",
            "飢來唯擬重餐藥，歸去還應只別僧。",
            "聞道舊溪茆屋畔，春風新上數枝藤。"
        ],
        "title": "將歸山",
        "id": "3abea4a2-82e9-46bf-8d32-8d6466dfc256"
    },
    {
        "author": "姚合",
        "paragraphs": [
            "爲客久未歸，寒山獨掩扉。",
            "曉來山鳥散，雨過杏花稀。",
            "天遠雲空積，溪深水自微。",
            "此情對春色，盡醉欲忘機。"
        ],
        "title": "山中述懷",
        "id": "26b2e549-ffd0-473d-afe8-01aab3de950e"
    },
    {
        "author": "姚合",
        "paragraphs": [
            "十年通籍入金門，自媿名微枉搢紳。",
            "鍊得丹砂疑不食，從茲白髮日相親。",
            "家山迢遰歸無路，桮酒稀疎病到身。",
            "漢有馮唐唐有我，老爲郎吏更何人。"
        ],
        "title": "偶然書懷",
        "id": "f6118331-0103-4cde-80ef-7d5409fc5994"
    },
    {
        "author": "姚合",
        "paragraphs": [
            "旅人無事喜，終日思悠悠。",
            "逢酒嫌桮淺，尋書怕字稠。",
            "貧來許錢聖，夢覺見身愁。",
            "寂寞中林下，飢鷹望到秋。"
        ],
        "title": "客舍有懷",
        "id": "fb9d2e33-7cf4-4f08-a22f-0c1bd8975109"
    },
    {
        "author": "姚合",
        "paragraphs": [
            "夜睡常驚起，春光屬野夫。",
            "新銜添一字，舊友遜前途。",
            "喜過還疑夢，狂來不似儒。",
            "愛花持燭看，憶酒犯街沽。",
            "天上名應定，人間盛更無。",
            "報恩丞相閤，何啻殺微軀。"
        ],
        "title": "及第後夜中書事",
        "id": "17df8354-71b5-471d-a2b0-daad31f67827"
    },
    {
        "author": "姚合",
        "paragraphs": [
            "年年九陌看春還，舊隱空勞夢寐間。",
            "遲日逍遙芸草長，聖朝清淨諫臣閑。",
            "偶逢遊客同傾酒，自有前騶恥見山。",
            "道侶書來相責誚，朝朝欲報作何顏。"
        ],
        "title": "偶題",
        "id": "113eb3c3-8bba-4cd0-b01b-5b326e72ca78"
    },
    {
        "author": "姚合",
        "paragraphs": [
            "憶昔未出身，索寞無精神。",
            "逢人話天命，自賤如埃塵。",
            "君今纔出身，颯爽鞍馬春。",
            "逢人話天命，自重如千鈞。",
            "信涉名利道，舉動皆喪真。",
            "君今自世情，何況天下人。"
        ],
        "title": "感時",
        "id": "b21d59e1-ba45-46c0-a0fc-6cb2058f2a8b"
    },
    {
        "author": "姚合",
        "paragraphs": [
            "閑處無人到，乖疎稱野情。",
            "日高搔首起，林下散衣行。",
            "泉引窗前過，雲看石罅生。",
            "別來愁欲老，虛負出山名。"
        ],
        "title": "憶山",
        "id": "7a965764-42dc-4c62-bb34-cf363044610c"
    },
    {
        "author": "姚合",
        "paragraphs": [
            "客行無定止，終日路岐間。",
            "馬爲賒來貴，僮緣借得頑。",
            "詩書愁觸雨，店舍喜逢山。",
            "舊業嵩陽下，三年未得還。"
        ],
        "title": "客遊旅懷",
        "id": "83290594-cd48-47f1-9326-3253bef72aaf"
    },
    {
        "author": "姚合",
        "paragraphs": [
            "半年留醉待花開，曉去迎春夜始迴。",
            "風煖慢行尋曲水，天晴遠望立高臺。",
            "亦知無處將詩請，唯得終朝把酒催。",
            "今日柳條全弄色，遊人相伴看春來。"
        ],
        "title": "迎春",
        "id": "733d55ae-562b-4cfd-be0e-903eb86c258a"
    },
    {
        "author": "姚合",
        "paragraphs": [
            "正月一日後，尋春更不眠。",
            "自知還近僻，衆說過於顛。",
            "看水寧依路，登山欲到天。",
            "悠悠芳思起，多是晚風前。"
        ],
        "title": "遊春十二首 一",
        "id": "1ef429d5-f656-412a-b651-920636c45daa"
    },
    {
        "author": "姚合",
        "paragraphs": [
            "官卑長少事，縣僻又無城。",
            "未曉衝寒起，迎春忍病行。",
            "樹枝風掉軟，菜甲土浮輕。",
            "好箇林間鵲，今朝足喜聲。"
        ],
        "title": "遊春十二首 二",
        "id": "8a041708-e49b-4452-8dbb-e52c7b5399b0"
    },
    {
        "author": "姚合",
        "paragraphs": [
            "詩酒相牽引，朝朝思不窮。",
            "苔痕雪水裏，春色竹煙中。",
            "迎雨緣池草，摧花倚樹風。",
            "書非名利事，愛此少人同。"
        ],
        "title": "遊春十二首 三",
        "id": "afa75ea5-54a0-481a-a2e9-0d3c5dd365f1"
    },
    {
        "author": "姚合",
        "paragraphs": [
            "塵中主印吏，誰遣有高情。",
            "趁煖簷前坐，尋芳樹底行。",
            "土融凝墅色，冰敗滿池聲。",
            "漸覺春相泥，朝來睡不輕。"
        ],
        "title": "遊春十二首 四",
        "id": "63385b23-3104-4f1b-9d3e-97393c432971"
    },
    {
        "author": "姚合",
        "paragraphs": [
            "疎頑無異事，隨例但添年。",
            "舊曆藏深篋，新衣薄絮綿。",
            "暖風渾酒色，晴日暢琴弦。",
            "同伴無辭困，遊春貴在先。"
        ],
        "title": "遊春十二首 五",
        "id": "a650e50f-4efe-4ce0-84d5-25e908ce9eb9"
    },
    {
        "author": "姚合",
        "paragraphs": [
            "看春長不足，豈更覺身勞。",
            "寺裏花枝淨，山中水色高。",
            "嫩雲輕似絮，新草細如毛。",
            "併起詩人思，還應費筆毫。"
        ],
        "title": "遊春十二首 六",
        "id": "f6020926-c0b1-4b0b-ab7e-24017c54b9c9"
    },
    {
        "author": "姚合",
        "paragraphs": [
            "悠悠小縣吏，顦顇入新年。",
            "遠思遭詩惱，閑情被酒牽。",
            "戀花林下飲，愛草野中眠。",
            "疎嬾今成性，誰人肯更憐。"
        ],
        "title": "遊春十二首 七",
        "id": "7c62a954-ab02-4a02-aa6c-5e037a4bae1c"
    },
    {
        "author": "姚合",
        "paragraphs": [
            "處處春光遍，遊人亦不稀。",
            "向陽傾冷酒，看影試新衣。",
            "嫩樹行移長，幽禽語旋飛。",
            "同來皆去盡，衝夜獨吟歸。"
        ],
        "title": "遊春十二首 八",
        "id": "8a58a614-17c5-466a-957e-ff337062d218"
    },
    {
        "author": "姚合",
        "paragraphs": [
            "朝朝看春色，春色似相憐。",
            "酒醒鶯啼裏，詩成蝶舞前。",
            "摘花盈手露，折竹滿庭煙。",
            "親故多相笑，疎狂似少年。"
        ],
        "title": "遊春十二首 九",
        "id": "50ca9831-47ce-4abe-b8a5-de350bdfd94a"
    },
    {
        "author": "姚合",
        "paragraphs": [
            "卑官還不惡，行止得逍遙。",
            "晴野花侵路，春陂水上橋。",
            "塵埃生暖色，藥草長新苗。",
            "看却煙光散，狂風處處飄。"
        ],
        "title": "遊春十二首 十",
        "id": "3b9a1107-1f79-40dd-81c2-32fbcdc0b7cb"
    },
    {
        "author": "姚合",
        "paragraphs": [
            "身被春光引，經時更不歸。",
            "嚼花香滿口，書竹粉黏衣。",
            "弄日鶯狂語，迎風蝶倒飛。",
            "自知疎嬾性，得事亦應稀。"
        ],
        "title": "遊春十二首 十一",
        "id": "0327b3fd-a962-4cb5-9e0c-83ecaf751252"
    },
    {
        "author": "姚合",
        "paragraphs": [
            "曉脫青衫出，閑行氣味長。",
            "一瓶春酒色，數頃野花香。",
            "朝客聞應羨，山僧見亦狂。",
            "不將僮僕去，恐爲損風光。"
        ],
        "title": "遊春十二首 十二",
        "id": "41eae769-5ec5-463e-8398-b9f6493f2855"
    },
    {
        "author": "姚合",
        "paragraphs": [
            "閑人祗是愛春光，迎得春來喜欲狂。",
            "買酒怕遲教走馬，看花嫌遠自移牀。",
            "嬌鶯語足方離樹，戲蝶飛高始過牆。",
            "顛倒醉眠三數日，人間百事不思量。"
        ],
        "title": "賞春",
        "id": "c4f92a5b-e448-4ebb-b7cc-788dcf57cc56"
    },
    {
        "author": "姚合",
        "paragraphs": [
            "春來眠不得，誰復念生涯。",
            "夜聽四鄰樂，朝尋九陌花。",
            "輕煙浮草色，微雨濯年華。",
            "乞假非關病，朝衣在酒家。"
        ],
        "title": "春日即事",
        "id": "b2d14d5b-7cc1-4243-8557-d9f2fbd1482b"
    },
    {
        "author": "姚合",
        "paragraphs": [
            "野步出茆齋，閑行坐石臺。",
            "久悲鄉路遠，猶喜杏花開。",
            "鷗鷺皆飛去，帆檣何處來？",
            "因凝千里目，落日尚徘徊。"
        ],
        "title": "春日江次",
        "id": "71a6362f-1573-4537-b64b-d7aa7a0717f5"
    },
    {
        "author": "姚合",
        "paragraphs": [
            "廣陵寒食天，無霧復無煙。",
            "煖日凝花柳，春風散管弦。",
            "園林多是宅，車馬少於船。",
            "莫喚遊人住，遊人困不眠。"
        ],
        "title": "揚州春詞三首 一",
        "id": "c4a046cc-ff98-437d-b8ae-881274efe64b"
    },
    {
        "author": "姚合",
        "paragraphs": [
            "滿郭是春光，街衢土亦香。",
            "竹風輕履舃，花露膩衣裳。",
            "谷鳥鳴還豔，山夫到更狂。",
            "可憐遊賞地，煬帝國傾亡。"
        ],
        "title": "揚州春詞三首 二",
        "id": "7ded0943-f1e2-4bb8-ae6d-bbd4542b23e7"
    },
    {
        "author": "姚合",
        "paragraphs": [
            "江北煙光裏，淮南勝事多。",
            "市鄽持燭入，鄰里漾船過。",
            "有地惟栽竹，無家不養鵝。",
            "春風蕩城郭，滿耳是笙歌。"
        ],
        "title": "揚州春詞三首 三",
        "id": "7f5138f9-63f2-4ee1-b651-c3560b9a60a0"
    },
    {
        "author": "姚合",
        "paragraphs": [
            "今朝一百五，出戶雨初晴。",
            "舞愛雙飛蝶，歌聞百囀鶯。",
            "江深青草岸，花滿白雲城。",
            "爲政多孱懦，應無酷吏名。"
        ],
        "title": "寒食二首 一",
        "id": "13382b76-2ff1-430b-8475-2d0a3cbdef3f"
    },
    {
        "author": "姚合",
        "paragraphs": [
            "出城煙火少，況復是今朝。",
            "閑坐將誰語，臨觴只自謠。",
            "堦前春蘚徧，衣上落花飄。",
            "伎樂州人戲，使君心寂寥。"
        ],
        "title": "寒食二首 二",
        "id": "6e6b95c4-65b6-4cc9-9b5e-ff5461ed464c"
    },
    {
        "author": "姚合",
        "paragraphs": [
            "窮巷少芳菲，蒼苔一徑微。",
            "酒醒聞客別，年長送春歸。",
            "宿願眠雲嶠，浮名繫鎖闈。",
            "未因丞相庇，難得脫朝衣。"
        ],
        "title": "暮春書事",
        "id": "f5763570-1110-4202-9c30-4c8fff33ff39"
    },
    {
        "author": "姚合",
        "paragraphs": [
            "寂寂春將老，閑人強自歡。",
            "迎風鶯語澀，帶雨蝶飛難。",
            "傍砌木初長，眠花景漸闌。",
            "臨軒平目望，情思若爲寬。"
        ],
        "title": "春晚雨中",
        "id": "a0a326e6-2128-4fea-ac0c-7a87c934a062"
    },
    {
        "author": "姚合",
        "paragraphs": [
            "昨迎今復送，來晚去逡巡。",
            "芳盡空繁樹，愁多獨病身。",
            "靜思傾酒嬾，閑望上樓頻。",
            "爲向春風道，明年早報春。"
        ],
        "title": "送春",
        "id": "2b18f67e-8081-4aac-a7bc-f7800e3feae3"
    },
    {
        "author": "姚合",
        "paragraphs": [
            "留春不得被春欺，春若無情遣泥誰。",
            "寂寞自疑生冷病，淒涼還似別親知。",
            "隨風未辨歸何處，澆酒唯求住少時。",
            "一去近當三百日，從朝至夜是相思。"
        ],
        "title": "別春",
        "id": "59b515ba-c71f-46fd-98cd-03d889532e88"
    },
    {
        "author": "姚合",
        "paragraphs": [
            "閑齋深夜靜，獨坐又閑行。",
            "密樹月籠影，疎籬水隔聲。",
            "斷猨時叫谷，棲鳥每搖檉。",
            "寂寞求名士，誰知此夕情。"
        ],
        "title": "夏夜",
        "id": "ea0eb551-059a-4cce-8fc6-950155b17ec3"
    },
    {
        "author": "姚合",
        "paragraphs": [
            "秋來不復眠，但覺思悠然。",
            "菊色欲經露，蟲聲漸替蟬。",
            "詩情生酒裏，心事在山邊。",
            "舊里無因到，西風又一年。"
        ],
        "title": "秋日有懷",
        "id": "134127c0-b1fd-4369-b7c8-986f86b06fea"
    },
    {
        "author": "姚合",
        "paragraphs": [
            "昨宵白露下，秋氣滿山城。",
            "風勁衣巾脆，窗虛筆墨輕。",
            "臨書愛真跡，避酒怕狂名。",
            "祗擬隨麋鹿，悠悠過一生。"
        ],
        "title": "秋夕遣懷",
        "id": "c2e27cd4-9cf4-4679-874e-0aaa3de2b713"
    },
    {
        "author": "姚合",
        "paragraphs": [
            "疎散永無事，不眠常夜分。",
            "月中松露滴，風引鶴同聞。"
        ],
        "title": "秋中夜坐",
        "id": "42efbc7c-2dd8-4d50-b5a9-344642e25223"
    },
    {
        "author": "姚合",
        "paragraphs": [
            "酒熟菊還芳，花飄盞亦香。",
            "與君先一醉，舉世待重陽。",
            "風色初晴利，蟲聲向晚長。",
            "此時如不飲，心事亦應傷。"
        ],
        "title": "同衛尉崔少卿九月六日飲",
        "id": "0e550ae0-942e-49ad-94d3-9db5f291fceb"
    },
    {
        "author": "姚合",
        "paragraphs": [
            "帝里閑人少，誰同把酒桮。",
            "硯山籬下菊，今日幾枝開。",
            "曉角驚眠起，秋風引病來。",
            "長年歸思切，更值雁聲催。"
        ],
        "title": "九日憶硯山舊居",
        "id": "a52eac00-0de8-4559-94e9-2c92044f126e"
    },
    {
        "author": "姚合",
        "paragraphs": [
            "蕭蕭晚景寒，獨立望江壖。",
            "沙渚幾行鴈，風灣一隻船。",
            "落霞澄返照，孤嶼隔微煙。",
            "極目思無盡，鄉心到眼前。"
        ],
        "title": "秋晚江次",
        "id": "ca1d24d4-4786-4bef-8d2d-02c62f8f38a8"
    },
    {
        "author": "姚合",
        "paragraphs": [
            "衰殘歸未遂，寂寞此宵情。",
            "舊國當千里，新年隔數更。",
            "寒猶近北峭，風漸向東生。",
            "誰見長安陌，晨鐘度火城。"
        ],
        "title": "除夜二首 一",
        "id": "e885eaff-e326-4188-91b3-96dee2f198d0"
    },
    {
        "author": "姚合",
        "paragraphs": [
            "慇懃惜此夜，此夜在逡巡。",
            "燭盡年還別，雞鳴老更新。",
            "儺聲方去疫，酒色已迎春。",
            "明日持杯處，誰爲最後人。"
        ],
        "title": "除夜二首 二",
        "id": "a4e5f63d-176c-4677-8f92-f1246e386160"
    },
    {
        "author": "姚合",
        "paragraphs": [
            "年年到此日，瀝酒拜街中。",
            "萬戶千門看，無人不送窮。"
        ],
        "title": "晦日送窮三首 一",
        "id": "32984601-8267-4833-afa7-1b425d1faa86"
    },
    {
        "author": "姚合",
        "paragraphs": [
            "送窮窮不去，相泥欲何爲。",
            "今日官家宅，淹留又幾時。"
        ],
        "title": "晦日送窮三首 二",
        "id": "2e6a3bc5-b392-4832-a02b-f776b63abfb0"
    },
    {
        "author": "姚合",
        "paragraphs": [
            "古人皆恨別，此別恨消魂。",
            "只是空相送，年年不出門。"
        ],
        "title": "晦日送窮三首 三",
        "id": "ce41b67a-3235-459e-8648-1a2d138f203d"
    },
    {
        "author": "姚合",
        "paragraphs": [
            "靄靄紛紛不可窮，戛笙歌處盡隨龍。",
            "來依銀漢一千里，歸傍巫山十二峰。",
            "呈瑞每聞開麗色，避風仍見挂喬松。",
            "憐君翠染雙蟬鬢，鏡裏朝朝近玉容。"
        ],
        "title": "詠雲",
        "id": "012c08f7-eb3b-4f39-bd56-b7b85e2820c6"
    },
    {
        "author": "姚合",
        "paragraphs": [
            "愁雲殘臘下陽臺，混却乾坤六出開。",
            "與月交光呈瑞色，共花爭豔傍寒梅。",
            "飛隨郢客歌聲遠，散逐宮娥舞袖迴。",
            "其那知音不相見，剡溪乘興爲君來。"
        ],
        "title": "詠雪",
        "id": "4d040743-238d-4421-b6ce-701d86f1892a"
    },
    {
        "author": "姚合",
        "paragraphs": [
            "霏微著草樹，漸布與階平。",
            "遠近如空色，飄颺無落聲。",
            "飛鴉疑翅重，去馬覺蹄輕。",
            "遙想故山下，樵夫應滯行。"
        ],
        "title": "郡中對雪",
        "id": "8c66a34d-a5d3-4154-a785-5f60f42565ae"
    },
    {
        "author": "姚合",
        "paragraphs": [
            "銀輪玉兔向東流，瑩淨三更正好遊。",
            "一片黑雲何處起，皁羅籠却水精毬。"
        ],
        "title": "對月",
        "id": "1d8f9ea1-7c40-4b6d-9245-64a850c85149"
    },
    {
        "author": "姚合",
        "paragraphs": [
            "亭亭千萬里，三五復秋中。",
            "此夕光應絕，常時思不同。",
            "九霄微有露，四海靜無風。",
            "惆悵逡巡別，誰能看碧空。"
        ],
        "title": "八月十五夜看月",
        "id": "372fe890-a023-4ef4-9f6d-4ce2b6291487"
    },
    {
        "author": "姚合",
        "paragraphs": [
            "長空埃𡏖滅，皎皎月華臨。",
            "色正秋將半，光鮮夜自深。",
            "九霄晴更徹，四野氣難侵。",
            "靜照遙山出，孤明列宿沈。",
            "高人應不寐，驚鵲復何心。"
        ],
        "title": "賦月華臨靜夜",
        "id": "9b5ecbe4-82b1-4618-90a5-6b803ff38bf9"
    },
    {
        "author": "姚合",
        "paragraphs": [
            "銀漢波瀾溢，經旬雨未休。",
            "細聽宜隔牖，遠望憶高樓。",
            "風急飄還斷，雲低落更稠。",
            "走童驚掣電，飢鳥啄浮漚。",
            "絲網張空際，蛛繩續瓦溝。",
            "青蛙多入戶，潢潦欲勝舟。",
            "雷怒疑山破，池渾似土流。",
            "灰人漫禳厭，水馬恣沈浮。",
            "廣陌應翻浪，貧居恐作湫。",
            "陽精藏不耀，陰氣盛難收。",
            "遠色重林暮，繁聲四壁秋。",
            "望晴思見日，防冷欲披裘。",
            "枕潤眠還嬾，車羸出轉憂。",
            "散空煙漠漠，迸溜竹修修。",
            "樹暗蟬吟咽，巢傾燕語愁。",
            "琴書涼簟淨，燈燭夜窗幽。",
            "天下那能向，龍邊豈易求。",
            "濕煙凝竈額，荒草覆牆頭。",
            "酒思淒方罷，詩情耿始抽。",
            "下牀先仗屐，汲井恐飄甌。",
            "危坐徒相憶，佳期未有由。",
            "勞君寄新什，終日不能酬。"
        ],
        "title": "酬任疇協律夏中苦雨見寄",
        "id": "7031d564-be3d-4e8c-a178-fa82e689d859"
    },
    {
        "author": "姚合",
        "paragraphs": [
            "清氣潤華屋，東風吹雨勻。",
            "花低驚豔重，竹淨覺聲真。",
            "山際凝如霧，雲中散似塵。",
            "蕭蕭下碧落，點點救生民。",
            "緩灑雷霆細，微霑瓦礫新。",
            "詩成難繼和，造化筆通神。"
        ],
        "title": "和座主相公雨中作",
        "id": "6bf4c054-d1e0-432d-8f7a-b1bdb667bc35"
    },
    {
        "author": "姚合",
        "paragraphs": [
            "凶神扇𥳽惡神行，汹湧挨排白霧生。",
            "風擊水凹波撲凸，雨漴山口地嵌坑。",
            "龍噴黑氣翻騰滾，鬼掣紅光劈劃揁。",
            "哮吼忽雷聲揭石，滿天啾唧鬧轟轟。"
        ],
        "title": "惡神行雨",
        "id": "0113f856-278b-4fd5-8ff2-ef1516543fbf"
    },
    {
        "author": "姚合",
        "paragraphs": [
            "江昏山半晴，南阻絕人行。",
            "葭菼連雲色，松杉共雨聲。",
            "早秋仍燕舞，深夜更鼉鳴。",
            "爲報迷津客，訛言未可輕。"
        ],
        "title": "苦雨",
        "id": "278ca1e4-c864-4792-a5ee-302b3b8ff195"
    },
    {
        "author": "姚合",
        "paragraphs": [
            "西郭塵埃外，新亭制度奇。",
            "地形當要處，人力是閑時。",
            "結搆方殊絕，高低更合宜。",
            "棟梁清俸買，松竹遠山移。",
            "佛寺幽難敵，仙家景可追。",
            "良工慙巧盡，上客恨逢遲。",
            "兩面寒波漲，當前軟柳垂。",
            "清虛宜月入，涼冷勝風吹。",
            "宴賞軍容靜，登臨妓樂隨。",
            "魚龍聽弦管，鳧鶴識旌旗。",
            "泛鷁春流闊，飛觴白日欹。",
            "閑花長在戶，嫩蘚乍緣墀。",
            "永望情無極，頻來困不辭。",
            "雲峰晴轉翠，煙樹曉逾滋。",
            "向野惟貪靜，臨空遽覺危。",
            "行人如不到，遊樂更何爲。"
        ],
        "title": "題鳳翔西郭新亭",
        "id": "f10e0221-c19e-48b1-93ad-3e472ff907e7"
    },
    {
        "author": "姚合",
        "paragraphs": [
            "亭亭白雲榭，下有清江流。",
            "見江不得親，不如波上鷗。",
            "有榭江可見，無榭無雙眸。"
        ],
        "title": "題金州西園九首 江榭",
        "id": "6370019c-cebc-4327-a50a-e1fe227718f3"
    },
    {
        "author": "姚合",
        "paragraphs": [
            "僮僕不到閾，雙扉常自關。",
            "四壁畫遠水，堂前聳秋山。",
            "時聞有仙鼠，竊藥簷隙間。"
        ],
        "title": "題金州西園九首 藥堂",
        "id": "584b73b9-aff3-4486-94cf-78ceb3aef9fc"
    },
    {
        "author": "姚合",
        "paragraphs": [
            "編草覆柏椽，軒扉皆竹織。",
            "閤成似僧居，學僧居未得。",
            "有時公府勞，還復來此息。"
        ],
        "title": "題金州西園九首 草閣",
        "id": "f3d670ef-e4f8-4a68-a788-8e4ad1e26a03"
    },
    {
        "author": "姚合",
        "paragraphs": [
            "盤盤松上蓋，下覆青石壇。",
            "月中零露垂，日出露尚漙。",
            "山翁稱絕境，海橋無所觀。"
        ],
        "title": "題金州西園九首 松壇",
        "id": "55b7ee47-2a20-4fb0-809a-bbad81776117"
    },
    {
        "author": "姚合",
        "paragraphs": [
            "藥院徑亦高，往來踏葼影。",
            "方當繁暑日，草屩微微冷。",
            "愛此不能行，折薪坐煎茗。"
        ],
        "title": "題金州西園九首 葼徑",
        "id": "8f56cb26-2cea-40b9-8db2-86a92c47d8bd"
    },
    {
        "author": "姚合",
        "paragraphs": [
            "種竹愛庭際，亦以資玩賞。",
            "窮秋雨蕭條，但見牆垣長。",
            "宣尼高數仞，固應非土壤。"
        ],
        "title": "題金州西園九首 垣竹",
        "id": "9e752556-5028-4859-980f-1550bd4050ac"
    },
    {
        "author": "姚合",
        "paragraphs": [
            "布石滿山庭，磷磷潔還清。",
            "幽人常履此，月下屐齒鳴。",
            "藥草枝葉動，似向山中生。"
        ],
        "title": "題金州西園九首 石庭",
        "id": "6670ed57-670b-4c27-b984-b3afe617a896"
    },
    {
        "author": "姚合",
        "paragraphs": [
            "茅堂階豈高，數寸是苔蘚。",
            "只恐秋雨中，窗戶亦不濺。",
            "眼前無此物，我情何由遣。"
        ],
        "title": "題金州西園九首 莓苔",
        "id": "4704b7da-b988-4c89-aa15-502881ebe6a6"
    },
    {
        "author": "姚合",
        "paragraphs": [
            "芭蕉叢叢生，月照參差影。",
            "數葉大如牆，作我門之屏。",
            "稍稍聞見稀，耳目得安靜。"
        ],
        "title": "題金州西園九首 芭蕉屏",
        "id": "c665aab3-22a8-4fdc-9653-597c45ab3592"
    },
    {
        "author": "姚合",
        "paragraphs": [
            "桃花四散飛，桃子壓枝垂。",
            "寂寂青陰裏，幽人舉步遲。",
            "慇懃念此徑，我去復來誰。"
        ],
        "title": "杏溪十首 杏溪",
        "id": "8e0f1791-98e2-4cc2-8b14-4ee2aa1c6664"
    },
    {
        "author": "姚合",
        "paragraphs": [
            "方塘菡萏高，繁豔相照耀。",
            "幽人夜眠起，忽疑野中燒。",
            "曉尋不知休，白石岸亦峭。"
        ],
        "title": "杏溪十首 蓮塘",
        "id": "840ef4eb-4fc6-452e-b78d-fb6c5e65db73"
    },
    {
        "author": "姚合",
        "paragraphs": [
            "濛濛紫花藤，下復清溪水。",
            "若遣隨波流，不如風飄起。",
            "風飄或近堤，隨波千萬里。"
        ],
        "title": "杏溪十首 架水藤",
        "id": "b8e031d3-d542-4cd0-b3d9-9f00c2841660"
    },
    {
        "author": "姚合",
        "paragraphs": [
            "曉向潭上行，夕就潭邊宿。",
            "清冷無波瀾，潎潎魚相逐。",
            "釣翁坐不起，見我往來熟。"
        ],
        "title": "杏溪十首 石潭",
        "id": "174ea8b8-9870-4f2d-b38a-9f54c5a8526c"
    },
    {
        "author": "姚合",
        "paragraphs": [
            "此路何瀟灑，永無公卿跡。",
            "日日多往來，藜杖與桑屐。",
            "路邊何所有，磊磊青淥石。"
        ],
        "title": "杏溪十首 溪路",
        "id": "04dd77dd-ddb4-4351-ad0d-0cb988262b35"
    },
    {
        "author": "姚合",
        "paragraphs": [
            "念昔有此峰，在彼江陵先。",
            "舉世未能知，愚亦望同賢。",
            "我來心益悶，欲上天公牋。"
        ],
        "title": "杏溪十首 望江峰",
        "id": "a1d34136-d364-4fd6-bc9b-78d139f9d11b"
    },
    {
        "author": "姚合",
        "paragraphs": [
            "不與江水接，自出林中央。",
            "穿花復遠水，一山聞杏香。",
            "我來持茗甌，日屢此來嘗。"
        ],
        "title": "杏溪十首 杏水",
        "id": "b198c284-e998-44fa-8c3e-eeb07f493739"
    },
    {
        "author": "姚合",
        "paragraphs": [
            "葉葉新春筠，下復清淺流。",
            "微風屢此來，決決復脩脩。",
            "詩人月下吟，月墮吟不休。"
        ],
        "title": "杏溪十首 渚上竹",
        "id": "9c830533-c2a4-41a4-94fc-4937bcfbcb74"
    },
    {
        "author": "姚合",
        "paragraphs": [
            "森森楓樹林，護此石門堰。",
            "杏隄數里餘，楓影覆亦徧。",
            "鸕鷀與釣童，質異同所願。"
        ],
        "title": "杏溪十首 楓林堰",
        "id": "7c598b1f-1f69-42bc-9308-32d38c39b674"
    },
    {
        "author": "姚合",
        "paragraphs": [
            "散漫復潺湲，半砂半和石。",
            "清風波亦無，歷歷魚可搦。",
            "我來亦屢久，歸路常日夕。"
        ],
        "title": "杏溪十首 石瀨",
        "id": "aaf9b941-19d9-4fd4-93fc-a21c6bd5a1f9"
    },
    {
        "author": "姚合",
        "paragraphs": [
            "舊山寧要去，此有濯纓泉。",
            "曉景松枝覆，秋光月色連。",
            "行尋屐齒盡，坐對角巾偏。",
            "寂寂幽棲處，無妨請俸錢。"
        ],
        "title": "陝下厲玄侍御宅五題 濯纓溪",
        "id": "4a839e92-fca6-4b37-9c8b-c31b800975a9"
    },
    {
        "author": "姚合",
        "paragraphs": [
            "由釣起茅亭，柴扉復竹楹。",
            "波清見絲影，坐久識魚情。",
            "白鳥依窗宿，青蒲傍砌生。",
            "欲同漁父舍，須自減逢迎。"
        ],
        "title": "陝下厲玄侍御宅五題 垂釣亭",
        "id": "fd567be7-515c-4931-ba7f-f0610f39fa9f"
    },
    {
        "author": "姚合",
        "paragraphs": [
            "幽島蘚層層，詩人日日登。",
            "坐危石是榻，吟冷唾成冰。",
            "靜對唯秋水，同來但老僧。",
            "竹枝題字處，小篆復誰能。"
        ],
        "title": "陝下厲玄侍御宅五題 吟詩島",
        "id": "98f258d0-6177-4a48-bae5-d16d06c65ead"
    },
    {
        "author": "姚合",
        "paragraphs": [
            "微徑嬋娟裏，唯聞靜者知。",
            "跡深苔長處，步狹笋生時。",
            "高是連幽樹，窮應到曲池。",
            "紗巾靈壽杖，行樂復相宜。"
        ],
        "title": "陝下厲玄侍御宅五題 竹裏徑",
        "id": "024b4d3d-165f-460b-af56-6dbce46f44ca"
    },
    {
        "author": "姚合",
        "paragraphs": [
            "不上酒家樓，池邊日獻酬。",
            "杯來轉巴字，客坐遶方流。",
            "酹滴苔紋斷，泉連石岸秋。",
            "若能山下置，歲晚願同遊。"
        ],
        "title": "陝下厲玄侍御宅五題 泛觴泉",
        "id": "de71500c-c00f-441f-8c1c-fb1b40018138"
    },
    {
        "author": "姚合",
        "paragraphs": [
            "泉眼高千尺，山僧取得歸。",
            "架空橫竹引，鑿石透渠飛。",
            "洗藥溪流濁，澆花雨力微。",
            "朝昏長遶看，護惜似持衣。"
        ],
        "title": "題僧院引泉",
        "id": "6552573b-a0e9-411d-b4c6-577b5d674fe9"
    },
    {
        "author": "姚合",
        "paragraphs": [
            "數日自穿池，引泉來近陂。",
            "尋渠通咽處，遶岸待清時。",
            "深好求魚養，閑堪與鶴期。",
            "幽聲聽難盡，入夜睡常遲。"
        ],
        "title": "題家園新池",
        "id": "f2b4e835-9454-43cd-9a23-8d7c4e0d9aad"
    },
    {
        "author": "姚合",
        "paragraphs": [
            "浮萍重疊水團圓，客遶千遭屐齒痕。",
            "莫驚池裏尋常滿，一井清泉是上源。"
        ],
        "title": "詠盆池",
        "id": "1175677a-aec2-4d4e-b5ed-18bc89ecd3bd"
    },
    {
        "author": "姚合",
        "paragraphs": [
            "我嘗遊太湖，愛石青嵯峨。",
            "波瀾取不得，自後長咨嗟。",
            "奇哉賣石翁，不傍豪貴家。",
            "負石聽苦吟，雖貧亦來過。",
            "貴我辨識精，取價復不多。",
            "比之昔所見，珍怪頗更加。",
            "背面淙注痕，孔隙若琢磨。",
            "水稱至柔物，湖乃生壯波。",
            "或云此天生，嵌空亦非他。",
            "氣質偶不合，如地生江河。",
            "置之書房前，曉霧常紛羅。",
            "碧光入四鄰，牆壁難蔽遮。",
            "客來謂我宅，忽若巖之阿。"
        ],
        "tags": [
            "太湖"
        ],
        "title": "買太湖石",
        "id": "6de8b925-241f-450a-ae35-e8c01a2e5b07"
    },
    {
        "author": "姚合",
        "paragraphs": [
            "補天殘片女媧拋，撲落禪門壓地坳。",
            "霹靂劃深龍舊攫，屈槃痕淺虎新抓。",
            "苔黏月眼風挑剔，塵結雲頭雨磕敲。",
            "秋至莫言長矻立，春來自有薜蘿交。"
        ],
        "title": "天竺寺殿前立石",
        "id": "e8f69fd2-f8fe-4203-9000-c0a4cb8dc914"
    },
    {
        "author": "姚合",
        "paragraphs": [
            "樓有章亭號，濤來自古今。",
            "勢連蒼海闊，色比白雲深。",
            "怒雪驅寒氣，狂雷散大音。",
            "浪高風更起，波急石難沈。",
            "鳥懼多遙過，龍驚不敢吟。",
            "坳如開玉穴，危似走瓊岑。",
            "但褫千人魄，那知伍相心。",
            "岸摧連古道，洲漲碚叢林。",
            "跳沫山皆濕，當江日半陰。",
            "天然與禹鑿，此理遣誰尋。"
        ],
        "tags": [
            "钱塘江"
        ],
        "title": "杭州觀潮",
        "id": "bc2fa22c-0b0b-4d01-ba3c-d9df13d07ec8"
    },
    {
        "author": "姚合",
        "paragraphs": [
            "賃居求賤處，深僻任人嫌。",
            "蓋地花如繡，當門竹勝簾。",
            "勸僧嘗藥酒，教僕辨書簽。",
            "庭際山宜小，休令著石添。"
        ],
        "title": "題李頻新居",
        "id": "23b8d68c-73a3-4387-aa5b-8c68583eb48e"
    },
    {
        "author": "姚合",
        "paragraphs": [
            "營營是與非，前樂後還悲。",
            "今世已如此，他生願似師。",
            "禪房空旦暮，畫壁半陳隋。",
            "遶徑蒼苔跡，幽人來是誰。"
        ],
        "title": "寄題縱上人院",
        "id": "09eaa482-62b8-402e-81bb-8de415c51746"
    },
    {
        "author": "姚合",
        "paragraphs": [
            "千重山崦裏，樓閣影參差。",
            "未暇尋僧院，先看置寺碑。",
            "竹深行漸暗，石穩坐多時。",
            "古塔蟲蛇善，陰廊鳥雀癡。",
            "雲開上界近，泉落下方遲。",
            "爲愛青桐葉，因題滿樹詩。"
        ],
        "title": "題山寺",
        "id": "35fb7b63-c543-4a0d-ade6-5bd5e39326b4"
    },
    {
        "author": "姚合",
        "paragraphs": [
            "此女骨爲土，貞名不可移。",
            "精靈閟何處，蘋藻奠空祠。",
            "水石生異狀，杉松無病枝。",
            "我來方謝雨，延滯失歸期。"
        ],
        "title": "題貞女祠",
        "id": "04567431-1338-4709-beed-bedfce6ccc9b"
    },
    {
        "author": "姚合",
        "paragraphs": [
            "帝里誰無宅，青山秖屬君。",
            "閑窗連竹色，幽砌上苔文。",
            "遠近高低樹，東西南北雲。",
            "朝朝常獨見，免被四鄰分。"
        ],
        "title": "題刑部馬員外修行里南街新居",
        "id": "3248974f-ad6d-4339-9ac8-70bdc9dc591d"
    },
    {
        "author": "姚合",
        "paragraphs": [
            "入門塵外思，苔徑藥苗間。",
            "洞裏應生玉，庭前自有山。",
            "帝城唯此靜，朝客更誰閑。",
            "野鶴松中語，時時去復還。"
        ],
        "title": "題郭侍郎親仁里幽居",
        "id": "6fbc9364-7dd0-4e05-b1fe-342e80ac7c76"
    },
    {
        "author": "姚合",
        "paragraphs": [
            "春入池亭好，風光暖更鮮。",
            "尋芳行不困，逐勝坐還遷。",
            "細草亂如髮，幽禽鳴似弦。",
            "苔文翻古篆，石色學秋天。",
            "花落能漂酒，萍開解避船。",
            "暫來還愈疾，久住合成仙。",
            "迸笋搘堦起，垂藤壓樹偏。",
            "此生應借看，自計買無錢。"
        ],
        "title": "題宣義池亭",
        "id": "f3c65547-c0da-42a7-a771-8ce41049fc61"
    },
    {
        "author": "姚合",
        "paragraphs": [
            "每日樹邊消一日，遶池行過又須行。",
            "異花多是非時有，好竹皆當要處生。",
            "斜立小橋看島勢，遠移幽石作泉聲。",
            "浮萍著岸風吹歇，水面無塵晚更清。"
        ],
        "title": "題薛十二池亭",
        "id": "60f4e2ef-60af-40f6-aafd-39c996e57c73"
    },
    {
        "author": "姚合",
        "paragraphs": [
            "每來歸意懶，都尉似山人。",
            "臺榭栖雙鷺，松篁隔四鄰。",
            "迸泉清勝雨，深洞暖如春。",
            "更看題詩處，前軒粉壁新。"
        ],
        "title": "題大理崔少卿駙馬林亭",
        "id": "c93f0793-46ae-4c7d-b188-f8a52e5e99c6"
    },
    {
        "author": "姚合",
        "paragraphs": [
            "舊隱即雲林，思歸日日深。",
            "如今來此地，無復有前心。",
            "古石生靈草，長松栖異禽。",
            "暮潮簷下過，濺浪濕衣襟。"
        ],
        "title": "題杭州南亭",
        "id": "e0b05844-1d22-4752-9fd3-9a765a68173f"
    },
    {
        "author": "姚合",
        "paragraphs": [
            "東園連宅起，勝事與心期。",
            "幽洞自生藥，新篁迸入池。",
            "密林行不盡，芳草坐難移。",
            "石翠疑無質，鶯歌似有詞。",
            "莎臺高出樹，蘚壁淨題詩。",
            "我獨多來賞，九衢人不知。"
        ],
        "title": "題鄭駙馬林亭",
        "id": "8bd2af18-0acb-44ce-8754-cc35d27a5ce5"
    },
    {
        "author": "姚合",
        "paragraphs": [
            "幽棲一畝宮，清峭似山峰。",
            "鄰里不通徑，俸錢唯買松。",
            "野人時寄宿，谷鳥自相逢。",
            "朝路牀前是，誰知曉起慵。"
        ],
        "title": "題厲玄侍御所居",
        "id": "ad501b73-0df1-48ad-b2a0-8f9fcab1f6a6"
    },
    {
        "author": "姚合",
        "paragraphs": [
            "焚香書院最風流，莎草緣牆綠蘚秋。",
            "近砌別穿澆藥井，臨街新起看山樓。",
            "棲禽戀竹明猶在，閑客觀花夜未休。",
            "好是暗移城裏宅，清涼渾得似江頭。"
        ],
        "title": "題田將軍宅",
        "id": "a36a088e-6b86-4968-90fb-3d991e75ee97"
    },
    {
        "author": "姚合",
        "paragraphs": [
            "心在林泉身在城，鳳凰樓下得閑名。",
            "洞中見鑿尋仙路，月裏猶燒煮藥鐺。",
            "數樹異花皆敕賜，並竿修竹自天生。",
            "詩人多說離君宅，不得青苔地上行。"
        ],
        "title": "題崔駙馬宅",
        "id": "ff9bc85d-b3fa-4b89-87c7-38638ef472ed"
    },
    {
        "author": "姚合",
        "paragraphs": [
            "亭亭河上亭，魚躑水禽鳴。",
            "九曲何時盡，千峰今日清。",
            "晨光秋更遠，暑氣夏常輕。",
            "桮裏移檣影，琴中有浪聲。",
            "岸莎連砌靜，漁火入窗明。",
            "來此多沈醉，神高無宿酲。"
        ],
        "title": "題河上亭",
        "id": "76465257-317a-4517-9884-587b09e5c849"
    },
    {
        "author": "姚合",
        "paragraphs": [
            "亭亭新閣成，風景益鮮明。",
            "石盡太湖色，水多湘渚聲。",
            "翠筠和粉長，零露逐荷傾。",
            "時倚高窗望，幽尋小徑行。",
            "林疎看鳥語，池近識魚情。",
            "政暇招閑客，唯將酒送迎。"
        ],
        "tags": [
            "太湖"
        ],
        "title": "題長安薛員外水閣",
        "id": "2a315566-8104-40a5-84c0-13bcb20d4ca0"
    },
    {
        "author": "姚合",
        "paragraphs": [
            "平陽池館枕秦川，門鏁南山一帶煙。",
            "素柰花開西子面，綠榆枝種沈郎錢。",
            "裝簾玳瑁隨風落，庭岸鵁鶄趁煖眠。",
            "寂寞空餘歌舞地，玉簫驚起鳳歸天。"
        ],
        "title": "題梁國公主池亭",
        "id": "7fd52938-f4e8-4f71-bd12-d4b6e2c47c7f"
    },
    {
        "author": "姚合",
        "paragraphs": [
            "卿仕在關東，林居思不窮。",
            "朝衣挂壁上，廐馬放田中。",
            "隅坐唯禪子，隨行只藥童。",
            "砌莎留宿露，庭竹出清風。",
            "濃翠生苔點，辛香發桂叢。",
            "蓮池伊水入，石徑遠山通。",
            "愚者心還靜，高人跡自同。",
            "無能相近住，終日羨鄰翁。"
        ],
        "title": "寄題尉遲少卿郊居",
        "id": "fe3c019f-9a7a-4c05-bbff-02bd974a8d7c"
    },
    {
        "author": "姚合",
        "paragraphs": [
            "秋賦春還計盡違，自知身是拙求知。",
            "惟思曠海無休日，却喜孤舟似去時。",
            "連浦一程兼汴宋，夾堤千柳雜唐隋。",
            "從來此恨皆前達，敢負吾君作楚詞。"
        ],
        "title": "題永城驛",
        "id": "1c1c8a3b-1b5a-4d60-a7c0-d8675918562a"
    },
    {
        "author": "姚合",
        "paragraphs": [
            "客行長似病，煩熱束四肢。",
            "到君讀書堂，忽若逢良醫。",
            "堂前水交流，堂下樹交枝。",
            "兩門延風涼，洗我昏濁肌。",
            "與子還往熟，坐臥恣所宜。",
            "時時相獻酬，文字當酒巵。",
            "野飯具藜藿，永日亦不飢。",
            "苟飡非其所，鱠炙爲蒺藜。",
            "時清士人閑，耕作唯文詞。",
            "豈獨鄉里薦，當取四海知。"
        ],
        "title": "過張邯鄲莊",
        "id": "6e8ae2af-117b-4c99-805b-ba7196359c15"
    },
    {
        "author": "姚合",
        "paragraphs": [
            "引水穿風竹，幽聲勝遠溪。",
            "裁衣延野客，翦翅養山雞。",
            "酒熟聽琴酌，詩成削樹題。",
            "惟愁春氣暖，松下雪和泥。"
        ],
        "title": "過楊處士幽居",
        "id": "5bab6acb-9ea4-4309-b08d-582e28996b83"
    },
    {
        "author": "姚合",
        "paragraphs": [
            "閑居晝掩扉，門柳蔭蔬畦。",
            "因病方收藥，尋僧始度溪。",
            "少逢人到戶，時有燕銜泥。",
            "蕭灑身無事，名高孰與齊。"
        ],
        "title": "過李處士山居",
        "id": "9b95e98e-3c2b-4f5c-9a0b-a388bb1d6e7c"
    },
    {
        "author": "姚合",
        "paragraphs": [
            "憶師眠復起，永夜思迢迢。",
            "月下門方掩，林中寺更遙。",
            "鐘聲空下界，池色在清宵。",
            "終擬修禪觀，窗間卷欲燒。"
        ],
        "title": "過無可僧院",
        "id": "0a6d7665-2c1b-41bf-9c14-a641b299bdf0"
    },
    {
        "author": "姚合",
        "paragraphs": [
            "清羸一飯師，閑院亦披衣。",
            "應詔常翻譯，修心出是非。",
            "雪中疎磬度，林際晚風歸。",
            "蔬食常來此，人間護淨稀。"
        ],
        "title": "過稠上人院",
        "id": "6d993954-dd46-4f80-932f-ba03e6db3c2f"
    },
    {
        "author": "姚合",
        "paragraphs": [
            "九經通大義，內典自應精。",
            "簾冷連松影，苔深減覆聲。",
            "相逢幸此日，相失恐來生。",
            "覺路何門去，師須引我行。"
        ],
        "title": "過不疑上人院",
        "id": "63e41c11-7025-4359-a616-bfa8bce69c4c"
    },
    {
        "author": "姚合",
        "paragraphs": [
            "九陌最幽寺，吾師院復深。",
            "煙霜同覆屋，松竹雜成林。",
            "鳥語境彌寂，客來機自沈。",
            "早知能到此，應不戴朝簪。"
        ],
        "title": "過曇花寶上人院",
        "id": "c54b0656-8e85-418f-b0b4-e688745f205c"
    },
    {
        "author": "姚合",
        "paragraphs": [
            "上國千餘里，逢春且勝遊。",
            "暫聞新鳥戲，似解旅人愁。",
            "野色吞山盡，江煙襯水流。",
            "村醪須一醉，無恨滯行舟。"
        ],
        "title": "過杜氏江亭",
        "id": "d898d902-92cc-45e7-976b-6d80af7564b7"
    },
    {
        "author": "姚合",
        "paragraphs": [
            "不喫胡麻飯，杯中自得仙。",
            "隔籬招好客，掃室置芳筵。",
            "家醞香醪嫩，時新異果鮮。",
            "夜深唯畏曉，坐穩豈思眠。",
            "棊罷嫌無敵，詩成貴在前。",
            "明朝題壁上，誰得衆人傳。"
        ],
        "title": "過張雲峰院宿",
        "id": "fb2d943d-1e88-4e32-8388-2e2154eccafa"
    },
    {
        "author": "姚合",
        "paragraphs": [
            "有相無相身，唯師說始真。",
            "修篁半庭影，清磬幾僧鄰。",
            "古壁丹青落，虛簷鳥雀馴。",
            "伊余求了義，羸馬往來頻。"
        ],
        "title": "過欽上人院",
        "id": "d1307ffb-b849-4d0c-babc-2192e6775d6c"
    },
    {
        "author": "姚合",
        "paragraphs": [
            "寥寥聽不盡，孤磬與疎鐘。",
            "煩惱師長別，清涼我暫逢。",
            "蟻行經古蘚，鶴毳落深松。",
            "自想歸時路，塵埃復幾重。"
        ],
        "title": "過無可上人院",
        "id": "8aaf1aa9-dbd6-40dc-bce4-4e8c49ebcb21"
    },
    {
        "author": "姚合",
        "paragraphs": [
            "寺對遠山起，幽居仍是師。",
            "斜陽通暗隙，殘雪落疎籬。",
            "松靜鶴棲定，廊虛鐘盡遲。",
            "朝朝趨府吏，來此是相宜。"
        ],
        "title": "過城南僧院",
        "id": "eb9851ab-ac4b-4615-9283-22fe95316b2b"
    },
    {
        "author": "姚合",
        "paragraphs": [
            "偶尋靈跡去，幽徑入氳氛。",
            "轉壑驚飛鳥，穿山踏亂雲。",
            "水從巖下落，溪向寺前分。",
            "釋子遊何處，空堂日漸曛。"
        ],
        "title": "過靈泉寺",
        "id": "1edbeb66-df42-4c65-8d77-0ba9a7d31474"
    },
    {
        "author": "姚合",
        "paragraphs": [
            "閑立津橋上，寒光動遠林。",
            "皇宮對嵩頂，清洛貫城心。",
            "雪路初晴出，人家向晚深。",
            "自從王在鎬，天寶至如今。"
        ],
        "title": "過天津橋晴望",
        "id": "9e9919e1-e9a8-4c27-a2a9-dbb7720daeb6"
    },
    {
        "author": "姚合",
        "paragraphs": [
            "年長歸何處，青山未有家。",
            "賞春無酒飲，多看寺中花。"
        ],
        "title": "春日遊慈恩寺",
        "id": "11d844bd-0cb1-403f-a97b-462cb430fa07"
    },
    {
        "author": "姚合",
        "paragraphs": [
            "曉上上方高處立，路人羨我此時身。",
            "白雲向我頭上過，我更羨他雲路人。"
        ],
        "title": "遊天台上方",
        "id": "f231e5bc-0c93-49b9-9f3b-088ed2139675"
    },
    {
        "author": "姚合",
        "paragraphs": [
            "策杖度溪橋，雲深步數勞。",
            "青猿吟嶺際，白鶴坐松梢。",
            "天外浮煙遠，山根野水交。",
            "自緣名利繫，好此結蓬茆。"
        ],
        "tags": [
            "终南山"
        ],
        "title": "遊終南山",
        "id": "03e86e74-c1a1-4092-a46d-83e0b4e7ad57"
    },
    {
        "author": "姚合",
        "paragraphs": [
            "踏得度溪灣，晨遊暮不還。",
            "月明松影路，春滿杏花山。",
            "戲狖跳林末，高僧住石間。",
            "未肯離腰組，來此復何顏。"
        ],
        "title": "遊杏溪蘭若",
        "id": "d6870a3e-2d02-4314-b5df-38b2b3c59709"
    },
    {
        "author": "姚合",
        "paragraphs": [
            "行行方避夢，又到謝亭來。",
            "舉世皆如此，伊余何處迴？",
            "竹鮮多透石，泉潔亦無苔。",
            "坐與僧同語，誰能顧酒杯。"
        ],
        "title": "遊謝公亭",
        "id": "71f6cf11-25ea-4de6-8d21-f9f22e4773cd"
    },
    {
        "author": "姚合",
        "paragraphs": [
            "終日遊山困，今朝始傍河。",
            "尋芳愁路盡，逢景畏人多。",
            "鳥語催沽酒，魚來似聽歌。",
            "醉時眠石上，肢體自婆娑。"
        ],
        "title": "遊陽河岸",
        "id": "c9cef5f1-e469-44e0-9ffd-180de31dccac"
    },
    {
        "author": "姚合",
        "paragraphs": [
            "閑上津橋立，天涯一望間。",
            "秋風波上岸，旭日氣連山。",
            "偶聖今方變，朝宗豈復還。",
            "崑崙在蕃界，作將亦何顏。"
        ],
        "title": "遊河橋曉望",
        "id": "4864005f-1460-4240-b4f9-3297fe15cd62"
    },
    {
        "author": "姚合",
        "paragraphs": [
            "秋蟾流異彩，齋潔上壇行。",
            "天近星辰大，山深世界清。",
            "仙飆石上起，海日夜中明。",
            "何計長來此，閑眠過一生。"
        ],
        "tags": [
            "秋天",
            "愿望"
        ],
        "title": "秋夜月中登天壇",
        "id": "6864d8f3-dbd4-4a91-acd5-a3c38023eb56"
    },
    {
        "author": "姚合",
        "paragraphs": [
            "性同相見易，紫府共閑行。",
            "陰徑紅桃落，秋壇白石生。",
            "蘚文連竹色，鶴語應松聲。",
            "風定藥香細，樹聲泉氣清。",
            "垂簷靈草影，遶壁古山名。",
            "圍外坊無禁，歸時踏月明。"
        ],
        "title": "遊昊天玄都觀",
        "id": "f9894e81-839e-43aa-bbf6-125454762ef4"
    },
    {
        "author": "姚合",
        "paragraphs": [
            "暑月放朝頻，青槐路絕塵。",
            "雨晴江色出，風動草香新。",
            "獨立分幽島，同行得靜人。",
            "此歡宜稍滯，此去與誰親。"
        ],
        "title": "同裴起居厲侍御放朝遊曲江",
        "id": "dd439caa-f185-42a2-983d-68e3ece591e0"
    },
    {
        "author": "姚合",
        "paragraphs": [
            "曉看樓殿更鮮明，遙隔朱欄見鹿行。",
            "武帝自知身不死，教修玉殿號長生。"
        ],
        "title": "曉望華清宮",
        "id": "f66daac3-3440-40ec-9c4d-6c97a930b2b3"
    },
    {
        "author": "姚合",
        "paragraphs": [
            "避暑高樓上，平蕪望不窮。",
            "鳥穿山色去，人歇樹陰中。",
            "數帶長河水，千條弱柳風。",
            "暗思多少事，懶話與芝翁。"
        ],
        "title": "夏日登樓晚望",
        "id": "324b5467-2383-424b-be55-8622db12d7fb"
    },
    {
        "author": "姚合",
        "paragraphs": [
            "高樓初霽後，遠望思無窮。",
            "雨洗青山淨，春蒸大野融。",
            "碧池舒煖景，若柳嚲和風。",
            "爲有登臨興，獨吟落照中。"
        ],
        "title": "霽後登樓",
        "id": "fbc4422d-cb60-45f6-b042-672758a8aefe"
    },
    {
        "author": "姚合",
        "paragraphs": [
            "官散有閑情，登樓步稍輕。",
            "窗雲帶雨氣，林鳥雜人聲。",
            "曉日襟前度，微風酒上生。",
            "城中會難得，掃壁各書名。"
        ],
        "title": "早夏郡樓宴集",
        "id": "7a109da1-0228-4c29-a920-e2afbbbc0f29"
    },
    {
        "author": "姚合",
        "paragraphs": [
            "故人九寺長，邀我此同歡。",
            "永夜開筵靜，中年飲酒難。",
            "微風侵燭影，疊漏過林端。",
            "臘後分朝日，天明幾刻殘。"
        ],
        "title": "夜宴太僕田卿宅",
        "id": "05436715-6fda-4d1c-be51-fa7247c0d20f"
    },
    {
        "author": "姚合",
        "paragraphs": [
            "詩家會詩客，池閣曉初晴。",
            "鳥盡山中語，琴多譜外聲。",
            "映花相勸酒，入洞各題名。",
            "疎野常如此，誰人信在城。"
        ],
        "title": "春日同會衛尉崔少卿宅",
        "id": "52e96ad1-5901-442f-a0c5-ea8e1865aa6a"
    },
    {
        "author": "姚合",
        "paragraphs": [
            "軍城夜禁樂，飲酒每題詩。",
            "坐穩吟難盡，寒多醉較遲。",
            "遠鐘驚漏壓，微月被燈欺。",
            "此會誠堪惜，天明是別離。"
        ],
        "title": "軍城夜會",
        "id": "d9108657-ac67-40a0-ac37-e7c2931f45b3"
    },
    {
        "author": "姚合",
        "paragraphs": [
            "花落鶯飛深院靜，滿堂賓客盡詩人。",
            "城中杯酒家家有，唯是君家酒送春。"
        ],
        "title": "晦日宴劉值錄事宅",
        "id": "900eb9b7-3280-45ba-83e1-f77334d201e7"
    },
    {
        "author": "姚合",
        "paragraphs": [
            "竹裏開華館，珍羞次第嘗。",
            "春風酒影動，晴日樂聲長。",
            "久坐難辭醉，衰年亦暫狂。",
            "慇懃還繼燭，永夕夢相妨。"
        ],
        "title": "宴光祿田卿宅",
        "id": "3a3e82c7-28c9-4613-8c9d-08f7992b0d2e"
    },
    {
        "author": "姚合",
        "paragraphs": [
            "牆北走紅塵，牆東接白雲。",
            "山光衣上見，藥氣酒中聞。",
            "此會誠堪惜，窮秋日又曛。",
            "人間唯有醉，醉後復何云。"
        ],
        "title": "會將作崔監東園",
        "id": "8c047708-21b3-4271-a42e-405e9da06b24"
    },
    {
        "author": "姚合",
        "paragraphs": [
            "九寺名卿才思雄，邀歡筆下與杯中。",
            "六街鼓絕塵埃息，四座筵開語笑同。",
            "燄燄蘭缸明狹室，丁丁玉漏發深宮。",
            "即聽雞唱天門曉，吏事相牽西復東。"
        ],
        "title": "同諸公會太府韓卿宅",
        "id": "76f37325-0317-44d3-b12a-6be3637cd91e"
    },
    {
        "author": "姚合",
        "paragraphs": [
            "聞君有美酒，與我正相宜。",
            "溢甕清如水，黏杯半似脂。",
            "豈唯消舊病，且要引新詩。",
            "況此便便腹，無非是滿巵。"
        ],
        "title": "乞酒",
        "id": "ff1c1524-b482-4f66-9dae-6508eb163802"
    },
    {
        "author": "姚合",
        "paragraphs": [
            "老人罷巵酒，不醉已經年。",
            "自飲君家酒，一杯三日眠。",
            "味輕花上露，色似洞中泉。",
            "莫厭時時寄，須知法未傳。"
        ],
        "title": "寄衛拾遺乞酒",
        "id": "f7312605-51e2-41dc-a3d7-56dcb1ee08f5"
    },
    {
        "author": "姚合",
        "paragraphs": [
            "嫩綠微黃碧澗春，採時聞道斷葷辛。",
            "不將錢買將詩乞，借問山翁有幾人。"
        ],
        "title": "乞新茶",
        "id": "8d7e8e90-79e8-49c1-81f5-e16ed2b07c89"
    },
    {
        "author": "姚合",
        "paragraphs": [
            "直廬仙掖近，春氣曙猶寒。",
            "隱隱銀河在，丁丁玉漏殘。",
            "微風飄更切，萬籟雜應難。",
            "鳳閣明初啓，雞人唱漸闌。",
            "靜宜來禁裏，清是下雲端。",
            "我識朝天路，從容自整冠。"
        ],
        "title": "西掖寓直春曉聞殘漏",
        "id": "0736c7a7-9d9f-4423-baec-d2facd1d3085"
    },
    {
        "author": "姚合",
        "paragraphs": [
            "符印懸腰下，東山不得歸。",
            "獨行南北近，漸老往還稀。",
            "迸笋侵窗長，驚蟬出樹飛。",
            "田田池上葉，長是使君衣。"
        ],
        "title": "杭州郡齋南亭",
        "id": "4abec255-2ea4-40b6-b1ad-ca0459a8ae31"
    },
    {
        "author": "姚合",
        "paragraphs": [
            "西園春欲盡，芳草徑難分。",
            "靜語唯幽鳥，閑眠獨使君。",
            "密林生雨氣，古石帶潮文。",
            "雖去清秋遠，朝朝見白雲。"
        ],
        "title": "郡中西園",
        "id": "3044eb85-941f-4bbd-8076-2c4529c9cdbb"
    },
    {
        "author": "姚合",
        "paragraphs": [
            "錢塘刺史謾題詩，貧褊無恩懦少威。",
            "春盡酒杯花影在，潮迴畫檻水聲微。",
            "閑吟山際邀僧上，暮入林中看鶴歸。",
            "無術理人人自理，朝朝漸覺簿書稀。"
        ],
        "title": "杭州官舍偶書",
        "id": "f0ffd426-460f-496a-8f30-a444f0bd1316"
    },
    {
        "author": "姚合",
        "paragraphs": [
            "默默滄江老，官分右掖榮。",
            "立朝班近殿，奏直上知名。",
            "曉霧和香氣，晴樓下樂聲。",
            "蜀牋金屑膩，月兔筆毫精。",
            "禁樹霏煙覆，宮牆瑞草生。",
            "露盤秋更出，玉漏晝還清。",
            "碧蘚無塵染，寒蟬似鳥鳴。",
            "竹深雲自宿，天近日先明。",
            "孱懦難封詔，疎愚但擲觥。",
            "素飡終日足，寧免衆人輕。"
        ],
        "title": "省直書事",
        "id": "87525822-00b0-44ca-bad8-7ca4e80d41cf"
    },
    {
        "author": "姚合",
        "paragraphs": [
            "臨江府署清，閑臥復閑行。",
            "苔蘚疎塵色，梧桐出雨聲。",
            "漸除身外事，暗作道家名。",
            "更喜仙山近，庭前藥自生。"
        ],
        "title": "杭州官舍即事",
        "id": "a20cb39e-4633-4181-a3c3-8fc2e600f2fd"
    },
    {
        "author": "姚合",
        "paragraphs": [
            "十日公府靜，巾櫛起清晨。",
            "寒蟬近衰柳，古木似高人。",
            "學佛寧憂老，爲儒自喜貧。",
            "海山歸未得，芝朮夢中春。"
        ],
        "title": "假日書事呈院中司徒",
        "id": "558294b9-2644-4a26-ab51-976522de5f42"
    },
    {
        "author": "姚合",
        "paragraphs": [
            "宮殿半山上，人家向下居。",
            "古廳眠易魘，老吏語多虛。",
            "雨水澆荒竹，溪沙擁廢渠。",
            "聖朝收外府，皆是九天除。"
        ],
        "title": "書縣丞舊廳",
        "id": "c57f2aec-a007-4e0e-9895-2d9d58804753"
    },
    {
        "author": "姚合",
        "paragraphs": [
            "鼓絕門方掩，蕭條作吏心。",
            "露垂庭際草，螢照竹間禽。",
            "棊罷嫌無月，眠遲聽盡碪。",
            "還知未離此，時復更相尋。"
        ],
        "title": "縣中秋宿",
        "id": "c0e82d43-7854-4303-9e1a-44389d02c0d5"
    },
    {
        "author": "姚合",
        "paragraphs": [
            "竹屋臨江岸，清宵興自長。",
            "夜深傾北斗，葉落映橫塘。",
            "渚鬧漁歌響，風和角糉香。",
            "却愁南去棹，早晚到瀟湘。"
        ],
        "title": "夏夜宿江驛",
        "id": "093a2c08-f627-462c-90ef-6e7faa4b5f76"
    },
    {
        "author": "姚合",
        "paragraphs": [
            "左右分京闕，黃河與宅連。",
            "何功來此地，竊位已經年。",
            "天下才彌小，關中鎮最先。",
            "隴山望可見，惆悵是窮邊。"
        ],
        "tags": [
            "黄河"
        ],
        "title": "陝城即事",
        "id": "2c0eb9fe-83a4-4d5b-936b-68258ced3f99"
    },
    {
        "author": "姚合",
        "paragraphs": [
            "除官東守洛陽宮，恩比藩方任更雄。",
            "拜表出時傳七刻，排班衙日有三公。",
            "旌旗嚴重臨關外，庭宇清深接禁中。",
            "三十六峰詩酒思，朝朝閑望與誰同。"
        ],
        "title": "和東都令狐留守相公",
        "id": "0744f0eb-b689-4170-82be-d9823d035904"
    },
    {
        "author": "姚合",
        "paragraphs": [
            "兼秩恩歸第一流，時尋仙路向瀛洲。",
            "鐘聲迢遞銀河曉，林色蔥籠玉露秋。",
            "紫殿講筵鄰御座，青宮賓榻入龍樓。",
            "從來共結歸山侶，今日多應獨自休。"
        ],
        "title": "和高諫議蒙兼賓客時入翰苑",
        "id": "326751f4-c7e7-4fdd-b45a-daca764b0aeb"
    },
    {
        "author": "姚合",
        "paragraphs": [
            "南山雪色徹皇州，鐘鼓聲交曉氣浮。",
            "鴛鷺簪裾上龍尾，蓬萊宮殿壓鼇頭。",
            "夕郎夜直吟仙掖，天樂和聲下禁樓。",
            "贈荅詩成才思敵，病夫欲和幾朝愁。"
        ],
        "title": "和盧給事酬裴員外",
        "id": "4e987d77-9362-44a2-9790-250e2734bb0b"
    },
    {
        "author": "姚合",
        "paragraphs": [
            "魚鑰千門啓，雞人唱曉傳。",
            "冕旒臨玉殿，丞相入爐烟。",
            "列位同居左，分行忝在前。",
            "仰聞天語近，俯拜珮聲連。",
            "綵杖祥光動，彤庭霽色鮮。",
            "威儀誰可紀，柱史有新篇。"
        ],
        "title": "和裴結端公早朝",
        "id": "32ef67c2-13f9-418f-98dd-bae41096db16"
    },
    {
        "author": "姚合",
        "paragraphs": [
            "聖朝同舜日，作相有夔龍。",
            "理化知無外，烝黎盡可封。",
            "燮和皆達識，出入並登庸。",
            "武騎增餘勇，儒冠貴所從。",
            "贈詩全六義，出鎮越千峰。",
            "連日陳天樂，芳筵疊酒鍾。",
            "烏臺情已洽，鳳閣分彌濃。",
            "棧轉旌搖水，崖高馬蹋松。",
            "恩深施遠俗，化美見前蹤。",
            "江曉流巴字，山晴聳劍峰。",
            "雙油擁上宰，四海羨臨邛。",
            "先路聲華遠，離京詔旨重。",
            "歲除今向盡，春色即相逢。",
            "嫩葉抽頳蘂，新苔長翠茸。",
            "冰銷魚潎潎，林煖鳥噰噰。",
            "泉落聞難盡，花開看不供。",
            "青城方眷戀，黃閣竟從容。",
            "計日歸台席，還聽長樂鐘。"
        ],
        "title": "和門下李相餞西蜀相公",
        "id": "61f0661d-2ed9-41eb-9041-0bf1d92ae23e"
    },
    {
        "author": "姚合",
        "paragraphs": [
            "西亭秋望好，寧要更垂簾。",
            "夫子牆還峻，酇侯宅過謙。",
            "微風紅葉下，新雨綠苔黏。",
            "窗外松初長，欄中藥旋添。",
            "海圖裝玉軸，書目記牙籤。",
            "竹色晴連地，山光遠入簷。",
            "酒濃杯稍重，詩冷語多尖。",
            "屬和才雖淺，題高免客嫌。"
        ],
        "title": "和座主相公西亭秋日即事",
        "id": "89ac2f89-d9b3-4734-aaf2-99683128363e"
    },
    {
        "author": "姚合",
        "paragraphs": [
            "官清書府足閑時，曉起攀花折柳枝。",
            "九陌城中尋不盡，千峰寺裏看相宜。",
            "高人酒味多和藥，自古風光只屬詩。",
            "見說往來多靜者，未知前日更逢誰。"
        ],
        "title": "和祕書崔少監春日遊青龍寺僧院",
        "id": "88a3d71a-fcb7-449c-9f81-541a41989095"
    },
    {
        "author": "姚合",
        "paragraphs": [
            "笑辭聘禮深坊住，門館長閑似退居。",
            "太學官資清品秩，高人公事說經書。",
            "年華未是登朝晚，春色何因向酒疎。",
            "且看牡丹吟麗句，不知此外復何如。"
        ],
        "title": "和李紳助教不赴看花",
        "id": "f9d18743-ad51-44ef-a136-c8b7e8c52d0c"
    },
    {
        "author": "姚合",
        "paragraphs": [
            "獻壽人皆慶，南山復北堂。",
            "從今千萬日，此日又初長。"
        ],
        "title": "和李十二舍人冬至日",
        "id": "a92d70c5-5fcc-4edf-ab37-7b240c1aa5da"
    },
    {
        "author": "姚合",
        "paragraphs": [
            "結搆立嘉名，軒窗四面明。",
            "丘牆高莫比，蕭宅僻還清。",
            "池際龜潛戲，庭前藥旋生。",
            "樹深簷稍邃，石峭徑難平。",
            "道曠襟情遠，神閑視聽精。",
            "古今功獨出，大小隱俱成。",
            "曙雨新苔色，秋風長桂聲。",
            "攜詩就竹寫，取酒對花傾。",
            "古寺招僧飯，方塘看鶴行。",
            "人間無此貴，半仗暮歸城。"
        ],
        "title": "和裴令公新成綠野堂即事",
        "id": "5ceac367-56cf-499f-96ca-c69b21db27f7"
    },
    {
        "author": "姚合",
        "paragraphs": [
            "茅屋臨江起，登庸復應期。",
            "遙知歸去日，自致太平時。",
            "幽藥禪僧護，高窗宿鳥窺。",
            "行人盡歌詠，唯子獨能詩。"
        ],
        "tags": [
            "庐山"
        ],
        "title": "和厲玄侍御題戶部李相公廬山西林草堂",
        "id": "1d007cd1-4d10-4844-85f2-e1aa0f01b339"
    },
    {
        "author": "姚合",
        "paragraphs": [
            "天福坤維厚，忠賢擁節旄。",
            "江同渭濱遠，山似傅巖高。",
            "元氣符才格，文星照筆毫。",
            "五言全麗則，六義出風騷。",
            "聖日麻雙下，洪爐柄共操。",
            "寵榮連雨露，先後比蕭曹。",
            "唱絕時難和，吟多客詎勞。",
            "四方雖紙貴，誰怕費錢刀。"
        ],
        "title": "和鄭相演楊尚書蜀中唱和詩",
        "id": "34b562fa-cc24-4377-a0e5-cc061612c574"
    },
    {
        "author": "姚合",
        "paragraphs": [
            "寒日南宮晚，閑吟半醉歸。",
            "位高行路靜，詩好和人稀。",
            "古樹苔文匝，遙峰雪色微。",
            "寧知逢彩筆，寂寞有光輝。"
        ],
        "title": "和戶部侍郎省中晚歸",
        "id": "d4a9a6d2-c898-4d37-9ee1-2a51b0ea684e"
    },
    {
        "author": "姚合",
        "paragraphs": [
            "聖代無爲化，郎中似散仙。",
            "晚眠隨客醉，夜坐學僧禪。",
            "酒用林花釀，茶將野水煎。",
            "人生知此味，獨恨少因緣。"
        ],
        "title": "和元八郎中秋居",
        "id": "2c5e32d0-ad46-4431-bd84-27dc624f0e2c"
    },
    {
        "author": "姚合",
        "paragraphs": [
            "罷草王言星歲久，嵩高山色日相親。",
            "蕭條雨夜吟連曉，撩亂花時看盡春。",
            "此世逍遙應獨得，古來閑散有誰鄰。",
            "林中長老呼居士，天下書生仰達人。",
            "酒挈數瓶杯亦闊，詩成千首語皆新。",
            "綸闈竝命誠宜賀，不念衰年寄上頻。"
        ],
        "title": "和李十二舍人裴四二舍人兩閣老酬白少傅見寄",
        "id": "418e4101-3c6d-4f69-aa4c-c978fa15d996"
    },
    {
        "author": "姚合",
        "paragraphs": [
            "九陌喧喧騎吏催，百官拜表禁城開。",
            "林疎曉日明紅葉，塵靜寒霜覆綠苔。",
            "玉佩聲微班始定，金函光動按初來。",
            "此時共想朝天客，謝食方從閣裏迴。"
        ],
        "title": "和劉禹錫主客冬初拜表懷上都故人",
        "id": "4abb7bdd-0f7b-4d26-a7bf-7d9cb45ffdfb"
    },
    {
        "author": "姚合",
        "paragraphs": [
            "往還知分熟，酬贈思同新。",
            "嗜飲殷偏逸，閑吟卿亦貧。",
            "古苔寒更翠，修竹靜無鄰。",
            "促席燈浮酒，聽鴻霜滿身。",
            "淺才唯是我，高論更何人。",
            "攜手宜相訪，窮行少路塵。"
        ],
        "title": "和太僕田卿酬殷堯藩侍御見寄",
        "id": "7c006a51-529f-4cd9-a098-c8b8aedb3d9b"
    },
    {
        "author": "姚合",
        "paragraphs": [
            "淅淅復修修，涼風似水流。",
            "此生難免老，舉世大同愁。",
            "螢影明苔蘚，鴻聲傍斗牛。",
            "猶分省署直，何日是歸休。"
        ],
        "title": "和膳部李郎中秋夕",
        "id": "4dc301ef-b587-41ae-b23a-1181c28c5646"
    },
    {
        "author": "姚合",
        "paragraphs": [
            "辭得官來疾漸平，世間難有此高情。",
            "新秋月滿南溪裏，引客乘船處處行。"
        ],
        "title": "和前吏部韓侍郎夜泛南溪",
        "id": "c0b32dce-1028-4349-a142-147ca8351df3"
    },
    {
        "author": "姚合",
        "paragraphs": [
            "蓮華峰下郡齋前，遶砌穿池貯瀑泉。",
            "君到亦應閑不得，主人草聖復詩仙。"
        ],
        "title": "和王郎中題華州李中丞廳",
        "id": "ae183f55-61cf-43bc-ac10-c3f881b9cb74"
    },
    {
        "author": "姚合",
        "paragraphs": [
            "九衢難會宿，況復是寒天。",
            "朝客清貧老，林僧默悟禪。",
            "眠遲消漏水，吟苦墮寒涎。",
            "異日來尋我，滄江有釣船。"
        ],
        "title": "和厲玄侍御無可上人會宿見寄",
        "id": "231798fb-62a3-41c1-85f2-a15597a8a785"
    },
    {
        "author": "姚合",
        "paragraphs": [
            "霜臺同處軒窗接，粉署先登語笑疎。",
            "皓月滿簾聽玉漏，紫泥盈手發天書。",
            "吟詩清美招閑客，對酒逍遙臥直廬。",
            "榮貴人間難有比，相公離此十年餘。"
        ],
        "title": "和令狐六員外直夜即事寄上相公",
        "id": "e96cbb93-8aeb-474b-9be7-d17c776f2865"
    },
    {
        "author": "姚合",
        "paragraphs": [
            "河傾月向西，九陌鼓聲齊。",
            "塵靜霜華遠，烟生曙色低。",
            "禁門人已度，宮樹鳥猶棲。",
            "疎懶勞相問，登山有舊梯。"
        ],
        "title": "答孟侍御早朝見寄",
        "id": "2c89afca-2796-43d6-a958-8cc9447b3d9d"
    },
    {
        "author": "姚合",
        "paragraphs": [
            "新居多野思，不似在京城。",
            "牆上雲相壓，庭前竹亂生。",
            "尋師望藥力，依譜上琴聲。",
            "好是中秋夜，無塵有月明。"
        ],
        "title": "和友人新居園上",
        "id": "09725a96-4f9a-47b2-b3c1-669c6924b53b"
    },
    {
        "author": "姚合",
        "paragraphs": [
            "四郊初雨歇，高樹滴猶殘。",
            "池滿紅蓮濕，雲收綠野寬。",
            "花開半山曉，竹動數村寒。",
            "鬬雀翻衣袂，驚魚觸釣竿。",
            "罇前多野客，膝下盡郎官。",
            "斸石通泉脈，移松出藥欄。",
            "關東分務重，天下似公難。",
            "半醉思韋白，題詩染彩翰。"
        ],
        "title": "和裴令公遊南莊憶白二十韋七二賓客",
        "id": "efc30050-b23e-4df3-805f-b7e9cba33e60"
    },
    {
        "author": "姚合",
        "paragraphs": [
            "閑臥襟情遠，西風菊漸芳。",
            "虛窗通曉景，珍簟卷秋光。",
            "果墜青莎徑，塵離綠蘚牆。",
            "藥匳開靜室，書閣出叢篁。",
            "對酒吟難盡，思山夢稍長。",
            "王言生彩筆，朝服惹爐香。",
            "松影幽連砌，蟲聲冷到牀。",
            "詩成誰敢和，清思若懷霜。"
        ],
        "title": "和李舍人秋日臥疾言懷",
        "id": "d96af1a6-dad2-49d2-a5fb-5d7beb759583"
    },
    {
        "author": "姚合",
        "paragraphs": [
            "今朝街鼓何人聽，朝客開門對雪眠。",
            "豈比直廬丹禁裏，九重天近色彌鮮。"
        ],
        "title": "和李十二舍人直日放朝對雪",
        "id": "d8561a29-2d40-4a9b-ac47-f20ed7891f33"
    },
    {
        "author": "姚合",
        "paragraphs": [
            "一年離九陌，壁上挂朝袍。",
            "物外詩情遠，人間酒味高。",
            "思歸知病長，失寢覺神勞。",
            "衰老無多思，因君把筆毫。"
        ],
        "title": "荅李頻秀才",
        "id": "917c1d6f-4f9d-4045-98bb-147f8a0895cb"
    },
    {
        "author": "姚合",
        "paragraphs": [
            "一會一分離，貧遊少定期。",
            "酒多爲客穩，米貴入城遲。",
            "晴日偷將睡，秋山乞與詩。",
            "縱然眉得展，不似見君時。"
        ],
        "title": "荅胡遇",
        "id": "56ba164c-4967-4aa4-86ad-d2c2ff1a6274"
    },
    {
        "author": "姚合",
        "paragraphs": [
            "不來知盡怪，失意懶春遊。",
            "聞鳥寧驚夢，看花怕引愁。",
            "賭棋招敵手，沽酒自扶頭。",
            "何似華筵上，推辭候到籌。"
        ],
        "title": "荅友人招遊",
        "id": "026a5e3f-fdbf-45ea-9ce1-2f1606357151"
    },
    {
        "author": "姚合",
        "paragraphs": [
            "冬日易慘惡，暴風拔山根。",
            "塵沙落黃河，濁波如地翻。",
            "飛鳥皆束翼，居人不開門。",
            "獨我赴省期，冒此馳轂轅。",
            "陝城城西邊，逢子亦且奔。",
            "所趨事一心，相見如弟昆。",
            "我慘得子舒，我寒得子溫。",
            "同行十日程，僮僕性亦敦。",
            "到京人事多，日無閑精魂。",
            "念子珍重我，吐辭發蒙昏。",
            "反復千萬意，一百六十言。",
            "格高思清冷，山低濟渾渾。",
            "嘗聞朋友惠，贈言始爲恩。",
            "金玉日消費，好句長存存。",
            "倒篚別收貯，不與俗士論。",
            "每當清夜吟，使我如哀猿。"
        ],
        "tags": [
            "黄河"
        ],
        "title": "答竇知言",
        "id": "19e5e579-39b9-40eb-8e5b-5c847a45a6ae"
    },
    {
        "author": "姚合",
        "paragraphs": [
            "閑居多僻靜，猶恐道相違。",
            "只是夜深坐，那堪春未歸。",
            "嫩苔黏野色，香絮撲人衣。",
            "縱有野僧到，終朝不話非。"
        ],
        "title": "酬田就",
        "id": "696e8bff-d484-43e7-8ee5-def174bbe9f2"
    },
    {
        "author": "姚合",
        "paragraphs": [
            "本求仙郡是閑居，豈向郎官更有書。",
            "溪石誰思玉匠愛，煙鴻願與弋人疎。",
            "自來江上眠方穩，舊在城中病悉除。",
            "唯見君詩難便捨，寒宵吟到曉更初。"
        ],
        "title": "酬禮部李員外見寄",
        "id": "7b6f8da6-1f28-477b-9bb6-ad59ccbd8711"
    },
    {
        "author": "姚合",
        "paragraphs": [
            "昨是兒童今是翁，人間日月急如風。",
            "常聞欲向滄江去，除我無人與子同。"
        ],
        "title": "酬令狐郎中見寄",
        "id": "998db0df-3f42-4f85-9507-818fba6d16ef"
    },
    {
        "author": "姚合",
        "paragraphs": [
            "看月空門裏，詩家境有餘。",
            "露寒僧梵出，林靜鳥巢疎。",
            "遠色當秋半，清光勝夜初。",
            "獨無臺上思，寂寞守吾廬。"
        ],
        "title": "酬李廓精舍南臺望月見寄",
        "id": "bbe3d5f9-3736-4bc5-8091-236b36dac54d"
    },
    {
        "author": "姚合",
        "paragraphs": [
            "下伏秋期近，還知扇漸疎。",
            "驚飆墜鄰果，暴雨落江魚。",
            "貴寺雖同秩，閑曹只管書。",
            "朝朝廊下食，相庇在肴葅。"
        ],
        "title": "酬光祿田卿末伏見寄",
        "id": "e87448b5-e64d-4309-89e8-98d85fdee5ab"
    },
    {
        "author": "姚合",
        "paragraphs": [
            "栖栖滄海一耕人，詔遣江邊作使君。",
            "山頂雨餘青到地，濤頭風起白連雲。",
            "詩成客見書牆和，藥熟僧來就鼎分。",
            "珍重來章相借分，芳名未識已曾聞。"
        ],
        "title": "酬薛奉禮見贈之作",
        "id": "de7c69e8-5d62-477e-9946-4112d6f80a7b"
    },
    {
        "author": "姚合",
        "paragraphs": [
            "粟如流水帛如山，依念倉邊語笑間。",
            "篇什縱橫文案少，親朋撩亂吏人閑。",
            "杯觴引滿從衣濕，牆壁書多任手頑。",
            "遙賀來年二三月，綵衣先輩過春關。"
        ],
        "title": "酬盧汀諫議",
        "id": "9ef4014c-4dba-49e3-a018-67968a51b4e2"
    },
    {
        "author": "姚合",
        "paragraphs": [
            "貢籍常同府，周行今一時。",
            "諫曹誠已忝，京邑豈相宜。",
            "黑髮年來盡，滄江歸去遲。",
            "何時得攜手，林下靜吟詩。"
        ],
        "title": "酬萬年張郎中見寄",
        "id": "3f4ee176-a588-4ae4-b43f-5cc24b784895"
    },
    {
        "author": "姚合",
        "paragraphs": [
            "以病辭朝謁，迂疎種藥翁。",
            "心彌念魚鳥，詔遣理兵戎。",
            "遶戶旌旗影，吹人鼓角風。",
            "雪晴嵩岳頂，樹老陝城宮。",
            "莅職才微薄，歸山路未通。",
            "名卿詩句峭，誚我在關東。"
        ],
        "title": "酬光祿田卿六韻見寄",
        "id": "0d9dfa37-752e-4739-bd2a-506918e78db0"
    },
    {
        "author": "姚合",
        "paragraphs": [
            "未得滄江外，衰殘讀藥書。",
            "聖朝優上秩，仁里許閑居。",
            "樹對枝相接，泉同井不疎。",
            "酬章深自鄙，欲寄復躊躕。"
        ],
        "title": "酬楊汝士尚書喜人移居",
        "id": "8d83a81c-ae09-495d-9b25-f1ecc40c2213"
    },
    {
        "author": "姚合",
        "paragraphs": [
            "幽齋琴思靜，晚下紫宸朝。",
            "舊隱同溪遠，周行隔品遙。",
            "深槐蟬唧唧，疎竹雨蕭蕭。",
            "不是相尋懶，煩君舉酒瓢。"
        ],
        "title": "酬田卿書齋即事見寄",
        "id": "79aedcac-0b7f-4da7-8056-962e58efd5b3"
    },
    {
        "author": "姚合",
        "paragraphs": [
            "日日在心中，青山青桂叢。",
            "高人多愛靜，歸路亦應同。",
            "罷吏方無病，因僧得解空。",
            "新詩勞見問，吟對竹林風。"
        ],
        "title": "酬張籍司業見寄",
        "id": "4026e3f4-b4c8-4abe-b325-79311be570c8"
    },
    {
        "author": "姚合",
        "paragraphs": [
            "筐封紫[葡]萄，筒卷白茸毛。",
            "臥煖身應健，含消齒免勞。",
            "衾衣疎不稱，梨栗鄙難高。",
            "曉起題詩報，寒澌滿筆毫。"
        ],
        "title": "謝汾州田大夫寄茸氈[葡]萄",
        "id": "0a79ffe1-3770-4b6f-854b-c188aabc75d7"
    },
    {
        "author": "姚合",
        "paragraphs": [
            "皇恩特許拜杭壇，欲謝旌旄去就難。",
            "偷擬白頭瞻畫戟，四神俱散髮毛寒。"
        ],
        "title": "牧杭州謝李太尉德裕",
        "id": "624e9c72-afa0-4426-9376-f3f56c6b71eb"
    },
    {
        "author": "姚合",
        "paragraphs": [
            "得陪桃李植芳叢，別感生成太昊功。",
            "今日無言春雨後，似含冷涕謝東風。"
        ],
        "title": "杏園宴上謝座主",
        "id": "2fb114ff-62af-4abb-b68f-e72dc2aea501"
    },
    {
        "author": "姚合",
        "paragraphs": [
            "上方清淨無因住，唯願他生得住持。",
            "只恐無生復無我，不知何處更逢師。"
        ],
        "title": "謝韜光上人",
        "id": "c5397c43-89d1-4405-903e-0b3a1bd8d0ef"
    },
    {
        "author": "姚合",
        "paragraphs": [
            "道同無宿約，三伏自從容。",
            "窗豁山侵座，扇搖風下松。",
            "客吟多遶竹，僧飯只憑鐘。",
            "向晚分歸路，莓苔行跡重。"
        ],
        "title": "謝秦校書與無可上人見訪",
        "id": "8deda5f3-5d00-4914-9550-c749649dcfbc"
    },
    {
        "author": "姚合",
        "paragraphs": [
            "窮居稀出入，門戶滿塵埃。",
            "病少閑人問，貧唯密友來。",
            "茅齋從埽破，藥酒遣生開。",
            "多事經時別，還愁不宿迴。",
            "就林燒嫩筍，遶樹揀香梅。",
            "相對題新什，遲成舉罰杯。"
        ],
        "title": "喜胡遇至",
        "id": "773e1702-b06e-457e-9615-8b1dfbc736fa"
    },
    {
        "author": "姚合",
        "paragraphs": [
            "布囊懸蹇驢，千里到貧居。",
            "飲酒誰堪伴，留詩自與書。",
            "愛眠知不醉，省語似相疎。",
            "軍吏衣裳窄，還應暗笑余。"
        ],
        "title": "喜賈島至",
        "id": "8a27b541-6346-4561-bcfe-db060ed3f10b"
    },
    {
        "author": "姚合",
        "paragraphs": [
            "欲出心還懶，閑吟遶寢牀。",
            "道書蟲食盡，酒律客偷將。",
            "愁至爲多病，貧來減得狂。",
            "見君何所似，如熱得清涼。"
        ],
        "title": "喜喻鳧至",
        "id": "8d661fae-2f02-4c9b-a1ee-00801d1e783f"
    },
    {
        "author": "姚合",
        "paragraphs": [
            "曉立侍爐煙，夜歸蓬蓽眠。",
            "露華明菊上，螢影滅燈前。",
            "清漏和碪疊，棲禽與葉連。",
            "高人來此宿，爲似在山顛。"
        ],
        "title": "喜雍陶秋夜訪宿",
        "id": "eebece54-954a-4d4e-a973-1a05a3461a0b"
    },
    {
        "author": "姚合",
        "paragraphs": [
            "雨裏難逢客，閑吟不復眠。",
            "蟲聲秋併起，林色夜相連。",
            "愛酒此生裏，趨朝未老前。",
            "終須攜手去，滄海棹魚船。"
        ],
        "title": "喜賈島雨中訪宿",
        "id": "34f90471-9c6d-47fe-adb6-46c2ece6c80c"
    },
    {
        "author": "姚合",
        "paragraphs": [
            "客來初夜裏，藥酒自開封。",
            "老漸多歸思，貧惟長病容。",
            "苦寒燈焰細，近曉鼓聲重。",
            "僧可還相捨，深居閉古松。"
        ],
        "title": "喜馬戴冬夜見過期無可上人不至 一",
        "id": "e2b2a16e-07c6-466a-94cf-c1d902bee1dd"
    },
    {
        "author": "姚合",
        "paragraphs": [
            "內殿臣相命，開罇話舊時。",
            "夜鐘催鳥絕，積雪阻僧期。",
            "林靜寒聲遠，天陰曙色遲。",
            "今宵復何夕，鳴珮坐相隨。"
        ],
        "title": "喜馬戴冬夜見過期無可上人不至 二",
        "id": "f5ebd75e-3811-4770-ac30-cc9e366d1e08"
    },
    {
        "author": "姚合",
        "paragraphs": [
            "訪師師不遇，禮佛佛無言。",
            "依舊將煩惱，黃昏入宅門。"
        ],
        "title": "訪僧法通不遇",
        "id": "54a0c002-ee75-402b-b0fb-47fe69217419"
    },
    {
        "author": "姚合",
        "paragraphs": [
            "忍寒停酒待君來，酒作凌凘火作灰。",
            "半夜出門重立望，月明先自下高臺。"
        ],
        "title": "夜期友生不至",
        "id": "75abb981-e2a9-4a55-a8a1-366910de4ef9"
    },
    {
        "author": "姚合",
        "paragraphs": [
            "入門愁自散，不假見僧翁。",
            "花落煎茶水，松生醒酒風。",
            "拂牀尋古畫，拔刺看新叢。",
            "別有遊人見，多疑住此中。"
        ],
        "title": "尋僧不遇",
        "id": "1da9d370-fa8f-4d3e-a1db-a413a399d3ec"
    },
    {
        "author": "姚合",
        "paragraphs": [
            "蕙帶纏腰復野蔬，一莊水竹數房書。",
            "舉頭忽見南山雪，便說休官相近居。"
        ],
        "title": "過友人山莊",
        "id": "5e249bb8-ceed-4243-a7cc-be57765dd95f"
    },
    {
        "author": "姚合",
        "paragraphs": [
            "遶鬢滄浪有幾莖，珥貂相問夕郎驚。",
            "祗應爲酒微微變，不是因年漸漸生。",
            "東觀詩成號良史，中臺官罷揖高名。",
            "即提彩筆裁天詔，誰得吟詩自在行。"
        ],
        "title": "奉和前司封蘇郎中喜嚴常侍蕭給事見訪驚斑鬢之什",
        "id": "dbe2ea20-78e1-4eba-907d-1ff040414545"
    },
    {
        "author": "姚合",
        "paragraphs": [
            "曉起閑看雨，垂簷自滴堦。",
            "風清想林壑，雲濕似江淮。",
            "石信浮漚重，泥從積蘚埋。",
            "氣消濃酒力，心助獨吟懷。",
            "颯颯通琴韻，蕭蕭靜竹齋。",
            "綵毫無限思，念與夕郎乖。"
        ],
        "title": "奉和門下相公雨中寄裴給事",
        "id": "e769bf45-6186-42c0-ac6c-2fa4da5df65d"
    },
    {
        "author": "姚合",
        "paragraphs": [
            "疎散無世用，爲文乏天格。",
            "把筆日不休，忽忽有所得。",
            "所得良自慰，不求他人識。",
            "子獨訪我來，致詩過相飾。",
            "君子無浮言，此詩應亦直。",
            "但慮憂我深，鑒亦隨之惑。",
            "子在名場中，屢戰還屢北。",
            "我無數子明，端坐空歎息。",
            "昨聞過春關，名係吏部籍。",
            "三十登高科，前塗浩難測。",
            "詩人多峭冷，如水在胸臆。",
            "豈隨尋常人，五藏爲酒食。",
            "期來作酬章，危坐吟到夕。",
            "難爲間其辭，益貴我紙墨。"
        ],
        "title": "答韓湘",
        "id": "f14e5242-b74d-4ef0-901e-1a5439b6be4f"
    },
    {
        "author": "姚合",
        "paragraphs": [
            "四松相對植，蒼翠映中臺。",
            "擢榦凌空去，移根斸石開。",
            "陰陽氣潛煦，造化手親栽。",
            "日月滋佳色，煙霄長異材。",
            "清音勝在澗，寒影徧生苔。",
            "靜遶霜霑履，閑看酒滿杯。",
            "同榮朱戶際，永日白雲隈。",
            "密葉聞風度，高枝見鶴來。",
            "賞心難可盡，麗什妙難裁。",
            "此地無因到，循環幾百回。"
        ],
        "title": "奉和四松",
        "id": "31eb2976-acd3-42f1-a4d1-4cdad3d0e0cf"
    },
    {
        "author": "姚合",
        "paragraphs": [
            "露荷迎曙發，灼灼復田田。",
            "乍見神應駭，頻來眼尚顛。",
            "光凝珠有蒂，焰起火無煙。",
            "粉膩黃絲蘂，心重碧玉錢。",
            "日浮秋轉麗，雨灑晚彌鮮。",
            "醉豔酣千朵，愁紅思一川。",
            "綠莖扶萼正，翠菂滿房圓。",
            "淡暈還殊衆，繁英得自然。",
            "高名猶不厭，上客去爭先。",
            "景逸傾芳酒，懷濃習綵牋。",
            "海霞寧有態，蜀錦不成妍。",
            "客至應消病，僧來欲破禪。",
            "曉多臨水立，夜只傍堤眠。",
            "金似明沙渚，燈疑宿浦船。",
            "風驚叢乍密，魚戲影微偏。",
            "穠彩燒晴霧，殷姿纈碧泉。",
            "畫工投粉筆，宮女棄花鈿。",
            "鳥戀驚難起，蜂偷困不前。",
            "遶行香爛熳，折贈意纏綿。",
            "誰計江南曲，風流合管弦。"
        ],
        "title": "和李補闕曲江看蓮花",
        "id": "0a6eb928-6f44-4b20-962f-7db0e774f480"
    },
    {
        "author": "姚合",
        "paragraphs": [
            "葩疊萼相重，燒欄復照空。",
            "妍姿朝景裏，醉豔晚煙中。",
            "乍怪霞臨砌，還疑燭出籠。",
            "遶行驚地赤，移坐覺衣紅。",
            "殷麗開繁朵，香濃發幾叢。",
            "裁綃樣豈似，染茜色寧同。",
            "嫩畏人看損，鮮愁日炙融。",
            "嬋娟涵宿露，爛熳抵春風。",
            "縱賞襟情合，閑吟景思通。",
            "客來歸盡懶，鶯戀語無窮。",
            "萬物珍那比，千金買不充。",
            "如今難更有，縱有在仙宮。"
        ],
        "title": "和王郎中召看牡丹",
        "id": "150ef6ef-e46c-44bc-8b17-5ec7f827720c"
    },
    {
        "author": "姚合",
        "paragraphs": [
            "芙蓉池裏葉田田，一本雙花出碧泉。",
            "濃淡共妍香各散，東西分豔蔕相連。",
            "自知政術無他異，縱是禎祥亦偶然。",
            "四野人聞皆盡喜，爭來入郭看嘉蓮。"
        ],
        "title": "詠南池嘉蓮",
        "id": "d02aa2b3-298e-4dcf-afb7-69647b6bd959"
    },
    {
        "author": "姚合",
        "paragraphs": [
            "欲種數莖葦，出門來往頻。",
            "近陂收本土，選地問幽人。",
            "靜看唯思長，初移未覺勻。",
            "坐中尋竹客，將去更逡巡。"
        ],
        "title": "種葦",
        "id": "d74773a5-dd27-43f6-9440-72fee4727c1c"
    },
    {
        "author": "姚合",
        "paragraphs": [
            "擬服松花無處學，嵩陽道士忽相教。",
            "今朝試上高枝採，不覺傾翻仙鶴巢。"
        ],
        "title": "採松花",
        "id": "eff92657-8145-4ec4-b831-368e55dc7686"
    },
    {
        "author": "姚合",
        "paragraphs": [
            "黃金色未足，摘取且嘗新。",
            "若待重陽日，何曾異衆人。"
        ],
        "title": "詠新菊",
        "id": "7700e970-969a-46bb-9fec-0e29a0d88806"
    },
    {
        "author": "姚合",
        "paragraphs": [
            "黃金絲挂粉牆頭，動似顛狂靜似愁。",
            "遊客見時心自醉，無因得見謝家樓。"
        ],
        "title": "楊柳枝詞五首 一",
        "id": "24a164f4-a592-4403-81cc-07f6ab4a714f"
    },
    {
        "author": "姚合",
        "paragraphs": [
            "葉葉如眉翠色濃，黃鶯偏戀語從容。",
            "橋邊陌上無人識，雨濕煙和思萬重。"
        ],
        "title": "楊柳枝詞五首 二",
        "id": "8c5903f9-caab-4992-a3e9-32c0a50457fe"
    },
    {
        "author": "姚合",
        "paragraphs": [
            "江上東西離別饒，舊條折盡折新條。",
            "亦知春色人將去，猶勝狂風取次飄。"
        ],
        "title": "楊柳枝詞五首 三",
        "id": "ab4f8fb9-91a4-4302-89a9-aeef2f4fc4c5"
    },
    {
        "author": "姚合",
        "paragraphs": [
            "二月楊花觸處飛，悠悠漠漠自東西。",
            "謝家詠雪徒相比，吹落庭前便作泥。"
        ],
        "title": "楊柳枝詞五首 四",
        "id": "6305916b-6d88-46e0-abfc-f6edb06f4392"
    },
    {
        "author": "姚合",
        "paragraphs": [
            "江亭楊柳折還垂，月照深黃幾樹絲。",
            "見說隋堤枯已盡，年年行客怪春遲。"
        ],
        "title": "楊柳枝詞五首 五",
        "id": "54e0d1e4-1585-48f0-996f-ca4b78660871"
    },
    {
        "author": "姚合",
        "paragraphs": [
            "秋蛩聲尚在，切切起蒼苔。",
            "久是忘情者，今還有事來。",
            "微霜風稍靜，圓月霧初開。",
            "此思誰能遣，應須執酒杯。"
        ],
        "title": "郡中冬夜聞蛩",
        "id": "8a1ff478-e757-4b1d-933f-5a2d41000f42"
    },
    {
        "author": "姚合",
        "paragraphs": [
            "往年六月蟬應到，每到聞時骨欲驚。",
            "今日槐花還似發，却愁聽盡更無聲。"
        ],
        "title": "聞新蟬寄李餘",
        "id": "1766005d-5639-4940-a8d8-75d358dddfb7"
    },
    {
        "author": "姚合",
        "paragraphs": [
            "秋來吟更苦，半咽半隨風。",
            "禪客心應亂，愁人耳願聾。",
            "雨晴煙樹裏，日晚古城中。",
            "遠思應難盡，誰當與我同。"
        ],
        "title": "聞蟬寄賈島",
        "id": "4653406d-ebc0-472c-9e93-7e4d184aedc9"
    },
    {
        "author": "姚合",
        "paragraphs": [
            "羽毛生未齊，嶛峭醜於雞。",
            "夜夜穿籠出，擣衣碪上棲。"
        ],
        "title": "題鶴雛",
        "id": "0c5ba304-50ee-4272-85cb-dc5b66a11be3"
    },
    {
        "author": "姚合",
        "paragraphs": [
            "春來深谷雪方消，鶯別寒林傍翠條。",
            "到處爲憐煙景好，隔簾多愛語聲嬌。",
            "不同蜀魄啼殘月，唯逐天雞囀詰朝。",
            "少婦聽時思舊曲，玉樓從此動雲韶。"
        ],
        "title": "詠鶯",
        "id": "27134196-0612-4123-b002-63e4c997b773"
    },
    {
        "author": "姚合",
        "paragraphs": [
            "臥來扶不起，唯向主人嘶。",
            "惆悵東郊道，秋來雨作泥。"
        ],
        "tags": [
            "马",
            "写马",
            "励志"
        ],
        "title": "老馬",
        "id": "fca1ed02-8646-4f54-95a1-452ab4385c44"
    },
    {
        "author": "姚合",
        "paragraphs": [
            "鑄爲明鏡絕塵埃，翡翠窗前挂玉臺。",
            "繡帶共尋龍口出，菱花爭向匣中開。",
            "孤光常見鸞蹤在，分處還因鵲影迴。",
            "好是照身宜謝女，嫦娥飛向玉宮來。"
        ],
        "title": "詠鏡",
        "id": "9d4e353b-f753-4ba5-a5f2-46d4d6b323aa"
    },
    {
        "author": "姚合",
        "paragraphs": [
            "時人嫌古畫，倚壁不曾收。",
            "露滴膠山斷，風吹絹海秋。",
            "殘雲飛屋裏，片水落牀頭。",
            "尚勝凡花鳥，君能補綴不。"
        ],
        "title": "詠破屏風",
        "id": "18de78ae-3992-47f1-8310-1d9e763d51a3"
    }
]