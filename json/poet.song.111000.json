[
    {
        "author": "王銍",
        "paragraphs": [
            "得即歡欣失即憂，死生輪轉暗相讐。",
            "那知垂釣非真釣，只在絲綸不在鉤。",
            "船子禪師意未平，萬波要喻境中情。",
            "魚寒不食清池釣，何處歸舟有月明。"
        ],
        "title": "古漁父詞十二首  其一○",
        "id": "31410d3b-c209-4150-bee0-acfe2b31749e"
    },
    {
        "author": "王銍",
        "paragraphs": [
            "波清百尺見修鱗，水色天容自古新。",
            "昨夜西江浴明月，冰輪玉兔絕纖塵。"
        ],
        "title": "古漁父詞十二首  其一一",
        "id": "3b29618a-4105-4726-8e7f-0d5306459b45"
    },
    {
        "author": "王銍",
        "paragraphs": [
            "凌空老樹雪垂葉，壓屋梨花雪照人。",
            "深愧地仙教俗客，慇勤留看華山春。"
        ],
        "title": "宿華岳觀",
        "id": "398c649c-7ba5-4916-9097-254a184ba4f3"
    },
    {
        "author": "王銍",
        "paragraphs": [
            "石壇流水共蒼苔，青竹林間一徑開。",
            "可惜梨花飛已盡，前年游客始重來。"
        ],
        "title": "又二年經此再題",
        "id": "3e116a78-b637-4eb6-9999-c1ce78c4dce5"
    },
    {
        "author": "王銍",
        "paragraphs": [
            "我家住在剡溪曲，萬壑千山看不足。",
            "却笑當年訪戴人，雪夜扁舟去何速。"
        ],
        "title": "王子猷返棹處",
        "id": "3c873b5d-a5e9-4c2a-8259-eefd91fafea5"
    },
    {
        "author": "王銍",
        "paragraphs": [
            "賀家湖東剡溪曲，白塔幽林聲斷續。",
            "雪中興盡酒船空，境高地勝何由俗。",
            "誰結禪居在上方，山房屈曲隨山麓。",
            "個中非動亦非靜，自有白雲簷下宿。"
        ],
        "title": "倚吟閣",
        "id": "80a91c30-9cf1-433e-abf7-c5096384c64b"
    },
    {
        "author": "王銍",
        "paragraphs": [
            "嶺上寒梅自看栽，山斜一半似屏開。",
            "春寒點點枝頭雨，爲有東流水過來。"
        ],
        "title": "剡坑探梅",
        "id": "db52a794-abf1-4555-b471-1e4590341ad8"
    },
    {
        "author": "王銍",
        "paragraphs": [
            "鏡裏形容水底天，定將何物喻真禪。",
            "心安便是毗盧界，盡日添香伴兀然。"
        ],
        "title": "普惠寺",
        "id": "814d0d58-ecdb-48b4-acbc-a8023b3d09e5"
    },
    {
        "author": "王銍",
        "paragraphs": [
            "初離江渚荻生芽，飛到龍荒雪滿沙。",
            "寄語不須傳信遠，將軍憂國不憂家。"
        ],
        "title": "歸鴻閣",
        "id": "f1c10e57-b6c9-4276-8796-c278025214ac"
    },
    {
        "author": "王銍",
        "paragraphs": [
            "侍宴瑶池更不歸，茂陵千古掛餘悲。",
            "祇今山下傳遺姓，應守瓊田舊玉芝。"
        ],
        "title": "妙庭觀用東坡韻  其一",
        "id": "624df98c-c8d2-4172-9801-fb8c467d779c"
    },
    {
        "author": "王銍",
        "paragraphs": [
            "山房書篆自磨丹，溪月還來照碧潭。",
            "鼎懼神姦暗持去，道人聊保一枝安。"
        ],
        "title": "妙庭觀用東坡韻  其二",
        "id": "35f88206-9392-4986-968d-fee6cee05dd4"
    },
    {
        "author": "王銍",
        "paragraphs": [
            "兵戈幾載劇波翻，去住優游僧自閒。",
            "已熟機緣到真際，久將生死斷人寰。",
            "沙明寒水月窺澗，露濕曉煙秋在山。",
            "一佛鏡中那是別，孤雲不離亂峰間。"
        ],
        "title": "定光院",
        "id": "10e8d905-493f-49e7-8400-e421fb0fc080"
    },
    {
        "author": "王銍",
        "paragraphs": [
            "全家高隠白雲關，事不縈懷夢亦閑。",
            "欵乃交撐漁市散，隔江城郭是人間。"
        ],
        "title": "王文孺臞菴",
        "id": "696b8fea-e3c4-44be-bdbc-d29a8e67963c"
    },
    {
        "author": "王銍",
        "paragraphs": [
            "青山春又到，白髮策烏藤。",
            "已是他鄉客，還同寄住僧。",
            "瘦松黏凍雪，流水带寒冰。",
            "更覺蒼崖路，雲深不可登。"
        ],
        "title": "雲門寺",
        "id": "c40260e3-7cdf-4a99-b0e6-ff40286ad7f5"
    },
    {
        "author": "王銍",
        "paragraphs": [
            "家依溪口破殘村，身伴渡頭零落雲。",
            "更向空山拾黄葉，姓名那有世人聞。"
        ],
        "title": "山村",
        "id": "ebbedea9-63f7-4cee-844b-2f911704f1e4"
    },
    {
        "author": "王銍",
        "paragraphs": [
            "白玉花開碧玉彎，戴逵溪上謝公山。",
            "若教當日逢斯景，肯道扁舟盡興還。"
        ],
        "title": "僕在會稽泛舟至剡中是時雪遲梅子煙外萬枝夾岸幽香不斷蓋非人間世也友人廉宣仲在四明聞之作子猷訪戴圖見寄作長短句謝之仍書四絕句於圖後  其一",
        "id": "70e02700-e545-4e5f-ad8f-e38392fbb517"
    },
    {
        "author": "王銍",
        "paragraphs": [
            "越溪梅接剡溪濱，得意還成一景春。",
            "此日可憐高興盡，扁舟處處作東隣。"
        ],
        "title": "僕在會稽泛舟至剡中是時雪遲梅子煙外萬枝夾岸幽香不斷蓋非人間世也友人廉宣仲在四明聞之作子猷訪戴圖見寄作長短句謝之仍書四絕句於圖後  其二",
        "id": "d64fa4d5-d272-4b18-b948-faeb2bbbd6be"
    },
    {
        "author": "王銍",
        "paragraphs": [
            "山回水轉碧玲瓏，月在群山四合中。",
            "香滿一船梅勝雪，休誇訪戴畫屏風。"
        ],
        "title": "僕在會稽泛舟至剡中是時雪遲梅子煙外萬枝夾岸幽香不斷蓋非人間世也友人廉宣仲在四明聞之作子猷訪戴圖見寄作長短句謝之仍書四絕句於圖後  其三",
        "id": "15c8ffb2-b27c-4766-b057-9817400711c9"
    },
    {
        "author": "王銍",
        "paragraphs": [
            "梅英與雪一般色，不得北風香不知。",
            "懶咏尤思招隠句，先生今有畫中詩。"
        ],
        "title": "僕在會稽泛舟至剡中是時雪遲梅子煙外萬枝夾岸幽香不斷蓋非人間世也友人廉宣仲在四明聞之作子猷訪戴圖見寄作長短句謝之仍書四絕句於圖後  其四",
        "id": "e4c6e267-d2f8-43fa-863c-a5b704fccdca"
    },
    {
        "author": "王銍",
        "paragraphs": [
            "心是華嚴境，圓機更善根。",
            "一塵猶可見，十勝不爲繁。",
            "放鶴掃松逕，呼猿開竹門。",
            "妙高峯頂住，客到亦忘言。"
        ],
        "title": "題惠安寺增勝堂",
        "id": "cb050009-1b55-4ad3-9558-f142e2b97769"
    },
    {
        "author": "王銍",
        "paragraphs": [
            "剡中何許隔林坰，無復明巒到眼明。",
            "頼有西南天一角，亂雲深處疊秋屏。"
        ],
        "title": "登挾溪亭",
        "id": "076aa232-d2ae-47e9-abc8-03fbc863b368"
    },
    {
        "author": "王銍",
        "paragraphs": [
            "白頭住世我無日，破衲出家師妙年。",
            "衮繡門庭猶自妄，瓶盂蹤跡不離禪。",
            "鷄催曉月人奔渡，雁喚西風葉滿船。",
            "夢境相逢便相別，萬峰秋色正磨天。"
        ],
        "title": "送開公歸徑山",
        "id": "e560c5a5-5bd6-488d-abf0-9d22c84f9ab9"
    },
    {
        "author": "王銍",
        "paragraphs": [
            "雲氣與山爲態度，月華借水作精神。"
        ],
        "title": "句  其一",
        "id": "143470f8-b99d-4a6b-96ca-99e3234e63fa"
    },
    {
        "author": "王銍",
        "paragraphs": [
            "古驛路邊煙雨暮，孤莊籬畔水雲寒。"
        ],
        "title": "句  其二",
        "id": "7e870afe-18b9-422a-ae5c-82dffce7157e"
    },
    {
        "author": "王銍",
        "paragraphs": [
            "杜宇啼時花正開。"
        ],
        "title": "句  其三",
        "id": "2b3af2e2-1f22-428a-afff-2c5f70c58440"
    },
    {
        "author": "王銍",
        "paragraphs": [
            "慘慘風林叫竹雞，冥冥山路曉光微。"
        ],
        "title": "句  其四",
        "id": "58763f8c-a83c-4e4b-b6c8-efd51b10af42"
    },
    {
        "author": "王銍",
        "paragraphs": [
            "盡在疎枝冷蘂中。"
        ],
        "title": "句  其五",
        "id": "97c88033-0dca-49d8-a941-7a083975b22b"
    },
    {
        "author": "王銍",
        "paragraphs": [
            "一枝清峭臨荒岸。"
        ],
        "title": "句  其六",
        "id": "2ae20163-0c54-48bd-bdd6-7bb0dd9545c6"
    },
    {
        "author": "范寅亮",
        "paragraphs": [
            "寺藏螺髻頂，人在藕花心。"
        ],
        "title": "句",
        "id": "16abc40c-5890-45bf-b972-9771316dd156"
    },
    {
        "author": "程暘",
        "paragraphs": [
            "江蹟留空壘，牙梟讖異徵。",
            "報君忠貫日，吞虜氣填膺。",
            "死戰悲楊業，生降唾李陵。",
            "哀榮褒典厚，主上已中興。"
        ],
        "title": "團練統制程公全哀輓  其一",
        "id": "eecbfb7c-3c8d-4b8d-b186-5229070e7436"
    },
    {
        "author": "程暘",
        "paragraphs": [
            "舉宗南渡日，相恃得元戎。",
            "譜系通江左，家聲愧洛中。",
            "一抔埋寶劍，三錫負彤弓。",
            "誰念轅門士，哀歌徹昊穹。"
        ],
        "title": "團練統制程公全哀輓  其二",
        "id": "cbd72918-47de-4fce-aef5-1fb5f06039f1"
    },
    {
        "author": "王儔",
        "paragraphs": [
            "頗怪韓夫子，猶疑謝自然。",
            "至今成福地，自古有神仙。"
        ],
        "title": "謝自然",
        "id": "ea7a412d-9af6-4480-9fc4-c8ebd3d82657"
    },
    {
        "author": "陳覺",
        "paragraphs": [
            "秋來雨溢足池塘，華屋臨流四面凉。",
            "風颭圓荷翻翠蓋，水涵芳蘂艷紅粧。",
            "淡烟難掩天真色，薄月常供自在香。",
            "詩老未須譏瑣細，解陪梅菊到冰霜。"
        ],
        "title": "桄榔庵賓燕亭",
        "id": "7e5243d4-5479-4a52-b9d7-baa34a87f6b4"
    },
    {
        "author": "劉棐",
        "paragraphs": [
            "父老壺漿迓義旗，亡秦誰復爲秦悲。",
            "不曾被虐曾蒙德，十二金人各淚垂。"
        ],
        "title": "咸陽  其一",
        "id": "7e7989af-dc84-4fce-a109-95a4253d75db"
    },
    {
        "author": "劉棐",
        "paragraphs": [
            "玉殿珠樓二世中，楚人一炬逐煙空。",
            "却緣火是秦人火，只與焚書一樣紅。"
        ],
        "title": "咸陽  其二",
        "id": "2bbb5b0f-86c6-4644-a137-9f65e3264148"
    },
    {
        "author": "劉棐",
        "paragraphs": [
            "方廣即真華藏界，自他不隔一毫端。",
            "龐眉大士常相見，猛雨豪風漫作難。"
        ],
        "title": "至石橋夜半風雨大作",
        "id": "2b66320f-0696-40dc-ab45-5641bbfe09cb"
    },
    {
        "author": "劉棐",
        "paragraphs": [
            "雲迷鳥道嶺重重，松竹深藏釋子宮。",
            "戎馬不曾來爾界，太平元在亂山中。"
        ],
        "title": "題惠衆院",
        "id": "b03c1a48-3f74-4864-8730-ef5fd480bcb7"
    },
    {
        "author": "汪任",
        "paragraphs": [
            "湞陽富佳致，無以過南山。",
            "山高雄地理，萬丈親雲端。",
            "攀援臨絕頂，氣象非塵寰。",
            "神存古廟貌，臺敞舊軒欄。",
            "青石生龍文，凜凜常風寒。",
            "縱目四無際，陡覺天地寬。",
            "直北二江合，水勢中分灘。",
            "灘橫水亦轉，曲折束成灣。",
            "羣峯自西來，險絕如函關。",
            "中虛左梵剎，地勝苾芻安。",
            "梵修祝聖壽，額自九重頒。",
            "旁有石一障，高下數畝間。",
            "或列如屏風，或方如僊壇。",
            "或立如駐馬，或走如奔帆。",
            "或側如虎卧，或曲如龍蟠。",
            "或嚴如衛吏，或羅如星官。",
            "或傴如老人，而枯其形顔。",
            "或儼如端士，而正其衣冠。",
            "或堆如雲霞，重疊而聚攢。",
            "或湧如波浪，攣屬而奔湍。",
            "或傾而復舉，如獵而獸跧。",
            "或騰而不下，如射而禽翻。",
            "或先後相續，如朝赴金鑾。",
            "或參差不齊，如兵方結圓。",
            "或平爲几案，而可羅杯盤。",
            "或突出臯岸，而能垂釣竿。",
            "或背若相惡，或向若相歡。",
            "或聲若磬響，或色若豹斑。",
            "或累而成塔，或砌而成鞍。",
            "或疎而分散，或密而彎環。",
            "或巧而非怪，或鈍而非頑。",
            "雖偶不爲配，雖單不爲鰥。",
            "雖近不相狎，雖壓不相殘。",
            "有室可居佛，有竈可煉丹。",
            "有洞可休息，有巖可躋攀。",
            "爽氣自有餘，蒸嵐不相干。",
            "乾坤所開闢，斷斸非斧刓。",
            "遊者可意得，名狀不易殫。",
            "通天與三峽，若是烏能班。",
            "今時無王維，睥睨措筆難。",
            "靜想瑶池仙，豈不停翔鸞。",
            "又疑桃源客，步虛潛往還。",
            "我有英賢樂，冥搜思不慳。",
            "題名或賦詩，鳩工妙手刊。",
            "惜哉歲月久，幾至遍圬漫。",
            "山僧不好奇，仁者興嗟嘆。",
            "爰有老仙翁，尋幽獨忘餐。",
            "塵土盡去除，林木間自芟。",
            "特道方寸地，舊耕同一觀。",
            "小亭翼其上，遊居興不闌。",
            "於此或圍棋，縱橫勢萬般。",
            "於此或煮茗，江心汲澄瀾。",
            "於此或燕坐，塵慮一切拌。",
            "誰知得真趣，消此白日閒。",
            "勝槩益增重，清爽彌駢闐。",
            "山石雖無情，似有待而言。",
            "又况隠君子，寂寂初無傳。",
            "或隠于仕祿，或晦于巖泉。",
            "知音一提拂，豈與山石肩。",
            "堯舜吾君民，勳業垂萬年。"
        ],
        "title": "遊南山",
        "id": "a4ee3542-a4ce-4e5b-97ff-7036222d4721"
    },
    {
        "author": "汪任",
        "paragraphs": [
            "古有如來號定光，百年真相爲重裝。",
            "面前湧出香爐石，欲使人燒無盡香。"
        ],
        "title": "定光室",
        "id": "f336cd8a-efc4-4aac-9058-7ffe5ecb4b9e"
    },
    {
        "author": "汪任",
        "paragraphs": [
            "中天未復舊山河，春日同民强一過。",
            "草草杯盤等閑置，愁多易覺醉顔酡。"
        ],
        "title": "熙熙亭",
        "id": "f0630b43-595b-4abe-8bc4-00f03461c848"
    },
    {
        "author": "汪任",
        "paragraphs": [
            "高巖古木根如輞，輞壞無根何處尋。",
            "下有唐人元傑記，讀之聊足慰登臨。"
        ],
        "title": "根輞巖",
        "id": "20efd16e-e61c-4c9e-8389-6a10abbece01"
    },
    {
        "author": "汪任",
        "paragraphs": [
            "地闢仙龕小亦奇，龕前長瀉碧琉璃。",
            "我來恰似陶彭澤，覽景濡毫便賦詩。"
        ],
        "title": "臨清龕",
        "id": "40d0ef6f-0a33-4e16-979e-121a33f5ae44"
    },
    {
        "author": "汪任",
        "paragraphs": [
            "石梯千級杖藜行，行到山腰足暫停。",
            "旋汲靈泉煮佳茗，渴心滋潤困魔醒。"
        ],
        "title": "煮茗臺",
        "id": "1fc0d34a-5c95-4e83-983a-f871f21c81ba"
    },
    {
        "author": "汪任",
        "paragraphs": [
            "疊浪千堆霰雪寒，澄淵百尺瑠璃翠。",
            "江皋更展石屏風，特爲幽亭助嘉致。"
        ],
        "title": "寒翠亭",
        "id": "9719499d-5349-4c0e-8e14-89399cf3ae55"
    },
    {
        "author": "汪任",
        "paragraphs": [
            "乘興挐舟到雪山，松篁門徑望中寬。",
            "翻思我佛修行處，景物雖殊道一般。"
        ],
        "title": "雪山院",
        "id": "ff371247-96f2-4812-ac93-4412e7c07a19"
    },
    {
        "author": "程康國",
        "paragraphs": [
            "偶逢豺虎寢天關，事有當言恥口緘。",
            "不建侯藩控西北，別求何策保東南。",
            "幸投草野言無棄，退就山林老亦甘。",
            "束起舊書歸舊隠，遠依福曜炯台顔。"
        ],
        "title": "伏闕辭歸",
        "id": "9b7a5bd4-eea3-40ce-b5ae-45283868c293"
    },
    {
        "author": "韓京",
        "paragraphs": [
            "良辰尋勝到禪關，盡日澄懷水石間。",
            "白酒黄花聊自若，盛遊何必羨龍山。"
        ],
        "title": "題白雲巖",
        "id": "82a2b642-249e-4851-a548-d91cfb9fa35c"
    },
    {
        "author": "建炎民謠",
        "paragraphs": [
            "濃磨一錠兩錠墨，畫出千年萬年樹。",
            "誤得百鳥盡飛來，踏枝不著空飛去。"
        ],
        "title": "譏劉豫",
        "id": "f70fb0e1-6637-461e-a630-f6eaff4f55f4"
    },
    {
        "author": "晁子綺",
        "paragraphs": [
            "少游寫就蘭亭敘，逸少英姿殆昔人。",
            "我祖同爲長公客，每於翰墨契精神。"
        ],
        "title": "題蘭亭帖",
        "id": "53975e72-b94e-4603-b76a-fb06349cd2e3"
    },
    {
        "author": "韋謙",
        "paragraphs": [
            "吾匠慕先哲，至理皆融通。",
            "一法果有至，五雲凝在空。",
            "講香侵棐几，夜月鎖簾櫳。",
            "弋者何須預，冥冥出塞鴻。"
        ],
        "title": "題常樂寺五雲堂",
        "id": "bf532da3-9a93-4b39-a184-afea39eb4021"
    },
    {
        "author": "韓璜",
        "paragraphs": [
            "願爲靖節妃。"
        ],
        "title": "句",
        "id": "7d86c740-f133-4fa0-be80-eb7b6bd307a5"
    },
    {
        "author": "釋仲皎",
        "paragraphs": [
            "放意在林表，飄然更自由。",
            "挂烟羣木冷，啼月一山秋。",
            "裊裊清風裏，凄凄碧澗頭。",
            "三聲融妙聽，行客若爲愁。"
        ],
        "title": "題東白山嘯猿亭",
        "id": "3269c7f7-75e2-4f51-ba94-995129a827a9"
    },
    {
        "author": "釋仲皎",
        "paragraphs": [
            "竹外泉聲急，松心月色寒。",
            "人間推曠絕，只自倚闌干。"
        ],
        "title": "題東白山軒",
        "id": "8a7b69f9-c235-4dca-9c91-59a7d5060419"
    },
    {
        "author": "釋仲皎",
        "paragraphs": [
            "勝境東西白，高僧一二禪。",
            "只知行道處，不記住山年。",
            "澗月平分照，林花各自妍。",
            "披雲尋舊址，猶在絳峯邊。"
        ],
        "title": "遊西白山一禪師二禪師道場",
        "id": "96180fb0-9342-4674-8d7a-352b20961fba"
    },
    {
        "author": "釋仲皎",
        "paragraphs": [
            "山雲吹斷路頭開，此處疑穿月脅來。",
            "怪底行人看碧落，笑談容易作風雷。"
        ],
        "title": "題西白山齊雲閣",
        "id": "50570cae-f385-493a-8e44-dc09ee008644"
    },
    {
        "author": "釋仲皎",
        "paragraphs": [
            "西白名山處，那堪踏雪觀。",
            "四圍銀世界，一色玉峯巒。",
            "夜色和天冷，清輝放月寒。",
            "溪梅初一二，著意爲渠看。"
        ],
        "title": "題西白山觀雪",
        "id": "7e6a4e6e-53bf-4d41-a368-5c5627f54fe7"
    },
    {
        "author": "釋仲皎",
        "paragraphs": [
            "啼切孤猿曉更哀，柴門半掩白雲來。",
            "山童問我歸何晚，昨夜梅花一半開。",
            "無地卓錐生計難，且空雙手到林間。",
            "猥隨碧水瞻明月，堅訂白雲賒好山。",
            "巖石空邊依草舍，藤蘿低處著松關。",
            "年來老去知何許，合向人間占斷閑。"
        ],
        "title": "菴居",
        "id": "0b6c8c30-f898-499b-9671-d722de217653"
    },
    {
        "author": "釋仲皎",
        "paragraphs": [
            "玉樓瓊樹曉煙披，擁衲開門四望迷。",
            "清曠世人誰似我，雪中更對子猷溪。"
        ],
        "title": "雪作望剡溪",
        "id": "370ae42c-19b8-4ee1-b49f-9c0a89d2f83f"
    },
    {
        "author": "釋仲皎",
        "paragraphs": [
            "烟光流轉太駸駸，又見春山換綠陰。",
            "蝴蝶夢中新歲病，杜鵑聲裏故鄉心。",
            "焦桐冷却風三尺，瘦竹拖來月一尋。",
            "早晚掉頭歸小隠，誅茅千嶂白雲深。"
        ],
        "title": "懷剡川故居  其一",
        "id": "6e24b623-2ead-4dab-be43-8f4f0a042314"
    },
    {
        "author": "釋仲皎",
        "paragraphs": [
            "斷雪流水古巖隈，憶得柴門半扇開。",
            "雪打子猷船上過，春從靈運屐邊來。",
            "逃禪野榻排芳草，覓句寒崖掃落苔。",
            "容易三年拋絕去，不勝啼月曉猿哀。"
        ],
        "title": "懷剡川故居  其二",
        "id": "a251f6f7-ef3b-45a0-b512-36eeabb88db8"
    },
    {
        "author": "釋仲皎",
        "paragraphs": [
            "病日飛蠅鬢雪乾，欲扶吾道愧衰殘。",
            "把他杓柄力何倦，還我钁頭心便安。",
            "待摘菜花添午供，便裁荷葉備春寒。",
            "不辭高卧烟霞裏，枕上青山最好看。"
        ],
        "title": "懷剡川故居  其三",
        "id": "dcca3221-2759-42b2-88da-9ec6c0fa51dd"
    },
    {
        "author": "釋仲皎",
        "paragraphs": [
            "精舍傍修嶺，道心隨眼明。",
            "山遺僧偃跡，水作剡溪聲。",
            "無雨竹亦潤，有風松更清。",
            "上方真可住，不用觸歸情。"
        ],
        "title": "歸鴻閣",
        "id": "411445bb-9c84-4f6c-ab9a-e40593c0c7ee"
    },
    {
        "author": "釋仲皎",
        "paragraphs": [
            "一從飛出岫，舒卷意何長。",
            "作雨徧天下，乘風歸帝鄉。",
            "無心憐灑落，到處自清凉。",
            "縹緲來空碧，吟邊带夕陽。"
        ],
        "title": "歸雲亭",
        "id": "890f2f49-d0ab-4a5e-ae0f-f7894bca54c3"
    },
    {
        "author": "釋仲皎",
        "paragraphs": [
            "上人瞿曇裔，律身玉無瑕。",
            "力究毗尼論，汪汪海無涯。",
            "振錫復何許，三峯隠蒼霞。",
            "堂上大道師，靈芝發根芽。",
            "相見湧法施，鼕鼕鼓聲撾。",
            "上人從之游，勿憚歲月遐。",
            "坐待霜露熟，香風散天葩。"
        ],
        "title": "送僧入三峰",
        "id": "0e5db7d8-5c31-44b4-8a1c-743946321435"
    },
    {
        "author": "釋仲皎",
        "paragraphs": [
            "玉棱金線曉妝寒，妙入天工不可干。",
            "老去只知空境界，淺紅深紫夢中看。"
        ],
        "title": "牡丹",
        "id": "baad7497-d1bd-450e-b795-e4a442fc0c91"
    },
    {
        "author": "釋仲皎",
        "paragraphs": [
            "朱英歷歷爍晴空，過了花間幾信風。",
            "明日畫欄供徙倚，却須有句到芳叢。"
        ],
        "title": "石巖花",
        "id": "c21b4e7c-f33a-4074-9160-d209ce0fecb9"
    },
    {
        "author": "釋仲皎",
        "paragraphs": [
            "白玉叢邊碧玉流，見花無復爲花羞。",
            "春風細雨溪山路，洗盡去年今日愁。"
        ],
        "title": "次韻王性之梅花  其一",
        "id": "3a214a06-9e65-4e6a-8c0d-57132aeef1ee"
    },
    {
        "author": "釋仲皎",
        "paragraphs": [
            "春到寒林雪得知，雪中誰解認芳姿。",
            "溪山飛上一輪月，香滿風前獨立時。"
        ],
        "title": "次韻王性之梅花  其二",
        "id": "5a0db328-f8c3-47a8-a502-0c2fc65d3046"
    },
    {
        "author": "釋仲皎",
        "paragraphs": [
            "古松古松生古道，枝不生葉皮生草。",
            "行人不見樹栽時，樹見行人幾回老。"
        ],
        "title": "靜林寺古松",
        "id": "bf8c231e-38f8-4b25-b805-2e7c5621f56e"
    },
    {
        "author": "釋仲皎",
        "paragraphs": [
            "未飛三日雪，却報一枝春。"
        ],
        "title": "句",
        "id": "46460965-38af-499c-9eaf-3389a131e47a"
    },
    {
        "author": "釋彥强",
        "paragraphs": [
            "老矣毋能役，巖分草草綠。",
            "放渠藜六尺，銷得屋三椽。",
            "雪盡收茶早，雲晴拾菌鮮。",
            "有時臨近澗，揎手弄潺湲。"
        ],
        "title": "山居",
        "id": "791baca3-12cc-491e-94d5-e6ca25c86c48"
    },
    {
        "author": "釋彥强",
        "paragraphs": [
            "一間茅屋元無主，付與山頭野火燒。"
        ],
        "title": "句",
        "id": "76a9d39f-30c2-4fa4-b602-50c28778187b"
    },
    {
        "author": "劉子翬",
        "paragraphs": [
            "凉月未出山，浮雲半空白。",
            "徘徊步軒窗，宛若待佳客。",
            "經林漏飛輝，映溆生華澤。",
            "及茲秋景清，吾廬更幽寂。",
            "殊觀發祕藏，妙聽生寥閴。",
            "營營息初機，烱烱懷新得。",
            "豈無平生心，所樂已非昔。",
            "天旋河漢動，夜久鄰機息。",
            "淒淒感庭蘭，歲莫霜霰集。",
            "呼兒溫濁醪，獨酌醉永夕。"
        ],
        "title": "凉月",
        "id": "3b0543cc-cb96-4fb8-bdba-97df5d63aa95"
    },
    {
        "author": "劉子翬",
        "paragraphs": [
            "鳴鼙渡長淮，霏烟散清晨。",
            "皎皎初日光，照耀草木新。",
            "橫林渡餘碧，疊嶂開嶙峋。",
            "移橈失向背，烟波浩無垠。",
            "兒童相櫂歌，余心亦欣欣。",
            "輕帆互相踰，畫鷁映流津。",
            "徘徊望洲渚，悠然獨懷人。",
            "樵漁有棲遯，寂寞誰問鄰。",
            "暮風翻洪濤，魚蝦亦有神。",
            "四顧天地黑，孤舟恐漂淪。"
        ],
        "title": "渡淮",
        "id": "5bd38893-1ba3-4681-8321-2430d9511c80"
    },
    {
        "author": "劉子翬",
        "paragraphs": [
            "地勢東南盡，清江吳越分。",
            "修塗雜川陸，游役念良勤。",
            "相從二三子，心期同所欣。",
            "逢幽不暫憇，何由解塵紛。",
            "抗跡蹈奇石，揚情矚流雲。",
            "崇林擁密翠，細草潛幽薰。",
            "蘭亭訪舊遊，昔嘗覽遺文。",
            "有生憐共盡，興懷豈惟君。",
            "逍遥千載上，逸興故不羣。",
            "風流詠觴樂，寂寂今無聞。"
        ],
        "title": "山陰作",
        "id": "f5308e5d-7420-4511-b8d7-085272cd3ad8"
    },
    {
        "author": "劉子翬",
        "paragraphs": [
            "南游會稽今十年，重來風物皆依然。",
            "一時冠蓋零落盡，故人獨老空江邊。",
            "西陵倉曹實冗散，出無車馬衆所憐。",
            "江亭曳履偶識面，凜凜瘦骨餘雙顴。",
            "談兵自是一敵國，屢薦不用寧非天。",
            "胸中跧伏萬貔虎，靜若女子容娟娟。",
            "我家光祿新出塞，羣彥入幕君宜先。",
            "自言衰髮已種種，豈復有意仍騰騫。",
            "强飯廉頗思故國，據鞍馬援忘華顛。",
            "只今左臂雖小病，尚想攬轡能周旋。",
            "興來且酌杯中酒，邊庭消息君知否。",
            "經天太一位臨坎，干戈喪亂已經久。",
            "南關兵敗上將戮，太原城破羣胡守。",
            "嗚呼國步危若此，每惜壯士時難偶。",
            "猝嗟未是真英雄，綸巾羽扇聊從容。",
            "何當矍鑠渡河去，一洗塞北烟塵空。"
        ],
        "title": "醉歌贈金元白",
        "id": "44800e91-7b48-46c1-9010-dd8d581417d0"
    },
    {
        "author": "劉子翬",
        "paragraphs": [
            "獨坐高堂上，遊觀思無極。",
            "重門雖晝關，遠岫如不隔。",
            "長林葉布陰，淺澗流波激。",
            "欣欣物態榮，淑氣生原隰。",
            "幽禽感時鳴，繞樹飛還集。",
            "常恐逐驚飆，無階戀儔匹。",
            "興懷念良遊，歲月更相及。",
            "佳人獨棄余，何以慰岑寂。",
            "褰裳迷所向，望遠時佇立。",
            "心知徒百憂，沈思不能釋。"
        ],
        "title": "獨坐",
        "id": "edd0cdb1-ad26-4d51-81e6-7ef1fc1365ae"
    },
    {
        "author": "劉子翬",
        "paragraphs": [
            "史君新詩來不絕，燦燦珠星聯璧月。",
            "黄堂旌旆曉排衙，喜見賓僚重賀雪。",
            "寒儒茅屋補更穿，雪餘仍值江風顛。",
            "擬招鄰叟共一醉，斗酒十千愁費錢。",
            "南枝又見新梅萼，試熨春衫冷難著。",
            "飄零節物易驚心，常恐星星侵鬢脚。",
            "東閣何當呼侍兒，蟹螯不妨左手持。",
            "參陪後乘盡珠履，誰賦劉叉冰柱詩。"
        ],
        "title": "次韵盧贊元再喜雪",
        "id": "8f518f88-9ef5-4048-9db1-33048127622a"
    },
    {
        "author": "劉子翬",
        "paragraphs": [
            "霖雨遂兼旬，瘴霧盈川谷。",
            "霏陰入戶浮，潤氣滋帷褥。",
            "溟濛飛澤遠，散漫何時足。",
            "驟響决流渠，驚洪發平陸。",
            "翔禽困滯翼，穴獸思馮木。",
            "衡茅日萎壞，環堵無完築。",
            "曨匆晚色霽，草樹晞華沐。",
            "長雷夜復興，濯濯鳴高屋。",
            "撫枕不能寐，沈憂萃心曲。"
        ],
        "title": "霖雨",
        "id": "e1a5d880-6863-4f5f-9886-78a01475bb79"
    },
    {
        "author": "劉子翬",
        "paragraphs": [
            "晚歲多悲風，江湖浪崢嶸。",
            "扁舟渺無依，日暮猶孤征。",
            "重崗擁滯霧，迥隰飄浮霙。",
            "繫舟古岸邊，纜斷舟復橫。",
            "天寒鴻鴈稀，滯留知旅情。",
            "頹崖震林谷，客子心夜驚。",
            "披衣待清曉，缺月西南明。",
            "遠遊多所懷，益遣歸思盈。"
        ],
        "title": "阻風",
        "id": "1da116ee-cd45-4bc2-8d42-1c9cc3f1ebbd"
    },
    {
        "author": "劉子翬",
        "paragraphs": [
            "月高夜鳴箏，聲從綺窗來。",
            "隨風更迢遞，縈雲暫徘徊。",
            "餘音若可玩，繁弦互相催。",
            "不見理箏人，遥知心所懷。",
            "寧悲舊寵棄，豈念新期乖。",
            "含情鬰不發，寄曲宣餘哀。",
            "一彈飛霜零，再撫流光頹。",
            "每恨聽者稀，銀甲生浮埃。",
            "幽幽孤鳳吟，衆鳥聲難諧。",
            "盛年嗟不偶，况乃容華衰。",
            "道同符片諾，志異勞百媒。",
            "栖栖牆東客，亦抱凌雲才。"
        ],
        "title": "聞箏作",
        "id": "0eea63be-21c6-4df4-aae8-1f2e1ada5b68"
    },
    {
        "author": "劉子翬",
        "paragraphs": [
            "龍翔大耳兒，虎視捉刀人。",
            "風雲競追逐，逸軌誰能遵。",
            "大皇負英材，沈潛欻求伸。",
            "一呼定南國，再戰威强鄰。",
            "抗魏既摇岳，攘劉亦披鱗。",
            "組練繞平隰，艨艟蔽通津。",
            "偉哉人物盛，成功豈無因。",
            "代祀已飄忽，風流久彌新。",
            "停橈眺迥陸，裂蔓登層闉。",
            "卧龍昔來遊，萬古懷清塵。"
        ],
        "title": "建康六感 吳",
        "id": "fd77dd19-d3c6-43fb-9cde-760691288296"
    },
    {
        "author": "劉子翬",
        "paragraphs": [
            "日昃無全照，南遷事倉忙。",
            "龍謠方協瑞，星禍已告亡。",
            "凌遲百年運，凜凜危莫將。",
            "向來問鼎人，項背常相望。",
            "環宮白羽列，面闕鳴弦張。",
            "膺圖未躋泰，卜世豈在長。",
            "獨憐短轅公，推刃殺忠良。",
            "百身嗟莫贖，一慟鬢成蒼。",
            "時移事亦更，爲宋復爲梁。",
            "惟有采石潮，年年到前崗。"
        ],
        "title": "建康六感 晉",
        "id": "032ceb3d-45e6-4320-b492-c948cb7fddf4"
    },
    {
        "author": "劉子翬",
        "paragraphs": [
            "寄奴真偉人，落拓龍潛地。",
            "據筵呼五木，已有吞世氣。",
            "世期值陽九，天綱日淪替。",
            "偏邦或跨州，卑號猶稱帝。",
            "匪乘艱棘運，英姿疇能濟。",
            "南戡奠番禺，西狩澄涇渭。",
            "功雖與世隆，道亦因人廢。",
            "緬懷揖讓風，黄屋身如寄。",
            "頹波日奔迫，夜壑遷神器。",
            "巢由獨賢哉，高縱邈難繼。"
        ],
        "title": "建康六感 宋",
        "id": "0c9b8d97-b01c-4659-8eed-525d4d0fb735"
    },
    {
        "author": "劉子翬",
        "paragraphs": [
            "堯宮不翦茨，禹室無崇壤。",
            "巍巍天步隆，萬代猶可仰。",
            "荒哉二三君，經營務華敞。",
            "落慥滿清江，飛斤殷遥響。",
            "疏淵引瀾澳，築圃遷林莽。",
            "筋力斃民軀，貲財傾國帑。",
            "雄心獨未倦，矯首生遐想。",
            "時徂陵谷變，無事猶悲曩。",
            "殷憂易興懷，逸樂難終享。",
            "過客問青棲，荒畦棘花長。"
        ],
        "title": "建康六感 齊",
        "id": "5fb06c56-5d30-44d7-8371-9b6e559a2573"
    },
    {
        "author": "劉子翬",
        "paragraphs": [
            "開圖屬英睿，失國由昏愞。",
            "斯人異前脩，撥亂旋致亂。",
            "輕刑下益肆，厚爵臣彌叛。",
            "聰明馳萬機，精苦徒宵旰。",
            "鳳冕敬方袍，鸞旗游彼岸。",
            "悠然棄從懷，臨機復難斷。",
            "那知千佛力，不紓一寇難。",
            "酒色覆商周，神仙蕩秦漢。",
            "趨亡固多軌，荒迷卒同貫。",
            "微聖常鮮終，撫冊三慨嘆。"
        ],
        "title": "建康六感 梁",
        "id": "093dee51-6290-46ee-95f8-bed88522b4e4"
    },
    {
        "author": "劉子翬",
        "paragraphs": [
            "悲風嘯荒垣，歌斷庭花曲。",
            "璧月夜沈輝，瓊樹春銷馥。",
            "郊圻遊從盛，想像猶經目。",
            "麗景明新妝，清波映鮮服。",
            "承恩屬令姿，被選皆華族。",
            "朝從結綺遊，暮向臨春宿。",
            "意高時忽謝，步遠塗方促。",
            "榮華事不長，哀樂情難足。",
            "悠悠六朝事，轉眄風驚燭。",
            "永懷興亡端，斯文慚麗縟。"
        ],
        "title": "建康六感 陳",
        "id": "12c221e2-7983-40cf-a495-b4e74cf07c15"
    },
    {
        "author": "劉子翬",
        "paragraphs": [
            "良宵樂未央，促席團欒坐。",
            "佳人意慇懃，唱歌屬余和。",
            "幽期貴闊畧，醉語多叢脞。",
            "沈沈玉巵酒，量淺難負荷。",
            "豈不懷極懽，恐重賓友過。",
            "褰帷望明河，山月銜半破。",
            "回軒互追奔，傘拂簷瓦墮。"
        ],
        "title": "夜飲",
        "id": "de918851-e2c7-41df-b5f2-70aad32a08ce"
    },
    {
        "author": "劉子翬",
        "paragraphs": [
            "晨暉麗丹楹，翼翼侔帝居。",
            "向來堂上人，零落烟海隅。",
            "聯翩際時會，振跡皆刑餘。",
            "閨帷尚帝主，皁隸乘軒車。",
            "流威被東南，生殺在指呼。",
            "樓船載花石，里巷無袴襦。",
            "至今江左地，風雲亦嗟吁。",
            "叨榮已過量，受禍如償逋。",
            "荒凉戟門路，尚想冠蓋趨。",
            "客舸維岸柳，鄰人罾池魚。",
            "徘徊極幽觀，曲折迷歸途。",
            "夜月扃綺戶，春風散羅裾。",
            "繁華能幾時，喪亂實感予。",
            "曹鄶予何譏，此曹真人奴。"
        ],
        "title": "遊朱勔家園",
        "id": "7b04e8f4-f1df-4d27-b053-15f768b5d88b"
    },
    {
        "author": "劉子翬",
        "paragraphs": [
            "哀哀孤飛禽，聲鳴何悲酸。",
            "含情若有訴，口訥無由宣。",
            "瞻雲憶舊侶，悠悠隔山川。",
            "勿言異類微，聚散同悲懽。",
            "零霜解疊翼，錯綵銷文翰。",
            "殞身未足辭，失意誠可憐。",
            "羣飛盡投林，凌空獨翩翩。",
            "豈無棲巢枝，託跡常不安。",
            "啄食朝競場，流飲暮爭源。",
            "鳴弦應機發，薄命當其先。",
            "長翮易奮飛，窮途少周旋。",
            "風雲肯借便，一舉誰能攀。"
        ],
        "title": "孤翼吟",
        "id": "114350d7-8ef9-4e01-8bd9-8719c185a1d3"
    },
    {
        "author": "劉子翬",
        "paragraphs": [
            "村雞已報晨，曉月漸無色。",
            "行人馬上去，殘燈照空驛。"
        ],
        "title": "早行",
        "id": "e56339b5-d224-4ae0-9ab6-ae806cca00a7"
    },
    {
        "author": "劉子翬",
        "paragraphs": [
            "山暝雨連夕，今晨天氣清。",
            "遥懷懶菴人，高卧掩柴荆。",
            "幽寂性所嗜，蕭然寄平生。",
            "惟應田叟來，對床話躬耕。"
        ],
        "title": "寄懶菴",
        "id": "6178484f-0e0b-4daf-a52f-e07ccc2b5866"
    },
    {
        "author": "劉子翬",
        "paragraphs": [
            "山前有老農，給我薪水役。",
            "得錢徑沽酒，醉卧山日夕。",
            "忘形與之語，妙理時見益。",
            "志士多隠淪，欲言慚未識。"
        ],
        "title": "老農",
        "id": "a5b7ff77-5341-4d18-b9ed-fa2f96385470"
    },
    {
        "author": "劉子翬",
        "paragraphs": [
            "吾家小步兵，辭林獨輝映。",
            "携詩過山堂，句挾風雲潤。",
            "思嵇遠命駕，訪戴屢乘興。",
            "訂古釋羣疑，談玄發清聽。",
            "年均愧質滯，稟異驚才峻。",
            "頼茲時發揮，藥石攻余病。",
            "提携蘭畹曲，笑語柴門靜。",
            "歸軒騖急響，行炬飄遺燼。",
            "平生共飄流，晚歲同棲遁。",
            "語言聊寫懷，補綴酬斯詠。"
        ],
        "title": "次四六叔韵",
        "id": "551201d0-63ea-4254-9773-40b9543241d7"
    },
    {
        "author": "劉子翬",
        "paragraphs": [
            "幔亭隠淪翁，作菴更名懶。",
            "紛紜萬念繁，要以一理遣。",
            "我衰百無長，此興復不淺。",
            "他時儻卜鄰，心賞符二阮。"
        ],
        "title": "題懶菴  其一",
        "id": "a9479b27-c16d-41a8-a510-e26727f8ca67"
    },
    {
        "author": "劉子翬",
        "paragraphs": [
            "地偏賓至稀，晝靜門常掩。",
            "深房紙瓦明，宴坐蒲團穩。",
            "庭花落未掃，徑草繁不剪。",
            "林泉倦出遊，况乃市朝遠。"
        ],
        "title": "題懶菴  其二",
        "id": "c6268818-0b3b-451b-acc3-ad30a813a9c8"
    },
    {
        "author": "劉子翬",
        "paragraphs": [
            "傍舍植柔蔬，携鋤理荒穢。",
            "桔槔勤俯仰，一雨功百倍。",
            "朝來綠映土，新葉摇肺肺。",
            "牛羊勿踐畦，肉食屠爾輩。"
        ],
        "title": "種菜",
        "id": "d9064213-d080-4f07-b813-7be91b06e09d"
    },
    {
        "author": "劉子翬",
        "paragraphs": [
            "晨興訪蕭寺，爽氣清如沐。",
            "坐看雨離山，飛陰斷平陸。",
            "歸途阻夕漲，竚立驚幽獨。",
            "曳杖聽殘鐘，却寄僧坊宿。"
        ],
        "title": "晨興",
        "id": "79b78df3-f7ea-486c-aea2-818d38a4c445"
    },
    {
        "author": "劉子翬",
        "paragraphs": [
            "袖刺謁諸鄰，徘徊寄心賞。",
            "潭潭廣厦深，咳唾生餘響。",
            "茲邦懷地寶，比屋誇雄敞。",
            "如何蓬廬士，貧賤安所養。"
        ],
        "title": "袖刺",
        "id": "2c7bdf69-6c1d-40ce-a3ff-69d6b586a757"
    },
    {
        "author": "劉子翬",
        "paragraphs": [
            "翁劉異氏居同里，奕葉論交今久矣。",
            "隴西京兆實姻連，我既識翁因識李。",
            "巽卿自洛始遷閩，寄食僧房仍密邇。",
            "盍簪雅好有新舊，傾蓋高情無彼此。",
            "酣歌擲劍悲羣公，胡爲局促荒山中。",
            "曲肱放浪雖所樂，樂此亦知吾道窮。",
            "自聞胡馬再南牧，九州何地無兵戎。",
            "世衰成敗不以正，姦宄得意爲英雄。",
            "儒生守經昧時變，憤切氣欲摩蒼穹。",
            "斯言撥棄勿復理，把酒論詩差可喜。",
            "圍爐夜語忘刻漏，吹燈曉色盈窗几。",
            "歸塗草棘縈風袍，主人謝客僕御勞。",
            "雲山悵望一回首，虎豹出穴哀猿號。"
        ],
        "title": "同翁士特李似表謁巽伯少卿因作醉歌",
        "id": "72a3ad8b-e1c0-4c9b-8374-901b648505b4"
    },
    {
        "author": "劉子翬",
        "paragraphs": [
            "青山鎖連環，白間走鳴瀨。",
            "迷津毫髮間，舟與危石會。",
            "回淵聚浮沫，斷壁餘澎湃。",
            "玩奇心若驚，覽景目不逮。",
            "悠然一回首，孤驛已茫昧。",
            "停橈念經歷，履地猶旋憒。",
            "悲風嘯枯林，暮野雲相蓋。",
            "隔船聞和歌，沽酒慰疲怠。"
        ],
        "title": "下灘作",
        "id": "1c842adf-1f26-4c35-995a-76f6bf370568"
    },
    {
        "author": "劉子翬",
        "paragraphs": [
            "鬰鬰思淫滯，振衣聊萍遊。",
            "雲晴霄宇麗，綠暗川原幽。",
            "佇步時引顧，心期歎無儔。",
            "路逢荷犂翁，笑我獨何求。",
            "趨塵顧叩之，棄去不少留。",
            "心知所言非，齟齬自慚羞。",
            "歸來面空牖，默坐窮其由。",
            "達人隆廣度，曲士遵偏謀。",
            "臨歧每易惑，怨己識未周。",
            "行藏命也夫，吾非斯人流。"
        ],
        "title": "偶步",
        "id": "560376bb-2d77-412a-99bd-b061a9249342"
    },
    {
        "author": "劉子翬",
        "paragraphs": [
            "禽殫繁弱棄，兔盡韓盧烹。",
            "英雄起乘時，時徂力難爭。",
            "精魂閉尺穴，壯骨颺飛塵。",
            "淒涼千載下，聞風凜如生。",
            "嬴秦失其鹿，圖王各崢嶸。",
            "斯人顧眄間，漢楚分重輕。",
            "臣雖替末路，君亦寒初盟。",
            "豈不念疇昔，百戰同艱辛。",
            "誰云漢網疏，豪俊屢拂縈。",
            "高蹈欣繫解，括囊聞飲醇。"
        ],
        "title": "弔史",
        "id": "d282183c-dd6b-40ed-9339-2fd81dff3d45"
    },
    {
        "author": "劉子翬",
        "paragraphs": [
            "猗猗映門樹，團團若雙蓋。",
            "微風薄層霄，彷彿鬭清籟。",
            "逍遥步其下，秀色吾所愛。",
            "秋來霜葉紅，飄落不相待。"
        ],
        "title": "雙樹",
        "id": "4d0dbe64-06b7-44e0-8362-c1400a3e77b7"
    },
    {
        "author": "劉子翬",
        "paragraphs": [
            "夢覺殘夜永，山寒氣逾清。",
            "林幽萬籟息，月出虛堂明。",
            "披衣坐復起，懷人思空盈。",
            "經時不對面，素榻浮埃生。",
            "遥知念盍簪，臨風亦關情。",
            "褰幃望歧路，慨然欲宵征。",
            "無人導我先，何因識門庭。",
            "仰憑鴻雁飛，書詞寫深誠。",
            "詞多意莫宣，益遣幽恨并。"
        ],
        "title": "懷致中",
        "id": "56a326ab-feb3-4997-960e-6b3dceb12bdd"
    },
    {
        "author": "劉子翬",
        "paragraphs": [
            "愛憎情易遷，感物思鬰紆。",
            "念昔未棄捐，嘗侍君子居。",
            "煩襟一披豁，雅抱何清虛。",
            "蹉跎怨時暮，凉德竟見疏。",
            "飛霜皓中庭，枵然委牆隅。",
            "的皪珠幃深，熒煌錦茵鋪。",
            "豈不懷舊恩，君心已非初。",
            "當年紈扇謠，抱恨同區區。"
        ],
        "title": "棄竹夫人",
        "id": "3f620f32-82cd-408f-99d3-209cb2c3c7e3"
    },
    {
        "author": "劉子翬",
        "paragraphs": [
            "羣石翠參錯，茲峰峙雲林。",
            "突星名固誇，流傳經古今。",
            "幽姿儼向背，異態生晴陰。",
            "怒若抽翠筍，端如立瑶簪。",
            "不有融結奇，寧知化工深。",
            "翁郎丘壑人，籃輿越秋岑。",
            "崎嶇喪亂間，逢幽亦登臨。",
            "把酒視雲漢，浩歌散愁襟。",
            "著鞭雖後余，歸蹤畧相尋。",
            "獨醒訂訛謬，懷人識君心。",
            "政恐五字詩，光芒射奎參。",
            "玩味不可忘，寫之朱絲琴。"
        ],
        "title": "江山突星石士特欲易爲獨醒有詩因次其韵",
        "id": "bd593f32-bf7a-4f66-b85c-4208ec88e45e"
    },
    {
        "author": "劉子翬",
        "paragraphs": [
            "哲人嘆逝川，志士悲廩秋。",
            "流光不暫停，忽忽歲欲周。",
            "凉飆襲迥野，飛霜皓盈疇。",
            "華林失鮮輝，奔谿殺湍流。",
            "萬化儻日徂，吾生難獨留。",
            "而我苦不樂，彷徨復何求。",
            "世途多軌轍，今行非昔謀。",
            "徒遵耿耿意，齟齬固莫投。",
            "時乎不再來，豈余敢懷尤。",
            "王道炳日星，歷聘疲軻丘。",
            "歸歟既改旆，浩然亦回輈。",
            "寂寞甯子歌，棲遲長卿遊。",
            "客嘲徒自解，天問終不酬。",
            "長揖未免烹，說難竟遭囚。",
            "行藏或大謬，聖賢共悠悠。",
            "含思疚憤積，念往川途脩。",
            "煌煌青春姿，蹉跎恐茲由。",
            "諒非宏達觀，那能齊百憂。"
        ],
        "title": "秋懷",
        "id": "a5c6b5ef-60fe-4bd2-8fd0-62a7fa793e34"
    },
    {
        "author": "劉子翬",
        "paragraphs": [
            "草邊飛騎如煙滅，拉獸摧斑食其血。",
            "此時疾首念鑾輿，玉體能勝饑渴無。",
            "危城屑麴驚雲擾，簠簋無光天座杳。",
            "奮戈儻未雪深讎，我食雖甘何忍飽。"
        ],
        "title": "四不忍  其一",
        "id": "5584d0d0-3609-46a0-a5d7-8ad2766c41d5"
    },
    {
        "author": "劉子翬",
        "paragraphs": [
            "黄河鑿鑿冰成路，人語寒空氣成霧。",
            "此時泣血念鑾輿，玉體能勝凜冽無。",
            "蒼黄天步蒙塵去，畫衮飄零傷歲暮。",
            "飛書儻未伐姦謀，我服雖華何忍御。"
        ],
        "title": "四不忍  其二",
        "id": "3366fd1e-dc85-497c-b7aa-3990a68692e4"
    },
    {
        "author": "劉子翬",
        "paragraphs": [
            "平沙月轉旌旗影，擐甲爲衾戈作枕。",
            "此時飲恨念鑾輿，玉體能勝暴露無。",
            "問安使者空相繼，清蹕不回宮殿閉。",
            "請纓儻未縛酋渠，我榻雖安何忍寐。"
        ],
        "title": "四不忍  其三",
        "id": "9b05e385-8fab-491d-b8e5-9c7cdd7937c5"
    },
    {
        "author": "劉子翬",
        "paragraphs": [
            "漁陽疊鼓風沙戰，潑水淋漓舞胡旋。",
            "此時太息念鑾輿，玉體能勝寂寞無。",
            "六宮遭亂多奔迸，不復梨園歌舞盛。",
            "著鞭儻未蹂龍庭，我瑟雖調何忍聽。"
        ],
        "title": "四不忍  其四",
        "id": "7e0bbefa-7d81-46ef-9fed-97f0eb8739f8"
    },
    {
        "author": "劉子翬",
        "paragraphs": [
            "驚沙慘淡連雲起，曳杖悲歌行復止。",
            "春城是處聞鼓鼙，好風依舊開桃李。",
            "對花惆悵忽逢君，把酒無懽如啜水。",
            "六年喪亂兩相見，世路艱難嗟若此。",
            "江邊盜賊真遊魂，挾虜聲援圖并吞。",
            "金陵失守數騎入，會稽移蹕千官奔。",
            "只今州縣多阻絕，消息時聽行路說。",
            "百川背海欲西流，八柱搘天愁更折。",
            "苻堅陳亂丘山摧，夜聞鶴唳猶驚猜。",
            "莫輕赤壁一炬火，曹瞞氣焰隨飛灰。",
            "功名邂逅有快意，豈在今日無人哉。",
            "天方稔禍祕豪傑，故遣君輩多沈埋。",
            "亦知興衰運有極，天時一半因人力。",
            "男兒遇事不作難，看君赤手排荆棘。"
        ],
        "title": "雲際贈施子",
        "id": "2a5083c4-3dd1-4e73-a3cb-85bb6f31a17f"
    },
    {
        "author": "劉子翬",
        "paragraphs": [
            "雙鑾北狩淹歸轂，寂寞梁園春草綠。",
            "猶傳故老守孤城，官軍不到黄河曲。",
            "連雲樓櫓已灰燼，更倚窗扉防箭鏃。",
            "招兵太半出羣盜，繡䘿蒙衣屢翻覆。",
            "前宗後社力誅鉏，白刃如霜挂人肉。",
            "州橋燈火夜無光，夾道狐狸晝相逐。",
            "往時汴泗絕行舟，市糶十千塵滿斛。",
            "衣冠避胡多在南，胡馬却食江南粟。",
            "謀臣武士力俱困，海角飄摇轉黄屋。",
            "盤庚五遷方擇利，昆陽一戰何當卜。",
            "寧聞犬豕亂中華，漢祚承天終必復。",
            "夕烽明處望千門，孤臣祇欲吞聲哭。"
        ],
        "title": "望京謠",
        "id": "71318ae8-d524-46c2-b910-c8fe12d72200"
    },
    {
        "author": "劉子翬",
        "paragraphs": [
            "懶翁疏散無與儔，結菴名懶山之幽。",
            "蕭然杖屨巖壑裏，似是當年嵇阮流。",
            "云何出處戾初志，束書負劍俄西遊。",
            "悲猿攀車鶴卧轍，去意勇决誰能留。",
            "菴垂鐵鎖人跡斷，破窗鳴紙風颼颼。",
            "曳裾我昔翁門客，豈知繼踵居翁室。",
            "里閭應記往還頻，猿鶴乍驚賓主易。",
            "爾來庭戶已更創，尚榜翁名志陳迹。",
            "傍菴小樹昔親栽，鑿沼今遷在簷北。",
            "我山亭闞舊牆東，此景新成翁未識。",
            "遥知捧檄遵歸途，摘山官况今何如。",
            "書來頗厭作吏冗，俸祿僅可供妻孥。",
            "趨庭日一見官長，脚靴手板常睢盱。",
            "簿書有程那得懶，却視故隠真蘧廬。",
            "寄聲頻慰吾人望，往時交友皆無恙。",
            "鵝峰諸劉更互來，清湖居士時相訪。",
            "中郎司戶又繼歸，酒社文盟氣增壯。",
            "我慚淺拙難强陪，每憶翁才真輩行。",
            "拂衣早赴竹林期，莫遣移文重前謗。"
        ],
        "title": "詩寄懶翁兼簡士特溫其原仲致仲昆季",
        "id": "1db153b1-5a9f-4a9a-bae4-1fa86e64ca27"
    },
    {
        "author": "劉子翬",
        "paragraphs": [
            "四客同笑言，一僧陪杖屨。",
            "徜徉山水窟，適意忘晨暮。",
            "疏鐘巖北寺，細竹溪南路。",
            "中流石參錯，不礙潺湲注。",
            "泓澄小龍潭，潤氣金碧聚。",
            "時驚木葉墜，俯見魚蝦度。",
            "斯遊非預期，偶爾造佳處。",
            "幼輿丘壑情，陶令琴觴趣。",
            "淹留慰所願，惟以賓友故。",
            "夕陽淡寒山，遲回不能去。"
        ],
        "title": "遊龍潭",
        "id": "e81e1834-cc2b-42ad-a6b4-494ed6761e0a"
    },
    {
        "author": "劉子翬",
        "paragraphs": [
            "長空淡淡如雲掃，暮過田家風物好。",
            "耕犂倚戶寂無人，饑牛卧齧牆根草。"
        ],
        "title": "田家",
        "id": "31c02532-177f-4ac1-8a4a-8a1e68de332b"
    },
    {
        "author": "劉子翬",
        "paragraphs": [
            "沙頭鸂鶒寒相傍，老樹槃跚枝拂浪。",
            "前村急雨漲灘流，日暮漁舟撐不上。"
        ],
        "title": "沙頭",
        "id": "09ff89e3-a1dd-4097-aa94-d4f5fdca9632"
    },
    {
        "author": "劉子翬",
        "paragraphs": [
            "君不見鍾繇學書夜不眠，以指畫字衣皆穿。",
            "當時尺牘來鄴下，錦標玉軸爭流傳。",
            "又不見魯公得法屋漏雨，意象咄咄凌千古。",
            "斷碑零落翠苔封，直氣英風猶可覩。",
            "元常獨步黄初際，清臣後出今無繼。",
            "風神迥處本天資，巧力亦自精勤至。",
            "羨君好尚何高奇，寒窗弄筆手生胝。",
            "向來失計墮塵網，銳氣直欲摩雲飛。",
            "男兒舌在心何怍，却擬臨池尋舊學。",
            "要須筆外見鍾顔，會自蛟龍生掌握。",
            "銀鈎石刻余何愛，勸以短歌君勿怠。",
            "他時八體妙有餘，此歌儻可君紳書。"
        ],
        "title": "臨池歌",
        "id": "1bc58318-ade6-4ec5-9d21-5a541cef677b"
    },
    {
        "author": "劉子翬",
        "paragraphs": [
            "胡兒莫窺江，長江限絕吳楚間。",
            "驚濤駭浪如連山，鯨鯢出沒含戈鋋。",
            "汝不顧死爭相先，鳴髇不響突騎閑。",
            "浮屍隨潮去復還。",
            "胡兒莫窺江，樓船百尺高崔嵬。",
            "鼓枻叱咤生風雷，吳儂入水雙眸開。",
            "汝不素習胡爲來，生雖欲殺死可哀。",
            "南北孰非吾民哉。",
            "胡兒莫窺江，前年飛矢入未央。",
            "日月雙墜天無光，去年一炬燒維揚。",
            "丹鳳徙穴仍南翔，國勢如衡有低昂。",
            "犬戎豈得稱天王，暴興恃暴必亟亡。",
            "乘蛇古讖開其祥，中興將士材無雙。",
            "撫劍氣已馳龍荒，胡兒胡兒莫猖狂。"
        ],
        "tags": [
            "长江"
        ],
        "title": "胡兒莫窺江",
        "id": "4cb6365d-8ba9-4c6b-b327-6cce5f7f8bff"
    },
    {
        "author": "劉子翬",
        "paragraphs": [
            "山寒古寺清，斷續春朝雨。",
            "遥憐遠客情，寂寞誰晤語。",
            "平生氣軒昂，失意今易與。",
            "有酒即佳晨，無兵皆樂土。",
            "微吟對節物，林靜幽花吐。",
            "悠悠念鄉邑，耿耿悲豺虎。",
            "知有濟時才，從橫在談麈。",
            "功名恐未遲，老翮期更舉。"
        ],
        "title": "和李巽伯春懷",
        "id": "44d49126-13e8-46fc-a21b-5c14508d262d"
    },
    {
        "author": "劉子翬",
        "paragraphs": [
            "書生兀兀園不窺，見馬豈辨騮與騅。",
            "開圖九駿立突兀，摸索知是真龍兒。",
            "奔雷蹴踏原野動，曳練慘錯風沙隨。",
            "華纓金絡豈不好，矯首奮迅那容羈。",
            "吾聞取驥如擇士，競愛妥帖驚權奇。",
            "士懷倜儻衆論斥，馬有顦顇羣駑欺。",
            "六閑豢養固恩厚，橫氣摧折常鳴悲。",
            "丹青儻不逢妙手，萬世豈識真龍姿。",
            "因思中原政格鬭，鐵騎倏忽銀山移。",
            "著鞭安得致此物，掩畫四顧徒歔欷。"
        ],
        "title": "明皇九馬圖",
        "id": "e03d3859-83ba-4c06-b00e-b6ad168b4f81"
    },
    {
        "author": "劉子翬",
        "paragraphs": [
            "空原悲風吹苜蓿，胡兒飲馬桑乾曲。",
            "誰家女子在氊城，嗚嗚夜看星河哭。",
            "黄金爲閨玉爲宇，平生不出人稀覩。",
            "父憐母惜呼小名，擇對華門未輕許。",
            "干戈漂蕩身如寄，綠鬢朱顔反爲累。",
            "朝從獵騎草邊遊，暮逐戎王沙上醉。",
            "西鄰小姑亦被虜，貧賤思家心更苦。",
            "隨身只有嫁時衣，生死同爲泉下土。",
            "出門有路歸無期，不歸長愁歸亦悲。",
            "女身軟弱難自主，壯士從姑不如女。"
        ],
        "title": "怨女曲",
        "id": "b7966d96-7361-4e94-b8dc-59109fc224be"
    },
    {
        "author": "劉子翬",
        "paragraphs": [
            "朝來殺氣秋，千里無立草。",
            "翩翩黑幟飛，結壘天長道。",
            "獵罷楚天寒，黄雲淡如掃。"
        ],
        "title": "防江行  其一",
        "id": "0a527e82-6621-46c7-aabc-14665702820c"
    },
    {
        "author": "劉子翬",
        "paragraphs": [
            "漢家飛將雄，夜戰蕪城北。",
            "雙刀斫盡刓，月暗穿圍出。",
            "低頭拔胡箭，却向胡軍射。"
        ],
        "title": "防江行  其二",
        "id": "7c273841-6518-40df-90f5-40040b1ef48d"
    },
    {
        "author": "劉子翬",
        "paragraphs": [
            "寒烽隔水明，虜意猶叵測。",
            "君王自臨戎，萬騎隨清蹕。",
            "士氣薄層霄，欃槍夜無色。"
        ],
        "title": "防江行  其三",
        "id": "6032233f-b1d1-4bc4-a96b-ed174cccaad0"
    },
    {
        "author": "劉子翬",
        "paragraphs": [
            "江邊五色旗，分總期門士。",
            "驚砂雜雪飛，日暮孤城閉。",
            "寂寥良將風，誰識投醪意。"
        ],
        "title": "防江行  其四",
        "id": "ed76a832-a977-416d-86ba-ac1528365850"
    },
    {
        "author": "劉子翬",
        "paragraphs": [
            "樓船動滄江，江晴鼓聲發。",
            "男兒取封侯，赴敵如饑渴。",
            "腰懸孛堇頭，長歌獻金闕。"
        ],
        "title": "防江行  其五",
        "id": "3a0548d1-7427-4797-9c2c-a158caddd46f"
    },
    {
        "author": "劉子翬",
        "paragraphs": [
            "赤籐表珍奇，桃竹寄吟玩。",
            "高情在丘壑，微物懷深睠。",
            "徵工匝遠林，彌山選一幹。",
            "雲根傍崖蹙，椹色涵霜變。",
            "匪憑精刃揮，根柢難立斷。",
            "慇懃爲摩撫，燁燁光浮爛。",
            "觸石聲含鍾，撢波影摇電。",
            "矧余疲曳姿，假力斯過半。",
            "皇皇駟馬威，秦趙昔臨按。",
            "胡爲步槃跚，猥逐漁樵伴。",
            "千金一顧重，朽質增華煥。",
            "不經提携手，棄擲亦何算。",
            "夙懷用捨情，感茲發長歎。"
        ],
        "title": "和安汝功採紫竹杖篇",
        "id": "3709deac-f6f0-4e96-857c-1b3e85cd41ce"
    },
    {
        "author": "劉子翬",
        "paragraphs": [
            "我車南，君車北，相逢總是天涯客。",
            "擁爐談笑一燈殘，出門風雨千山隔。"
        ],
        "title": "贈宗周賓",
        "id": "27ad2a91-edf7-437e-8a58-a4bf2eeebedc"
    },
    {
        "author": "劉子翬",
        "paragraphs": [
            "南來甌粵無平陸，林巒起翠波騰綠。",
            "扶輿政恐犯霜露，買舟儻可休僮僕。",
            "清灘白晝雷霆作，亂石驚湍犬牙錯。",
            "平生珍重千金軀，舟子一篙那可託。",
            "飄摇葉漾勢轉急，釜竈傾頹不能立。",
            "眼看白浪散銀山，蛟螭百怪堂堂出。",
            "人皆乘險欲趨利，我不安行悔可及。",
            "吁嗟世路風波猛，巧穽危機暗馳騁。",
            "江湖溺舟猶自戒，勢利溺人終莫省。",
            "矯情鎮物未足言，書此聊爲後來警。"
        ],
        "title": "湆淡灘",
        "id": "eab236f8-de92-46ac-8b7f-1f32f167415f"
    },
    {
        "author": "劉子翬",
        "paragraphs": [
            "窮寇轉趨海，吾邦備宜先。",
            "連年戍役頻，徵兵及漁佃。",
            "扶戈或稚齒，嬰胄仍華顛。",
            "未知戎伍肅，朱旗亂長阡。",
            "林端晚燧發，石際飛梯懸。",
            "崎嶇樵牧地，萬竈生浮烟。",
            "我行視營柵，兒戲端可憐。",
            "倚茲形勢險，寇至常遷延。",
            "羣兇昔吾軍，赤指抨鳴弦。",
            "防胡屢瓦解，合寇俄星連。",
            "猶多燕趙兒，意氣非當年。",
            "駢車載珍寶，結騎馳嬋娟。",
            "時危天稔亂，事豈汝能專。",
            "怒風飛驚濤，河梁失歸船。",
            "四顧天地黑，攬衣思茫然。"
        ],
        "title": "巡寨偶書",
        "id": "9d8fea14-265e-4e12-a3d5-ce0e77d991b4"
    },
    {
        "author": "劉子翬",
        "paragraphs": [
            "梅梢破白香清切，凊雨含春不成雪。",
            "瑶池彷彿萬妃遊，縞裙練帨何鮮潔。",
            "凌晨燦爛忽驚眼，客中又過嘉平月。",
            "年年見梅非昔地，海角尋芳更愁絕。",
            "多情欲伴曉雲飛，有恨只教啼鳥說。",
            "兵厨况是酒如澠，東閣喜聽談吐屑。",
            "飄零使我懽意盡，山誠暮角聲嗚咽。",
            "庭邊一樹春最晚，照影遥憐水方折。",
            "暫忙不到今幾時，南北枝頭開又歇。",
            "新辭婉媚發春妍，未害廣平心似鐵。"
        ],
        "title": "次韵蔡學士梅詩",
        "id": "3ae9c869-a2a1-482c-8d11-e115b71f9967"
    },
    {
        "author": "劉子翬",
        "paragraphs": [
            "厭旱訟風伯，苦雨誅雲師。",
            "天公良獨難，爾民多怨咨。",
            "夏潦包原隰，苗端漲清漪。",
            "冬暄但流塵，土堅不銜犂。",
            "陰陽有乘除，此理固可推。",
            "惟神執天權，憫物思濟之。",
            "穴泉類蹄涔，幽靈隠其涯。",
            "彷彿小雙螯，控御蛟龍隨。",
            "名居列曜尊，箕畢可指撝。",
            "顧匪郭索倫，嘗辱左手持。",
            "滂沱爲一縱，豈惟潤東菑。",
            "灝灝燠氣清，浮浮瘴烟披。",
            "將聞鼓腹謠，寧求折肱醫。",
            "寸澤垂二惠，此功神所尸。",
            "遥知青青麥，春風滿陵陂。",
            "吾儕飽湯餠，敢後椒漿期。"
        ],
        "title": "禱雨蟹泉",
        "id": "8e7eb73b-aa93-474d-a01f-672bb2bc9217"
    },
    {
        "author": "劉子翬",
        "paragraphs": [
            "宵寒卧增裯，晝寒起增衣。",
            "何如負暄樂，高堂日暉暉。",
            "引光扉盡闢，追影榻屢移。",
            "妙趣久乃酣，瞑目潛自知。",
            "初如擁紅爐，凍粟消頑肌。",
            "漸如飲醇醪，暖力中融怡。",
            "欠伸百骸舒，爬搔隨意爲。",
            "稍回驕佚氣，頓改酸寒姿。",
            "薰然沐慈仁，天恩豈余私。",
            "願披橫空雲，四海同熙熙。",
            "矯首望扶桑，傾心效園葵。"
        ],
        "title": "負暄",
        "id": "81d7e1f0-e60d-43d4-9982-36c8563de25a"
    },
    {
        "author": "劉子翬",
        "paragraphs": [
            "舊聞通印名，海錯珍莫踰。",
            "火氣爍鱗鬣，鹵香泛庖厨。",
            "泥泥子盈胞，鮮美禍所區。",
            "生如粒芥微，多若囊粟儲。",
            "他年想吞舟，勿輕此錙銖。",
            "一咀命千百，雖甘汝安無。",
            "窮冬孚乳時，罩䍡海爲虛。",
            "含凍體猶僵，得潟味已渝。",
            "虐戲等刳孕，淫刑幾戮孥。",
            "人深襁褓恩，在物愛豈殊。",
            "閩風易殺子，盥水沈其軀。",
            "詎有惻怛心，旁推及豚魚。",
            "相殘人獸均，自殘獸不如。",
            "哦詩化蠻獠，因警饕餮徒。"
        ],
        "title": "子魚",
        "id": "040ca5fa-8403-4626-abb7-cbdb62a8f62b"
    },
    {
        "author": "劉子翬",
        "paragraphs": [
            "憶昔尋春西洛橋，酴醿結洞橫朱架。",
            "翠帷銀網一番新，百萬花頭相枕籍。",
            "飄摇羽客靜疑仙，窈窕素娥嬌欲嫁。",
            "細蕤摘貯絳紗囊，撲鼻清香奪蘭麝。",
            "論花每恨流品雜，韵絕江梅此其亞。",
            "紛紛紅紫已空條，耿耿冰霜猶照夜。",
            "只今漂泊一身存，海角逢春足悲咤。",
            "銀苞翠蔓宛如昨，瘦骨蒼顔忽驚乍。",
            "當時我最推少年，想見同遊更衰謝。",
            "洛陽園苑狐兔生，虜騎時來北邙下。",
            "浮生榮悴均有老，萬古興衰那足訝。",
            "南鄰地主好襟懷，官事稍閑須命駕。",
            "急須喚酒賞餘妍，惡雨狂風不相借。"
        ],
        "title": "郡圃觀酴醿",
        "id": "7b22bbcb-0605-4b0a-92a4-f621e1e73bc0"
    },
    {
        "author": "劉子翬",
        "paragraphs": [
            "化工吝幽香，斑斑被花木。",
            "氤氳寒巖桂，高韵蓋羣馥。",
            "無人盡日芳，守志何幽獨。",
            "士介恥求知，女貞慚自鬻。",
            "淒涼楚山秋，樛枝吐金粟。",
            "淺水映輕明，微飆發含蓄。",
            "樓端靜忽聞，馬上遥相逐。",
            "踟躕爲延竚，但見林巒綠。",
            "瓶罌誰折贈，清芬閟廬屋。",
            "久處不自知，乍至彌鬰郁。",
            "客悲芳歲暮，夢繞寒溪曲。",
            "長吟小山詞，古意恐難復。"
        ],
        "title": "木犀古風",
        "id": "062debc1-6c20-46cb-aba9-dc175ba8de4a"
    },
    {
        "author": "劉子翬",
        "paragraphs": [
            "蠣房生海壖，堅頑宛如石。",
            "其中儲可欲，雖固必生隙。",
            "嵌喦各包藏，碨䃁相附積。",
            "終逢霹靂手，妙若啟扃鐍。",
            "鑽灼諒難堪，曷不吐餘瀝。",
            "南庖富腥盤，豈惟此稱特。",
            "吞航大絕倫，梯臠萬夫食。",
            "針鱗九牛毛，小嚼逾千百。",
            "光螺暈紫斑，䗻膏湛金色。",
            "水母脆鳴牙，章舉懸疣密。",
            "烏黏力排奡，貼石不可索。",
            "妾魚戲浮波，媚鮜雌雄匹。",
            "蟹躁輒橫騖，鼈縮常畏出。",
            "車螯不服箱，馬鮫非駿跡。",
            "江瑶貴一柱，嗟豈棟梁質。",
            "骨柔競愛䱠，多鯁鯯乃斥。",
            "蚶虹鮭赤文，肉黑魚之賊。",
            "鰷鱨鰋鯉鰻，鱣鮪鰍魴鯽。",
            "鱅庸而𩵖小，瑣冗難盡述。",
            "包涵知海量，長養荷天德。",
            "貪生族類繁，失地波濤窄。",
            "網罼人創禍，甘鮮已爲厄。",
            "紛然均可口，流品當別白。",
            "微物倘見知，捐軀不足惜。"
        ],
        "title": "食蠣房",
        "id": "81c15981-77d6-44d2-853f-e8ccf06ca428"
    },
    {
        "author": "劉子翬",
        "paragraphs": [
            "浮雲匿晨暉，雨雹驚春晝。",
            "天公號令乖，陰晴變何驟。",
            "小徑踐芳泥，通渠走寒溜。",
            "風顛萬木偃，氣凜重幃透。",
            "鵷鸞護巢翔，奈此羣雛幼。",
            "擁爐烏薪然，雙手慵出袖。",
            "褰幃望空明，屋角見遥岫。",
            "良朋不可招，塊處慚孤陋。",
            "青青桃葉長，奕奕蘭花秀。",
            "長吟曷咨嗟，佳辰去難又。"
        ],
        "title": "春寒偶書",
        "id": "a73fd5ac-f67c-4645-a260-09b318461c4e"
    },
    {
        "author": "劉子翬",
        "paragraphs": [
            "炎精孕秀多靈植，荔子佳名聞自昔。",
            "絳囊剖雪出琱盤，尋常百果無顔色。",
            "閩天六月雨初晴，星火熒煌曜川澤。",
            "欻如彩鳳戲翱翔，爛若彤雲堆翕爀。",
            "中郎裁品三十二，陳紫方紅冠流匹。",
            "鹽蒸蜜漬尚絕倫，啄鮮空羨南飛翼。",
            "我聞二和全盛時，貢輸不減開元日。",
            "涪州距雍已云遠，况此奔馳來海側。",
            "繡衣中使動輶車，黄紙封林遍阡陌。",
            "浮航走轍空四郡，妙品人間無復得。",
            "似聞供御只纖毫，往往盡入公侯宅。",
            "驪山廢苑狐兔靜，艮嶽新宮鼙鼓急。",
            "繁華今古共淒涼，繞樹行吟悲野客。",
            "西風刮地戰塵昏，一聽胡笳雙淚滴。"
        ],
        "title": "荔子歌",
        "id": "64e764d8-52eb-4c81-bc7e-a5bee9a52535"
    },
    {
        "author": "劉子翬",
        "paragraphs": [
            "我識今朝李翰林，十年隔絕飛寸心。",
            "素書每逢雙鯉得，雲路欲倚長梯尋。",
            "翰林昔參建炎政，想見中興人物盛。",
            "方圓齟齬不足論，角巾雅有江湖興。",
            "玉堂草詔褫凶魄，丹陛陳謨發天聽。",
            "介圭便合趣公還，只今密勿才稀並。",
            "自憐隨牒東南奔，假道因得登龍門。",
            "怪余髯面益老矣，一笑問勞情彌敦。",
            "僧坊蕭蕭遠闤闠，豈料飄零獲清對。",
            "牛行尚憶王相宅，曩日交遊幾人在。",
            "濁酒青燈夢寐間，九州四海煙塵內。",
            "區區王事今有程，暫見復別難爲情。",
            "長亭喚馬一悽斷，璧月曉墮桐花城。"
        ],
        "title": "法石見李漢老參政",
        "id": "3e418833-78b7-4970-a052-72267adb5fed"
    },
    {
        "author": "劉子翬",
        "paragraphs": [
            "聲色家有穽，軒裳仕之囚。",
            "冥行不知迷，今將返吾輈。",
            "愛慕洗餘習，清虛樂孤遊。",
            "亭亭隠仙巖，迎人入雙眸。",
            "稻色黄莽莽，溪光碧油油。",
            "佳樹殘照滿，高穹亂雲流。",
            "乍參樵牧羣，辭氣不婉柔。",
            "性有書史癖，時逢甲兵休。",
            "斯懷儻遂全，曩志不必酬。"
        ],
        "title": "歸田",
        "id": "665dde17-0307-4e43-a78a-8a24141d6d18"
    },
    {
        "author": "劉子翬",
        "paragraphs": [
            "豺狼已煙銷，言歸省先塋。",
            "豈無消息至，怵惕意自驚。",
            "兵戈道孔由，不折寸草徑。",
            "神物陰有護，兇威肅其獰。",
            "敬瞻壠闕雲，墮淚眶睫盈。",
            "如承慈穆顔，如聞謦咳聲。",
            "道餘孤風存，澤本遺愛成。",
            "昔我罹禍苦，結廬傍佳城。",
            "哀慕寧有極，忽忽時序更。",
            "慚愧舊巢鳥，常繞松柏鳴。"
        ],
        "title": "省拱辰山",
        "id": "8f2aee42-3089-4452-86d5-3ea7fa9355ab"
    },
    {
        "author": "劉子翬",
        "paragraphs": [
            "書成癡，傳成癖，平生識字真無益。",
            "筆扛鼎，思涌泉，何如蹶張强弩絃。",
            "管城雅貺情雖重，感此囏難拙於用。",
            "君不見翠華南渡江，江路八百里。",
            "胡兒飲馬鏡湖邊，不逢漢兵胡自止。",
            "只今城闕多旌旗，報國擬將雕面兒。",
            "長星吐彗南掃北，轉禍爲福須乘時。",
            "虎頭心事不能已，勸君勿弄毛錐子。"
        ],
        "title": "士特贈筆",
        "id": "251de703-d560-49c7-aeb5-8ca1ca13e5d7"
    },
    {
        "author": "劉子翬",
        "paragraphs": [
            "故園喪亂餘，歸來復何有。",
            "鄰人雖喜在，憂悴成老叟。",
            "爲言寇來時，白刃穿田畝。",
            "驚忙不知路，夜踏人屍走。",
            "屋廬成飛烟，囊橐無暇取。",
            "匹夫快恩讎，王法誰爲守。",
            "艱難歷冬夏，遷徙遍林藪。",
            "深虞邏寇知，兒啼扼其口。",
            "樹皮爲衣裳，樹根作糧糗。",
            "還家生理盡，黑瘦面如狗。",
            "語翁翁勿悲，禍福較長久。",
            "東家紅巾郎，長大好身手。",
            "荒荒戰場中，頭白骨先朽。"
        ],
        "title": "諭俗  其一",
        "id": "d3009d4c-7a0a-4907-a240-5d54295bf00d"
    },
    {
        "author": "劉子翬",
        "paragraphs": [
            "西村人漸歸，撐柱燒殘屋。",
            "東村但蒿萊，死者無人哭。",
            "昔茲號富穰，被禍尤殘酷。",
            "二三里中豪，喪亂身爲僇。",
            "遺骸悵莫掩，饑鳶啄其腹。",
            "豈無平生時，意氣凌鄉曲。",
            "錐刀剝微利，舞智欺惸獨。",
            "錦囊收地券，奕葉相傳續。",
            "只今鄰叟耕，歲歲輸官穀。",
            "爾曹何顓愚，人生固多欲。"
        ],
        "title": "諭俗  其二",
        "id": "8aec03c9-8ac2-4e9f-b2bc-05c40a8470d4"
    },
    {
        "author": "劉子翬",
        "paragraphs": [
            "何州無戰爭，閩粵禍未銷。",
            "或言殺子因，厲氣由此招。",
            "蠻陬地瘠狹，世業患不饒。",
            "生女奩分貲，生男野分苗。",
            "往往衣冠門，繼嗣無雙髫。",
            "前知飲啄定，妄以人力僥。",
            "三綱既自絕，餘澤豈更遥。",
            "王化久淘漉，刑章亦昭昭。",
            "那無舐犢慈，恩勤愧鴟鴞。",
            "寃報且勿論，茲義古所標。"
        ],
        "title": "諭俗  其三",
        "id": "61d92a32-8248-4407-9167-f8d0515a58a2"
    },
    {
        "author": "劉子翬",
        "paragraphs": [
            "愚氓擾潢池，囏難亦常態。",
            "簪紳有包藏，事異吁可怪。",
            "豺聲久伺亂，鯨戮終何悔。",
            "游言張兇焰，巧諜移機會。",
            "初如卵殻微，跐踐悉糜碎。",
            "養成羽翮雄，飛掣韝繩外。",
            "翦鉏淹歲月，螫毒彌疆界。",
            "向來詰端由，罪白不容蓋。",
            "南冠囚載路，東市誅其最。",
            "隆寬俗與新，僥倖汝勿再。"
        ],
        "title": "諭俗  其四",
        "id": "2f7ec30a-6286-47ce-aee5-7eaf96782b09"
    },
    {
        "author": "劉子翬",
        "paragraphs": [
            "野人厭羹藜，家有庖丁刀。",
            "徒誇批導手，肯念耕稼勞。",
            "隠然肉山雄，畏彼尺箠操。",
            "春泥卧寒野，夜月犂東皋。",
            "辛勤力已盡，觳觫禍豈逃。",
            "誰無惻隠心，鮮能勝貪饕。",
            "蓋帷猶示恩，况異犬馬曹。"
        ],
        "title": "諭俗  其五",
        "id": "452cc833-c0b5-4d12-9a4f-e95674504df5"
    },
    {
        "author": "劉子翬",
        "paragraphs": [
            "扇馬嚴內仗，貂璫侍宸閽。",
            "哀哉里閭間，刀閹逮雞豚。",
            "放麑識忠藎，毋卵著格言。",
            "矧利肥甘軀，絕其孳息源。",
            "難銷愛欲心，物物天性存。",
            "逆情氣必戾，順化生乃蕃。",
            "誰開口腹謀，無乃傷仁恩。"
        ],
        "title": "諭俗  其六",
        "id": "53a2f4e5-2465-48a9-9b13-567ce2f55f1a"
    },
    {
        "author": "劉子翬",
        "paragraphs": [
            "粵人多悍驕，風聲亦惟舊。",
            "兒童僅勝衣，挾箠相格鬭。",
            "藝精氣益橫，質化心忘陋。",
            "家饒喜稱俠，世亂甘爲寇。",
            "豈伊天性然，習俗所成就。",
            "吾聞互鄉童，翺翔聖賢囿。",
            "隠豹弄斕斑，攻駒發馳驟。",
            "佩觿爾何知，義方得無謬。"
        ],
        "title": "諭俗  其七",
        "id": "6c83f3d5-5412-451e-b08f-da7b40bb1a48"
    },
    {
        "author": "劉子翬",
        "paragraphs": [
            "村南井欲乾，曉汲盈瓢濁。",
            "飲濁不足言，奈此田畝涸。",
            "咿啞龍骨響，煥爛陽烏虐。",
            "良農無他營，辛苦事東作。",
            "春苗何葱芊，秋刈何稀薄。",
            "我雖食有餘，念彼心不樂。",
            "乞靈走羣祀，晚電明霍霍。",
            "屯膏竟未施，天意自難度。"
        ],
        "title": "諭俗  其八",
        "id": "4fd7e900-b53c-466f-8500-35fe7d5bb2a7"
    },
    {
        "author": "劉子翬",
        "paragraphs": [
            "震雷霹枯松，頑龍失其據。",
            "浮雲三日雨，盈畝復他注。",
            "商羊舞未休，旱魃消何遽。",
            "稍寬人心切，仰荷天恩布。",
            "稻畦褭連顛，挼穗給朝飫。",
            "菜畦擢新萌，蕩滌死羣蠹。",
            "歲儉民怨咨，時豐家悅豫。",
            "青青寒莠色，亦復貪雨露。"
        ],
        "title": "諭俗  其九",
        "id": "170f982d-ae00-4b69-84be-e8af66dc3813"
    },
    {
        "author": "劉子翬",
        "paragraphs": [
            "茲鄉山水佳，昔乃爲盜窟。",
            "吾盧已煨燼，荒草牆兀兀。",
            "牆東大梨樹，惟此爲舊物。",
            "火燒枝葉盡，老本更奇崛。",
            "衆鳥罷高栖，空庭失清樾。",
            "鄰兒利薪爨，往往肆戕伐。",
            "豈知昂霄勢，長養自毫末。",
            "寒堤孤碓在，廢圃鳴泉出。",
            "衡茅且經營，霜霰莫倉猝。"
        ],
        "title": "諭俗  其一○",
        "id": "d09257b8-5308-492f-a23d-b25f509b922a"
    },
    {
        "author": "劉子翬",
        "paragraphs": [
            "未須葺吾廬，且復修吾倉。",
            "求安當卜居，求飽當聚糧。",
            "營生力有限，先此計頗長。",
            "去年稻盈畦，避寇不得將。",
            "新芽雨後白，卧穗霜中黄。",
            "鰥惸有饑色，寇釁餘稻糧。",
            "解衣易升斗，糠粃隨風揚。",
            "休嗟昔艱難，喜茲歲豐穰。",
            "鄰翁爲人耕，貯粟不盈箱。",
            "溪頭廩與囷，纍纍已相望。"
        ],
        "title": "諭俗  其一一",
        "id": "b74d6f19-e5fc-408b-a5c2-2e6ff9c108a2"
    },
    {
        "author": "劉子翬",
        "paragraphs": [
            "懸牆挂德音，盡弛今年租。",
            "旄倪發懽謠，助達和氣舒。",
            "皇恩施甚厚，疲瘵望少蘇。",
            "吁嗟吏舞文，詔紙墨未渝。",
            "借貸盡白著，勾稽窮宿逋。",
            "掊克儻歸公，民貧猶樂輸。",
            "量權徵倍耗，夤緣竊其餘。",
            "寧逢盜剽攘，厭聞吏追呼。",
            "盜姦久必戢，吏姦無由鉏。",
            "雷霆不言威，肉食忍自誣。",
            "故態勿狃習，窮閻勿侵漁。",
            "勿謂天聽高，勿謂黔首愚。"
        ],
        "title": "諭俗  其一二",
        "id": "43ca0450-f953-4163-a44b-88f2bc24dd10"
    },
    {
        "author": "劉子翬",
        "paragraphs": [
            "漁翁一棹老清波，稚子學語能漁歌。",
            "日暮沙頭寒爇竹，雨餘船角亂堆蓑。",
            "鬻殘小鮮仍自鱠，湖海茫茫醉鄉內。",
            "夜闌酒渴潄寒流，月照蘆花上蓬背。"
        ],
        "title": "清江行",
        "id": "2501cd16-55eb-4413-9c1c-ac374d4e6815"
    },
    {
        "author": "劉子翬",
        "paragraphs": [
            "鳴琴藝精非小道，可惜溫之今已老。",
            "玲琅一鼓萬象春，鐵面霜髯不枯槁。",
            "自言寡知音，求我爲作歌。",
            "號宮韵角可聽不可狀，錦腸繡舌空吟哦。",
            "吾意其一氣之濁清，兩曜之晦明。",
            "山河之結融，雷霆風雨之震驚。",
            "包羅具七弦，開闔造化由人心。",
            "又疑夫堯禹之躬行，丘軻之立言。",
            "瞿聃之同歸，百家諸子之紛然。",
            "更歷千萬古，此意不滅絲桐間。",
            "滌除浮慮清，蕩摩愁襟開。",
            "琴之氣象廣莫有如此，欲媚俗耳知難哉。",
            "寒缸燒涸夜向闌，罷琴歸矣我欲眠。",
            "夢跨冰輪出瑶海，一笑碌碌瀛洲仙。"
        ],
        "title": "聽詹溫之彈琴歌",
        "id": "4354bc97-ab63-4523-b555-2d6103cb6759"
    },
    {
        "author": "劉子翬",
        "paragraphs": [
            "君不見咸陽之原，涇渭之間。",
            "靈苗叢生綠芊綿，春風莽莽膠晴煙。",
            "天馬嚼齕黄金涎，渴噴清浪香浮川。",
            "年深駿足宵騰邁，目有神光破昏昧。",
            "方經誇異儻不誣，伊人服之功必倍。",
            "君家種藥南山隅，紫花褐實連庭除。",
            "長鑱斸掘動雲壤，婉婉盡拔生龍鬚。",
            "飲之清醥觀其德，宛如君子彌溫克。",
            "浮沈詎卹世論量，蒸曝益見中腴澤。",
            "我年三十號病翁，空齋藥杵聲瓏冬。",
            "未能醫國慚君賜，舊書且讀蠅頭字。"
        ],
        "title": "鵝峰居士以地黄遺病翁因爲作引",
        "id": "ba9bc85c-1f1a-4d4c-85dc-056e8365069d"
    },
    {
        "author": "劉子翬",
        "paragraphs": [
            "屯田詞，考功詩，白水之白鍾此奇。",
            "鈎章棘句凌萬象，逸興高情俱一時。",
            "耆卿骨朽士特死，澗谷錯莫無晶輝。",
            "後生俊秀何其寡，吾宗喜有萊孫者。",
            "雙瞳點漆面如水，一見使我心神寫。",
            "讀書已通經，學賦已知律。",
            "只今年十三，吐氣成五色。",
            "驪珠出海夜生光，突笴流弦追莫及。",
            "人材有價誰能私，不妨乃翁聊譽兒。",
            "囊中彩筆今付汝，往繼二妙聲名馳。"
        ],
        "title": "萊孫歌",
        "id": "4674be9b-7280-4a45-818c-ee856a1bfd62"
    },
    {
        "author": "劉子翬",
        "paragraphs": [
            "鵝子峰前波色清，劉郎看山無俗情。",
            "癯儒自昔有仙骨，夜夢體飛如葉輕。",
            "雲中不識朝天路，雙童導我凌空去。",
            "側身度巖隈，盤盤復回回。",
            "翛然意往形不礙，石窟蘚竇俄天開。",
            "乘槎夜泛牛女渡，鞭鸞曉入金銀臺。",
            "花深不逢人，時聞佩環聲。",
            "仙翁睡起方結襪，見客坦易無崖垠。",
            "擊蒙冀垂矜，叩妙獲一言。",
            "七情汩心心憒昏，窒慾如水澄其源。",
            "臼中㕮咀藥，手撮仍見分。",
            "旁有泠泠泉，三潄乃盡吞。",
            "駐紅却白非難事，貪生慮死真愚計。",
            "當時同遊七姓俱，但記古月成胡字。",
            "塵緣未斷不得留，海風吹過蓬瀛洲。",
            "覺來窗戶冥曚曉，玉鏡晶晶墮松杪。"
        ],
        "title": "夢仙謠",
        "id": "d8c8ccc2-8b81-4728-995a-05895888d1b1"
    },
    {
        "author": "劉子翬",
        "paragraphs": [
            "紅綃千樹桃，雪縠萬株李，柘葉青青如鼠耳。",
            "橫山渡口浪成堆，認得劉郎船子來。",
            "物情時事不須說，且喜新歲同銜杯。",
            "少年鼻哂輕流俗，歛銳收豪今碌碌。",
            "敝裘常带客塵緇，雙鬢不如春草綠。",
            "東風吹愁入我心，使我嘯歎成悲吟。",
            "問君底事久留此，曷不聯鑣歸故林。"
        ],
        "title": "雲際會劉致中",
        "id": "94dfd91a-d508-49d7-9a7a-07573a1c698c"
    },
    {
        "author": "劉子翬",
        "paragraphs": [
            "黄茅生煙暗村落，浩歌無復當時樂。",
            "鄰家酒熟逆鼻香，一醉乾坤墮冥漠。",
            "尋芳屢過垂玉軒，叉魚夜上浮清閣。",
            "鬭牌擊鼓多伎倆，我獨旁觀惟大噱。",
            "驚烽入座懽難保，幸得身存他勿道。",
            "吾宗潛武卧空棺，衮臣兄弟埋荒草。",
            "當時醉舞向花下，綠鬢朱顔各鮮好。",
            "隙駒風燭尚須臾，數子凋零不待老。",
            "死生細事從渠天，莫學兒女相哀憐。",
            "一窗容膝可終隠，寇盜擾擾今連年。",
            "王師誅鉏有漏網，死灰焰焰猶思然。",
            "憂煎過計祇自惱，且但努力耕吾田。"
        ],
        "title": "懷舊歌",
        "id": "ca0fc4a2-3c4c-4562-97af-07cc44261560"
    },
    {
        "author": "劉子翬",
        "paragraphs": [
            "遥林带雪迷村疃，伶俜一馬行無伴。",
            "故人家住丁坂頭，停驂邂逅成清款。",
            "犯寒知我猶空腹，地爐然薪架紅玉。",
            "花瓷湯酒欲生香，竹外庖厨聞剁肉。",
            "夫君不有中饋賢，咄嗟辦此何神速。",
            "酒酣意氣悲荆棘，尚憶朱甍舊時宅。",
            "豺狼得志竟何成，至今人骨如霜白。",
            "亂離少有闔門在，漂蕩俄驚五年隔。",
            "數畝荒田已失耕，一間茅屋仍留客。",
            "客情主意懽難盡，短臘窮冬春欲近。",
            "明朝分手更愁人，且覆清觴莫留剩。"
        ],
        "title": "夜過王勉仲家宿酒數行爲作此歌",
        "id": "d2c06690-e528-40ab-b210-8588deb642e0"
    },
    {
        "author": "劉子翬",
        "paragraphs": [
            "君不見長安公侯家，六月不知暑。",
            "扇車起長風，冰檻瀝寒雨。",
            "重櫩邃屋晝生陰，反易天時在談吐。",
            "又不見五陵富豪兒，炎天多快意。",
            "雪縠曳輕明，珍槃嚼甘脆。",
            "蛾眉皓齒發清歌，灑酒筠枝集蠅蚋。",
            "何如野客歌滄浪，萬事不理心清凉。",
            "流金鑠石未爲苦，勢利如火焚中腸。"
        ],
        "title": "夏日吟",
        "id": "c5be05dd-4394-4019-8b33-c5d3a298ee81"
    },
    {
        "author": "劉子翬",
        "paragraphs": [
            "何年老烏龍，排山折其角。",
            "漁人網得之，澄淵起雷雹。",
            "異物世常猜，神光夜潛覺。",
            "流傳歲月深，質槁紋斑剝。",
            "漆簡射晶熒，玄圭靡雕琢。",
            "孰謂喬松煙，能成此堅確。",
            "晴窗試墨池，雲霧生掌握。",
            "只恐化蜿蜒，飛騰入冥邈。",
            "萊孫真可兒，句法有家學。",
            "贈汝囊中珍，慚余鼻端斲。"
        ],
        "title": "萊孫求墨并以詩與之",
        "id": "fc117d36-b1be-48ec-b315-062bad7fed0c"
    },
    {
        "author": "劉子翬",
        "paragraphs": [
            "炎熇氣如焚，塊坐惟兀兀。",
            "劉侯惠甘瓜，胸次瀉溟渤。",
            "豐膚素浪浮，翠理霜刀刜。",
            "因思少年時，窺園步清樾。",
            "百金酬地主，熟蒂香可揭。",
            "鄙懷須一快，聊效野人齕。",
            "種瓜雖賤工，愛護渠敢忽。",
            "薅芸治其煩，灌溉滋其竭。",
            "自然子母繁，翠蔓相連結。",
            "種瓜誠有道，養民豈無術。",
            "噫余夙昔知，此意未及物。"
        ],
        "title": "劉致中惠瓜",
        "id": "9ff6b72a-deaf-4dc7-9de5-072a6645f158"
    },
    {
        "author": "劉子翬",
        "paragraphs": [
            "去年看梅時，中郎共開樽。",
            "今年看梅時，獨招中郎魂。",
            "悲歡聚散誰作惱，擬欲問春春不言。"
        ],
        "title": "白水見梅憶士特",
        "id": "b3150448-d253-474b-801b-683147644605"
    },
    {
        "author": "劉子翬",
        "paragraphs": [
            "相別夢悠悠，相逢懽草草。",
            "送君躍馬臨長道。",
            "十年憔悴向塵埃，一段精神摧不老。"
        ],
        "title": "送謝中瑩",
        "id": "2d0358f3-0e8c-4150-b85c-7e3c1d8bb878"
    },
    {
        "author": "劉子翬",
        "paragraphs": [
            "衆賓會高堂，嘉魚脫重淵。",
            "霜鰓尚呀呷，綠藻仍牽連。",
            "厨人起揎袖，刀机鳴鏗然。",
            "斷尾頳縠碎，批鱗玉花翩。",
            "雲雷蓊深釜，清香已遥傳。",
            "投葱裂素絲，裁薑落金錢。",
            "陶甌舉筠箸，更覺真味全。",
            "細紋松江鱸，縮頸槎頭鯿。",
            "吾儕但知飽，美惡無棄捐。",
            "何論調羹手，聊復試小鮮。"
        ],
        "title": "與純臣原仲溫其煮魚羹",
        "id": "ad81bb81-d58b-4364-9b93-98b8e291b539"
    },
    {
        "author": "劉子翬",
        "paragraphs": [
            "炎方橄欖佳，餘柑豈苗裔。",
            "風姿雖小殊，氣韵乃酷似。",
            "騂顔澀吻餘，彷彿清甘至。",
            "侯門收寸長，粉骨成珍劑。",
            "猶聞雜蜜草，少轉森嚴味。",
            "奇才用不專，雖用何殊棄。",
            "端如效苦言，逆耳多嫌忌。",
            "棄果事何傷，違言德之累。",
            "悅口易逢知，感茲發長喟。"
        ],
        "title": "餘柑",
        "id": "eaec73c1-141c-4032-b1fa-4ba5bed76921"
    },
    {
        "author": "劉子翬",
        "paragraphs": [
            "西溪觀魚仍開樽，鳴榔隠隠沈煙村。",
            "吾人豈有竭澤意，澒洞四際魚龍奔。",
            "驚潛初見穿亂藻，亟遁轉覺迷深源。",
            "向非驅迫羣黨聚，罩䍡徒使波濤渾。",
            "巨鱗足供數客飽，銀刀瑣碎不足論。",
            "吁嗟神物未變化，暴骨砧机寧非寃。",
            "江湖萬里厭游泳，失地斗水能爲恩。",
            "臨流解網意亦厚，誘以芳餌仍爭吞。",
            "因悲摇尾向數罟，豈異俯首縻華軒。",
            "慨然投箸起太息，歸思已逐冥鴻鶱。"
        ],
        "title": "打魚歌",
        "id": "5c477415-52ba-401a-912c-d6a8e72ab232"
    },
    {
        "author": "劉子翬",
        "paragraphs": [
            "吾廬猶未完，作意創此堂。",
            "悠然見南山，高風邈相望。",
            "賓至聊共娛，無賓自徜徉。"
        ],
        "title": "潭溪十詠 悠然堂",
        "id": "bd7fa5da-e22e-42b6-8025-b2867b579886"
    },
    {
        "author": "劉子翬",
        "paragraphs": [
            "煌煌海棠洲，錦樹臨清灣。",
            "常恨灣頭風，吹花走潺湲。",
            "潺湲去不息，花亦無由還。"
        ],
        "title": "潭溪十詠 海棠洲",
        "id": "e2e3b294-d3a3-4575-9ba6-e488bde194b1"
    },
    {
        "author": "劉子翬",
        "paragraphs": [
            "藤蘿撥不開，石竇一鏡明。",
            "携瓢酌清甘，漻然瑩心神。",
            "我病不能酌，時來聽泠泠。"
        ],
        "title": "潭溪十詠 醒心泉",
        "id": "1de719a2-d8ae-452b-be3d-bb0e112e8978"
    },
    {
        "author": "劉子翬",
        "paragraphs": [
            "茅簷入竹低，曠野時寓目。",
            "寂寂農家春，新秧滿田綠。",
            "何時稻登場，秋山響蓬樸。"
        ],
        "title": "潭溪十詠 懷新亭",
        "id": "6bf720ab-edc0-4e57-a44e-93fe3eed5296"
    },
    {
        "author": "劉子翬",
        "paragraphs": [
            "青青榹樹林，下蔭蒼蘚石。",
            "幽人宴坐時，懷抱忘其適。",
            "不見暮樵歸，寒山雨中碧。"
        ],
        "title": "潭溪十詠 宴坐巖",
        "id": "753f0855-aea5-47a4-a53e-b2d9b395a687"
    },
    {
        "author": "劉子翬",
        "paragraphs": [
            "春林繞舍青，門館終日靜。",
            "吾心樂有餘，所寓皆勝境。",
            "更鑿庭下池，溶溶浸山影。"
        ],
        "title": "潭溪十詠 山館",
        "id": "bcaca8a5-21e8-41e2-b4d6-027892a8e917"
    },
    {
        "author": "劉子翬",
        "paragraphs": [
            "北窗何所見，疏竹雜遥岑。",
            "凉飆思有無，虛簷動蕭森。",
            "此興何由盡，移床入翠陰。"
        ],
        "title": "潭溪十詠 凉陰軒",
        "id": "d9ae0fdc-e091-4273-b9c2-a74ef2fdc4f6"
    },
    {
        "author": "劉子翬",
        "paragraphs": [
            "木奴困新移，憔悴雪霜侵。",
            "呼童翦其顛，割愛慮已深。",
            "會待春氣回，青枝補故林。"
        ],
        "title": "潭溪十詠 橘林",
        "id": "b3ffafca-b015-4428-83e7-62f89964d9a9"
    },
    {
        "author": "劉子翬",
        "paragraphs": [
            "蓮池一畝餘，瀰瀰吞衆流。",
            "花繁不近堤，欲往無方舟。",
            "不及池中魚，隨波自沈浮。"
        ],
        "title": "潭溪十詠 蓮池",
        "id": "cef1dac5-7df7-4f97-93f0-a88e2108708f"
    },
    {
        "author": "劉子翬",
        "paragraphs": [
            "聊爲溪上遊，一步一回顧。",
            "悠悠出山水，浩浩無停注。",
            "惟有舊溪聲，萬古流不去。"
        ],
        "title": "潭溪十詠 南溪",
        "id": "bc0113c1-1f79-4b66-9b88-e47252a0fbe8"
    },
    {
        "author": "劉子翬",
        "paragraphs": [
            "長春殿古生荆薈，猶有前朝遺物在。",
            "錦囊珍重出玄圭，雙虬刻作蜿蜒態。",
            "枯皮剝製弄幾刓，斷玦精堅磨不殺。",
            "吾聞李氏據江左，文采風流高一代。",
            "當時好玩不獨此，器用往往窮奢汰。",
            "徵工選技填御府，不惜千金爲賞賚。",
            "治兵唐推英衛精，治民漢許龔黄最。",
            "惜哉取士不知術，妙手獨得庭邽輩。",
            "真主驅馳八極中，荒王逸樂孤城內。",
            "汗青得失更誰論，尤物競爲人寶愛。",
            "嗟余視此真糞土，事有至微猶足戒。",
            "投文欲往弔江流，幽魂未泯應慚悔。"
        ],
        "title": "兼道携古墨來墨面龍紋墨背識云保大九年奉敕造長春殿供御龍印香煤旁又識云墨務官臣庭邽監官臣夷中臣子和臣卞等進蓋江南李氏物也感之爲作此詩",
        "id": "273f93ee-eecd-4b58-82e3-612d45f52cdd"
    },
    {
        "author": "劉子翬",
        "paragraphs": [
            "雙童肩竹輿，兀兀如乘舟。",
            "及茲朝暑微，遠訪招提幽。",
            "蒼山望中橫，清泉脚底流。",
            "所歷已殊勝，况乃窮林丘。",
            "僧房在在凉，逢迎足茶甌。",
            "岸幘幽鳥鳴，橫琴素煙浮。",
            "倦借一榻眠，吾生復何求。",
            "薰風溪上來，虛簷散颼颼。",
            "開懷若傾倒，忽去不可留。",
            "人間苦炎熱，物外常清秋。",
            "功名非所期，聊尋赤松遊。"
        ],
        "title": "入開善",
        "id": "b0317258-e3b6-49a8-a412-c1adc20f6945"
    },
    {
        "author": "劉子翬",
        "paragraphs": [
            "然松煮鼎山泉冽，槍旗一水分優劣。",
            "鳳餠推開雪照人，花瓷啜罷甘潮舌。",
            "大劉談天紫髯張，小劉逃禪清興長。",
            "會須酌此同翱翔，或凌剛風九天上，或泛弱水三山傍。"
        ],
        "title": "寄茶與二劉",
        "id": "95ddbe88-8572-41f2-b73a-578bd49782d0"
    },
    {
        "author": "劉子翬",
        "paragraphs": [
            "劉侯好獵親馳逐，指呼雙犬如奴僕。",
            "朝衝唐石亂雲來，暮聽潭溪流水宿。",
            "何如著鞭走大梁，我亦與子同翱翔。",
            "今年獵叛醢彭越，明年獵胡羓德光。"
        ],
        "title": "劉兼道獵",
        "id": "9e517360-3748-4619-b469-29e7928a2120"
    },
    {
        "author": "劉子翬",
        "paragraphs": [
            "溫其題詩新歷寺，落筆風雨驚長林。",
            "眼高一世常欲駡，想見掀髯坐巖陰。",
            "致中題詩新興寺，壞壁歲久莓苔侵。",
            "山僧好事亦可喜，解誦鳥啼春意深。",
            "我來經覽渾如昨，玉友金昆念離索。",
            "投林倦翼不同栖，况復分飛在寥廓。",
            "故山終勝他山好，新交不如舊交樂。",
            "何况把酒問鷗盟，卧聽松風同一壑。"
        ],
        "title": "觀二劉題壁",
        "id": "99658eaf-5961-418e-9348-6f13559df6d1"
    },
    {
        "author": "劉子翬",
        "paragraphs": [
            "夜雨歇清曉，山椒雲氣昏。",
            "駕言聊出遊，窈窕窮川原。",
            "側帽避橫篠，揚袪障晴暾。",
            "春泉散石壁，細草羅丘園。",
            "陟峻已逾嶺，窺深更緣源。",
            "喬松傍澗折，垂柯激潺湲。",
            "過籟寒慘慘，驚林白翻翻。",
            "造幽景寥閴，勝絕難具論。",
            "僕夫知余樂，踟躕爲停軒。",
            "惜無徙倚地，時來此開樽。",
            "暮投鵝峯宿，青燈耿柴門。",
            "相從二三子，交情久彌敦。",
            "談玄測彖象，攬佩紉蘭蓀。",
            "願言固所懷，丘壑吾道尊。"
        ],
        "title": "入白水訪劉致中昆仲",
        "id": "2ae25f88-1bc1-44c0-931f-c55407b27d51"
    },
    {
        "author": "劉子翬",
        "paragraphs": [
            "晨起偶無事，携筇出潭川。",
            "翩翩雙鳬飛，宛若導我前。",
            "林靜滴殘雨，村深澹寒烟。",
            "當春足膏澤，俯夏餘清妍。",
            "野溜綠交貫，山花紅接連。",
            "雄觀發新奇，勝地窮攀緣。",
            "據石弄驚急，班荆蔭連卷。",
            "幽懷脫塵拘，如超混芒先。",
            "向令作興來，未必勝偶然。",
            "榮觀事多乖，內取樂乃全。",
            "他時誰繼遊，此意遥相傳。"
        ],
        "title": "携筇",
        "id": "b8d4bffd-a07e-4810-8337-f93ef9d14793"
    },
    {
        "author": "劉子翬",
        "paragraphs": [
            "南溪抱山流，潤氣滋林麓。",
            "平生歸歟心，寄老一堂足。",
            "夢破午窗陰，清風在寒竹。"
        ],
        "title": "續賦家園七詠 早賦堂",
        "id": "4d434e27-a9e8-4a71-a887-5a464d014561"
    },
    {
        "author": "劉子翬",
        "paragraphs": [
            "秋山萬尺青，影落杯酒中。",
            "登臨豈不佳，寒色見遠空。",
            "未忘天下憂，胡塵起西風。"
        ],
        "title": "續賦家園七詠 橫秋閣",
        "id": "5f611b64-6996-4ac1-b1ca-ed2e7c6d0056"
    },
    {
        "author": "劉子翬",
        "paragraphs": [
            "嵐光近却無，一徑緣崖斷。",
            "危亭勢欲飛，翠石雲中亂。",
            "小山閟清遊，懷人發長歎。"
        ],
        "title": "續賦家園七詠 萬石亭",
        "id": "dcda369b-d6f3-462f-af3b-1df521e5868f"
    },
    {
        "author": "劉子翬",
        "paragraphs": [
            "山中多桂樹，亭亭傍幽巖。",
            "微風發秋香，十里穿松杉。",
            "誰歌招隠詞，吾生付長鑱。"
        ],
        "title": "續賦家園七詠 桂巖",
        "id": "224aba20-b3f1-40bc-b80e-69ffcef38188"
    },
    {
        "author": "劉子翬",
        "paragraphs": [
            "森沈徑易迷，搘筇爲徘徊。",
            "何處春光多，時登百花臺。",
            "主人澹無情，林花爲誰開。"
        ],
        "title": "續賦家園七詠 百花臺",
        "id": "144c0036-e86f-4fbe-9a27-c4fad1c8ad1e"
    },
    {
        "author": "劉子翬",
        "paragraphs": [
            "不愛酴醿花，愛此酴醿樹。",
            "青條含露滋，輕陰覆行路。",
            "晝永倦尋書，時來散幽步。"
        ],
        "title": "續賦家園七詠 酴醿洞",
        "id": "d1542330-d6a1-4c51-8aec-e693c9fcf5b9"
    },
    {
        "author": "劉子翬",
        "paragraphs": [
            "雨餘陂水平，徙倚聊一望。",
            "歸雲淡欲無，宇宙何清曠。",
            "吾心游太虛，聊寄此亭上。"
        ],
        "title": "續賦家園七詠 意遠亭",
        "id": "53c076ca-4ebb-44a6-8a3b-014105060d0b"
    },
    {
        "author": "劉子翬",
        "paragraphs": [
            "翠合初疑無路往，停鞭邂逅成清賞。",
            "僧爐坐穩紙窗明，細雨忽來山竹響。"
        ],
        "title": "題靈鷲窗",
        "id": "46842729-740d-4a4b-98c4-b3422620ef82"
    },
    {
        "author": "劉子翬",
        "paragraphs": [
            "意根如亂苗，已薙仍復生。",
            "讀君對月吟，知君懷未平。",
            "懷悽有豐恨，吟苦無和聲。",
            "雄豪睨一世，失路鴻毛輕。",
            "所以達觀士，榮枯兩忘情。",
            "蒼蒼古松林，下有寒泉清。",
            "醉倒石上眠，山禽喚人耕。"
        ],
        "title": "和溫其對月之什",
        "id": "7e796c52-36aa-49ae-ae55-6723520b6fa4"
    },
    {
        "author": "劉子翬",
        "paragraphs": [
            "官侯鑿平劍浦灘，遊子不歌行路難。",
            "李公作銘垂不刊，峻峰激流生筆端。",
            "斯文豈但夸雄觀，寓理之奧開聾眢。",
            "惟人性天同廣胖，橫目立見分庭壇。",
            "紛敷蔽翳榛葦萑，騰逃鬰屈猿蛇蚖。",
            "銛剡獵利劍戟攢，離睽截裂趙魏韓。",
            "千崖百瀨中繞蟠，覆溺嵬岸糜堅完。",
            "胡爲氣舒貌顢頇，旁觀已洞其肺肝。",
            "浮思一縱坂走丸，不極不止巧力殫。",
            "塗膏然萁卒焦乾，萬古乾坤元自安。",
            "堂堂靈君司五官，乍臣乍叛勞控摶。",
            "日漸月磨如印刓，壯哉情枿牢盤還。",
            "躁謀欲驟加雕剜，慘若蕭斧臨髀髖。",
            "自腥夷之良可歎，何如含垢休索瘢。",
            "洒洒落落從中看，豁然四通裂囊簞。",
            "有如灘流平不湍，鑑靜天空秋月寒。",
            "療性此寔言中丹，至味淡薄誰能餐。",
            "我昔蒙公分剩殘，桐花城西路漫漫。",
            "裁牋屢喚南飛翰，何當澡瀹紉椒蘭。",
            "厚地爲屨天爲冠，從公上征鞭龍鸞。",
            "訪瞿追孔聊遊般，物外虛明如許寬。",
            "脚底日轉紅團欒，瑶池簉席一笑闌。",
            "春著萬象流餘懽，茲遊未遂心慱慱。",
            "吟餘北窗睡長鼾，清風時來撼琅玕。"
        ],
        "title": "讀平險銘寄李漢老",
        "id": "ec33007d-6eb2-4ebe-b818-4968fd94e020"
    },
    {
        "author": "劉子翬",
        "paragraphs": [
            "出山曾幾時，桂露颯已秋。",
            "興來任兩屐，散此默默憂。",
            "嵐光近仍滅，鳥語靜忽流。",
            "新亭迥臨危，急澗循巖陬。",
            "上有獨樹蔭，下有鳴湍幽。",
            "長飆一振蕩，俯仰聞颼飀。",
            "平生塵累心，浄盡迥此遊。",
            "徘徊嘯詠發，瞻眺窮林丘。",
            "天寒雲已歸，山好客自留。",
            "悠然百不知，日月過則休。",
            "人生樂在我，何必遂所求。"
        ],
        "title": "同胡原仲吳公路遊清湍亭賦詩得流字",
        "id": "d26ef99c-c136-4728-9c59-07deaad36e97"
    },
    {
        "author": "劉子翬",
        "paragraphs": [
            "寒山遠欲無，春在冥濛處。",
            "何如掃浮陰，盡放岧嶢露。"
        ],
        "title": "和熊叔雅四詠 石峰春靄",
        "id": "46d7dbc2-3bbd-41a2-93aa-7fb80ebc011d"
    },
    {
        "author": "劉子翬",
        "paragraphs": [
            "快雨不相期，平湖忽蕭颯。",
            "坐久日明簷，繁聲靜中滅。"
        ],
        "title": "和熊叔雅四詠 清湖驟雨",
        "id": "0ac36605-3aa4-4888-b0c7-dcc0b770043a"
    },
    {
        "author": "劉子翬",
        "paragraphs": [
            "秋空晚自明，孤烟澹難起。",
            "適意一枝筇，時來對寒水。"
        ],
        "title": "和熊叔雅四詠 潭溪秋碧",
        "id": "d55994ca-60da-4960-8fa3-a7544064f6b9"
    },
    {
        "author": "劉子翬",
        "paragraphs": [
            "誰憐組練寒，夜雪連營積。",
            "有客卧衡茅，淮山夢中白。"
        ],
        "title": "和熊叔雅四詠 屏山夜雪",
        "id": "b1d9fc89-26d8-4f50-b919-bb8cbfd8cbe4"
    },
    {
        "author": "劉子翬",
        "paragraphs": [
            "蒙莊歎隙駒，孔聖悲逝川。",
            "百年生有涯，萬感情無邊。",
            "賢愚真唯阿，繫心同一緣。",
            "內熱蠱其中，伊誰肯求痊。",
            "樂哉今日遊，衆賓肅初筵。",
            "社樗間羣材，嫫母參衆妍。",
            "謔弄既莞爾，獻酬亦頹然。",
            "胡爲發爭端，咄咄論深禪。",
            "擊水但增波，止薪自無煙。",
            "便應三宜休，敢論四不遷。",
            "公如高車馳，揚塵絕通廛。",
            "我如馭小駟，交綏已回旋。",
            "初謀不自量，取困大敵前。",
            "金化質不亡，冰融水非堅。",
            "市門有真樓，相從待他年。"
        ],
        "title": "次韵李漢老詩",
        "id": "be40ad81-d442-4489-9d6b-16645557b887"
    },
    {
        "author": "劉子翬",
        "paragraphs": [
            "春風摇溪溪摇天，劉郎詩思如涌泉。",
            "已憐飛花太狼藉，却愛芳草長芊綿。",
            "癡兒了事從渠了，萬古寒空沒飛鳥。",
            "北海樽中興味長，邯鄲枕裏功名小。",
            "南山北山雲崔嵬，君胡不歌歸去來。",
            "山中交遊苦相憶，玉柱瑶瑟生浮埃。"
        ],
        "title": "次韵致明七言",
        "id": "e26e247e-efec-415c-92cd-dc72e9ca7752"
    },
    {
        "author": "劉子翬",
        "paragraphs": [
            "吾聞滄溟深，浸灌東南維。",
            "長風一蕩潏，莽蒼天爲低。",
            "中藏百怪珍，文彩光陸離。",
            "潛鯤盡鵬材，游魚悉龍資。",
            "罔象溯波浮，天吳躍空飛。",
            "蚌雖辱泥塗，猶能吐珠璣。",
            "地靈物固然，在人必多奇。",
            "英英方家郎，秀發如瓊枝。",
            "裝懷素王書，落筆幼婦詞。",
            "我昔官壺山，邂逅初見之。",
            "賓筵爲勸駕，一武登雲梯。",
            "鴻鶱九霄快，驥騁天路夷。",
            "似聞東諸侯，辟書已交馳。",
            "惠然訪吾廬，窈窕窮山谿。",
            "夜燈一笑歡，愁抱忽若遺。",
            "語妙時脫塵，飲豪屢反巵。",
            "領新意自失，佳處昔未窺。",
            "胡爲遽改轅，歸袂風披披。",
            "上祈養德業，下祝慎鼎幃。",
            "敬言崇道公，久別良佇思。"
        ],
        "title": "謝方德順古風",
        "id": "26a052e2-f76e-453b-8c80-c211a593ff9f"
    },
    {
        "author": "劉子翬",
        "paragraphs": [
            "常嫌門外車，驅馳但揚塵。",
            "今朝故人來，喜聽聲轔轔。",
            "昔別自梁苑，分飛湘吳閩。",
            "痛心鳴鏑禍，事往勿復陳。",
            "共載諧寥閴，分筇上嶙峋。",
            "山川舊賞識，挾友意彌新。",
            "徘徊小精廬，劇談口翻津。",
            "爲言漂蕩餘，投迹荒寒濱。",
            "夕火斧僧林，朝餐糴鄰囷。",
            "官閑非所恨，有祿不濟貧。",
            "牢愁寫萬斛，語壯眉不顰。",
            "定知撐腸書，爲君發精神。",
            "調鐘尚變啞，畫龍孰窺真。",
            "吾聞倜儻才，韜默貴自珍。",
            "量海浚宜廣，豪山磨欲磷。",
            "十科世所重，羣公謂當仁。",
            "向來薦牘飛，璧光動高旻。",
            "陳編論糟粕，中有王道諄。",
            "謀國必張國，療民須活民。",
            "但得君名揚，何異我志伸。"
        ],
        "title": "少稷遠訪弊廬仍留佳句書此寫懷抱不足爲報也",
        "id": "e95c3ca7-dfcf-435f-b438-a541b49090d3"
    },
    {
        "author": "劉子翬",
        "paragraphs": [
            "山橫曉色中，綫路窮崎嶇。",
            "何年貫日虹，飄然墮秋虛。",
            "晴暉發燦爛，陰飆助傾輸。",
            "淙深粉雪沸，注險龍蛇趨。",
            "平生浩蕩胸，對此聊一舒。",
            "蒼蒼古澄潭，彷彿幽靈居。",
            "奇觀付豪逸，餘潤分膏腴。",
            "來遊今七賢，賤跡欣與俱。",
            "扶筇却軒輊，坐石安氍毹。",
            "壁陰生小寒，賞澹樂有餘。",
            "詩魔久已降，幽事復起予。",
            "爲言玉堂人，五字不可無。"
        ],
        "title": "柳源觀瀑戲明仲",
        "id": "5491a316-44b9-4b78-8040-011866c5a7eb"
    },
    {
        "author": "劉子翬",
        "paragraphs": [
            "樂哉今日遊，結友盡英秀。",
            "山靈欣客來，閣雨開雲岫。",
            "步屣出烟嵐，聲呼答巖竇。",
            "輕生快險奇，一墜那復捄。",
            "崇林蓊地幽，長湍瀉天漏。",
            "精廬記舊經，密徑迷新簉。",
            "將軍隠高寒，古井餘荒甃。",
            "當年百戰疲，蟣蝨生戎胄。",
            "心存巢許間，功豈韓彭後。",
            "慨然望中原，毒手方交鬭。",
            "曷不生斯辰，天驕過難宥。",
            "妖氛六合昏，長夜何時晝。",
            "尊周感獲麟，懷楚歌啼狖。",
            "世變莽難知，如瞽窺篆籀。",
            "置之勿重論，大白引醇酎。",
            "幽禽靜一聞，寒芳晚三嗅。",
            "方虛接勝懷，日轂轉何驟。",
            "山南山北奇，脚力倦尋究。",
            "良遊易蹉跎，澹境難宿留。",
            "詩囊歸倒懸，瓊琚羨君富。"
        ],
        "title": "次韵明仲遊將軍巖",
        "id": "cfa5aaa8-7c9c-4784-a6fc-87fa36ec7b01"
    },
    {
        "author": "劉子翬",
        "paragraphs": [
            "凍岫立高白，曉寒生太虛。",
            "閉門翻巾幐，偶見良友書。",
            "書中有長句，別懷陳鬰紆。",
            "吐鳳詞既絕，續貂理難如。",
            "起望新鄉雲，一讀三卷舒。",
            "繁思攪中扃，頼此豁欲無。",
            "鵠鷄有潛化，蓬麻豈資扶。",
            "吾人交義深，不恨相見疏。",
            "但恐德不修，心期愧非初。"
        ],
        "title": "寄彭子靜",
        "id": "a508ff33-e2fa-4625-8682-445beaf4c3f7"
    },
    {
        "author": "劉子翬",
        "paragraphs": [
            "風吹原上苗，青青入無邊。",
            "發生頼陽和，秀潤滋澄漣。",
            "遊車走道旁，忽之如浮烟。",
            "那知丁黄愁，枵腹望果然。",
            "農功日夜急，地産東南偏。",
            "飛霜皓盈疇，豐穗垂連顛。",
            "盤盂薦新嘗，瓊糜失輝鮮。",
            "物生爲世用，豈較成後先。",
            "羣芳紅打圍，從渠爭春妍。"
        ],
        "title": "必源以古風見投詞意甚遠因爲賦風吹原上苗勉其殖學待時也",
        "id": "a81fd847-7c17-4ff7-a302-a0739938f836"
    },
    {
        "author": "劉子翬",
        "paragraphs": [
            "不用爲鼠何數奇，飯牛南山聊自怡。",
            "探穴取虎有奇禍，守株伺兔非全癡。",
            "文成雕龍盈卷軸，畫蛇失杯坐添足。",
            "走馬章臺憶舊遊，歲月纔驚羊胛熟。",
            "六窗要自息獼猴，黄雞無應心日休。",
            "白衣蒼狗變化易，世事何殊牧豬戲。"
        ],
        "title": "少稷賦十二相屬詩戲贈一篇",
        "id": "a176e49e-173d-459a-a9ad-8da98d2c8759"
    },
    {
        "author": "劉子翬",
        "paragraphs": [
            "長夏不見雨，袢暑故相病。",
            "及茲顥氣回，一夕飛灑併。",
            "攬衣步新凉，宇宙涵清潤。",
            "月離南山高，水循雙澗靜。",
            "流觀外既洽，至樂中潛應。",
            "緬懷平生友，契闊時光運。",
            "石峰許尋盟，有約殊未定。",
            "事紛莽如塵，欲掃那得盡。",
            "年衰覺世浮，慮澹知心勝。",
            "良遊莫蹉跎，小暇即乘興。"
        ],
        "title": "夜行潭溪上念仲原致中喬年茂元伯達皆有入山期以詩趣之",
        "id": "3532938e-40b7-4d61-ba11-b76e1d0cfa70"
    },
    {
        "author": "劉子翬",
        "paragraphs": [
            "饑鼠緣條殘果墮，舍如蝸牛足高卧。",
            "無心虎殿逐羣英，尚想兔園傾一坐。",
            "同年我又衰龍鍾，夔蛇相憐寧有窮。",
            "馬革戰場空白骨，羊裘釣瀨餘清風。",
            "棘端造猴巧難學，且赴茅簷雞黍約。",
            "雲深杞狗夜可尋，已辦豬靴走磽确。"
        ],
        "title": "再和六四叔所賦十二相屬詩",
        "id": "00fb9c0a-3790-46c6-8ac0-f90eb66637ee"
    },
    {
        "author": "劉子翬",
        "paragraphs": [
            "携鉏引荒泉，偶步松崗北。",
            "泠然毛骨清，楚尾見秋色。",
            "稻氣馥初凉，檉陰澹微日。",
            "緬懷小齋居，櫺檻增岑寂。",
            "曠度滅知聞，微吟數峰碧。",
            "若人端好修，珍駕動無跡。",
            "深窮伊水源，峻陟衡山極。",
            "終焉憩孔林，所樂惟自得。",
            "延和數酌醪，侑靜一編易。",
            "向來辱傾輸，洞見胸中白。",
            "思親道匪侔，既遠情不懌。",
            "矧余質冥頑，固未易刻畫。",
            "尊生有遐心，克己無全力。",
            "以茲畏所知，負負常夕惕。",
            "餘波儻時漸，玉汝天其或。"
        ],
        "tags": [
            "衡山"
        ],
        "title": "讀曾吉甫橫碧齋詩",
        "id": "c33c9902-1c05-4b99-b5d0-746c3738af1a"
    },
    {
        "author": "劉子翬",
        "paragraphs": [
            "溪山步步開圖障，山影更隨溪蕩漾。",
            "回環兩縣烟雨奇，一目盡奄長橋上。",
            "乾楓枯柳澹不春，歡伯爲解愁城屯。",
            "書空咄咄亦良苦，抵掌嗚嗚聊任真。",
            "山房竹陰生晚寂，客醉忘歸主忘客。",
            "沉機已寄謝安棋，逸興何慚阮孚屐。",
            "道人棲雲樂其天，孰知爲仙孰爲禪。",
            "定應風蜩足枯槁，絕勝磨蟻爭回旋。"
        ],
        "title": "次韵明仲遊棲雲閣",
        "id": "98fab8ef-6c73-492e-a10e-6bcd99259283"
    },
    {
        "author": "劉子翬",
        "paragraphs": [
            "夜夢鄱江清，曉踏鄱陽縣。",
            "雲濤著眼新，還疑夢中見。",
            "寒聲彭蠡合，凍色廬峰現。",
            "時方冬氣深，水縮川原變。",
            "連沙突堆阜，派港分組練。",
            "蕭蕭蓬鬢風，瑟瑟葭叢霰。",
            "奇觀信幽絕，領略殊未遍。",
            "何當烟艇高，載我行鏡面。",
            "二難今勝流，愛客移清燕。",
            "飲酣生泰和，語妙融交戰。",
            "衰遲百不堪，一快天與便。",
            "回筇晚霽中，路壓滄浪轉。",
            "波光似留人，隨裾蕩華絢。"
        ],
        "title": "同汪正夫行夫望鄱江",
        "id": "7663aa60-6987-47cc-b6da-421a7631d57b"
    },
    {
        "author": "劉子翬",
        "paragraphs": [
            "寒聲晚移林，殘臘無幾日。",
            "高人擁楮眠，臠卷意自適。",
            "素風含混沌，春煦回呼吸。",
            "餘溫偶見分，來自芝蘭室。",
            "乍舒魄流輝，忽捲潮無迹。",
            "未能澡余心，愧此一衾白。",
            "嘗聞旴江藤，蒼崖走虬屈。",
            "斬之霜露秋，漚以滄浪色。",
            "粉身從澼絖，蛻骨齊麗密。",
            "乃知瑩然姿，故自漸陶出。",
            "治物猶貴精，治心豈宜逸。",
            "平生感交遊，耳剽非無得。",
            "精神隨事分，內省殊未力。",
            "寸陰捐已多，老矣將何及。",
            "自從得此衾，夢覺常惕惕。",
            "清如夷齊鄰，粹若淵騫覿。",
            "獨警發鏗鍧，邪思戢毫忽。",
            "勿謂絕知聞，虛闈百靈集。",
            "鼎鬴或存戒，韋弦亦規失。",
            "則知君子所，惠以勵蒙塞。"
        ],
        "title": "呂居仁惠建昌紙被",
        "id": "8c9450b8-fd0e-4ad2-809c-e2b115143aff"
    },
    {
        "author": "劉子翬",
        "paragraphs": [
            "石瀨分携常慘慘，尺書沓至中彌感。",
            "槁慥不呈嫫母面，圓壺俄落雄兒膽。",
            "南窗吾伊俱不勤，汲泉養花聊任真。",
            "枝頭造化豈耐久，我輩自有無窮春。"
        ],
        "title": "任伯顯昨寄日柹不至續以膽瓶爲貺",
        "id": "9be19709-b911-4e02-a859-e02115c852e9"
    },
    {
        "author": "劉子翬",
        "paragraphs": [
            "絳囊團窊社邊得，持歸廣文破枯寂。",
            "三人舌本有雌黄，一引胸次還虛白。",
            "平生目成惟素書，邇英能事知有餘。",
            "欻然長嘯風裂石，黟山方卧小於菟。"
        ],
        "title": "寄茶與汪正夫兼簡行夫",
        "id": "8504a481-a0a3-4b7f-a6b8-62859a318b69"
    },
    {
        "author": "劉子翬",
        "paragraphs": [
            "雲巖市聲中，竹源山色處。",
            "平生幾兩屐，惟樂取意去。",
            "晨光霽老春，飛蓋雙溪路。",
            "沙平水漫流，雲散天全露。",
            "逶迤經淺坂，窈窕穿崇樹。",
            "綠登方怒舒，紅竟忽繁雨。",
            "斯焉得小休，境熟來已屢。",
            "徵君常主盟，呼吸名勝聚。",
            "子休心鐵石，太叔語韶頀。",
            "鼎鼎吳劉陳，俱有不凡度。",
            "余衰氣不華，清遨慚輒與。",
            "未渠推遠之，政以枵然故。",
            "九賓既雲集，一士乃鴻翥。",
            "毋多溷幽人，蔬茗煩草具。",
            "叢談雜莊謔，泛閲披黄素。",
            "豐鎸辨活筆，始畫窮真數。",
            "解衣半日許，萬古回胸膆。",
            "西窗引虛明，汛灑延晚步。",
            "懶身厭依隨，靜若超羈馭。",
            "博山真起予，浮烟一枝騖。"
        ],
        "title": "雲巖竹源二禪俱與招客三月二十一日遂飯于竹源庵謀諸野則獲也劉奇仲有約不至吳周寶游德華劉致中暨公望劉才仲陳聖叔某會焉從容辯論懷抱甚適因賦詩以紀之",
        "id": "ecc6a987-0dec-4c2a-8d80-ca8ef3453970"
    },
    {
        "author": "劉子翬",
        "paragraphs": [
            "兩焙春風一塍隔，玉尺銀槽分細色。",
            "解苞難辨邑中黔，瀹盞方知天下白。",
            "岸巾小啜橫碧齋，真味從底傾輸來。",
            "曩歸畀余一語妙，三歲暗室驚轟雷。"
        ],
        "title": "寄茶與曾吉甫",
        "id": "25b28ab5-7cf2-44c9-b5af-f8216ea65c3f"
    },
    {
        "author": "劉子翬",
        "paragraphs": [
            "平生老子興，渾寄幽絕處。",
            "寧嫌一坡遠，甘作十歇去。",
            "至今清夢狂，時走松陰路。",
            "心忻自吟哦，技癢輒披露。",
            "那知菅蒯微，辱報瑶瓊樹。",
            "胸中萬斛清，忽向毫端雨。",
            "援桴未敢再，破的已驚屢。",
            "病身得所便，一閲神氣聚。",
            "淇竹秋稜欒，洛花春布濩。",
            "真機不可藏，文亦肖風度。",
            "樂哉精廬遊，愧我不常與。",
            "陋鄉豈無奇，乏此追陪故。",
            "翻然卜鄰心，幾逐長風翥。",
            "但分茅半簷，不假牛十具。",
            "劉郎箇中人，幽期乃愆素。",
            "曾無負負言，直委茫茫數。",
            "移文太遽生，恐未明深膆。",
            "君看旋磨蟻，瑣屑安故步。",
            "何如驥突雲，軒豁隨長馭。",
            "集枯豈小歟，動者中不騖。"
        ],
        "title": "竹源之集奇仲不赴蕭屯以詩嘲之再用原韵",
        "id": "b073b8c5-ad87-48a6-a1b8-067f7f98e5f4"
    },
    {
        "author": "劉子翬",
        "paragraphs": [
            "移筇山未深，切骨寒無那。",
            "蜿蜒瘦蒼虬，脚底飛騰過。",
            "幽亭護石池，庭事不敢涴。",
            "虛中涵月浄，冷面從雲呵。",
            "欲搥玄璧試，恐觸方諸破。",
            "平生泉石癡，屢此箕踞坐。",
            "重來照清癯，白髮添箇箇。",
            "凡心未痛浣，老氣日以惰。",
            "緬懷大義風，絕唱寧無和。",
            "悚然聽琮琤，耳觀爲之大。"
        ],
        "title": "題大義泉",
        "id": "c777901a-961b-446c-b849-11a96fe6a809"
    },
    {
        "author": "劉子翬",
        "paragraphs": [
            "微風浄郊原，暮色含清夏。",
            "層巔月欲上，烱烱木葉罅。",
            "豐姿一髮虧，爽氣千毫射。",
            "流光不著地，黄抹溪西舍。",
            "翩然釋嶠飛，雲浪鱗鱗化。",
            "常恐螺髻青，失此驪珠挂。",
            "奇觀天所吝，老眼得屢借。",
            "不嫌神太清，跣立高梧下。",
            "故人肯留連，一笑偶良夜。",
            "濁醪勿虛杯，庭縞醉可藉。"
        ],
        "title": "同范智聞五月十四日夜賞月",
        "id": "6da48467-6921-4886-ae5e-4bc23a8316c6"
    },
    {
        "author": "劉子翬",
        "paragraphs": [
            "鄱江細壤如凝脂，陶成小爐圓浄姿。",
            "色含三秋玉沆瀣，韵壓六尺金狻猊。",
            "明窗澹澹浮薰起，故人警余良有以。",
            "心清聞妙遊無方，萬石只在吾家傍。"
        ],
        "title": "向元伯寄爇香陶爐有心清聞妙之語",
        "id": "d9489191-b29b-4110-9392-74ad139b56a1"
    },
    {
        "author": "劉子翬",
        "paragraphs": [
            "兒時坐澗石，散髮如浮烟。",
            "風驚綠鬅鬙，意欲凌飛仙。",
            "那知二毛見，倏忽到老邊。",
            "蒙紗猶鏟彩，獵鬢强呈鮮。",
            "星星儻未已，遂恐華吾顛。",
            "騎省歎遇合，郎潛感迍邅。",
            "萬古寄一轍，長歌悲昔賢。",
            "流光不假借，志抱何由宣。",
            "餘齡事可知，已矣寧非天。",
            "窮通各有待，憔悴孰使然。",
            "淒其槁梧畔，惕若明鏡前。",
            "靈膏詎能涅，薅拂事可憐。",
            "惟應幽室處，一猛放萬緣。",
            "嘗聞衛生要，心白髮自玄。"
        ],
        "title": "感白髮",
        "id": "eedb59cf-673b-4c38-80f4-c538ca23700e"
    },
    {
        "author": "劉子翬",
        "paragraphs": [
            "虛廊附山翔，泉聲小菴閉。",
            "齋餘恣行遨，剝啄忻屢至。",
            "午陰遇蘭芳，夕照坐松吹。",
            "徜徉無所爲，聊盡今日意。"
        ],
        "title": "同吳居安入開善四首 遊松菴",
        "id": "a9c31e0c-d695-468c-bc87-15c579aef66a"
    },
    {
        "author": "劉子翬",
        "paragraphs": [
            "夜空合一寂，擾擾息萬勞。",
            "幽懷耿不寐，孤燈側殘膏。",
            "稍知山雨來，聲在橫林高。",
            "淒然却成夢，夢泛秋江濤。"
        ],
        "title": "同吳居安入開善四首 宿省軒",
        "id": "40878ae9-2486-4af3-bbc5-202080934271"
    },
    {
        "author": "劉子翬",
        "paragraphs": [
            "循溪踏危矼，路入篔簹塢。",
            "森森翠櫺間，一幹橫清雨。",
            "茶煙日月靜，石壁軒扉古。",
            "盡茲北山旁，小勝無遺取。"
        ],
        "title": "同吳居安入開善四首 過報德菴",
        "id": "af44a4ef-86b5-44b9-84d5-09a455b3cfc9"
    },
    {
        "author": "劉子翬",
        "paragraphs": [
            "日日冬氣昏，霜風不鐮面。",
            "回輿始見山，數點寒中現。",
            "我行得勝友，笑語生華絢。",
            "如何劍峰南，咫尺不常見。"
        ],
        "title": "同吳居安入開善四首 出山",
        "id": "28289480-f27d-44b9-af4d-2fbacebc2102"
    },
    {
        "author": "劉子翬",
        "paragraphs": [
            "大兒行文學蘇黄，暗潮無聲走茫茫。",
            "小兒分題擬甫白，手抉蟆頤取冰魄。",
            "自成機杼誰如君，悲歌乃有可憐色。",
            "曉來春歸薺葉新，青女摧之良不仁。",
            "那知妙齡氣如許，一睨辟易驚千人。",
            "我亦歸爲村衰翁，接花成條欹屋紅。",
            "跣行肯追蹀躞步，杯飲不羨琉璃鍾。",
            "相逢他事不發語，醉面徹日承谿風。",
            "君不見豐碑模糊立峴首，又不見繐帷虛斟百眉侑。",
            "何如吾儕見在身，有口猶堪著醇酎。",
            "陶陶兀兀未全非，赫赫炎炎豈長有。",
            "硯峰絕頂撫孤松，伊誰及此蒼髯壽。"
        ],
        "title": "次韵茂元獨速歌",
        "id": "4ead4c9f-d2a8-4ab7-b011-3777d37c169e"
    },
    {
        "author": "劉子翬",
        "paragraphs": [
            "取名慕橫枝，要自同風格。",
            "雖微調鼎味，宛有金鉉色。"
        ],
        "title": "張巨山賦蠟梅因成四首  其一",
        "id": "5f4322c9-37ea-4e2f-843d-a05a022134f3"
    },
    {
        "author": "劉子翬",
        "paragraphs": [
            "渾疑蠟作花，貌野中抱幽。",
            "冷香不盈階，意盡仍一流。"
        ],
        "title": "張巨山賦蠟梅因成四首  其二",
        "id": "8c6751a1-6718-4bac-bead-8a59bc31b554"
    },
    {
        "author": "劉子翬",
        "paragraphs": [
            "尖萼破微霜，明犀透清暾。",
            "不有朱紫繁，那知中色尊。"
        ],
        "title": "張巨山賦蠟梅因成四首  其三",
        "id": "efe03c7e-ed5d-44f8-9aa2-4c7a353e43bb"
    },
    {
        "author": "劉子翬",
        "paragraphs": [
            "今日尋此梅，危行石澗東。",
            "花神欲宣令，萬鐸懸春風。"
        ],
        "title": "張巨山賦蠟梅因成四首  其四",
        "id": "a81e17da-96a0-4742-8dea-a621b9b9ecd0"
    },
    {
        "author": "劉子翬",
        "paragraphs": [
            "凍色沈萬象，晴巔露皚皚。",
            "通宵月觀夢，夢破東風來。",
            "小立值芳氣，微尋見寒肧。",
            "我病亦呼客，沙邊久徘徊。",
            "恍然驚老眼，一枝印清杯。",
            "應知塵意盡，故向癯儒開。",
            "謫仙愛逃禪，茲心政難灰。",
            "覘新不待晨，燒燭寒巖隈。",
            "草木有含章，發揮要天才。",
            "頼公管領春，筆端起潛雷。"
        ],
        "title": "和李似之秉燭觀梅詩",
        "id": "79fd06a7-34cf-43fb-a5b5-cf4ad35f1ec7"
    },
    {
        "author": "劉子翬",
        "paragraphs": [
            "老坡文中哮闞聲，凜凜常如對英峙。",
            "琅然諷詠興凌雲，瞠若追攀顙流泚。",
            "玉山妙唱久寂寥，可與言詩有之子。",
            "裁牋遠餉風露新，坐我千尺黄山底。",
            "初挼玄縠出冰霜，小嚼清香泛窗几。",
            "已輕魏帝昵蒲桃，肯許唐賢魁綠李。",
            "極知人口無正味，苦談甘酸各矜美。",
            "不經真識爲品題，此物初筵幾不齒。",
            "青菁有用拔蒿萊，白粲無酬腐糠粃。",
            "士懷瓌瑋勿自神，邂逅飛沈同一理。",
            "子才超矣會曄然，外澤中真期是以。",
            "味果固已驅煩邪，味道更須淪骨髓。"
        ],
        "title": "行夫寄黄山榧子有詩因同來韵",
        "id": "014b6e43-4ba4-40d4-9508-eb3933db5410"
    },
    {
        "author": "劉子翬",
        "paragraphs": [
            "吾初讀七篇，未領躍如義。",
            "晚而窺大易，稍解寂然意。",
            "乃知平放著，的的目前事。",
            "盡心則無餘，窮神忽超詣。",
            "以斯印羣書，拈出句句是。",
            "君臣父子間，運量周旋際。",
            "體之則光明，雜物了無累。",
            "偉哉此陳編，孔孟心所寄。",
            "有如撞洪鍾，合響入迢遞。",
            "言高聽者聵，不絕僅如綴。",
            "幸茲良友集，一發萬古祕。",
            "真長富辭原，百折無留勢。",
            "文通秉文均，裁度取中制。",
            "宛丘坐忘言，袖手豈深閉。",
            "鄙懷頓爲空，快若掃長篲。",
            "旁觀二三子，耳剽咸愕眙。",
            "誘之循循然，活處鱍鱍地。",
            "氣質雖有拘，學問欲如蛻。",
            "時乎不再來，過此恐少味。",
            "大書鑱坐隅，以起衰惰氣。"
        ],
        "title": "劉道祖江程萬丘順甫講易孟子拾其意爲二十韵",
        "id": "48628015-22b9-49c4-84ef-37910370eab6"
    },
    {
        "author": "劉子翬",
        "paragraphs": [
            "吾聞兩臂天下重，馬失四蹄將底用。",
            "平生想似萬里遊，對此惟心惻然動。",
            "得非曾落駑駘羣，踠脫泥塗良已勤。",
            "又疑逸氣厭拘係，絕蹯徑欲超浮雲。",
            "諦觀事乃不爾劇，破練丹青老無色。",
            "軒昂自有尊足存，顧眄一株陰山碧。",
            "韓生筆法妙此圖，龍眠搨出了不殊。",
            "斷鼇自昔徒聞說，續鳬雖工計已疏。",
            "何如染作滄江遠明滅，要看追風蹴微雲。"
        ],
        "title": "韓幹畫馬闕四足龍眠搨而全之",
        "id": "e9c0a7dd-9f2a-4821-a6ee-e370881d2107"
    },
    {
        "author": "劉子翬",
        "paragraphs": [
            "頖宮德厚仍信矼，北扉筆力談笑扛。",
            "重圭疊璧凜羣視，不使東甌成陋邦。",
            "日邊時見召仙李，林下那容棲老龐。",
            "故園此日成勝聚，歸夢不泛瀟湘江。",
            "萬畦流泉裹雲屋，一點遠岫低吟窗。",
            "客來有酒輒均醉，長嘯手拊高梧幢。",
            "挽蔬唯便玉本脆，碎鯉屢惜銀鋋雙。",
            "伊予於世真長物，掃迹自分逃崆𡵻。",
            "驟揄揚之則過矣，豈有骨相當奇厖。",
            "左提右挈儻聞道，一了快若船下瀧。",
            "極知魯衛兄弟國，邾小尚許趨風降。",
            "嶤嶤岌岌正壁立，濤瀨未敢輕舂撞。"
        ],
        "title": "次明仲矼字韵詩",
        "id": "cabf5385-33ee-4f9d-a519-25c107e9fea8"
    },
    {
        "author": "劉子翬",
        "paragraphs": [
            "篔簹有利材，要自爲本觀。",
            "綠虬挾春怒，穴土氣已完。",
            "達士審所施，窮士審所安。",
            "癯劉燭人鏡，僞態了莫干。",
            "常吹噓二余，傳以摩雲翰。",
            "大余携書來，一見意已殫。",
            "似爲殊勝摇，胸中衮濤瀾。",
            "皴膚褫厚襲，枵腹拾衆殘。",
            "那知藝圃遊，宇宙自爾寬。",
            "黄間跳鏃易，省括眼要端。",
            "幸公調護之，無使困所難。",
            "鵝峰橫几上，晚翠深作寒。",
            "徜徉有真樂，未應悔儒冠。"
        ],
        "title": "寄致明兼簡余時升",
        "id": "e8702d44-86a6-41a2-882a-94770adfc06f"
    },
    {
        "author": "劉子翬",
        "paragraphs": [
            "祝融散仙在西溪，此老平生無町畦。",
            "一日不見十日恨，綠稻渺渺吞幽思。",
            "細紅時澆壘塊胸，跣行笑逆泠然風。",
            "意消萬事如燎髮，小醉扶頭須半月。",
            "叩梧林谷爲呼號，隠几乾坤有超越。",
            "自憐頑鈍不可鞭，挽之欲置名流邊。",
            "長言爲我澡袢暑，灑目萬線琮琤懸。"
        ],
        "title": "次韵明仲畦字韵詩",
        "id": "34b3eda2-820a-4fb9-91fe-c9be9735de13"
    },
    {
        "author": "劉子翬",
        "paragraphs": [
            "曉山隨意開，夏氣含露澄。",
            "扶筇過巇嶮，飛仙亦凌兢。",
            "松濤浄可潄，嵐煙起如蒸。",
            "巨崿轉鼎鼎，危塍上層層。",
            "悠然瞻眺地，彷彿記昔曾。",
            "是鄉雖窮深，泥泥秀色凝。",
            "高扉靜相對，招邀足嘉朋。",
            "讌席覆大斗，吟窗燁華燈。",
            "於今安在哉，骨冷喚不應。",
            "軒軒鸞鳳遊，驚飆失飛騰。",
            "豈伊黄壤恨，興言鯁煩膺。",
            "含章不震輝，憔悴非所應。",
            "雖微三字顯，要許二豪稱。",
            "余衰怠好修，故態了不懲。",
            "倏爾念離索，終焉愧瓌能。",
            "噫嘻長風來，躊躕素蟾升。",
            "及時痛自策，迅彩不可憑。"
        ],
        "title": "入白水懷士特溫其",
        "id": "f027bb4d-7e4c-46be-b941-2a7cc5d10821"
    },
    {
        "author": "劉子翬",
        "paragraphs": [
            "潭溪梧竹堆，無地浮高蔭。",
            "暑中猶未佳，袒膊俯清深。",
            "急雨翳幽芬，空山落啼鵀。",
            "村醪得舊燒，時果出寒沈。",
            "醺然三日醉，是鄉絕呵禁。",
            "巖風故吹醒，偷逸嫌太甚。",
            "人生唯一真，擾擾萬緣滲。",
            "斯遊不屢尋，老境恐遂寖。",
            "窺樽有餘波，捫腹猶可飲。",
            "澹蟾如曉色，渺渺長空浸。",
            "常憂景過清，浮雲忽飛譖。",
            "酣歌金石號，慷慨君獨任。",
            "俾予酬對之，祇作寒蟬噤。",
            "吾惟善咍臺，忘形卧相枕。"
        ],
        "title": "胡明仲潭溪三日飲",
        "id": "d414d988-947b-4e94-9adb-fc04ea16f1a4"
    },
    {
        "author": "劉子翬",
        "paragraphs": [
            "溪石磊磊出，溪光失溶溶。",
            "呼童理新堰，小駐萬折東。",
            "素杙競駢立，蒼皮堆已重。",
            "誰裁一道天，忽墮顧視中。",
            "遠淥送鳬鶩，餘茲上杉松。",
            "微波且勿摇，照我澹有容。",
            "炎曦爲變色，爽氣排高空。",
            "懷哉所親愛，此適未遽同。",
            "徜徉孰爲伴，惟有溪頭風。",
            "時來翻素書，頗似驚我慵。",
            "騷騷復策策，涉獵味正濃。",
            "久而寂無聲，無乃意自融。",
            "却泛碧滄浪，鱗鱗散遺蹤。",
            "我亦隠几酣，那能辨雌雄。"
        ],
        "title": "有懷",
        "id": "869d13e0-32e1-4d94-8192-59a047bc5774"
    },
    {
        "author": "劉子翬",
        "paragraphs": [
            "柴椽百枝蔭方塘，高梧老柳著兩行。",
            "輕烟曳組適寒碧，芙蕖釀出秋風香。",
            "宿酲縈胸殊未快，衝之欲引天潢派。",
            "戲投小餌向深淵，錦鱗忽見空中挂。",
            "篘清鱠雪更作豪，坐客狼狽已半逃。",
            "嗚嗚叢歌猶未徹，兀睡聽作蜩蟬號。"
        ],
        "title": "早飲",
        "id": "1deaf1d2-3666-4474-a300-68c197b1dabe"
    },
    {
        "author": "劉子翬",
        "paragraphs": [
            "天懷迥與塵囂背，蓬萊屢踏金鼇背。",
            "閑披白袷過清湖，爽氣涵空渺無外。",
            "澹然愛此一泓奇，散髮逍遥潄華滋。",
            "尚嫌林影太凋薄，斜陽射破碧琉璃。",
            "遥知宣室虛前席，良裘固非一狐腋。",
            "他時歸夢想南飛，瓌詞已爲磨崖石。"
        ],
        "title": "次致明泉石軒詩韵",
        "id": "0c294e30-85c9-4340-b5a7-3ffa4dcdec4c"
    },
    {
        "author": "劉子翬",
        "paragraphs": [
            "潤色瑳，癯身橢。",
            "飛石塵，供藥裹。",
            "以小代大無不可，汝雖眇乎寔磊砢。",
            "摩頂至踵輔衰我，彼方歸卧留莫果。",
            "魁梧之才用則左，㗲然長歎口侈哆。"
        ],
        "title": "借致明玉槌事藥復以小者易去因而銘之",
        "id": "e90193e6-dc50-4937-9ca2-db2e4103fb7a"
    },
    {
        "author": "劉子翬",
        "paragraphs": [
            "世情事虛文，十幅了一書。",
            "片言倒肺腑，子獨不佞予。",
            "班班眼中秀，學膽誰似渠。",
            "平生幾兩屩，踏破牛斗墟。",
            "小言謁侯門，大言叫天都。",
            "歸來闢存室，默坐追亡逋。",
            "床頭著韋編，盤礴萬古初。",
            "時拈紙上語，破的妙有餘。",
            "已甘酬對難，舌本噤不舒。",
            "矧予在半流，所見方模糊。",
            "蝸涎不自潤，詎敢相霑濡。",
            "人生强多知，於己固已疏。",
            "睫邊遺太極，意上町六虛。",
            "獰猿縶尚跳，况乃拊檻呼。",
            "是神非吾神，滓穢政可奴。",
            "嘗聞不遠復，佩作三字符。",
            "煌煌杏壇春，一枝明清湖。",
            "蜂蝶未全知，佳處自不孤。",
            "惟予先著眼，時來採芳腴。",
            "何當共叩微，歸性有順塗。"
        ],
        "title": "寄魏元履",
        "id": "0702784c-7817-44b2-8827-c2b399b67c52"
    },
    {
        "author": "劉子翬",
        "paragraphs": [
            "新凉爲招客，勝集非預圖。",
            "前峰雨未散，泠風繞吾廬。",
            "披襟沐清駛，合席隨霑濡。",
            "定知喧譊中，欲此一快無。",
            "興來擴以酒，草具來須臾。",
            "田翁偶過我，添杯坐其偶。",
            "爲言秋暑劇，稻畦日凋疏。",
            "寧辭抱甕勞，僅給園中蔬。",
            "喜茲甘澍足，普潤無遺墟。",
            "遥山莽難分，綠浪摇虛徐。",
            "我病不任耕，歲收仰微租。",
            "蒙成每自愧，一飽便有餘。",
            "連觴使之釂，醉語雜叫呼。",
            "野人無他腸，我輩恐不如。"
        ],
        "title": "新凉",
        "id": "c3327769-e7cf-4f73-90bc-72e496f28d3b"
    },
    {
        "author": "劉子翬",
        "paragraphs": [
            "園清無瑕二三月，時見遊絲轉空闊。",
            "誰人寫此一段奇，著紙春風吹不脫。",
            "紛紜糾結疑非書，安得龍蛇如許癯。",
            "神縱政喜縈不斷，老眼只愁看若無。",
            "定知苗裔出飛白，古人妙處君潛得。",
            "勿輕漠漠一縷浮，力道可採千鈞石。",
            "睠予弟兄情不忘，軸之遠寄悠然堂。",
            "謝公遺髯凜若活，衛后落鬒摇人光。",
            "翻思長安夜飛蓋，醉哦聲落南山外。",
            "亂離契闊三十秋，筆意與人俱老大。",
            "政成著脚明河津，外家風流今絕倫。",
            "文章固自有機杼，戲事豈足勞心神。"
        ],
        "title": "吳傳朋遊絲帖歌",
        "id": "f0eb26a3-8ada-456e-be1c-cd9066566855"
    },
    {
        "author": "劉子翬",
        "paragraphs": [
            "清湖嵇玉山，縹緲飛雙屐。",
            "泠風隨處流，三伏無赫赫。",
            "未成玄圃遊，聊醉端州宅。",
            "憶昨陪初筵，杯摇劍峰脊。",
            "杉篁漏疏櫺，雲氣縈長帟。",
            "主人意彌厚，不吝園蔬摘。",
            "我亦洞幽懷，涸此一泓碧。",
            "至歡召融融，叢慮消剌剌。",
            "聽君誦九流，浩若崑崙擘。",
            "摩天俊鳶飛，響澗驚魚擲。",
            "分携今幾時，浮埃翳瑶席。",
            "有如爛柯翁，萬古逢一奕。",
            "醉鄉梯磴坐，坐覺乾坤窄。",
            "茲行不果從，兀兀恨滋劇。",
            "未應柳源近，終作桃源隔。",
            "留詩友石臺，光動嶙峋石。",
            "正令謫仙來，著語無以易。",
            "强吟意悠哉，追風了無迹。"
        ],
        "title": "次友石臺詩韵",
        "id": "d7723374-f7a8-4952-9234-b69b17885c53"
    },
    {
        "author": "劉子翬",
        "paragraphs": [
            "筠州喜陪笑語新，鑾坡自來清湖濱。",
            "更招明月作三客，此外正復難其人。",
            "瑶觴十飛才小醉，追逐牢愁出肝肺。",
            "吾儕邂逅非作豪，常恐真歡來不繼。",
            "更闌已番四疊歌，却喚輕舟浮綺羅。",
            "一聲橫笛不知處，荷氣苒苒風頭多。",
            "玉山未倒誰之耻，霜露霑衣聊且已。",
            "維舟落月界平潭，翠亂紅披扶不起。"
        ],
        "title": "胡明仲羅養蒙爲悠然集追用前四疊之韵",
        "id": "36322561-45eb-45f0-bf05-b2d980b7d3dc"
    },
    {
        "author": "劉子翬",
        "paragraphs": [
            "石堤蟠素虬，捍此百尺灣。",
            "臨灣喚客飲，四座摇潺湲。",
            "殘歊紅蕩析，凜若超塵寰。",
            "却愁凉吹多，奪我酣醉顔。",
            "時方雨聲斷，草木淒餘潸。",
            "潤氣騰晚水，浮嵐撲秋山。",
            "領略得妙趣，心遊勝躋攀。",
            "那知百年憂，共樂此日閑。",
            "篝燈夜分歸，危塍轉彎環。",
            "芊芊稻苗風，綠亂不可刪。",
            "不礙一月流，冰丸走其間。",
            "慇懃傍扶輿，宛若送我還。"
        ],
        "title": "十七日集清湖",
        "id": "f2700464-9958-408c-92c6-6c4755f4891b"
    },
    {
        "author": "劉子翬",
        "paragraphs": [
            "公才凜若干將鑄，膽落詩流失輕倨。",
            "弄毫邂逅即揮奇，造化玄機悉披露。",
            "凌晨訪客忽飛筇，雙澗徐穿碧交互。",
            "笑聲只在竹林東，夢破急追無復處。",
            "是時秋霧正涵空，潤氣一解驕陽怒。",
            "霏霏半掩景賢峰，翳翳全沒屯中樹。",
            "初疑爭先摩玉壘，驚塵漠漠桑乾渡。",
            "又如懷渴望梅林，細雨濛濛江左路。",
            "煩公一吐胸中豪，與此氤氳角馳騖。",
            "可憐南山玄豹姿，終以班班作身誤。",
            "何如霧隠長暗然，豈用毛采誇夭嫮。",
            "霑濡稻壟更潸珠，聯絡松崗尚橫素。",
            "南箕忽哆遂雄吞，顧視怳若南柯寤。",
            "向來昧昧六合間，日月山河但如故。",
            "世緣所遇孰非虛，不具真眼那能覷。",
            "醯雞甕裏有全癡，陷虎機中惟一悟。",
            "我雖不獲從斯遊，兀坐深觀亦同趣。",
            "况知陶令有名酒，未覺許詢無勝具。",
            "便思追逐胡公墩，恐激長言又生怖。",
            "願低筆力許我陪，韓孟才懸亦聯句。"
        ],
        "title": "曉起聞明仲謁家叔嘗過門追已無及繼讀觀霧長句因次原韵",
        "id": "5b948023-54f3-4bd0-bed7-33e5b9a53155"
    },
    {
        "author": "劉子翬",
        "paragraphs": [
            "溫溫文定公，至道夙所欽。",
            "神超雖緬邈，餘英壯儒林。",
            "正容閲真翰，默默流至音。",
            "不事八法奇，天成寫幽襟。",
            "有如瀚海鴻，隨波自浮沉。",
            "又如太虛雲，舒卷杳莫尋。",
            "乃知晉魏還，筆端有哇淫。",
            "棄藁競韜藏，非將玩球琳。",
            "庶幾字畫間，可以求其心。",
            "清伊一派流，匯作萬丈深。",
            "溝渠有暴盈，淟涊時見侵。",
            "投膠了不難，公以獨力任。",
            "我慚步趨晚，悠然寄孤吟。",
            "流風在目前，著鞭要駸駸。",
            "願分墨本餘，刻之蒼崖陰。",
            "大塊有動摇，斯文無古今。"
        ],
        "title": "觀胡文定公手墨因求別本",
        "id": "24359c61-6851-47e9-a3a5-1c33248cbd4d"
    },
    {
        "author": "劉子翬",
        "paragraphs": [
            "寒從何處來，凜色照閩楚。",
            "挹之霜松下，清澹不成雨。",
            "豪生小病之，一笑窺寰宇。",
            "天轉隠江湖，吾心正如許。"
        ],
        "title": "寒中偶書",
        "id": "bda359bb-752b-497d-ab2b-ff1c97c3b990"
    },
    {
        "author": "劉子翬",
        "paragraphs": [
            "建水日夜淺，清灘自迢迢。",
            "漁舠愕已無，忽點浄練遥。",
            "老身寄其上，兀若棲危苕。",
            "松風知我狂，隨舷助傾摇。",
            "探幽神益新，得快意自消。",
            "長林翠洞口，微雲粉山腰。",
            "那知碧虛遠，一葦卧可超。",
            "不須換吾骸，吾慵登岧嶢。",
            "病中追餘觀，所得絕富饒。"
        ],
        "title": "病中追賦遊武夷",
        "id": "50bc8be1-66a3-4e9b-9966-f984e49bc3cc"
    },
    {
        "author": "劉子翬",
        "paragraphs": [
            "梅邊無與談，頼有之子至。",
            "荒寒一點香，足以酬天地。",
            "天地亦無心，受之自人意。",
            "韜白任新和，風味要如此。"
        ],
        "title": "病中賞梅贈元晦老友",
        "id": "845eff07-7826-4876-a97c-9a74081b2a8f"
    },
    {
        "author": "劉子翬",
        "paragraphs": [
            "病翁不咄咄，琅然寄枯琴。",
            "倘無枯琴寄，孰表吾之心。",
            "形忘豈知病，道在寧復今。",
            "龍蟠老樟下，觱發摇長音。"
        ],
        "title": "次韵致明聽琴",
        "id": "a7b9d2b1-2423-4eba-b32a-46d4a4ea4be7"
    },
    {
        "author": "劉子翬",
        "paragraphs": [
            "逐鹿營營一夢驚，事隨流水去無聲。",
            "黄沙日傍荒臺落，綠樹人穿廢苑行。",
            "遺恨分香憐晚節，勝遊飛蓋想高情。",
            "我來不暇論興廢，一點西山入眼明。"
        ],
        "title": "過鄴中",
        "id": "4b4c793b-0a10-4640-8e67-f78351f75cd1"
    },
    {
        "author": "劉子翬",
        "paragraphs": [
            "荒城莽莽蔽荆榛，虎踞龍蟠迹已陳。",
            "赤壁戰爭江照晚，青樓歌舞鳥鳴春。",
            "十年王氣雄圖盡，一疊寒笳客恨新。",
            "折屐風流猶可想，只今高卧豈無人。"
        ],
        "title": "金陵懷古",
        "id": "a0214327-2d75-4b51-a0bd-76a8b93df7ea"
    },
    {
        "author": "劉子翬",
        "paragraphs": [
            "羽檄西來趣會兵，秋風胡虜更縱橫。",
            "烽明石嶺塞垣迥，馬渡分河波浪生。",
            "使者謾傳蘇武節，君王頻幸亞夫營。",
            "百年信誓明如日，何事紛紛起戰爭。"
        ],
        "title": "會兵",
        "id": "371dcc71-c425-4b6d-998b-8007633aba5e"
    },
    {
        "author": "劉子翬",
        "paragraphs": [
            "得酒猶堪慰倦遊，長亭直爲故人留。",
            "煙塵幾處兵猶鬭，風雨一年春又休。",
            "尚記虎頭初擲筆，終憐猿臂未封侯。",
            "離歌唱落榆關月，可是君心耐得愁。"
        ],
        "title": "別安子允",
        "id": "8528665e-be83-4e7c-b46d-f719057b7105"
    },
    {
        "author": "劉子翬",
        "paragraphs": [
            "客浦舟凝滯，憑高識楚鄉。",
            "有愁關眺覽，何地不淒涼。",
            "草木詞人怨，江山霸主亡。",
            "悠然獨搔首，暮靄一星光。"
        ],
        "title": "望楚",
        "id": "3316a080-31ea-4a38-aa43-59615e939c47"
    },
    {
        "author": "劉子翬",
        "paragraphs": [
            "石井水濺濺，寒莎映碧蘚。",
            "雨聲添溜急，天影入波圓。",
            "曉汲連山寺，春耕潤野田。",
            "杖藜三嚥罷，毛髮更蕭然。"
        ],
        "title": "井泉",
        "id": "ca4e1686-8423-4f1e-85f0-1e9c0ea6d890"
    },
    {
        "author": "劉子翬",
        "paragraphs": [
            "凉颸振遠村，寂寞度清芬。",
            "山路不知處，月窗時夜聞。",
            "孤根寒抱石，落子半飄雲。",
            "袖手空延佇，無才可賦君。"
        ],
        "title": "巖桂",
        "id": "e8ed72e2-3f3d-4dc8-a380-37fda57a43ba"
    },
    {
        "author": "劉子翬",
        "paragraphs": [
            "秋風吹折碧，削玉如芳根。",
            "應傍鵝池發，中懷灑墨痕。"
        ],
        "title": "園蔬十詠 茭白",
        "id": "47a5548c-c830-425c-af09-7d62736a0937"
    },
    {
        "author": "劉子翬",
        "paragraphs": [
            "分得蹲鴟種，連根占地腴。",
            "曉吹黏玉糝，深碗啖模糊。"
        ],
        "title": "園蔬十詠 芋",
        "id": "e6587551-c3e3-4800-9495-21baed8360c0"
    },
    {
        "author": "劉子翬",
        "paragraphs": [
            "肉食嘲三九，終憐氣韵清。",
            "一畦春雨足，翠髮翦還生。"
        ],
        "title": "園蔬十詠 韮",
        "id": "c488c4eb-b3cb-437c-bfad-77ec494be795"
    },
    {
        "author": "劉子翬",
        "paragraphs": [
            "溉釜熟輪囷，香清味仍美。",
            "一線解瓊瑶，中有家人齒。"
        ],
        "title": "園蔬十詠 瓠",
        "id": "d3a1a6dd-61f6-4a4c-b50b-046d93e22c2b"
    },
    {
        "author": "劉子翬",
        "paragraphs": [
            "葉實抱芳辛，氣烈消煩滯。",
            "登俎效微勞，乍食驚頻嚏。"
        ],
        "title": "園蔬十詠 芥",
        "id": "906956da-d774-46d9-b85d-a6cf3c9cf0ce"
    },
    {
        "author": "劉子翬",
        "paragraphs": [
            "周郎愛晚菘，對客蒙稱賞。",
            "今晨喜薦新，小嚼冰霜響。"
        ],
        "title": "園蔬十詠 菘",
        "id": "99fd7f13-497d-4a9c-a29b-30238fb85dcc"
    },
    {
        "author": "劉子翬",
        "paragraphs": [
            "金鏃因形製，臨畦發永歎。",
            "時危思擷佩，楚客莫紉蘭。"
        ],
        "title": "園蔬十詠 波薐",
        "id": "81b6e8a3-4a79-4132-9836-5018fb359855"
    },
    {
        "author": "劉子翬",
        "paragraphs": [
            "新芽肌理膩，映日浄如空。",
            "恰似勻妝指，柔尖带淺紅。"
        ],
        "title": "園蔬十詠 子薑",
        "id": "14746fda-94d3-41eb-91a9-f9223ae55d8e"
    },
    {
        "author": "劉子翬",
        "paragraphs": [
            "密壤深根蒂，風霜已飽經。",
            "如何純白質，近蒂染微青。"
        ],
        "title": "園蔬十詠 蘿蔔",
        "id": "00a74e45-c006-4033-8e5c-35c43811acbb"
    },
    {
        "author": "劉子翬",
        "paragraphs": [
            "雖無適口味，暖益功稀比。",
            "菜苦不登盤，言中多逆耳。"
        ],
        "title": "園蔬十詠 苦益",
        "id": "264cc7f9-8c66-47a3-9f79-e5580803fa0d"
    },
    {
        "author": "劉子翬",
        "paragraphs": [
            "六花初逐曉風繁，五袴那憂歲晚寒。",
            "杖屨客迷村徑遠，笙歌人在小樓看。",
            "也知近郭梅將動，只恐行春路未乾。",
            "授簡梁園休惜醉，銀臺列燭妓圍寬。"
        ],
        "title": "次韵盧贊元喜雪",
        "id": "d390d604-f8a2-4b82-943f-ac2ccaa7336a"
    },
    {
        "author": "劉子翬",
        "paragraphs": [
            "夜宴芙蓉苑，華榱燭影光。",
            "史君頻會客，侍女慣新妝。",
            "劇飲不勝醉，論詩非所長。",
            "倚欄霄漢近，宮殿鬰相望。"
        ],
        "title": "府會次士特韵",
        "id": "896a7035-b96e-49c2-8298-abb24fea8739"
    },
    {
        "author": "劉子翬",
        "paragraphs": [
            "客舍愁分袂，梅花小雪前。",
            "夜看牛渚月，春別剡溪船。",
            "麗句光行色，悲歌慘別筵。",
            "後期相約處，雙闕五雲天。"
        ],
        "title": "次韵士特贈別",
        "id": "c4f1c930-98d9-4491-af26-a5aa3c47fbc5"
    },
    {
        "author": "劉子翬",
        "paragraphs": [
            "聞道歸舟泊淺沙，籃輿出郭日初斜。",
            "新傳賦詠來梁苑，舊識芝蘭向謝家。",
            "遣興只憑樽有酒，感時愁見樹飛花。",
            "相逢未款還相別，回首長亭鬢欲華。"
        ],
        "title": "訪士特舉和六四叔詩因次韵",
        "id": "7a615fca-b808-407f-8e63-e09499ea93a3"
    },
    {
        "author": "劉子翬",
        "paragraphs": [
            "風韵颼飀遠更清，蒼髯瘦甲聳亭亭。",
            "連根欲鬭巖巒力，一蓋常涵雨露青。",
            "曾映月明留鶴宿，近經雷霹带龍腥。",
            "衰殘愧我無仙骨，願採流膏慰暮齡。"
        ],
        "title": "分韵賦古松得青字",
        "id": "630ecb91-c601-44ac-96a1-36ead8dfaa96"
    },
    {
        "author": "劉子翬",
        "paragraphs": [
            "鼎食鼎烹謀拙，山南山北興長。",
            "片夢彭殤壽夭，一枰漢楚興亡。"
        ],
        "title": "六言二首  其一",
        "id": "ddd6942d-3f3d-406e-bfaf-76d18a4ea49b"
    },
    {
        "author": "劉子翬",
        "paragraphs": [
            "黄卷篋中昆友，白醪杯裏聖賢。",
            "我願長閑足矣，人憐獨處蕭然。"
        ],
        "title": "六言二首  其二",
        "id": "56e6f9e3-adb8-47d4-86d8-982bf1e0380c"
    },
    {
        "author": "劉子翬",
        "paragraphs": [
            "鬰烈香浮雨，團欒綠蔭波。",
            "近堤千葉亂，知有畫船過。"
        ],
        "title": "池蓮四詠分韵 葉",
        "id": "3f2cdbe7-f4fd-45e6-aa36-a7fd04049377"
    },
    {
        "author": "劉子翬",
        "paragraphs": [
            "孤紅低映岸，併艷遠連汀。",
            "露浥層層展，風披葉葉零。"
        ],
        "title": "池蓮四詠分韵 花",
        "id": "e78e39dd-0ac3-4efc-9778-cd4cc5274267"
    },
    {
        "author": "劉子翬",
        "paragraphs": [
            "密藴羅文細，明含玉色清。",
            "冰盤時薦美，刀惹斷絲輕。"
        ],
        "title": "池蓮四詠分韵 藕",
        "id": "bb534135-bd53-424c-a91d-6ea81ac63841"
    },
    {
        "author": "劉子翬",
        "paragraphs": [
            "分房圓戢戢，弄色翠娟娟。",
            "摘實憐空菂，方知雨露偏。"
        ],
        "title": "池蓮四詠分韵 子",
        "id": "d54cca19-e6b4-4ab8-92d7-9b348651d280"
    },
    {
        "author": "劉子翬",
        "paragraphs": [
            "雨歇長虹淡欲收，疏疏寒靄暮依樓。",
            "西風滿院催摇落，已覺梧桐不耐秋。"
        ],
        "title": "雨歇",
        "id": "83b2d0a7-a7ed-4146-bfdf-2a592feef9af"
    },
    {
        "author": "劉子翬",
        "paragraphs": [
            "苒苒寒生水面煙，吳歌唱罷月微偏。",
            "停橈又向灣前宿，一夜西風浪打船。"
        ],
        "title": "新灣",
        "id": "2b47ad1f-2132-434f-a9ad-cdf7eea2b9c4"
    },
    {
        "author": "劉子翬",
        "paragraphs": [
            "參差歌吹動離舟，宮女張帆信浪流。",
            "轉盡柳堤三百曲，夜橋燈火看揚州。"
        ],
        "title": "汴堤",
        "id": "a38476c7-2219-488f-a793-3070a26c2b04"
    },
    {
        "author": "劉子翬",
        "paragraphs": [
            "天迥孤帆隠約歸，茫茫殘照欲沉西。",
            "寒鴉散亂知多少，飛向江頭一樹棲。"
        ],
        "title": "天迥",
        "id": "c4285062-fae9-438f-a57e-e54d04097eba"
    },
    {
        "author": "劉子翬",
        "paragraphs": [
            "漂泊分携後，囏難會面時。",
            "夜燈初獻酒，春草舊題詩。",
            "遊宦君雖厭，才名衆所期。",
            "不應如倦翼，寂寞戀南枝。"
        ],
        "title": "葉集之舉士特唱和因次韵",
        "id": "6fc186e3-64e8-4ed3-a75e-836d969c7353"
    },
    {
        "author": "劉子翬",
        "paragraphs": [
            "金碧銷磨瓦面星，亂山依舊繞宮城。",
            "路人休唱高臺曲，臺上而今春草生。"
        ],
        "title": "銅爵",
        "id": "3dbbea68-3356-423f-aeb2-88516f5a68bb"
    },
    {
        "author": "劉子翬",
        "paragraphs": [
            "渡南渡北是長亭，沙上行人立馬情。",
            "回首若無煙樹隔，只應猶望見高城。"
        ],
        "title": "中渡",
        "id": "a0eda641-788a-48b3-84b9-aa8ed67d8f2b"
    },
    {
        "author": "劉子翬",
        "paragraphs": [
            "江上潮來浪薄天，隔江寒樹晚生煙。",
            "北風三日無人渡，寂寞沙頭一簇船。"
        ],
        "title": "江上",
        "id": "8c42cec9-9c5c-4548-9f3b-d0cfeee2762f"
    },
    {
        "author": "劉子翬",
        "paragraphs": [
            "馬首成南渡，西風木葉疏。",
            "去程煙雨外，孤館別離初。",
            "未試平戎策，空懷逐客書。",
            "漢皇方問賦，誰復薦相如。"
        ],
        "title": "送曾彥思減罷赴闕",
        "id": "1e4333f1-ef50-47fa-b310-64a57f4f552d"
    },
    {
        "author": "劉子翬",
        "paragraphs": [
            "割據銷殘運，并吞息戰塵。",
            "遺民猶憫楚，三戶欲亡秦。",
            "念昔懷王立，潛圖霸業新。",
            "降顔欣接士，薄伐屢窺鄰。",
            "慷慨心何壯，囏難勢未伸。",
            "干戈憐暴骨，玉帛更和親。",
            "末路人多詐，輕謀禍及身。",
            "單車行凜慄，伏甲變逡巡。",
            "鹿走章臺下，龍沉渭水濱。",
            "素棺歸慘淡，故老恨酸辛。",
            "歲月今何在，興亡迹已陳。",
            "愁陰生古廟，翠蔓鎖重闉。",
            "有客投清酹，臨江憶放臣。",
            "聽讒雖主惑，多難亦時屯。",
            "憤氣摩星斗，哀詞動鬼神。",
            "飄零瓊玉佩，寂寞蕙蘭春。",
            "毀譽千年定，窮通一死均。",
            "招魂嗟已矣，抱石想漂淪。",
            "戀戀空回首，行行欲問津。",
            "潸然憂國淚，今古獨醒人。"
        ],
        "title": "過楚懷王廟",
        "id": "0db01094-52df-4869-8c05-b12289730713"
    },
    {
        "author": "劉子翬",
        "paragraphs": [
            "無復連雲戰鼓悲，英風凜凜在雙祠。",
            "氣吞驕虜方張日，恨滿孤城欲破時。",
            "幽鳥自啼簷際樹，夕陽空照路傍碑。",
            "平生不作脂韋意，倚棹哀吟兩鬢絲。"
        ],
        "title": "雙廟",
        "id": "78642181-23f0-476e-8c33-bfeec7ab9f26"
    },
    {
        "author": "劉子翬",
        "paragraphs": [
            "一樹梅開早，清香襲客衣。",
            "夕陽簫鼓散，半是折殘枝。"
        ],
        "title": "一樹",
        "id": "1fc4c91a-6ba4-434a-bf8f-1b4e074336b2"
    },
    {
        "author": "劉子翬",
        "paragraphs": [
            "偶步忘歸遠，心閑逸興增。",
            "山深知有寺，路盡不逢僧。"
        ],
        "title": "偶步",
        "id": "b7898042-ca50-43ef-af52-9bb61666e99d"
    },
    {
        "author": "劉子翬",
        "paragraphs": [
            "馬嘶何隴暮，有意念離居。",
            "去路經秋雨，行裝一擔書。",
            "窮知身計拙，病覺世緣疏。",
            "曉枕殘歸夢，翻然憶舊廬。"
        ],
        "title": "離居",
        "id": "51561661-1041-4727-9475-13672126febb"
    },
    {
        "author": "劉子翬",
        "paragraphs": [
            "抱石親征澤潞時，艱難猶想舊開基。",
            "官軍不守河陽渡，回首橋山淚欲垂。"
        ],
        "title": "有感",
        "id": "00fa8bd1-cf13-4eed-85b2-19214b4d486a"
    },
    {
        "author": "劉子翬",
        "paragraphs": [
            "停車莽蒼認孤墳，烈烈英標尚想存。",
            "已脫遺孤安趙氏，更輕一死報公孫。",
            "荒林雀噪風常急，古道人稀日自昏。",
            "惆悵九原如可作，欲憑楚些爲招魂。"
        ],
        "title": "程嬰墓",
        "id": "4fadf3f7-1612-42bc-80a4-be00b4e5ab3d"
    },
    {
        "author": "劉子翬",
        "paragraphs": [
            "石瀨分流小，霜林間樹紅。",
            "暮橋橫隠約，寒鍛響丁東。"
        ],
        "title": "晚宿",
        "id": "bb5d19bc-e06b-4a19-a397-a4bd82b1ae60"
    },
    {
        "author": "劉子翬",
        "paragraphs": [
            "隠約菱歌斷，斜陽水面移。",
            "美人貪照影，不覺畫船欹。"
        ],
        "title": "畫船",
        "id": "017bfc1c-8a6c-4a89-9760-c7a611c37ce2"
    },
    {
        "author": "劉子翬",
        "paragraphs": [
            "近湖黯黯氣常寒，指點宮亭渺莽間。",
            "素色夜浮全楚月，綠光春浸十州山。",
            "醉思天末騎鯨去，老怯風頭聽雁還。",
            "柔櫓聲中知禹烈，愧無椽筆畫孱顔。"
        ],
        "title": "宮亭湖",
        "id": "fe6cd5b2-f940-450a-b07d-5bb8212f7208"
    },
    {
        "author": "劉子翬",
        "paragraphs": [
            "汩汩復汩汩，著鞭雞一號。",
            "老身緣底急，長路只徒勞。",
            "石亂春谿惡，山深曉月高。",
            "村沽得微醉，猶足張餘豪。"
        ],
        "title": "安仁道中",
        "id": "76cb1ceb-95a8-452d-9b59-da2454edc9b2"
    },
    {
        "author": "劉子翬",
        "paragraphs": [
            "顛風急雨退花晨，翠葉銀苞照眼新。",
            "高架攀緣雖得地，長條盤屈總由人。",
            "橫釵素朵開猶小，撲酒餘香韵絕倫。",
            "唯有金沙顔色好，年年相伴殿殘春。"
        ],
        "title": "酴醿",
        "id": "81d30c30-0660-400b-9348-f3f89ba886c6"
    },
    {
        "author": "劉子翬",
        "paragraphs": [
            "客裏驚秋晚，慵眠但曲肱。",
            "夜闌深院雨，人過隔牆燈。",
            "遠思千端惡，寒威一倍增。",
            "夢孤渾易破，哀柝故登登。"
        ],
        "title": "夜坐",
        "id": "1421fb34-b52e-4cae-8584-c5d9d03def63"
    },
    {
        "author": "劉子翬",
        "paragraphs": [
            "肉食開邊釁，天驕負漢恩。",
            "陰謀招叛將，喋血犯中原。",
            "飲馬江河竭，鳴笳宇宙喧。",
            "氛埃纏帝座，猰貐吠宮垣。",
            "鼓銳梯飛壁，彎强矢及門。",
            "黔黎驚瓦解，冠蓋盡星奔。",
            "走轍秦城地，浮航楚峽村。",
            "畫堂空鎖鑰，樂府散嬋媛。",
            "夜詔聞傳璽，春王記改元。",
            "三辰光盡匿，四海浪橫翻。",
            "伏閣惟羣彥，興邦在一言。",
            "雉城期必守，虎旅更增屯。",
            "龍困雖憂蟻，牛羸尚覆豚。",
            "謀成擒頡利，義可絕烏孫。",
            "堅壁師彌老，窮兵火自燔。",
            "鈎魚猶假息，幕燕暫游魂。",
            "懇款情先露，誅鉏黨實繁。",
            "橫磨非嗜殺，下策且和番。",
            "割地煩專使，要盟脅至尊。",
            "賜弓垂拱殿，留宴玉津園。",
            "回騎桑乾北，游軍廣武原。",
            "驅馳無立草，剖斲露空墳。",
            "太子悲秦粟，明妃泣漢軒。",
            "敵情終未測，鄰好久宜敦。",
            "晉趙封疆遠，金湯阻固存。",
            "短衣求李廣，長嘯得劉琨。",
            "御極朝儀盛，臚傳詔語溫。",
            "神霄分別仗，法駕引雙轅。",
            "內柳東風軟，宮花麗日暄。",
            "閭閻多喜氣，簫鼓送芳樽。",
            "運契天同力，時危禍有根。",
            "覆車宜自戒，曲突更深論。",
            "落拓江南士，飄零塞北藩。",
            "蚤嘗專翰墨，晚厭屬櫜鞬。",
            "拔劍思摩壘，懷書擬叩閽。",
            "蹉跎謀不遂，感激氣潛吞。",
            "野迥寒烽照，樓高暮雨昏。",
            "望鄉心恍惘，憂國涕潺湲。",
            "仄席勤諮訪，垂紳樂引援。",
            "鵷鸞方競集，短翼待騰鶱。"
        ],
        "title": "靖康改元四十韵",
        "id": "2eae9e59-99eb-4019-95c7-3e01e1d54249"
    },
    {
        "author": "劉子翬",
        "paragraphs": [
            "暝色春朝雨，滋榮喜及時。",
            "雲昏遥莫辨，地渴久方知。",
            "柳岸遊車歇，濤江釣舸移。",
            "拒寒須把酒，病骨况支離。"
        ],
        "title": "春雨",
        "id": "7f21f330-c876-43ca-bab9-e7638b423291"
    },
    {
        "author": "劉子翬",
        "paragraphs": [
            "路窮巖瀑挂，爽氣浄塵紛。",
            "溜險時依壁，源高半隔雲。",
            "入池驚練盡，觸石聽雷分。",
            "接勝多幽侶，筇聲破蘚紋。"
        ],
        "title": "瀑布",
        "id": "330d5318-ed0c-46d1-a42d-b5b7b7cf2d83"
    },
    {
        "author": "劉子翬",
        "paragraphs": [
            "幽姿淑態弄春晴，梅借風流柳借輕。",
            "初種直教圍野水，半開長是近清明。",
            "幾經夜雨香猶在，染盡烟脂畫不成。",
            "詩老無心爲題拂，至今惆悵似含情。"
        ],
        "title": "海棠花",
        "id": "3ac99695-09d4-4b98-aadb-44f44543341b"
    },
    {
        "author": "劉子翬",
        "paragraphs": [
            "策杖農家去，蕭條絕四鄰。",
            "空田依壠峻，斷藁布窠勻。",
            "地薄惟供稅，年豐尚苦貧。",
            "平生飽官粟，愧爾力耕人。"
        ],
        "title": "策杖",
        "id": "639ba7ae-aaa3-440f-b997-f14f7258ac32"
    },
    {
        "author": "劉子翬",
        "paragraphs": [
            "結廬空谷抱沉憂，底事軒車肯爲留。",
            "千里問塗良獨苦，似君須向古人求。"
        ],
        "title": "送杜季習四首  其一",
        "id": "8c98e93a-98ff-46ad-8262-6ee42b72b80d"
    },
    {
        "author": "劉子翬",
        "paragraphs": [
            "聞道華亭已解圍，親朋消息未全知。",
            "君歸爲遣書來報，細說從初喪亂時。"
        ],
        "title": "送杜季習四首  其二",
        "id": "5c8979d7-63f3-4e84-8bcd-fea25312c55e"
    },
    {
        "author": "劉子翬",
        "paragraphs": [
            "寂寂家園草覆階，亂兵飛箭入樓臺。",
            "丁寧莫斫湖邊柳，盡是劉郎手自栽。"
        ],
        "title": "送杜季習四首  其三",
        "id": "b4250331-d992-4657-bede-88876eb1a9c9"
    },
    {
        "author": "劉子翬",
        "paragraphs": [
            "摇落難堪更語離，曉風吹月上征衣。",
            "送君直到長亭去，隻影愁尋舊路歸。"
        ],
        "title": "送杜季習四首  其四",
        "id": "299c756d-8148-4364-821c-7981a735e4d9"
    },
    {
        "author": "劉子翬",
        "paragraphs": [
            "風馬雲車悵莫尋，祠亭空鎖古原陰。",
            "豆觴三獻禮經事，霜露四時人子心。",
            "世盡浮雲同渺渺，名高拱木共森森。",
            "平生積善身徒老，頼有家兒敵萬金。"
        ],
        "title": "劉處士墳山禮亭",
        "id": "4d30e67b-841b-4d79-a5d3-dc62c278d429"
    },
    {
        "author": "劉子翬",
        "paragraphs": [
            "自提烏合衆，南北久跳梁。",
            "避事幾危國，專權擬僭王。",
            "然臍誅未快，擢髮罪難詳。",
            "膏血汙砧斧，何曾灑戰場。"
        ],
        "title": "喜誅大將",
        "id": "8cc8086e-b3ca-4a8a-b012-eab6cc54d3f4"
    },
    {
        "author": "劉子翬",
        "paragraphs": [
            "益遣歸心快，愁霖喜乍晴。",
            "樹陰迎馬合，波影照人清。",
            "不見雲山路，時聞樵斧聲。",
            "暮雲偏有意，相伴隔溪行。"
        ],
        "title": "疊嶂",
        "id": "8f9552f1-3e6c-4e5a-91b9-c22733c6e4ce"
    },
    {
        "author": "劉子翬",
        "paragraphs": [
            "玉骨綃裳韵太孤，天教飛雪伴清癯。",
            "林寒疏蕊半開落，野迥暗香疑有無。",
            "庾嶺風光仍似舊，漢宮鉛粉莫相汙。",
            "驚心不必臨空樹，一白流空春便徂。"
        ],
        "title": "梅花",
        "id": "a640667b-6a36-492d-815b-1820930ef618"
    },
    {
        "author": "劉子翬",
        "paragraphs": [
            "浦樹冥茫茫，雲山淺淡中。",
            "客愁生遠望，春意入晴空。",
            "酒憶相如病，途憐阮籍窮。",
            "慇懃桃葉句，欲和愧難工。"
        ],
        "title": "和李巽伯",
        "id": "db36b707-3613-4b4c-b2f1-4c813ce33743"
    },
    {
        "author": "劉子翬",
        "paragraphs": [
            "野步忘歸遠，春心不自休。",
            "管弦非老伴，風雨定花讎。",
            "柳暗深深路，溪寒小小樓。",
            "謝娘歌白紵，此意可忘憂。"
        ],
        "title": "野步",
        "id": "7f79e599-5aba-4143-9d62-bf9776bbcf9e"
    },
    {
        "author": "劉子翬",
        "paragraphs": [
            "劇談世事灞河濱，奇骨瓌姿兩絕倫。",
            "却訝秦無豪傑至，坐中捫蝨定何人。"
        ],
        "title": "李伯時畫十古圖鄭尚明作詩詩辭多振絕因爲同賦 王猛捫蝨",
        "id": "4bc0abd6-8ba7-43e0-b6fb-73672ca9bf73"
    },
    {
        "author": "劉子翬",
        "paragraphs": [
            "胡床二女執巾裾，長揖高陽舊酒徒。",
            "不是蒼皇能輟洗，溺冠何異昔坑儒。"
        ],
        "title": "李伯時畫十古圖鄭尚明作詩詩辭多振絕因爲同賦 高陽長揖",
        "id": "7cf9290e-1bb6-4946-bdda-b09bc2155447"
    },
    {
        "author": "劉子翬",
        "paragraphs": [
            "此郎守節固堪論，漢璽飄飄亦僅存。",
            "周勃取將迎代邸，霍光持去授皇孫。"
        ],
        "title": "李伯時畫十古圖鄭尚明作詩詩辭多振絕因爲同賦 霍光取璽",
        "id": "72f14d46-b0b5-47e2-ba41-d717f77c258a"
    },
    {
        "author": "劉子翬",
        "paragraphs": [
            "婕妤下輦辭榮日，馮媛當熊效死時。",
            "带礪稱忠惟一傳，宮闈著節有雙姬。"
        ],
        "title": "李伯時畫十古圖鄭尚明作詩詩辭多振絕因爲同賦 馮媛當熊",
        "id": "f6123048-7711-44ae-953c-e9d2ae26c430"
    },
    {
        "author": "劉子翬",
        "paragraphs": [
            "海內羣雄逐鹿時，虬髯一見識英姿。",
            "牖窺已歎尚書婦，野拜仍驚柱國兒。"
        ],
        "title": "李伯時畫十古圖鄭尚明作詩詩辭多振絕因爲同賦 李密迓太宗",
        "id": "590e21e3-4b0d-4368-b6e7-abc879c55c47"
    },
    {
        "author": "劉子翬",
        "paragraphs": [
            "羞貌丹青鬭麗顔，爲君一笑靜天山。",
            "西京自有麒麟閣，畫向功臣衛霍間。"
        ],
        "title": "李伯時畫十古圖鄭尚明作詩詩辭多振絕因爲同賦 明妃出塞",
        "id": "f31b7aa6-9859-4078-bf66-0efa097dee45"
    },
    {
        "author": "劉子翬",
        "paragraphs": [
            "擾擾椎埋遍九原，因山獨有霍陵存。",
            "孝文儉德雖天縱，亦頼忠臣效一言。"
        ],
        "title": "李伯時畫十古圖鄭尚明作詩詩辭多振絕因爲同賦 張釋之諫文帝",
        "id": "6d6276ec-3ba2-4194-8e11-9ae3415bf69a"
    },
    {
        "author": "劉子翬",
        "paragraphs": [
            "倒載山公豈酒狂，羣兒拍手峴山旁。",
            "汗青等是虛填耳，不把雲臺喚酒鄉。"
        ],
        "title": "李伯時畫十古圖鄭尚明作詩詩辭多振絕因爲同賦 醉山簡",
        "id": "6e7ebfd8-9b5c-416a-97af-85752f716ba9"
    },
    {
        "author": "劉子翬",
        "paragraphs": [
            "漢朝人物盡英奇，武帝招延盛一時。",
            "拒諫不能容汲直，託孤何至用胡兒。"
        ],
        "title": "李伯時畫十古圖鄭尚明作詩詩辭多振絕因爲同賦 武帝問日磾",
        "id": "bfa6c4a1-6879-4645-bbc9-fb08cd218643"
    },
    {
        "author": "劉子翬",
        "paragraphs": [
            "不復青銅照瘁顔，耄荒從諫若移山。",
            "只將女子論賢否，陶母當時亦翦鬟。"
        ],
        "title": "李伯時畫十古圖鄭尚明作詩詩辭多振絕因爲同賦 明皇覽鏡妃子翦鬟",
        "id": "d17a3190-29c1-4519-9fc2-a95a5acf4f18"
    },
    {
        "author": "劉子翬",
        "paragraphs": [
            "風急塵埃滿漢關，送君行處路漫漫。",
            "不知爭戰幾時定，常恐別離相見難。",
            "三徑舊遊松竹老，五湖新隠水雲寬。",
            "交朋日覺知音少，綠綺從今莫浪彈。"
        ],
        "title": "送原仲之荆南",
        "id": "c1577424-224b-43d3-9190-890c3684b365"
    },
    {
        "author": "劉子翬",
        "paragraphs": [
            "羽檄分兵控上流，時傳烽火過鄰州。",
            "樓船半渡旌旗曉，胡馬欲來江漢秋。",
            "淝水投鞭真浪語，幄中借箸有奇謀。",
            "吾儒雅有康時意，不把詩輕萬戶侯。"
        ],
        "title": "和士特南浦詩",
        "id": "70681145-d828-4ded-9963-af20b458b9fe"
    },
    {
        "author": "劉子翬",
        "paragraphs": [
            "景陽鐘動曉寒清，度柳穿花隠隠聲。",
            "三十六宮梳洗罷，却吹殘燭待天明。"
        ],
        "title": "景陽鐘二首  其一",
        "id": "84e52ade-6f87-4717-90d4-ce68d977e74c"
    },
    {
        "author": "劉子翬",
        "paragraphs": [
            "一刀殘月淡觚稜，遥望林梢曉色升。",
            "寂寞小簾風露冷，玉盆脂水已生冰。"
        ],
        "title": "景陽鐘二首  其二",
        "id": "fd24e005-df96-4920-a117-51854bfcccfd"
    },
    {
        "author": "劉子翬",
        "paragraphs": [
            "葉葉風鳴幕，梢梢雨打窗。",
            "烟銷寒寶鴨，膏淺側銀缸。"
        ],
        "title": "春夜二首  其一",
        "id": "0b89bf75-8136-4386-9dbc-a188def0efaf"
    },
    {
        "author": "劉子翬",
        "paragraphs": [
            "樓迥星河轉，宵殘鼓角催。",
            "重門和月鎖，寒夢繞花回。"
        ],
        "title": "春夜二首  其二",
        "id": "48963ef9-70ce-481c-ba55-2805a1084f65"
    },
    {
        "author": "劉子翬",
        "paragraphs": [
            "雄觀今古快幽情，突兀層樓出市甍。",
            "二水交流何處盡，孤舟不見亂山橫。",
            "丹爐寂寞仙遊遠，劍氣蕭條客恨盈。",
            "向晚移樽話流落，可堪時聽鼓鼙聲。"
        ],
        "title": "賦雙溪閣用蔡君謨詩聲字韵",
        "id": "7a9c92db-e192-4e09-9e95-563a175ff789"
    },
    {
        "author": "劉子翬",
        "paragraphs": [
            "莽莽荒茨岸，回回亂石灘。",
            "雨寒收市早，風急泊舟難。",
            "㝢縣兵猶鬭，乾坤網正寬。",
            "慇懃囑龍劍，莫久卧波瀾。"
        ],
        "title": "泊舟",
        "id": "19890dcb-adc1-4413-a3b8-fb6ad82ffa6c"
    },
    {
        "author": "劉子翬",
        "paragraphs": [
            "夜窗把酒對鵝峰，分手悠悠各轉蓬。",
            "艤棹相逢烟浪際，有家皆在亂離中。",
            "胡兒久占清河地，壯士誰收赤壁功。",
            "它日著鞭先後耳，飄零不用歎途窮。"
        ],
        "title": "劍潭贈李似表",
        "id": "82506f61-609e-4549-8e5d-d892c1c1503f"
    },
    {
        "author": "劉子翬",
        "paragraphs": [
            "溪流元自急，積雨更兼旬。",
            "曲渚方移棹，高城忽背人。",
            "艱難爭避地，去住不由身。",
            "客食憐詩李，相期一問津。"
        ],
        "title": "舟中寄似表",
        "id": "f979e510-f6e6-4ead-8696-16e21a2e6453"
    },
    {
        "author": "劉子翬",
        "paragraphs": [
            "淺水荷花開傍橋，晚鐘樓殿碧山椒。",
            "林松繞路行不徹，野鳥避人飛更遥。",
            "喜有高情共丘壑，應須長嘯混漁樵。",
            "老僧好事能延客，未覺山房苦寂寥。"
        ],
        "title": "次韵張守同往華嚴",
        "id": "6f985ba8-017e-407e-88b4-0b6aa6bdf5d9"
    },
    {
        "author": "劉子翬",
        "paragraphs": [
            "出郭籃輿載酒隨，林邊蕭寺趁幽期。",
            "雲依石度遥看久，路繞田分欲去疑。",
            "落日悲風滄海外，黄化翠竹晚秋時。",
            "憑詩一寫登臨勝，爲報壺山太守知。"
        ],
        "title": "出郭詩呈張守",
        "id": "7aceb6c2-cac7-4585-99ee-40524a929698"
    },
    {
        "author": "劉子翬",
        "paragraphs": [
            "松根繫馬望巑岏，乘興攀躋不作難。",
            "日出漸看林霧散，潮來先覺海風寒。",
            "遥連釣石多紅樹，半出僧垣盡綠竿。",
            "不見雙旌來視稼，憶君對酒豈能歡。"
        ],
        "title": "次韵張守壺山詩",
        "id": "0b4694dd-8cc6-4f2d-bbac-05f4dcf67274"
    },
    {
        "author": "劉子翬",
        "paragraphs": [
            "淵然推量德爲循，酷愛收書定可人。",
            "劉向討論稱好古，退之學問美藏身。",
            "箕裘有子能傳業，俎豆於今歎不辰。",
            "我亦平生譏傳癖，可憐朱墨費精神。"
        ],
        "title": "次韵方學士萬卷樓",
        "id": "d606d42e-ea28-4121-b132-37616d15c7ad"
    },
    {
        "author": "劉子翬",
        "paragraphs": [
            "芒鞋竹杖日隨身，所向逍遥樂任真。",
            "强健挂冠非矯俗，榮華得路轉迷人。",
            "愛山兀兀常心醉，與世悠悠只貌親。",
            "最晚論交欣得子，一樽猶足慰漂淪。"
        ],
        "title": "次韵吳教授題子應山齋",
        "id": "c48c1f72-8698-429e-b24a-3e77bd457b1f"
    },
    {
        "author": "劉子翬",
        "paragraphs": [
            "午枕回清夢，疎林逗遠風。",
            "茶甌烹葉白，果飣剝方紅。",
            "小壘常稀訟，鄰邦近息戎。",
            "民謠知善政，佽助亦何功。"
        ],
        "title": "張守唱和紅字韵詩八首  其一",
        "id": "e276d2bc-60ba-4507-8ab0-6dbb70752f9f"
    },
    {
        "author": "劉子翬",
        "paragraphs": [
            "一巵那惜醉，引劍坐生風。",
            "怒髮冠衝綠，憂顔鏡損紅。",
            "莫輕秦黷武，舊耻漢和戎。",
            "慷慨今賢守，燕然擬勒功。"
        ],
        "title": "張守唱和紅字韵詩八首  其二",
        "id": "8025d4c5-99c8-4ad0-be88-181a0bf16085"
    },
    {
        "author": "劉子翬",
        "paragraphs": [
            "漂流今海角，胡騎忽秋風。",
            "舊隠懷空翠，征途厭軟紅。",
            "時平猶倦仕，力小况從戎。",
            "欲遣愁城破，須論酒子功。"
        ],
        "title": "張守唱和紅字韵詩八首  其三",
        "id": "774e3a69-8a1d-4b84-b932-332df49b7908"
    },
    {
        "author": "劉子翬",
        "paragraphs": [
            "燦爛燕公筆，飄然邁祖風。",
            "高吟時舉白，戲語或題紅。",
            "訝敏文翻水，誇嚴律比戎。",
            "詩壇如第將，蘇李謝前功。"
        ],
        "title": "張守唱和紅字韵詩八首  其四",
        "id": "04ff04ff-b03d-45f5-bbd3-b23d9102db52"
    },
    {
        "author": "劉子翬",
        "paragraphs": [
            "海市從蕭索，杯盤樂土風。",
            "郡樓山向背，村塢樹青紅。",
            "玉麈嗤夷甫，牙籌陋阿戎。",
            "王侯真夢耳，穴蟻更論功。"
        ],
        "title": "張守唱和紅字韵詩八首  其五",
        "id": "5f9fb336-0de8-437f-bad3-8daf5671de34"
    },
    {
        "author": "劉子翬",
        "paragraphs": [
            "微吟時擁鼻，瀟灑晉人風。",
            "客至添樽綠，官閑省印紅。",
            "易徂嗟歲月，迭盛歎華戎。",
            "願草浯溪頌，中興旦暮功。"
        ],
        "title": "張守唱和紅字韵詩八首  其六",
        "id": "7183beea-1e64-4e4a-9adf-3889733a354e"
    },
    {
        "author": "劉子翬",
        "paragraphs": [
            "斷虹明晚井，烟靄半隨風。",
            "岸柳霜收綠，庭榴日貸紅。",
            "酒酣腸有海，棋戰手興戎。",
            "賡唱逢勍敵，方知比興功。"
        ],
        "title": "張守唱和紅字韵詩八首  其七",
        "id": "074c3e8c-9a5c-498b-b333-9c62dac00f0d"
    },
    {
        "author": "劉子翬",
        "paragraphs": [
            "濟難資長策，常懷國士風。",
            "秦强因將白，魯弱更蒐紅。",
            "歎己懷孤憤，憂時詠小戎。",
            "儒冠須勿溺，邂逅亦成功。"
        ],
        "title": "張守唱和紅字韵詩八首  其八",
        "id": "b4a3bec0-d686-4c82-86f7-e238d2450543"
    },
    {
        "author": "劉子翬",
        "paragraphs": [
            "避地漂流更海隅，一身難料豈知餘。",
            "晚樓獨上非吾里，幾日西來絕羽書。",
            "虜未息兵由運數，力難康世昧孤虛。",
            "郡侯愷悌憂民切，魯史無因諷失魚。"
        ],
        "title": "次韵張守述懷",
        "id": "bbeb511a-ef14-4762-8d96-21d1aaa1cc7a"
    },
    {
        "author": "劉子翬",
        "paragraphs": [
            "共造中郎室，明窗玩好奇。",
            "硯珍鎸子石，琴古斲孫枝。",
            "篆鼎飄香遠，茶甌轉味遲。",
            "自慚塵土累，清話得移時。"
        ],
        "title": "同張守謁蔡子强觀硯論琴偶書",
        "id": "a59021b4-08d3-4ee3-8e68-3d9f644cf44d"
    },
    {
        "author": "劉子翬",
        "paragraphs": [
            "聞說星郎隠翠峰，鵷鸞回首大明宮。",
            "倦遊壯歲拋朝紱，歸夢清江憶釣筒。",
            "賢聖相期黄卷裏，是非都付濁醪中。",
            "更聞蓮社多幽侶，我欲時來問苦空。"
        ],
        "title": "次韵林吉甫遊天宮",
        "id": "13170425-526c-4168-8ccf-babe4d89e8ae"
    },
    {
        "author": "劉子翬",
        "paragraphs": [
            "打麥蓬蓬響莫田，兒童拾穟笑爭先。",
            "市頭米價新來減，一醉瓷甌五六錢。"
        ],
        "title": "莫田",
        "id": "d2485a0f-c767-456f-8702-7e21127e2934"
    },
    {
        "author": "劉子翬",
        "paragraphs": [
            "盤石輪囷隠澗幽，煙籠月照幾經秋。",
            "可憐琢作團團磨，終日隨人轉不休。"
        ],
        "title": "石磨",
        "id": "7f44fc28-660a-4165-96da-ffa5c67ccbd6"
    },
    {
        "author": "劉子翬",
        "paragraphs": [
            "林間幽鳥啄枯槎，落盡寒潮一澗沙。",
            "獨木橋西遊子宿，酒旗斜日兩三家。"
        ],
        "title": "寒澗",
        "id": "299ec1cf-ce81-49f5-b33c-d98325d01794"
    },
    {
        "author": "劉子翬",
        "paragraphs": [
            "輝輝江日已沉西，隠約餘紅泛渺瀰。",
            "却上松岡望秋色，偶逢僧話立多時。"
        ],
        "title": "秋望",
        "id": "a5fc9e24-dd81-4d57-b4bb-d9443aed30da"
    },
    {
        "author": "劉子翬",
        "paragraphs": [
            "渡南渡北兩山遥，隔岸行人手可招。",
            "日暮海門煙雨黑，一川舟檝趁歸潮。"
        ],
        "title": "兩山",
        "id": "7b98fd75-4b05-4155-b0b2-038febc78638"
    },
    {
        "author": "劉子翬",
        "paragraphs": [
            "禹鑿天門浪渺茫，游鯈也解化龍翔。",
            "風雲得路誇頭角，歲旱爭尋窟穴藏。"
        ],
        "title": "游鯈",
        "id": "5ed652bd-79c0-44a4-87be-0c5e2fcdb01e"
    },
    {
        "author": "劉子翬",
        "paragraphs": [
            "高軒遥肯顧，掃室慣逢迎。",
            "酒喜頻中聖，官慚四至卿。",
            "憂時論曲突，感物詠長檠。",
            "古道難開口，微君孰與明。"
        ],
        "title": "和徐從道韵二首  其一",
        "id": "4e7ee98e-bf3e-412a-a751-a8471ab79527"
    },
    {
        "author": "劉子翬",
        "paragraphs": [
            "拂袖歸來日，柴門稚子迎。",
            "貧甘守藜藿，名不愧公卿。",
            "寶劍空藏匣，良弨惜解檠。",
            "中興誰草詔，君盍在承明。"
        ],
        "title": "和徐從道韵二首  其二",
        "id": "d9f8cb09-f450-4eda-961d-33765b2641d9"
    },
    {
        "author": "劉子翬",
        "paragraphs": [
            "擢秀詞林少也奇，星軺榮耀更分麾。",
            "世傳清德名方盛，生不長年理可疑。",
            "蘇晉逃禪心淡泊，孔融好客酒淋漓。",
            "眼看玉樹埋塵土，零落交遊我獨悲。"
        ],
        "title": "蔡子强挽章",
        "id": "89e4bd6b-f2bf-48bc-817f-edd23c9e272d"
    },
    {
        "author": "劉子翬",
        "paragraphs": [
            "倚樓何處笛，飛響徹雲霄。",
            "曲怨吹難盡，風回聽忽遥。",
            "戍兵臨絕漠，閨婦起寒宵。",
            "一弄梅飛雪，華年鬢亦凋。"
        ],
        "title": "聞笛",
        "id": "c1352d7a-c85e-43e5-a2d7-30444101e19b"
    },
    {
        "author": "劉子翬",
        "paragraphs": [
            "暇日賓朋集，投壺雅戲同。",
            "傍觀驚妙手，一失廢前功。",
            "禮盛周垂憲，詞誇晉起戎。",
            "區區論勝負，轉眼事還空。"
        ],
        "title": "投壺",
        "id": "401bb790-6056-4ea9-9d2f-d72121e00c42"
    },
    {
        "author": "劉子翬",
        "paragraphs": [
            "創始人何在，空堂草棘侵。",
            "衝門狐竄急，穴柱蠹藏深。",
            "羽化王喬舄，塵昏子賤琴。",
            "獨嗟民困甚，誰繼昔賢心。"
        ],
        "title": "思賢堂懷薛令",
        "id": "6706a8f1-9df8-420a-ad79-c2c5efc0a8ac"
    },
    {
        "author": "劉子翬",
        "paragraphs": [
            "惹草熒熒熖，隨風烈烈聲。",
            "欲臨橫澗斷，忽上晚風明。",
            "踸踔無潛迹，蒙茸有怒生。",
            "尚餘飛燼煖，培耔及春耕。"
        ],
        "title": "燒",
        "id": "c22cabb0-fa90-4d1c-95f6-e8ff5224ae31"
    },
    {
        "author": "劉子翬",
        "paragraphs": [
            "江晚潮風應，蕭蕭百里秋。",
            "寒聲初戰峽，怒力暗移洲。",
            "卷岸舟航盡，涵空日月浮。",
            "吳兒輕逐利，亡命雪山頭。"
        ],
        "title": "潮",
        "id": "2d073c9f-4340-415b-9590-37320e34c1f0"
    },
    {
        "author": "劉子翬",
        "paragraphs": [
            "跨海飛梁疊石成，曉風十里度瑶瓊。",
            "雄如建業虎城峙，勢若常山蛇陳橫。",
            "脚底波濤時洶湧，望中煙嶼晚分明。",
            "往來利涉歌遺愛，誰復題橋繼長卿。"
        ],
        "title": "洛陽橋",
        "id": "2a47b0fd-b69e-40d3-ba5f-551d6d544319"
    },
    {
        "author": "劉子翬",
        "paragraphs": [
            "小市猶依海，橫橋欲跨汀。",
            "雨餘榕徑冷，春晚苧田青。",
            "薄宦低豪氣，浮生惜壯齡。",
            "急流歸亦好，憂患飽曾經。"
        ],
        "title": "途中",
        "id": "8d6a897e-becb-4349-87aa-515d5809b234"
    },
    {
        "author": "劉子翬",
        "paragraphs": [
            "久分閩郡竹，屢賜漢庭金。",
            "才刃硎新發，恩波海並深。",
            "寇銷乘間禍，民有不欺心。",
            "祇恐鋒車起，雲霄路莫尋。"
        ],
        "title": "次張守韵四首  其一",
        "id": "f8881686-7aa4-4fcd-996b-c546985acc58"
    },
    {
        "author": "劉子翬",
        "paragraphs": [
            "促席山堂夜，寒燈吐碎金。",
            "酒分鄰甕美，栗爆地爐深。",
            "疏懶難堪事，紛華易壞心。",
            "自憐貪寸祿，雙鬢老侵尋。"
        ],
        "title": "次張守韵四首  其二",
        "id": "e18324d4-33c4-400f-948c-6bb2f7d1d220"
    },
    {
        "author": "劉子翬",
        "paragraphs": [
            "瓦白霜封縞，波清月漾金。",
            "柝沈秋壘靜，人語夜堂深。",
            "故國歸何日，寒衾事滿心。",
            "庭松憐手植，擢幹已彌尋。"
        ],
        "title": "次張守韵四首  其三",
        "id": "9d066146-5b46-478a-bd45-727b261f9c3c"
    },
    {
        "author": "劉子翬",
        "paragraphs": [
            "泣懷三獻玉，廉拒四知金。",
            "勢利焚和猛，詩書汲古深。",
            "貴無長得意，閑有自由心。",
            "岣嶁丹砂在，盟寒儻可尋。"
        ],
        "title": "次張守韵四首  其四",
        "id": "44b2adb7-5bae-419c-8654-292bce4a9eed"
    },
    {
        "author": "劉子翬",
        "paragraphs": [
            "飛梯百級轉層巒，政喜登臨著眼寬。",
            "海上波濤連閬苑，日邊塵土暗長安。",
            "亂來世事終無定，春盡羈愁豈一端。",
            "頼有謫仙能喜客，時陪杖屨得雄觀。"
        ],
        "title": "同李漢老登高齋",
        "id": "ab90e954-19af-4f6d-b276-c73c5e392914"
    },
    {
        "author": "劉子翬",
        "paragraphs": [
            "杖策到丹峰，開軒對綠叢。",
            "禪心清似水，客鬢亂如蓬。",
            "鼓角譙門日，鶑花上巳風。",
            "逢人相借問，何地隠龐翁。"
        ],
        "title": "過丹峰菴",
        "id": "7a321424-8e61-4d1e-8b55-7689ddcd8962"
    },
    {
        "author": "劉子翬",
        "paragraphs": [
            "選拔由親衛，時危遠出征。",
            "氣驍嘗忽敵，身歿始知名。",
            "故妾辭空帳，殘兵隸別營。",
            "傷心豺虎窟，冒險爾何輕。"
        ],
        "title": "悼李奉",
        "id": "747f2a2e-ed23-4eca-93bf-9de1c79cbdcc"
    },
    {
        "author": "劉子翬",
        "paragraphs": [
            "今代淮陰將，宣威瘴海東。",
            "夜營兵氣黑，寒磧戰聲雄。",
            "有寇常親討，無官可賞功。",
            "屹然沈鷙貌，識汝未侯中。"
        ],
        "title": "聞韓侯至",
        "id": "5550ea99-f22c-44e1-afca-fab88b40ccc4"
    },
    {
        "author": "劉子翬",
        "paragraphs": [
            "破雪梅初動，南枝更北枝。",
            "傍牆應折盡，背日較開遲。",
            "曉角驚殘夢，春愁占兩眉。",
            "狂風將落蕊，故入畫樓吹。"
        ],
        "title": "次韵張守梅詩",
        "id": "7b7d822e-cdee-48a4-aa03-e12ed1c0c818"
    },
    {
        "author": "劉子翬",
        "paragraphs": [
            "疾雨狂風恨若何，芳晨坐覺等閑過。",
            "惜花意欲春長在，對酒年來飲不多。",
            "雅會欣聞珠履集，新詞好付雪兒歌。",
            "風流閣老推前輩，喜客溫顔似醉酡。"
        ],
        "title": "次韵陳成季郡會",
        "id": "2cea4181-624c-4591-8393-aff4f917dc62"
    },
    {
        "author": "劉子翬",
        "paragraphs": [
            "手植知何代，樅樅萬蓋齊。",
            "韵清琴易寫，幹直鳥難栖。",
            "慘淡連雲塢，鬅鬙蔭石谿。",
            "刳明雖小用，曾照路人迷。"
        ],
        "title": "古松",
        "id": "58808076-8e28-4abd-9bd4-399bdc98ad97"
    },
    {
        "author": "劉子翬",
        "paragraphs": [
            "路轉囊山北，扶輿憶舊過。",
            "乾坤征戰久，遊宦別離多。",
            "瘴樹餘紅葉，春江又綠波。",
            "平生豪橫氣，未老半消磨。"
        ],
        "title": "出郊",
        "id": "fe5f0bca-0a08-4767-acca-6df2205c9243"
    },
    {
        "author": "劉子翬",
        "paragraphs": [
            "風急胡塵暗九州，岸巾長嘯一登樓。",
            "故園却憶桐孫在，薄宦端爲荔子留。",
            "湖海以南兵尚鬭，犬戎不死禍難休。",
            "似聞推轂皆飛將，盍有清談謝傅流。"
        ],
        "title": "偶書",
        "id": "046da1fd-92b1-499d-8660-541d20dd12c5"
    },
    {
        "author": "劉子翬",
        "paragraphs": [
            "喜聽清談滿座傾，不堪行色動雙旌。",
            "長亭把酒分携易，暮角催人太瘦生。",
            "地遠守臣知妙選，時危壯士耻南征。",
            "羅浮說與潮陽近，盍擬離騷弔二英。"
        ],
        "title": "送惠州史君范智聞",
        "id": "73f8814f-e7b1-4ffd-93ca-dfdf8361b16b"
    },
    {
        "author": "劉子翬",
        "paragraphs": [
            "體爲常輕定復飄，間梅遮杏得春饒。",
            "別離處處添愁色，風雨年年換舊條。",
            "拂瓦半枯陶令宅，沿溪不斷灞陵橋。",
            "淒涼又見千門綠，野老當時恨未銷。"
        ],
        "title": "柳",
        "id": "66c1bdfd-8682-4408-b557-c4ff05146e90"
    },
    {
        "author": "劉子翬",
        "paragraphs": [
            "講藝欣聞暫息兵，槐花秋晚詔羣英。",
            "胡塵不隔蟾宮路，鏡水初題雁塔名。",
            "禮盛邦侯開宴豆，道隆鄉老萃簪纓。",
            "更期妙手皆穿的，薦士吳僚亦與榮。"
        ],
        "title": "鹿鳴燕詩送諸進士",
        "id": "2f948231-6af9-4dcd-a277-82a45ec604c1"
    },
    {
        "author": "劉子翬",
        "paragraphs": [
            "客中雙鬢老塵埃，海角仍逢至日來。",
            "近臘風光初染荔，新陽氣力僅浮灰。",
            "豆糜厭勝憐荆俗，雲物書祥憶魯臺。",
            "搔首故園心欲斷，少陵頼有掌中杯。"
        ],
        "title": "至日",
        "id": "01920cd7-9fe6-44e9-9833-060099ae8713"
    },
    {
        "author": "劉子翬",
        "paragraphs": [
            "器成因揉木，偃月勢相侔。",
            "適用形雖巧，論材性本柔。",
            "倦憑觀秘籙，趺坐接禪流。",
            "莫效愚溪戮，時多曲似鈎。"
        ],
        "title": "曲倚",
        "id": "057bba23-2465-4a3a-9a7b-8e0e4768a080"
    },
    {
        "author": "劉子翬",
        "paragraphs": [
            "宵長慵早寐，念念客愁新。",
            "燈影明高屋，蛩聲動四鄰。",
            "滿懷平日事，雙鬢倦遊身。",
            "避地從漂轉，西風羽檄頻。"
        ],
        "title": "宵長",
        "id": "9f329d39-f35f-4313-a787-db9a0e6a1bc7"
    },
    {
        "author": "劉子翬",
        "paragraphs": [
            "結束擬從戎，秋堂試寶弓。",
            "角寒開拒手，弦勁響流空。",
            "巧習穿楊技，神誇飲羽功。",
            "挽强吾有待，狐兔莫爭雄。"
        ],
        "title": "試弓",
        "id": "04a6c86e-4da0-4755-8b33-d53fabe93c4b"
    },
    {
        "author": "劉子翬",
        "paragraphs": [
            "草棘蕭蕭野岸隈，暗香消息已傳梅。",
            "雪欺籬落遥難認，暖入枝條併欲開。",
            "愁向天涯今度見，老隨春色暗中來。",
            "似聞詩社多何遜，盍試招邀共一杯。"
        ],
        "title": "次韵張守梅詩",
        "id": "42194658-76d9-462f-b44b-5e43f43b05c3"
    },
    {
        "author": "劉子翬",
        "paragraphs": [
            "把酒酬佳節，遨頭樂未央。",
            "池冰猶澀舫，岸柳已籠牆。",
            "曉院簾幃卷，春盤餠餌香。",
            "慇懃分彩勝，爲掩鬢邊霜。"
        ],
        "title": "次韵張守立春",
        "id": "d8ccb5fa-7dfb-4525-8903-7984c9697e42"
    },
    {
        "author": "劉子翬",
        "paragraphs": [
            "戲馬英雄安在哉，閒因九日上崔嵬。",
            "步窮巖壑身忘倦，望盡乾坤意始開。",
            "已向晚風伴落帽，可無新菊共浮杯。",
            "佳時及早須行樂，老境侵人咄咄來。"
        ],
        "title": "九日登北山",
        "id": "430a7161-71e4-4739-9352-c840a14e191c"
    },
    {
        "author": "劉子翬",
        "paragraphs": [
            "挺秀窮荒歎未遭，昔賢吟賞著風騷。",
            "縱班盧橘材非偶，不近長安價愈高。",
            "烟雨萬株遥若畫，塵埃一騎笑徒勞。",
            "琱盤此日無遺選，品格妍媸敢自逃。"
        ],
        "title": "荔子",
        "id": "a7eb0c56-4165-4213-834c-85a69a362cba"
    },
    {
        "author": "劉子翬",
        "paragraphs": [
            "幽株旁挺綠婆娑，啄咂雖微奈美何。",
            "香剖蜜脾知韵勝，價輕魚目爲生多。",
            "左思賦詠名初出，玉局揄揚論豈頗。",
            "地極海南秋更暑，登盤猶足洗沈痾。"
        ],
        "title": "龍眼",
        "id": "f3e346e8-b4dd-4ed3-b0ab-839c3322318b"
    },
    {
        "author": "劉子翬",
        "paragraphs": [
            "榮華休羨黑頭公，且對芳辰賞麗叢。",
            "十萬青條寒掛雨，三千粉面笑臨風。",
            "莫將擬雪才情賦，盍與觀梅興味同。",
            "只恐春歸有遺恨，典刑猶在濁醪中。"
        ],
        "title": "次韵張守酴醿二首  其一",
        "id": "734ea1a2-7d15-41b9-bd2d-b923fab1a487"
    },
    {
        "author": "劉子翬",
        "paragraphs": [
            "退食黄堂喜自公，不妨幽興囑芳叢。",
            "雙旌不出閒春晝，大筆微吟綴祖風。",
            "老矣交朋今日少，飄然遊宦異鄉同。",
            "杖藜約我過南浦，賢聖時時爲一中。"
        ],
        "title": "次韵張守酴醿二首  其二",
        "id": "c519588a-9b89-43ab-8922-649ca3a73acf"
    },
    {
        "author": "劉子翬",
        "paragraphs": [
            "炎蒸午枕夢滄浪，落落星苞喜乍嘗。",
            "筆下丹青千品色，釵頭風露一枝香。",
            "鷄冠借諭何輕許，馬乳爭名固不量。",
            "直待當時妃子笑，驪山千古事淒涼。"
        ],
        "title": "荔子",
        "id": "8d97273b-b593-4cfd-b6d5-2acc36dfa770"
    },
    {
        "author": "劉子翬",
        "paragraphs": [
            "之子才非碌碌流，一官將母海濱遊。",
            "妙齡意氣看長劍，久客風霜歎敝裘。",
            "完璧有懷空慕藺，著鞭它日定先劉。",
            "岫窗故隠今何在，草棘連雲淮楚秋。"
        ],
        "title": "次施子韵",
        "id": "003e4b87-07ad-4c01-acf1-0f594de3a8b9"
    },
    {
        "author": "劉子翬",
        "paragraphs": [
            "杖藜乘興出，佳處每關情。",
            "白石溪流淺，黄花籬落清。",
            "林烟經雨薄，野日傍山明。",
            "頼有杯中物，愁懷得暫平。"
        ],
        "title": "次韵張守秋懷四首  其一",
        "id": "e4f61844-5bd9-44d8-880a-a526d9666189"
    },
    {
        "author": "劉子翬",
        "paragraphs": [
            "徙倚山堂晚，悲秋萬古情。",
            "雨蔬猶擢秀，風沼自揚清。",
            "野迥歸牛小，沙寒白鳥明。",
            "淒淒楓柳樹，汝意亦難平。"
        ],
        "title": "次韵張守秋懷四首  其二",
        "id": "21939ba4-ceae-4722-a5e7-941081af998c"
    },
    {
        "author": "劉子翬",
        "paragraphs": [
            "失計縈塵網，栖栖厭不情。",
            "興隨鳬舄遠，官比綺曹清。",
            "大案韋編古，深房紙瓦明。",
            "聖賢聊晤對，事業只平平。"
        ],
        "title": "次韵張守秋懷四首  其三",
        "id": "682058f5-77b3-4289-a49f-3b39c332c30c"
    },
    {
        "author": "劉子翬",
        "paragraphs": [
            "歲事何倉卒，微吟寄客情。",
            "野耕方刈熟，鄰釀已沽清。",
            "歸雁年年急，寒烽處處明。",
            "予衰倦流轉，夢想玉階平。"
        ],
        "title": "次韵張守秋懷四首  其四",
        "id": "2a38ccc3-267c-4c62-ba54-955cbef5ba59"
    },
    {
        "author": "劉子翬",
        "paragraphs": [
            "才應摛藻大明宮，戲詠巖花屬意工。",
            "酷愛清香凌鼻觀，更欣佳句愈頭風。",
            "移來已覺池臺勝，賞處何當杖屨同。",
            "不解小山招隠意，巖幽歸夢繞青叢。"
        ],
        "title": "次韵蔡學士巖桂",
        "id": "1f78600c-a382-4fa6-8691-c0ed00ef2e11"
    },
    {
        "author": "劉子翬",
        "paragraphs": [
            "幾年歸夢水雲間，猿鶴重尋已厚顔。",
            "慚愧君恩猶竊祿，官銜新带武夷山。"
        ],
        "title": "得沖佑命",
        "id": "619f9625-5faa-40d0-8723-9ef9badc4d4e"
    },
    {
        "author": "劉子翬",
        "paragraphs": [
            "細雨南窗夜，青燈對榻眠。",
            "升沈嗟薄宦，聚散忽流年。",
            "失路誰推轂，他時看著鞭。",
            "竹林須款集，君亦暫留連。"
        ],
        "title": "與溫其對榻",
        "id": "f1fb9b96-be95-4b76-ad53-951626b1c18d"
    },
    {
        "author": "劉子翬",
        "paragraphs": [
            "手種桃花滿北山，花紅艷艷照春灣。",
            "不知何代兒孫老，却見漁舟乍往還。"
        ],
        "title": "和士特栽果十首 桃",
        "id": "1eca0b1e-5c6c-4385-bfd8-121f6ebce7bf"
    },
    {
        "author": "劉子翬",
        "paragraphs": [
            "仙枝移傍小巖幽，答遝名推第一流。",
            "曾向清波沈寒碧，甘瓜五色但輕浮。"
        ],
        "title": "和士特栽果十首 李",
        "id": "a0182e32-56ad-41ec-99ab-86b3bdaaa16a"
    },
    {
        "author": "劉子翬",
        "paragraphs": [
            "園林漸見綠陰濃，漠漠輕烟細雨中。",
            "底事望梅能止渴，惟應萬想先來空。"
        ],
        "title": "和士特栽果十首 梅",
        "id": "f02302f5-8d83-41c6-84e1-8723bfd0d33a"
    },
    {
        "author": "劉子翬",
        "paragraphs": [
            "南北由來地氣偏，凌寒松柏但蒼然。",
            "逾淮種橘今爲枳，豈比中人性易遷。"
        ],
        "title": "和士特栽果十首 橘",
        "id": "feb02491-a4f4-474d-b857-fc4eef2e8014"
    },
    {
        "author": "劉子翬",
        "paragraphs": [
            "一樹含桃火爍空，而今春獻隔離宮。",
            "只應壯士憂時淚，灑向枝頭點點紅。"
        ],
        "title": "和士特栽果十首 櫻桃",
        "id": "9f9d5240-05ba-4511-9b6f-c46c0a5d82b7"
    },
    {
        "author": "劉子翬",
        "paragraphs": [
            "庭榴結實墊芳叢，一夜飛霜染茜容。",
            "萬子同胞無異質，金房玉隔謾重重。"
        ],
        "title": "和士特栽果十首 石榴",
        "id": "5e1f9af2-97ad-4b2d-aea1-1c1e7568ccd8"
    },
    {
        "author": "劉子翬",
        "paragraphs": [
            "棖橘甘酸各效能，南苞錫貢不同升。",
            "果中亦抱遺才歎，有客攀條氣拂膺。"
        ],
        "title": "和士特栽果十首 棖",
        "id": "f91e87a9-4d8c-4c7b-93e9-258bbd5bd958"
    },
    {
        "author": "劉子翬",
        "paragraphs": [
            "萬斛金凡綴樹稠，遺根漢苑識風流。",
            "也知不作清時瑞，朽腐那關故主憂。"
        ],
        "title": "和士特栽果十首 枇杷",
        "id": "923c973e-6c34-47ef-8ece-59dd307273b3"
    },
    {
        "author": "劉子翬",
        "paragraphs": [
            "粲粲來禽味獨香，孤根誰徙向天涯。",
            "好尋青李相遮映，風味應同逸少家。"
        ],
        "title": "和士特栽果十首 來禽",
        "id": "62106e53-32aa-472d-a473-5093fffa0259"
    },
    {
        "author": "劉子翬",
        "paragraphs": [
            "秋林黄葉晚霜嚴，熟蔕甘香味獨兼。",
            "火傘頳虬浪褒拂，風標那似邑中黔。"
        ],
        "title": "和士特栽果十首 椑柿",
        "id": "8fb126ae-b9b2-4773-b86c-af34d68cd8f1"
    },
    {
        "author": "劉子翬",
        "paragraphs": [
            "倦憩春橋午，回環翠碧重。",
            "亂溪流背海，新柳色欺松。",
            "厭市常思野，爲官不及農。",
            "喜逢湖上客，談話得從容。"
        ],
        "title": "與原仲至交溪橋",
        "id": "c82fde4c-8c01-48de-9046-96dd2ddb5df2"
    },
    {
        "author": "劉子翬",
        "paragraphs": [
            "汩汩山源水，分流去若馳。",
            "有聲知尚淺，得勢轉徂卑。",
            "葦棘連荒浦，魚蝦聚小泜。",
            "起予湖海興，惆悵念前期。"
        ],
        "title": "山源",
        "id": "2231e712-52cc-440f-8e1f-d399e26ea8a6"
    },
    {
        "author": "劉子翬",
        "paragraphs": [
            "杳杳盡寒色，乘高望更迷。",
            "曉晴山氣上，春漲野橋低。",
            "幽鳥啼無伴，閒花發欲齊。",
            "幾多沈寂景，醉筆爲提撕。"
        ],
        "title": "春望",
        "id": "a1ee540b-2e99-46b3-970d-3fe004643b14"
    },
    {
        "author": "劉子翬",
        "paragraphs": [
            "刻畫峰巒勢，尸功翰墨餘。",
            "鎖窗閒晝永，高卧數中書。"
        ],
        "title": "書齋十詠 筆架",
        "id": "6c022a19-6794-4fa5-8e9e-d8573689c7f9"
    },
    {
        "author": "劉子翬",
        "paragraphs": [
            "錯落雙刀合，晶熒百鍊光。",
            "剪裁皆在手，終不露鋒鋩。"
        ],
        "title": "書齋十詠 剪刀",
        "id": "ac51c630-2785-41eb-98db-c865eca8d6ab"
    },
    {
        "author": "劉子翬",
        "paragraphs": [
            "號令行惟信，人誰不我承。",
            "舉烽諸國叛，敲鐵小童譍。"
        ],
        "title": "書齋十詠 喚鐵",
        "id": "5315ed51-97dd-4f04-9d09-3d69b52897c7"
    },
    {
        "author": "劉子翬",
        "paragraphs": [
            "拂兒雖草創，日用最相親。",
            "莫遣維摩室，潛生庾亮塵。"
        ],
        "title": "書齋十詠 紙拂",
        "id": "437fd91c-6ed5-4258-89ef-2c2f40314b31"
    },
    {
        "author": "劉子翬",
        "paragraphs": [
            "慚非蘇子佩，聊置簡書間。",
            "尺牘予慵理，何勞汝汗顔。"
        ],
        "title": "書齋十詠 圖書",
        "id": "ca58c714-3d51-47b3-9a3d-79c23f65c64f"
    },
    {
        "author": "劉子翬",
        "paragraphs": [
            "鎮浮須假重，刻石作狻猊。",
            "偶以形模好，兒童競見知。"
        ],
        "title": "書齋十詠 壓紙獅子",
        "id": "063c3665-458d-49f6-8868-ec4cd7d314f7"
    },
    {
        "author": "劉子翬",
        "paragraphs": [
            "抄書防縱逸，界墨作遮闌。",
            "妙用誰能識，心端筆自端。"
        ],
        "title": "書齋十詠 界方",
        "id": "684ae471-2348-4f69-b749-ed6093e1de09"
    },
    {
        "author": "劉子翬",
        "paragraphs": [
            "小瓶防硯渴，埏埴自良工。",
            "懷抱清誰見，聊憑一滴通。"
        ],
        "title": "書齋十詠 硯瓶",
        "id": "6a279e24-287d-4ce4-a346-b369fe5a4e1c"
    },
    {
        "author": "劉子翬",
        "paragraphs": [
            "代木收奇幹，安燈創小檠。",
            "勿誇能自照，得助益高明。"
        ],
        "title": "書齋十詠 燈檠",
        "id": "f4b258f2-fc50-470c-ae47-b1e41d3fcc6e"
    },
    {
        "author": "劉子翬",
        "paragraphs": [
            "匠餘留片木，榰案定欹傾。",
            "不是乖繩墨，人間地少平。"
        ],
        "title": "書齋十詠 榰案木",
        "id": "5537658e-024c-49ad-ab57-81d5b5795110"
    },
    {
        "author": "劉子翬",
        "paragraphs": [
            "誰家好事許相過，有酒何妨醉面酡。",
            "兄弟偶同詞館逸，林泉偏傍故園多。",
            "晨鍾屢趁伊蒲飯，晚艇時聽欵乃歌。",
            "莫遣是非來到耳，只應憨睡奈閒何。"
        ],
        "title": "有酒",
        "id": "8e755ea7-004c-4049-affb-5bcd1ca3ff1b"
    },
    {
        "author": "劉子翬",
        "paragraphs": [
            "小箔鳴機幾萬家，時清猶想舊繁華。",
            "樓臺夜映雙溪月，簫鼓春迷後坂花。",
            "回首十年真夢寐，停驂四顧但風沙。",
            "却過蕭寺無人語，獨對枯林數暝鴉。"
        ],
        "title": "過東陽",
        "id": "1402eca6-3309-4d88-81f6-ad6c2d0ad760"
    },
    {
        "author": "劉子翬",
        "paragraphs": [
            "雙猿嘯月寒巖幽，陳侯故家官渡頭。",
            "陰陰老木旆旌暗，渺渺驚灘雲霧流。",
            "九旅已荷本朝渥，三雁更忻同日侯。",
            "我來瞻拜想遺直，歎息此道今悠悠。"
        ],
        "title": "題蓋竹廟",
        "id": "adf9bfdb-acd6-4ff2-96c0-66af02430c2d"
    },
    {
        "author": "劉子翬",
        "paragraphs": [
            "濺濺小水暗通池，熠熠高花亂出籬。",
            "知有精廬潛寂寞，更忻蠟屐共襟期。",
            "茗芽未辨三湯試，麥餠先嘗十字炊。",
            "幾許幽奇待知己，品題政在一篇詩。"
        ],
        "title": "遊北巖",
        "id": "c1095e88-5892-43b2-a4fe-24e4d7424f4f"
    },
    {
        "author": "劉子翬",
        "paragraphs": [
            "布衣自昔有遺才，白首窮經隠澗隈。",
            "門掩青山朝暮色，客來濁酒兩三杯。",
            "鴻冥豈復驚塵網，鶚薦虛聞達帝臺。",
            "我亦放情依一壑，雲間杖屨喜相陪。"
        ],
        "title": "訪原仲",
        "id": "5969bf4f-d471-40cd-8844-402f15b1b1e3"
    },
    {
        "author": "劉子翬",
        "paragraphs": [
            "雁起平沙晚角哀，北風回首恨難裁。",
            "淮山已隔胡塵斷，汴水猶穿故苑來。",
            "紫色蛙聲真倔强，翠華龍衮暫徘徊。",
            "廟堂此日無遺策，可是憂時獨草萊。"
        ],
        "title": "北風",
        "id": "ed9b6dbd-ebe3-4bea-b30a-6641bef7cf91"
    },
    {
        "author": "劉子翬",
        "paragraphs": [
            "寒聲蕭蕭霜葉秋，石路磽确穿林幽。",
            "雲橫遠岫若平斷，風約小溪如倒流。",
            "偶經名藍亦終日，喜有勝士同茲遊。",
            "移床果茗咄嗟辦，曳杖欲歸仍更留。"
        ],
        "title": "同原仲茂元致和入開善",
        "id": "42c4cb47-bb32-4bff-9a5f-1d86deb9b4df"
    },
    {
        "author": "劉子翬",
        "paragraphs": [
            "清樽勸客且留連，亂後相從亦偶然。",
            "三徑生涯鄉社裏，一秋心事菊花前。",
            "向來憂喜皆陳迹，老去光陰逐斷弦。",
            "懷抱故人今有幾，只因情話可忘年。"
        ],
        "title": "原仲溫其彥藻彥符致明集敝廬",
        "id": "ba04a0e3-c302-4968-bf2e-728c31eaac40"
    },
    {
        "author": "劉子翬",
        "paragraphs": [
            "一徑聯鑣去，身疑在畫圖。",
            "林陰穿欲盡，山靄近還無。",
            "下榻聊盤礴，裁詩屢囁嚅。",
            "道人留客意，片月出雲孤。"
        ],
        "title": "過天竺寺",
        "id": "e7afec6f-472d-418d-9db9-3642979267b1"
    },
    {
        "author": "劉子翬",
        "paragraphs": [
            "水繞山堂竹映橋，偶來塵意已潛消。",
            "最憐曉日浮波影，滿壁煌煌玉電摇。"
        ],
        "title": "山館偶題",
        "id": "0cbe0128-db12-4281-9927-47a1a5571bb7"
    },
    {
        "author": "劉子翬",
        "paragraphs": [
            "清霜一夜倒蒹葭，放出湖光徹遠沙。",
            "漠漠浮煙收欲盡，晚風輕浪蹴銀花。"
        ],
        "title": "悠然堂和致明絕句",
        "id": "db160f68-403f-4fc2-b341-3c6212d90791"
    },
    {
        "author": "劉子翬",
        "paragraphs": [
            "積雨生秋意，浮陰放晚晴。",
            "鐘聲寒野迥，橋影小溪清。"
        ],
        "title": "雜題四首  其一",
        "id": "e2c90970-0df4-4979-b3f7-d38b4ba91143"
    },
    {
        "author": "劉子翬",
        "paragraphs": [
            "殘霞銷暝色，新月長圓輝。",
            "黄落樹滋本，夜眠人息機。"
        ],
        "title": "雜題四首  其二",
        "id": "32e2fbeb-8c5f-4a92-af32-a19a2e938186"
    },
    {
        "author": "劉子翬",
        "paragraphs": [
            "簷溜停清瀉，林聲息怒號。",
            "水浮秋色遠，山带夕陽高。"
        ],
        "title": "雜題四首  其三",
        "id": "d7f15a01-d605-4aa7-aee9-f6ee5424bd8c"
    },
    {
        "author": "劉子翬",
        "paragraphs": [
            "宿雁猶驚渚，昏鴉已著林。",
            "野平雲散亂，江動月浮沈。"
        ],
        "title": "雜題四首  其四",
        "id": "968f9735-30b6-4df8-a7dd-6df6f795f660"
    },
    {
        "author": "劉子翬",
        "paragraphs": [
            "微風收宿靄，細路繞平皋。",
            "石亂春溪急，山寒曉月高。",
            "鳥聲時出樹，花氣欲侵袍。",
            "行役兼清賞，驅馳未覺勞。"
        ],
        "title": "道中",
        "id": "f5ccd3ac-0227-496e-a7a7-bedd8401dfed"
    },
    {
        "author": "劉子翬",
        "paragraphs": [
            "林下相從多勝友，誰如吾子妙才華。",
            "曳裾所至成師席，射策由來有世家。",
            "意氣胸中千里駿，文詞筆下九光霞。",
            "郵亭一見傾懷抱，投分金蘭不足誇。"
        ],
        "title": "次彭資深韵",
        "id": "56fe91fe-e0da-42b7-a07d-1aa0027fe291"
    },
    {
        "author": "劉子翬",
        "paragraphs": [
            "少日胸懷輒自奇，與君談笑叩天扉。",
            "南宮試藝聯裾出，上苑尋芳結騎歸。",
            "亂後交遊今孰在，向來心事已多違。",
            "雙魚忽得平安信，回首家鄉夢欲飛。"
        ],
        "title": "奉酬少稷道舊之什",
        "id": "f54a539d-420e-4471-8bc1-1e8033b98849"
    },
    {
        "author": "劉子翬",
        "paragraphs": [
            "穀雨都無十日間，落紅棲草已斑斑。",
            "曉烟未放屋頭樹，春漲欲浮天際山。",
            "翠蓋縈風沉遠坂，漁舟驚浪落前灣。",
            "鍾聲認得林邊寺，歲歲籃輿獨往還。"
        ],
        "title": "宿雲際偶題",
        "id": "944501b6-30f3-4475-857d-d5752dbc92da"
    },
    {
        "author": "劉子翬",
        "paragraphs": [
            "之子詞鋒孰敢爭，它時雲路定飛騰。",
            "客懷未免悲彈鋏，文社遥知喜得朋。",
            "舊隠生涯三徑菊，夜窗弦誦十年燈。",
            "長篇寄我情何厚，欲和陽春愧未曾。"
        ],
        "title": "贈詹朝倚",
        "id": "aad25121-e19a-4b74-8faa-6e27664b4fb0"
    },
    {
        "author": "劉子翬",
        "paragraphs": [
            "晚天冥漠霰初飛，皓皓山顔復水湄。",
            "莫遣瑶林生染汙，却憂雲路隠巇危。",
            "寒侵夜褐樽前覺，春入晴簷枕上知。",
            "憶得梁園探花早，十年淚眼看旌旗。"
        ],
        "title": "雪",
        "id": "90eea3f9-65a4-42ff-b2e2-c5f9559e111a"
    },
    {
        "author": "劉子翬",
        "paragraphs": [
            "三朝欽母訓，四海被仁風。",
            "倉卒垂簾政，艱難取日功。",
            "仙遊暌懿範，孝慕慘皇衷。",
            "寢隧休華飾，靈輀必返嵩。"
        ],
        "title": "隆祐太后挽歌辭三首  其一",
        "id": "c3bb920a-b86d-448c-8951-3e916597ce39"
    },
    {
        "author": "劉子翬",
        "paragraphs": [
            "謚易徽名正，恩加戚屬優。",
            "素心潛道妙，盛化秉坤柔。",
            "握璽終存漢，爲梁實配周。",
            "願書班馬紀，萬古播芳猷。"
        ],
        "title": "隆祐太后挽歌辭三首  其二",
        "id": "c0e5b381-e9cd-4f0e-830d-3798cd20060f"
    },
    {
        "author": "劉子翬",
        "paragraphs": [
            "儉約身爲率，憂勤壽豈延。",
            "鐘殘長樂夜，日斷泰陵烟。",
            "歸馭應奔月，餘勳頼補天。",
            "傷心南渡日，一棹灨江船。"
        ],
        "title": "隆祐太后挽歌辭三首  其三",
        "id": "501e6a8c-a4a3-4027-950a-31658e7d4390"
    },
    {
        "author": "劉子翬",
        "paragraphs": [
            "韋經傳素業，漢策射巍科。",
            "史擅三長譽，書讎九寫訛。",
            "甑塵終寂寞，雲路久蹉跎。",
            "迅景崦嵫迫，知君恨獨多。"
        ],
        "title": "徐大著挽詩二首  其一",
        "id": "124d0125-1827-4aad-9ca0-77dd33221f53"
    },
    {
        "author": "劉子翬",
        "paragraphs": [
            "方同傾蓋樂，遽起絕弦悲。",
            "道向清朝屈，心惟靜者知。",
            "阻修綿酒奠，誰序錦囊詩。",
            "宣室空思賈，淒涼又一時。"
        ],
        "title": "徐大著挽詩二首  其二",
        "id": "6e732db7-3e83-46be-afb3-c79767893819"
    },
    {
        "author": "劉子翬",
        "paragraphs": [
            "吾宗三鳳久心降，一見端如渴飲江。",
            "好客襟懷直絕倒，封侯骨相自耆龐。",
            "知名夙昔慚驚座，袖手雍容笑斲窗。",
            "豈謂詩盟容我輩，啞鐘無韵若爲撞。"
        ],
        "title": "次韵劉憲詩二首  其一",
        "id": "cda3f4a0-9a1e-498c-9496-4d78934fe852"
    },
    {
        "author": "劉子翬",
        "paragraphs": [
            "已築高城受虜降，盟言端的有如江。",
            "翠華回蹕清馳道，繡指觀風絕犬龐。",
            "凱奏花卿初卷甲，詩成草聖屢題窗。",
            "還朝有策裨聰聽，納諫那憂以杖撞。"
        ],
        "title": "次韵劉憲詩二首  其二",
        "id": "fbcea0aa-fd22-4758-a3fb-cf631fe3d806"
    },
    {
        "author": "劉子翬",
        "paragraphs": [
            "侵凌臘尾近春前，凍色冥冥不見天。",
            "一洗氛埃終自潔，暗催花柳爲誰妍。",
            "單衣窶巷無朝爨，垂箔高門有醉眠。",
            "聞道江頭消息好，玉旌瑶幟滿樓船。"
        ],
        "title": "次韵溫其雪",
        "id": "3e12caa1-9fea-482f-af63-5c5554f0c9f1"
    },
    {
        "author": "劉子翬",
        "paragraphs": [
            "貴賤營營各有求，柴門晝掩靜幽幽。",
            "讀書無效空千卷，學稼雖勤少一丘。",
            "感慨舊餘王粲賦，棲遲今倦長卿遊。",
            "幔亭莫失春風約，我亦身如不繫舟。"
        ],
        "title": "次韵原仲幽居",
        "id": "ae21f955-a7d1-4dba-b900-51d9f1730133"
    },
    {
        "author": "劉子翬",
        "paragraphs": [
            "夕烟浮野圃，春竹過鄰牆。",
            "石澗深深影，風軒遠遠凉。",
            "禪心敲有韵，翠袖倚生香。",
            "不有冰霜勁，蒿萊到汝長。"
        ],
        "title": "次韵原仲竹",
        "id": "198d6471-f852-440f-8dcc-fa214f84b07b"
    },
    {
        "author": "劉子翬",
        "paragraphs": [
            "三年玉帛走稽山，萬騎凌江稍北還。",
            "絕塞風烟連魏闕，千官戎服立朝班。",
            "皇圖鳳歷謳歌裏，紫色蛙聲倔强間。",
            "露布更傳原上捷，王師早晚下潼關。"
        ],
        "title": "書事",
        "id": "4de420ff-f5cb-4b2c-846d-2ef3834db04a"
    },
    {
        "author": "劉子翬",
        "paragraphs": [
            "客路經春雨，淹留未得歸。",
            "徑泥黄染屨，林霧白侵衣。",
            "直氣何由吐，愁心只欲飛。",
            "東風如解事，吹夢落漁磯。"
        ],
        "title": "客路",
        "id": "58ff470f-3c94-4ccd-abaa-f8bef6e5ebff"
    },
    {
        "author": "劉子翬",
        "paragraphs": [
            "瞑目荒山裏，携家萬里來。",
            "旅塋猶借地，兒哭不勝哀。",
            "裂甑妖難測，藏舟事可猜。",
            "大賢應有後，天道信悠哉。"
        ],
        "title": "哭呂倅",
        "id": "39cfbd13-dead-481e-8431-d98314729433"
    },
    {
        "author": "劉子翬",
        "paragraphs": [
            "道人山北住，鄉曲舊知名。",
            "語妙初疑簡，神藏久益清。",
            "夜衾寒楮白，歸舄兩鳬輕。",
            "心靜皆仙境，何勞款玉京。"
        ],
        "title": "贈詹道人",
        "id": "76078a42-bb76-45b7-99a6-52a600aeedc0"
    },
    {
        "author": "劉子翬",
        "paragraphs": [
            "燕子何光彩，飛飛引衆雛。",
            "營巢終老草，解語只含胡。",
            "賀厦恩非淺，焚宮禍亦殊。",
            "寥寥鴻鵠志，嗟汝豈能俱。"
        ],
        "title": "燕子",
        "id": "63fbc25d-69dd-405f-a280-c59fd8e6e264"
    },
    {
        "author": "劉子翬",
        "paragraphs": [
            "又見庭梧一葉飛，物華心事兩差池。",
            "百年未半老相逼，四序平分秋獨悲。",
            "過岸山川雲漠漠，殘燈院落雨絲絲。",
            "客懷料理須杯酒，哭向窮途定自癡。"
        ],
        "title": "秋意",
        "id": "4c9f1f93-e4c1-4d21-a708-1939755f0dde"
    },
    {
        "author": "劉子翬",
        "paragraphs": [
            "屏跡山樊避世喧，晚風落日靜柴門。",
            "寒泉繞竹通幽圃，小徑穿田入別村。",
            "散策微吟霜葉脫，鈎簾宴坐碧雲翻。",
            "閒中興味知何晚，絕口名途不更言。"
        ],
        "title": "屏跡",
        "id": "bb4ee4d3-7877-46f6-9ec2-f0df7bf5ad68"
    },
    {
        "author": "劉子翬",
        "paragraphs": [
            "自古才難得，斯人又早亡。",
            "青蠅頻去國，白首歎爲郎。",
            "不覩遺書奏，徒懷挂劍傷。",
            "楚魂招不得，南斗夜無光。"
        ],
        "title": "哭士特二首  其一",
        "id": "908e5801-ee5f-48cd-8f21-1f8668a89123"
    },
    {
        "author": "劉子翬",
        "paragraphs": [
            "世緒風流遠，鄉評譽望清。",
            "苦心幾傳癖，老筆擅詩名。",
            "已訝祥占鵩，終憐夢泣瓊。",
            "五峯雲外碧，一慟見交情。"
        ],
        "title": "哭士特二首  其二",
        "id": "392a97d3-4ded-460b-aa3e-c949b6676dc4"
    },
    {
        "author": "劉子翬",
        "paragraphs": [
            "誰將家集到書帷，故喜風騷擅一時。",
            "快讀祇愁雌霓誤，流傳不但落楓奇。",
            "唱酬濫許聯東野，敘引仍欣得牧之。",
            "生死窮途天不恤，虛名安用日星垂。"
        ],
        "title": "讀士特詩集",
        "id": "cc655820-b80f-4e1b-93c1-bac6ee0888a3"
    },
    {
        "author": "劉子翬",
        "paragraphs": [
            "燕子營巢得所依，銜泥辛苦傍人飛。",
            "秋風一夜驚桐葉，不戀雕梁萬里歸。"
        ],
        "title": "燕子",
        "id": "cc172416-e0e5-4468-9351-27c9c3a8130e"
    },
    {
        "author": "劉子翬",
        "paragraphs": [
            "亂石槎牙瀉怒濤，滿船性命等鴻毛。",
            "莫誇好手翻成誤，寄語舟人穩著篙。"
        ],
        "title": "下灘",
        "id": "603987b5-b45a-4c66-9233-7942e6b3abd0"
    },
    {
        "author": "劉子翬",
        "paragraphs": [
            "玉井初浮翠出，禪風漸扇紅開。",
            "長梯顧我安得，浄社如君盍來。"
        ],
        "title": "致明惠蓮栽",
        "id": "9e5c95f2-2f9e-464a-84cb-1785c6e4522d"
    },
    {
        "author": "劉子翬",
        "paragraphs": [
            "目送孤鴻獨倚樓，晚風吹淚更橫流。",
            "蕉花落處蠻烟碧，六十三程是白州。"
        ],
        "title": "絕句五首  其一",
        "id": "fc832924-68a1-405a-964b-a5a9fce0af17"
    },
    {
        "author": "劉子翬",
        "paragraphs": [
            "雙魚來自瘴江濱，一讀家書一愴神。",
            "見說炎荒風土惡，可無神物護忠臣。"
        ],
        "title": "絕句五首  其二",
        "id": "93e4039a-3fe8-4f20-92e7-e0150272acde"
    },
    {
        "author": "劉子翬",
        "paragraphs": [
            "干戈擾擾恨何窮，南北東西任轉蓬。",
            "世事不堪長齟齬，胸中頼有氣如虹。"
        ],
        "title": "絕句五首  其三",
        "id": "1b0a1675-aaea-4c59-b6a5-5d757e74f4d4"
    },
    {
        "author": "劉子翬",
        "paragraphs": [
            "喜聞歸騎已揚鑣，載酒相迎不憚遥。",
            "我是武夷東道主，便同蠟屐上岧嶢。"
        ],
        "title": "絕句五首  其四",
        "id": "8d4dfb5a-6322-44b1-9057-77833966c523"
    },
    {
        "author": "劉子翬",
        "paragraphs": [
            "竹繞茅簷水繞階，東風漸欲放春回。",
            "丁寧紅紫休爭發，待取山南刺史來。"
        ],
        "title": "絕句五首  其五",
        "id": "35aff73c-6afa-4af9-8705-a57b6ea4bd5c"
    },
    {
        "author": "劉子翬",
        "paragraphs": [
            "盜隔枝江遠，人來蜀道稀。",
            "亂離非復昔，富貴不如歸。",
            "戎馬心何壯，家山願莫違。",
            "阿圓從小慧，解歎白雲飛。"
        ],
        "title": "寄蜀二首  其一",
        "id": "97c0add8-5561-4b94-a5c5-05f5c87d2684"
    },
    {
        "author": "劉子翬",
        "paragraphs": [
            "有客傳歸信，愁懷得暫寬。",
            "兒童占鵲喜，鄰里借書看。",
            "離蜀秋方半，浮湘歲欲闌。",
            "柴門頻灑掃，夢想見征鞍。"
        ],
        "title": "寄蜀二首  其二",
        "id": "fa89e6aa-2797-4af5-854f-84ea625bb041"
    },
    {
        "author": "劉子翬",
        "paragraphs": [
            "野墅驚秋晚，殘年匆匆過。",
            "海潮通井淺，林日到窗多。",
            "酒盡鄰翁餉，詩成稚子哦。",
            "人生行樂耳，軒冕奈余何。"
        ],
        "title": "野墅",
        "id": "fdc7adfb-5fd7-40d1-8626-54da2dc4b626"
    },
    {
        "author": "劉子翬",
        "paragraphs": [
            "秋宵如許永，兀坐思悠哉。",
            "手誤挑燈滅，情長鼓瑟哀。",
            "清號生竅穴，皓色轉崔嵬。",
            "醉覺雄心在，流光且莫催。"
        ],
        "title": "秋宵",
        "id": "331aa7bc-9752-42cc-ad2d-47cec40412f2"
    },
    {
        "author": "劉子翬",
        "paragraphs": [
            "候騎不侵南海，好山多近吾廬。",
            "醒歌醉眠任我，朝奏暮召從渠。"
        ],
        "title": "春圃六言三首  其一",
        "id": "4833f029-e4b9-4c83-a0d0-5bff8f6817da"
    },
    {
        "author": "劉子翬",
        "paragraphs": [
            "南堂面山已勝，北檻俯澗仍幽。",
            "千巖莫非石友，萬壑總是清流。"
        ],
        "title": "春圃六言三首  其二",
        "id": "71da620f-2af4-458f-853e-388bc153a4dc"
    },
    {
        "author": "劉子翬",
        "paragraphs": [
            "小凍猶殘柳雪，新□□□□□。",
            "□□□□□□，□酒時須一中。"
        ],
        "title": "春圃六言三首  其三",
        "id": "7f62f67e-eba9-4def-9d41-6dbbe316342c"
    },
    {
        "author": "劉子翬",
        "paragraphs": [
            "帝城王氣雜妖氛，胡虜何知屢易君。",
            "猶有太平遺老在，時時灑淚向南雲。"
        ],
        "title": "汴京紀事二十首  其一",
        "id": "ff7b1549-e594-4a3d-a7eb-03a502c686f8"
    },
    {
        "author": "劉子翬",
        "paragraphs": [
            "玉璽相傳舜紹堯，壺春堂上獨逍遥。",
            "唐虞盛事今寥落，盡卷清風入聖朝。"
        ],
        "title": "汴京紀事二十首  其二",
        "id": "90406608-ce8c-4f19-8097-2119cf032700"
    },
    {
        "author": "劉子翬",
        "paragraphs": [
            "聖君嘗膽憤艱難，雙蹕無因日問安。",
            "漢節凋零胡地闊，北州何處是通汗。"
        ],
        "title": "汴京紀事二十首  其三",
        "id": "f3d96e01-a14f-4f15-b37e-af8c10e9b136"
    },
    {
        "author": "劉子翬",
        "paragraphs": [
            "朝廷植黨互相挻，政事紛更屬紀年。",
            "曾讀上皇哀痛詔，責躬猶是禹湯賢。"
        ],
        "title": "汴京紀事二十首  其四",
        "id": "2d8f49fd-4f65-44f6-809f-5792128e9550"
    },
    {
        "author": "劉子翬",
        "paragraphs": [
            "聯翩漕舸入神州，梁主經營授宋休。",
            "一自胡兒來飲馬，春波惟見斷冰流。"
        ],
        "title": "汴京紀事二十首  其五",
        "id": "783d1ae9-16c5-47c5-b3a4-7513ec0b7c67"
    },
    {
        "author": "劉子翬",
        "paragraphs": [
            "內苑珍林蔚絳霄，圍城不復禁芻蕘。",
            "舳艫歲歲銜清汴，纔足都人幾炬燒。"
        ],
        "title": "汴京紀事二十首  其六",
        "id": "76ae767f-a6e2-4f79-85de-f99f121eabd9"
    },
    {
        "author": "劉子翬",
        "paragraphs": [
            "空嗟覆鼎誤前朝，骨朽人間駡未銷。",
            "夜月池臺王傅宅，春風楊柳太師橋。"
        ],
        "title": "汴京紀事二十首  其七",
        "id": "f9d15298-6713-44b3-8749-9cf517ff4141"
    },
    {
        "author": "劉子翬",
        "paragraphs": [
            "御路丹花映綠槐，曈曈日照五門開。",
            "五皇欲與民同樂，不惜千金築露臺。"
        ],
        "title": "汴京紀事二十首  其八",
        "id": "8e91f9fa-212d-43bb-9351-b388a954efd8"
    },
    {
        "author": "劉子翬",
        "paragraphs": [
            "神霄宮殿五雲間，羽服黄冠綴曉班。",
            "詔許羣臣親受籙，步虛聲裏認龍顔。"
        ],
        "title": "汴京紀事二十首  其九",
        "id": "0dc49329-c54b-4802-94bb-b3721eaf4dd8"
    },
    {
        "author": "劉子翬",
        "paragraphs": [
            "宮娃控馬紫茸袍，笑撚金丸彈翠毛。",
            "鳳輦北遊今未返，蓬蓬艮嶽內中高。"
        ],
        "title": "汴京紀事二十首  其一○",
        "id": "2e1e75df-5f31-4b2d-bf7b-d9ff8e7ac5f2"
    },
    {
        "author": "劉子翬",
        "paragraphs": [
            "篤耨清香步障遮，並桃冠子玉簪斜。",
            "一時風物堪魂斷，機女猶挑韵字紗。"
        ],
        "title": "汴京紀事二十首  其一一",
        "id": "3a3fabcc-60af-4d58-bc31-c22beb8eead6"
    },
    {
        "author": "劉子翬",
        "paragraphs": [
            "萬炬銀花錦繡圍，景龍門外軟紅飛。",
            "淒涼但有雲頭月，曾照當時步輦歸。"
        ],
        "title": "汴京紀事二十首  其一二",
        "id": "37e082d5-01c8-43cf-838a-53a71bcf427d"
    },
    {
        "author": "劉子翬",
        "paragraphs": [
            "雲芝九幹麥雙岐，盍有嘉生瑞聖時。",
            "玉殿稱觴聞好語，時教張補撰宮詞。"
        ],
        "title": "汴京紀事二十首  其一三",
        "id": "11519de6-a627-4826-84c7-11fb46afc2fe"
    },
    {
        "author": "劉子翬",
        "paragraphs": [
            "橋上遊人度鏡光，五花殿裹奏笙簧。",
            "日曛未放龍舟泊，中使傳宣趣鄆王。"
        ],
        "title": "汴京紀事二十首  其一四",
        "id": "358fec9f-00b5-4841-93c9-313c9ca7765b"
    },
    {
        "author": "劉子翬",
        "paragraphs": [
            "天廄龍媒十萬蹄，春池蹴踏浪花飛。",
            "路人爭看蕭衙內，月下親調御馬歸。"
        ],
        "title": "汴京紀事二十首  其一五",
        "id": "6f889362-f0a6-40b1-9b92-3ad4ea234ba4"
    },
    {
        "author": "劉子翬",
        "paragraphs": [
            "盤石曾聞受國封，承恩不與倖臣同。",
            "時危運作高城砲，猶解捐軀立戰功。"
        ],
        "title": "汴京紀事二十首  其一六",
        "id": "49b48819-db32-49c9-960b-26d10270e47e"
    },
    {
        "author": "劉子翬",
        "paragraphs": [
            "梁園歌舞足風流，美酒如刀解斷愁。",
            "憶得少年多樂事，夜深燈火上樊樓。"
        ],
        "title": "汴京紀事二十首  其一七",
        "id": "7b92b27f-54c3-4eb5-9f6e-4681d8d4b859"
    },
    {
        "author": "劉子翬",
        "paragraphs": [
            "倉黄禁陌夜飛戈，南去人稀北去多。",
            "自古胡沙埋皓齒，不堪重唱蓬蓬歌。"
        ],
        "title": "汴京紀事二十首  其一八",
        "id": "b157e010-ce35-4279-89bc-7156ac0fe1dc"
    },
    {
        "author": "劉子翬",
        "paragraphs": [
            "河漢如雲掃泬寥，登東寒鐵響清宵。",
            "竹窗驚破高人夢，門外駸駸萬馬朝。"
        ],
        "title": "汴京紀事二十首  其一九",
        "id": "98b426c7-6ed1-4087-82fe-802af8f5edd2"
    },
    {
        "author": "劉子翬",
        "paragraphs": [
            "輦轂繁華事可傷，師師垂老過湖湘。",
            "縷衣檀板無顔色，一曲當時動帝王。"
        ],
        "tags": [
            "古诗三百首",
            "宋诗",
            "咏史怀古",
            "宋・辽・金・元"
        ],
        "title": "汴京紀事二十首  其二○",
        "id": "0e7f9f21-7091-4848-9a91-443cc1cc29c7"
    },
    {
        "author": "劉子翬",
        "paragraphs": [
            "短褐沉潛不近名，只今長樂鄭康成。",
            "酒中賢聖無多酌，琴裏宮商一再行。",
            "翰墨放懷新水石，烽烟回首舊蓬瀛。",
            "四愁不爲思君作，懷抱何因得暫平。"
        ],
        "title": "長句寄尚明學士",
        "id": "3fc88cc3-761f-4e90-b623-1a0ec783adc2"
    },
    {
        "author": "劉子翬",
        "paragraphs": [
            "詩人零落歎才難，二妙風流壓建安。",
            "已見詞鋒推晉楚，定應臭味等芝蘭。",
            "鴻軒意氣慚交呂，鳳躍聲華敢望韓。",
            "咫尺烟塵不相見，它時惆悵隔金鑾。"
        ],
        "title": "讀韓子蒼呂居仁近詩",
        "id": "5b3632b2-997f-4657-a7f9-eb55f5d1b0e4"
    },
    {
        "author": "劉子翬",
        "paragraphs": [
            "昔年棲險人何在，彷彿樓臺杳靄間。",
            "事去長空飛鳥沒，時清宴坐一僧閒。",
            "霜秋石壁黄金樹，月夜雲濤碧玉灣。",
            "杖策時來訪奇絕，漁樵幽興自相關。"
        ],
        "title": "題將軍巖",
        "id": "c9d1a3bb-6f6c-4a04-97b9-ef10e87f71f0"
    },
    {
        "author": "劉子翬",
        "paragraphs": [
            "回薄湍流漾翠岑，夷猶一舸縱幽尋。",
            "幔亭落日笙簫遠，毛竹連雲洞府深。",
            "似有碧雞翔木杪，誰將丹鶴寫巖陰。",
            "神仙可學非身外，多少遊人浪苦心。"
        ],
        "title": "遊武夷山",
        "id": "ef98ba34-591e-438f-95b6-921f3a30316d"
    },
    {
        "author": "劉子翬",
        "paragraphs": [
            "瓜疇暑雨亂花飛，美實蠲煩喜及時。",
            "蘇并筠籠香發越，金刀玉手翠離披。",
            "侯家昔見連阡盛，賈肆徒誇厚貌奇。",
            "珍重故人分少意，臨風宛若對冰姿。"
        ],
        "title": "致中惠瓜",
        "id": "38411e19-266d-4b7e-8f59-a026f399bdd8"
    },
    {
        "author": "劉子翬",
        "paragraphs": [
            "奉祠得請向天台，清夢先尋紫翠堆。",
            "借問劉晨今在否，雲間應見耳孫來。"
        ],
        "title": "得天台命二首  其一",
        "id": "e1ace130-afc5-423f-9397-ae8b2112f4f5"
    },
    {
        "author": "劉子翬",
        "paragraphs": [
            "暖風環佩滿芳洲，貝闕珠宮憶舊遊。",
            "此日劉郎心似水，桃花空繞暮溪流。"
        ],
        "title": "得天台命二首  其二",
        "id": "ef6d801a-c79f-4cca-b003-a1b238387e3d"
    },
    {
        "author": "劉子翬",
        "paragraphs": [
            "半參樵徑繞危岑，彷彿精廬若可尋。",
            "怪底扶筇筋力健，暖風晴日送登臨。"
        ],
        "title": "遊密菴三首  其一",
        "id": "fad07b04-290e-4fab-9d60-8af9d1dc80b0"
    },
    {
        "author": "劉子翬",
        "paragraphs": [
            "病身偏與靜相宜，著意悠悠定自癡。",
            "兀坐南窗了無語，篆花縈處一星移。"
        ],
        "title": "遊密菴三首  其二",
        "id": "1add5c3f-ef59-4d06-bbb3-17ee01620db7"
    },
    {
        "author": "劉子翬",
        "paragraphs": [
            "幽興無邊未遽窮，泉聲隨屐下寒空。",
            "一秋夢桂仙洲碧，盤礴才能半日中。"
        ],
        "title": "遊密菴三首  其三",
        "id": "295572bb-9324-4f5c-82da-e912f34c077e"
    },
    {
        "author": "劉子翬",
        "paragraphs": [
            "寂寂臨湖屋，湖風爲掩門。",
            "鳥聲幽谷樹，山影夕陽村。",
            "好事長留客，雖貧亦置樽。",
            "平生枯淡意，去此欲誰論。"
        ],
        "title": "訪原仲山居",
        "id": "3c2e7ee5-0be7-40a4-bf43-4fd5d160b9a7"
    },
    {
        "author": "劉子翬",
        "paragraphs": [
            "勝會嘗連榻，還欣與子同。",
            "一燈寒夜永，殘夢雨聲中。",
            "道舊驚身老，談玄了性空。",
            "卜鄰今有約，泉石興何窮。"
        ],
        "title": "與致明對榻",
        "id": "d68a8578-16a1-435d-aa1a-4905d690639a"
    },
    {
        "author": "劉子翬",
        "paragraphs": [
            "茅簷聊徙倚，落日見樵蘇。",
            "過雁飛何急，寒山遠欲無。",
            "劇談容謾叟，逸興慕潛夫。",
            "寸祿甘華髮，人生底事愚。"
        ],
        "title": "登原仲茅亭",
        "id": "38eff776-6d14-4e9d-8343-f5932801aec0"
    },
    {
        "author": "劉子翬",
        "paragraphs": [
            "呼兒急走送筠籃，敵暑惟應此物堪。",
            "一握青瑶含秀潤，滿襟寒雪沍清甘。",
            "搔園底用修鄰怨，剪棘聊應益盜慚。",
            "它日儻收遺瓣種，離離虎掌遍山南。"
        ],
        "title": "送瓜與胡原仲",
        "id": "d3b5a37b-d081-4bd9-94c1-a2ac2de81585"
    },
    {
        "author": "劉子翬",
        "paragraphs": [
            "青叢馥鬰早抽芽，金蕊斕斑晚著花。",
            "秋意祇應宜淡泊，化工可是惜鉛華。",
            "輕烟細雨重陽節，曲檻疏籬五柳家。",
            "暮醉朝吟供採摘，更憐寒蝶共生涯。"
        ],
        "title": "菊",
        "id": "f52e6c6d-7d94-437e-abab-7a1cedd74158"
    },
    {
        "author": "劉子翬",
        "paragraphs": [
            "窮臘冰霜千里客，此行何事更間關。",
            "永懷契闊徒酸鼻，無力吹噓祇厚顔。",
            "鉛槧一囊身計拙，烽烟匝地世途艱。",
            "曳裾端向龍門去，清夢猶應憶故山。"
        ],
        "tags": [
            "衡山"
        ],
        "title": "黄彥達之衡山有詩留別因次其韵",
        "id": "48328a10-2d1c-42ec-bcc2-9a9d95a80c60"
    },
    {
        "author": "劉子翬",
        "paragraphs": [
            "樓北樓南烟岫遮，水光秋色澹無涯。",
            "風驚枯葦連汀雨，霜著寒楓滿樹花。",
            "故人悠悠絕雙鯉，別恨耿耿聞悲笳。",
            "索居懷抱向誰寫，古調一吟青鬢華。"
        ],
        "title": "懷遠",
        "id": "1e4386bd-7934-426c-b6f4-4ed44eb4a81f"
    },
    {
        "author": "劉子翬",
        "paragraphs": [
            "尚想飛花照綺疏，離離秋實點烟蕪。",
            "丹腮曉露香猶薄，玉齒寒冰嚼欲無。",
            "舊有佳名留大谷，誰分靈種下仙都。",
            "蔗漿不用傳金椀，猶得相如病少蘇。"
        ],
        "title": "梨",
        "id": "078ce06f-8060-4b50-b29e-786dfd80f6fa"
    },
    {
        "author": "劉子翬",
        "paragraphs": [
            "旋剪荆榛出舊蹊，架巖鑿壁啟幽棲。",
            "已通鄰圃盡栽竹，更搭飛橋南過溪。",
            "蓮社昔誇廬阜勝，漁舟空向武陵迷。",
            "宦遊若勝歸田樂，肯把軒裳換一犁。"
        ],
        "title": "築室",
        "id": "9cefa74a-6e89-4df4-a07d-4613e341a698"
    },
    {
        "author": "劉子翬",
        "paragraphs": [
            "二年寄跡閩山寺，一笑翻然向浙江。",
            "明月不知君已去，夜深還照讀書窗。"
        ],
        "tags": [
            "朋友",
            "离别"
        ],
        "title": "絕句送巨山二首  其一",
        "id": "1e5c63fd-7fdb-46c7-a12b-b1449ac7e010"
    },
    {
        "author": "劉子翬",
        "paragraphs": [
            "江邊胡虜年年盛，借筯應須爲掃除。",
            "聞道漢皇方仄席，不因詞賦召相如。"
        ],
        "title": "絕句送巨山二首  其二",
        "id": "b5f7ed54-71ff-41f9-aebb-fc573acc06b3"
    },
    {
        "author": "劉子翬",
        "paragraphs": [
            "惆悵回車不可攀，故廬猶得及春還。",
            "遥知去路風烟好，看盡閩山看越山。"
        ],
        "title": "送元仲",
        "id": "7e968167-d954-4e99-b433-812c7c95640b"
    },
    {
        "author": "劉子翬",
        "paragraphs": [
            "故人夙有瓜畦約，走送筠籃百里間。",
            "翠甒瓊罌纔一握，極知風味勝黄斑。"
        ],
        "title": "致中惠瓜因成二絕句  其一",
        "id": "cc969930-b3f7-4432-b797-7ec4ea50184e"
    },
    {
        "author": "劉子翬",
        "paragraphs": [
            "蔗漿溜溜香浮玉，蘇水沉沉色弄金。",
            "那似甘瓜能破渴，一盤霜雪沍清襟。"
        ],
        "title": "致中惠瓜因成二絕句  其二",
        "id": "0c48b155-44a0-4b8a-a11a-1258538cf3a2"
    },
    {
        "author": "劉子翬",
        "paragraphs": [
            "便合誅茅隠舊陂，亂來吾里獨熙熙。",
            "年豐禾黍侵山上，地僻杉松傍澗欹。",
            "涉世有求俱甕算，歸田得計莫狐疑。",
            "竹林杖屨從茲始，二阮風流儻可追。"
        ],
        "title": "勸六四叔卜居",
        "id": "28749761-9e84-4034-98f2-2dee9e78ffe5"
    },
    {
        "author": "劉子翬",
        "paragraphs": [
            "逐客初從瘴海歸，平生未識想英奇。",
            "致身不負管城子，報國聊將雕面兒。",
            "舌在壯懷猶未已，途窮俗眼少相知。",
            "虎頭合是封侯相，笑挽天河會有時。"
        ],
        "title": "贈王周士",
        "id": "8d60fe2a-202f-4372-afb2-c390eb803a38"
    },
    {
        "author": "劉子翬",
        "paragraphs": [
            "亂後惟憂死，無心問歲華。",
            "故園依草莽，今日見梅花。",
            "閩俗嘗三飯，僧房但一茶。",
            "海瀕猶未穩，更擬訪仙槎。"
        ],
        "title": "杖藜",
        "id": "7163fff0-9a64-41cd-914a-ed43014a19e7"
    },
    {
        "author": "劉子翬",
        "paragraphs": [
            "滿空寒雨雜飛烟，湖上先生擁褐眠。",
            "借問茅齋容客否，夜燈相伴讀韋編。"
        ],
        "title": "有懷十首  其一",
        "id": "1de69446-4ddf-44bd-ac44-ab8163d336d6"
    },
    {
        "author": "劉子翬",
        "paragraphs": [
            "結茅同隠水雲間，何日柴車不往還。",
            "憶得松林長嘯罷，歸時明月遍秋山。"
        ],
        "title": "有懷十首  其二",
        "id": "93c760ca-0c01-443d-b192-d95ddb84a6a3"
    },
    {
        "author": "劉子翬",
        "paragraphs": [
            "山空墜石咽寒溪，雨濕浮雲晚更低。",
            "不見蕭屯劉處士，年年清夢繞瓜畦。"
        ],
        "title": "有懷十首  其三",
        "id": "e1f0b81c-5e96-4772-a27b-1d057b974354"
    },
    {
        "author": "劉子翬",
        "paragraphs": [
            "當年冊府仰才華，一跌青雲萬里賒。",
            "白首却來蓮社裏，幅巾緇褐誦楞伽。"
        ],
        "title": "有懷十首  其四",
        "id": "c4a674ec-ed7c-45a1-928f-eb0d58940823"
    },
    {
        "author": "劉子翬",
        "paragraphs": [
            "風驚枯葦白花浮，欲下橫橋晚更留。",
            "惆悵不逢吳季子，一溪寒水带烟流。"
        ],
        "title": "有懷十首  其五",
        "id": "555fe062-973d-4057-9513-a51096485af5"
    },
    {
        "author": "劉子翬",
        "paragraphs": [
            "青錢學士妙文章，便合含毫侍帝傍。",
            "寂寂閩山餘舊隠，憶君時到讀書堂。"
        ],
        "title": "有懷十首  其六",
        "id": "63354470-4704-48f4-bfec-da3892e48333"
    },
    {
        "author": "劉子翬",
        "paragraphs": [
            "松底柴門盡日關，主人西去幾時還。",
            "長鑱委地黄精老，時有寒猿嘯硯山。"
        ],
        "title": "有懷十首  其七",
        "id": "22c4012e-ca3d-4a26-aede-e34717b607bb"
    },
    {
        "author": "劉子翬",
        "paragraphs": [
            "馬蹴浮埃去路長，相逢端欲問行藏。",
            "未饒赤壁風流在，且向何家醉碧香。"
        ],
        "title": "有懷十首  其八",
        "id": "aad10434-a476-49a4-b889-aa21e2c209ce"
    },
    {
        "author": "劉子翬",
        "paragraphs": [
            "翁侯滿腹是精神，三謁金門計未成。",
            "却跨蹇馿遊霅上，秋風雄劍匣中鳴。"
        ],
        "title": "有懷十首  其九",
        "id": "6cf970b5-8e1b-4e8d-86a9-e64b38b25658"
    },
    {
        "author": "劉子翬",
        "paragraphs": [
            "曾訪高人上翠峯，至今清興逐松風。",
            "籃輿夢想行山處，白葛花開細雨中。"
        ],
        "title": "有懷十首  其一○",
        "id": "a7fb27a3-583e-4540-b5bc-e6ac5c041560"
    },
    {
        "author": "劉子翬",
        "paragraphs": [
            "倦遊曾向洛陽城，幾見芳菲照眼新。",
            "載酒屢穿卿相圃，傍花時值綺羅人。",
            "十年客路驚華髮，回首中原隔戰塵。",
            "今日尋芳意蕭索，山房數朵弄殘春。"
        ],
        "title": "山寺見牡丹",
        "id": "2e5739a8-e38a-488e-b084-1098cbbb07ad"
    },
    {
        "author": "劉子翬",
        "paragraphs": [
            "底用匆匆便據鞍，離觴縱滿不能歡。",
            "瀟湘萬里客愁遠，鶗鴂一聲春事闌。",
            "此去宦遊當益顯，時來功業自非難。",
            "似聞幕府資奇畫，好借雄風弄羽翰。"
        ],
        "title": "送六四叔之茶陵",
        "id": "86a7fec3-5a64-45df-98a8-d6b3c31897a9"
    },
    {
        "author": "劉子翬",
        "paragraphs": [
            "曉色陰晴久未分，亂山何處是蕭屯。",
            "荒荒日轉漁樵路，靄靄烟生桑柘村。",
            "勝地逢春聊駐馬，主人好客爲開樽。",
            "平生夢想歸田樂，正喜吾儕得踐言。"
        ],
        "title": "蕭屯訪致中",
        "id": "3b8f975a-2dd0-4b54-8803-028c253c52ba"
    },
    {
        "author": "劉子翬",
        "paragraphs": [
            "石磴荆藩隠薜蘿，豈知迢遞枉鳴珂。",
            "交遊奈久如君少，邂逅成歡此夕多。",
            "千斛敢求身後傳，一樽聊和飲中歌。",
            "雲鵬欲舉那留得，南浦傷心又綠波。"
        ],
        "title": "李似表見訪",
        "id": "df741258-4ae3-4975-bb18-ee3da0ac4780"
    },
    {
        "author": "劉子翬",
        "paragraphs": [
            "有客携家釀，敲門訪病翁。",
            "一春寒食過，幽寺晚晴中。",
            "嫩竹扶簷綠，殘花蓋地紅。",
            "牢愁頼君破，歸意莫匆匆。"
        ],
        "title": "致明携酒來雲際",
        "id": "817571fd-90e6-4353-93c3-ffa248f8bf26"
    },
    {
        "author": "劉子翬",
        "paragraphs": [
            "疏疏綠髮覆清潯，漠漠微香起夕陰。",
            "無復風流追九畹，空餘烟雨暗深林。",
            "誰分秀色來幽室，獨寫遺聲入素琴。",
            "還似高人遠塵俗，爭輝玉樹亦何心。"
        ],
        "title": "次韵六四叔蘭詩",
        "id": "859565e6-fa75-470c-be7b-343a78200f75"
    },
    {
        "author": "劉子翬",
        "paragraphs": [
            "英姿直節想堂堂，不忍偷生向擾攘。",
            "二帝蒙塵方幸虜，六臣奉璽更朝梁。",
            "身輕欲抗豺狼怒，名在終同日月光。",
            "曾與先君共褒錄，拊編交感淚浪浪。"
        ],
        "title": "讀李忠愍文集",
        "id": "ca2a8ce3-d24d-4b2a-a077-5407c8ba2617"
    },
    {
        "author": "劉子翬",
        "paragraphs": [
            "橘柚垂紅古觀秋，歸途邂逅得尋幽。",
            "晴沙散策隨山遠，夜月回船信水流。",
            "勝處無詩端可恨，它時有酒更來遊。",
            "相陪二妙平生友，老矣襟期共一丘。"
        ],
        "title": "同詹明誠傅茂元遊晞真館有詩因次其韵",
        "id": "960884c7-23e6-42f0-866c-178aa475ece8"
    },
    {
        "author": "劉子翬",
        "paragraphs": [
            "南山北山舊經行，諸劉相看如弟兄。",
            "一枰圍棋果敵國，五字琢句真長城。",
            "濁醪粗飯有餘樂，小几疏簾何太清。",
            "我來徑醉未歸得，卧對屋角巖泉傾。"
        ],
        "title": "入白水次韵劉溫其詩",
        "id": "bec14579-0adc-4870-894f-66c9b574a9a0"
    },
    {
        "author": "劉子翬",
        "paragraphs": [
            "襆被重來宿，山堂故宛然。",
            "池清秋過月，林靜晚生烟。",
            "仙李朝雙闕，詩翁閟九泉。",
            "無因訪存歿，搔首暮山前。"
        ],
        "title": "宿士特山堂懷似表",
        "id": "8525e74f-b921-4b1a-bfbf-da6260c4cc2d"
    },
    {
        "author": "劉子翬",
        "paragraphs": [
            "酷愛鵝溪水，潺潺傍馬流。",
            "落梅寒崦靜，啼鳥暮村幽。",
            "我病今朝已，君家有酒不。",
            "新齋最奇絕，猶得少淹留。"
        ],
        "title": "過致思新齋",
        "id": "4942b0b2-20c6-496a-8442-e40a292b1898"
    },
    {
        "author": "劉子翬",
        "paragraphs": [
            "喬松翠竹鎖禪關，乘興時來興盡還。",
            "懊恨劉郎招不得，瘦筇獨自入寒山。"
        ],
        "title": "約致明入開善不至二首  其一",
        "id": "1cc22750-bbcf-4a39-aac5-9b67195cada7"
    },
    {
        "author": "劉子翬",
        "paragraphs": [
            "偶臨沙岸立多時，淡淡烟村日向低。",
            "幽事挽人歸不得，一枝梅影浸澄溪。"
        ],
        "title": "約致明入開善不至二首  其二",
        "id": "01102d51-c2b4-4aff-967b-03558411532e"
    },
    {
        "author": "劉子翬",
        "paragraphs": [
            "清秋聊命駕，細雨獨行山。",
            "淺淡烟雲裏，回還紫翠間。",
            "病多新覺老，心懶舊能閒。",
            "宿遍山南寺，何曾興盡還。"
        ],
        "title": "宿回向寺",
        "id": "d2106bbd-6483-4f26-94e5-d0e0d46962e9"
    },
    {
        "author": "劉子翬",
        "paragraphs": [
            "石磴雲房隠澗陰，昔年清獻此清吟。",
            "鳳池人物終難繼，花縣風流直到今。",
            "三尺翠碑遺墨在，一林寒竹暮烟深。",
            "平生景仰高名久，敢負它時直愛心。"
        ],
        "title": "次韵趙清獻陰字詩",
        "id": "76215cbe-7a8f-4f3c-a96c-94e30e412b07"
    },
    {
        "author": "劉子翬",
        "paragraphs": [
            "種竹應須我輩人，茅簷對此可忘貧。",
            "欹風带雨看無厭，淡夜寒綃畫不真。",
            "青女侵凌餘瘦節，籜龍盤屈更分身。",
            "會裁一管招鳴鳳，千畝何須羨渭濱。"
        ],
        "title": "次韵溫其種竹詩",
        "id": "e64a68c9-adf0-411c-a9f6-0d716c1ea9da"
    },
    {
        "author": "劉子翬",
        "paragraphs": [
            "拂衣歸去隠巖扃，世事悠悠亦飽經。",
            "午夢溪聲摇戶牖，夜吟花影轉廂營。",
            "已甘衰病安堯壤，豈有聲名動漢廷。",
            "好事髯翁每相過，幅巾藜杖喜逢迎。"
        ],
        "title": "次韵溫其見寄長句",
        "id": "fafd6524-1945-4804-a5be-a6161b8b0024"
    },
    {
        "author": "劉子翬",
        "paragraphs": [
            "山館春來特地幽，岸巾何日不同遊。",
            "花隨石壁高低發，水繞茅簷左右流。",
            "叵我三杯真性適，咍臺一枕萬緣休。",
            "山中樂事端如許，爲底周郎不肯留。"
        ],
        "title": "周元仲將出山有愁別園林後夜春之句因作此詩留之",
        "id": "deaa543d-fb61-49a3-956f-17e22bddb854"
    },
    {
        "author": "劉子翬",
        "paragraphs": [
            "懶逐交遊戶晝扃，客來曳履亦逢迎。",
            "舊知吾里多豪雋，親識君家好弟兄。",
            "瓜芋滿畦聊卒歲，琴書一榻寄平生。",
            "驊騮歷塊終千里，俗眼悠悠未可輕。"
        ],
        "title": "伯勝文本袖詩見訪輒成長句奉酬盛意",
        "id": "021e4a84-8b55-4d0f-ba12-83177a45ca90"
    },
    {
        "author": "劉子翬",
        "paragraphs": [
            "昔在賢關日，雄飛接俊髦。",
            "家因登第起，名爲諫君高。",
            "荷橐論思舊，牙旗出入勞。",
            "傷心淝水變，遺恨激秋濤。"
        ],
        "title": "呂尚書挽詩二首  其一",
        "id": "0d3fa77a-4b0c-4343-8994-44ed4277955d"
    },
    {
        "author": "劉子翬",
        "paragraphs": [
            "國步多艱棘，忠誠誓翼扶。",
            "據鞍方矍鑠，駡賊已含糊。",
            "義在光惇史，人亡失壯圖。",
            "因公感家世，憤氣欲吞胡。"
        ],
        "title": "呂尚書挽詩二首  其二",
        "id": "9271e1e9-7f11-4db9-9456-eb968aa63fd8"
    },
    {
        "author": "劉子翬",
        "paragraphs": [
            "軟草豐苗任滿前，蒼然觳觫卧寒烟。",
            "直饒牧得渾純熟，痛處還應著一鞭。"
        ],
        "title": "和丘斯行牧牛頌",
        "id": "809043cc-5711-4d87-8a73-c959fd6df0e4"
    },
    {
        "author": "劉子翬",
        "paragraphs": [
            "茅舍蕭蕭暑雨餘，夜凉清若在冰壺。",
            "一窗月上杉篁影，便是人間水墨圖。"
        ],
        "title": "夜凉",
        "id": "3885bf66-b541-4ea4-bb3c-f8960b4bfa66"
    },
    {
        "author": "劉子翬",
        "paragraphs": [
            "過耳颼颼未歇，裝懷憒憒俄空。",
            "它日寧逃水厄，會須一訪髯翁。"
        ],
        "title": "寄題鄭尚明煮茶軒三首  其一",
        "id": "84e131c4-3e95-4fc6-b082-8ffaa62ef87a"
    },
    {
        "author": "劉子翬",
        "paragraphs": [
            "黿鼎從渠染指，麯車絕念流涎。",
            "猶有清饞未已，茶甌日食萬錢。"
        ],
        "title": "寄題鄭尚明煮茶軒三首  其二",
        "id": "876ce28e-88bc-4672-ad88-6a89a1f473e5"
    },
    {
        "author": "劉子翬",
        "paragraphs": [
            "一點春回枯枿，萬家譟動寒墟。",
            "鳳餠龍團玉食，傷心半入穹廬。"
        ],
        "title": "寄題鄭尚明煮茶軒三首  其三",
        "id": "72d3d308-912a-4d5b-b4ce-ec356e0625a7"
    },
    {
        "author": "劉子翬",
        "paragraphs": [
            "七事疑生何晏，三爻夢感虞翻。",
            "獨養靈龜不昧，有人高卧頤軒。"
        ],
        "title": "寄題陳良臣頤軒四首  其一",
        "id": "cd74eaf7-2b6a-4b04-983c-edcfbd2e9632"
    },
    {
        "author": "劉子翬",
        "paragraphs": [
            "啼鵑底用流血，渴水猶貪飲河。",
            "勿謂山雷象淺，人生口禍常多。"
        ],
        "title": "寄題陳良臣頤軒四首  其二",
        "id": "418f7bfc-5e00-434d-b32c-73eb17f3fc2f"
    },
    {
        "author": "劉子翬",
        "paragraphs": [
            "奇峯一疊兩疊，亂澗清流濁流。",
            "那識高人勝處，閴然心地能幽。"
        ],
        "title": "寄題陳良臣頤軒四首  其三",
        "id": "00131b97-caa2-49b8-b31a-b377b2d5d698"
    },
    {
        "author": "劉子翬",
        "paragraphs": [
            "道醇泮宮識面，德潤梓里知名。",
            "相從固應未晚，畏君難弟難兄。"
        ],
        "title": "寄題陳良臣頤軒四首  其四",
        "id": "06a0d864-d838-462f-b72e-4ae38a1d0187"
    },
    {
        "author": "劉子翬",
        "paragraphs": [
            "今代儒林伯，聲名舊藹如。",
            "不爲簪紱累，常樂燕閒居。",
            "悟主承三接，尊王著一書。",
            "天胡奪楊綰，素業未全攄。"
        ],
        "title": "胡文定公挽詩三首  其一",
        "id": "b383500d-d4a1-4075-b8e0-d5e145a76e35"
    },
    {
        "author": "劉子翬",
        "paragraphs": [
            "有意扶名教，躬行語默中。",
            "楷模陶士器，藥石補天聰。",
            "衡嶽鄰新卜，伊川道已東。",
            "傳經知有子，接武大明宮。"
        ],
        "title": "胡文定公挽詩三首  其二",
        "id": "d0466cb7-187b-4187-838c-f438e5192810"
    },
    {
        "author": "劉子翬",
        "paragraphs": [
            "奕葉論深契，平生仰大儒。",
            "淹留趨絳帳，寂寞奠生芻。",
            "忍見摧梁木，悲歌碎玉壺。",
            "尺書垂奬意，提耳愧朱愚。"
        ],
        "title": "胡文定公挽詩三首  其三",
        "id": "46629b7f-451c-4ce4-a38b-a2d5360e5eaa"
    },
    {
        "author": "劉子翬",
        "paragraphs": [
            "旋裁山繭作山衣，更著芒鞋白接䍦。",
            "自笑支離風貌野，紆朱紆紫不相宜。"
        ],
        "title": "徑山寄生子作道服三首  其一",
        "id": "4fbcb0a7-79c5-4ade-946f-9c5707a18193"
    },
    {
        "author": "劉子翬",
        "paragraphs": [
            "遠信慇懃到草菴，却慚衰病豈能堪。",
            "聊將佛日三端布，爲造青州一領衫。"
        ],
        "title": "徑山寄生子作道服三首  其二",
        "id": "29ba09ee-d93c-4c5b-8757-86f73563e09c"
    },
    {
        "author": "劉子翬",
        "paragraphs": [
            "粲粲休誇綺與紈，紉蘭製芰亦良難。",
            "此袍遍滿三千界，要與寒兒共解顔。"
        ],
        "title": "徑山寄生子作道服三首  其三",
        "id": "a28475f9-a59b-4832-b008-565fc19a8537"
    },
    {
        "author": "劉子翬",
        "paragraphs": [
            "團團鼓枕樣新傳，竹簟繩床得飽眠。",
            "耳界若聞聲外意，不須撾擊也鏗然。"
        ],
        "title": "清泉亨老寄鼓枕二首  其一",
        "id": "a5f793a4-c23c-4d03-a661-fb37e877c402"
    },
    {
        "author": "劉子翬",
        "paragraphs": [
            "蘧蘧一覺直千金，雅贈徒知感激深。",
            "莫道林間高卧穩，憂時亦有枕戈心。"
        ],
        "title": "清泉亨老寄鼓枕二首  其二",
        "id": "491ef6f6-fbf9-4b51-b7d3-96ccf7b4b3da"
    },
    {
        "author": "劉子翬",
        "paragraphs": [
            "雙徑山中一衲衣，曳筇遠遠叩巖扉。",
            "愧無白璧黄金贈，携取清風滿袖歸。"
        ],
        "title": "贈總上人兼簡無求居士二首  其一",
        "id": "9e2b7ea4-c508-410d-b61e-aeacaf631716"
    },
    {
        "author": "劉子翬",
        "paragraphs": [
            "多謝徽州吳使君，新詩問勞意何勤。",
            "無求已得心空樂，更作無心出岫雲。"
        ],
        "title": "贈總上人兼簡無求居士二首  其二",
        "id": "1509f346-f320-4180-9395-985629917ba4"
    },
    {
        "author": "劉子翬",
        "paragraphs": [
            "膠庠夙昔記追隨，物變時移萬事非。",
            "曉闕風烟胡騎滿，夜窗燈火故人稀。",
            "中郎秉德無瑕纇，平子談經有旨歸。",
            "獨我衰遲愧朋友，蹉跎已覺壯心違。"
        ],
        "title": "會蔡子思張叔獻二教授",
        "id": "1e9594f7-1c0d-4836-adf1-08b05e936654"
    },
    {
        "author": "劉子翬",
        "paragraphs": [
            "鶴駕騰空春復秋，淡烟寒日鎖林丘。",
            "夕郎自是金門客，莫更臨風思遠遊。"
        ],
        "title": "次韵挹山亭張子猷絕句",
        "id": "30ac56cb-f2e2-4706-9356-b7fd8d106160"
    },
    {
        "author": "劉子翬",
        "paragraphs": [
            "瘴海驪龍供素沫，蠻村花露挹清滋。",
            "微參鼻觀猶疑似，全在爐烟未發時。"
        ],
        "title": "邃老寄龍涎香二首  其一",
        "id": "facd3111-d50e-4b0e-b9dc-64fd55e3d973"
    },
    {
        "author": "劉子翬",
        "paragraphs": [
            "知有名香出海隅，幽人得得寄吾廬。",
            "明窗小爇跏趺坐，更覺胸懷一事無。"
        ],
        "title": "邃老寄龍涎香二首  其二",
        "id": "847f32f1-19c1-41d8-9d89-9824ebccce27"
    },
    {
        "author": "劉子翬",
        "paragraphs": [
            "曉來飛雨挾風顛，洗出韶容換故年。",
            "花動一紅明屋角，山寒亂碧到樽前。",
            "病如夜鶴孤還警，老似春蠶飽即眠。",
            "頼有故人開寂寞，錦囊詩句許時傳。"
        ],
        "title": "次韵溫其元日詩",
        "id": "0ab3f1d5-491e-40f7-b6cc-6cd8be528713"
    },
    {
        "author": "劉子翬",
        "paragraphs": [
            "黄髮三朝老，勤勞險阻中。",
            "十年流馬策，一日斷鼇功。",
            "汛掃乾坤靜，扶持廟社隆。",
            "璜溪今寂寞，彷彿見英風。"
        ],
        "title": "呂丞相挽詩二首  其一",
        "id": "f75bf14c-1c04-41bf-b005-d1ac32a03f04"
    },
    {
        "author": "劉子翬",
        "paragraphs": [
            "慎□重調鼎，宣威屢幹方。",
            "夷吾欣在晉，尚父果興唐。",
            "劍佩凌烟閣，笙歌逸老堂。",
            "猶聞病乘馹，遺恨隔清光。"
        ],
        "title": "呂丞相挽詩二首  其二",
        "id": "caa55a59-f9a5-4e69-8f7f-a23904a0787a"
    },
    {
        "author": "劉子翬",
        "paragraphs": [
            "雲巖藏勝絕，何路不潛通。",
            "信步迷時遠，冥心樂處同。",
            "亂松風索索，懸瀑雨濛濛。",
            "陶謝多清興，招邀有遠公。"
        ],
        "title": "次韵明仲遊北巖",
        "id": "e613f988-4769-4dd0-9c9b-4112b807b8be"
    },
    {
        "author": "劉子翬",
        "paragraphs": [
            "委質艱難際，精忠日月昭。",
            "引裾堯浸縮，斷鞅虜氛消。",
            "顧眄安諸夏，風聲動一朝。",
            "南遷誰辨謗，公論付芻蕘。"
        ],
        "title": "李丞相挽詩三首  其一",
        "id": "d3494c48-fd9a-4abb-9265-6423935bc111"
    },
    {
        "author": "劉子翬",
        "paragraphs": [
            "文武中興相，名高北斗南。",
            "茂弘恢遠量，安石暢玄談。",
            "六策陳丹扆，三休寄夢菴。",
            "人亡今孰頼，憂國意如惔。"
        ],
        "title": "李丞相挽詩三首  其二",
        "id": "030ad8bd-e724-4272-93fd-4ae00b42a0bd"
    },
    {
        "author": "劉子翬",
        "paragraphs": [
            "賓榻勤初設，詩筒辱屢傳。",
            "一嗟雲霧隔，坐閲歲時遷。",
            "埋玉俄成恨，乘風想已仙。",
            "終當挽行紼，長慟繐帷前。"
        ],
        "title": "李丞相挽詩三首  其三",
        "id": "88966be3-5379-4c4f-9027-f1c3b2a53e63"
    },
    {
        "author": "劉子翬",
        "paragraphs": [
            "孔林黄玉化飛埃，一派淵源有自來。",
            "具體好時心似谷，厲辭傳處口如雷。",
            "聞聲盡是緇帷客，見色無非古市槐。",
            "却訝文公迷聖戶，不知靈鑰有人開。"
        ],
        "title": "無諸策題問顔亡絕好軻沒無傳",
        "id": "6310910d-cdfb-4258-a8c2-39789ab46a48"
    },
    {
        "author": "劉子翬",
        "paragraphs": [
            "聞說催耕步澗幽，田家喜氣共春浮。",
            "仁聲似水潛潛物，不作驚人洶洶流。"
        ],
        "title": "次韵黄宰一源亭二首  其一",
        "id": "7f78915a-2f34-4e44-84e7-e23a16c05f25"
    },
    {
        "author": "劉子翬",
        "paragraphs": [
            "賓榻浮塵拂不開，胸中豐恨結崔嵬。",
            "幔亭雲散天全露，猶想雙鳬化舄來。"
        ],
        "title": "次韵黄宰一源亭二首  其二",
        "id": "e7282ee6-3c85-42ad-b19b-a6be8f47e064"
    },
    {
        "author": "劉子翬",
        "paragraphs": [
            "寒階響葉終日靜，剝啄欣聞人叩關。",
            "一聽清言風灑座，幾回幽夢月沈山。",
            "遺珠未許留滄海，老驥終聞在六閑。",
            "獻策明光豈無用，人心久矣厭多艱。"
        ],
        "title": "翁仁山受恩歸以詩相訪因次其韵",
        "id": "426e299d-2f7c-49ad-9c45-163c60c2a091"
    },
    {
        "author": "劉子翬",
        "paragraphs": [
            "數叢修竹擁齋居，興味翛然樂有餘。",
            "午枕睡酣窗寂寂，清風來去自翻書。"
        ],
        "title": "題王巖起樂齋三首  其一",
        "id": "62e9a03e-57e7-474f-ba2b-0ead45ea2ef1"
    },
    {
        "author": "劉子翬",
        "paragraphs": [
            "怪底愁端生不已，勞心逐事事無窮。",
            "陶然一點沖融趣，只在清虛淡泊中。"
        ],
        "title": "題王巖起樂齋三首  其二",
        "id": "b72351c4-7c9b-4e24-87d3-9bd7575e945a"
    },
    {
        "author": "劉子翬",
        "paragraphs": [
            "我亦雲根結小房，年來與世畧相忘。",
            "定知可蛻紛華事，不及弦歌氣味長。"
        ],
        "title": "題王巖起樂齋三首  其三",
        "id": "8f2df91b-fe2f-4f2d-b4cd-76423b22d712"
    },
    {
        "author": "劉子翬",
        "paragraphs": [
            "分携六換禁城烟，夢也慵飛到日邊。",
            "綵筆尚懷貂可續，冰銜時許雁遥傳。",
            "紫薇院靜君宵直，綠苧村深我晝眠。",
            "會向急流歸亦好，雙筇同訪幔亭仙。"
        ],
        "title": "寄巨山",
        "id": "f9977c2a-ed4a-42fd-8fca-a18dba2683f6"
    },
    {
        "author": "劉子翬",
        "paragraphs": [
            "遥知壓水創新齋，百里寒聲席下來。",
            "準擬杖藜秋夜去，同看月湧爛銀堆。"
        ],
        "title": "寄題觀瀾亭二首  其一",
        "id": "564c85a2-3ceb-4819-bc44-aa6588b4796d"
    },
    {
        "author": "劉子翬",
        "paragraphs": [
            "未合滄溟勢不休，噴雲齧石幾經秋。",
            "雄心戲欲相吞吐，一縱詞瀾筆下流。"
        ],
        "title": "寄題觀瀾亭二首  其二",
        "id": "8d8456a1-32cc-4828-926f-5ad9175db14f"
    },
    {
        "author": "劉子翬",
        "paragraphs": [
            "雨氣經巖上，僧窗暗復明。",
            "溪流生急響，松吹助狂傾。",
            "䆉䅉無邊潤，籧篨一味清。",
            "仁心樂同飽，擁鼻發吟聲。"
        ],
        "title": "遊密菴致明有喜雨詩次原韵",
        "id": "7abb256f-252f-4ff7-8120-d74bde38e481"
    },
    {
        "author": "劉子翬",
        "paragraphs": [
            "只今漂蕩賈長沙，來往三山躡緯霞。",
            "馬上新詩猶憶友，枕邊幽夢不離家。",
            "風驚枯葦連汀雨，霜著寒楓滿樹花。",
            "却記梁園初識面，干戈豈料落天涯。"
        ],
        "title": "次韵熊叔雅七言",
        "id": "ef1e4999-c497-4aff-99d0-ee99664383c5"
    },
    {
        "author": "劉子翬",
        "paragraphs": [
            "玲瓏巖穴巧如刳，中貯滄浪百斛餘。",
            "衰懶自憐遊世久，襟懷未及汝常虛。"
        ],
        "title": "題石井二首  其一",
        "id": "c7f38e39-8f9c-4cc7-80be-e85b3dbeb8f4"
    },
    {
        "author": "劉子翬",
        "paragraphs": [
            "道經蘭若偶停鞭，客裏逢幽意惘然。",
            "一把綠蘿蒙石竇，夢魂翻憤醒心泉。"
        ],
        "title": "題石井二首  其二",
        "id": "04eaf135-72ad-49db-9e2f-499ecc2129df"
    },
    {
        "author": "劉子翬",
        "paragraphs": [
            "偶向妙峯亭上望，一襟寒色近春分。",
            "晴風吹放天全露，吹盡江南江北雲。"
        ],
        "title": "登鵝湖妙峰亭次韵",
        "id": "6ddebcdd-494c-40fe-9c28-129950bf23eb"
    },
    {
        "author": "劉子翬",
        "paragraphs": [
            "老矣惟書愛未消，喜聞新塾出塵囂。",
            "軒窗近水來無厭，弦誦因風聽忽遥。",
            "遊藝定知輕拾芥，正心端欲似耘苗。",
            "一經教子誠爲樂，家世從今未寂寥。"
        ],
        "title": "題吳若愚一經堂",
        "id": "63414bd4-f1a0-4c88-b010-ea051c784372"
    },
    {
        "author": "劉子翬",
        "paragraphs": [
            "射殿遥聞駐六飛，天顔咫尺引儒衣。",
            "吾家亦有臚傳喜，叔姪聯名賜第歸。"
        ],
        "title": "寄如愚珙二首  其一",
        "id": "cfcc1435-f25a-48e9-a1e6-d3196582be0f"
    },
    {
        "author": "劉子翬",
        "paragraphs": [
            "雁塔蟾宮盡假途，要須行實副名譽。",
            "六經堂上歸來日，飽讀平生未見書。"
        ],
        "title": "寄如愚珙二首  其二",
        "id": "f42a0ac7-ebe0-4922-b4d3-1897c92fc800"
    },
    {
        "author": "劉子翬",
        "paragraphs": [
            "已愛雲山信脚行，撩人詩句更增情。",
            "直須吏部尋盟日，急遣雙魚一寄聲。"
        ],
        "title": "次韵朱喬年送山老住三峰二首  其一",
        "id": "923bc481-97c5-4ce6-9d3f-f3a846d677a7"
    },
    {
        "author": "劉子翬",
        "paragraphs": [
            "平生耳裏三峯寺，况識峯頭新主人。",
            "借我一筇扶病去，月林松吹度綸巾。"
        ],
        "title": "次韵朱喬年送山老住三峰二首  其二",
        "id": "ea068a0c-97e0-4977-bf46-3cd2dabbe172"
    },
    {
        "author": "劉子翬",
        "paragraphs": [
            "校書蘭臺昔名士，懷□會稽今望郎。",
            "忽驚風采照戶牖，便覺肺腑流冰霜。",
            "手談逼剝屢爭局，眼食咍臺時對床。",
            "山林情話政可樂，只恐雲路雙鵰翔。"
        ],
        "title": "朱喬年同傅茂元見訪",
        "id": "11d4b9ac-4650-400e-bf7e-56f44de9782f"
    },
    {
        "author": "劉子翬",
        "paragraphs": [
            "青藜不復來人世，好學如君自少雙。",
            "頼有羲和鞭日轂，曉紅常照讀書窗。"
        ],
        "title": "寄題黄應亨東明齋二首  其一",
        "id": "c46d1a6e-832f-4be5-9ff4-e725f1eab9e7"
    },
    {
        "author": "劉子翬",
        "paragraphs": [
            "齋居雅意與誰論，會見依光沐寵恩。",
            "慚愧野人欺我懶，相招炙背坐松根。"
        ],
        "title": "寄題黄應亨東明齋二首  其二",
        "id": "ec3535be-39e2-4809-807d-f345de0dc110"
    },
    {
        "author": "劉子翬",
        "paragraphs": [
            "聞說名軒寄遠情，得非遊世厭營營。",
            "丈夫出處渾無累，只要心源一點清。"
        ],
        "title": "寄題清軒二首  其一",
        "id": "42936ccb-da9e-48bb-92b5-45de536c31cf"
    },
    {
        "author": "劉子翬",
        "paragraphs": [
            "中郎言語妙天下，曾向軒中記舊遊。",
            "一尺翠珉揮染罷，冰輪夜轉屋山頭。"
        ],
        "title": "寄題清軒二首  其二",
        "id": "de6421fb-6cb4-4936-9126-ba45627cd0eb"
    },
    {
        "author": "劉子翬",
        "paragraphs": [
            "八葉炎圖茂，千齡聖主昌。",
            "農桑開漢域，禮樂煥周庠。",
            "晏粲三登樂，謳吟七閏長。",
            "徽名辭鏤玉，盛舉冠前王。"
        ],
        "title": "有感三首  其一",
        "id": "50e3e24c-4919-4790-8a87-091d9f0fa444"
    },
    {
        "author": "劉子翬",
        "paragraphs": [
            "運屬宣和末，干戈變故仍。",
            "倦勤修內禪，流澤啟中興。",
            "雎水千麾集，胡沙八駿騰。",
            "尺書傳諱日，寰宇淚如澠。"
        ],
        "title": "有感三首  其二",
        "id": "4628ec4b-b1b0-48ef-981c-2294555d9499"
    },
    {
        "author": "劉子翬",
        "paragraphs": [
            "孝感柔强敵，和盟定一朝。",
            "龍輴來瀚海，鶴駕返神霄。",
            "歌吹仍祠禹，羹牆若見堯。",
            "稽山同峻極，從此百神朝。"
        ],
        "title": "有感三首  其三",
        "id": "da919b5d-080c-483f-b63b-529f0196789c"
    },
    {
        "author": "劉子翬",
        "paragraphs": [
            "佩鰈趨蹌政妙年，階庭蘭玉固天然。",
            "人間百藝皆由學，惟有讀書知子賢。"
        ],
        "title": "和黄德欽韵贈公路二孫",
        "id": "7dae7153-63a1-4101-9af9-bf3bad273f9b"
    },
    {
        "author": "劉子翬",
        "paragraphs": [
            "萬言不直一杯水，才似謫仙良可嗟。",
            "顧我小詩偏發市，年年博得蕭屯瓜。"
        ],
        "title": "謝劉致中瓜二首  其一",
        "id": "4bac9896-98e8-41e5-8473-4856ebb6a243"
    },
    {
        "author": "劉子翬",
        "paragraphs": [
            "病翁癡絕端可笑，文墨骫骳誰得稱。",
            "故人分甘聊爾耳，更向詩流說我能。"
        ],
        "title": "謝劉致中瓜二首  其二",
        "id": "09456861-601d-4255-8198-878cd1037706"
    },
    {
        "author": "劉子翬",
        "paragraphs": [
            "幽行已辦百枝扶，况有溪山近故廬。",
            "水碧山光都幾許，道人著眼恰無餘。"
        ],
        "title": "詹君則賦光壁堂詩拉余同作",
        "id": "2b330c6e-a5f7-4891-99e3-20f8bc125e63"
    },
    {
        "author": "劉子翬",
        "paragraphs": [
            "星郎絕筆版曹卧，懶翁病翁稀綴文。",
            "豈料詩壇今再鼓，蕭屯頼有故將軍。"
        ],
        "title": "李佐國携致中贈別詩來戲成二首  其一",
        "id": "1c0d43b2-c1b3-46b0-bea6-3ee33697842f"
    },
    {
        "author": "劉子翬",
        "paragraphs": [
            "贊皇吟毫不可掣，交遊酬答被惱深。",
            "贈言排拫入吾里，以鄰爲壑君何心。"
        ],
        "title": "李佐國携致中贈別詩來戲成二首  其二",
        "id": "b3707445-9e19-48a8-87f6-0dc22648ecba"
    },
    {
        "author": "劉子翬",
        "paragraphs": [
            "閩雪少曾棲瓦白，怪來浩浩擁寒濱。",
            "嚴威故作敝裘厄，淡彩潛催幽幌晨。",
            "眼觀醉中迷有色，心華浄處照無垠。",
            "摇松旋拾晶熒煮，已覺肥生齒頰津。"
        ],
        "title": "次韵白水雪梅二詩  其一",
        "id": "521ca0d3-e384-4fe7-9e35-57892bab7415"
    },
    {
        "author": "劉子翬",
        "paragraphs": [
            "豪氣無根老自摧，尚留餘習愛尋梅。",
            "苦寒扶病也須去，薄暮微吟垂欲開。",
            "靜納長芬風外塢，醉臨高白水邊臺。",
            "無言自得幽貞意，莫吐肝腸錦繡才。"
        ],
        "title": "次韵白水雪梅二詩  其二",
        "id": "d4ebc78c-2a2c-4fcf-9801-40330cb6a7f8"
    },
    {
        "author": "劉子翬",
        "paragraphs": [
            "一雪度臘寒不春，風光淡然溪谷濱。",
            "清湖讀易月當午，烏石掛廬梅照晨。",
            "未借流膏耕沃野，聊乘爽氣款蒼垠。",
            "嗣音風雅愧辭竭，安得筆翻雲漢津。"
        ],
        "title": "原仲致中寄梅雪二詩再次前韵  其一",
        "id": "9def69b8-cf2c-4df5-97a2-e71ef7368493"
    },
    {
        "author": "劉子翬",
        "paragraphs": [
            "飯了意行忘遠近，翛翛老眼入疏梅。",
            "愁邊賞味平生劇，亂後橫斜幾度開。",
            "勝韵撩詩頻呫囁，冷香薰夢破咍臺。",
            "莫將花客輕題品，自有渠儂十倍才。"
        ],
        "title": "原仲致中寄梅雪二詩再次前韵  其二",
        "id": "b3c2f66c-1493-440f-a684-e38887413a64"
    },
    {
        "author": "劉子翬",
        "paragraphs": [
            "尚懷細雨初移日，著子已見清霜潸。",
            "絕憐面有貴人色，偶致吾儕樽俎間。"
        ],
        "title": "橙子四首  其一",
        "id": "b5ffad49-9842-4875-885b-af89810c509c"
    },
    {
        "author": "劉子翬",
        "paragraphs": [
            "橙虀細縷風韵勝，我不痛飲那知音。",
            "何如金丸走衾枕，三月夢遊薝蔔林。"
        ],
        "title": "橙子四首  其二",
        "id": "af250622-5765-47ff-87a7-223f2a0a6925"
    },
    {
        "author": "劉子翬",
        "paragraphs": [
            "自從天籞守吏散，老樹零落煙雲淒。",
            "今朝我爲作知己，小摘秋風黄欲齊。"
        ],
        "title": "橙子四首  其三",
        "id": "07e09ab9-c5a6-49ac-9ad0-8b6356935405"
    },
    {
        "author": "劉子翬",
        "paragraphs": [
            "花瓷泛蜜小劑供，極有痛快鏖邪功。",
            "生枝滋味雖可口，流品故應甘下風。"
        ],
        "title": "橙子四首  其四",
        "id": "5fb1f7a3-28a1-455d-8b2e-83d7b22c3197"
    },
    {
        "author": "劉子翬",
        "paragraphs": [
            "故人浮家檇李傍，爲愛修竹分僧房。",
            "霏霏玉塵夢千里，剡剡銀鈎書數行。",
            "極知神潛鼻端白，祇恐喜動眉間黄。",
            "烟波莫久費吟筆，好繪日月增天光。"
        ],
        "title": "寄巨山",
        "id": "86f3fe42-c43d-4287-95a3-30921afb4c77"
    },
    {
        "author": "劉子翬",
        "paragraphs": [
            "濠樂亭前花已披，馬軍送酒故來遲。",
            "只愁風雨卷春去，紅染芳郊一徑泥。"
        ],
        "title": "次韵傅茂元二絕  其一",
        "id": "bf7f9f76-5e45-45c4-aeb9-88fee47c86ee"
    },
    {
        "author": "劉子翬",
        "paragraphs": [
            "酒興何如畢吏部，詩情已過鮑參軍。",
            "醉吟自足了一世，肯羨飄飄出岫雲。"
        ],
        "title": "次韵傅茂元二絕  其二",
        "id": "bd6e1ae7-60b9-4ea3-983a-aebb2dc48031"
    },
    {
        "author": "劉子翬",
        "paragraphs": [
            "平生外騖已知非，木枕藤衾老可依。",
            "春半風光唯掩戶，病邊懷抱自忘機。",
            "不知靜守綿綿息，何似閒隨栩栩飛。",
            "欲寄勤渠問仙李，玄關底處是真歸。"
        ],
        "title": "居仁報李季言論養生之益",
        "id": "fbd52471-e203-45d1-b1d5-715d155d7e1b"
    },
    {
        "author": "劉子翬",
        "paragraphs": [
            "是身如樹槁窮冬，一點心華自閉封。",
            "久矣吹噓存泛愛，偶於遲暮得相從。",
            "頗聞妙用縱橫是，深愧真源左右逢。",
            "白雪黄芽計雖下，可能無意起龍鍾。"
        ],
        "title": "次居仁韵",
        "id": "ca34d806-06fe-42f6-96f5-99a2d3874287"
    },
    {
        "author": "劉子翬",
        "paragraphs": [
            "忽驚風袂去翻翻，老子吟毫强更援。",
            "底事幽懷却成惡，鵝峯一點入離樽。"
        ],
        "title": "送致明之高沙三首  其一",
        "id": "0f1a5353-b289-4805-bac0-607588e27c17"
    },
    {
        "author": "劉子翬",
        "paragraphs": [
            "不夢清淮鬢欲凋，因君行色意飄飄。",
            "鐵頭船子舊遊處，三尺霜鱗鏡面跳。"
        ],
        "title": "送致明之高沙三首  其二",
        "id": "8f715c70-f3e2-4f41-b459-19194a5001a6"
    },
    {
        "author": "劉子翬",
        "paragraphs": [
            "棠棣陰中更唱和，嘉賓助勇氣如雲。",
            "勢孤屢欲拱降手，恐辱高沙小使君。"
        ],
        "title": "送致明之高沙三首  其三",
        "id": "ce06144d-af65-4cca-ac11-f0012cbe23b4"
    },
    {
        "author": "劉子翬",
        "paragraphs": [
            "臘裏天公未得閒，重陰先殿晚來寒。",
            "數絲綽約流空際，一陳繽紛糝夜闌。",
            "已傍餘光窺蠹簡，更消清液試龍團。",
            "杜門自覺心神瑩，老去追隨只强歡。"
        ],
        "title": "次韵新鄉諸公雪詩二首  其一",
        "id": "234b05bd-091f-46a4-a2da-72e27801114c"
    },
    {
        "author": "劉子翬",
        "paragraphs": [
            "貪行璀璨意無寒，不管飛花著鬢斑。",
            "一段清光貽老境，十年勝覽在家山。",
            "遥知物外徜徉樂，肯放毫端造化閒。",
            "寸鐵不携當百戰，欲申前令愧辭艱。"
        ],
        "title": "次韵新鄉諸公雪詩二首  其二",
        "id": "48e50a85-827a-4c86-a6ed-dc4901c8cef6"
    },
    {
        "author": "劉子翬",
        "paragraphs": [
            "畫沙筆妙言猶在，折角巾欹興已窮。",
            "不見此豪春色晚，至今遺恨雨聲中。",
            "詞華端是補天手，謔浪故存高世風。",
            "聞欲尋盟石峯下，人生能費幾枝筇。"
        ],
        "title": "大年三月書來許訪敝廬繼聞阻雨已歸近聞復有來意以詩溫之",
        "id": "b4809b60-dd47-4d8e-a67b-77ef8b77b629"
    },
    {
        "author": "劉子翬",
        "paragraphs": [
            "夢裏壺山尋二妙，不因荔子鬢絲華。",
            "聊分茗碗應年例，故有筠籠來海涯。",
            "鮮苞尚想妃子笑，槁面何取西施羓。",
            "老饞惟作耐久計，一瞬紅紫真空花。"
        ],
        "title": "分茶公美子應預爲白曬之約",
        "id": "c97e2c30-05a2-468f-b2a6-b220f0937ccc"
    },
    {
        "author": "劉子翬",
        "paragraphs": [
            "不可無詩絕盍簪，雜然嘲玩寄嘉音。",
            "唯阿似是摸稜手，虛靜初無照物心。",
            "蓮蕩遠陰波面合，堇峯橫翠雨中深。",
            "頗能逐勝此來否，一笑又成梁甫吟。"
        ],
        "title": "奇仲德華第二轉語皆有旨趣致中乃謂僕操兩可於其間戲成長句",
        "id": "7fe297ad-7a4c-4b07-a411-ed052c58f457"
    },
    {
        "author": "劉子翬",
        "paragraphs": [
            "故山歸路豈云賒，憶對春風餞物華。",
            "尚口乃窮憐反舌，以年當廢惜殘花。",
            "勤渠載酒傳非誤，倉卒回輿事偶差。",
            "今日重來綠槐夏，已拚纈面醉君家。"
        ],
        "title": "寄致中因溫前約",
        "id": "39f1519d-de0d-49f9-b07d-7b0a7395cada"
    },
    {
        "author": "劉子翬",
        "paragraphs": [
            "廣文挾書門戶閉，廣文置書尊罍開。",
            "但欣引人著勝地，豈暇問客從何來。",
            "走浪畦風初綠稻，屑塵村雨欲黄梅。",
            "十泓琥珀今餘幾，壘塊非澆不可摧。"
        ],
        "title": "原仲紅釀甚佳嘗有十壺之約小詩發一笑",
        "id": "1098b3d6-71fb-4da6-82be-558f0890ad21"
    },
    {
        "author": "劉子翬",
        "paragraphs": [
            "紫微談道渺無津，逸步飄然歎絕塵。",
            "但向函關迎老子，不知鄭圃有真人。",
            "數絲雪髮神彌瑩，一點金花意自春。",
            "莫謂余衰難語此，胸中勇氣尚輪囷。"
        ],
        "title": "居仁與季言論養生方往叩之而原仲詩有金花充膆之語乃知致中妙用如此近捨皇甫遠取居易豈不迂耶以詩請事",
        "id": "3f6c126f-68d5-49ce-949a-94dd3ab8ee52"
    },
    {
        "author": "劉子翬",
        "paragraphs": [
            "只應心醉六經醇，自是陶陶晉魏人。",
            "每向幽居橫素榻，惟容我輩岸烏巾。",
            "毫端空有千題巧，枰上原無一著真。",
            "要得坦然懷抱穩，煩君澆潑乳泓春。"
        ],
        "title": "致中詩戲論詩棋酒輒次原韵",
        "id": "db09c21c-aaab-494e-b055-a3195ebecc97"
    },
    {
        "author": "劉子翬",
        "paragraphs": [
            "病暑冠裳與體忘，一廛幽僻得深藏。",
            "微風時度澗光活，殘日忽無山氣凉。",
            "但想子綦方隠几，終慚南郭謾連牆。",
            "何時九曲尋幽事，船尾應須著漫郎。"
        ],
        "title": "致中招原仲遊武夷",
        "id": "3d48789c-80e2-4a37-a21a-7657d43c68c5"
    },
    {
        "author": "劉子翬",
        "paragraphs": [
            "了無勝負著胸中，三百枯棋破老慵。",
            "雲陳春收花脫樹，雹聲夜碎月銜峯。",
            "危機每憚張頤虎，窘步休誇獨眼龍。",
            "無復漳州賞新妙，只應公論付吾宗。"
        ],
        "title": "致中手談見知胡漳州而奇仲未有定論",
        "id": "015d3b8c-64b1-4abc-83bf-05ef51912364"
    },
    {
        "author": "劉子翬",
        "paragraphs": [
            "翠葉光如沃，冰葩淡不妝。",
            "一番秋早秀，徹日坐傍香。",
            "色照祇園靜，清回瘴海凉。",
            "儻堪紉作佩，老子欲浮湘。"
        ],
        "title": "次韵茂元茉莉花詩二首  其一",
        "id": "195cfe93-51c0-463a-8e2a-cd8f4d1163bb"
    },
    {
        "author": "劉子翬",
        "paragraphs": [
            "三尺婆娑樹，千英一律妝。",
            "眼孤猶眩彩，鼻熟不知香。",
            "向月資清潤，承風發素凉。",
            "衆芳如不忌，移植近瀟湘。"
        ],
        "title": "次韵茂元茉莉花詩二首  其二",
        "id": "cb8e10be-d65b-4836-b630-876f0c4d14a6"
    },
    {
        "author": "劉子翬",
        "paragraphs": [
            "客至那容懶，牽筇入翠蘿。",
            "山光知雨過，野色見秋多。",
            "妙語時相奪，微吟只自哦。",
            "吹塤來獨晚，此日恨如何。"
        ],
        "title": "同才仲入山有懷奇仲",
        "id": "04c58177-0f95-4c38-b9bd-6e490952071c"
    },
    {
        "author": "劉子翬",
        "paragraphs": [
            "已把重陽菊，吟懷不爲秋。",
            "江湖三俊遠，天地一翁愁。",
            "日近書來少，宵長夢不休。",
            "吳雲猶可望，時上堇峯頭。"
        ],
        "title": "寄行夫兼懷如愚珙",
        "id": "b1120335-afb0-47c7-bb49-afff8ff0b796"
    },
    {
        "author": "劉子翬",
        "paragraphs": [
            "年衰漸涸玉池津，擬丐明窗一匕塵。",
            "底用趨風防六耳，須知對影已三人。",
            "高情政喜追靈運，飽學那容欠大春。",
            "右挈左提俱有頼，應憐懷抱久傾囷。"
        ],
        "title": "致中相拉遊武夷有六耳不同謀之語原仲和章意似未平也再次原韵",
        "id": "54ef72dd-05e6-46ce-b58e-9ed7835d253f"
    },
    {
        "author": "劉子翬",
        "paragraphs": [
            "粹美元功畀，風流相國傳。",
            "有文光聖道，無物累心淵。",
            "侃侃常春氣，堂堂忽逝川。",
            "東萊一點秀，冥漠楚山邊。"
        ],
        "title": "呂居仁挽詞三首  其一",
        "id": "4e90b31d-caad-41ed-8432-e4544f44c2fb"
    },
    {
        "author": "劉子翬",
        "paragraphs": [
            "皓首猶貪學，謙虛德益豐。",
            "潛神無朕際，悟物不言中。",
            "雖處持荷貴，常安捽茹窮。",
            "笑談驚委蛻，儒事有英雄。"
        ],
        "title": "呂居仁挽詞三首  其二",
        "id": "43b0e0fb-a3ec-4c11-96e7-3bcfd7a20228"
    },
    {
        "author": "劉子翬",
        "paragraphs": [
            "江左欣初見，傾輸便豁然。",
            "挽留嘗一粥，契闊已三年。",
            "老去無新得，書來每自鞭。",
            "幽明雖永絕，凜若在吾前。"
        ],
        "title": "呂居仁挽詞三首  其三",
        "id": "1116ed3f-2b01-48d8-ad61-7baa8faea5d4"
    },
    {
        "author": "劉子翬",
        "paragraphs": [
            "局上深機未足窮，玄中一著若爲通。",
            "五宗惟明不是物，三語孰解將無同。",
            "常恨老懷多憒憒，每逢益友太匆匆。",
            "金篦刮眼寧無頼，况是牆西有德公。"
        ],
        "title": "奇仲和致中棋詩有玄中一著是吾宗之句",
        "id": "bcdf220d-e99d-424f-9bd2-f017d1eb2f7c"
    },
    {
        "author": "劉子翬",
        "paragraphs": [
            "南鄰袖手只如愚，東里談玄亦甚都。",
            "可是據鞍方矍鑠，須防鬻璞得盧胡。",
            "春空潮響來何自，秋浦天容落欲無。",
            "萬古西江只如許，何煩呼吸費工夫。"
        ],
        "title": "奇仲和詩有吸盡西江說是公之句",
        "id": "c10aadfb-5c68-4cb7-ae26-4bb50df97aef"
    },
    {
        "author": "劉子翬",
        "paragraphs": [
            "浄坊疏寵自吾君，盍有豐碑載策勳。",
            "方見隳崖礱翠琰，忽驚落筆散彤雲。",
            "言言未索西山氣，噩噩新摛左氏文。",
            "從此拱辰非厚夜，月明鐘鼓九霄聞。"
        ],
        "title": "吳公路作功德院記成同居安入山書丹",
        "id": "d2034981-d9dc-40b8-9104-7d3382113b3c"
    },
    {
        "author": "劉子翬",
        "paragraphs": [
            "雪縠烏紗氣似雲，摇毫不瞬已成文。",
            "兒時追逐無三捷，老去荒唐更十分。",
            "木裏液樠將底用，韶邊朋肯豈堪聞。",
            "却慚鋟板能流惡，一付焚如政頼君。"
        ],
        "title": "子靜閲僕舊舉子文有詩因次原韵",
        "id": "66381d49-681f-4af8-ac30-c54b45b1abba"
    },
    {
        "author": "劉子翬",
        "paragraphs": [
            "高鐘號月掩巖扉，遥想幽人不夢時。",
            "曾聽微言知見妙，應憐懶我用功遲。",
            "幘疏種種寧相貸，窗靜山山尚可疑。",
            "儻有一單容過客，眼中須接秀峰奇。"
        ],
        "title": "寄秀峰忠老",
        "id": "88a37431-8b15-47fc-bd51-84d3633ea86f"
    },
    {
        "author": "劉子翬",
        "paragraphs": [
            "一嶺無情阻面談，鳴翰忽墮得雙函。",
            "抽黄對白雖云妙，刻朽噓枯祇益慚。",
            "小轉只緣官带右，雄飛無復夢圖南。",
            "借留頼有天台侶，老矣真成七不堪。"
        ],
        "title": "轉秩奉祠蒙朝佐子靜慶以四六戲裁長句爲謝",
        "id": "98a958ae-7d9c-44b9-a77e-c957e098badb"
    },
    {
        "author": "劉子翬",
        "paragraphs": [
            "老松寒不死，密壤聚流脂。",
            "小斸凌蒼翠，深藏發怪奇。",
            "應憐霜鬢客，爲寄玉嬰兒。",
            "屑餌消殘疢，同尋汗漫期。"
        ],
        "title": "致明贈茯苓如嬰孩狀以詩爲報",
        "id": "bcfbd66f-239b-4ac6-84a5-94f65eba0cc0"
    },
    {
        "author": "劉子翬",
        "paragraphs": [
            "天庭吐氣作青紅，警邏猶煩小試中。",
            "政使著鞭無暇日，惟應讀易有清風。",
            "晝評一卦紛然異，夜夢三爻廓爾通。",
            "聞說新箋極玄妙，可無殘剩到衰翁。"
        ],
        "title": "次翁來借諸家易解聞已有新說以詩借觀",
        "id": "d504d4b4-3ad5-4bb1-8029-ceda5621efe7"
    },
    {
        "author": "劉子翬",
        "paragraphs": [
            "有約來何晚，行吟遡遠風。",
            "老懷清似水，雙鬢亂如蓬。",
            "晤語非無得，疏慵政畧同。",
            "秋來湖上集，只是欠單公。"
        ],
        "title": "寄子靜",
        "id": "ae40e0a1-989f-40ca-8774-028704146eda"
    },
    {
        "author": "劉子翬",
        "paragraphs": [
            "驚破池塘夢，宵長不再眠。",
            "寒聲摇谷口，側月到床邊。",
            "一自芝蘭遠，都無翰墨傳。",
            "老懷安得寫，孤詠不成篇。"
        ],
        "title": "夢如愚珙",
        "id": "43fbe2c0-a152-4073-a883-97afb04139a2"
    },
    {
        "author": "劉子翬",
        "paragraphs": [
            "寒烽夜滅楚淮長，客舸輕摇度碧光。",
            "北果初來珍重意，層層般紙透清香。"
        ],
        "title": "食鵝梨三首  其一",
        "id": "72e2db3a-a98f-4fda-aaee-7b8eebad6209"
    },
    {
        "author": "劉子翬",
        "paragraphs": [
            "拂拂鵝黄初借色，涓涓蜜醴爲輸津。",
            "泠然一滌心淵浄，熱惱無因著莫人。"
        ],
        "title": "食鵝梨三首  其二",
        "id": "850b0e40-dc13-4bb9-9cbd-65712557df75"
    },
    {
        "author": "劉子翬",
        "paragraphs": [
            "琱盤一卵寧論價，新带中原雨露來。",
            "却憶春行梁宋野，雪花瓊蕊數程開。"
        ],
        "title": "食鵝梨三首  其三",
        "id": "6b91392f-35b7-481b-a42e-f66f59d7f5ad"
    },
    {
        "author": "劉子翬",
        "paragraphs": [
            "蠟封泥印了不勤，索居十載常念羣。",
            "戀鄉寧飲建溪水，懷友忽夢龜山雲。",
            "閒中意度不沾俗，老去詞華全付君。",
            "阿戎來歸得新語，戲筆報謝非誇文。"
        ],
        "title": "次李巽伯韵",
        "id": "11c538b2-c4aa-4b5e-94ae-d4e8a06f4c12"
    },
    {
        "author": "劉子翬",
        "paragraphs": [
            "茗碗深澆破別愁，摻裾猶得小遲留。",
            "不將流落遇知己，故向艱難作遠遊。",
            "春動閩山迎兩屐，夜凉楚月趁孤舟。",
            "相逢應說龐翁笑，黑頞黄髯萬念休。"
        ],
        "title": "送暐侍者之湖南",
        "id": "c440c30c-2ebc-4bd9-aa52-1c6a73624754"
    },
    {
        "author": "劉子翬",
        "paragraphs": [
            "寫出吳中勝，平生歷歷經。",
            "露窺烟渚靜，山入柁樓青。",
            "老氣何由逸，奔暉不肯停。",
            "北潭摇夢否，淥面照軒櫺。"
        ],
        "title": "次六四叔青字韵",
        "id": "e5a2c01a-f2c9-41f3-a713-8ae996ddca91"
    },
    {
        "author": "劉子翬",
        "paragraphs": [
            "並溪取次得奇觀，更舞新甍翠木端。",
            "政喜閒身時可到，忽驚醉眼晚來寬。",
            "故添山色浮嵐潤，不逐湍流獨月寒。",
            "散帙南窗更清絕，興來直欲跨飛翰。"
        ],
        "title": "題慎儀餘清閣",
        "id": "bdde86f1-975a-4ead-84e5-8e0bd033d167"
    },
    {
        "author": "劉子翬",
        "paragraphs": [
            "弱淥才勝舫，危青更著樓。",
            "管弦非老伴，風雨定花讎。",
            "兀坐還無味，微行却自由。",
            "只嫌詩作祟，呫呫不能休。"
        ],
        "title": "春興",
        "id": "02ec3973-5279-446a-9266-e833ac13f7e4"
    },
    {
        "author": "劉子翬",
        "paragraphs": [
            "水色兼山影，漂摇小閣西。",
            "風來幽囀活，雨過萬紅低。",
            "烱烱杯中趣，喧喧枕裏迷。",
            "新年一聲笑，四友在潭溪。"
        ],
        "title": "時中良弼茂元慎儀集水閣",
        "id": "a90b24aa-9f42-4591-8b91-f6c7cfc0768d"
    },
    {
        "author": "劉子翬",
        "paragraphs": [
            "笑語北潭晚，微寒入綺疏。",
            "雨聲留篆霧，燈影躍潛魚。",
            "病間欲疏酒，老便惟讀書。",
            "喜君新隠地，山翠切吾廬。"
        ],
        "title": "致中晚集",
        "id": "9bf654a6-b6d7-43a3-8076-521343ad6eaa"
    },
    {
        "author": "劉子翬",
        "paragraphs": [
            "蒙籠春幰頂，夭矯赤虬身。",
            "雨蓓猶緘暖，精神照晚春。"
        ],
        "title": "酴醿四首  其一",
        "id": "7fa9c7f4-6c37-4a01-a427-18d218857386"
    },
    {
        "author": "劉子翬",
        "paragraphs": [
            "斑斑心點紫，疊疊萼承冰。",
            "除却橫枝韵，羣芳盡與能。"
        ],
        "title": "酴醿四首  其二",
        "id": "56a3d41d-4905-46ad-be93-184545e51647"
    },
    {
        "author": "劉子翬",
        "paragraphs": [
            "獨立幽亭晚，春風玉一圍。",
            "殘英不著地，去作嶺雲飛。"
        ],
        "title": "酴醿四首  其三",
        "id": "1faa4bf2-1ff9-4111-977d-dd89cfff5204"
    },
    {
        "author": "劉子翬",
        "paragraphs": [
            "霜蕤薰碧醥，氣味已相傳。",
            "終以香爲累，無人解倒懸。"
        ],
        "title": "酴醿四首  其四",
        "id": "62eab626-fe0f-4c14-8d04-84107fdf68dd"
    },
    {
        "author": "劉子翬",
        "paragraphs": [
            "老矣張平子，飄零客此州。",
            "清樽如有伴，白髮不知愁。",
            "雨燕捎簾入，風花擁檻浮。",
            "夢中家在否，歸興莫悠悠。"
        ],
        "title": "寄張子平",
        "id": "c32c78c2-7aa3-4df0-9166-80a0d22b48ed"
    },
    {
        "author": "劉子翬",
        "paragraphs": [
            "浮暑熏人只欲狂，秋聲未肯抹橫塘。",
            "倦看黄嬭渾無味，醉著白綀如許凉。",
            "掃砌政須脩竹舞，蔭花絕愛巨荷張。",
            "紫髯不是輕風景，更擬回鞭向葛强。"
        ],
        "title": "次明仲凉字韵",
        "id": "4e7df1ee-887b-476d-b992-39d03b5a8a1a"
    },
    {
        "author": "劉子翬",
        "paragraphs": [
            "招提聊駐屐，却去白雲堆。",
            "老眼看山倦，餘懷向酒開。",
            "晚凉微雨送，秋意一蟬催。",
            "醉裏揮犀妙，方知有逸才。"
        ],
        "title": "晚飲",
        "id": "f2d14ecf-99b3-4f2a-bde1-470f3f8cb81d"
    },
    {
        "author": "劉子翬",
        "paragraphs": [
            "竄鼠驚殘夢，蕭蕭老屋虛。",
            "風聲傳遠瀨，寒意入秋蔬。",
            "客路漂摇久，歸身憔悴餘。",
            "西窗滿殘照，彷彿似吾廬。"
        ],
        "title": "次韵長汀壁間韵",
        "id": "db01afd9-b6ab-4eab-89eb-314f41b7b32c"
    },
    {
        "author": "劉子翬",
        "paragraphs": [
            "兀兀聽凉雨，開門雪漲川。",
            "獨行楓葉底，秋興雁行邊。",
            "老去無多事，閒知有勝緣。",
            "何時縱仙舸，我亦願周旋。"
        ],
        "title": "問明仲遊武夷日",
        "id": "ab8748b4-45fd-41c2-8d13-b27a0042df1c"
    },
    {
        "author": "劉子翬",
        "paragraphs": [
            "小雨貽新句，端如印印泥。",
            "凝眸方過鳥，倚杖忽橫溪。",
            "老態猶堪强，真豪已覺低。",
            "鐘聲隔林寺，慚愧有幽棲。"
        ],
        "title": "次韵文殊五言",
        "id": "113cd643-9c70-449f-94a3-db74ef256198"
    },
    {
        "author": "劉子翬",
        "paragraphs": [
            "酒香渾若過新豐，心事悠悠冷笑中。",
            "徹夜道傍梔葉雨，幾年馬上桂枝風。",
            "高情未許愁能挽，歸意惟應夢可通。",
            "準擬今秋剩追逐，暗泉鏘佩月潭東。"
        ],
        "title": "次韵梔坑七言",
        "id": "bb44ec10-bda9-466c-8f40-d6968ad07928"
    },
    {
        "author": "劉子翬",
        "paragraphs": [
            "醉毫叵我落烏絲，况是桃源乍入時。",
            "祇恐昇平要華藻，賜牋春動萬年枝。"
        ],
        "title": "次韵明仲幽居春來十首  其一",
        "id": "7c909434-cbef-4daa-a139-1b18bd4fd565"
    },
    {
        "author": "劉子翬",
        "paragraphs": [
            "幽居十絕巧凌春，我亦刳腸强效顰。",
            "憂樂懸知不同調，山南山北寂寥人。"
        ],
        "title": "次韵明仲幽居春來十首  其二",
        "id": "5e25b07c-db45-444b-bee5-0549a3623315"
    },
    {
        "author": "劉子翬",
        "paragraphs": [
            "一幅烏巾雪髮盈，村深時聽鵽刀聲。",
            "浪將蘭艾評春事，我自平生小屈平。"
        ],
        "title": "次韵明仲幽居春來十首  其三",
        "id": "233fb099-1ca4-4206-af73-acd620c54978"
    },
    {
        "author": "劉子翬",
        "paragraphs": [
            "歸來十六見新元，種得黄楠繞舊村。",
            "豈是翛然便遺物，吾衰不復夢修門。"
        ],
        "title": "次韵明仲幽居春來十首  其四",
        "id": "2afdd009-8533-40cc-a33c-192b33c7d3e0"
    },
    {
        "author": "劉子翬",
        "paragraphs": [
            "蒲團宴坐若還家，羅縠如空了不遮。",
            "可是春風摇得我，蘭芳輕噀淡黄芽。"
        ],
        "title": "次韵明仲幽居春來十首  其五",
        "id": "a27e9151-a723-4193-9a15-ea4e26e97b71"
    },
    {
        "author": "劉子翬",
        "paragraphs": [
            "莫遣瀟湘雙鯉來，歸心生怕曉禽催。",
            "咄嗟新轉渠渠屋，寒士懽顔正爾開。"
        ],
        "title": "次韵明仲幽居春來十首  其六",
        "id": "404398d0-c73b-41d1-b22f-d379a6406edf"
    },
    {
        "author": "劉子翬",
        "paragraphs": [
            "䠞䠞鳴山筇一枝，逢春聊復詠歌之。",
            "故園風光本具足，浪蕊浮花莫作迷。"
        ],
        "title": "次韵明仲幽居春來十首  其七",
        "id": "2d28714b-eb46-4e2e-93b7-f56661b53770"
    },
    {
        "author": "劉子翬",
        "paragraphs": [
            "蓬鬆衰髮倦重簪，一榻惟便獨寢甘。",
            "却憶少陵詩句好，依然雲木曉相參。"
        ],
        "title": "次韵明仲幽居春來十首  其八",
        "id": "36da4616-14bd-4c51-a1dd-5adbac82ad81"
    },
    {
        "author": "劉子翬",
        "paragraphs": [
            "近鄰分得續隨栽，準擬新晴手自培。",
            "不奈餘寒侵病骨，耡耰無味却歸來。"
        ],
        "title": "次韵明仲幽居春來十首  其九",
        "id": "0372ed28-f8ce-45d3-b67a-1cac7268b839"
    },
    {
        "author": "劉子翬",
        "paragraphs": [
            "豈慚辛苦把漁竿，猶有機心傍釣灘。",
            "文定書堂最深穩，何如袖手試觀瀾。"
        ],
        "title": "次韵明仲幽居春來十首  其一○",
        "id": "ccf9f0fa-2726-4551-b85e-bc3c06c146b3"
    },
    {
        "author": "劉子翬",
        "paragraphs": [
            "桃花偏傍謫仙居，點綴高岩今幾株。",
            "力士鐺邊欠何物，著鞭跨馬是狂圖。"
        ],
        "title": "次韵六四叔村居即事十二絕  其一",
        "id": "4f9c6d79-6bf8-49ff-b81c-5a0461541441"
    },
    {
        "author": "劉子翬",
        "paragraphs": [
            "飯了呼童疊石門，雨餘幽事不勝繁。",
            "花殘不用深惆悵，梧竹新陰又滿園。"
        ],
        "title": "次韵六四叔村居即事十二絕  其二",
        "id": "7ee5702d-62ff-4a5e-8080-da313174d97b"
    },
    {
        "author": "劉子翬",
        "paragraphs": [
            "偶隨流水到僧家，身世渾如焦穀芽。",
            "午夢不知緣底破，篆烟燒遍一盤花。"
        ],
        "title": "次韵六四叔村居即事十二絕  其三",
        "id": "5a003405-ee9c-4ceb-989c-6e70b6cc3dbf"
    },
    {
        "author": "劉子翬",
        "paragraphs": [
            "聞道清湖別有春，花邊玉笋想長身。",
            "怪來幾日詩筒少，盡寫瑰奇賦洛神。"
        ],
        "title": "次韵六四叔村居即事十二絕  其四",
        "id": "48cf8f27-0a12-4d62-81fe-c73c8ca4803a"
    },
    {
        "author": "劉子翬",
        "paragraphs": [
            "潭邊春水碧於苔，爲聽泠泠溪畔來。",
            "不耐顛風阻人興，漁舟欲上又吹開。"
        ],
        "title": "次韵六四叔村居即事十二絕  其五",
        "id": "9abb106c-6a44-41fc-b935-5e23586b936c"
    },
    {
        "author": "劉子翬",
        "paragraphs": [
            "蠲病惟應一日晴，小窗螢度暗還明。",
            "韋編讀罷聞幽鳥，演出精微是此聲。"
        ],
        "title": "次韵六四叔村居即事十二絕  其六",
        "id": "8bcadc99-8b07-4348-b00f-d9a1b420234f"
    },
    {
        "author": "劉子翬",
        "paragraphs": [
            "酒惡時來漱淺谿，玉池汩汩自生肥。",
            "遊鯈豈解吾曹意，聊復蓬頭坐釣磯。"
        ],
        "title": "次韵六四叔村居即事十二絕  其七",
        "id": "74f77346-bdb8-4b95-a8e4-d7c6e3f54d27"
    },
    {
        "author": "劉子翬",
        "paragraphs": [
            "春來太半在農疇，邂逅相逢皆飲流。",
            "貪看暮烟馳萬柳，不知明月上前洲。"
        ],
        "title": "次韵六四叔村居即事十二絕  其八",
        "id": "ca082fde-183d-40fb-8298-2f773ce1dde1"
    },
    {
        "author": "劉子翬",
        "paragraphs": [
            "庾郎食事惟三九，適口方知味味珍。",
            "擬欲招邀無此客，虎頭不是箇中人。"
        ],
        "title": "次韵六四叔村居即事十二絕  其九",
        "id": "e5a10755-d7b8-4a7c-9e2d-bbd4143fdbac"
    },
    {
        "author": "劉子翬",
        "paragraphs": [
            "遼鶴歸來本姓丁，咿啞幾見弄文䙀。",
            "人間過眼事如許，何用封侯羨戛羹。"
        ],
        "title": "次韵六四叔村居即事十二絕  其一○",
        "id": "46f3761c-d2d5-4c44-9381-290006ba1dd2"
    },
    {
        "author": "劉子翬",
        "paragraphs": [
            "屋角仙洲入眼明，清風澡滌醉魂醒。",
            "麻姑未必堪搔背，薄相由來是蔡經。"
        ],
        "title": "次韵六四叔村居即事十二絕  其一一",
        "id": "1a414fcb-4ed7-4161-aeeb-732c075e0a5b"
    },
    {
        "author": "劉子翬",
        "paragraphs": [
            "幾許椎埋盡把耡，而今戶戶偃犀渠。",
            "太平無象從何見，一夜春風長碧蔬。"
        ],
        "title": "次韵六四叔村居即事十二絕  其一二",
        "id": "b8cea17e-2581-43eb-8213-d71e38596fba"
    },
    {
        "author": "劉子翬",
        "paragraphs": [
            "君家遥借我家山，我亦時來一笑看。",
            "縹緲雲扶千疊秀，空濛翠滴兩州寒。",
            "已將老目供秋晚，未覺豪心怯酒闌。",
            "文伯詩無飄泊歎，盡將幽抱付遐觀。"
        ],
        "title": "凝雲堂詩次文賀州韵",
        "id": "9790ff3b-4f3e-46ef-aa42-f5e126b2d3da"
    },
    {
        "author": "劉子翬",
        "paragraphs": [
            "苦無聊頼憶披雲，曳杖寧知四體勤。",
            "握手便成忘適適，縱談終愧自聞聞。",
            "浮蛆釀熟貽彭澤，斫鱠圖成想右軍。",
            "莫爲冷風發歸興，石峯秋月許平分。"
        ],
        "title": "次明仲勤字韵",
        "id": "8db2ee78-9b05-43ac-a204-a948e6c9f181"
    },
    {
        "author": "劉子翬",
        "paragraphs": [
            "平生一笑輕離別，林下相從各壯年。",
            "絕愛步兵胸壘塊，更欣阿大語蟬連。",
            "杖藜只作尋常出，巵酒何辭一再傳。",
            "燕頷虎頭經賞識，定應接武向甘泉。"
        ],
        "title": "次韵明仲贈六四叔之作",
        "id": "4b4d82a6-f35e-4511-925b-351a91221b25"
    },
    {
        "author": "劉子翬",
        "paragraphs": [
            "筍輿霑汗每蒼黄，今日追隨得快凉。",
            "水落不知沙徑改，風微如靳橘林香。",
            "我緣新病仍添懶，君不時來有底忙。",
            "只恐家山誚人去，十年秋興在殊方。"
        ],
        "title": "次六四叔韵",
        "id": "e0fd5ef7-16b6-42ea-b12d-d69430fb0887"
    },
    {
        "author": "劉子翬",
        "paragraphs": [
            "病眼亡聊祇强回，道人得得供新梅。",
            "谷寒未必春先到，幾夜冰蟾照得開。"
        ],
        "title": "祝道人日供梅蘭偶成小詩二首  其一",
        "id": "0cf513f7-5fde-4ab6-bfcb-bc55a44c870c"
    },
    {
        "author": "劉子翬",
        "paragraphs": [
            "野客分花入戶間，此心今合付翛然。",
            "平生費盡金鴉嘴，不負幽芳十七年。"
        ],
        "title": "祝道人日供梅蘭偶成小詩二首  其二",
        "id": "eb941c43-31e1-45be-b018-9645f99548ca"
    },
    {
        "author": "劉子翬",
        "paragraphs": [
            "一枝新白破長林，定想霜毫落有神。",
            "䠥𨇨若予將底用，猶堪卧護北潭春。"
        ],
        "title": "梅詩呈六四叔",
        "id": "b046f9e0-3f25-4946-a974-eaa5a4ace650"
    },
    {
        "author": "劉子翬",
        "paragraphs": [
            "稚劉於我最多情，此日詩筒不絕聲。",
            "孤雁相依真得地，早梅一粲又傾城。",
            "向來蘭好知誰許，病後霜林懶獨行。",
            "小几清香慰臨別，極知了了萬緣輕。"
        ],
        "title": "寄致明并紀惠雁觀梅之舊",
        "id": "9f9bb0fd-c3f2-4b35-a420-c97b336fb42e"
    },
    {
        "author": "劉子翬",
        "paragraphs": [
            "贈梅發言吾過矣，衛生無術誰之尤。",
            "魯兀游心聊自遣，樂春舉足豈無憂。"
        ],
        "title": "拙句謝伯達老友",
        "id": "2feb07ce-20c5-498f-9239-7a74a4740f54"
    },
    {
        "author": "劉子翬",
        "paragraphs": [
            "鞭粳紅入臼，剪菜玉登盤。",
            "是處喜相挽，我來如許難。",
            "沙清才㶁㶁，陟翠入磻磻。",
            "勃窣乾坤裏，伊誰不自安。"
        ],
        "title": "次韵上梅嶺",
        "id": "5303baa4-8006-4cd0-b4ab-ae746b98c21c"
    },
    {
        "author": "劉子翬",
        "paragraphs": [
            "東岸樓臺西岸山，瀟湘一片在中間。",
            "紅塵不到滄波上，僧與白雲相對閑。"
        ],
        "title": "江上寺",
        "id": "86c77a9c-b6d7-4675-8d1b-6844a25e601d"
    },
    {
        "author": "劉子翬",
        "paragraphs": [
            "暮年叢薄寄鷦鷯，搔首巡檐歲月銷。",
            "留與後人還要否，一軒松竹冷瀟瀟。"
        ],
        "title": "題丞廳",
        "id": "c3034cf3-2248-4c72-853c-08e0477a19ac"
    },
    {
        "author": "劉子翬",
        "paragraphs": [
            "書生賦分合窮愁，官與休辰不肯休。",
            "清曉犯寒開省戶，誰家見雪似瀛洲。",
            "爛銀宮闕雲端見，素柰園林月下遊。",
            "說與南湖張祕閣，速來同直道山頭。"
        ],
        "title": "館中簡張約齋",
        "id": "a1cb3313-59b9-40ac-a7c7-8a0e95bd4ffe"
    },
    {
        "author": "劉子翬",
        "paragraphs": [
            "君家詩禮冠南區，文陣堂堂盡壯夫。",
            "漢傑姓名歸大族，周官事業屬吾儒。",
            "爭題玉字傳金榜，悉奮朱鸞與鳳雛。",
            "月桂香傳南北巷，千言長策耀天衢。"
        ],
        "title": "送彭奭應禮部試",
        "id": "7f3e7189-21b5-4d97-98af-5088ff973b10"
    },
    {
        "author": "劉子翬",
        "paragraphs": [
            "桃花深處蜜蜂喧，山近前峰鷄犬村。",
            "若有胡麻泛流水，武夷轉作武陵源。"
        ],
        "title": "桃源",
        "id": "0d84e5f1-4f67-43ee-a1fe-fb40e2a6cc90"
    },
    {
        "author": "劉子翬",
        "paragraphs": [
            "欣忻笑口向西風，噴出元珠顆顆同。",
            "採處倒含秋露白，晒時嬌映夕陽紅。",
            "調漿美著騷經上，涂壁香凝漢殿中。",
            "鼎餗也應知此味，莫教薑桂獨成功。"
        ],
        "title": "花椒",
        "id": "bc429ffa-271c-4d81-8253-aa1a3799c314"
    },
    {
        "author": "劉子翬",
        "paragraphs": [
            "蓬門久閉謝來車，畏暑尤便小閣虛。",
            "青引嫩苔留鳥篆，綠垂殘葉带蟲書。",
            "寒泉出井功何有，白羽邀凉計已疏。",
            "忍待西風一蕭颯，碧鱸銀鱠意何如。"
        ],
        "title": "和晁應之大暑書事",
        "id": "092cccc1-e5b9-42ec-9104-97946f0b6230"
    },
    {
        "author": "詹慥",
        "paragraphs": [
            "光武親從血戰回，舉朝誰識渭川才。",
            "羆熊果有周王卜，未必先生戀釣臺。"
        ],
        "title": "桐江弔子陵",
        "id": "a9a2b963-4e9e-495a-9a16-8907a12840fc"
    },
    {
        "author": "詹慥",
        "paragraphs": [
            "平生最好月，况此秋夜闌。",
            "長風送蕩漾，浩露况團團。",
            "仰頭視虛空，光彩如可餐。",
            "星辰歛芒角，河漢收波瀾。",
            "更無微雲翳，挂此白玉盤。",
            "六合靜皎皎，萬木凉珊珊。",
            "爲爾廢昏卧，裴回更漏殘。",
            "更登高處坐，歷歷見湖山。",
            "爽氣集冰雪，清心生羽翰。",
            "便欲御泠然，因之遊廣寒。",
            "一臨天池水，沐浴隨飛仙。"
        ],
        "title": "月夜",
        "id": "adf6573a-45d5-4e43-960e-7865a94a1881"
    },
    {
        "author": "詹慥",
        "paragraphs": [
            "上巳信嘉辰，流觴傳舊俗。",
            "良遊悵不遂，吏局方有屬。",
            "東風吹曉雨，萬竅嗥林麓。",
            "疑有泊舟人，狂歌河女曲。",
            "逾朝始澄霽，物色如新沐。",
            "城角趨危亭，登臨慰幽獨。",
            "紛華埽不見，蝴蝶飛平綠。",
            "竚倚窮夕曛，悠哉此心目。"
        ],
        "title": "上巳後一日登快哉亭",
        "id": "30a96abf-de18-4795-88a2-92f367d82d4e"
    },
    {
        "author": "詹慥",
        "paragraphs": [
            "去歲出蜀初東遊，峨舸大艑下荆州。",
            "便風轉頭五百里，吟嘯已在黄鶴樓。",
            "戲拈鐵笛吹出塞，水湧月落魚龍愁。",
            "明朝喧傳古仙過，碧玉带來黄絁裘。",
            "豈知一官自桎梏，簿書期會無時休。",
            "豐城寶劍已化久，我自吐氣沖斗牛。",
            "洞庭四萬八千頃，蟹舍正對蘆花洲。",
            "速脫衣冠掛神武，散髮爛醉垂虹秋。"
        ],
        "tags": [
            "洞庭湖"
        ],
        "title": "客談荆渚武昌慨然有作",
        "id": "3814ecdd-e329-4d54-86f8-d4a3c898cdcb"
    },
    {
        "author": "詹慥",
        "paragraphs": [
            "斗粟淹吾駕，浮雲笑此生。",
            "有詩酬歲月，無夢到功名。",
            "客裏逢歸雁，愁邊有亂鶑。",
            "楊花不解事，更作倚風輕。"
        ],
        "title": "道中寒食",
        "id": "c03d0d3c-35a9-4780-89ff-b5b3ffff376d"
    },
    {
        "author": "詹慥",
        "paragraphs": [
            "會稽尚隔三千里，臨賀初盤一百灘。",
            "殊俗問津言語異，長年爲客歧路難。",
            "背人山嶺重重去，照鷁梅花樹樹殘。",
            "酌酒柂樓今日意，題詩船壁後來看。"
        ],
        "title": "舟行遣興",
        "id": "05366636-1ac3-40c0-86d4-61ee0ed29627"
    },
    {
        "author": "詹慥",
        "paragraphs": [
            "斷牆著雨蝸成字，老屋無僧燕作家。",
            "剩欲出門追語笑，却嫌歸髩著塵沙。",
            "風翻蛛網開三面，雷動蜂窠趁兩衙。",
            "屢失南鄰春事約，只今容有未開花。"
        ],
        "tags": [
            "古诗三百首",
            "惜春",
            "生活",
            "宋诗"
        ],
        "title": "春懷示鄰里",
        "id": "1b7fe4ec-9b84-4a7d-b3e1-dfeb221ca19c"
    },
    {
        "author": "詹慥",
        "paragraphs": [
            "南浦隨花去，迴舟路已迷。",
            "暗香無處覓，日落板橋西。"
        ],
        "title": "南浦",
        "id": "aef08002-c8fa-439d-9983-52f6e1c59411"
    },
    {
        "author": "詹慥",
        "paragraphs": [
            "村鷄已報晨，曉月漸無色。",
            "行人馬上去，殘燈照空驛。"
        ],
        "title": "早行",
        "id": "b0494c14-1677-417e-ab51-21b4a0d67639"
    },
    {
        "author": "詹慥",
        "paragraphs": [
            "雨過溪頭鳥篆沙，溪山深處野人家。",
            "門前桃李都飛盡，又見春光到楝花。"
        ],
        "title": "寄胡籍溪",
        "id": "a2b8d0ac-6a78-4e71-87c3-7e705d62329c"
    },
    {
        "author": "詹慥",
        "paragraphs": [
            "光武親征血戰回，舉朝誰識渭川才。",
            "熊羆果有周王卜，未必先生戀釣臺。"
        ],
        "title": "渡湘江弔嚴子陵",
        "id": "be6d8f84-2db2-4e64-b2c4-39b43e72cacb"
    },
    {
        "author": "劉仲行",
        "paragraphs": [
            "籜龍戢戢破苔斑，風味從來奈歲寒。",
            "知有高人清愛白，定應燒煮薦珠盤。"
        ],
        "title": "送笋與屏山",
        "id": "0bcc297a-49d1-42bd-a302-7feccee73e2f"
    },
    {
        "author": "周元仲",
        "paragraphs": [
            "愁別園林後夜春。"
        ],
        "title": "句",
        "id": "c5b282c1-b78e-4bab-aa6b-4446bb6084df"
    },
    {
        "author": "劉奇仲",
        "paragraphs": [
            "玄中一著是吾宗。"
        ],
        "title": "句  其一",
        "id": "7e1388bd-0cec-4485-81ac-903948ee0f51"
    },
    {
        "author": "劉奇仲",
        "paragraphs": [
            "吸盡西江說是公。"
        ],
        "title": "句  其二",
        "id": "596e85fe-8bb0-452e-bf98-f8c33251c602"
    },
    {
        "author": "石延慶",
        "paragraphs": [
            "一派奔湍響迅雷，噴雲翻雪繞瓊臺。",
            "應通天上銀潢路，準擬乘槎八月來。"
        ],
        "title": "留題桐柏石道師妙聲堂次曾史君韵",
        "id": "45eda5a1-4d0b-4638-9b91-67a337e9c1f9"
    },
    {
        "author": "石延慶",
        "paragraphs": [
            "一軒曾揭鑑爲名，軒下方池徹底清。",
            "坐客不須頻拂拭，主人猶恐太分明。",
            "一塵不染原無物，萬象俱涵豈有情。",
            "堪笑越湖三百里，等閑風浪不曾平。"
        ],
        "title": "題鑑軒",
        "id": "635e0abd-1def-4bfe-a0d3-3fe21e270a92"
    },
    {
        "author": "鍾離松",
        "paragraphs": [
            "破壁亂蛩吟，愁添鬢雪侵。",
            "凉生孤館夢，秋入旅人心。",
            "排遣難憑酒，淒清不在琴。",
            "中原戎馬躪，白露寢園深。"
        ],
        "title": "感秋",
        "id": "87423ede-fe45-46ae-af82-45397478a8cd"
    },
    {
        "author": "秦熺",
        "paragraphs": [
            "暫別甘泉豹尾中，隼旟仍駐水晶宮。",
            "文昌地禁論思久，燕寢香凝簿領空。",
            "可但龔黄宜共理，使應顔謝與同風。",
            "飽聞回老榴皮字，試問溪頭鶴髮翁。"
        ],
        "title": "送舅氏王亨道知湖州",
        "id": "489a3ef6-4172-4431-9981-a24158f3fa80"
    },
    {
        "author": "秦熺",
        "paragraphs": [
            "家山福地古云魁，一日三峰秀氣回。",
            "會散寶珠何處去，碧巖南洞白雲堆。"
        ],
        "title": "遊茅山題華陽觀",
        "id": "cf8d9c41-0126-4422-8ecc-041cecd93d6f"
    },
    {
        "author": "秦熺",
        "paragraphs": [
            "兢兢驕侈戒，誓不愧周官。"
        ],
        "title": "句",
        "id": "43e6d5c4-6a6a-4916-855a-385bea4320cf"
    },
    {
        "author": "王綸",
        "paragraphs": [
            "水宿風餐第幾程，落帆剛趁晚霞明。",
            "村醪小飲不成醉，明月推篷初欲生。",
            "自愧菲才膺閒命，誰能高卧閉柴荆。",
            "茫茫家國偏多感，靜聽漁榔斷續聲。"
        ],
        "title": "秦郵晚泊",
        "id": "0ce7620d-bb56-45b8-9928-371719deb46c"
    },
    {
        "author": "陳棠",
        "paragraphs": [
            "晚步沙頭倚小晴，南山正與暮雲橫。",
            "棲鴉啼處野煙合，飛鳥去邊孤月生。",
            "樹暗風微花氣度，溪深雨漲水痕平。",
            "夜闌衣溼迷歸路，彷彿前村燈火明。"
        ],
        "title": "晚步",
        "id": "bcb2656b-e257-4019-866c-bdc8e7641540"
    },
    {
        "author": "趙子潚",
        "paragraphs": [
            "門門閶闔早春初，恭遘龍飛御太虛。",
            "聖德巍巍隆譽望，坐令四海誦唐虞。"
        ],
        "title": "早朝十絕  其一",
        "id": "c3784b9e-4106-47e1-83db-144c85dc7f3a"
    },
    {
        "author": "趙子潚",
        "paragraphs": [
            "文德輝煌寶炬然，侍臣身染御爐煙。",
            "丹心一點惟懷報，願祝皇圖億萬年。"
        ],
        "title": "早朝十絕  其二",
        "id": "c8651429-5624-498a-a6e9-5621342098b2"
    },
    {
        "author": "趙子潚",
        "paragraphs": [
            "龍德當陽開泰運，凰樓南面御階平。",
            "恩波浩蕩寬如海，八彩重瞳仰聖明。"
        ],
        "title": "早朝十絕  其三",
        "id": "314c0c9e-e8c2-4cb3-8ca3-f6e476b81596"
    },
    {
        "author": "趙子潚",
        "paragraphs": [
            "仰荷天恩雨露同，涓埃無地答宸衷。",
            "侍朝惟秉忠和孝，遥見爐香上九重。"
        ],
        "title": "早朝十絕  其四",
        "id": "ea96eeef-e629-406b-8f31-58e8a953006a"
    },
    {
        "author": "趙子潚",
        "paragraphs": [
            "凰闕鐘聲曙色開，香飄瑞氣靄蓬萊。",
            "侍臣鵠立班初合，齊進龍墀萬壽杯。"
        ],
        "title": "早朝十絕  其五",
        "id": "a531b9e1-50ff-4402-90a7-067eb3770263"
    },
    {
        "author": "趙子潚",
        "paragraphs": [
            "北面高呼拜冕旒，星垂華渚彩虹浮。",
            "春風滿泛蒲萄酒，喜溢謳聲遍九州。"
        ],
        "title": "早朝十絕  其六",
        "id": "69e2c4ba-9abf-4315-ae99-d601179a116a"
    },
    {
        "author": "趙子潚",
        "paragraphs": [
            "一天星斗燦晴霄，香爇沉檀瑞靄飄。",
            "環佩趨朝天闕曉，五雲重睹凰儀韶。"
        ],
        "title": "早朝十絕  其七",
        "id": "adb1cc6e-19ba-44d2-900a-aab3903fa341"
    },
    {
        "author": "趙子潚",
        "paragraphs": [
            "象笏羅袍間綉衣，斑斕五采絢朝暉。",
            "退朝擎出龍香篆，知是丹楓拜賜歸。"
        ],
        "title": "早朝十絕  其八",
        "id": "ecef526a-16ad-4b61-9487-46514a5d37ae"
    },
    {
        "author": "趙子潚",
        "paragraphs": [
            "廿載承恩侍九重，泰階玉燭喜遭逢。",
            "嘉禾瑞協當年兆，竚看遠夷貢獻同。"
        ],
        "title": "早朝十絕  其九",
        "id": "e5a63ad8-fed8-450e-a79f-17d1df74b470"
    },
    {
        "author": "趙子潚",
        "paragraphs": [
            "壯時瞻仰近龍顔，老尚簪纓侍從班。",
            "戀闕敢辭筋力倦，銘心刻骨更輸丹。"
        ],
        "title": "早朝十絕  其一○",
        "id": "7cb1ccb4-b053-4386-a240-8f27d19a701b"
    },
    {
        "author": "趙子潚",
        "paragraphs": [
            "重華遺澤在東州，景物留奇聚勝遊。",
            "翠濕金罍山獨秀，碧環玉带水交流。"
        ],
        "title": "宰餘姚道詠上虞山水二首  其一",
        "id": "9eca4ef0-8ebb-4e6b-b1dc-871c4c8513d2"
    },
    {
        "author": "趙子潚",
        "paragraphs": [
            "山自南來崇地位，水從東去泳江流。",
            "徘徊四顧情何限，直欲於中構小樓。"
        ],
        "title": "宰餘姚道詠上虞山水二首  其二",
        "id": "e1c18247-06f6-4352-868b-0adb0a788a92"
    },
    {
        "author": "郭奕",
        "paragraphs": [
            "大漫天是小漫天，小漫天是大漫天。",
            "只因大小漫天後，遂使生靈入四川。"
        ],
        "title": "題漫天坡  其一",
        "id": "20f5b78c-c518-4928-958f-e20ffccca3e8"
    },
    {
        "author": "郭奕",
        "paragraphs": [
            "秦山未盡蜀山來，日照關門兩扇開。",
            "刺史莫嫌迎候遠，相公新送陝西回。"
        ],
        "title": "題漫天坡  其二",
        "id": "9ab4d716-76e6-4a32-9431-408afb80b258"
    },
    {
        "author": "郭奕",
        "paragraphs": [
            "張中孚，張中彥，江南塞北都行遍。",
            "教我如何做列傳。"
        ],
        "title": "詠張中孚兄弟",
        "id": "88a3a226-535d-4ab8-88f4-cbdfcb6d9081"
    },
    {
        "author": "陳棠",
        "paragraphs": [
            "黄閤雍容靜塞塵，淩煙功就便抽身。",
            "三年暫別長安日，五畝來追獨樂春。",
            "槐鼎政須還國老，谿山聊且慰騷人。",
            "似聞天語傳中使，行告廷臣設九賓。"
        ],
        "title": "建炎丞相成國呂忠穆公退老堂  其一",
        "id": "33562f68-2f69-4b3c-8778-af41a59df341"
    },
    {
        "author": "陳棠",
        "paragraphs": [
            "解組歸來萬事休，買茅初葺一堂幽。",
            "綠筠曉月摇蒼珮，紅樹春風散綵斿。",
            "鷗鷺心情雖退志，麒麟圖畫尚追求。",
            "行看馳馹趨丹陛，趁取閒時秉燭遊。"
        ],
        "title": "建炎丞相成國呂忠穆公退老堂  其二",
        "id": "c3208e37-8a0a-4951-95ce-90ebf848fb0b"
    },
    {
        "author": "陳棠",
        "paragraphs": [
            "雲礙虛簷日，風號老木秋。",
            "山城圍晚翠，江檻俯寒流。",
            "世事悲蒼狗，生涯付白鷗。",
            "煙塵猶在眼，渾欲不勝愁。"
        ],
        "title": "登帢幘峰",
        "id": "6451302a-0842-467c-8428-6f32b09b5667"
    },
    {
        "author": "涂楷",
        "paragraphs": [
            "拜伏庭前又一番，天書雖捧未容看。",
            "南陽久作蟠龍卧，應爲蒼生起謝安。"
        ],
        "title": "紀夢",
        "id": "ad69baa0-d5d9-49da-83bc-a9960db3fba3"
    },
    {
        "author": "俞似",
        "paragraphs": [
            "莫遣韝鷹飽一呼，將軍誰志滅匈奴。",
            "年來萬事灰人意，只有看山眼不枯。"
        ],
        "title": "題英州金山寺壁  其一",
        "id": "e636ace4-d849-44bf-94e3-db1c76aa7b90"
    },
    {
        "author": "俞似",
        "paragraphs": [
            "轉食膠膠擾擾間，林泉高步未容攀。",
            "興來尚有平生履，管領東南到處山。"
        ],
        "title": "題英州金山寺壁  其二",
        "id": "1436f186-39d0-4b84-a2f1-709d06df770c"
    },
    {
        "author": "莊綽",
        "paragraphs": [
            "昔年隨牒佐邊侯，愁望長安向戍樓。",
            "今日衰頹來澤國，又看烽火照長洲。"
        ],
        "title": "題長洲張氏舍壁",
        "id": "21f27327-0502-42ef-9e0b-12933224eba8"
    },
    {
        "author": "莊綽",
        "paragraphs": [
            "頼召陳玄典籍傳，肯教邊腹擅便便。",
            "竟誇削木真餘事，却笑磨人得永年。",
            "三友不居毛穎後，五車仍在褚生前。",
            "祇愁公子從醫說，火煅生分不直錢。"
        ],
        "title": "和吳正仲觀李廷珪墨",
        "id": "0eeac5c0-217b-4e4c-9a96-30aa1496bf53"
    },
    {
        "author": "莊綽",
        "paragraphs": [
            "力辭富貴回天上，不事樓臺起宅中。",
            "問道但懷重舍蓋，對優甯興獨延崇。",
            "精神宛似初平蔡，信宿那應久在東。",
            "帝念中興思舊德，未容高枕北窗風。"
        ],
        "title": "建炎丞相成國呂忠穆公退老堂",
        "id": "a170e796-c504-4b6f-a662-3eca37b38639"
    },
    {
        "author": "蘇緘",
        "paragraphs": [
            "使君尊老致聃彭，躋彼公堂醉兕觥。",
            "祝饐俾觀新禮節，縱談猶說舊昇平。",
            "厖眉昔日商山皓，尚齒當年洛社英。",
            "盛事歡傳旴水上，賡歌歸羨屬儒生。"
        ],
        "title": "詩一首",
        "id": "b8eed3c4-09b6-4ba3-a0a8-17a3f37eb048"
    },
    {
        "author": "王之奇",
        "paragraphs": [
            "先生持使節，極力救生民。",
            "郡縣寧無弊，朝廷未有聞。",
            "某官貪可去，若事屈宜伸。",
            "更爲君王說，如今可用文。"
        ],
        "title": "送李按察之任",
        "id": "aaaa453e-22d9-422f-a535-fb135c90fec0"
    },
    {
        "author": "王之奇",
        "paragraphs": [
            "炳若丹青敷德義，後人於此取良規。"
        ],
        "title": "句",
        "id": "01f87ecb-db63-4e39-ae77-896388895a5f"
    },
    {
        "author": "張紘",
        "paragraphs": [
            "時見空中飛八百，每聞岸上叫三千。"
        ],
        "title": "句",
        "id": "8b8b9854-b74f-4a71-bd34-2c0bda7b1ae4"
    },
    {
        "author": "蓋諒",
        "paragraphs": [
            "昔年冶遊浚都城，溶溶春水漲金明。",
            "龍舟鱗次鼓蘭槳，勝日講武風波平。",
            "沸地笑歌混簫笛，轟天金鼓驚鷺鷁。",
            "當年冠蓋盡英游，飛鞚聯翩迅翔翼。",
            "只今潛盤向荒陂，疇曩偉觀那再期。",
            "熙熙王化及遠近，春來勝事還相隨。",
            "十百分朋同川濟，咸欲得梟無異意。",
            "屈原死向千載餘，今不敬弔翻成戲。",
            "敬弔賦就獨賈生，可見君子異小人。",
            "公詩賈賦獨追傷，忍以爲戲向芳春。",
            "企聽賜環在朝暮，衮繡遄歸廟堂去。",
            "故先濯我塵土心，琅琅哦公七字句。"
        ],
        "title": "次鄭大資競渡詩韵",
        "id": "5ebf31e7-70c5-493d-8eeb-38efa8150814"
    },
    {
        "author": "王仙客",
        "paragraphs": [
            "當日孤貞不可窮，邦人千載仰其功。",
            "而今漢上多遊女，誰繼巍巍烈女風。"
        ],
        "title": "真妃小娘子廟",
        "id": "3c4b586a-e75d-4f6e-b56e-fb81988a176f"
    },
    {
        "author": "唐皞",
        "paragraphs": [
            "平地巍然起一峰，歷山西畔隔湖東。",
            "勢侵雲漢千尋直，影落烟村四面同。",
            "龍窟正當螺髻頂，僧居端在畫圖中。",
            "邦人不獨資觀賞，旱歲爲霖更有功。"
        ],
        "title": "題安陽山翠微寺",
        "id": "1e6e1f03-b14b-4563-b43b-a438acdf4f79"
    },
    {
        "author": "唐皞",
        "paragraphs": [
            "佛龕經閣等巖㠂，地在高中此最高。",
            "日出四楹浮寶氣，雲開百里見秋毫。",
            "登臨暫得心機靜，徙倚翻嫌目力勞。",
            "况是雄飛先上者，强揮吟筆繼詩豪。"
        ],
        "title": "上方",
        "id": "163f6132-0555-48c4-a1c8-e8ab6945698e"
    },
    {
        "author": "祖逢清",
        "paragraphs": [
            "在學得益友，結廬得寶鄰。",
            "自慚蒹葭質，長倚玉嶙峋。"
        ],
        "title": "謝詹環仲",
        "id": "37161424-2aa7-48a6-98cf-ccab226a577d"
    },
    {
        "author": "李鼐",
        "paragraphs": [
            "野色芬敷洗露香，籬邊不減御衣黄。",
            "繁英自翦無人插，應笑陶潛兩鬢霜。"
        ],
        "title": "山行見菊",
        "id": "037ca1d2-cf55-4cb9-9a11-b4427e72a0ce"
    },
    {
        "author": "李鼐",
        "paragraphs": [
            "塵事日敗人，筋力隨以勞。",
            "三年梁溪上，俯仰如桔槔。",
            "窮巷躬水菽，杜門匪禪逃。",
            "修公巖壑人，臭味合我曹。",
            "閒從茗碗集，有往不待招。",
            "清芬落浄几，宴坐揮霜毫。",
            "脫略畦畛外，寂寞期久要。",
            "春風草離離，飛花照方袍。",
            "朝來遽別我，明月挂一瓢。",
            "笑指天台雲，意氣東南高。",
            "去去不可挽，獨鶴鳴九皋。",
            "會看精進力，覺性一宿超。",
            "全提法王法，衆說障奔濤。",
            "大千廓沙界，體現無絲毫。",
            "異時藥山偈，問道慚非翱。"
        ],
        "title": "送修書記遊天台",
        "id": "a95f09b7-2937-4e12-9786-20530b974a8a"
    },
    {
        "author": "李鼐",
        "paragraphs": [
            "東南江海郡，瘴霧腥蛟螭。",
            "土俗異鄉縣，客子懷歸思。",
            "歸思何從返，遠道傷百危。",
            "干戈久未定，一水分華夷。",
            "壯士爭挽强，覓爵唾手期。",
            "而我癡絕甚，尚復事毛錐。",
            "三年行在所，短褐風霜欺。",
            "生理寄茅棟，不飽藿與藜。",
            "苦辛攻積憂，欲語聽者誰。",
            "頼有燕公子，好事頗見奇。",
            "鄰墻肯相過，情話肝膽披。",
            "君才駃騠駿，不受塵埃覊。",
            "驤首志千里，蹲踏風雲垂。",
            "乃翁名世將，先朝補邦基。",
            "殊勳鼎彜在，勁節不少虧。",
            "後昆德澤盛，衮衮固未衰。"
        ],
        "title": "送燕明仲歸常熟",
        "id": "4f1c4895-9b4b-4a35-8703-109c14fb9cc6"
    },
    {
        "author": "李鼐",
        "paragraphs": [
            "南流底處所，絳帳居尊嚴。"
        ],
        "title": "句",
        "id": "b9a05d0d-a008-4f9a-8773-04015e2fad48"
    },
    {
        "author": "王晞鴻",
        "paragraphs": [
            "峽覆琵琶彎水带，山歌氈帽送江聲。"
        ],
        "title": "句  其一",
        "id": "8d5cb3d9-686f-4000-a268-794bc0c8f036"
    },
    {
        "author": "王晞鴻",
        "paragraphs": [
            "紅塵紫陌江聲外，綠嶂青嵐書几間。"
        ],
        "title": "句  其二",
        "id": "6094a3bb-cf7d-4fcf-ae43-97cc7ce92e1a"
    },
    {
        "author": "陳序",
        "paragraphs": [
            "寒騎瘦馬度山腰，目斷青溪第一橋。",
            "盡是帝王陵墓處，野風荒草暝蕭蕭。"
        ],
        "title": "遊鍾山題八功德水菴壁  其一",
        "id": "5d8796a9-5eaa-4da0-803c-674c5fbb8e84"
    },
    {
        "author": "陳序",
        "paragraphs": [
            "十年塵土暗衣巾，亂走江鄉一病身。",
            "西第將軍成底事，北朝開府是何人。"
        ],
        "title": "遊鍾山題八功德水菴壁  其二",
        "id": "1e931142-c797-49f6-b513-4cbee8ca07fd"
    },
    {
        "author": "陳序",
        "paragraphs": [
            "山南細路半青霄，人昔共游非俗交。",
            "浮玉故鄉驚上國，埋丹清夢記中茅。",
            "峰頭仙客歸黄鵠，石面靈根走翠蛟。",
            "見說西園渾草莽，手栽寸柏已勝巢。"
        ],
        "title": "游茅山和諸侄",
        "id": "c4f12c42-e422-4bff-aa87-78b06688b8e8"
    },
    {
        "author": "沈東",
        "paragraphs": [
            "草蔓花枝與世新，登臨空復想清塵。",
            "只今唯有亭前水，曾識春風載酒人。"
        ],
        "title": "滄浪亭",
        "id": "e87b19c0-64cf-47a8-ac03-378f27368be0"
    },
    {
        "author": "陳煥",
        "paragraphs": [
            "雪裏溪橋獨樹春，客來驚起曉粧勻。",
            "試從意外看風味，方信留侯似婦人。"
        ],
        "title": "梅花邨詠梅作",
        "id": "fd915924-f05a-43bb-ad08-7c6a3b4be9af"
    },
    {
        "author": "陳煥",
        "paragraphs": [
            "一點殘燈照夜闌，洞深雲氣逼人寒。",
            "仙翁從此乘鸞去，不見遺衣見古壇。"
        ],
        "title": "遺衣壇",
        "id": "f0261ab8-d1cf-4054-b9cd-c64e8de64fa4"
    },
    {
        "author": "陳煥",
        "paragraphs": [
            "露泣新芽九節筇，芽如雀舌節如龍。",
            "烹來習習風生腋，拄上羅浮第一峯。"
        ],
        "title": "黄龍洞口道人送茶及筇竹杖",
        "id": "220b4249-3d90-4dd7-b617-08e4a460e845"
    },
    {
        "author": "陳煥",
        "paragraphs": [
            "脚底晴雷殷殷過，浮山四面布干戈。",
            "鎗旗不染陰山血，留與人間戰睡魔。"
        ],
        "title": "茶菴觀茶",
        "id": "4b792374-91f1-4977-8496-9a5857a40620"
    },
    {
        "author": "劉度",
        "paragraphs": [
            "蘭亭擬金谷，逸少比季倫。",
            "史臣作此語，無異屠沽人。",
            "君看蘭亭墨，歲久迹豈陳。",
            "當時本嬉戲，後世乃見真。",
            "我行適春暮，及此禊飲辰。",
            "墨池奏環玦，書堂暗松筠。",
            "堂中有遺像，儼坐遺冠巾。",
            "情知金堂仙，可望不可親。",
            "物色倘見之，欲去猶逡巡。"
        ],
        "title": "過蘭亭書堂",
        "id": "8ca13133-860f-46ca-8c70-21fc540ca650"
    },
    {
        "author": "陳瀧",
        "paragraphs": [
            "整履上飛虹，風高退酒容。",
            "葉黄翻亂蝶，樹老卧蒼龍。",
            "古徑秋霜滑，空山暮靄濃。",
            "滄浪棋石在，題筆暗塵封。"
        ],
        "title": "題蘇子美滄浪亭",
        "id": "187843db-0d20-45af-b044-0bf4f6908913"
    },
    {
        "author": "陳瀧",
        "paragraphs": [
            "蒼頭背錦囊，別我渡淮鄉。",
            "一去又無信，相思幾斷腸。",
            "柳橋初過雨，瓜步正斜陽。",
            "知己同行樂，應忘歸路長。"
        ],
        "title": "懷高履常",
        "id": "756e341d-50ce-41ba-a439-accc2d07db70"
    },
    {
        "author": "陳瀧",
        "paragraphs": [
            "環堵蕭然一破廬，市塵不到足安居。",
            "知心惟有梅梢月，來照寒窗夜讀書。"
        ],
        "title": "自賦小隠",
        "id": "64543f2a-a5d7-4ae7-b7ac-2c2a6f48d817"
    },
    {
        "author": "陳瀧",
        "paragraphs": [
            "老盡梧桐鳳不來，虛名猶占舊層臺。",
            "朝陽照破興亡夢，一徑花陰自綠苔。"
        ],
        "title": "鳳凰臺",
        "id": "d6d93c36-a563-4ff5-835f-e5f398f4817c"
    },
    {
        "author": "釋義光",
        "paragraphs": [
            "江上望黔樓，望中烟靄浮。",
            "微凉生戶牖，新雨過汀洲。",
            "遠岫千重疊，清波萬里流。",
            "此時何限興，回首寄羣鷗。"
        ],
        "title": "合州望黔樓",
        "id": "ee1c29f8-f442-4d35-8d41-d3f9504e4e10"
    },
    {
        "author": "釋義光",
        "paragraphs": [
            "安閑有深味。"
        ],
        "title": "句",
        "id": "29b9f4c4-7f04-41e2-a990-32ce275f93da"
    },
    {
        "author": "釋道舉",
        "paragraphs": [
            "竹裏蓬茅掩棘扉，主人詩瘦带寬圍。",
            "種成苜蓿先生飯，製就芙蓉隠者衣。",
            "柳絮春江魚婢至，荻花秋渚雁奴歸。",
            "小溪短艇能容我，先向溪隈築釣磯。"
        ],
        "title": "臞菴  其一",
        "id": "f23301a9-92e4-4d59-8bbd-ef34e32335f3"
    },
    {
        "author": "釋道舉",
        "paragraphs": [
            "谿南谿北繞清漪，舍後舍前圍短籬。",
            "九九算來成底夢，休休歸去復何疑。",
            "添丁見客走賒酒，阿買能書供賦詩。",
            "丘壑政非公子事，綺紈當預少年知。"
        ],
        "title": "臞菴  其二",
        "id": "ef7707d9-388f-4e48-805c-168b4bf11bf1"
    },
    {
        "author": "釋道舉",
        "paragraphs": [
            "谿橋人度柳青葱，困卧羈孤雪鬢翁。",
            "鷺宿煙沙晴復暖，雞鳴茅店雨連風。",
            "早年史冊書名節，晚歲燕然妙勒功。",
            "急詔鳳池歸去客，紫宸殿後看鞓紅。"
        ],
        "title": "丹丘道中寄錢大資二首  其一",
        "id": "0cc682a7-f9b1-4441-a25b-2b116d70bd2a"
    },
    {
        "author": "釋道舉",
        "paragraphs": [
            "向來湯餠潑油葱，思舊所懷惟此翁。",
            "日暮樓邊梅子雨，夜凉亭下藕花風。",
            "凌煙晉室謝文靖，陰德唐朝徐有功。",
            "二十年間蓮社客，酡顔不是少時紅。"
        ],
        "title": "丹丘道中寄錢大資二首  其二",
        "id": "0ea805b7-8fb6-48e5-a76b-7fdd98c64217"
    },
    {
        "author": "徐某",
        "paragraphs": [
            "仙臺之陽石壇東，下有亭亭太古松。"
        ],
        "title": "句  其一",
        "id": "a8516572-0e8d-4f81-80c3-94059bf0e3fe"
    },
    {
        "author": "徐某",
        "paragraphs": [
            "至誠感格合天意，露零青松真上瑞。"
        ],
        "title": "句  其二",
        "id": "cf2cbfcb-34bd-4305-bcaa-9399e757798e"
    },
    {
        "author": "吹角老兵",
        "paragraphs": [
            "畫角吹來歲月深，譙樓無古亦無今。",
            "不如歸我龍山去，松柏青青何處尋。"
        ],
        "title": "題譙樓",
        "id": "2905ffc9-c36c-48d2-a439-4dbf40a86a73"
    },
    {
        "author": "軒氏",
        "paragraphs": [
            "栗棘蓬，栗棘蓬，一口吞却更無蹤。"
        ],
        "title": "句",
        "id": "93eaa8fd-847d-4768-8a6c-a7f6caec9e75"
    },
    {
        "author": "范浚",
        "paragraphs": [
            "雉驕有擅澤，雞雄亦專栖。",
            "乘人肆桀傲，未異雉與雞。",
            "虛張盡客氣，不知墮危機。",
            "雉驕或登俎，雞雄亦爲犧。",
            "嗟爾桀傲子，不戒將安之。"
        ],
        "title": "雜興五首  其一",
        "id": "e78bd3c0-9eed-4c3b-bc50-74e9eecaa48b"
    },
    {
        "author": "范浚",
        "paragraphs": [
            "荆梟昔見惡，去楚將巢吳。",
            "妖音不知革，吳豈荆人殊。",
            "梟能戒頰舌，勿復輕鳴呼。",
            "雖荆亦容爾，何必他邦居。"
        ],
        "title": "雜興五首  其二",
        "id": "3193e39b-0594-4247-819e-53b44d9ac14f"
    },
    {
        "author": "范浚",
        "paragraphs": [
            "高蟬蔭嘉木，未省螗斧危。",
            "勇蟲亦何愚，不顧黄雀饑。",
            "癡癡挾彈子，已復露霑衣。",
            "世事無不然，古今同一悲。"
        ],
        "title": "雜興五首  其三",
        "id": "cc823bfd-31a2-48a8-a838-cc085c17d4d6"
    },
    {
        "author": "范浚",
        "paragraphs": [
            "鵲噪得歡喜，烏鳴得憎嗔。",
            "烏鵲自有口，噪鳴何預人。",
            "烏飛聲啞啞，鵲飛聲嘖嘖。",
            "凡鳥從紛紛，未用置肝鬲。"
        ],
        "title": "雜興五首  其四",
        "id": "02ce6c8b-0b06-43a6-8a78-e667b8f49a35"
    },
    {
        "author": "范浚",
        "paragraphs": [
            "彭亨著冠豬，踉蹡上車鶴。",
            "皇家一清明，此輩束高閣。",
            "龍夔雜鵷鷺，庶位已參錯。",
            "少安真可待，四海得耕鑿。",
            "我亦幸豐年，從容一丘壑。"
        ],
        "title": "雜興五首  其五",
        "id": "76d530a9-d2fd-4239-b93d-911c25648c0c"
    },
    {
        "author": "范浚",
        "paragraphs": [
            "商山園綺徒，雪髮映松露。",
            "山間謂終老，不踏市朝路。",
            "一朝前星匿，羽翼起調護。",
            "婆娑古衣冠，笑定國儲副。",
            "留侯計偶爾，曷遽動貞素。",
            "因知古今士，出處自冥數。",
            "功名苟不免，四老猶一助。",
            "寧庸巧馳驅，失爾邯鄲步。"
        ],
        "title": "遣興五首  其一",
        "id": "207a8b81-255d-4545-9a75-aa77ca8a31a2"
    },
    {
        "author": "范浚",
        "paragraphs": [
            "少陵古詩伯，未必真豪人。",
            "胡爲冷炙辱，自分潛悲辛。",
            "莫倚善題賦，未悟嚴武嗔。",
            "徒言磊落士，不肯異其身。"
        ],
        "title": "遣興五首  其二",
        "id": "bf7170e5-9ca9-4895-9d00-9eacccc3ceb1"
    },
    {
        "author": "范浚",
        "paragraphs": [
            "我逢劉潁川，竟夕不向枕。",
            "餘人偶對面，白晝輒欲寢。",
            "生來不耐俗，敢妄作題品。",
            "猶嫌太分明，客至姑與飲。"
        ],
        "title": "遣興五首  其三",
        "id": "daf9304c-5fcb-4451-8afa-6c9d6aacd9fe"
    },
    {
        "author": "范浚",
        "paragraphs": [
            "龐眉困郎署，白首命不遭。",
            "猿臂無侯封，徒負射虎豪。",
            "兩者阨天運，材智俱莫逃。",
            "向來鄧氏子，志行劣可褒。",
            "藉非逢際會，未免掾功曹。"
        ],
        "title": "遣興五首  其四",
        "id": "76b22f25-d89a-493a-b042-5ebc7d3ea27b"
    },
    {
        "author": "范浚",
        "paragraphs": [
            "翻雲覆忽雨，昨火今已冰。",
            "三塗九州險，未似今人情。",
            "人言餘耳事，令我不忍聽。",
            "嗟哉泜水上，刎頸遂寒盟。"
        ],
        "title": "遣興五首  其五",
        "id": "8985ebe5-47c3-40c6-8a6c-a0705b2571f0"
    },
    {
        "author": "范浚",
        "paragraphs": [
            "何年畫工搦毛錐，貌此八馬姿權奇。",
            "青絲絡頭十二蹄，調柔意態行愉怡。",
            "五馬放浪無維羈，或齕或望仍迴嘶。",
            "一牧牽鞚一牧騎，製度彷彿唐巾衣。",
            "不知此馬生何時，昔周穆王遠遊嬉。",
            "駕跨八駿驅東西，高升崑崙躡瑶池。",
            "騮騄驥義勞飛馳，日走萬里無停騑。",
            "興元唐家危累棋，百弮僅脫朱泚圍。",
            "黄屋進狩懷光追，八馬入谷七馬疲。",
            "筋攣肉綻行人悲，兩者資世皆顛羸。",
            "虛名何有千載垂，空得傳記流歌詩。",
            "未如此馬閑猶夷，牧坰不受鞭筴威。",
            "不踣險遠安無危，泉甘草薦足自肥。",
            "安用號駿稱雲騅，嗟哉畫意誰能知。"
        ],
        "title": "題八馬圖",
        "id": "7342cf94-80f1-42a7-8c35-436992aa5a6d"
    },
    {
        "author": "范浚",
        "paragraphs": [
            "野人儀矩初無華，况復破帽風簷斜。",
            "先生有意念衰醜，折簡遠送新烏紗。",
            "束巾試著出妨戶，色若露洗凌晨鴉。",
            "舍人樣好信殊俗，朽質得此慚無涯。",
            "白癡稚子强解事，競道宜稱相讙譁。",
            "輕寬不但愜當暑，掉頭曝背仍堪誇。",
            "修容他日奉遊宴，便可笑誚參軍嘉。",
            "從今旦暮戴公賜，閉關無事聊煎茶。"
        ],
        "title": "寄謝潘舍人贈烏紗帽",
        "id": "4cf21f6f-e084-4de2-af73-24bbb6ac778a"
    },
    {
        "author": "范浚",
        "paragraphs": [
            "朝曦杲晴空，宿霧開紛披。",
            "縈紆度墟曲，犖确行溪湄。",
            "橫橋轉山腰，丹堊明招提。",
            "豁谺覷陰洞，欲入愁途迷。",
            "流泉暗淙琤，噴壑跳珠璣。",
            "巖根石彩翠，映水光參差。",
            "窮高上蒼岑，支策行欹危。",
            "林端出紺宇，兀與浮雲齊。",
            "曾來念舊事，歷歷經行時。",
            "松長向如人，今已老十圍。",
            "我尚喜青鬢，還年未生絲。",
            "偕遊數君子，意擬探幽奇。",
            "諸峰未歷覽，寒日還平西。",
            "同携下前麓，却望蘭陰歸。",
            "明年艷陽春，更約相追隨。",
            "當須各努力，補屐尋幽期。"
        ],
        "title": "遊蘭谿靈洞",
        "id": "781d0d44-a13b-4c31-b50c-8691b6c1eae4"
    },
    {
        "author": "范浚",
        "paragraphs": [
            "昔人驕豪自髫鬌，萬里浪欲乘風破。",
            "暮年志計轉難量，眼看一州如斗大。",
            "今君容膝能自安，高館不與身相關。",
            "作齋似斗意闊達，宇量寧妨廣百間。",
            "足明居世惟知足，寬窄在心非在屋。",
            "莫言齋小礙人眉，清絕坐銷愁萬斛。",
            "奉身那用有餘爲，身穩心安君自知。",
            "軟褥傍爐時枕肘，不須小帳更低垂。",
            "也知丈室含無際，自有壺公容客地。",
            "斗齋我已戲題詩，斗酒還當就君醉。"
        ],
        "title": "題弟茂通斗齋",
        "id": "7c5a4c47-ac51-4ff0-bbb4-12db6368cdf1"
    },
    {
        "author": "范浚",
        "paragraphs": [
            "君不聞漢時遺榮兩大夫，羣公祖道傾京都。",
            "去塵寂寞絕繼踵，但見畫手空傳圖。",
            "君今心事能超古，早束衣冠掛神武。",
            "掉頭不待迫懸車，廣受視君知孰愈。",
            "世人分著金籠頭，或貪微名魚中鈎。",
            "寧如君脫宦海去，飽看遥碧臨清流。",
            "似聞遠目增明處，宛如畫出城南句。",
            "款門何日赴幽期，坐挹雲岑爲君賦。",
            "想當遐矚窮天垠，吟憐修眉濃綠新。",
            "應嗤爭利推車客，不惜青山碾作塵。"
        ],
        "title": "寄題錢伯茂致政奉議遥碧軒",
        "id": "ca39826d-fa25-4d73-b0eb-2863b7af7929"
    },
    {
        "author": "范浚",
        "paragraphs": [
            "士生墮塵網，窘若囚飛蟲。",
            "思牽黄耳不可得，况欲雲卧聽松風。",
            "何郎可憐人，恥與俗同調。",
            "不作窮愁懊惱詩，獨抱青山坐長嘯。",
            "誅茅結屋傍林塘，石蘭露菊秋風香。",
            "掉頭萬事一不顧，仰天白眼傾壺觴。",
            "邈予坐阻窺幽躅，夢到東窗攀綠玉。",
            "裁詩寄似堂中人，爲楷銀鈎寫高竹。"
        ],
        "title": "寄題何元晉亦樂堂",
        "id": "a8193b5f-d673-4807-8dbe-967b88050d7d"
    },
    {
        "author": "范浚",
        "paragraphs": [
            "春光春光，勸汝一杯酒。",
            "我能爲春作高歌，未解春能聽歌否。",
            "春歸有底急，落盡桃花紅。",
            "園蹊漠漠野陰靜，兔葵燕麥空摇風。",
            "風光幾何時，背我忽如客。",
            "殘絲欲斷感春心，語燕勞勞上簾額。",
            "我有惜芳意，一春憐物華。",
            "春來雪裏索梅笑，春去悵望飛楊花。",
            "春歸知復來，奈此斷年別。",
            "摇楊三月暮天愁，鶗鴂一聲芳草歇。",
            "歌竟我亦醉，一掉觥船空。",
            "明年待春花樹下，放歌擎酒相迎逢。"
        ],
        "title": "送春曲",
        "id": "a249dc8d-c00e-4371-a584-fb58faf56826"
    },
    {
        "author": "范浚",
        "paragraphs": [
            "天暄地媚春融融，化工點染分花容。",
            "東風夜半入香陌，雜樹曉繁爭白紅。",
            "蘭叢蕙根芳翠滴，柳艷明眉輕羃䍥。",
            "紅顔綠鬢青春客，壺中新醅鴨頭色。",
            "殘絲冉惹愁如織，日暮低迷草萋碧。"
        ],
        "title": "春融融效李長吉體",
        "id": "f66c6576-c11a-4d94-b2de-6c6c401eb557"
    },
    {
        "author": "范浚",
        "paragraphs": [
            "一春癡癖門長扃，兩耳不聞鶗鴂聲。",
            "不知東南風，掃盡紅紫英。",
            "行行點檢桃李徑，但見樹子青冥冥。",
            "門前水流渠，照灼鬚眉清。",
            "科斗游其間，脚股各已生。",
            "渠旁草鬰鬰，草底蚯蚓鳴。",
            "韵如抽繭絲，幽咽得我聽。",
            "念此瑣細物，隨時變音形。",
            "黄河赤鯉或點額，老驥塞默長羈纓，嗟嗟世路真難行。"
        ],
        "title": "同姪伯通端杲效盧仝體",
        "id": "cb3a5861-fd7c-4f0b-bff6-b1ee5c0c68d1"
    },
    {
        "author": "范浚",
        "paragraphs": [
            "海棠紅歇鶑停歌，麥風時候猶清和。",
            "簾垂箓簌深院靜，赤欄細柳陰婆娑。",
            "池塘正覺幽事好，萍葉藻蔓涵清波。",
            "一雙胡燕薇叢外，銜得芹泥來補窠。"
        ],
        "title": "同弟茂通效溫飛卿體",
        "id": "be4a0a5a-f687-41e2-84af-170145778bd5"
    },
    {
        "author": "范浚",
        "paragraphs": [
            "春風未綠江南草，春信臘前梅蕊早。",
            "水村著處是南枝，想見君行被花惱。",
            "如君久合上華途，胡爲半刺猶題輿。",
            "奉引未騎沙苑馬，佐藩且食武昌魚。",
            "頻年欣接遊從樂，忽手別書空作惡。",
            "江干跋馬望行艫，日暮山寒雲錯莫。",
            "往聞南紀百戰場，腥風殺氣吹湖湘。",
            "只今江漢俱練靜，棹謳雜發行連檣。",
            "君從鸚鵡洲邊去，歷歷遥看漢陽樹。",
            "莫言槌碎黄鶴樓，準擬書來寄佳句。"
        ],
        "title": "送喬民瞻倅武昌",
        "id": "28548012-44eb-4059-b746-fa7b7191fd8c"
    },
    {
        "author": "范浚",
        "paragraphs": [
            "春山罨畫春江平，江頭春船椎鼓聲。",
            "鍾陵別乘喚帆席，笑看獵獵風摇旌。",
            "明朝太末經行處，懸愁望斷煙綿樹。",
            "勞勞檣燕亦留君，且共推蓬話情素。",
            "鍾陵地雄古名都，美官况復稱題輿。",
            "看君逸足展夷路，逐電追風萬里餘。",
            "前知按部勞綏撫，箳篂行濕西山雨。",
            "君家孺子有遺臺，試向東湖聊訊古。",
            "蘭陰新漉酒吹醅，更折江花勸引杯。",
            "聖代興廉訪良吏，遲君却抱鶴書回。"
        ],
        "title": "送徐履之倅南昌",
        "id": "3375d459-6efe-4b66-9a95-d972756ffef5"
    },
    {
        "author": "范浚",
        "paragraphs": [
            "我笑支道林，遠移買山書。",
            "巢由古達士，不聞買山居。",
            "我笑賀知章，欲乞鑑湖水。",
            "嚴陵釣清江，何曾問天子。",
            "我笑陶靖節，自祭真忘情。",
            "胡爲托青鳥，乃欲長年齡。",
            "我笑王無功，琴外無所欲。",
            "當其戀五斗，乃獨不知足。",
            "我笑杜子美，夙昔具扁舟。",
            "老大意轉拙，欲伴習池遊。",
            "我笑韓退之，不取萬乘相。",
            "三黜竟不去，觸事得讒謗。",
            "客言莫謾笑古人，笑人未必不受嗔。",
            "螳螂襲蟬雀在後，只恐有人還笑君。",
            "迴頭生愧不能語，嘲評從今吞不吐。",
            "譽堯非桀亦何爲，訕周譏禹終無取。"
        ],
        "title": "六笑",
        "id": "38246bdf-9200-4597-be19-84668ec3dfee"
    },
    {
        "author": "范浚",
        "paragraphs": [
            "老不曉事楊子雲，綴文譏訶堅逐貧。",
            "班生曲筆甚假借，謂不戚戚元非真。",
            "草玄欲作後人計，投閣自迷身不利。",
            "王涯筮中好其書，寧復逆知甘露事。",
            "蛙聲紫色欺昏童，義士遠引如冥鴻。",
            "胡爲顛眩尚執戟，美新屈首稱臣雄。",
            "岷山沃野蹲鴟大，拓落不歸良已過。",
            "近危竟似井眉瓶，虛作反騷嗤楚些。",
            "詭情懷祿遭嘲評，但用筆墨垂聲名。",
            "文章要亦千古事，久矣法言今正行。"
        ],
        "title": "讀楊子雲傳",
        "id": "5a33492e-4253-43af-8110-67c169046a5f"
    },
    {
        "author": "范浚",
        "paragraphs": [
            "我讀射虎行，感概興長歎。",
            "官羌射虎得虎難，山下遠立常空還。",
            "惜留猛虎著山裏，射殺顧恐終身閑。",
            "有如邊將圖偷安，遵養時賦容其姦。",
            "翻愁努力盡高鳥，良弓掛壁無由彎。",
            "君不見劉巨容高千里，留賊自資媒富貴，恐賊盡誅身不利。",
            "坐令屈律裹頭人，橫暴九州狂螫噬。",
            "嗟嗟忠臣心不移，受刀摩頸甘如飴。",
            "紛紛血刃勇不顧，一死未謝君王知。",
            "官軍壯志吞蠻夷，匈奴不滅寧家爲。",
            "相公誓欲平淮西，慨言賊在歸無期。",
            "霍公裴公今已矣，我吟射虎徒歔欷。"
        ],
        "title": "讀王建射虎行",
        "id": "0fb6ad3b-a579-484b-b0e2-d64313885adb"
    },
    {
        "author": "范浚",
        "paragraphs": [
            "宵長倦觀書，掩帙起微步。",
            "徘徊簷隙月，點綴竹稍露。",
            "寒空頑無風，寂歷雁時度。",
            "不知何處村，尚急野塘戽。",
            "哀哉當丙夜，取水窮沮洳。",
            "得無空魚羣，一舉不復顧。",
            "那知今竭澤，無復魚可捕。",
            "天公仁百物，暴殄天所怒。",
            "褰裳欲從之，告以盍長慮。",
            "浮雲暗林野，恐墮荆棘路。",
            "出門還入門，此意定誰喻。",
            "遣興强微吟，淒涼不能句。"
        ],
        "title": "冬夜有感",
        "id": "26d2e4c4-8c9f-4d9e-bc0d-2fe2508646aa"
    },
    {
        "author": "范浚",
        "paragraphs": [
            "黄蘆鬣鬣秋風肥，鬼雨灑草南山悲。",
            "長塗客子動愁肺，往往捫轍多思歸。",
            "我兄豈不感時節，東床卷席將何之。",
            "自言南州有元帥，標鑒本是陽秋皮。",
            "薦紳奔走欲定價，一見許我奇男兒。",
            "提撕表奏置戎幕，使我坐握官機宜。",
            "高生所愧國士知，不辭觸熱向武威。",
            "我今去路雖千里，敢以驅馳負知己。",
            "南州最盛肩京都，昔人欲語停杯餘。",
            "地靈孕秀多異産，鼊皮蚺蟾如蟲蛆。",
            "舊聞民俗蠻頑甚，蜂屯蟻雜難爬梳。",
            "聖朝神化與換骨，詎事草薙髠根株。",
            "我兄智囊載大腹，撫俗自應才有餘。",
            "腰間長劍生銅吼，可膾蠻王快屠狗。",
            "後當歸路持旌麾，六印黄金大如斗。"
        ],
        "title": "送兄茂瞻機宜之官廣東",
        "id": "401eda52-d84b-410a-b743-45f7460669c9"
    },
    {
        "author": "范浚",
        "paragraphs": [
            "道人來自青城巔，飄飄逸氣凌雲烟。",
            "青鞋布襪久遊世，踏盡海宇名山川。",
            "琴心三疊得妙旨，華頂一路通幽禪。",
            "自言早歲拾瑶草，往往鶴上逢真仙。",
            "惜哉食服只半劑，猶與人世相周旋。",
            "曾期汗漫九垓外，决去已復揮騾鞭。",
            "伊予此生一念誤，遂墮塵網嗟拘攣。",
            "鏡中華髮已疏索，肘後丹經猶棄捐。",
            "三山銀闕眇何許，悵望碧海波翻天。",
            "因君告我獨往意，伎癢竦踴心茫然。",
            "莫言得道兩塵隔，蓬島只在拄杖前。",
            "定知後會君刮眼，看我玉練還頹年。"
        ],
        "title": "贈青城道人",
        "id": "da15579e-6b08-4fd2-8819-17c6b714e384"
    },
    {
        "author": "范浚",
        "paragraphs": [
            "郵亭羈客寒無氊，夜懷家山情惘然。",
            "燈前坐感雨蕭瑟，浩歎達曉愁無眠。",
            "鄰翁不出蓬茨裏，聽雨聽風心似水。",
            "黄昏鼻息已雷鳴，往往簷喧不經耳。",
            "愁霖一種聲紛紛，鄰翁不聞羈客聞。",
            "是中轉物有妙理，起予暗契瞿曇旨。"
        ],
        "title": "理喻  其一",
        "id": "8bacd584-c522-4d29-9791-e0ec244c7bd1"
    },
    {
        "author": "范浚",
        "paragraphs": [
            "我眠鼻息鄰家驚，耳不自聞齁䶎聲。",
            "我耳忽鳴韵清磬，旁人對面那能聽。",
            "耳鳴如心念，鼻息如己過。",
            "心念潛萌衆莫知，己過自迷人看破。",
            "歷歷眼前皆要理，舉世何人無鼻耳。"
        ],
        "title": "理喻  其二",
        "id": "caf89965-d5da-4080-8f82-11c415c305a1"
    },
    {
        "author": "范浚",
        "paragraphs": [
            "水母雖目蝦，竟自了無覩。",
            "如人心苟盲，記誦亦何補。",
            "當須見精義，一覽洞千古。",
            "可效章句徒，冥迷自聾瞽。"
        ],
        "title": "雜興四首  其一",
        "id": "32e2e61f-3268-4eaf-aa7f-686d530d1d73"
    },
    {
        "author": "范浚",
        "paragraphs": [
            "乞火固得火，不如鑽燧多。",
            "寄汲非無泉，鑿井泉盈科。",
            "君子貴自得，顧豈求之他。",
            "心焉有餘師，奈彼自棄何。"
        ],
        "title": "雜興四首  其二",
        "id": "4eac9386-9790-4c8e-9629-be2cd4758d49"
    },
    {
        "author": "范浚",
        "paragraphs": [
            "饑人嗜敗肉，渴者甘腐漿。",
            "一爲饑渴害，食飲俱失常。",
            "况茲方寸間，邪欲紛難量。",
            "微哉此心害，禍甚饑渴傷。"
        ],
        "title": "雜興四首  其三",
        "id": "2e29a468-b9bc-4e60-b416-d567dbf851fe"
    },
    {
        "author": "范浚",
        "paragraphs": [
            "昔人稱水淫，好潔若無奈。",
            "居然一日間，洗滌十餘過。",
            "君看七尺軀，孰與此心大。",
            "洗心儻亦爾，會絕客塵涴。"
        ],
        "title": "雜興四首  其四",
        "id": "938716c1-bf9a-4f38-b8e0-339acab0bae6"
    },
    {
        "author": "范浚",
        "paragraphs": [
            "坐人皆聽琴，未必知琴音。",
            "相知紛滿眼，未必相知心。",
            "知音如子期，知心如鮑叔。",
            "此道久寥寥，誰其踵高躅。",
            "古聲勿復彈，古心徒自憐。",
            "知音惟月露，知我其惟天。",
            "君不見只今人情如紙薄，只今世路如溪惡。",
            "咄嗟許事不足論，鳥跡微茫度寥廓。"
        ],
        "title": "聽琴",
        "id": "3919e959-5011-4046-ac88-bd9fe7bd1e82"
    },
    {
        "author": "范浚",
        "paragraphs": [
            "喜霽出招提，愛山登嶪岌。",
            "林端已殘照，路草猶半濕。",
            "丹崖斷雲歸，翠竇飛泉入。",
            "長天沒鳥影，遠水動虹吸。",
            "塵襟得必瞰，爽氣橫來集。",
            "欲逐野僧還，更看空翠立。"
        ],
        "title": "寓居寶惠寺喜晴登山",
        "id": "2d10765e-ccab-4c47-9b57-584b3a855a6a"
    },
    {
        "author": "范浚",
        "paragraphs": [
            "焚魚共酌田家醴，歡酣遞嘯凉風起。",
            "子諳懶叔故相携，指點村南聊縱履。",
            "行行林影摇參差，拄杖扶我長過眉。",
            "幽尋極眺不知倦，路轉石角時鈎衣。",
            "泉聲入耳淙琤玉，何許泠泠砧杵續。",
            "悠然發興見南山，林壑盤紆如岳麓。",
            "喧卑迥隔區中緣，况復華月升東邊。",
            "明凝苔露正皎皎，浄映石瀨彌娟娟。",
            "方欣清景多幽事，揚煇莫遣浮雲蔽。",
            "絕憐螢影巧自持，却厭蛙讙苦無謂。",
            "歸來阿朗傍隅趨，示我長吟意有餘。",
            "明宵有月更相就，還看玉輪遊舞雲。"
        ],
        "title": "次韵姪端方過予偕行南村玩月",
        "id": "75bf1218-a8a8-4525-9c32-2f5145b5a474"
    },
    {
        "author": "范浚",
        "paragraphs": [
            "不齊宰單父，廩廩德垂久。",
            "當年誠化洽，誰忍輒欺負。",
            "能令夜漁人，有得棄不取。",
            "何因政乃爾，賢助則多有。",
            "東嘉侔洛師，雅號士淵藪。",
            "儒風既純古，俗習自忠厚。",
            "兄行試牛刀，豈復勞决剖。",
            "鳴弦會多暇，遇事無掣肘。",
            "懸知著嘉蹟，遠與宓生偶。",
            "匪謂得聲榮，期兄富師友。"
        ],
        "title": "送四兄茂安之任永嘉",
        "id": "8a31804c-1c08-4d3a-bdfe-03280ecb2693"
    },
    {
        "author": "范浚",
        "paragraphs": [
            "雨中爛熳睡，門徑橫林扉。",
            "朝暉入甕牖，起我聊伸眉。",
            "良遊眺江郊，攬袂風披披。",
            "平瀛漲新綠，灧漾摇晴陂。",
            "雲巒靄空翠，煙樹森華滋。",
            "潭漁下罜䍡，隴種行樓犁。",
            "貪穿康樂屐，更杖原思藜。",
            "阿宜倦遊還，心事嗟多違。",
            "新功在琢句，非復吳下時。",
            "淵明賦歸來，今是知昨非。",
            "君看古賢達，茹草甘長饑。",
            "悠悠身外事，凜凜胸中奇。",
            "因賡喜霽作，用代城南詩。"
        ],
        "title": "次韵姪端臣雨晴出郊",
        "id": "a427d376-dfa8-4397-8216-49f452cdca30"
    },
    {
        "author": "范浚",
        "paragraphs": [
            "上人眼睛黄，游藝出天悟。",
            "胸中七曜曆，掌上九籌數。",
            "通醫詔百藥，襲氣了三住。",
            "餘猶窮衆術，辨口劇河注。",
            "誰云不拘教，心實謹律度。",
            "提携木上座，白足勤遠步。",
            "丁丁啄郊扉，起我曳塵屨。",
            "高談翠竹法，時覓碧雲句。",
            "語以丘軻書，竦踴知詠慕。",
            "南山古花界，可隠玄豹霧。",
            "挽使小淹留，懷歸錫難駐。",
            "長途雪沒脛，栗烈正寒沍。",
            "披披拂風袖，笑話巖中趣。",
            "巾瓶到銅山，鍾梵歲云暮。",
            "浮雲亦何意，南北自來去。",
            "遲爾青春深，過予碧溪路。"
        ],
        "title": "送袁上人還銅山",
        "id": "d4f3c934-acb5-4969-9804-f22cd5eb1d02"
    },
    {
        "author": "范浚",
        "paragraphs": [
            "漢家蒲車邀客星，嚴公高舉鴻冥冥。",
            "故人作帝且不屈，肯復俯首趨羣卿。",
            "姚江知是公卿聚，鄉人尚敬陳山墓。",
            "寧須封鬣卧麒麟，古隴荒凉名自著。",
            "徐侯健令聊弦歌，草鞠犴圄庭張羅。",
            "作堂縣圃得面勢，正見列岫青峨峨。",
            "堂名不爲遊觀設，標榜嚴公仰前哲。",
            "令方冰蘗事清修，日企陳山思砥節。",
            "世人慕貴不足論，下馬泣拜汾陽墳。",
            "令今但望釣翁塚，好尚與俗真蕕薰。",
            "往聞范公當守睦，嚴瀨奉祠初結屋。",
            "至今壓水抗軒楹，高椓簷牙映喬木。",
            "此堂徐侯能始基，後來繼者知爲誰。",
            "堊丹他日儻漫漶，補理勿廢茲良規。"
        ],
        "title": "寄題餘姚嚴公堂",
        "id": "bfb5ddac-e6fa-4260-8173-b255d8f99143"
    },
    {
        "author": "范浚",
        "paragraphs": [
            "我行田間歎且驚，田間旱塊絲縱橫。",
            "荆榛惡草亦枯瘁，雖有稷黍何由生。",
            "田邊老人爲予語，欲語先愁淚如雨。",
            "老兒百指住山西，世業農桑不工賈。",
            "年年此田收好穀，玉粒長腰舂百斛。",
            "公私取給有贏餘，作飯爲麋肥口腹。",
            "今年旱種良辛苦，抱甕澆畦寧入土。",
            "囷傾舊穀已無餘，新穀疏蕪復如許。",
            "年年百指無憂畏，今年百指俱憔悴。",
            "餓死填溝自不辭，只愁逋負官家稅。",
            "即今官稅催輸入，督吏臨門如火急。",
            "老兒可是樂徵呼，其奈黍頭無一粒。",
            "我感翁言情激烈，却笑老翁言太拙。",
            "爲陳天子有深仁，子惠窮民念民切。",
            "况今官府皆時賢，會將租責都蠲捐。",
            "庶幾儉歲亦得飽，且與爾曹圖醉眠。"
        ],
        "title": "歎旱",
        "id": "0363d53d-da9d-4b2f-88df-4621b2cb0d69"
    },
    {
        "author": "范浚",
        "paragraphs": [
            "西川有一鑒子，非銅非鐵非鉛。",
            "不假江心百鍊，自然本體精堅。",
            "從來無臺可安，瑩磨拂拭都捐。",
            "歷歷森羅萬象，豈分胡漢蚩妍。",
            "旁人不敢窮窺，照渠肝膽懸懸。",
            "東來吳越萬里，依舊虛明湛然。",
            "識者知爲法寶，不識酬之幾錢。",
            "泥塵埋沒不得，光透三千大千。"
        ],
        "title": "戲贈蜀僧清鑒",
        "id": "c2f4d093-6ea2-4135-8b57-253233043d95"
    },
    {
        "author": "范浚",
        "paragraphs": [
            "阿嬌負恃顔姝好，那知漢帝恩難保。",
            "一朝秋水落芙蕖，幾歲長門閉春草。",
            "自憐身世等前魚，舊寵全移衛子夫。",
            "獨夜不眠香草枕，東箱斜月上金鋪。",
            "曉驚永巷車音近，失喜疑君枉瑶軫。",
            "臨風望幸立多時，却是輕雷聲隠隠。",
            "年年織女會牽牛，百子池邊侍宴遊。",
            "自從一落離宮後，無復穿針更上樓。",
            "長記髫年聘時節，愛深金屋寧衰歇。",
            "而今遽覺冷如冰，不解向人佯暖熱。",
            "愁看空樹集珍禽，孔翠追飛鸞鳳吟。",
            "顧步深嚬生悵望，伊誰一爲迴天心。",
            "人言消渴臨邛客，天下工文專大冊。",
            "黄金取酒奉文君，願悟君王賜顔色。",
            "賦成果得大家憐，鳳觜煎膠續斷絃。",
            "不似昭君離漢土，一生埋沒犬羊天。"
        ],
        "title": "讀長門賦",
        "id": "b301406b-9c52-42ad-8fdd-1d66b1008474"
    },
    {
        "author": "范浚",
        "paragraphs": [
            "李侯半天霞，絕俗幾千丈。",
            "平生有勁氣，傲岸力高尚。",
            "波濤驅筆底，萬里一奔放。",
            "清風凜鬚眉，挺拔舍人樣。",
            "蚤以鴛鷺姿，簉羽邇天仗。",
            "拖綬奉朝請，論列專靡讓。",
            "言辭劇酸灼，貶竄辱傷謗。",
            "官資如馬足，曾不興怊悵。",
            "宴遊長笑傲，忠鯁期自諒。",
            "江山窮賞目，搜抉歸吟唱。",
            "於今富篇章，態度難悉况。",
            "精清極孤高，麗雅略談浪。",
            "乘豪騁雄怪，句法時跌宕。",
            "端如撫良琴，杳默變清亮。",
            "連篇時諷詠，飧寢每輒忘。",
            "我慚語俗下，有類牛鳴盎。",
            "遽耳咸池音，吟魂驚沮喪。",
            "聞之良匠氏，侏儒非冗長。",
            "醫師兼百藥，馬勃用或當。",
            "微言出堂下，挈手煩叔向。",
            "倘許揖戈鋋，願奉詩壇將。"
        ],
        "title": "上李舍人",
        "id": "86c0c17d-c99e-48ea-8411-c291c11c4e85"
    },
    {
        "author": "范浚",
        "paragraphs": [
            "君不聞詩人一席眠𥳌{𥫗窮}，夜泊建溪微月中。",
            "猶能即事慰岑寂，隔簾朗詠看朣朧。",
            "今君笑擁箳篂去，正有繁花明驛路。",
            "修程百越渺風烟，發興自應多麗句。",
            "知君踔越是名流，朱紱聊煩佐上州。",
            "貳政少安郎罷囝，却登要路贊皇猷。",
            "西風略略摇征旆，過往題詩援離袂。",
            "武夷鶴膝杖扶羸，寄我他時訪松桂。"
        ],
        "title": "送徐彥思倅建安",
        "id": "744fd5b3-9f37-4a69-b200-60077a6d3076"
    },
    {
        "author": "范浚",
        "paragraphs": [
            "笑矣乎，笑矣乎。",
            "交情貧富古已殊，翟公底用門間書。",
            "爾真自爾我自我，囂然將奈吾何如。",
            "笑矣乎，笑矣乎。",
            "世人那得相賢愚，是非正用一理樞。",
            "目光莫著牛背上，但付捧腹聊盧胡。",
            "笑矣乎，笑矣乎。",
            "是生百歲猶蘧廬，勿謾辛苦愁其軀。",
            "丁年無事且須醉，可待華髮傷頭顱。",
            "笑矣乎，笑矣乎。",
            "馮讙悲歌食無魚，少陵老跨東家馿。",
            "寧如三高飽斫鱠，坐嘯一舸凌烟湖。",
            "笑矣乎，笑矣乎。",
            "相隨出關漢兩疏，散資千萬荀隠居。",
            "彼皆棄置慕閑逸，得閒何乃翻區區。",
            "君不見向來熱手勢莫俱，側肩羹沸權門朱。",
            "又不見元家胡椒八百斛，石家水碓三十區。",
            "只今人骨久已朽，空餘古塚號寒狐。"
        ],
        "title": "擬李太白笑矣乎",
        "id": "be2dbc1b-f839-478f-a54c-e387320c8af9"
    },
    {
        "author": "范浚",
        "paragraphs": [
            "令君剖劇久推賢，人謂賢如百里天。",
            "最績已優恩已洽，訟堂無事日鳴絃。"
        ],
        "title": "龍游吳宰因勸農過寓居  其一",
        "id": "2c65d4e0-d140-4ce5-8246-67f761709dbd"
    },
    {
        "author": "范浚",
        "paragraphs": [
            "夙駕勤民力勸耕，肯停車軌訪柴荆。",
            "誰言羈旅知交態，君似春風不世情。"
        ],
        "title": "龍游吳宰因勸農過寓居  其二",
        "id": "58fe6bfe-850a-4876-8859-8409aeb7bdec"
    },
    {
        "author": "范浚",
        "paragraphs": [
            "阡陌東西馴雉鳴，陌頭父老望前旌。",
            "爭言字我今三歲，真是冰清見底清。"
        ],
        "title": "龍游吳宰因勸農過寓居  其三",
        "id": "57856555-1a78-4c36-a02e-b79d98a91382"
    },
    {
        "author": "范浚",
        "paragraphs": [
            "雲根仙館駐鳬飛，倚閣遐觀笏拄頤。",
            "但賞春山多勝事，不知桃李被恩私。"
        ],
        "title": "龍游吳宰因勸農過寓居  其四",
        "id": "b5665039-46a7-4371-9469-aa4c38cacafa"
    },
    {
        "author": "范浚",
        "paragraphs": [
            "邑丞族望邁平韋，謙槩能過白板扉。",
            "應是德門流慶遠，清芬今復繼烏衣。"
        ],
        "title": "龍游王丞相過寓居  其一",
        "id": "e993010f-8c8b-4f55-a073-7607e4e3d057"
    },
    {
        "author": "范浚",
        "paragraphs": [
            "能事知君不負丞，况逢令長著賢聲。",
            "同心坐了公家事，那肯空書紙尾名。"
        ],
        "title": "龍游王丞相過寓居  其二",
        "id": "22b034c6-1527-48f3-ae17-20eb57190ef8"
    },
    {
        "author": "范浚",
        "paragraphs": [
            "君家丞相世豪英，字畫文章不朽名。",
            "盥手何時披墨妙，烏絲欄上看真行。"
        ],
        "title": "龍游王丞相過寓居  其三",
        "id": "6e6bf1bd-b013-4b8e-9207-a637949ace9a"
    },
    {
        "author": "范浚",
        "paragraphs": [
            "麥風澹蕩氣清和，又見陰陰夏木多。",
            "試問社中同志士，經春舉力竟如何。"
        ],
        "title": "四月一日偶成三絕句奉勉諸友  其一",
        "id": "2935cd40-2c76-4860-8b80-f62061a4ffd6"
    },
    {
        "author": "范浚",
        "paragraphs": [
            "日正舒長好著鞭，會須聞早慕高堅。",
            "君看少壯荒嬉子，多向衰遲却諱年。"
        ],
        "title": "四月一日偶成三絕句奉勉諸友  其二",
        "id": "5d332716-0b8e-46b4-8893-96b26b7ea289"
    },
    {
        "author": "范浚",
        "paragraphs": [
            "讀書意緒戒荒蕪，要使心清一事無。",
            "過眼飛光流水急，莫矜頤頷始生鬚。"
        ],
        "title": "四月一日偶成三絕句奉勉諸友  其三",
        "id": "bdf2c0cd-b43b-4f0f-86c0-0d5a2604789c"
    },
    {
        "author": "范浚",
        "paragraphs": [
            "昔人好與勝己處，今世陋學多專愚。",
            "惜哉計出柏馬下，往往自足令人吁。",
            "子今年少且競爽，徑拂歸袖真良圖。",
            "人言十步有茂草，行矣求益無躊躇。"
        ],
        "title": "送李國佐還三衢",
        "id": "d213c243-f516-4e3b-b4df-4c7b610b0c1b"
    },
    {
        "author": "范浚",
        "paragraphs": [
            "邑丞清操如臞儒，人言帝宗千里駒。",
            "燃膏夜絕學更苦，下筆欲命騷爲奴。",
            "往年給札試西省，堵牆學士紛驚呼。",
            "歸來汀草亂袍色，上食日向庭闈趨。",
            "君家先烈今誰如，江州黄州忠義俱。",
            "綠林豪客爲蒲伏，刮腸洗胃投戈殳。",
            "我方三歎揖盛事，欲紀勁節慚才蕪。",
            "君其努力濟世美，倘登要路須捐軀。",
            "春流起柂花芬敷，取別草草如驚鳬。",
            "君逢後日南來客，莫忘書札貽潛夫。"
        ],
        "title": "送趙安伯縣丞之任婺源",
        "id": "951b2882-f3be-4032-8020-5414a8cd9021"
    },
    {
        "author": "范浚",
        "paragraphs": [
            "栽松待成陰，種漆擬作器。",
            "人皆笑艱拙，往往後得利。",
            "君看植凌霄，百尺蔓柔翠。",
            "新花鬰煌煌，照日吐妍媚。",
            "風霜忽摇落，大木亦彫瘁。",
            "視爾托根生，枯莖無殘蔕。",
            "先榮疾蕭瑟，物理固艱恃。",
            "凌霄亟芳華，衰歇亦容易。"
        ],
        "title": "凌霄花",
        "id": "902ff2fd-1d4d-46ce-be4d-1239668ccda5"
    },
    {
        "author": "范浚",
        "paragraphs": [
            "竹影掃秋月，乃是仙人詩。",
            "至今幽隠士，想像沙塘陂。",
            "開軒笑長風，坐看山月吐。",
            "修篁出清姿，會作婆娑舞。",
            "莫遣兒輩覺，此樂無人知。",
            "誰家復多竹，風月同幽期。",
            "幸當語竹弟，俗士久暌闕。",
            "主人倘無嫌，爲掃石上月。"
        ],
        "title": "題武康唐伯南掃月軒",
        "id": "ac1ebfb5-2f7e-44d4-8b55-2384b6945fb6"
    },
    {
        "author": "范浚",
        "paragraphs": [
            "鄭君坐交窮，結柳窮不去。",
            "無朋長獨立，老大荒村住。",
            "荒村掃人迹，取友惟西山。",
            "當應愛山標，可望不可攀。",
            "牽蘿架風亭，嶻嶭揖高調。",
            "修簷入危碧，阮眼坐相照。",
            "嗟今輕薄子，對面生九疑。",
            "寧如友真山，貞質終無移。",
            "憐君意超超，愧我勞勿勿。",
            "未共結交心，漫負心脾骨。"
        ],
        "title": "寄題鄭亨仲可友亭",
        "id": "203521a8-ae4f-447b-af37-0258228705fe"
    },
    {
        "author": "范浚",
        "paragraphs": [
            "門外啼鴉暗柳濃，華堂翠幕度香風。",
            "流鶑不識夢魂遠，自向窗前訴落紅。"
        ],
        "title": "四睡次三兄茂載韵  其一",
        "id": "fe9a6298-064f-441d-b579-6f8bd76376b5"
    },
    {
        "author": "范浚",
        "paragraphs": [
            "水亭珍簟卧瑠璃，日暮凉生小雨催。",
            "誰刺蓮船過前渚，榜歌聲落枕邊來。"
        ],
        "title": "四睡次三兄茂載韵  其二",
        "id": "8883162e-1fc2-4fe9-9480-6356a321314c"
    },
    {
        "author": "范浚",
        "paragraphs": [
            "小窗卧冷聽吟蛩，半擁輕衾乍怯風。",
            "清夢不成空有恨，蕭騷疏雨打梧桐。"
        ],
        "title": "四睡次三兄茂載韵  其三",
        "id": "ac68a0cb-d7bc-4edc-81de-facab16ed531"
    },
    {
        "author": "范浚",
        "paragraphs": [
            "滿面風霜道上兒，箝銜口角甲生肌。",
            "幽人只有高眠興，雪擁柴門了不知。"
        ],
        "title": "四睡次三兄茂載韵  其四",
        "id": "5c232211-eaa9-4d63-a64f-23c3feaee38a"
    },
    {
        "author": "范浚",
        "paragraphs": [
            "病起春深白晝閑，瓦松花老掩柴關。",
            "坐調心息無浮念，沉水烟銷古博山。"
        ],
        "title": "暮春病起絕句二首  其一",
        "id": "615d6b87-55ee-4535-b05b-710814b043cf"
    },
    {
        "author": "范浚",
        "paragraphs": [
            "老去長閑百不營，推書習靜更真清。",
            "西窗日脚籬篩動，時有飛蟲撲紙聲。"
        ],
        "title": "暮春病起絕句二首  其二",
        "id": "322ffc90-bc52-44af-8e83-43f4086af965"
    },
    {
        "author": "范浚",
        "paragraphs": [
            "浮圖謝朋親，屏跡藏巖幽。",
            "多規脫徭賦，豈必皆禪流。",
            "自言佛遺經，墾土爲愆尤。",
            "不耕徒穀腹，何異鼠雀偷。",
            "告之勿浮食，當須力鋤耰。",
            "前修舉鍬事，千載垂風猷。",
            "奈何啞羊僧，百語不頷頭。",
            "皎公老禪伯，雅慕吾孔周。",
            "其徒有如勝，用意非常儔。",
            "欲開千畦田，更辦兩具牛。",
            "率彼枯木衆，躬耕食其秋。",
            "釋門有添丁，乃翁坐無憂。",
            "與國助耘耔，疲甿庶其瘳。",
            "此志良足嘉，感之歎綢繆。",
            "昔聞白黑衆，十萬俱清修。",
            "鳩金置千畝，給供無時休。",
            "於今豈無人，勝也當尋求。",
            "長途觸隆冬，一衲寒颼飀。",
            "朱門立雪久，歡喜無生愁。",
            "作詩勸勇往，以俟歲晚收。"
        ],
        "title": "浦江華藏寺如勝上人欲募施者開田佐僧供以長老皎公書來求予詩作二十韵奉勉",
        "id": "25d11313-da29-45ce-b260-e1072fdf244b"
    },
    {
        "author": "范浚",
        "paragraphs": [
            "公不見白衣居士春風裏，浪走尋芳南澗底。",
            "要見深紅躑躅花，不辭辛苦行三里。",
            "吾人風味復不惡，異代幽情敢相擬。",
            "故穿密竹過山腰，却下橫橋度沙嘴。",
            "寧甘著脚踏殘雪，正欲搜春訪桃李。",
            "天寒桃李都未花，只有山梅破紅蕊。",
            "低欹巖石俯蒼翠，倒影方塘照清泚。",
            "臨風三嗅忍迴頭，細看長吟聊徙倚。",
            "牽花及此當作意，歸把疏香泛浮蟻。",
            "莫令摽落亂飛空，惆悵殘英隨隴水。"
        ],
        "title": "郊行探春得梅林攀玩爲樂因成詩示偕行",
        "id": "8a254798-b04a-4b48-8333-1fad8fbe0af5"
    },
    {
        "author": "范浚",
        "paragraphs": [
            "㸌㸌城頭五丈旗，萬人輦土事增陴。",
            "念當拔白俱登守，恨乏驍雄濟一時。"
        ],
        "title": "次韵樓仲輝郎中游天王寺登城晚歸三絕句  其一",
        "id": "b0296bce-4713-4dd7-9415-2f3ff985c5c2"
    },
    {
        "author": "范浚",
        "paragraphs": [
            "春來物色已爭妍，梅柳低昂古道邊。",
            "放步徑從蓮社去，逃禪要學飲中仙。"
        ],
        "title": "次韵樓仲輝郎中游天王寺登城晚歸三絕句  其二",
        "id": "5dbf0de7-f069-41ff-aeb6-a258b6ce900e"
    },
    {
        "author": "范浚",
        "paragraphs": [
            "歸路行吟慘夕風，愁煩聊遣酒兵攻。",
            "也知念國髭鬚白，不忘朝廷醉眼中。"
        ],
        "title": "次韵樓仲輝郎中游天王寺登城晚歸三絕句  其三",
        "id": "0c3fef8c-1f76-403c-9b78-a9ece2c6d81f"
    },
    {
        "author": "范浚",
        "paragraphs": [
            "日車走長天，劫劫不容息。",
            "坐令韶稚子，面有凍梨色。",
            "崎嶇百年內，貴賤俱物役。",
            "獨往屬幽人，膏肓嗜泉石。",
            "伊予真愛山，所向留屐跡。",
            "遥岑難歷脚，望望憐寸碧。",
            "阿卿昨遠遊，厭俗眼常白。",
            "歸來對家山，隨遇有餘適。",
            "哦詩洗窮愁，感事念今昔。",
            "婆娑碧溪上，俛仰欣自得。",
            "應嗤曩行路，萬事等兒劇。",
            "相期從此始，幽賞且連夕。"
        ],
        "title": "次韵姪端臣感興",
        "id": "379cfc47-3939-4525-86ae-38a694d7039e"
    },
    {
        "author": "范浚",
        "paragraphs": [
            "寶積峯前露朮香，使君行旆照晴陽。",
            "佳遊會自希高躅，可是空尋叱石羊。"
        ],
        "title": "次韵婺守林懿成檢正游赤松絕句四首  其一",
        "id": "004d3775-0ee8-471b-8850-a361d8b56713"
    },
    {
        "author": "范浚",
        "paragraphs": [
            "黄堂流化古風還，夙駕勤民隴畝間。",
            "已變呻吟作謠詠，山中那用覓還丹。"
        ],
        "title": "次韵婺守林懿成檢正游赤松絕句四首  其二",
        "id": "3093604c-ad96-4fe0-a417-bf0fdc043b57"
    },
    {
        "author": "范浚",
        "paragraphs": [
            "紫烟仙客古祠堂，青士蒼官屹道傍。",
            "想見隼旟穿翠帳，有人迎路曉騎羊。"
        ],
        "title": "次韵婺守林懿成檢正游赤松絕句四首  其三",
        "id": "082edb3b-91f8-4e50-866b-e709e0f270f2"
    },
    {
        "author": "范浚",
        "paragraphs": [
            "殿邦政蹟茂棠陰，著屐題詩寄意深。",
            "應有高人陪皂蓋，烟蘿深處得幽尋。"
        ],
        "title": "次韵婺守林懿成檢正游赤松絕句四首  其四",
        "id": "7c4fd25d-ef8d-44fa-aa91-c6f7227d0e4f"
    },
    {
        "author": "范浚",
        "paragraphs": [
            "初弦落微月，草宇夜岑寂。",
            "追凉拂桃笙，伸欠聊偃息。",
            "檐榮忽飛雨，散亂銀竹白。",
            "避漏起移床，青燈暈空壁。",
            "曉看蛙入戶，時有燕爲石。",
            "是節正驕陽，敲煩火雲赤。",
            "煩蒸等坐甑，百體勞按抑。",
            "良苗憂槁暴，空有庭樹碧。",
            "借免抱龜腸，猶應困蔬色。",
            "炎埃今一洗，萬井沐甘澤。",
            "望歲即交歡，寧容須暇隙。",
            "相逢如得酒，釂飲莫餘瀝。"
        ],
        "title": "次韵姪端臣喜雨",
        "id": "9135ba6e-8001-4624-aa66-51aa609011a9"
    },
    {
        "author": "范浚",
        "paragraphs": [
            "昔嗟九載一相見，伊我與君俱賦詩。",
            "只今又話十年別，襆被可辭同宿期。",
            "相歡美酒如傾水，我歌日暮驚風起。",
            "惜君抑塞抱奇才，拳跼驊騮垂兩耳。",
            "漢朝公卿忌賈生，世路古已悲難行。",
            "如君不入中興用，脫帽置酒來耦耕。",
            "君馬欲東還語別，細雨黄花正愁絕。",
            "一尊不更苦留君，後日空嗟共明月。"
        ],
        "title": "送別姚令聲刪定還諸暨",
        "id": "837ee7f2-b8c5-4b7a-ac18-a9f889ec7052"
    },
    {
        "author": "范浚",
        "paragraphs": [
            "華顛老學似秉燭，及壯貴在勤書詩。",
            "男兒不解事文筆，何異婦女留鬚眉。",
            "予生早已度弱冠，畋漁籍素常嗟遲。",
            "爾今年纔十八九，著力鑽礪誠當時。",
            "胡爲講道率粗滅，浪自閑散多盤嬉。",
            "或時使酒昧檢束，怒駡臧獲驚紛披。",
            "我旁聞爾作氣勢，憐爾放驁如癡兒。",
            "人生稟受性不惡，鞚馭要使知高低。",
            "常時見爾亦遜順，頓以狂藥生尤違。",
            "便當懲艾悼往失，痛戒濡首疏尊巵。",
            "專心蓄力玩經笥，調護氣術循繩規。",
            "吾言一日可三復，勿謂浪語無資裨。"
        ],
        "title": "示姪",
        "id": "35fb7670-ba8c-44dc-9c96-3e5b7da1f9f9"
    },
    {
        "author": "范浚",
        "paragraphs": [
            "忍過事堪喜，斯言良不欺。",
            "當須去鉗忌，佩服西門韋。",
            "君看朋徒間，契濶多暌離。",
            "胡不事久要，有酒歡樂之。",
            "顧於毛髮輕，溢惡相嗔嗤。",
            "平生結情好，一旦成乖違。",
            "譏呵起交攻，醜語剝面皮。",
            "空貽兩不快，呀喘如筒吹。",
            "吾聞西山翁，棄惡怨用希。",
            "男子固尚氣，何以睚眥爲。",
            "請君謝犬尾，脫略除嫌疑。",
            "自然鄰曲交，耐久歡相持。",
            "儻復不自慰，君當讀吾詩。"
        ],
        "title": "示友",
        "id": "eeef86c5-02a2-4aa5-a2c1-ace6999d9d11"
    },
    {
        "author": "范浚",
        "paragraphs": [
            "一昨暌離五換年，相逢道舊各欣然。",
            "已陪文酒四百刻，更得車斜二十篇。",
            "君家閣老名能賦，蓬萊扈遊方遇主。",
            "吞曹奪李杜陵翁，句律從來付宗武。",
            "如君才藻信踰人，著帽猶爲入幕賓。",
            "別去當須自珍寵，行看策足出風塵。"
        ],
        "title": "送張子經撫幹還臨安幕",
        "id": "4e7fbf02-54a8-4bda-9107-3a1a81c6ce11"
    },
    {
        "author": "范浚",
        "paragraphs": [
            "君不聞赤縣詩人書案牘，兩衙苦被官拘束。",
            "自嫌不辨世間忙，猶得吟看縣牆綠。",
            "今君器度鼎函牛，爲丞烹鮮餘地優。",
            "更當淥水吳京邑，豪士新亭舊勝遊。",
            "去追禮樂羣英盛，豈復區區勞貳令。",
            "兩株松下日長哦，會有劉郎五題詠。",
            "能來取別思依然，爲我津頭一繫船。",
            "解手看君有知己，吹噓高翮上青天。"
        ],
        "title": "送葉彥益縣丞之任江寧",
        "id": "518fb2ec-3867-4754-9b67-170d180aa30e"
    },
    {
        "author": "范浚",
        "paragraphs": [
            "桃花朱朱李花白，高柳花邊出多碧。",
            "雨中物色更芳鮮，未礙劉郎中一石。",
            "醺酣裁詩角險麗，坐人豪逸俱勍敵。",
            "但令得醉復長吟，山雲從爾生虛壁。"
        ],
        "title": "對酒分和杜詩",
        "id": "4e11bfc1-687c-4f7d-ab0a-3340c0fc53ae"
    },
    {
        "author": "范浚",
        "paragraphs": [
            "靈祠丹井餘真跡，祠下老松森百尺。",
            "仙子騎鯨去不歸，癡人猶問山中石。"
        ],
        "title": "遊赤松觀",
        "id": "18d1b0c1-64c3-4567-8b9f-73934cc261f3"
    },
    {
        "author": "范浚",
        "paragraphs": [
            "物華俱入發生辰，喜見花梢刺眼新。",
            "便好銜杯嚼紅蕊，不須枝上火燒春。"
        ],
        "title": "次韵弟茂通立春四首  其一",
        "id": "b84e186f-1cd8-440c-aa60-5670c6403a5a"
    },
    {
        "author": "范浚",
        "paragraphs": [
            "青青覆雉麥畦肥，柳線輕黄拂面垂。",
            "擬贈物華無麗句，徒慚口業未拋詩。"
        ],
        "title": "次韵弟茂通立春四首  其二",
        "id": "58670d37-8f0e-4aac-a6e7-6163f6219685"
    },
    {
        "author": "范浚",
        "paragraphs": [
            "春生稚戲我難同，聊復題詩方絮紅。",
            "忽得池塘夢中語，知君句律有新功。"
        ],
        "title": "次韵弟茂通立春四首  其三",
        "id": "5825989e-6194-4e10-bb72-2be158724112"
    },
    {
        "author": "范浚",
        "paragraphs": [
            "富人百屋看錢堆，不省東風幾日來。",
            "報答春光須我輩，要當劇飲縱歡咍。"
        ],
        "title": "次韵弟茂通立春四首  其四",
        "id": "ce7f7844-951d-40a4-b1dd-72e87fad3520"
    },
    {
        "author": "范浚",
        "paragraphs": [
            "川勤直下生馬駒，早追奔電越國都。",
            "至今不肯著槽廄，蹴蹋萬里浮江湖。",
            "我來古寺長松下，邂逅解包逢藞䕢。",
            "尚看秀色带峨眉，墨玉貫珠常在把。",
            "問今客路迷風沙，得無勞苦行天涯。",
            "笑言煩惱真佛事，去家千里猶吾家。",
            "休公昔生我鄉曲，一瓶得得遊西蜀。",
            "鑒今却自蜀中來，好住蘭陰結茅屋。"
        ],
        "title": "贈清鑒上人",
        "id": "5d2e7706-78ef-41b8-b063-c1a2c34b5f61"
    },
    {
        "author": "范浚",
        "paragraphs": [
            "君不見邯鄲邑令昔好奇，强指金燈花作芝。",
            "得非美瑞世罕見，遂假凡草相漫欺。",
            "君家聞有真三秀，近出高楹照簷霤。",
            "不須仙客費耘鋤，協氣蒸成自榮茂。",
            "信知爲善來嘉祥，得此上藥扶年長。",
            "庭階令子映蘭玉，要使如芝冠衆芳。"
        ],
        "title": "寄題趙叔才秀芝堂",
        "id": "5abc5f61-8b3b-452e-b6e3-15e2d4b8338c"
    },
    {
        "author": "范浚",
        "paragraphs": [
            "君不見詩人著布裘，願得大裘一萬里。",
            "又不見詩人歎茅屋，願得廣厦千萬間。",
            "重堂複宇御狐白，今世誰念人多寒。",
            "我衣穿空垂百結，蓬蘿蓋頭四壁裂。",
            "却顧悲號窮獨人，露宿牛衣冷如鐵。"
        ],
        "title": "苦寒行",
        "id": "f8a39527-5ed5-4775-bb72-2ba29d66145b"
    },
    {
        "author": "范浚",
        "paragraphs": [
            "君不見神羊觸邪世不省，舞馬應節披華衣。",
            "又不見屈軼指佞沒空草，合歡蠲忿生庭墀。",
            "勳華一去幾千載，神羊屈軼令人悲。",
            "二物不可見，我悲何日忘。",
            "喧啾聞反舌，炎夏亦淒涼。"
        ],
        "title": "淒凉行",
        "id": "f0facbc6-2cbc-4406-bfa2-af3c5e405eeb"
    },
    {
        "author": "范浚",
        "paragraphs": [
            "楊花亂落青春暮，燕拂簾旌傍人語。",
            "縹壺買酒洗春愁，迴風落日簷花舞。",
            "赫蹏斷爛千載書，青燈照字驚蟫魚。",
            "冬烘老生時自哂，安用盤盂學田蚡。"
        ],
        "title": "三月廿六日夜同姪端臣端杲觀異書效李長吉體",
        "id": "9d0a168b-5eb8-4d04-bb7a-eb6e03983235"
    },
    {
        "author": "范浚",
        "paragraphs": [
            "黄梅雨歇春歸後，摶黍哺雛鳩喚婦。",
            "紅殘小頰蹊上花，翠刷濃眉陌頭柳。",
            "籜痕半脫煙篁瘦，露裛幽香逗書牖。",
            "雲容漠漠曉陰愁，麥信風前一搔首。"
        ],
        "title": "四月十六日同弟姪效李長吉體分韵得首字",
        "id": "35295185-bf52-46f2-b9da-0ff71333ab30"
    },
    {
        "author": "范浚",
        "paragraphs": [
            "晏食聊當肉，緩步聊當車。",
            "身閑貴莫比，心足富有餘。",
            "時飲一杯酒，歷觀千載書。",
            "正爾良獨難，亦復將何須。"
        ],
        "title": "偶作二首  其一",
        "id": "d19d983c-920e-4c2b-aa49-cd3f67277ce0"
    },
    {
        "author": "范浚",
        "paragraphs": [
            "飛花拂簾幌，亦有關籬牆。",
            "隨風各偶爾，何足較短長。",
            "富貴真傳舍，易人豈其常。",
            "寄語窮巷士，少安無自傷。"
        ],
        "title": "偶作二首  其二",
        "id": "da25998e-725c-4a21-83bb-a96339082834"
    },
    {
        "author": "范浚",
        "paragraphs": [
            "昔有大荒國，水以狂泉名。",
            "國人皆飲泉，狂顛率無寧。",
            "一者自穿汲，乃獨能常醒。",
            "國人既皆狂，反見不狂驚。",
            "顧謂不狂人，無乃鬼物憑。",
            "不然是狂疾，救療當痊輕。",
            "施針灼炷艾，膚肉無全平。",
            "而彼不狂者，被虐楚不勝。",
            "賁然走泉所，酌飲不敢停。",
            "既飲即亦狂，萬慮皆迷冥。",
            "其狂與衆一，衆始歡相傾。",
            "世事今亦然，嗟哉感詩鳴。",
            "安得跨鵬背，獨往遊天溟。",
            "寄謝彼狂子，酌泉吾不能。"
        ],
        "title": "狂泉",
        "id": "477d4ef5-a8ce-4229-889c-a2af391d28c8"
    },
    {
        "author": "范浚",
        "paragraphs": [
            "磨磚不成鏡，畫餠不可食。",
            "談空如畫餠，要匪實消息。",
            "泥有如磨磚，未免見排闢。",
            "籌量有無中，背道費尋覓。",
            "先天爲心祖，此事冥太易。",
            "空毋墮渺茫，有勿著聲色。",
            "勿同半生滅，邪見徒役役。",
            "萬有齊一虛，寥廓鳥無跡。",
            "至虛本非無，豈謂滯神識。",
            "佳哉僧肇論，妙意真的的。"
        ],
        "title": "次韵六兄茂永論有無之作",
        "id": "d6152745-a376-48a5-8a30-2dd5266143f4"
    },
    {
        "author": "范浚",
        "paragraphs": [
            "星回景急歲聿除，更長燭明坐蓬廬。",
            "東風夜半欲入律，萬木先已爭號呼。",
            "小阮過予足風味，共觀古帖披前志。",
            "秋蛇綰字右軍書，朔馬騰風東晉記。",
            "紛紜萬古浩無涯，且啖白藕傾流霞。",
            "分甘恨不如船大，空想峰頭十丈花。"
        ],
        "title": "己巳十二月廿九日同姪端臣端杲觀王右軍帖并晉書以白藕薦酒成詩",
        "id": "110aa1a4-055a-4bf7-864d-5765414ce650"
    },
    {
        "author": "范浚",
        "paragraphs": [
            "雨餘池上興悠哉，坐蔭藤花藉石苔。",
            "白鳥聯拳相對立，紅蕖粲艷一時開。",
            "吐吞月色雲濃淡，經緯水紋風去來。",
            "幽事相關心自樂，岸巾獨嘯更銜杯。"
        ],
        "title": "池上晚酌",
        "id": "cfa37741-79e7-445b-ac56-5652ffbc568a"
    },
    {
        "author": "范浚",
        "paragraphs": [
            "市合喧華外，堂開磊落明。",
            "大山橫面勢，積水带渟瀠。",
            "野靜讙蛙斷，林幽獨鳥鳴。",
            "杜陵詩句在，心跡喜雙清。"
        ],
        "title": "題雙清堂",
        "id": "28dfa55e-20f1-4145-9a40-5fd39964e70c"
    },
    {
        "author": "范浚",
        "paragraphs": [
            "五箇門前柳，千年身後名。",
            "掛冠真避俗，自祭頗忘情。",
            "且進杯中物，何勞絃上聲。",
            "詩篇經李杜，猶得擅精清。"
        ],
        "title": "陶潛詠",
        "id": "2110dd14-4a9f-4576-8c4d-a392bb578194"
    },
    {
        "author": "范浚",
        "paragraphs": [
            "燕落雨知節，鳩鳴天欲晴。",
            "行雲飛斷碧，斜日漏微明。",
            "筍上竹三徑，苗肥田一成。",
            "野人知得飽，索酒坐班荆。"
        ],
        "title": "次韵六兄茂永首夏新晴",
        "id": "726ad315-e760-4978-8695-da4fad3ff05b"
    },
    {
        "author": "范浚",
        "paragraphs": [
            "春入名園何處尋，東風引步上嶇嶔。",
            "平凝四面雲嵐合，曲折一丘花木深。",
            "碧草華滋迷絕徑，綠蘿陰影護芳林。",
            "韶光向此知歸處，長與先生供醉吟。"
        ],
        "title": "題四兄茂安藏春園",
        "id": "eda6983b-189a-43af-96dc-cd8c105cac0d"
    },
    {
        "author": "范浚",
        "paragraphs": [
            "山作屏風雲作籬，岧嶢亭子俯漣漪。",
            "絕知此地風光好，直爲主人心跡奇。",
            "側塞亂花紅被徑，檀欒高竹翠緣陂。",
            "惠連自喜陪幽賞，判却歸時倒接䍦。"
        ],
        "title": "題四兄茂安秀野亭",
        "id": "e9c05dfa-7077-434c-b2d1-0945d5e5cd8c"
    },
    {
        "author": "范浚",
        "paragraphs": [
            "浮雲捲盡綺霞明，藜杖扶行得晚晴。",
            "斜日水邊鸂鶒影，孤煙林外鵓鳩聲。",
            "且從樂處安心地，可向艱時觸志兵。",
            "幽意欲言言不得，因君聊復動詩情。"
        ],
        "title": "次韵弟茂通晚晴",
        "id": "d1d0c0e0-bd56-404e-bed6-bb054455f437"
    },
    {
        "author": "范浚",
        "paragraphs": [
            "晴山喜見曉巑岏，笑出蓬門不暇冠。",
            "風掃斷雲齊萬弩，日融殘雪上三竿。",
            "早黄楊柳漏春信，晚翠枇杷凌歲寒。",
            "從此林芳入幽賞，凍醪新壓味甘酸。"
        ],
        "title": "歲暮喜晴",
        "id": "58f18a29-aaca-4696-bdb7-a7d80b404250"
    },
    {
        "author": "范浚",
        "paragraphs": [
            "空闊野雲疏，行行思鬰紆。",
            "露花啼晚菊，風葉舞高梧。",
            "日落牛羊下，天寒雁鶩呼。",
            "却回南澗路，暝色擁蓬廬。"
        ],
        "title": "初冬郊行",
        "id": "35da71f5-5ed6-446c-b7dc-72a1f8b27237"
    },
    {
        "author": "范浚",
        "paragraphs": [
            "出郭雨初霽，到山雲欲無。",
            "老松看偃蹇，幽徑上崎嶇。",
            "佛屋藏巖曲，天花舞坐隅。",
            "向來愁絕意，此地一醒蘇。"
        ],
        "title": "遊嚴州景德寺",
        "id": "f9871caf-7a3e-4be4-bbac-b871058d909a"
    },
    {
        "author": "范浚",
        "paragraphs": [
            "晴景收林靄，春郊剩物華。",
            "麴塵官道柳，粉艷野牆花。",
            "竹裏草亭古，沙邊苔徑邪。",
            "遣心知有處，發興渺無涯。"
        ],
        "title": "雨後出郊二首  其一",
        "id": "5cc8dabe-9519-4b1c-b5c5-f26a6196dec1"
    },
    {
        "author": "范浚",
        "paragraphs": [
            "扶輿穿密竹，度彴過前溪。",
            "霽色煙橫野，春聲水繞畦。",
            "映山行白鷺，遷木韵黄鸝。",
            "客裏貪幽事，歸時日已西。"
        ],
        "title": "雨後出郊二首  其二",
        "id": "ac0d1974-2b1b-46f9-8ea5-e29511894034"
    },
    {
        "author": "范浚",
        "paragraphs": [
            "弭棹依寒渚，臨亭俯碧川。",
            "嘶雲征海雁，椎鼓過風船。",
            "水闊天低樹，山空日暝煙。",
            "擬題江似練，終愧謝公賢。"
        ],
        "title": "登富陽觀山亭",
        "id": "00c1ff40-06fb-4970-961f-57b689460cb8"
    },
    {
        "author": "范浚",
        "paragraphs": [
            "後湖翰墨真追古，前輩風流獨到今。",
            "二月書題看六紙，一篇詩律抵千金。",
            "周郎酒裏君相得，韋九花間我欲尋。",
            "飯顆山頭如會遇，慇懃爲道仰高心。"
        ],
        "title": "張子經示所得後湖居士詩及書札想見其人寄意短韵",
        "id": "93b584d5-3034-4b27-bec2-afa406a13b85"
    },
    {
        "author": "范浚",
        "paragraphs": [
            "幽草轉溪路，瘦藤扶我行。",
            "鯈魚知有樂，鷗鳥共忘情。",
            "嵂崒望中色，𨊵輈何處聲。",
            "賞心成朗詠，巢鶴不須驚。"
        ],
        "title": "次韵姪端臣晚行南溪",
        "id": "5657fa87-0ad3-4b7a-82a0-c4574ecf4d2b"
    },
    {
        "author": "范浚",
        "paragraphs": [
            "連筒隔竹度流泉，約束畦丁灌小園。",
            "拔薤自須還種白，刈葵輒莫苦傷根。",
            "瓜疇准擬狸頭大，草徑隄防馬齒繁。",
            "努力荷鋤當給酒，無令菜把乏朝昏。"
        ],
        "title": "課畦丁灌園",
        "id": "6dd07b71-4002-4fc5-b8e7-6bc76d31a3c9"
    },
    {
        "author": "范浚",
        "paragraphs": [
            "岑樓上獨園，高檻俯平原。",
            "野秀風烟合，春深草木繁。",
            "晴山明歷歷，遠水去渾渾。",
            "興出青冥外，心隨獨鶴翻。"
        ],
        "title": "春望二首  其一",
        "id": "d4176a07-6432-4aab-af62-2103ce20b4c7"
    },
    {
        "author": "范浚",
        "paragraphs": [
            "眺聽不知暮，徘徊聊復吟。",
            "歸雲迷近谷，去鳥度前林。",
            "長日憑高目，傷春望遠心。",
            "邊方殺氣在，天北慘沉陰。"
        ],
        "title": "春望二首  其二",
        "id": "23d356c9-4825-4970-89b0-21823b93241a"
    },
    {
        "author": "范浚",
        "paragraphs": [
            "歎息東京亂，忠推北海豪。",
            "未容禾女鬼，輒代卯金刀。",
            "義概秋霜勁，英名白日高。",
            "猶應凜生氣，遣恨失吞曹。"
        ],
        "title": "讀孔北海傳",
        "id": "397a18c4-7ead-48fa-a9c4-bcb622dc047d"
    },
    {
        "author": "范浚",
        "paragraphs": [
            "步屐尋春犯雪泥，村南村北鵓鳩啼。",
            "墮梅殘白猶明樹，著柳暗黄初映堤。",
            "風景快晴雲擘絮，江天未暮日懸規。",
            "最憐碧漲侵沙尾，更傍橫橋一杖藜。"
        ],
        "title": "春雪晚晴出西村",
        "id": "e0809024-e395-4adc-ace4-f0b7eccd329e"
    },
    {
        "author": "范浚",
        "paragraphs": [
            "君向祁山去，修程幾日期。",
            "江天梅子雨，驛路橘花時。",
            "知迫循陔養，寧辭糾邑卑。",
            "美才無不適，鸞翮豈棲遲。"
        ],
        "title": "送周西美主簿之任祁門",
        "id": "10c1e924-5845-4e64-8846-ab648d64b950"
    },
    {
        "author": "范浚",
        "paragraphs": [
            "聞君結屋廬，幽意枕山隅。",
            "𠜴竹開三徑，栽桃課百株。",
            "眼根長寂寥，心地不崎嶇。",
            "試問新詩句，能窮勝事無。"
        ],
        "title": "次韵陳叔永山居二首  其一",
        "id": "de7b5703-f298-451d-b01b-8019d4570676"
    },
    {
        "author": "范浚",
        "paragraphs": [
            "子方誇小隠，我亦愛深居。",
            "出補登山屐，歸携带月鋤。",
            "旋沽新漉酒，聊駐故人車。",
            "有此幽棲樂，雖貧亦晏如。"
        ],
        "title": "次韵陳叔永山居二首  其二",
        "id": "b4d507f6-31b3-4040-86ff-865300dc166e"
    },
    {
        "author": "范浚",
        "paragraphs": [
            "路入西園繞綠苔，我來倚杖一徘徊。",
            "霜林有樹葉皆落，風榭無人花自開。",
            "奴橘甘酸千百顆，侯梅蕭薄兩三栽。",
            "幽人自是便幽勝，終日孤吟只費才。"
        ],
        "title": "西園",
        "id": "58368874-17ec-4658-876a-ce253d3b96b8"
    },
    {
        "author": "范浚",
        "paragraphs": [
            "倦客長年嗟久客，交游此地喜偕遊。",
            "後溪水接前溪碧，小響峰連大響幽。",
            "千里家山千里夢，一春風月一春愁。",
            "今朝共話明朝別，取醉君無不醉休。"
        ],
        "title": "戲效白傅體送姚刪定",
        "id": "c571451c-8c9b-419a-a25f-6575dc4ddb67"
    },
    {
        "author": "范浚",
        "paragraphs": [
            "带郭人烟少，通村徑路微。",
            "水光浮棟宇，野色動窗扉。",
            "小樹無重數，前山不合圍。",
            "艱危鄰虎窟，奔迫詭牛衣。",
            "白舫竟何適，丹楓看即稀。",
            "西園小茅屋，知復幾時歸。"
        ],
        "title": "避盜泊舟武康遠光亭下與同行分和杜工部詩傷秋及宿江邊閣二首  其一",
        "id": "cec863b0-536a-48e2-8e39-e545941531f3"
    },
    {
        "author": "范浚",
        "paragraphs": [
            "客子舟維岸，人家樹作門。",
            "西風秋慘切，南鵲夜飛翻。",
            "惻惻驚心折，鞺鞺戍鼓喧。",
            "若爲容足地，廣大自乾坤。"
        ],
        "title": "避盜泊舟武康遠光亭下與同行分和杜工部詩傷秋及宿江邊閣二首  其二",
        "id": "e7293041-2723-4ed4-a482-9cdfebbcb911"
    },
    {
        "author": "范浚",
        "paragraphs": [
            "樂事愜幽討，閑情便舊遊。",
            "梳風修竹晚，掛日老楓秋。",
            "一飽桑門飯，百忘塵世憂。",
            "蕭條茅屋下，可以縱冥搜。"
        ],
        "title": "遊南山晚歸二首  其一",
        "id": "7d878816-4f04-490b-b6b8-2403d13eb988"
    },
    {
        "author": "范浚",
        "paragraphs": [
            "荒荒日已暮，迴首興何長。",
            "䆉䅉紛乾穟，森疏嘯折篁。",
            "水枯山石露，風晚野花香。",
            "歸卧前簷下，詩成小雨凉。"
        ],
        "title": "遊南山晚歸二首  其二",
        "id": "9c6bafb2-5994-4774-850f-7fc642db424a"
    },
    {
        "author": "范浚",
        "paragraphs": [
            "褒功傳紫詔，錫服下丹墀。",
            "朱紱榮書記，銀章付拾遺。",
            "舄鳬隨步趾，象笏映鬚眉。",
            "更卜垂三組，它年佩陸離。"
        ],
        "title": "賀長兄茂寬賜緋",
        "id": "c23e557e-971e-4123-b2aa-6fca66d662ff"
    },
    {
        "author": "范浚",
        "paragraphs": [
            "三朝推舊德，四海仰高名。",
            "起起方驚夢，嗟嗟忽奠楹。",
            "木冰傷達宦，薤露寄哀情。",
            "矯首西山下，懸河淚已傾。"
        ],
        "title": "李修撰哀輓二首  其一",
        "id": "7665fe9b-553a-42fb-bcbb-4531aefd7edf"
    },
    {
        "author": "范浚",
        "paragraphs": [
            "公欲攀琪樹，天令墮玉棺。",
            "生前紆白艾，身後跨青鸞。",
            "令子清規在，遺書舊墨乾。",
            "英靈今已逝，千古一長歎。"
        ],
        "title": "李修撰哀輓二首  其二",
        "id": "bc18459e-61dd-417c-9aad-72bb5bcadbce"
    },
    {
        "author": "范浚",
        "paragraphs": [
            "雲頑欲雪不雪，梅凍將花未花。",
            "荒草狹蹊山路，斷橋流水人家。"
        ],
        "title": "冬日行蘭谿道中六言二首  其一",
        "id": "2629d699-e906-4bb2-bc49-747babd6d739"
    },
    {
        "author": "范浚",
        "paragraphs": [
            "瑟縮鴉栖古樹，聯拳鷺立回塘。",
            "水際風低白葦，隔村時見牛羊。"
        ],
        "title": "冬日行蘭谿道中六言二首  其二",
        "id": "cd671805-4a70-4672-a3e1-8b8dac249edd"
    },
    {
        "author": "范浚",
        "paragraphs": [
            "范叔初非辯士，曾子本同道人。",
            "歡伯解兩家難，忘言一笑相親。"
        ],
        "title": "忘言示曾仲思",
        "id": "eeee4db9-fbb0-420d-8bfd-03a4a31011e9"
    },
    {
        "author": "范浚",
        "paragraphs": [
            "遠草連雲碧積，繁花照日紅酣。",
            "信馬貪看春意，不知錯過村南。"
        ],
        "title": "春日行蘭谿道中六言",
        "id": "84ba56c4-110f-4b1e-b33e-30d2dde768b4"
    },
    {
        "author": "范浚",
        "paragraphs": [
            "好風催冷蕊，上番即芳葩。",
            "春色獨先得，年芳誰復加。",
            "日邊看暖艷，雪後識真花。",
            "吟玩歸來晚，江村月照沙。"
        ],
        "title": "次韵弟茂通郊行見梅",
        "id": "cedbbea4-5b1a-4b20-837b-9324fe75d80d"
    },
    {
        "author": "范浚",
        "paragraphs": [
            "萬古東西隔女牛，停梭期會豈悠悠。",
            "蝦蟆輪破青天暮，烏鵲橋橫碧漢秋。",
            "莫放癡兒懽徹曙，且容老子强登樓。",
            "舉瓢更取天漿酌，一洗胸中萬斛愁。"
        ],
        "title": "次韵姪端臣七夕",
        "id": "ace88ace-55dd-427a-b050-154c3454e48f"
    },
    {
        "author": "范浚",
        "paragraphs": [
            "道人工小筆，梅瘦竹嬋娟。",
            "更學有聲畫，不參無眼禪。",
            "一枰聊復爾，七馬獨超然。",
            "爲足前年句，真成續斷弦。"
        ],
        "title": "贈光上人",
        "id": "1e04d1d0-ef45-4e2c-aabc-ce6f04093a9b"
    },
    {
        "author": "范浚",
        "paragraphs": [
            "夜卷一鈎簾，衣寒覺露霑。",
            "未驚風割面，且看月磨鎌。",
            "玉椀鵝兒酒，花甆虎子鹽。",
            "張公雞黍舊，歡笑了無嫌。"
        ],
        "title": "張生夜載酒相過",
        "id": "c0439643-f7f2-4ba7-a62e-a225c404be83"
    },
    {
        "author": "范浚",
        "paragraphs": [
            "幽居長杜戶，竟日少來人。",
            "花動蜂兒去，簾垂燕子嗔。",
            "脫巾慵不整，得酒醉仍頻。",
            "養拙風塵外，吾寧愧此身。"
        ],
        "title": "幽居",
        "id": "1406d1be-4d87-436d-8c35-181ce4ec6fc0"
    },
    {
        "author": "范浚",
        "paragraphs": [
            "夢想常懷兄弟賢，何如合眼到東川。",
            "客居自幸貧無事，歸計猶須大有年。",
            "一丈席間方隔闊，萬金書意要頻傳。",
            "詩筒更喜如飛鳥，願乞清新一百篇。"
        ],
        "title": "寓龍丘次韵六兄茂永見寄",
        "id": "d4bfe53b-31b2-4f6d-b2cf-23f3d48b6e15"
    },
    {
        "author": "范浚",
        "paragraphs": [
            "子到祇陀舍，經行幾屐穿。",
            "想當吟出月，不奈思如泉。",
            "真界飛花雨，寒山落木天。",
            "皎公知好在，香室夜安禪。"
        ],
        "title": "姪端旻示遊浦江花藏寺詩且道皎老相問意因次韵併煩爲簡皎公禪師",
        "id": "be76de31-1a18-47c4-8258-5cd17743a6a7"
    },
    {
        "author": "范浚",
        "paragraphs": [
            "自笑踆踆走海邊，棲遲已與俗相捐。",
            "誰憐乞米問盧老，懶以無薪告仲連。",
            "案上三杯朝不飽，膝頭一榻夜驚穿。",
            "詩人未用生羞澀，尚覺囊中有一錢。"
        ],
        "title": "次韵三兄茂載偶成二首  其一",
        "id": "6b3914d5-48fa-428c-afd7-b0af19a8bffb"
    },
    {
        "author": "范浚",
        "paragraphs": [
            "君看如絃死道邊，由來忠骾世人捐。",
            "劍除佞士朱狂直，笏擊姦臣顧少連。",
            "莫以古人蘄薄俗，空嗟膏軸運方穿。",
            "齒牙枉插於菟口，見說官家廢料錢。"
        ],
        "title": "次韵三兄茂載偶成二首  其二",
        "id": "540072b1-5b42-46d4-bef4-46f699ac6c2b"
    },
    {
        "author": "范浚",
        "paragraphs": [
            "祖道春風外，傷懷野水濱。",
            "親盟丈人行，才力棟梁臣。",
            "好去鞭高足，榮期據要津。",
            "人言宣室召，未棄賈生貧。"
        ],
        "title": "送歐丈朝請赴闕",
        "id": "6037b939-1c11-4ca1-a313-a503c2d6a8b6"
    },
    {
        "author": "范浚",
        "paragraphs": [
            "傳杯行美釀，擊鉢課名章。",
            "月借全窗白，花分小樹香。",
            "人情歡不盡，道術醉相忘。",
            "雞黍襟期厚，渠論漢范張。"
        ],
        "title": "春飲分章字韵",
        "id": "22ae17f7-d818-4906-9e77-681bb9dcbc9a"
    },
    {
        "author": "范浚",
        "paragraphs": [
            "故人欣面款，令我得眉伸。",
            "意有千金重，詩無一字陳。",
            "清規看後裔，賢業想前人。",
            "會續安邊策，何當謁紫宸。"
        ],
        "title": "次韵富修仲見贈二首  其一",
        "id": "c3c63b3a-5789-421e-971a-694cb8fcf5dc"
    },
    {
        "author": "范浚",
        "paragraphs": [
            "幽棲長懶放，野性耻浮沈。",
            "避俗真成僻，居山恨不深。",
            "感君來辱意，契我願交心。",
            "但愧瓊瑶贈，才枯欲嗣音。"
        ],
        "title": "次韵富修仲見贈二首  其二",
        "id": "e1ad7ca4-c9df-4483-9edd-c89029ef3887"
    },
    {
        "author": "范浚",
        "paragraphs": [
            "何年龍脅破鱗皴，應是風雷役鬼神。",
            "曲折鑿開南北路，去來老盡利名人。",
            "秦雲楚樹青天外，禹穴胥山滄海濱。",
            "下視蓑城如掌大，市聲啾唧暗紅塵。"
        ],
        "title": "過嚴州烏龍嶺",
        "id": "6f0e3e9b-e1ca-403f-b86b-ead1a79b8358"
    },
    {
        "author": "范浚",
        "paragraphs": [
            "人情巇險摧車路，世事變遷鳴屐廊。",
            "自分北宮長糲食，懶從東壁借餘光。",
            "林廬雪後梅含白，籬落天寒橘孕黄。",
            "幽意只應君共醉，何時拂石對傾觴。"
        ],
        "title": "次韵翁承之見寄二首  其一",
        "id": "0410d1ff-fce5-4577-909e-9caad9f0e800"
    },
    {
        "author": "范浚",
        "paragraphs": [
            "伊我索居吟雪屋，懷君獨夜步風廊。",
            "語離尚憶三春暮，共醉曾分一日光。",
            "忽喜斜封書絹白，更傳妙語色絲黄。",
            "遥知發興虬松下，白眼看天自舉觴。"
        ],
        "title": "次韵翁承之見寄二首  其二",
        "id": "bc5bb703-ef5a-44be-b6a9-4a15ea46050b"
    },
    {
        "author": "范浚",
        "paragraphs": [
            "閉關自喜脫愁籠，未愧柴桑避俗翁。",
            "黄嬭引人千里夢，青奴借我一窗風。",
            "綠葵紫蓼園蔬課，白葛朱藤野步供。",
            "尚想故人懷別久，論文安得一樽同。"
        ],
        "title": "懷曹宗臣併寄",
        "id": "f213203d-4225-4ace-bdf9-9fcba5e57691"
    },
    {
        "author": "范浚",
        "paragraphs": [
            "世情分付與東流，含梗徒勞百念浮。",
            "但使心源長寡欲，便知樂地本無憂。",
            "處身忌作燕巢幕，脫事要如鷹掣韝。",
            "節臘好同營一醉，幸逢開泰戢戈矛。"
        ],
        "title": "次韵姪伯通歲暮即事",
        "id": "6b2bb453-6d06-43a5-bad5-4936e9ef30fe"
    },
    {
        "author": "范浚",
        "paragraphs": [
            "雅望題輿早已賢，高風晚歲更超然。",
            "笑收劍佩遺榮路，獨往山林事引年。",
            "行馬正看光梓里，卧麟忽歎掩松阡。",
            "鄉州耆舊今垂盡，忍見山頹重涕漣。"
        ],
        "title": "悼致政樓少師  其一",
        "id": "b46036d7-791f-4d41-9f4f-b75754bdb51d"
    },
    {
        "author": "范浚",
        "paragraphs": [
            "身後儲休世或同，生前有耀孰踰公。",
            "班衣五彩樞臣貴，寶带萬釘天眷隆。",
            "終始哀榮時共羨，丕揚寵贈會追崇。",
            "遥瞻素旆愁雲外，慘憺悲歌立晚風。"
        ],
        "title": "悼致政樓少師  其二",
        "id": "2193de98-851a-4c89-b8d4-780f472f45da"
    },
    {
        "author": "范浚",
        "paragraphs": [
            "病怯簾疏雨到床，雨餘山靄上衣裳。",
            "宵携冷杖强看月，曉傍暖簷貪向陽。",
            "禦濕要須謀日飲，乏資深恨值年荒。",
            "所須藥物真吾事，麥麴山鞠今滿囊。"
        ],
        "title": "寓居蘭谿地濕卧病",
        "id": "57122d96-3df4-48bd-8c6a-dab0e49d893e"
    },
    {
        "author": "范浚",
        "paragraphs": [
            "探春著屐犯榛荒，更入名園轉曲塘。",
            "紅認蔬畦憐小甲，白尋梅楥得幽香。",
            "全同花下迷山簡，只欠池頭語葛强。",
            "吾土信多行樂地，絕勝酒裏到家鄉。"
        ],
        "title": "次韵姪端臣同遊藏春園",
        "id": "411e272a-6f3e-43a7-8253-6909375a5c65"
    },
    {
        "author": "范浚",
        "paragraphs": [
            "烟嶂巍巍列翠屏，松山高下鬰葱菁。",
            "風生萬壑笙竽觸，擬向林間築小亭。"
        ],
        "title": "詠東山",
        "id": "ea2dedca-f5d6-4391-9f35-24cdf990fa18"
    },
    {
        "author": "范浚",
        "paragraphs": [
            "川原恍若白崖天，屑玉輕明瑞有年。",
            "折竹掀轟宵暗積，欺梅艷溢曉相鮮。",
            "當知破耳衝風出，未似蒙頭正晝眠。",
            "杲日能憐有貧者，不須更作寄天牋。"
        ],
        "title": "次韵姪端方喜雪",
        "id": "53f61a91-2103-4386-bea8-3e7dcd5a806e"
    },
    {
        "author": "范浚",
        "paragraphs": [
            "腹藁才名第一流，只今偃蹇困吳州。",
            "牛腰但使詩章富，鶴髮寧論歲月遒。",
            "恥傍朱門隨掉尾，獨尋青篛釣查頭。",
            "知君高勝如松竹，不遇猶爲瀟灑侯。"
        ],
        "title": "送王大聲",
        "id": "4ce9fa43-edbf-4af3-93ce-676f0be0635f"
    },
    {
        "author": "范浚",
        "paragraphs": [
            "南北東西遇合疏，偶然良會足歡娛。",
            "豹胎供饌斥魚婢，雀舌試湯分酪奴。",
            "花萼成詩多共賦，竹根有酒不須沽。",
            "借令六逸無人畫，也勝當年九老圖。"
        ],
        "title": "三兄茂載燕兄弟預者六友宜盡觴詠之樂長兄茂寬有詩因次其韵",
        "id": "d3a941b4-3566-4d03-8531-2109a5af53c4"
    },
    {
        "author": "釋德",
        "paragraphs": [
            "振法雷，擊法鼓。",
            "布慈雲，灑甘露。"
        ],
        "title": "禱雨頌",
        "id": "9cc84165-be77-453a-8b36-b8ca2ec9253f"
    },
    {
        "author": "釋德",
        "paragraphs": [
            "竚看長空垂巨澤，直教四海盡豐登。"
        ],
        "title": "句",
        "id": "806be448-5d68-46df-b399-f6354038c964"
    },
    {
        "author": "釋南",
        "paragraphs": [
            "狗子無佛性，羅睺星入命。",
            "不是打殺人，被人打殺定。"
        ],
        "title": "悟趙州狗子無佛性話偈",
        "id": "c62fc43d-b2c1-4b45-b0ec-790c06aaaa06"
    },
    {
        "author": "馮觀國",
        "paragraphs": [
            "踏遍紅塵四百州，幾多風月是良儔。",
            "朝來應笑酡顔叟，道不相侔風馬牛。"
        ],
        "title": "謝人",
        "id": "f7a182ac-15ec-4301-943f-5e9c2c4d546a"
    },
    {
        "author": "馮觀國",
        "paragraphs": [
            "落魄塵寰觸處然，深藏妙用散神仙。",
            "筆端間作龍蛇走，壺裏常挑日月懸。",
            "漫假人倫來混世，只將酒盞度流年。",
            "潛修功行歸何處，笑指瀛洲返洞天。"
        ],
        "title": "述懷",
        "id": "aff5e785-33da-4178-b677-501380cfb87a"
    },
    {
        "author": "馮觀國",
        "paragraphs": [
            "南北東西總是家，自知身命屬煙霞。",
            "只因貪戀一杯酒，誤却碧桃千樹花。"
        ],
        "title": "酒間作",
        "id": "221edfa3-e812-4bea-a5a3-c19c9ac826dd"
    },
    {
        "author": "馮觀國",
        "paragraphs": [
            "水非溝壑龍方卧，木是梧桐鳳始栖。",
            "莫道男兒無去路，碧霄雲外有仙梯。"
        ],
        "title": "題棟",
        "id": "29056b8b-6196-4cf0-982c-4e5d48906b46"
    },
    {
        "author": "馮觀國",
        "paragraphs": [
            "平生無町畦，任真但落魄。",
            "爛醉是生涯，天地爲棺槨。"
        ],
        "title": "臨終頌",
        "id": "fae81e7c-c3ad-4b5a-add4-26daab7df593"
    },
    {
        "author": "馮觀國",
        "paragraphs": [
            "若問先生歸去來，此行直是到天台。",
            "碧桃瑶草紫芝熟，到日須容醉玉杯。"
        ],
        "title": "題化龍坊酒樓壁",
        "id": "35be79e9-f784-4b0c-b46d-a1c00e38cc96"
    },
    {
        "author": "釋法恭",
        "paragraphs": [
            "春風楊柳眉，春禽弄百舌。",
            "一片祖師心，兩處俱漏泄。",
            "不動步還家，習漏頓消滅。",
            "暗投玉線芒，曉貫金針穴。",
            "深固實幽遠，無人孰辨別。",
            "慚愧可憐生，頭頭皆合轍。",
            "不念阿彌陀，南無乾屎橛。",
            "無智癡人前，第一不得說。"
        ],
        "title": "偈四首  其一",
        "id": "5ba1181d-bfa0-4ecb-ace7-98b08a8ae925"
    }
]