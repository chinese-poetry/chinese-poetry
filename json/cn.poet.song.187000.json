[
    {
        "author": "赵汝鐩",
        "paragraphs": [
            "春意已深寒未了，梦回斗帐房栊悄。",
            "五更五点残月销，山鸟一声先破晓。"
        ],
        "title": "梦回",
        "id": "90fdcf76-1eee-4b9c-8ba3-b07296dcd990"
    },
    {
        "author": "赵汝鐩",
        "paragraphs": [
            "盎缶停涵水一泓，中存雅意超器形。",
            "欲滴未滴天地寂，须臾宫商若相赓。",
            "妙趣不劳徽外索，泛声不自弦上生。",
            "小点恩怨作儿语，大点九皋闻鹤鸣。",
            "疎数变化似有节，多是洋洋流水音。",
            "残沥断续楚天晓，余响勾引南风熏。",
            "平生筝笛厌郑卫，羌借古韵洗古心。",
            "又不如齁{鼻合}北窗睡，两耳不听无亏成。"
        ],
        "title": "水琴",
        "id": "c383455c-83ae-4ce2-bce9-624c1dd77697"
    },
    {
        "author": "赵汝鐩",
        "paragraphs": [
            "披雾入野寺，寒林响西风。",
            "谁遣僧出迎，山鸟为我通。",
            "染衣松露香，照眼岩花红。",
            "聊此息尘虑，归骑毋怱怱。"
        ],
        "title": "小水寺",
        "id": "962adcf6-9b20-4777-ab87-5cf81c76fb1c"
    },
    {
        "author": "赵汝鐩",
        "paragraphs": [
            "披荆踏石访山友，野鸟惊人闹枯柳。",
            "牧童为我通姓名，一笑相迎鹤发叟。",
            "结茅倚岩屋数间，尘埃辟易不用帚。",
            "竹厨贮书罗四五，土壁黏碑分左右。",
            "山中新醅未堪压，携手邀我沽村酒。",
            "床前尚有着残棋，忘记四围关户牖。",
            "日斜扶醉同归来，但见黑白子纷纠。",
            "猕猴树上周章走，莫是此曹来动否。"
        ],
        "title": "访山中友",
        "id": "ace05abd-ef5e-4749-a644-c3d613cd68d5"
    },
    {
        "author": "赵汝鐩",
        "paragraphs": [
            "午睡谁扣门，隔篱唤童子。",
            "童子走来报，一二琴道士。",
            "摘茗烹沙铫，推窗拂石几。",
            "高山流水音，屡弹不肯止。",
            "我心本虚淡，无用宫商洗。",
            "渊明未尝弦，妙趣岂假此。",
            "道士颇不乐，拂衣抱琴起。"
        ],
        "title": "听琴",
        "id": "bb45c733-09b2-46cc-8abb-7cce6814919f"
    },
    {
        "author": "赵汝鐩",
        "paragraphs": [
            "禅僧晚相投，貌古似落魄。",
            "说性说虚空，雕心苦摸索。",
            "千百则公案，信口无一错。",
            "有蝉隔窗鸣，与僧恣酬酢。",
            "僧喝蝉不知，僧怒蝉不觉。",
            "蝉厌忽飞去，僧语无处着。",
            "呼儿掩柴扉，请僧自行脚。"
        ],
        "title": "谈禅",
        "id": "0aa9e9b4-d37a-46e9-b409-c54a3113eb20"
    },
    {
        "author": "赵汝鐩",
        "paragraphs": [
            "南馆着隠士，幽爽似僧舍。",
            "岛红野花繁，岸绿垂杨亚。",
            "人行鸟不惊，客至鹤先迓。",
            "林深自无暑，月到更宜夜。",
            "倾樽对贤圣，飞笔追鲍谢。",
            "兴来即散策，无时不得暇。"
        ],
        "title": "题王才叔南馆",
        "id": "40d597f0-9818-4419-ba4b-09fee45b8b8d"
    },
    {
        "author": "赵汝鐩",
        "paragraphs": [
            "玉壶一色天漫漫，乱雪飞春减却寒。",
            "屑琼筛瑰塞宇宙，柳絮如拳辊作团。",
            "却愁花木不禁冷，携筇问讯遍玉栏。",
            "老柯樛枝幸亡恙，红苞半吐怯牡丹。",
            "更怜修竹压欲折，扶持敲撼声珊珊。",
            "似醉忽醒僵忽立，森然再植青琅玕。",
            "群儿幻出两狮子，顷刻堆削了不难。",
            "手持朱橘炯电眼，并刀巧剪金铃安。",
            "老夫童心也自爱，卷帘移坐忍冻看。",
            "一杯暖寒不可再，饥肠转雷未朝餐。"
        ],
        "title": "踏雪",
        "id": "05718367-4904-43b7-a469-6337a2e361da"
    },
    {
        "author": "赵汝鐩",
        "paragraphs": [
            "琅然醉读离骚经，一鹤闻之来中庭。",
            "童子屡麾不肯去，直凑樽前侧顶听。"
        ],
        "title": "读离骚",
        "id": "60815c14-7a9d-4250-8abc-76a80a889a7e"
    },
    {
        "author": "赵汝鐩",
        "paragraphs": [
            "倚栏有恨无人说，暮角吹梅寒声咽。",
            "急风卷雨过鴈惊，吐下芦花一枝雪。"
        ],
        "title": "倚栏",
        "id": "9b2f88b3-03bf-4b93-a2b0-18c7d823a828"
    },
    {
        "author": "赵汝鐩",
        "paragraphs": [
            "青云得志士，颐指快所欲。",
            "万事付杯酒，粉黛贮金屋。",
            "嗟我骨相穷，不受富贵逐。",
            "嗜欲人所同，有时未免俗。",
            "青奴颇专房，高卧擎老足。",
            "黄妳最如意，开卷醒困目。",
            "暖寒命脚婆，冻衾转旸谷。",
            "开樽唤汤妇，新醅温酃渌。",
            "始得此四人，明珠不计斛。",
            "呼之即来前，相娱不相触。",
            "时人皆笑之，画餠岂充腹。",
            "我亦翻自笑，竹窗听戞玉。"
        ],
        "title": "偶成",
        "id": "98687ae5-7ef5-4b61-aacb-34fc38e4f2e8"
    },
    {
        "author": "赵汝鐩",
        "paragraphs": [
            "两腋乘西风，送我上高岑。",
            "竹根一泉通，石径万木森。",
            "中有隠者居，败屋莓苔侵。",
            "山空人不见，云满挂壁琴。",
            "两鹤出候我，逢迎啄衣衿。",
            "应酬久颇厌，走避不可寻。",
            "谁伴山下去，明月升高林。"
        ],
        "title": "访隠者不遇",
        "id": "67089b7d-00c4-4009-aee3-cdb7f3589bf8"
    },
    {
        "author": "赵汝鐩",
        "paragraphs": [
            "今年一雪恰一月，天工弄巧寒饕餮。",
            "朔风吹碎洞庭浪，细结瑶花遍银阙。",
            "倚杖测试三尺强，平陆皓皓失凹凸。",
            "梅梢模糊裹寒香，鸟影伶俜栖冻叶。",
            "有客约上城南楼，膏吾车兮俄复辍。",
            "呼儿反关袁安巷，小窗风味寒于铁。",
            "未须金帐斟羊羔，薄酒也能春两颊。",
            "三杯五杯亦径醉，曲肱一枕香云绝。",
            "梦里骑馿过灞桥，记得新诗醒时说。"
        ],
        "tags": [
            "洞庭湖"
        ],
        "title": "雪中徐检法约登城楼不果",
        "id": "6681d17a-91a8-4397-815f-d2693df9c1db"
    },
    {
        "author": "赵汝鐩",
        "paragraphs": [
            "山房高千仞，上与青云齐。",
            "日从二仙游，两耳湔是非。",
            "北窗正齁{鼻合}，锋车扣岩扉。",
            "猿鹤竞作色，山人忘我为。",
            "林泉虽云乐，出处盖有时。",
            "平生经纶胸，忧国两鬓丝。",
            "江天炯少微，安得不振衣。"
        ],
        "title": "送林伯虎除国子监丞赴阙  其一",
        "id": "934b4f62-1ae1-4e49-b8fa-3940b11d70d5"
    },
    {
        "author": "赵汝鐩",
        "paragraphs": [
            "玑衡占东南，老人方昭回。",
            "明庭聚耆德，公难卧蒿莱。",
            "行行出东门，丹心趋玉阶。",
            "雪棹乘兴尔，云岫何心哉。",
            "了却济世缘，应念金石台。",
            "天街跃马余，就访孤山梅。",
            "和靖有两鹤，他日骑归来。"
        ],
        "title": "送林伯虎除国子监丞赴阙  其二",
        "id": "d7c549a5-d238-4096-a65d-d891fd7a14b7"
    },
    {
        "author": "赵汝鐩",
        "paragraphs": [
            "六辔按部朝出关，邮铃插羽夜趣还。",
            "诏字天飞紫泥湿，一点郎星归拱北。",
            "乡来翻动大壑鱼，致君尧舜真须臾。",
            "金瓯未启请麾去，旋颁汉节登范车。",
            "先生有道出洙泗，派分象山接洛水。",
            "振铎重席阐圣传，此心之外无二理。",
            "先生有才辈伊周，胸襟百万森戈矛。",
            "新亭肯作楚囚泣，誓楫一念清神州。",
            "此行岂但兰再握，讲帷欠公熙帝学。",
            "火城照空沙堤新，堂印押班运筹幄。",
            "絜斋墙仞世龙门，瓣香夙昔钻仰心，邑债一了即归耕。",
            "但当拭目天上新经纶，日与渔樵击壤歌太平。"
        ],
        "title": "送絜斋仓使袁都官归班",
        "id": "dca63afe-c293-4fb5-8c09-6f91efadf283"
    },
    {
        "author": "赵汝鐩",
        "paragraphs": [
            "典却身上鹔鹴裘，买酒领客寻清游。",
            "欲洗胸襟尘万斛，快上青云展秋眸。",
            "晴沙翳天风动地，挈壶卷席移通幽。",
            "一沼镜浄清可掬，千竿玉立尘不留。",
            "拒霜两岸花烂熳，红蓼错杂争开秋。",
            "人生适意未易得，痴儿了事何时休。",
            "陶写岂必在丝竹，山有鸣禽水游鯈。",
            "酒酣题蕉竞新句，景物辟易困雕搜。",
            "一梳凉月插空碧，楼头暮角催归驺。",
            "双桂余葩尚堪摘，便道肯访勿翦不。"
        ],
        "title": "饮通幽园",
        "id": "2d7b583c-33cf-419e-b6ea-4416bb9bb9a5"
    },
    {
        "author": "赵汝鐩",
        "paragraphs": [
            "北风卷地霰穿屋，光寒照几珠百斛。",
            "儿童呼舞健犊奔，病夫拥炉龟殻缩。",
            "打门寄书勤故人，五云湿牖春生谷。",
            "片辞自可愈头风，千金指迷况满幅。",
            "年来尘埃不堪镜，白发一摘动盈掬。",
            "星出星入难养痾，安得闲边半分福。",
            "病中畏酒如畏仇，诗囊亦遣高阁束。",
            "闻君新工千兔秃，君但写来为君读。"
        ],
        "title": "病中得邬文伯书",
        "id": "72712624-67cc-4923-82cc-a9edd0cb570b"
    },
    {
        "author": "赵汝鐩",
        "paragraphs": [
            "我来学制君哦松，数月握手臭味同。",
            "君今南浦我送客，水萍风云何怱怱。",
            "别酒未釂白玉斝，椎鼓催发斜阳红。",
            "青霄迫逐不少借，指日便入明光宫。",
            "祖鞭先着气射斗，好吐平生经纶胸。",
            "临汝诗卷如束笋，殿阁正欠赓熏风。",
            "自怜鱼游沸釜中，羡君遇顺如飞鸿。",
            "愿寄一语随君东，问讯西湖南北峰。"
        ],
        "tags": [
            "西湖"
        ],
        "title": "送临川王丞秩满造朝",
        "id": "a77f7b7a-c04f-4d5f-9b2d-8b9c6bae2dee"
    },
    {
        "author": "赵汝鐩",
        "paragraphs": [
            "平林涂烟山擎日，晚征漠漠客愁集。",
            "浮生隙驹忙里过，虚名塞马眼前失。",
            "古来战场莫回首，一成一败骨俱朽。",
            "柳岸人家摇酒帘，不妨小停春风鞭。"
        ],
        "title": "马上口占",
        "id": "cf3e11e9-85b5-4699-86f4-f8607eba9f96"
    },
    {
        "author": "赵汝鐩",
        "paragraphs": [
            "夜雨晓方歇，薄雾随征车。",
            "乔松二十里，翠微三五家。",
            "双燕教羣雏，一牛驮两鸦。",
            "故人不可见，回首天之涯。"
        ],
        "title": "题下阳怀沈叔忱",
        "id": "c74777f2-c107-4fcf-9cdc-411c572d40a3"
    },
    {
        "author": "赵汝鐩",
        "paragraphs": [
            "阴云议雪风飕飕，黄沙翳暝征人愁。",
            "渔家假宿休疲骨，败芦纫壁茅盖头。",
            "行营鼓角声动地，钓翁不惯皆掩耳。",
            "刺船火急入葭苇，问讯鸥鹭莫惊起。"
        ],
        "title": "宿康口渔家",
        "id": "ffa91b45-0a2d-4941-82b8-9a735500ad36"
    },
    {
        "author": "赵汝鐩",
        "paragraphs": [
            "敲门者谁子，二豪姜与郑。",
            "扬袖入长揖，掀髯略常敬。",
            "于时月当阶，籁声断四听。",
            "展席交股坐，剧谈飞舌竞。",
            "恃侠争誉己，拈卷索分韵。",
            "呼儿注老瓦，酒力快辛硬。",
            "膻荤屏俗馔，梨栗错村饤。",
            "杯行无不釂，恐犯诗坛令。"
        ],
        "title": "姜子平郑华父见访留饮月下",
        "id": "71cf2394-3d07-46c1-a71e-0f8a6f6f194a"
    },
    {
        "author": "赵汝鐩",
        "paragraphs": [
            "右倾老瓦盆，左持离骚经。",
            "一杯读一句，既醉还复醒。",
            "好月飞入坐，伴饮到天明。",
            "林下乐如许，钟鼎鸿毛轻。"
        ],
        "title": "适意",
        "id": "4eecb557-28df-4280-8cf6-645a1e4d5c58"
    },
    {
        "author": "赵汝鐩",
        "paragraphs": [
            "云收一点无，秋洗四山浄。",
            "野水吞长天，凉月分两镜。",
            "倚湖阁虚窈，缘石竹修劲。",
            "孤斟领幽寂，新醪快村硬。",
            "露冷欺病骨，更阑瞻斗柄。",
            "欲去未属餍，倚栏成短咏。"
        ],
        "title": "水阁秋夜",
        "id": "d56b8779-cf6d-40cd-9067-b5899b0d0a2a"
    },
    {
        "author": "赵汝鐩",
        "paragraphs": [
            "书云犹七日，阴极刚未长。",
            "风吹六花开，飞舞隘穹壤。",
            "一阳方欲来，和气已摩荡。",
            "着地寂不声，入林发余响。",
            "与客同拥炉，寒威不到幌。",
            "洗杓开蚁尊，下筯饫熊掌。",
            "道旧惊物变，谈空湔尘想。",
            "近诗稍阁笔，对此又技痒。",
            "踏雪访梅花，更觉吟兴爽。"
        ],
        "title": "十一月四日雪中小饮是月十日冬至",
        "id": "8b3f1589-c48b-4201-b4f2-eac3f64c6d9f"
    },
    {
        "author": "赵汝鐩",
        "paragraphs": [
            "园林十亩余，此邦人推甲。",
            "匝谷篔筜浄，循沼芙蓉夹。",
            "波暖游鱼乐，机忘飞鸥狎。",
            "剧谈互挥麈，曲栏凭斗鸭。",
            "棋仙俱自负，国手未许插。",
            "酒胆各称雄，觥船不留呷。",
            "半酣索分吟，韵严苦才乏。",
            "枯肠搜欲断，险字终难压。",
            "阁笔视诸公，词源羡流峡。"
        ],
        "title": "游刘园分韵得峡字",
        "id": "895f4c10-0b0e-4d80-9120-c67704acb79a"
    },
    {
        "author": "赵汝鐩",
        "paragraphs": [
            "溪流两岸秋，日落千山暮。",
            "一亭压其间，登览洗万虑。",
            "胸襟富丘壑，方领此幽趣。",
            "掷饵来潜鳞，围棋惊过鹭。",
            "酒壶展逸兴，渔唱续远浦。",
            "安得哦松来，捻髭同觅句。"
        ],
        "title": "晚晴与何户登水亭简张丞",
        "id": "4a01aac6-5079-4d6b-9794-35910cf2936a"
    },
    {
        "author": "赵汝鐩",
        "paragraphs": [
            "积雪深一尺，堆琼迷山扉。",
            "豪客夜排闼，挑灯红炉围。",
            "成枭呼五白，转胜赏四绯。",
            "举觞无不釂，寒深酒力微。",
            "姑置博与酒，剧谈木屑霏。",
            "坐久更寖阑，疎钟到帘帏。"
        ],
        "title": "雪中观客夜博",
        "id": "fc2fb0b0-569a-429a-a31f-4c39fca1b591"
    },
    {
        "author": "赵汝鐩",
        "paragraphs": [
            "梯磴扪绝壁，题诗纪幽临。",
            "呵冻象管滑，堕崖千尺深。",
            "羣猿皆惊笑，看我攀萝寻。",
            "石罅忽搜得，大书足前吟。",
            "诵咏猿侧耳，颔头似知音。",
            "吟罢下山去，猿亦归他林。"
        ],
        "title": "山吟",
        "id": "e3ec7c10-8073-4e27-aad7-0f7a8672375e"
    },
    {
        "author": "赵汝鐩",
        "paragraphs": [
            "自古称浮玉，更名为得金。",
            "一山藏寺腹，双塔立江心。",
            "淮浙中流断，风烟四岸侵。",
            "梦回禅榻悄，月午听龙吟。"
        ],
        "title": "金山",
        "id": "4e66bd31-a8e7-4bd1-8a73-342798594eee"
    },
    {
        "author": "赵汝鐩",
        "paragraphs": [
            "秋风动梧井，无顿许多凉。",
            "夜静滩喧枕，窗开月到床。",
            "道心便冷淡，世事莫思量。",
            "只被浇花累，朝朝却用忙。"
        ],
        "title": "秋夕",
        "id": "c05fd309-2a3b-4485-aa8d-c478ccde7ba9"
    },
    {
        "author": "赵汝鐩",
        "paragraphs": [
            "般向山边住，萧然茅数椽。",
            "平塘印星斗，深谷剩风烟。",
            "老不离书卷，贫谁乞酒钱。",
            "莫言无管待，频取好茶煎。"
        ],
        "title": "刘子愿山居",
        "id": "ff525467-5d22-4a49-8dc9-4821acbd468b"
    },
    {
        "author": "赵汝鐩",
        "paragraphs": [
            "前头无泊处，且住荻花林。",
            "水沸知滩浅，烟蜂花在瓶。",
            "呼童治茶具，有客扣柴扃。",
            "共说山林话，休嗟两鬓星。"
        ],
        "title": "泊舟",
        "id": "563bc73c-7c4b-4dcb-b869-dedd99ebdc8a"
    },
    {
        "author": "赵汝鐩",
        "paragraphs": [
            "纔归又东去，且道几时还。",
            "算路亦差远，缘君不耐闲。",
            "江城登铁瓮，烟寺认金山。",
            "我昔经行地，诗牌挂壁间。"
        ],
        "title": "送仲久之京口",
        "id": "ffc32ed6-fa0f-45d8-a4bb-2104de7d6dad"
    },
    {
        "author": "赵汝鐩",
        "paragraphs": [
            "闻师游岳去，打急访高岑。",
            "蹑屐若来晚，挑包不可寻。",
            "山寒梅意悄，林茂鸟声深。",
            "行住无非道，何须枉费心。"
        ],
        "title": "空师欲游岳往访山寺",
        "id": "a8752925-4d48-42b5-b566-84881e9d9b15"
    },
    {
        "author": "赵汝鐩",
        "paragraphs": [
            "虀盐三十载，刻苦战文场。",
            "灯火简编夜，江湖髭鬓霜。",
            "鴈声随挂席，秋色欠游湘。",
            "归日无他物，惟诗满古囊。"
        ],
        "title": "送季逢过湘中",
        "id": "ddc1fb46-48ab-4842-b30b-f53d1dd510fd"
    },
    {
        "author": "赵汝鐩",
        "paragraphs": [
            "奔走尘埃久，还山每叹迟。",
            "岁华惊鴈到，心事独鸥知。",
            "夜对樽前月，昼寻花下棋。",
            "闲中滋味好，但欠子论诗。"
        ],
        "title": "酬曹户",
        "id": "344b7918-52b2-466f-bc50-bf9c753b996b"
    },
    {
        "author": "赵汝鐩",
        "paragraphs": [
            "泊舟葭苇岸，风唤夜凉生。",
            "天远星疑坠，秋清月倍明。",
            "倾杯浮蚁匝，把剑古蛟鸣。",
            "甚矣吾衰矣，功名念已轻。"
        ],
        "title": "泊卢家步",
        "id": "bc41c77b-86fa-4a6d-860c-5c85ebde6053"
    },
    {
        "author": "赵汝鐩",
        "paragraphs": [
            "寻幽过桥去，松径入琳宫。",
            "竹摆风檐绿，榴残雨院红。",
            "黏碑多古籀，插架独参同。",
            "道士掀髯笑，诗联石鼎工。"
        ],
        "title": "同崔纠访陈道士",
        "id": "13f80b03-13df-46b8-b292-c87cfa22b6bf"
    },
    {
        "author": "赵汝鐩",
        "paragraphs": [
            "今年秋意早，夜傍井梧生。",
            "怪得雨声急，洗教山骨清。",
            "倚栏看叶舞，寻砌听蛩鸣。",
            "举目无非爽，吟诗易得精。"
        ],
        "title": "秋意",
        "id": "34d74705-b72b-43a6-a6e2-84b21cc4024a"
    },
    {
        "author": "赵汝鐩",
        "paragraphs": [
            "下程疑颇早，店主劝予休。",
            "今晚莫贪路，明朝便到州。",
            "疎篱编马眼，新笋护猫头。",
            "六七岁童子，一人随数牛。"
        ],
        "title": "下程",
        "id": "dee0261c-8b5a-4b90-8627-2e5585592262"
    },
    {
        "author": "赵汝鐩",
        "paragraphs": [
            "三十年居此，何尝识酒荤。",
            "柴扉人少到，草径鹿同羣。",
            "雨足添新瀑，山深有剩云。",
            "水瓢丹灶外，闲事不曾闻。"
        ],
        "title": "访上官道人庵",
        "id": "d6a62500-9460-4bbd-ba41-3b280926c243"
    },
    {
        "author": "赵汝鐩",
        "paragraphs": [
            "未是闲时节，君言百念灰。",
            "栖身庵竹石，适意杖莓苔。",
            "人老无由少，春归却解来。",
            "呼儿烹苦笋，席地共衔杯。"
        ],
        "title": "访王广文",
        "id": "4d5b8b35-762c-472a-856c-e43c6a31e25c"
    },
    {
        "author": "赵汝鐩",
        "paragraphs": [
            "一天秋色远，千里病眸宽。",
            "野旷牛羊小，楼高风露寒。",
            "扫愁嫌酒薄，少事欲心安。",
            "溪友门前过，留鱼荐晚餐。"
        ],
        "title": "野望",
        "id": "9d7d58c7-07be-4e22-94b8-5f2eaf2e2307"
    },
    {
        "author": "赵汝鐩",
        "paragraphs": [
            "难得官人到，茅檐且驻车。",
            "自携锄掘笋，更取网求鱼。",
            "一媪来斟酒，诸童竞挽裾。",
            "须臾对吾泣，科役苦追胥。"
        ],
        "title": "到农家",
        "id": "d275b572-5896-43c6-ac9c-b04e3f02f10a"
    },
    {
        "author": "赵汝鐩",
        "paragraphs": [
            "溪流清到底，十顷浸秋光。",
            "烟重山加色，风狂鴈失行。",
            "尘埃双老鬓，天地几斜阳。",
            "何处一声笛，征人暗断肠。"
        ],
        "title": "招贤渡溪阁晚望",
        "id": "2e9fba54-4461-42c8-9e38-f2e5623f9ad4"
    },
    {
        "author": "赵汝鐩",
        "paragraphs": [
            "琳宇栖岩谷，翛然一径深。",
            "风篁竿戛玉，霜橘颗垂金。",
            "是院皆扃户，无人但听琴。",
            "遶廊行数匝，聊以洗尘心。"
        ],
        "title": "琳宇",
        "id": "f3df3d9d-360c-4671-838c-f2b8c0e1ee8d"
    },
    {
        "author": "赵汝鐩",
        "paragraphs": [
            "望见人家了，犹须转一坳。",
            "寺从滩背出，船向柳边捎。",
            "问酒寻溪馆，呼儿解腊包。",
            "三杯亦径醉，世事且权抛。"
        ],
        "title": "维舟",
        "id": "7bba566c-005b-46de-9ee4-ba0b5390ed12"
    },
    {
        "author": "赵汝鐩",
        "paragraphs": [
            "遶屋垂垂柳，当轩小小江。",
            "买鱼寻晚钓，浮蚁倒春缸。",
            "山近云侵坐，月来梅印窗。",
            "隠居谁似子，不羡鹿门庞。"
        ],
        "title": "赠隠居",
        "id": "b578f55f-eecf-43a2-a506-58dd625338cb"
    },
    {
        "author": "赵汝鐩",
        "paragraphs": [
            "千里叹行役，今朝方半途。",
            "橘肥霜後颗，松落雨中须。",
            "店妪当垆问，官人要酒无。",
            "忻逢扫愁帚，沽了又还沽。"
        ],
        "title": "弋阳道中",
        "id": "0b5540a5-cd23-45ab-94da-a11d77c876b7"
    },
    {
        "author": "赵汝鐩",
        "paragraphs": [
            "蒹葭秋色晚，百尺倚江楼。",
            "日暗烟藏寺，风高浪拍舟。",
            "归云投远岭，饥鴈叫沧洲。",
            "心事非年少，尘埃白尽头。"
        ],
        "title": "倚楼",
        "id": "d6c73448-2aa9-49db-a557-95f3722f35d8"
    },
    {
        "author": "赵汝鐩",
        "paragraphs": [
            "系缆停征棹，斜阳古渡头。",
            "风霜先远客，天地独扁舟。",
            "水鸟冲开浪，汀鸿占断秋。",
            "在家贫亦好，何用出林丘。"
        ],
        "title": "舟中",
        "id": "bc4fa6ea-28dd-4785-9da6-7a750c4231f9"
    },
    {
        "author": "赵汝鐩",
        "paragraphs": [
            "到此全无暑，虚栏千里风。",
            "看飞云度水，听落石鸣空。",
            "日月忙乌兔，春秋递燕鸿。",
            "一生尘里过，烟艇羡渔翁。"
        ],
        "title": "夏日普信寺江阁",
        "id": "3e2e7976-5b88-4157-a82d-4b51758b8ef3"
    },
    {
        "author": "赵汝鐩",
        "paragraphs": [
            "寺纔三二里，曳杖且徐行。",
            "晴塔松梢见，风钟岭半鸣。",
            "樵夫分道过，僧子就房迎。",
            "竹有千竿立，尘无一点生。"
        ],
        "title": "过宝云寺访密师",
        "id": "b2d98c87-7ccd-488e-8629-eae6ac3e84db"
    },
    {
        "author": "赵汝鐩",
        "paragraphs": [
            "天台山水窟，人道是仙家。",
            "白鹤挂寒溜，赤城飞暮霞。",
            "独携筇杖过，莫畏石桥斜。",
            "牢记经行处，归来向我夸。"
        ],
        "title": "送翼之过天台",
        "id": "d7bd2531-07c0-4b53-ba99-608c0f81a355"
    },
    {
        "author": "赵汝鐩",
        "paragraphs": [
            "篙师言已晚，岂可更贪程。",
            "风起且须泊，滩多未易撑。",
            "星河明夜色，葭苇撼秋声。",
            "回首人千里，通宵梦不成。"
        ],
        "title": "晚泊",
        "id": "3ca9dc44-1e4b-4c79-bf6b-548c415813d4"
    },
    {
        "author": "赵汝鐩",
        "paragraphs": [
            "要静静不得，风吹竹打檐。",
            "栏摧呼匠葺，碑脱遣儿黏。",
            "夜短睡常欠，天阴病转添。",
            "扶衰归密室，更下面前帘。"
        ],
        "title": "遣意",
        "id": "07f9daa3-b653-47ed-83c5-a0b14f0a3437"
    },
    {
        "author": "赵汝鐩",
        "paragraphs": [
            "午窗方睡起，信步过东畦。",
            "穴徙蚁知雨，巢穿燕补泥。",
            "路坍连草没，果重压枝低。",
            "村妇抱儿子，笼边教唤鸡。"
        ],
        "title": "信步",
        "id": "d3c392ee-aa08-432b-b91e-17777dd156f8"
    },
    {
        "author": "赵汝鐩",
        "paragraphs": [
            "半月离乡井，家音杳不闻。",
            "路危多半缺，桥朽忽中分。",
            "秋尽风搜叶，日沉岩宿云。",
            "荒村店虽陋，店主颇殷勤。"
        ],
        "title": "安仁道中",
        "id": "cedc22fb-ee8c-4e69-a424-dd5bed8d4974"
    },
    {
        "author": "赵汝鐩",
        "paragraphs": [
            "湖南多爽处，羡子片帆还。",
            "秋影清涵水，烟痕淡着山。",
            "兰风香楚佩，竹泪冷湘斑。",
            "见说诛茅地，江头只数间。"
        ],
        "title": "送彦东还湘",
        "id": "20cbefec-6f0b-4329-8c52-0dc56fa7b21d"
    },
    {
        "author": "赵汝鐩",
        "paragraphs": [
            "昏暮方投宿，敢嫌茅屋低。",
            "池清月易入，林密鸟争栖。",
            "买酒春篘瓮，求蔬夜摘畦。",
            "路长莫贪睡，嘱仆早听鸡。"
        ],
        "title": "宿方家店",
        "id": "20064ea1-9ad1-404f-9592-b0bdde097b1d"
    },
    {
        "author": "赵汝鐩",
        "paragraphs": [
            "怪来趋向别，乃是拙庵孙。",
            "秋色添禅寂，松声夺俗喧。",
            "路行须避蚁，饭剩或呼猿。",
            "单钵随缘住，寻常懒出门。"
        ],
        "title": "赠悟上人",
        "id": "765b5611-50f5-443a-ba4a-e437bc29acca"
    },
    {
        "author": "赵汝鐩",
        "paragraphs": [
            "入得秋来爽，何烦宋玉悲。",
            "推窗对修竹，开卷课诸儿。",
            "世事放轻着，人生无足时。",
            "年多自当老，不用染吟髭。"
        ],
        "title": "秋居",
        "id": "8425aac4-e06c-488d-8fdc-af10c97a73bf"
    },
    {
        "author": "赵汝鐩",
        "paragraphs": [
            "江天诗眼阔，沙岸暮扶藜。",
            "风怒来帆卸，林昏宿鸟迷。",
            "问鱼前港有，沽酒小童携。",
            "夜客留同饮，添杯翦韭畦。"
        ],
        "title": "暮行江上",
        "id": "6415c075-b028-45c2-9de5-2441f49a1bb0"
    },
    {
        "author": "赵汝鐩",
        "paragraphs": [
            "踏遍丛林後，归来隠石崖。",
            "任梅斜到牖，听竹长侵街。",
            "挂壁尘堆笠，穿山云惹鞋。",
            "真机须要悟，余事是持斋。"
        ],
        "title": "赠慈上人",
        "id": "a8796f26-af87-4fb0-9de1-d602aee5607d"
    },
    {
        "author": "赵汝鐩",
        "paragraphs": [
            "少年湖海气，近又负诗名。",
            "今忽担簦去，谁非倒屣迎。",
            "雨茶烹顾渚，春酒醉乌程。",
            "有句茅亭着，苹风洲上生。"
        ],
        "title": "送奇仲过霅川",
        "id": "9424dd26-95e7-4660-a0d4-6ec82e834edd"
    },
    {
        "author": "赵汝鐩",
        "paragraphs": [
            "云林拥深寂，山寺倚崔嵬。",
            "童子请先坐，师僧恐便回。",
            "庭黄霜到橘，阶绿雨滋苔。",
            "挂树猿相玩，呼之却不来。"
        ],
        "title": "登法云寺",
        "id": "669b83bf-eb84-4698-bcd1-1f8421738ae8"
    },
    {
        "author": "赵汝鐩",
        "paragraphs": [
            "数点绿杨风，春光是处同。",
            "蜂喧搜蘂瘠，鸟闹聒山聋。",
            "联句逢诗友，寻僧问牧童。",
            "家家办农具，准拟试新工。"
        ],
        "title": "春郊",
        "id": "b33aecf9-898f-4e6c-9fad-f2409d5fb4eb"
    },
    {
        "author": "赵汝鐩",
        "paragraphs": [
            "投宿溪头馆，途长主仆饥。",
            "湿薪难便着，恶米更须筛。",
            "风细帆来稳，山高月上迟。",
            "客怀正凄恻，渔笛蓼洲吹。"
        ],
        "title": "宿溪馆",
        "id": "bf106d75-b0cd-4e32-b95a-d7ca5f13271c"
    },
    {
        "author": "赵汝鐩",
        "paragraphs": [
            "绝交诗酒客，扑面簿书尘。",
            "汩没朝连夜，怱忙雨过春。",
            "民宽残税欠，身受上官嗔。",
            "了却三年债，归耕秀水滨。"
        ],
        "title": "弦歌堂对雨",
        "id": "d975b8cf-f147-4558-a76d-b6db5d919fd7"
    },
    {
        "author": "赵汝鐩",
        "paragraphs": [
            "阔疎方在念，飞盖忽相过。",
            "酒缺邻堪觅，诗成子自哦。",
            "添羹挑野菜，包鲊就池荷。",
            "莫屡辞归去，余樽亦不多。"
        ],
        "title": "留客",
        "id": "332b10f8-1d1b-4a6e-8df5-ae21ef03b38e"
    },
    {
        "author": "赵汝鐩",
        "paragraphs": [
            "君赴莲池戍，离愁正值秋。",
            "持觞送南浦，鸣橹下东瓯。",
            "才俊推乌幕，风流访谢楼。",
            "欲穷奇绝处，须上鴈山头。"
        ],
        "title": "送胡判官赴官永嘉",
        "id": "f88e67fa-2f64-4f8b-938f-a258146c3878"
    },
    {
        "author": "赵汝鐩",
        "paragraphs": [
            "随意携盘馔，毋烦事礼文。",
            "燕飞冲幕过，鶑语隔墙闻。",
            "兴自樽前发，韵从花下分。",
            "诗成似供课，醉墨竞纷纭。"
        ],
        "title": "醵饮刘园",
        "id": "44cd0a97-3f9c-4e70-ae6b-cfb302766eb1"
    },
    {
        "author": "赵汝鐩",
        "paragraphs": [
            "愁来无可奈，散策小桥东。",
            "影转松随日，香残花怯风。",
            "烟霞诗兴里，天地酒杯中。",
            "本自江湖客，生涯付钓篷。"
        ],
        "title": "遣愁",
        "id": "61f15ab2-bce5-4610-9986-50b5bbedfe4f"
    },
    {
        "author": "赵汝鐩",
        "paragraphs": [
            "泽国遥千里，云帆隔两州。",
            "醉行沙市月，吟破渚宫秋。",
            "鱼叹冯驩铗，貂残季子裘。",
            "人传君入蜀，无事早归休。"
        ],
        "title": "次庄过荆渚以诗寄之",
        "id": "44c78fc7-4db5-4583-a235-072a896fdedd"
    },
    {
        "author": "赵汝鐩",
        "paragraphs": [
            "天高殊未雨，暑盛绝无风。",
            "将酒渠心浸，有泉林下通。",
            "擘莲房拍塞，雪藕孔玲珑。",
            "量浅难禁醉，扶归两小童。"
        ],
        "title": "暑酌",
        "id": "a2b7253c-cad4-4b0d-adbc-023e0e3d5590"
    },
    {
        "author": "赵汝鐩",
        "paragraphs": [
            "名园新整顿，樽酒约追随。",
            "春晚花飞少，墙高蝶度迟。",
            "注汤童暖酒，拍案客争棋。",
            "寂寞秋千索，无人尽日垂。"
        ],
        "title": "刘簿约游廖园",
        "id": "adb496a7-4f59-4608-9208-f41f17eeb40b"
    },
    {
        "author": "赵汝鐩",
        "paragraphs": [
            "乡里千山月，尘埃两鬓星。",
            "秋声虽是爽，客耳不堪听。",
            "多泪风前烛，孤明竹外萤。",
            "吟蛩更亡頼，终夜几曾停。"
        ],
        "title": "秋夜怀归",
        "id": "419b543a-8fdd-44b1-8006-68a6ced88098"
    },
    {
        "author": "赵汝鐩",
        "paragraphs": [
            "门掩斜阳岸，溪横独木桥。",
            "山禽弄春舌，堤柳舞风条。",
            "世事雪双鬓，生涯水一瓢。",
            "似闻邻酿熟，自往不须招。"
        ],
        "title": "山庄",
        "id": "d5b2a6da-0bf2-466f-891f-438d58414dd3"
    },
    {
        "author": "赵汝鐩",
        "paragraphs": [
            "炎赫无逃处，如何得雨来。",
            "云生应有望，风卷又还开。",
            "携簟寻池阁，倾醪注晚杯。",
            "堆盘粲红颗，味不减棱梅。"
        ],
        "title": "避暑",
        "id": "8883d6ce-7b78-40f8-8e4e-3cbdd4c1d51a"
    },
    {
        "author": "赵汝鐩",
        "paragraphs": [
            "荆扉终日闭，难得故人来。",
            "欲暖寒须酒，相携手问梅。",
            "艰危惊鬓雪，勋业叹心灰。",
            "子负江湖气，谁怜当世才。"
        ],
        "title": "冬日友人见过",
        "id": "47fc6cde-f7ac-49b8-8af3-d410398e993c"
    },
    {
        "author": "赵汝鐩",
        "paragraphs": [
            "雨余湖更爽，载酒共清游。",
            "天浄倒涵水，峰高争献秋。",
            "风烟入吟笔，箫鼓自邻舟。",
            "堤上诗人过，相邀便肯留。"
        ],
        "title": "秋日同王显父赵子野何庄叟泛湖赵紫芝继至分韵得秋字",
        "id": "dbabb255-f569-407d-981f-9ef803b5d81e"
    },
    {
        "author": "赵汝鐩",
        "paragraphs": [
            "妄动生于念，禅床坐不牢。",
            "旧窠元自好，新剎有何高。",
            "去住身如寄，奔驰足谩劳。",
            "挑包闻已决，应笑我忉忉。"
        ],
        "title": "寄圆老闻欲移住他院",
        "id": "10f4a4f3-b63d-40fb-ab29-e4d848d84535"
    },
    {
        "author": "赵汝鐩",
        "paragraphs": [
            "宾主西游久，赓诗日日传。",
            "交情谁似此，归兴忽翩然。",
            "楚岸猿吟树，湘江月载船。",
            "我穷君更甚，相助愧无钱。"
        ],
        "title": "邬文伯归自邵阳",
        "id": "9a861aa1-21e0-439f-a262-4a135d0f1e88"
    },
    {
        "author": "赵汝鐩",
        "paragraphs": [
            "双桂相传久，百年殊未衰。",
            "树联铺叶密，根老着花迟。",
            "葩坠黏诗笔，香浓透酒巵。",
            "月中但孤影，安得两交枝。"
        ],
        "title": "临川县治古桂两大株与叶潜仲邬文伯饮花下",
        "id": "325da1be-9a90-4bf0-9423-97e734738f89"
    },
    {
        "author": "赵汝鐩",
        "paragraphs": [
            "黄昏投寺宿，古屋瞰荒江。",
            "村酒沽春瓮，山房耿夜釭。",
            "滩高声撼枕，月落影收窗。",
            "僧老人皆玩，楼钟晓未撞。"
        ],
        "title": "宿古寺",
        "id": "0abc9eaa-1cbd-49ef-96ac-e797395464f2"
    },
    {
        "author": "赵汝鐩",
        "paragraphs": [
            "离家俄十日，千里独衰翁。",
            "蓬响过云雨，帆开逆水风。",
            "新沙增岸脚，小港隠芦丛。",
            "客思难消遣，黄昏月一弓。"
        ],
        "title": "舟中",
        "id": "8caca218-19e5-487c-bfa1-fe6880026059"
    },
    {
        "author": "赵汝鐩",
        "paragraphs": [
            "忆昔登临日，今经二十年。",
            "峥嵘新栋宇，黼黻旧山川。",
            "鱼响潭翻浪，鸟飞风送船。",
            "穴空龙已去，鳞爪迹依然。"
        ],
        "title": "雷潭寺",
        "id": "30a9be62-54c5-475a-a8f4-913490e37478"
    },
    {
        "author": "赵汝鐩",
        "paragraphs": [
            "顶笠遍参请，平生志甚勤。",
            "耳方离岳瀑，眼已接闽云。",
            "宿岭星辰近，渡溪烟雾分。",
            "劝师早休歇，禅不在多闻。"
        ],
        "title": "送宗上人归闽",
        "id": "afc859c7-2b6e-4bfa-90ec-a7e8387efc2a"
    },
    {
        "author": "赵汝鐩",
        "paragraphs": [
            "几时重握手，未可便轻离。",
            "路指千岩去，程宽一月期。",
            "扪萝窥禹穴，剥藓读曹碑。",
            "必自兰亭过，方当春暮时。"
        ],
        "title": "送曹深叟之越",
        "id": "6a9c6124-d0d0-4d4b-ac2c-b3d30d41d206"
    },
    {
        "author": "赵汝鐩",
        "paragraphs": [
            "拣得溪山住，三间草屋低。",
            "坐贫忧酒债，废事悔棋迷。",
            "壁坏何时补，诗成无处题。",
            "留余余戒饮，白饭荐黄鸡。"
        ],
        "title": "访子益",
        "id": "aaddd050-4983-407d-8098-237fefba4376"
    },
    {
        "author": "赵汝鐩",
        "paragraphs": [
            "偶把栏干拍，沙鸥水上惊。",
            "晚红残照在，秋碧远山横。",
            "尽被浮名役，皆从妄念生。",
            "不如归去好，杖屦老柴荆。"
        ],
        "title": "拍栏",
        "id": "7eb66c3e-f561-42b2-ad61-b50a8f3189c3"
    },
    {
        "author": "赵汝鐩",
        "paragraphs": [
            "晴久全无雨，溪干半是沙。",
            "风横分鴈阵，日转趣蜂衙。",
            "地僻草埋径，篱摧菊卧花。",
            "桥西一林竹，潇洒两三家。"
        ],
        "title": "东村",
        "id": "dc734f48-cdc4-412a-acc7-3c667e4d4339"
    },
    {
        "author": "赵汝鐩",
        "paragraphs": [
            "入得湖南界，皆嫌堠子长。",
            "烟岩松叶暗，风陌稻花香。",
            "桥断人迂路，车鸣水卷塘。",
            "宿程虽不远，木杪已斜阳。"
        ],
        "title": "醴陵道中",
        "id": "4f2f8f4d-0427-4fd8-a760-1545ad1f55c0"
    },
    {
        "author": "赵汝鐩",
        "paragraphs": [
            "数间低矮屋，不可以抬头。",
            "嫌市尘埃浊，寻山泉石幽。",
            "门松霜干古，窗竹露竿修。",
            "办此一廛了，从今何所求。"
        ],
        "title": "子开移居郊外",
        "id": "21a5da97-379c-483a-a319-6bee0d71435d"
    },
    {
        "author": "赵汝鐩",
        "paragraphs": [
            "道人云外住，小径入庵幽。",
            "干老梅逾瘦，林疎竹自修。",
            "拣茶相伴煮，补线且停抽。",
            "此事如何说，下山归去休。"
        ],
        "title": "访昙师",
        "id": "83902dca-7017-4a8d-ab89-8253ff0a64e0"
    },
    {
        "author": "赵汝鐩",
        "paragraphs": [
            "黯淡四山暮，凄凉千里秋。",
            "功名常叹老，衰病岂禁愁。",
            "孤鴈影谁伴，乱蛩吟不休。",
            "一身天外客，云尽是乡州。"
        ],
        "title": "黯淡",
        "id": "14099171-9c40-43ab-a22a-cfb3b1377306"
    },
    {
        "author": "赵汝鐩",
        "paragraphs": [
            "道人留淡话，竹院寂无声。",
            "沽酒童来缓，题窗诗已成。",
            "海珍纫紫菜，仙品渍黄精。",
            "移席临檐月，焦桐膝上横。"
        ],
        "title": "访皇甫道士",
        "id": "f689dd18-00e3-459d-af52-02bf4d918125"
    },
    {
        "author": "赵汝鐩",
        "paragraphs": [
            "办得四方游，孜孜讨入头。",
            "归云起斋钵，高浪送行舟。",
            "笠戴天童雨，鞋穿雪窦秋。",
            "平常心是道，莫更问人休。"
        ],
        "title": "送聪上人归四明",
        "id": "d84dd46b-0459-4927-95e9-9fc8ca88ff6a"
    },
    {
        "author": "赵汝鐩",
        "paragraphs": [
            "夜泊枫林岸，江平万籁收。",
            "松崖猿袅月，芦渚鴈眠秋。",
            "轩冕傥来尔，林泉归去休。",
            "客愁正无奈，孤笛起渔舟。"
        ],
        "title": "舟夜",
        "id": "5aecf56d-d884-4577-b50b-e7d59c0b10f6"
    },
    {
        "author": "赵汝鐩",
        "paragraphs": [
            "日融风力软，曳杖独逍遥。",
            "蜂去花心静，鶑迁柳影摇。",
            "一年春易老，两鬓雪难消。",
            "客至时留饮，无缘特地招。"
        ],
        "title": "日融",
        "id": "bbc1d2a9-458b-47b8-9505-296318a45f54"
    },
    {
        "author": "赵汝鐩",
        "paragraphs": [
            "潇洒人间世，柴门夹两槐。",
            "诗僧恰方去，俗客不曾来。",
            "翠合苔初长，红娇杏半开。",
            "南边许多地，腊月竹须栽。"
        ],
        "title": "题及之後山新筑茅舍",
        "id": "33356b9b-7123-4b00-bba5-37688f46b83d"
    },
    {
        "author": "赵汝鐩",
        "paragraphs": [
            "子抱风云志，吾同笔砚游。",
            "众皆尊大手，老尚客诸侯。",
            "清逼双溪水，句涵三洞秋。",
            "俭僚非所处，有路在瀛洲。"
        ],
        "title": "送沈推赴官婺女",
        "id": "59a00406-edf0-49bd-8a9f-f6c81b2deb25"
    },
    {
        "author": "赵汝鐩",
        "paragraphs": [
            "六月暑如炊，追凉此地宜。",
            "棹舟荷柄飐，坐石竹阴移。",
            "筹贯壶双耳，鼎烹茶一旗。",
            "小童供笔砚，醉客竞赓诗。"
        ],
        "title": "范园避暑",
        "id": "11ead119-8606-459f-9ad8-d0cf91fa600c"
    },
    {
        "author": "赵汝鐩",
        "paragraphs": [
            "两袖尘埃满，千山道路勤。",
            "晓清秋已到，叶落客先闻。",
            "镜里惊衰态，眉间添皱纹。",
            "人生闲第一，回首故山云。"
        ],
        "title": "新秋旅思",
        "id": "9423ad05-a189-4782-b1bb-20ea7b31f10b"
    },
    {
        "author": "赵汝鐩",
        "paragraphs": [
            "庄居深僻处，敲户小童譍。",
            "此地清如许，前时到未曾。",
            "柳腰金袅娜，苔发翠鬅鬙。",
            "山上茅亭子，扶衰为一登。"
        ],
        "title": "郑氏庄",
        "id": "0db7ed98-d6a4-4408-8e77-41156a1ba7a3"
    },
    {
        "author": "赵汝鐩",
        "paragraphs": [
            "入夏不为浅，亭虚未甚炎。",
            "云收风卷幕，月满夜开奁。",
            "怕热移灯远，开怀索酒添。",
            "半酣诗兴动，写韵客分拈。"
        ],
        "title": "夏夜与东叔昆仲小酌",
        "id": "4b6927f4-4eb8-41f3-8d8e-8902829a1e17"
    },
    {
        "author": "赵汝鐩",
        "paragraphs": [
            "都不见尘埃，园扉傍水开。",
            "晴茵铺碧草，风弹落黄梅。",
            "访子因寻竹，呼童急办杯。",
            "诗僧相继至，罢酒把茶来。"
        ],
        "title": "访次张广上人继至",
        "id": "9c4b2ef0-2eae-4ac8-b45a-e8007ded645b"
    },
    {
        "author": "赵汝鐩",
        "paragraphs": [
            "筑圃非容易，经营二十年。",
            "烟松迷五鬣，风柳起三眠。",
            "叠石连山麓，栽桃拟洞天。",
            "最为潇洒处，正在竹林边。"
        ],
        "title": "刘干东园",
        "id": "00d15a08-0d9b-49e7-a4fb-06d3ad3481fb"
    },
    {
        "author": "赵汝鐩",
        "paragraphs": [
            "念子经年别，书尝寄驿筒。",
            "每思谈笑隔，或假梦魂通。",
            "师范新芹泮，骚情转蕙风。",
            "拏舟访秦洞，桃雨一川红。"
        ],
        "title": "怀武陵王广文",
        "id": "8720dc06-259f-48fc-a34f-bd26fd61136e"
    },
    {
        "author": "赵汝鐩",
        "paragraphs": [
            "寒谢春纔展，怱怱二月中。",
            "算来晴几日，多是雨兼风。",
            "烟草迷村碧，山桃夹竹红。",
            "浮名能役我，策马几回东。"
        ],
        "title": "常山道中",
        "id": "9a299d7e-7042-4c39-a378-00b9b1d31d31"
    },
    {
        "author": "赵汝鐩",
        "paragraphs": [
            "今夕暑差甚，芒鞋阶下行。",
            "除灯檐月上，却扇竹风生。",
            "病骨坐怕久，静吟诗易成。",
            "夜凉思睡去，楼鼓已三更。"
        ],
        "title": "夏夜",
        "id": "0ea639d3-6be5-449d-8eed-8790ce49f8c4"
    },
    {
        "author": "赵汝鐩",
        "paragraphs": [
            "寂寞卢司户，诛茅楚水东。",
            "几年与君别，一字不余通。",
            "钓水空烹鲤，行汀屡扣鸿。",
            "梦魂还可托，握手片时同。"
        ],
        "title": "寄卢司户",
        "id": "7f755dfc-63eb-46ff-a56d-4bb2839feafb"
    },
    {
        "author": "赵汝鐩",
        "paragraphs": [
            "昏暮无处宿，樵人指路头。",
            "仆夫皆已困，道士幸相留。",
            "明月夜翻昼，阴崖暑变秋。",
            "闻鸡便行路，定要到潭州。"
        ],
        "title": "宿山观",
        "id": "46184bb6-cd04-4c21-8098-5772db1da2f9"
    },
    {
        "author": "赵汝鐩",
        "paragraphs": [
            "命友化成岩，同寻顷刻闲。",
            "半途瞻佛塔，数里入禅关。",
            "松动影移日，江清波漾山。",
            "卫公读书处，有鹭宿其间。"
        ],
        "title": "化成岩二首  其一",
        "id": "ebc6bf24-6068-4337-a2a5-ffcae02eda00"
    },
    {
        "author": "赵汝鐩",
        "paragraphs": [
            "一线沿崖路，衰残步屧迟。",
            "攀萝冲雾上，倚槛俯空危。",
            "石佛像须久，山僧言不知。",
            "看来众亭子，最是妙高奇。"
        ],
        "title": "化成岩二首  其二",
        "id": "a636f130-33c4-4439-9372-deab29b4c514"
    },
    {
        "author": "赵汝鐩",
        "paragraphs": [
            "日色今朝稳，园林二月中。",
            "池塘展晴绿，桃杏斗春红。",
            "犯险升高径，扶衰藉小童。",
            "黄鹂怕人见，飞过野桥东。"
        ],
        "title": "乍晴",
        "id": "692ab0a3-187d-4c49-97b1-fc751197754d"
    },
    {
        "author": "赵汝鐩",
        "paragraphs": [
            "小阁临江迥，疎帘带雾钩。",
            "云鸿遥影灭，滩月碎光流。",
            "诗思偏宜夜，衰髯不耐秋。",
            "渔灯三两点，隠隠荻花洲。"
        ],
        "title": "江阁夜",
        "id": "81416a6e-f781-4805-86d3-414525482600"
    },
    {
        "author": "赵汝鐩",
        "paragraphs": [
            "是处牛羊下，喧哗走牧童。",
            "霁烟拖淡碧，夕照殒残红。",
            "老鬓日添雪，衰躯晚怕风。",
            "愁来无着处，分付酒杯中。"
        ],
        "title": "晚兴",
        "id": "104f1ab8-3ecb-450a-aca7-e63f78ac6a80"
    },
    {
        "author": "赵汝鐩",
        "paragraphs": [
            "寻僧同踏雪，握手上钟楼。",
            "初下寒飘屑，纔浓风辊球。",
            "水波糊纸合，春乳泛茶瓯。",
            "片片看来好，庞公有话头。"
        ],
        "title": "雪中寻僧",
        "id": "5e63a0c8-62f5-4a40-ae1f-f6463e23a6c5"
    },
    {
        "author": "赵汝鐩",
        "paragraphs": [
            "三四间茅屋，回环水石清。",
            "鸡催残漏尽，月截半窗明。",
            "好句枕边得，浮名身外轻。",
            "起来供日课，先遶药畦行。"
        ],
        "title": "庄居",
        "id": "9c6ac2c3-7d13-4500-89ae-fc7d12a24731"
    },
    {
        "author": "赵汝鐩",
        "paragraphs": [
            "舟泊似差早，篙工爱酒坊。",
            "羊羣归远陇，柳影恋斜阳。",
            "泽国人千里，暮霞天一方。",
            "茶多不思睡，渔唱听沧浪。"
        ],
        "title": "泊舟",
        "id": "2362efde-5bca-48cf-83dc-759499308c29"
    },
    {
        "author": "赵汝鐩",
        "paragraphs": [
            "每到蚕时候，村村多闭门。",
            "往来断亲党，啼叫禁儿孙。",
            "不惜兼旬力，将图终岁温。",
            "殷勤马明祝，灯火谨朝昏。"
        ],
        "title": "蚕舍",
        "id": "a712cace-5e91-4158-bbce-59deed81320a"
    },
    {
        "author": "赵汝鐩",
        "paragraphs": [
            "鴈塔同题久，相看两鬓皤。",
            "功名皆分定，安乐直钱多。",
            "绛帐归来後，青山住得么。",
            "时流推老笔，册府欠编摩。"
        ],
        "title": "送同年李教秩满归闽",
        "id": "5136a33e-03e8-40bd-b272-c7b132a78c49"
    },
    {
        "author": "赵汝鐩",
        "paragraphs": [
            "绿阴千百顷，约我共登临。",
            "山翠含烟重，榴红着雨深。",
            "行藏皆有命，计较谩劳心。",
            "病怕杯中物，怜余浅浅斟。"
        ],
        "title": "同子严初夏饮山合",
        "id": "a7deb135-dbca-427a-a564-6204011efccf"
    },
    {
        "author": "赵汝鐩",
        "paragraphs": [
            "横笛秋篷底，衔山夕照残。",
            "孤音起水面，余韵到云端。",
            "吹怨芦声惨，含凄鴈影寒。",
            "有人江阁上，敛翠凭栏干。"
        ],
        "title": "闻舟中笛",
        "id": "08d2f076-8396-4812-8e8c-2ab8aee19b23"
    },
    {
        "author": "赵汝鐩",
        "paragraphs": [
            "口信传商贾，年前未得归。",
            "湘沅淹异县，日月老征衣。",
            "骚兴遍芳渚，旧栖闲钓矶。",
            "思君不可见，独自立斜晖。"
        ],
        "title": "寄友人",
        "id": "2ae5d738-a6c6-496f-887c-d77c49ae8308"
    },
    {
        "author": "赵汝鐩",
        "paragraphs": [
            "草草清明饮，惠风天气和。",
            "身轻梁燕舞，舌巧柳鶑歌。",
            "但道三春好，其如两鬓何。",
            "升沉付杯酒，由命不由他。"
        ],
        "title": "清明小饮",
        "id": "4af35f21-f048-42e8-a0b6-61abb1a09676"
    },
    {
        "author": "赵汝鐩",
        "paragraphs": [
            "数篙撑过渡，雨後水添肥。",
            "山橘青迷树，野花香袭衣。",
            "哀鸿凄远客，斗雀堕斜晖。",
            "童稚喧林垄，牛羊个个归。"
        ],
        "title": "过曹家渡",
        "id": "fd00ac40-7b6d-4543-84ce-fe0536a576b2"
    },
    {
        "author": "赵汝鐩",
        "paragraphs": [
            "谁料三家市，能令两眼明。",
            "花喧丛蝶恋，檐午乱鸡鸣。",
            "忙里青春去，愁边白发生。",
            "摇鞭问归路，更乞一旬晴。"
        ],
        "title": "午炊浰阳一馆甚雅",
        "id": "5cc4b2eb-3b6f-4d34-ad21-7778199ee35d"
    },
    {
        "author": "赵汝鐩",
        "paragraphs": [
            "新制重分司，谁云筦榷卑。",
            "鹏抟终可料，鷃笑彼何知。",
            "细满岂无待，横飞亦未迟。",
            "催班天上去，黄色已浮眉。"
        ],
        "title": "送同官叶榷院造朝二首  其一",
        "id": "64b160f3-a18b-4a65-8119-3e305a5c9dcf"
    },
    {
        "author": "赵汝鐩",
        "paragraphs": [
            "满岁尘埃共，交情骨肉亲。",
            "我犹京口客，君已日边人。",
            "波及无忘晋，渠成亦利秦。",
            "西湖约携手，两岸柳摇春。"
        ],
        "tags": [
            "西湖"
        ],
        "title": "送同官叶榷院造朝二首  其二",
        "id": "e245c970-604c-4e55-a963-6147c754ae1d"
    },
    {
        "author": "赵汝鐩",
        "paragraphs": [
            "江边旧亭子，招屈改光风。",
            "揭扁名虽异，怀人意则同。",
            "一篇渔父问，千古大夫忠。",
            "酒尽琴犹鼓，幽兰曲未终。"
        ],
        "title": "同杨济翁唐季路陈纯叟饮光风亭光风旧名招屈纯叟席上鼓琴",
        "id": "423163e3-6de5-4494-a73e-87c93390f504"
    },
    {
        "author": "赵汝鐩",
        "paragraphs": [
            "闻道深村里，结茅三四间。",
            "买田因种秫，移树为看山。",
            "诗好人皆诵，身安心自闲。",
            "有时思鴈荡，依旧棹舟还。"
        ],
        "title": "翁灵舒客临川因经从访之不遇闻过村居",
        "id": "26656aab-e4da-46da-bfa7-5b0d6c2abed2"
    },
    {
        "author": "赵汝鐩",
        "paragraphs": [
            "久无梅信息，访问到湖滨。",
            "耐尽一冬冷，开残千树春。",
            "临流转风韵，与雪斗精神。",
            "疎影暗香後，能吟有几人。"
        ],
        "tags": [
            "西湖"
        ],
        "title": "西湖访梅",
        "id": "69210f1f-95e3-41cc-8405-ee34da896508"
    },
    {
        "author": "赵汝鐩",
        "paragraphs": [
            "秋巘翠千叠，晴溪玉一湾。",
            "渔舟三两个，来往钓其间。"
        ],
        "title": "渔舟",
        "id": "0bcc4ecf-35c7-4fc9-bb23-c6fcfe0faff3"
    },
    {
        "author": "赵汝鐩",
        "paragraphs": [
            "二月垂杨岸，行春诗酒徒。",
            "苍头前引道，拄杖挂葫芦。"
        ],
        "title": "出郊",
        "id": "84935043-0f3c-4ad5-b7e1-400c63b2b5ab"
    },
    {
        "author": "赵汝鐩",
        "paragraphs": [
            "刺齿搜新句，濡毫写短笺。",
            "读来疎脱少，欢喜不成眠。"
        ],
        "title": "不眠",
        "id": "0beb978b-4909-44d4-8a23-efe60aff94f5"
    },
    {
        "author": "赵汝鐩",
        "paragraphs": [
            "地卑梅雨湿，气压篆烟低。",
            "熟是披襟处，高楼百尺梯。"
        ],
        "title": "登楼",
        "id": "1b8daada-8ee9-42c3-8610-7df22310e685"
    },
    {
        "author": "赵汝鐩",
        "paragraphs": [
            "谈禅皆是病，参请不须忙。",
            "且看诸尊宿，相传甚药方。"
        ],
        "title": "赠定上人",
        "id": "4ea95f25-e4e0-4ee5-84ad-86265b364f27"
    },
    {
        "author": "赵汝鐩",
        "paragraphs": [
            "几度灯花落，苦吟难便成。",
            "寒窗明月满，楼上打三更。"
        ],
        "title": "苦吟",
        "id": "e6fa3b62-1268-46d1-b525-df2a1daaed9e"
    },
    {
        "author": "赵汝鐩",
        "paragraphs": [
            "老子携筇杖，小童挑酒壶。",
            "徧寻泉石胜，引路倩樵夫。"
        ],
        "title": "寻胜",
        "id": "aa9430bf-8fef-46dc-a3a0-dc17b1742025"
    },
    {
        "author": "赵汝鐩",
        "paragraphs": [
            "飞蝶捎风絮，鸣禽恋午檐。",
            "不知春去未，但觉绿阴添。"
        ],
        "title": "伤春",
        "id": "ffc55890-f8e4-427a-8c4e-3617bf52f5b2"
    },
    {
        "author": "赵汝鐩",
        "paragraphs": [
            "坐久香销篆，更长烛屡花。",
            "一轮观浴兔，两部听鸣蛙。"
        ],
        "title": "半夜",
        "id": "1c348be2-3b4c-4005-b3a7-17add52b8491"
    },
    {
        "author": "赵汝鐩",
        "paragraphs": [
            "四野春工遍，柔风动赏心。",
            "踏青喧柳陌，举白醉花阴。"
        ],
        "title": "踏青",
        "id": "dfb944f2-73ea-4e8d-bd8c-f8827b6ee435"
    },
    {
        "author": "赵汝鐩",
        "paragraphs": [
            "七里香风远，山矾满路开。",
            "野生人所贱，移动却难栽。"
        ],
        "title": "山矾",
        "id": "0cc2b0ad-18fb-40a5-8a45-ad22ea4e3fc2"
    },
    {
        "author": "赵汝鐩",
        "paragraphs": [
            "朱颜留不住，白发自应生。",
            "摘了依然有，徒劳打镊声。"
        ],
        "title": "白发",
        "id": "f362a608-4683-44d5-8fee-a8980ada6d63"
    },
    {
        "author": "赵汝鐩",
        "paragraphs": [
            "一霎荷塘雨，明珠翠盖擎。",
            "柄危难得稳，稍侧便须倾。"
        ],
        "title": "雨过",
        "id": "009d0e3c-2320-4a1a-a36c-c7e25de53292"
    },
    {
        "author": "赵汝鐩",
        "paragraphs": [
            "为爱清秋月，徘徊步水滨。",
            "夜归惊犬吠，错认是生人。"
        ],
        "title": "夜归",
        "id": "dbd0a86b-c307-4aed-80e6-c51fc32f55e7"
    },
    {
        "author": "赵汝鐩",
        "paragraphs": [
            "树暗常疑夜，山多易得云。",
            "撞钟最深处，岭外不曾闻。"
        ],
        "title": "山寺",
        "id": "c56c1ee3-85bc-49c6-8aca-8aba4db4e3f6"
    },
    {
        "author": "赵汝鐩",
        "paragraphs": [
            "水深荷较晚，地僻草偏多。",
            "伫立风前听，樵夫隔陇歌。"
        ],
        "title": "题庄舍壁",
        "id": "70e4bdeb-ace0-4fb6-9dc8-9f19d22f0fc0"
    },
    {
        "author": "赵汝鐩",
        "paragraphs": [
            "人与春俱老，花因雨易残。",
            "天涯云万里，肠断倚栏干。"
        ],
        "title": "无题",
        "id": "686a6a7a-120f-4e45-af42-7484ed47e7c9"
    },
    {
        "author": "赵汝鐩",
        "paragraphs": [
            "浇花惟要早，芟草不知名。",
            "新竹生来巧，南墙补数茎。"
        ],
        "title": "後圃",
        "id": "5d041e67-631c-4b6d-96af-be43eb45602c"
    },
    {
        "author": "赵汝鐩",
        "paragraphs": [
            "瀑近书皆润，林深簟更凉。",
            "山中无一事，夏日觉尤长。"
        ],
        "title": "夏日山中",
        "id": "57609ec8-c6fd-415b-94fc-eb16407ff74e"
    },
    {
        "author": "赵汝鐩",
        "paragraphs": [
            "壮岁髭如漆，年来暮景侵。",
            "便令如雪白，捻断不妨吟。"
        ],
        "title": "吟髭",
        "id": "c34a173f-08f6-485f-bdea-0953da8bdeaa"
    },
    {
        "author": "赵汝鐩",
        "paragraphs": [
            "秋到情怀恶，美人天一方。",
            "夜深窗转月，梦断角吹霜。"
        ],
        "title": "秋夜",
        "id": "a19a88a0-e664-4de1-858f-c187df860181"
    },
    {
        "author": "赵汝鐩",
        "paragraphs": [
            "北固危登最上层，身浮霄汉手扪星。",
            "江连淮海东南胜，山出金焦左右青。",
            "天水精神清鴈骨，风烟图画入秋屏。",
            "萧萧古意凭栏久，目尽斜阳没远汀。"
        ],
        "title": "多景楼",
        "id": "3e7dea6e-61ce-4516-b190-e14443aab9e9"
    },
    {
        "author": "赵汝鐩",
        "paragraphs": [
            "洞庭雄压岳阳楼，万里风烟万里秋。",
            "左右江湖同浩荡，东西日月递沉浮。",
            "青蛇鸣袖神仙过，古瑟弹湘帝子游。",
            "朝暮飞鸥千百点，送迎城下去来舟。"
        ],
        "tags": [
            "洞庭湖",
            "岳阳楼"
        ],
        "title": "岳阳楼",
        "id": "57c5e15b-56e7-4a25-9578-e46b22e37161"
    },
    {
        "author": "赵汝鐩",
        "paragraphs": [
            "岳阳城下系扁舟，与客同登百尺楼。",
            "寻遍诗牌追旧句，恍惊岁律叹重游。",
            "波涵君艑两山翠，天落巴荆一镜秋。",
            "北望边烽犹未熄，敢忘後乐与先忧。"
        ],
        "tags": [
            "岳阳楼"
        ],
        "title": "再登岳阳楼",
        "id": "0bbed158-262e-4659-a5bd-8942b5bff11b"
    },
    {
        "author": "赵汝鐩",
        "paragraphs": [
            "层楼画栋凌霄汉，槛外江流百顷清。",
            "无一片云但秋色，放千里月到天明。",
            "唤舟撒网鲜鳞美，击鼓喧汀宿鹭惊。",
            "坐上有人欢未厌，酒阑连釂两三觥。"
        ],
        "title": "江楼会饮对月",
        "id": "dfb65e77-8130-4694-be53-f464f9fd6553"
    },
    {
        "author": "赵汝鐩",
        "paragraphs": [
            "故人知我已膏车，折简殷勤祝访渠。",
            "惜别怱怱留语笑，临时草草治肴蔬。",
            "密遮池面荷千盖，斜插云头月一梳。",
            "此夕凭栏又何日，鴈来莫惜数行书。"
        ],
        "title": "访别胡倅留饮水阁",
        "id": "b0e82fc4-037f-4831-9aa7-1cfbaa94f3c9"
    },
    {
        "author": "赵汝鐩",
        "paragraphs": [
            "十分晴色趁春嬉，邻有灰馿惜我骑。",
            "舌啭虽然闻翠柳，叶浓却不见黄鹂。",
            "小诗题壁同僧和，丫角携琴更鹤随。",
            "傍水谁家亭子好，万竿竹影浸琉璃。"
        ],
        "title": "春嬉",
        "id": "7a89b2dd-2c12-4cfe-84cb-f95bbb1a1362"
    },
    {
        "author": "赵汝鐩",
        "paragraphs": [
            "雨後泥深马费鞭，看来遵陆岂如船。",
            "人行滩过无多水，鴈带云飞不尽天。",
            "束担侵晨离故县，算程明日至临川。",
            "长安钟鼓何时听，东望犹争路一千。"
        ],
        "title": "丰城道中",
        "id": "8baa6071-3e04-434f-b423-9a628aa5669d"
    },
    {
        "author": "赵汝鐩",
        "paragraphs": [
            "堂堂玉立须垂腹，谈论逢人见肺肝。",
            "手弄七弦琴韵古，腰横三尺剑光寒。",
            "但将计策寻知己，肯学闾阎为觅官。",
            "乌幕闻君定罗致，别樽不复话儒酸。"
        ],
        "title": "送端叔游淮",
        "id": "4c3d07ff-bcf7-45f3-a46d-f677d84b0a3a"
    },
    {
        "author": "赵汝鐩",
        "paragraphs": [
            "店鸡一唱接疎钟，起整行装尚梦中。",
            "沙路踏残征马月，柳堤啼断晓鶑风。",
            "水肥渡险添舟子，岸没途穷问牧童。",
            "千里乡人逢陌上，片时握手各西东。"
        ],
        "title": "早征",
        "id": "dc49657f-98e9-4533-b739-c8567c685ab8"
    },
    {
        "author": "赵汝鐩",
        "paragraphs": [
            "初年不是不聪明，勤政开元致太平。",
            "一曲羽衣妃子进，三朝锦褓禄儿生。",
            "眼干蜀道山川泪，胆碎渔阳鼙鼓声。",
            "祸福兴亡皆自取，信知女色解倾城。"
        ],
        "title": "明皇",
        "id": "514ae9bf-5af9-4e3b-b74a-582125af0218"
    },
    {
        "author": "赵汝鐩",
        "paragraphs": [
            "雨晴郊外共寻芳，细水交流注野塘。",
            "花欲恋枝风不肯，柳纔舞影日还藏。",
            "转添老态难于健，看得闲时少似忙。",
            "拟访一僧共茶话，禅房扃锁出游方。"
        ],
        "title": "郊行同张宰",
        "id": "f58be278-3f3f-41dc-9168-e47c4ef2eefd"
    },
    {
        "author": "赵汝鐩",
        "paragraphs": [
            "屏迹山林绝往还，忽传军将扣云关。",
            "十年忆别湖湘外，五朵惊飞几案闻。",
            "砚寄下岩鸜鹆眼，沉分上岸鹧鸪班。",
            "墨磨烟麝香横雾，搜索诗肠愧我悭。"
        ],
        "title": "谢人送端砚水沉",
        "id": "3b87014f-fa4b-403b-81b8-0823323fdb93"
    },
    {
        "author": "赵汝鐩",
        "paragraphs": [
            "每闻嗟叹无知己，定要携琴过浙东。",
            "莫讶醵樽俱草草，只因束担去怱怱。",
            "竹筛夜影千竿月，荷送湖香万朵风。",
            "早晚我寻京口戍，子归或遇半途中。"
        ],
        "title": "湖亭夜饮会别友人",
        "id": "e1167681-9a99-47b9-a98f-e886a3c1549d"
    },
    {
        "author": "赵汝鐩",
        "paragraphs": [
            "出城二里野人居，最爱园亭傍室庐。",
            "墨涌清池聚科斗，雪明碧嶂过舂鉏。",
            "兴来醵友寻诗酒，忙里携盘但醢蔬。",
            "新创小轩尤更爽，百来竿竹间椶榈。"
        ],
        "title": "醵饮",
        "id": "9daca97f-90fd-4107-81a5-f5c0013e9919"
    },
    {
        "author": "赵汝鐩",
        "paragraphs": [
            "途长力困时时歇，日影将中仆马饥。",
            "籴米荒年增价售，汲泉远井得炊迟。",
            "竹稠乱笋穿开路，藤茂多花盖尽篱。",
            "饭了店翁相送出，丁宁前面小桥危。"
        ],
        "title": "午炊徐坊岭",
        "id": "2899ed7f-0294-4203-9bfe-896b49068e00"
    },
    {
        "author": "赵汝鐩",
        "paragraphs": [
            "十里东风摇羽葆，高低远近万株松。",
            "侧身靠石牛揩痒，俛首穿林鹿护茸。",
            "樵子登山云里过，诗僧采药涧边逢。",
            "近传有虎常来往，隔陇犹存旧脚踪。"
        ],
        "title": "即事",
        "id": "387cf9d3-84af-4335-9497-10abf85440de"
    },
    {
        "author": "赵汝鐩",
        "paragraphs": [
            "久雨厌人妨野步，几时便得此番晴。",
            "到桥唤仆来相助，过寺逢僧约共行。",
            "篱落一团飞蛱蝶，汀洲数点立鵁鶄。",
            "农家竹里深深住，风度茅檐纺织声。"
        ],
        "title": "纵步",
        "id": "435ec93b-6c6b-4a19-8dc0-0d52306adc36"
    },
    {
        "author": "赵汝鐩",
        "paragraphs": [
            "石鼓山头一小亭，干坤万里眼双明。",
            "虽因刺史能寻胜，不遇昌黎岂得名。",
            "衡岳云开秋洗碧，蒸江湘合水争清。",
            "书岩莫辨当时字，空积尘泥野草生。"
        ],
        "title": "题合江亭",
        "id": "92500512-5b57-46b2-9952-9adef32db53e"
    },
    {
        "author": "赵汝鐩",
        "paragraphs": [
            "雨意方浓改作晴，杖藜野外访柴荆。",
            "争寻桑叶占蚕熟，退立田塍避犊行。",
            "风过沙平收鸟迹，烟浓寺没但钟声。",
            "小童走报余将至，一笑松间倒屣迎。"
        ],
        "title": "访友野外",
        "id": "86f311f5-98c4-4dd5-afae-15b158963bcf"
    },
    {
        "author": "赵汝鐩",
        "paragraphs": [
            "回首家山已十程，摇鞭自笑苦劳生。",
            "云先带暝岩边宿，月独伴人溪上行。",
            "草屋停骖难可意，店翁叱犬不容声。",
            "明朝路远起须早，第一鸡啼是五更。"
        ],
        "title": "晚征",
        "id": "24e8a02d-c2ee-4554-8b28-b5abd64a06c3"
    },
    {
        "author": "赵汝鐩",
        "paragraphs": [
            "茶罢晴檐唱午鸡，偶骑馿去过东溪。",
            "酒肴分倩樵夫挈，笔砚专令童子携。",
            "放目水亭栏独倚，题诗僧舍壁新泥。",
            "兴阑归问来时路，到处蝉鸣日已西。"
        ],
        "title": "茶罢",
        "id": "c028d816-2a1b-4f96-bc87-a239341a408d"
    },
    {
        "author": "赵汝鐩",
        "paragraphs": [
            "归自潇湘方半月，挑灯酌酒又分襟。",
            "挂帆秋晚江湖客，握手岁寒松柏心。",
            "湓浦水流清一派，香炉峰湿翠千寻。",
            "西风远想登临处，日日携琴日日吟。"
        ],
        "title": "送鲁卿之九江",
        "id": "a1afe144-f5e8-45b6-a8aa-6bdbabe17803"
    },
    {
        "author": "赵汝鐩",
        "paragraphs": [
            "梢子商量乘早泊，向前十里不逢村。",
            "卸帆敛柁依山脚，系缆添桩傍树根。",
            "月魄知风昏有晕，秋光入水浄无痕。",
            "五更露下欺孤枕，忽听新鸿更断魂。"
        ],
        "title": "泊舟周家步",
        "id": "9909e013-cfaf-4626-8ba9-2b2396c46b70"
    },
    {
        "author": "赵汝鐩",
        "paragraphs": [
            "黄家亭馆人称好，杖屦春风领客行。",
            "开放园门千嶂入，爱他山阁一溪横。",
            "花迷粉翅双飞蝶，柳露金衣百啭鶑。",
            "酒後着棋聊适兴，未须屑屑较输赢。"
        ],
        "title": "过黄园",
        "id": "51bd5243-49ff-496e-8e11-6ac2174db54b"
    },
    {
        "author": "赵汝鐩",
        "paragraphs": [
            "草店临流傍蓼汀，午炊于此片时停。",
            "健农怗岸般卵石，幼妇汲泉携斗瓶。",
            "荐饭满盂山芋美，开窗匝室野花馨。",
            "隔篱庵舍极潇洒，万竹中间着小亭。"
        ],
        "title": "午炊溪店",
        "id": "f4bbba0f-f87b-445d-8a7f-d4e261fbbf1d"
    },
    {
        "author": "赵汝鐩",
        "paragraphs": [
            "数间屋子压溪光，百十乔松列翠行。",
            "鹤为听琴朱顶侧，鸭皆睡日绿头藏。",
            "後园遣仆锄冬笋，隔岸寻僧度野航。",
            "天色黄昏归已晚，苦留夜话对胡床。"
        ],
        "title": "访友人溪居",
        "id": "64849d89-686f-4620-8639-32b7a5d59262"
    },
    {
        "author": "赵汝鐩",
        "paragraphs": [
            "雨收日薄春容嫩，步步东风桃李蹊。",
            "香递深林疑麝过，声传幽谷认鶑啼。",
            "路摧迂步行荒草，桥断褰裳涉浅溪。",
            "归遇田翁醉邀我，旋教买酒旋烹鸡。"
        ],
        "title": "野步",
        "id": "3f2992b3-d455-43d6-89aa-5b004952372c"
    },
    {
        "author": "赵汝鐩",
        "paragraphs": [
            "亭围花木阁临池，移席行杯处处宜。",
            "藻里漾春鱼放子，竹间寻路鹤将儿。",
            "登山少俊夸先到，扶杖衰残愧独迟。",
            "所恨隔关归去急，不容结果着残棋。"
        ],
        "title": "同官率游郑园",
        "id": "3aac266f-51b8-495c-9bf3-74a00e44c55b"
    },
    {
        "author": "赵汝鐩",
        "paragraphs": [
            "不堪蜗舍暑如炊，何处清幽可杖藜。",
            "未约客须先觅酒，要寻凉必去临溪。",
            "撑船访洞林间港，坐石吟风柳下堤。",
            "晚网得鱼似湖白，銮刀鲙玉捣香齑。"
        ],
        "title": "避暑溪上",
        "id": "f9961b52-d6a7-4538-8548-a7bb6e4510f5"
    },
    {
        "author": "赵汝鐩",
        "paragraphs": [
            "颇厌东征道路长，回头十日离乡邦。",
            "扫愁酌酒虽云独，照影挑灯却暂双。",
            "打并余花风动地，迁延残夜月留窗。",
            "店鸡已唱催人起，更听疎钟隔水撞。"
        ],
        "title": "宿横山",
        "id": "7da01293-71c3-4a96-bf38-b2a4708de9cf"
    },
    {
        "author": "赵汝鐩",
        "paragraphs": [
            "几年人说张园好，筇杖芒鞋欠我游。",
            "泉脉涓涓三里远，山根匝匝四时流。",
            "鹤嫌竹密妨来往，蝶厌花多费应酬。",
            "台馆高低皆得所，松间亭子最清幽。"
        ],
        "title": "张园",
        "id": "609b6f80-234d-4ad7-8ff8-17bdd20e3df8"
    },
    {
        "author": "赵汝鐩",
        "paragraphs": [
            "东轩面水枕山阿，左右云烟湿翠萝。",
            "风度鹤声闻远壑，日移松影转前坡。",
            "愁来独靠清樽遣，老去休憎白发多。",
            "道士罢琴挥醉笔，诗成自唤小童哦。"
        ],
        "title": "崇真观东轩",
        "id": "057ac26a-07a9-446f-ad70-2d7d2025d81d"
    },
    {
        "author": "赵汝鐩",
        "paragraphs": [
            "一番雨过骤晴时，溪上春光色色奇。",
            "日暖花繁蝴蝶困，水清鱼过鹭鸶随。",
            "村翁开卷添黏纸，瓦钵研朱自教儿。",
            "织妇倚机方叹息，输官尚欠二斤丝。"
        ],
        "title": "溪上",
        "id": "fce9a4c2-b95b-4b04-8122-43e27f372fd7"
    },
    {
        "author": "赵汝鐩",
        "paragraphs": [
            "忆昔相逢气味投，兴来无日不追游。",
            "静寻鸥鹭同溪社，醉挈干坤入钓舟。",
            "湖海怱怱三岁别，尘埃汩汩几时休。",
            "一丘彼此皆能办，何用人间万户侯。"
        ],
        "title": "怀徐教",
        "id": "30fcf2b0-4493-49c7-a4ec-e715ae016f15"
    },
    {
        "author": "赵汝鐩",
        "paragraphs": [
            "草草三间两眼明，数峰如画一江横。",
            "风乌破浪帆樯急，野鹘过林鸟雀惊。",
            "蚁取浮篘尤有味，鱼方出网正宜羹。",
            "流鶑怜我无歌者，簧舌频翻柳上声。"
        ],
        "title": "同赵尉饮江亭",
        "id": "e6fbe18b-366d-4b14-a00a-485160b5758f"
    },
    {
        "author": "赵汝鐩",
        "paragraphs": [
            "先登东畔高亭子，洗却胸襟万斛尘。",
            "落片玉残梅兴尽，旧梢金吐柳芽新。",
            "倚林困鹤聊休足，巡食饥乌不避人。",
            "尚欲徘徊已灯火，归驺屡趣入城闉。"
        ],
        "title": "游曹园",
        "id": "0d54653b-2f08-4664-9c6e-eeed2e54fb57"
    },
    {
        "author": "赵汝鐩",
        "paragraphs": [
            "病後何人慰寂寥，长须持简忽相招。",
            "溪山见说为楼爽，杖屦宁辞去郭遥。",
            "柳絮一天晴舞雪，松声十里夜闻潮。",
            "谈诗直到疎钟动，酒困频将茗椀浇。"
        ],
        "title": "黄干见约小饮就宿",
        "id": "e5b2b3c5-09cb-43cc-b417-c7b7f9dcd36f"
    },
    {
        "author": "赵汝鐩",
        "paragraphs": [
            "两年只影潇湘去，料想尘埃白发侵。",
            "久雨千山秋得意，西风一鴈客关心。",
            "或于梦里陪谈笑，每向人前问信音。",
            "忆昔赓诗岩桂下，花开今日叹孤斟。"
        ],
        "title": "怀亨父",
        "id": "e47f415a-5cd4-4580-8480-02d77c85e814"
    },
    {
        "author": "赵汝鐩",
        "paragraphs": [
            "柔风十里日曈眬，雨後陂塘野水通。",
            "两岸柳烟笼晓绿，数枝桃露滴春红。",
            "明知钟鼎众皆羡，到了山林味不同。",
            "田父殷勤邀我坐，一盂白饭一盂菘。"
        ],
        "title": "题村舍壁",
        "id": "10d5c65f-ee81-4019-8f8c-717133dd28da"
    },
    {
        "author": "赵汝鐩",
        "paragraphs": [
            "独倚危栏春意远，本无情绪强登临。",
            "一眉晚拂晴山黛，万缕风摇岸柳金。",
            "久负故园泉石约，恍惊老鬓雪霜侵。",
            "两年双脚数千里，奔走尘埃损道心。"
        ],
        "title": "旅次春眺",
        "id": "dd0e33a4-47ea-4722-aec3-d5c9340bac7d"
    },
    {
        "author": "赵汝鐩",
        "paragraphs": [
            "上人留我禅房宿，煮笋烹茶语夜阑。",
            "铁马鸣风山牖寂，木鱼敲雪晓廊寒。",
            "真筌但要此心悟，公案休将故纸钻。",
            "若道吾言没滋味，请师且去坐蒲团。"
        ],
        "title": "宿妙果寺赠洪上人",
        "id": "d3b73e50-a829-42be-8df4-3f7c9ca7e91c"
    },
    {
        "author": "赵汝鐩",
        "paragraphs": [
            "爱静移家住水南，门排古木枕寒潭。",
            "鹤翎渐长呼童翦，麈尾频挥对客谈。",
            "旋切银丝鲙鲜鲫，新尝金颗擘香柑。",
            "惜余戒饮难陪伴，举白掀髯子独酣。"
        ],
        "title": "访黄簿留饮",
        "id": "89f2f45d-b795-4bba-b5b7-2a66055f711e"
    },
    {
        "author": "赵汝鐩",
        "paragraphs": [
            "绿杨袅袅草萋萋，缓步行春独杖藜。",
            "搜蘂蜂儿透花骨，增巢燕子砌芹泥。",
            "过溪野水冲桥版，觅路田塍穿菜畦。",
            "松竹林间僧揖我，谒茶携手上招提。"
        ],
        "title": "行春",
        "id": "2f22b007-50dc-487a-8a1e-f14d38718dfc"
    },
    {
        "author": "赵汝鐩",
        "paragraphs": [
            "溪流暴涨舟如箭，夜向深湾稳处停。",
            "猛虎啸风威动壑，飞鸿过月影移汀。",
            "青山入梦催归棹，白发欺人叹暮龄。",
            "幸得还家玩光景，歠醨终日醉休醒。"
        ],
        "title": "泊舟黄家渡",
        "id": "b5923def-1530-4663-930d-d879b6cf34ef"
    },
    {
        "author": "赵汝鐩",
        "paragraphs": [
            "陇首多逢采桑女，荆钗蓬鬓短青裙。",
            "斋钟断寺鸡鸣午，吟杖穿山犬吠云。",
            "避石牛从斜路转，作陂水自半溪分。",
            "农家说县催科急，留我茅檐看引文。"
        ],
        "title": "陇首",
        "id": "b55a3930-cb35-4112-99d0-f0d081ef3f74"
    },
    {
        "author": "赵汝鐩",
        "paragraphs": [
            "四郊社鼓响枫林，朝雨方晴晚复阴。",
            "稚子求聪多啖藕，佳人怕拙例停针。",
            "饭争簇巧毋嫌杂，酒正逢时莫厌斟。",
            "为问年年鸿与燕，去来相避果何心。"
        ],
        "title": "社日",
        "id": "2051e4d8-00b5-4a02-94bb-84938377f645"
    },
    {
        "author": "赵汝鐩",
        "paragraphs": [
            "游目林垧信马蹄，十来家住小桥西。",
            "浮沉野水看晴鴈，唱和茅檐听午鸡。",
            "菜要遮栏增旧堑，田分荫注作新堤。",
            "年丰米贱人人乐，农父相逢醉似泥。"
        ],
        "title": "游目",
        "id": "46be4f7d-0026-4828-864a-0c8d9ed90ec8"
    },
    {
        "author": "赵汝鐩",
        "paragraphs": [
            "半掩柴门傍浅池，茅茨夹柳闹黄鹂。",
            "旧仓坼去安新囤，新筱添来补旧篱。",
            "煎茗吹炉呼幼妇，持箕扫地命童儿。",
            "庄家无可将勤意，数片亲舂糯米飺。"
        ],
        "title": "庄家",
        "id": "2048b426-d170-4146-b48d-8e5aaa6ce888"
    },
    {
        "author": "赵汝鐩",
        "paragraphs": [
            "云藏日影微吞吐，道是晴来又似阴。",
            "秋色涵空醒醉眼，鴈声到耳引归心。",
            "暴流决岸危桥断，古木堆烟远寺深。",
            "自料短才无用处，任缘不复觅知音。"
        ],
        "title": "登楼野望",
        "id": "8333ab5c-15c1-42af-8c42-21cc2aad2633"
    },
    {
        "author": "赵汝鐩",
        "paragraphs": [
            "东越干坤到眼边，乱云连壑草迷川。",
            "五更城落千岩月，万顷湖开一镜天。",
            "鼓角声残秦望晓，楼台影湿卧龙烟。",
            "旧时太史登临处，每想风流为慨然。"
        ],
        "title": "题会稽用林帅侍韵",
        "id": "b097783f-fedf-47e5-8bee-110a89cf8f12"
    },
    {
        "author": "赵汝鐩",
        "paragraphs": [
            "霁後泥途行尚艰，今年大率是晴悭。",
            "春当浓处寒犹在，寒肯消时春渐还。",
            "木杪红沉半轮日，波心碧浸两边山。",
            "渡头不住人来往，共羡白鸥云水闲。"
        ],
        "title": "孙王渡",
        "id": "2d9c6c5a-ee2a-41a6-b8db-fdca90337357"
    },
    {
        "author": "赵汝鐩",
        "paragraphs": [
            "山肴野蔌且随宜，约定同来最怕迟。",
            "朋友每思相聚乐，尘埃难得有闲时。",
            "春回画笔丹青轴，雹落文楸黑白棋。",
            "醉客坐间夸俊逸，掀髯连写数篇诗。"
        ],
        "title": "胡教醵杯观画围棋",
        "id": "bd95dfdf-5758-477e-93f0-3647a0d2c70c"
    },
    {
        "author": "赵汝鐩",
        "paragraphs": [
            "把酒问梅开也未，巡檐搜见两三枝。",
            "祇缘今岁寒差甚，故比常年花较迟。",
            "折向纷华筵畔看，输他冷淡水边时。",
            "含香嚼蘂清无奈，散入肝脾尽是诗。"
        ],
        "title": "汪丞招饮问梅",
        "id": "1f06ff7f-fe20-48aa-8af2-bfb259f666e6"
    },
    {
        "author": "赵汝鐩",
        "paragraphs": [
            "高低田水曲通池，小小人家短短篱。",
            "杜宇教唆春去早，阴云遮盖月明迟。",
            "年华只解催教老，公事从来了是痴。",
            "若不随缘强烦恼，谩添两鬓几茎丝。"
        ],
        "title": "沿檄宿虎山山家",
        "id": "745c4614-b9ff-4575-b6b9-865d6674b096"
    },
    {
        "author": "赵汝鐩",
        "paragraphs": [
            "马鞍山下倚吟鞭，慨想前贤古道边。",
            "健笔南轩三大字，高风相国一泓泉。",
            "征途着句虽无暇，诗版留名自可传。",
            "寺主相邀观石刻，呼童汲水取茶煎。"
        ],
        "title": "题莱公泉",
        "id": "ee98815d-7a66-412e-ba8c-a0f326147578"
    },
    {
        "author": "赵汝鐩",
        "paragraphs": [
            "竹癖难凭俗眼看，琴书静对翠光寒。",
            "秋声鸣屋风初度，夜影翻床月半残。",
            "天乞幽人供嗜好，日呼稚子报平安。",
            "窗前幸有闲田地，分我云梢四五竿。"
        ],
        "title": "题戴洪甫爱竹轩",
        "id": "5bcae3c8-155c-48ef-bd0d-8df7b515b8bf"
    },
    {
        "author": "赵汝鐩",
        "paragraphs": [
            "破屋三间结草扉，柴根煨火阖家围。",
            "此生能得几年活，薄命连遭两岁饥。",
            "肠久鸣雷惟淡粥，体虽起粟尚单衣。",
            "晚来稚子总欢喜，报道小姑挑菜归。"
        ],
        "title": "田家叹",
        "id": "0139a468-c02f-4d5a-ad44-e5e1600f5077"
    },
    {
        "author": "赵汝鐩",
        "paragraphs": [
            "雨中奔走十来程，风卷云开陡顿晴。",
            "双燕引雏花下教，一鸠唤妇树梢鸣。",
            "烟江远认帆樯影，山舍微闻机杼声。",
            "最爱水边数株柳，翠条浓处两三鶑。"
        ],
        "title": "途中",
        "id": "64972200-143f-4ddf-86c1-ec0d2b620ff9"
    },
    {
        "author": "赵汝鐩",
        "paragraphs": [
            "园名金柅多奇卉，古干灵根独异常。",
            "耻与春花争俗艳，故将雪质对韶光。",
            "天葩巧削昆山片，露蘂疑含建水香。",
            "当为君侯好封植，角弓三叹誓无忘。"
        ],
        "title": "和林守玉茗花韵",
        "id": "090cddc5-902d-4687-842c-08c67ca90ced"
    },
    {
        "author": "赵汝鐩",
        "paragraphs": [
            "瞰江亭馆约登临，雪後凭栏景倍清。",
            "波面玉虹千丈霁，寒边冰镜十分明。",
            "放怀共恨添杯少，分韵俄惊击钵成。",
            "对弈不知谁胜败，醉中但听子丁丁。"
        ],
        "title": "雪後徐广文招同官小集分韵得明字",
        "id": "67c63a95-bec6-4dc4-8f3d-493cae1883ab"
    },
    {
        "author": "赵汝鐩",
        "paragraphs": [
            "纔听今春第一啼，如何便道不如归。",
            "声穿窗隙惊闺梦，血溜花梢溅客衣。",
            "叫断寸肠谁接续，懒随羣翼恋芳菲。",
            "田园荒尽腰犹折，我亦因君觉昨非。"
        ],
        "title": "杜鹃",
        "id": "d336d507-cf0f-48f8-a3c3-b2692101dfaa"
    },
    {
        "author": "赵汝鐩",
        "paragraphs": [
            "两载南徐屈从臣，笑谈樽俎运精神。",
            "民无土木丝毫费，手挈江山表里新。",
            "千里舳舻渠水利，一团锦绣阆风春。",
            "夹河柳接甘棠影，下有攀辕卧辙人。"
        ],
        "title": "史镇江丐祠得请仍进职  其一",
        "id": "378677c3-796d-4567-ace0-a794c3013697"
    },
    {
        "author": "赵汝鐩",
        "paragraphs": [
            "帝念承流欲报功，力祈阊阖请琳宫。",
            "固知槐鼎身将近，却爱莼鲈味不同。",
            "宝阁风云虽学士，沧洲烟雨且渔翁。",
            "到家宣室思前席，又使猿惊蕙帐空。"
        ],
        "title": "史镇江丐祠得请仍进职  其二",
        "id": "426f93a8-2994-4763-bab4-f6fbddff1435"
    },
    {
        "author": "赵汝鐩",
        "paragraphs": [
            "连科已占十名前，行听鸿胪第一传。",
            "我俟合符留劝驾，君能摛藻预兴贤。",
            "湘山点化名千佛，郴岭飞升效九仙。",
            "此去琼林天上宴，今朝先赋鹿鸣篇。"
        ],
        "title": "郴州鹿鸣宴",
        "id": "d1d91c2f-661c-423e-8436-c500c4b7a641"
    },
    {
        "author": "赵汝鐩",
        "paragraphs": [
            "诏增贡籍自端平，大比贤书拔众英。",
            "学备六经俱里选，赋推五色以文鸣。",
            "虽由黄卷能勤苦，皆藉朱轓与作成。",
            "来岁锦标先夺得，天街听喝状元声。"
        ],
        "title": "次韵袁州郑守鹿鸣宴",
        "id": "0b05b4a9-0342-473e-8f6b-8d1bf516cd85"
    },
    {
        "author": "赵汝鐩",
        "paragraphs": [
            "阁前眼界如图画，山色侵窗竹打檐。",
            "云带鴈声移别浦，月将梅影进疎帘。",
            "壮怀自笑年年减，华发无情日日添。",
            "夜半骤风天骤雪，贵家鼓舞客心嫌。"
        ],
        "title": "宿江阁",
        "id": "d963c7c9-0f82-4205-8c79-de3a9e603d5e"
    },
    {
        "author": "赵汝鐩",
        "paragraphs": [
            "一身千里叹飘零，鬓影萧疎已半星。",
            "云鴈叫愁栏独倚，秋风吹面酒初醒。",
            "尘埃南北何曾歇，日月东西不暂停。",
            "昏暮谁家数声笛，含凄喷怨要人听。"
        ],
        "title": "久客写怀",
        "id": "c0a99390-01c9-496a-b22c-b527771e90df"
    },
    {
        "author": "赵汝鐩",
        "paragraphs": [
            "宦情随推移，世事分限域。",
            "帝城冠盖会，千里或咫尺。",
            "赏僚尽英贤，了事即余日。",
            "念我契阔情，招邀见怀忆。",
            "春事日光辉，湖山好颜色。",
            "徐行失前骑，可望不可即。",
            "徜徉大堤上，徙倚长桥侧。",
            "游龙䀭生花，意极反寥阒。",
            "山房启烟扉，僧话寄禅寂。",
            "同来妙人物，高论倾历历。",
            "朋簪忽逢会，并辔随休适。",
            "将军万金园，花竹照燕席。",
            "高情发清旷，绝巘疲危陟。",
            "俯视天壤间，锦绣蒙山泽。",
            "太平岂无象，黔首何知德。",
            "须臾碧云暮，过羽杯行疾。",
            "投林暝鸦还，隔浦灯火湿。",
            "呼车各零乱，红烛明青壁。",
            "良辰尚多欢，整整三分一。",
            "後会傥相从，前言未应食。"
        ],
        "title": "清明日同傅元瞻阎才元周济美曾原伯宇文子友宇文子英汪冲之王谦仲集樱朱园分韵得食字二十韵",
        "id": "82ba6c33-6301-46a7-a7f2-7058eb5f2b3b"
    },
    {
        "author": "赵汝鐩",
        "paragraphs": [
            "行尽枥林村，柴门闭夕曛。",
            "自来松下坐，闲想壁间文。",
            "守树猿偷果，窥山犬吠云。",
            "多应寻鹤去，祇隔暮溪濆。"
        ],
        "title": "访郑隠君不遇",
        "id": "1d1910ec-b12d-4916-890e-484c4c39144e"
    },
    {
        "author": "赵汝鐩",
        "paragraphs": [
            "分得兰亭胜，今才二十年。",
            "飞觞流石罅，曲水出天然。",
            "古意欠修竹，清香足旧莲。",
            "嶙峋裂奇怪，两兽卧山边。"
        ],
        "title": "流杯池",
        "id": "e3aa5af0-1b65-410a-81b7-459ee910767e"
    },
    {
        "author": "赵汝鐩",
        "paragraphs": [
            "巧须出大造，清欲与秋争。"
        ],
        "title": "句  其一",
        "id": "7a49148b-d079-4a7d-991a-5abb50f7298e"
    },
    {
        "author": "赵汝鐩",
        "paragraphs": [
            "鸟残桃见核，虫蠹叶留痕。"
        ],
        "title": "句  其二",
        "id": "c6b01324-d050-4a30-a486-a5d8ed3feeb9"
    },
    {
        "author": "赵汝鐩",
        "paragraphs": [
            "泾有泉流安得暑，亭因风扫自无尘。"
        ],
        "title": "句  其三",
        "id": "ffc58444-7d21-42d6-b8ff-da8e8202802c"
    },
    {
        "author": "赵汝鐩",
        "paragraphs": [
            "锄草就平眠鹿地，芟松勿损挂猿枝。"
        ],
        "title": "句  其四",
        "id": "edcf34ce-8639-4286-bc18-2fd294dd2bd6"
    },
    {
        "author": "赵汝域",
        "paragraphs": [
            "醉梦腾腾听打衙，三年踪迹类瓠瓜。",
            "如今不似穿云子，一钵随身到处家。"
        ],
        "title": "诗二首  其一",
        "id": "37037d1d-f8ff-4c19-bcbd-b80cf6e619b8"
    },
    {
        "author": "赵汝域",
        "paragraphs": [
            "数叶梧桐落短廊，一泓秋水湛银塘。",
            "调琴独奏猗兰操，啜茗清飘茉莉香。",
            "涕泣两年同贾傅，痴梦千载笑君房。",
            "于今不作武宁客，蓑笠渔竿日月长。"
        ],
        "title": "诗二首  其二",
        "id": "0c7fe891-27f3-4d60-8eb8-71e003348adc"
    },
    {
        "author": "赵汝域",
        "paragraphs": [
            "梅花开尽桃花开，两朵春移小院栽。",
            "索笑索吟殊未已，浑浑疑是故人来。"
        ],
        "title": "题栽梅桃",
        "id": "77a751bc-a246-4633-8ef1-405b49404dba"
    },
    {
        "author": "赵汝域",
        "paragraphs": [
            "银烛清谈久，乡情异路真。",
            "醉能忘世故，狂欲静风尘。",
            "细踏梅花月，长讴栗里春。",
            "不知时节换，诗句得来新。"
        ],
        "title": "契友夜酌联句",
        "id": "45281bea-54db-4768-827c-8a58b8205dce"
    },
    {
        "author": "郑性之",
        "paragraphs": [
            "夜来几阵隔窗风，便恐明朝已扫空。",
            "点在青苔真可惜，不如吹入酒杯中。"
        ],
        "title": "落梅",
        "id": "b61ec528-9391-47b5-a3a4-04d8bd1d28d4"
    },
    {
        "author": "郑性之",
        "paragraphs": [
            "先生多在山中宿，为爱横斜影上窗。",
            "茁发僧从深涧徙，赪肩奴过别峰扛。",
            "和羹宰相调金鼎，止渴将军拥碧幢。",
            "空谷不知如许艳，沽来村酒且开缸。"
        ],
        "title": "梅花",
        "id": "b13baeb9-9f13-449d-87c5-ea9798641f61"
    },
    {
        "author": "郑性之",
        "paragraphs": [
            "山北云衣裹萼红，山南莫恨雪乘风。",
            "眼前开谢人心别，醉里吟哦我辈同。",
            "春意收香归鼎实，月梢留影印阶空。",
            "诸君行试调羹手，来岁花边独钓翁。"
        ],
        "title": "南枝开北枝未开",
        "id": "f64756a0-82ef-4ea1-96a8-ded4ec16a789"
    },
    {
        "author": "陈延龄",
        "paragraphs": [
            "富春胜趣景一幅，四面好山青簇簇。",
            "浙江逶迤向东来，千里平铺鸭头绿。",
            "老夫作官从此游，恩波阁道如虹浮。",
            "凭栏夜半玩星斗，会稽分夜天南头。",
            "是时万籁寂不作，惟见翱翔双白鹤。",
            "赤松正与董双成，坐驾云軿穷碧落。",
            "素娥海上来相迎，玉笙度曲鸾凤鸣。",
            "商音袅袅洗人耳，惊起葛翁仙梦醒。",
            "走着氅衣忙草草，开门误踢神炉倒。",
            "丹光飞起掩月明，虎啸龙吟天地老。"
        ],
        "title": "恩波桥",
        "id": "e308e2c4-34c1-4b1f-8337-b5b636b9daab"
    },
    {
        "author": "陈延龄",
        "paragraphs": [
            "山僧种竹数千个，堂户清阴日日浓。",
            "从便寄栖天外凤，等闲梦化钵中龙。",
            "护余贝叶云无迹，刺破苔痕石有踪。",
            "老去要盟莲社约，一枝携取策龙钟。"
        ],
        "title": "浮觉院竹轩",
        "id": "74e27530-66fc-4435-95dd-dcb59c17e576"
    },
    {
        "author": "陈延龄",
        "paragraphs": [
            "普明禅寺隠岩垧，狂客重来酒未醒。",
            "云气竟拖龙尾白，山容尽比佛头青。",
            "松林深处谁家屋，村墅斜阳若个亭。",
            "莫问笑谈归去晚，有诗留与赤松听。"
        ],
        "title": "普明院",
        "id": "d9a7b3c0-632c-4da7-b551-4fab65ae27b1"
    },
    {
        "author": "陈延龄",
        "paragraphs": [
            "苍筤林深羽人观，正傍严陵旧钓台。",
            "山中白云夜或起，洞口丹霞昼不开。",
            "双成吹笛驾鸾下，葛翁掷杖为龙来。",
            "仙风道骨我亦有，姹女婴儿君可猜。"
        ],
        "title": "丹霞观",
        "id": "9a73e155-9220-497c-88ed-dea63fb0fc39"
    },
    {
        "author": "陈延龄",
        "paragraphs": [
            "诗人假榻古兰若，松风涧水相泠泠。",
            "优婆塞倾椰子酒，须菩提讲莲花经。",
            "龙形老树雨知翠，佛头高山云见青。",
            "借问仙人渺何许，飞升一去三千龄。"
        ],
        "title": "大安院",
        "id": "01d765d7-3910-41bb-8769-338fe8bf74e6"
    },
    {
        "author": "高定子",
        "paragraphs": [
            "牵丝晨谒玉皇家，唤起慵龙乞井花。",
            "醒看满山枝叶语，晚唐句子是萌芽。"
        ],
        "title": "祷雨作  其一",
        "id": "f5e0779c-66e1-4738-a4ee-919e7144222b"
    },
    {
        "author": "高定子",
        "paragraphs": [
            "诗到眉山自一家，也将正命摄于邪。",
            "巧裁大涤天成景，戏咏庭蛟与洞鸦。"
        ],
        "title": "祷雨作  其二",
        "id": "f7ab8c16-03b9-4d77-82b0-4233764c1225"
    },
    {
        "author": "高定子",
        "paragraphs": [
            "两闲洒落无尘着，万象森罗触处逢。",
            "此意要令儿辈觉，擎天一柱爱中峰。"
        ],
        "title": "祷雨作  其三",
        "id": "334db1bc-fc32-4c23-b49b-8b288161c84f"
    },
    {
        "author": "高伯易",
        "paragraphs": [
            "函颅谨勿为终策，天下英雄暗破颜。"
        ],
        "title": "句",
        "id": "2a133688-e851-4413-87bb-39a6f6c98ef3"
    },
    {
        "author": "高载",
        "paragraphs": [
            "拟约沧江异姓兄。"
        ],
        "title": "句  其一",
        "id": "a01e5c9b-b5d6-4d4c-a285-c80cb507cfea"
    },
    {
        "author": "高载",
        "paragraphs": [
            "自是去凶明国是，毋轻函首启戎奸。"
        ],
        "title": "句  其二",
        "id": "e59e38e2-6995-449b-b65e-3c68fab13ff7"
    },
    {
        "author": "卢孝孙",
        "paragraphs": [
            "玄冬雪霰零，寒梅吐花白。",
            "皎皎冰玉姿，六出同一色。",
            "佳士开幽轩，于此心境悦。",
            "味澹志愈坚，冰霜励高节。",
            "永言贞素心，千载共孤洁。"
        ],
        "title": "梅雪堂",
        "id": "de58735e-050b-4bba-ae46-f9f2fcd87704"
    },
    {
        "author": "张翼",
        "paragraphs": [
            "嗟彼凤去，空余虎蹲。",
            "竹不可食，石不能言。"
        ],
        "title": "题画竹石",
        "id": "14e6a4b7-d915-41da-aa34-bec68b6d741f"
    },
    {
        "author": "吴驲",
        "paragraphs": [
            "灵岩竞吐秀，百卉四时开。",
            "不假栽培力，天然锦绣堆。"
        ],
        "title": "百花岩",
        "id": "e5a19c46-d37d-4fa8-bf09-ddff346d0089"
    },
    {
        "author": "李儒用",
        "paragraphs": [
            "浩荡秋风使节归，南山重与北山违。",
            "自来人物瞻乌帽，更共宾僚款绿衣。",
            "秦地关河纔咫尺，汉都风景尚依稀。",
            "壶浆迎处多遗老，绝叹登坛往事非。"
        ],
        "title": "登中梁山  其一",
        "id": "a9eddbb3-1fe4-4110-8d9e-c17c1dbd6cc3"
    },
    {
        "author": "李儒用",
        "paragraphs": [
            "路入梁州如砥平，登高远目更增明。",
            "霜清木落千山瘦，潦尽江空一水横。",
            "岁稳未宽忧国志，时危转切望乡情。",
            "英雄千载兴王地，孺子堪怜此曳兵。"
        ],
        "title": "登中梁山  其二",
        "id": "d794e584-ab58-47dd-a3ee-8ebd01bef963"
    },
    {
        "author": "黄棨",
        "paragraphs": [
            "劲节虬枝水月香，轩前高坐胜寻常。",
            "翰林此意知非浅，曾有坚心秉雪霜。"
        ],
        "title": "题左翰林三友亭",
        "id": "7b07f03a-f035-4ab7-91e4-4d703011c684"
    },
    {
        "author": "黄鉴",
        "paragraphs": [
            "早发盘溪挂短篷，朔风吹雨晓蒙蒙。",
            "润含野色沾衣湿，暖逐春光养土融。",
            "图画宛然山远近，人家对住水西东。",
            "驿亭记得停车处，枫树曾连夕照红。"
        ],
        "title": "过安仁",
        "id": "caea6d93-3beb-44fa-9f37-ed4613dd262e"
    },
    {
        "author": "阮文卿",
        "paragraphs": [
            "君不见苕溪有山号浮玉，降神储瑞皆天族。",
            "又不见苕溪有水名水晶，地灵人杰尽维城。",
            "苕溪山川称第一，孕秀梅仙尤杰出。",
            "我来席上揖清风，义气相与吞长虹。",
            "见人须见大丈夫，纵是封侯亦不如。",
            "周官一卷长生箓，未必人间有此书。",
            "功名一入英雄手，彩棒暂持出浙右。",
            "摧奸抉隠李开府，夜月花村无吠狗。",
            "凛凛英风凌四豪，一同谁敢犯秋毫。",
            "不惟握发勤延士，又且官清马骨高。",
            "书生惯作无毡客，负箧南归居最仄。",
            "何怜踪迹苦奔驰，俾近渊明时请益。",
            "马走暂停憇县斋，晨昏黄奶仍相陪。",
            "不觇王母蟠桃结，隔墙无得献金杯。",
            "欣逢子月阳来复，一天佳气回寒谷。",
            "蓂生九叶庆垂弧，佥将瑞应长庚宿。",
            "绿衣槐简舞蹁跹，重拜萱堂王母仙。",
            "瑶池新革偷桃令，有子今如曼倩贤。",
            "不祝算如龟与鹤，愿君早施江夏略。",
            "扫除膻秽□神京，长与长生同寿乐。",
            "不祝禄如山与丘，愿君爵冠朱虚侯。",
            "今归且定郏鄏鼎，长使卜世过成周。"
        ],
        "title": "寿赵仙尉",
        "id": "f5e8615f-83c3-43c2-a039-2f34c302c04d"
    },
    {
        "author": "刘镇",
        "paragraphs": [
            "春至又春暮，闲心成古心。",
            "花光随雨薄，草色共烟深。",
            "粉蝶稀狂影，黄鹂送好音。",
            "余芳留不得，还共夕阳沈。"
        ],
        "title": "春暮",
        "id": "42f04913-1d91-44d7-ba39-34a5f57a2fef"
    },
    {
        "author": "刘镇",
        "paragraphs": [
            "严钟将报曙，游子已登途。",
            "野火时明灭，星残似有无。"
        ],
        "title": "山中早行",
        "id": "bd0ffde1-a5a0-4916-a126-ef8644a7c82d"
    },
    {
        "author": "刘镇",
        "paragraphs": [
            "慧黠过男子，娇痴语未真。",
            "无心防敌手，有意恼诗人。",
            "得路逢师笑，输机怕父嗔。",
            "汝还知世事，一局一回新。"
        ],
        "title": "八岁女善棋",
        "id": "f0087608-4504-442c-9531-3ccc57ddbc78"
    },
    {
        "author": "刘镇",
        "paragraphs": [
            "夫子生东野，经年不到城。",
            "爱吟无俗趣，贪画得闲名。",
            "荒径侵山影，虚堂出燕声。",
            "我惭为谪吏，泉石负幽情。"
        ],
        "title": "赠隠者",
        "id": "c874d4c8-a308-46ed-b1d0-e95e22bb8301"
    },
    {
        "author": "刘镇",
        "paragraphs": [
            "滚滚千山入马蹄，出游回首日平西。",
            "人从杜宇鸣时别，天向蒹葭静处低。",
            "白鸟得鱼闲钓艇，黄蜂抱蘂闹花枝。",
            "好将太姥山前路，付与孤猿自在啼。"
        ],
        "title": "太姥山",
        "id": "121121d6-1f5e-4b0e-9e45-b2d103bac55e"
    },
    {
        "author": "刘镇",
        "paragraphs": [
            "汉业重恢百战闲，君王侧席叹才难。",
            "故人可是擎天手，肯放桐江把钓竿。"
        ],
        "title": "严子陵钓台",
        "id": "27f2f459-75fc-4ad6-8b95-d1c7e6697c21"
    },
    {
        "author": "刘镇",
        "paragraphs": [
            "马头过了又馿头，何处飞来海上洲。",
            "绝顶试穷千里目，烟波深处是琉球。"
        ],
        "title": "浮膺山",
        "id": "dfc74b78-d171-4018-a164-97e09175ade7"
    },
    {
        "author": "刘镇",
        "paragraphs": [
            "始终无玷缺，出处最光明。"
        ],
        "title": "句",
        "id": "0a33ffa9-52a6-4410-83b1-2e13586da758"
    },
    {
        "author": "陈褎",
        "paragraphs": [
            "路余百里两山间，水驿山程总不安。",
            "谁把千金平滑蹬，免教一叶委惊滩。",
            "行人感叹何时已，贤守功名百世看。",
            "次第吾闽都似掌，却嗤蜀道号泥盘。"
        ],
        "title": "李侍郎修路",
        "id": "e8640175-6878-445f-a81c-8c94faf4a37a"
    },
    {
        "author": "陈俞",
        "paragraphs": [
            "雨霁佛屋明，苔迳深曲折。",
            "树摇高露惊，草密暗泉咽。",
            "前林忽清磬，烟灯远欲灭。",
            "寄谢尘中人，与君从此别。"
        ],
        "title": "玛瑙宝胜寺",
        "id": "ae10ff52-46f2-4643-ac07-2603634c401f"
    },
    {
        "author": "陈俞",
        "paragraphs": [
            "借屋傍精庐，无事数来往。",
            "披草通泉流，刻树记笋长。",
            "微风四山落，小立领松响。",
            "讵名息诸缘，暂喜脱尘网。"
        ],
        "title": "雨後过玛瑙寺",
        "id": "58bec2af-84c0-4688-9a77-1e368f3fd0ed"
    },
    {
        "author": "陈俞",
        "paragraphs": [
            "觉闻浴鼓声，众散我徐赴。",
            "石槽温泉涌，赤脚蹑云雾。",
            "振衣新笋林，岸帻古松树。",
            "脱然得轻安，水因本无悟。"
        ],
        "title": "重游",
        "id": "6ea706d9-2e86-4b24-b5e9-1de88476e51d"
    },
    {
        "author": "陈俞",
        "paragraphs": [
            "达人心镜明，直道略委折。",
            "重来犬不惊，到家蝉声咽。",
            "君吟有造化，我唱无生灭。",
            "法界即大都，山川几回别。"
        ],
        "title": "午睡玛瑙起赴寿星浴",
        "id": "8de1194f-018b-4fd6-b6a0-bf56e49479cc"
    },
    {
        "author": "陈俞",
        "paragraphs": [
            "春江浩荡春江阔，夜半湖声涌新沫。",
            "晓风吹断碧云根，万顷沧波带晴豁。",
            "浪花潋滟翻红桃，群鱼出没乘轻涛。",
            "悠扬得意鼓鳞鬣，十十五五同为曹。",
            "昔曾观澜知此意，真乐胸中渺无际。",
            "常嗟物理难形容，幸有贾君得精艺。",
            "巨鱼奋迅凌江湖，纤鳞错杂依菰蒲。",
            "精神万状幻新笔，巧与造化论锱铢。",
            "朅来过我示奇作，数幅生绡图纵壑。",
            "呼童展向虚堂中，恍若当年见鱼乐。",
            "如君画思几通神，眼高世俗空无人。",
            "石台去後今几载，毫端彷佛留芳尘。",
            "又宜学取洞清拔，写龙不写潜波鲔。",
            "徒能画鱼不画龙，空使馋夫吐馋水。"
        ],
        "title": "赠画鱼贾兄",
        "id": "59884c70-547c-4798-8f5d-9c61a13c8d2e"
    },
    {
        "author": "陶崇",
        "paragraphs": [
            "闲过选佛场，归云翠如泼。",
            "入门偶有言，启颊师便喝。",
            "掩耳煨芋炉，但把火深拨。",
            "呼童酌玉虹，注之旃檀钵。",
            "嘘灰然微红，横铛水煎活。",
            "茶酣登甲亭，双眸为之豁。",
            "鸟啼空山幽，翔来集木末。",
            "风月一何佳，团圞共披抹。",
            "悠然澹忘归，于兹得解脱。"
        ],
        "title": "访僧归云庵",
        "id": "0c015747-5839-496b-9156-937926972496"
    },
    {
        "author": "陶崇",
        "paragraphs": [
            "晚来设色霞成绮，秋至回文鴈作行。",
            "借问墨池何处是，一江环遶潄琳琅。"
        ],
        "title": "笔山",
        "id": "7d3386f6-f818-4481-91d5-0aa27878dae5"
    },
    {
        "author": "沈诚",
        "paragraphs": [
            "昔中原兮今边头，抱良图兮气干牛。",
            "窥泗城兮辨古汴，临清浦兮思白沟。"
        ],
        "title": "游都梁赋",
        "id": "aa048a7c-9027-4f10-b872-86737a2b2b20"
    },
    {
        "author": "杨昕",
        "paragraphs": [
            "二八玉泉分派泠，三千银界出尘清。"
        ],
        "title": "句",
        "id": "e323132d-83f2-44f6-bddd-1c7fb300bde2"
    },
    {
        "author": "刘寅",
        "paragraphs": [
            "江流东去日滔滔，谁把功名等一毫。",
            "若使今人同古调，不应江上只三高。"
        ],
        "title": "三高祠  其一",
        "id": "40fe8895-c2bb-4111-85bd-5f8ded5b80b7"
    },
    {
        "author": "刘寅",
        "paragraphs": [
            "人谓吴痴信不虚，建崇越相果何如。",
            "千年亡国无穷恨，只合江边祀子胥。"
        ],
        "title": "三高祠  其二",
        "id": "e1dc1c75-c82f-4954-bd43-6514c1267fde"
    },
    {
        "author": "张安修",
        "paragraphs": [
            "何年六丁驱霹雳，苍龙惊起穿崖石。",
            "拏雷掣电卷波涛，来与真仙分窟宅。",
            "上崖窅深如侧瓮，下崖谽谺如空洞。",
            "不知泉脉从何来，百面鼙鼓长汹涌。",
            "大灵闯首浮中流，背隠八卦开双眸。",
            "似闻夏潦不能没，疑有神仙司诸幽。",
            "我曾雁荡观龙鼻，半日纔通涓滴水。",
            "岂如六月散甘霖，灵泉滚滚无穷已。",
            "惜哉埋没荒烟中，车马来稀三叠重。",
            "若教遗向飞来峰，龙井冷泉皆下风。"
        ],
        "title": "题灵龟洞",
        "id": "95707f94-2d7c-4273-bebf-20fb1c1f1e9f"
    },
    {
        "author": "王遂",
        "paragraphs": [
            "天连宫阙云烟湿，地接淮山日月低。",
            "不知何处两黄鹄，飞向白云云外归。"
        ],
        "title": "凤凰台",
        "id": "ce4559c1-7b6a-46ce-845c-9e5277024be4"
    },
    {
        "author": "王遂",
        "paragraphs": [
            "天上十分月，人间一半秋。",
            "笙歌传小寨，灯火认层楼。",
            "酒怕初斟满，碁欣未了收。",
            "分明浑似水，只是欠双鸥。"
        ],
        "title": "中秋饮凤凰台上",
        "id": "0373e666-1565-4337-9692-986e08736310"
    },
    {
        "author": "王遂",
        "paragraphs": [
            "守令张官本为民，恫{疒众}无异切吾身。",
            "但令六县皆朱邑，何必黄堂有信臣。",
            "田里要须兴孝弟，闾阎谨勿致嚬呻。",
            "与君共举一杯酒，化作人家点点春。"
        ],
        "title": "会平江两倅六邑宰",
        "id": "3432681f-b89a-4601-801f-3d63c5fcbbfe"
    },
    {
        "author": "王遂",
        "paragraphs": [
            "居然三伏景，宛若九秋凉。",
            "苍翠瞻神力，熉黄烛夜光。",
            "龙眠安旧隠，萤冷近书堂。",
            "不为看黄蘗，吹来稻欲香。"
        ],
        "title": "谒梓潼庙访黄蘗泉试茶",
        "id": "2dbe1af1-80ef-4362-9737-d70ef878d3dc"
    },
    {
        "author": "王遂",
        "paragraphs": [
            "初度曾同岁摄提，德虽不竞得年齐。",
            "徐卿鸾凤今标准，蔡令埙箎旧品题。",
            "西府十连新眷遇，北园三径共提携。",
            "丈夫出处无他愿，但欲长歌归去兮。"
        ],
        "title": "会徐侍郎蔡提举",
        "id": "1c9c36d8-c96d-4ef9-893a-8184838ccbda"
    },
    {
        "author": "王遂",
        "paragraphs": [
            "犹怜膝下竞儿嬉，岁月光阴去若驰。",
            "闲倚阑干思旧事，却如故老话淳熙。"
        ],
        "title": "顺宁忆弟",
        "id": "2e2b0c20-7ea6-446a-a5bd-c94cda77edb3"
    },
    {
        "author": "王遂",
        "paragraphs": [
            "离红百颗橘千头，何似南枝雪未收。",
            "国为和羹思是晏，士因止渴忆兴周。",
            "笑谈谷口终当隠，出处胸中要熟筹。",
            "夜月九华浮动处，痴顽宁复照斋丘。"
        ],
        "title": "赠青阳士友",
        "id": "ac9f35f0-3e5a-4559-a10c-88086339fcb8"
    },
    {
        "author": "王遂",
        "paragraphs": [
            "觌面逢幽侣，装怀解吏纷。",
            "曾敲筠户月，屡宿柳塘云。",
            "离索知余恨，来过谢子勤。",
            "山中新雨足，几处未耕耘。",
            "入道犹将母，人心信秉彝。",
            "每能图乐事，谁与写时思。",
            "欲觅征君笔，难当幼妇辞。",
            "只应忧世切，聊此觉良知。",
            "周诗山寺满，骑马□中寻。",
            "淡泊人无识，吟嗟子独深。",
            "动中观造化，静处养灵襟。",
            "且学渠根本，篇章莫费吟。"
        ],
        "title": "赠薛道士",
        "id": "726e1b84-b4c7-4b61-a8a4-418fcce3617e"
    },
    {
        "author": "王遂",
        "paragraphs": [
            "中人有梦君无梦，乐思幽怀事不同。",
            "为问曲肱高卧日，如何合眼见周公。"
        ],
        "title": "赠无梦道人",
        "id": "0278136b-e7ec-411a-b5b0-0b8f0a005321"
    },
    {
        "author": "王遂",
        "paragraphs": [
            "疾雷破柱识忠臣，急雨冲泥见故人。",
            "斗酒为浇新意气，老夫笔底亦精神。"
        ],
        "title": "赠陈师宓客陈兄",
        "id": "bae74704-6a50-4aa9-884f-166cd498dee2"
    },
    {
        "author": "王遂",
        "paragraphs": [
            "曾因肖象下箕星，梦寐犹应右武丁。",
            "顾我本非钟鼎相，不应端笏侍天庭。"
        ],
        "title": "赠肖岩  其一",
        "id": "e619333d-5ae8-402a-9867-827207e4e946"
    },
    {
        "author": "王遂",
        "paragraphs": [
            "居住梁溪古道傍，分明木石最堂堂。",
            "丹青能染成形貌，犹有心源未易量。"
        ],
        "title": "赠肖岩  其二",
        "id": "cc2025e1-b426-4d67-963c-6859f164851a"
    },
    {
        "author": "王遂",
        "paragraphs": [
            "强栽髭鬓较锱铢，眼底精神不解枯。",
            "许我苍颜殿诸老，可能同读远游无。"
        ],
        "title": "赠肖岩  其三",
        "id": "65a090ee-1885-4a29-a98f-38b190e7eefa"
    },
    {
        "author": "王遂",
        "paragraphs": [
            "荆州得士一人半，信矣苻坚取太多。",
            "汗马已先驰峻坂，冥鸿犹有避云罗。",
            "本心皎日千年在，外物青天一鸟过。",
            "别後令名俱日起，倦予晞发向山阿。"
        ],
        "title": "寄昭武诸友",
        "id": "730e5331-b3d6-457a-bec4-e20ddc5754a6"
    },
    {
        "author": "王遂",
        "paragraphs": [
            "参天定林木，无地妙高台。",
            "每忆金陵去，谁同玉局来。",
            "干坤新润泽，河洛久风埃。",
            "十里南州路，荷香独棹回。"
        ],
        "title": "寄聪自闻",
        "id": "efef7f30-9759-465e-80b0-55852a52abc4"
    },
    {
        "author": "王遂",
        "paragraphs": [
            "君子仁柔义也刚，须知自胜乃为强。",
            "书因雁断疑天远，诗带梅来特地香。",
            "一鹗先从云外去，四鸿宁久橘中藏。",
            "圣朝出处非无意，衣锦何由恋故乡。"
        ],
        "title": "寄刘後村王臞轩",
        "id": "cb988e46-d0d0-4aa1-bb7e-b79792feaa85"
    },
    {
        "author": "王遂",
        "paragraphs": [
            "手劚三茅印月痕，却思庐麓接云根。",
            "便将百战开勋业，何似丹心遗子孙。",
            "行尽义丰思古迹，旧曾敷浅出高原。",
            "因思百事俱闲外，惟有人间道最尊。"
        ],
        "title": "寄九江宗族",
        "id": "266fd09a-0373-4707-9756-44c2971c5af9"
    },
    {
        "author": "王遂",
        "paragraphs": [
            "早计关防意气觕，莫教露尽草头枯。",
            "芒寒宁戚讴歌怨，色自涪翁牧养图。",
            "露地相忘无践稼，县官虽巧不催租。",
            "时人欲识其中趣，山木巃嵷夜气苏。"
        ],
        "title": "寄呈饭牛翁",
        "id": "bec0fc23-959d-4618-920f-196641814553"
    },
    {
        "author": "王遂",
        "paragraphs": [
            "淮源千古贯中州，南北分来九十秋。",
            "欲放此鳞归纵壑，要留佳瑞入王舟。"
        ],
        "title": "谢赵庐州送淮白  其一",
        "id": "6989c565-b649-404d-8710-80a8d85a6a44"
    },
    {
        "author": "王遂",
        "paragraphs": [
            "淮泗曾经禹决余，斯民无复惧为鱼。",
            "鱼枯却识江南岸，应有临渊羡不如。"
        ],
        "title": "谢赵庐州送淮白  其二",
        "id": "5889a8ca-11bb-415d-8e2d-fb557653aff5"
    },
    {
        "author": "王遂",
        "paragraphs": [
            "缁衣之後赋无衣，王室安知晋郑依。",
            "淝水八千思偃伯，丹徒十万尽忘饥。",
            "喜看猿鹤从公乐，更觉莼鲈到处肥。",
            "泉楮未通民力乏，梦怀远志忆当归。"
        ],
        "title": "谢二吴书见访",
        "id": "d1062e37-0b03-4aff-82f2-e7006eec284e"
    },
    {
        "author": "王遂",
        "paragraphs": [
            "屈平作颂独称渠，曾比西山立懦夫。",
            "君子得舆知有待，高林硕果未尝无。"
        ],
        "title": "以台柑寄漫塘报以诗用韵谢之",
        "id": "419566fb-10c9-4d7c-8880-97a5fe08d71e"
    },
    {
        "author": "王遂",
        "paragraphs": [
            "晓见花开意味长，夜深放出紫荷囊。",
            "须知睡里真香足，犹锡佳名号瑞香。"
        ],
        "title": "瑞香",
        "id": "821dc2a1-8e46-4e12-aefa-06a811d25c37"
    },
    {
        "author": "王遂",
        "paragraphs": [
            "南来听是保宁钟，钟送风来风送钟。",
            "气只与声无间断，此心何况与人同。"
        ],
        "title": "枕上闻钟",
        "id": "09290325-0ee4-4432-96d9-e51f56acdc82"
    },
    {
        "author": "王遂",
        "paragraphs": [
            "客从东南西，遗我古镜屏。",
            "圆明绝点滓，表里无遁形。",
            "云是旧太守，思之我为铭。",
            "吾惛不能进，何敢陈诸庭。",
            "我闻生民初，五常具函灵。",
            "器质欠推广，物欲加凋零。",
            "眉睫近莫睹，稍远何能听。",
            "君子抱明德，止善湛中扃。",
            "静如昼有夜，动若渭流泾。",
            "坐令方寸地，目睫何晶荧。",
            "上天方于昭，皎彼垂日星。",
            "五官属宰制，万化随指令。",
            "留之千百载，犹足存典刑。",
            "余心岂昧此，一念存芳馨。",
            "在昔圣敬主，丹书刻方棂。",
            "近者摩镜帖，字字炳丹青。",
            "夫君往教意，大寐如得醒。",
            "置之敬义堂，与世犹说铃。"
        ],
        "title": "谢章季思惠镜屏",
        "id": "392a7612-6ca7-42bd-b65b-3351bc5a381d"
    },
    {
        "author": "王遂",
        "paragraphs": [
            "俪然位望亚陪京，大作山川小作城。",
            "堡障百年宽北顾，耕桑千里庆西成。",
            "和风温若生庭户，明月飞来入栋楹。",
            "道院依然无一事，只须空洞养心诚。"
        ],
        "title": "宛陵道院成用吴尚书韵  其一",
        "id": "581b4da8-3c4d-48a7-b5f7-0e320820ece7"
    },
    {
        "author": "王遂",
        "paragraphs": [
            "传街轧轧度车声，夹道翩翩共雁行。",
            "色养正须夸独乐，真廉何得似双清。",
            "便当坐进传吾道，何必求为身後名。",
            "大字已烦呵妙手，一犂依旧作胜氓。"
        ],
        "title": "宛陵道院成用吴尚书韵  其二",
        "id": "f90a43c2-0d69-47f7-9568-00ea792aba47"
    },
    {
        "author": "王遂",
        "paragraphs": [
            "汉朝容默独危言，吴市逃名耻自全。",
            "千古无人知此意，浪将姓字作梅仙。"
        ],
        "title": "谒子真祠  其一",
        "id": "cf87ab31-0b80-41be-8719-0946858cd7f0"
    },
    {
        "author": "王遂",
        "paragraphs": [
            "梅山梅市梅家墺，总得嘉名为子真。",
            "张禹孔光俱已矣，岂无遗迹但埃尘。"
        ],
        "title": "谒子真祠  其二",
        "id": "d2a34355-4454-4570-888d-93e9e4282b24"
    },
    {
        "author": "王遂",
        "paragraphs": [
            "曾是东南第一王，眼看此地六兴亡。",
            "东缘有酒登京口，西为无鱼忆武昌。",
            "非复虎臣陪殿上，空余猩鬼泣祠旁。",
            "何年并建琅玡庙，共对淮山草木长。"
        ],
        "title": "吴大帝庙",
        "id": "451e4783-fbb2-4818-8523-73bf09ab0a20"
    },
    {
        "author": "王遂",
        "paragraphs": [
            "经旬风雨陡新晴，一夜蟾光直到明。",
            "清晓衣冠原庙去，分明眷佑似平生。"
        ],
        "title": "宁考神御奉安原庙  其一",
        "id": "801bf0f2-f0e2-49f3-8458-9f29d359b923"
    },
    {
        "author": "王遂",
        "paragraphs": [
            "卤簿萧萧鼓吹鸣，属车前导乘舆轻。",
            "□□殿里朱门閟，无复传呼辇路声。"
        ],
        "title": "宁考神御奉安原庙  其二",
        "id": "ed0e5b0e-e2f7-4c63-b260-4f9fd5197aff"
    },
    {
        "author": "王遂",
        "paragraphs": [
            "太室祼将严体荐，景灵朝献荐牙盘。",
            "九重黼坐盘盂固，四海苍生奠枕安。"
        ],
        "title": "宁考神御奉安原庙  其三",
        "id": "cfb943d2-025b-4243-92c9-4f90f4acfe12"
    },
    {
        "author": "王遂",
        "paragraphs": [
            "俭慈三十一年主，已不自知其至尊。",
            "时向道傍逢故老，但能垂泪不能言。"
        ],
        "title": "宁考神御奉安原庙  其四",
        "id": "50d34fb6-c3bf-4215-a5ee-d85ebf66ec50"
    },
    {
        "author": "王遂",
        "paragraphs": [
            "禁殿熏风传赐敕，宫门晓日缓催班。",
            "小臣未报君恩重，耿耿孤君入梦间。"
        ],
        "title": "宁考神御奉安原庙  其五",
        "id": "b6f1b1cd-aef2-45a5-8f9c-8bc52b292993"
    },
    {
        "author": "王遂",
        "paragraphs": [
            "夹道香烟笑语欢，老翁扶立小儿观。",
            "书生未有丝毫力，定忆前回去长官。"
        ],
        "title": "道上",
        "id": "41556ab0-663e-4fe8-91dd-d28a2a1e216e"
    },
    {
        "author": "王遂",
        "paragraphs": [
            "岷江赴东海，牛渚镇中流。",
            "古来济渡处，落日迷沧洲。",
            "江东名胜士，清谈付悠悠。",
            "氛埃更五闰，毒烈遍九州。",
            "六龙起当天，爝火不敢留。",
            "长绳系佛塔，铁缆济王舟。",
            "执玉朝群后，职方登九丘。",
            "民生三代後，不数李与刘。",
            "太平二百年，内宁忘外忧。",
            "一马飞渡江，王气东南浮。",
            "谁为逆胡计，敢作明神羞。",
            "饮水昧佛狸，投鞭效坚头。",
            "萧萧杨林渡，寒日风飕飗。",
            "烟雨出蒙冲，霜雪挥戈矛。",
            "夜半虏帐惊，明日无胡酋。",
            "笑谈折樽俎，心胆落毡裘。",
            "诸夷戒谋夏，三边罢防秋。",
            "时从老校问，吃吃谈不休。",
            "创业道何盛，中兴德几侔。",
            "禹绩渺千载，武功待人收。",
            "天方厌此虏，吾忍忘其仇。",
            "偷安固大患，幸胜非良筹。",
            "外防固难弛，内政何当修。",
            "两山点蛾眉，攒此千古愁。",
            "小臣乏长策，何以裨前流。",
            "请因受邑地，为赋艰难由。"
        ],
        "title": "牛渚曲",
        "id": "357e9f5b-5b24-408d-8d82-d5e24d3127e2"
    },
    {
        "author": "王遂",
        "paragraphs": [
            "阿母亲栽白玉堂，分明雪色变青黄。",
            "不须徙倚横枝看，留作江南第一香。"
        ],
        "title": "堂後梅",
        "id": "84fafe42-e75c-42fb-bf1f-20d36a7b4af3"
    },
    {
        "author": "王遂",
        "paragraphs": [
            "月淡星疏子夜清，独骑黄鹤下吹笙。",
            "当时只许风听得，学与行云佩玉声。"
        ],
        "title": "题卷舒堂竹",
        "id": "3ede8722-1176-4d10-8332-839f5d64cf7c"
    },
    {
        "author": "王遂",
        "paragraphs": [
            "过尽人间百草芳，尚留寒菊对风光。",
            "月华已下中天白，香树初摇满院凉。",
            "金粟远看千尺影，犀皮近种百年香。",
            "圣朝二桂真双玉，王谢犹当着紫囊。"
        ],
        "title": "木犀答二吴书  其一",
        "id": "17cc24ad-663a-490a-b1a2-f4ab08d4ba9b"
    },
    {
        "author": "王遂",
        "paragraphs": [
            "月窟何因左右探，犹容坐客竞跻攀。",
            "浑疑移种从天上，又似分香入酒间。",
            "每为高秋成感慨，却□清味得幽闲。",
            "先生燕坐真奇绝，愿作淮南庾子山。"
        ],
        "title": "木犀答二吴书  其二",
        "id": "55e94909-bd89-480b-86e4-385ab4a071b7"
    },
    {
        "author": "王遂",
        "paragraphs": [
            "主人铁石广平心，白玉堂中特细吟。",
            "已觉江南得春晚，悬知塞北更寒深。",
            "放开清影登文局，写出孤芳入素琴。",
            "保养阳和调鼎实，岁寒莫受雪霜侵。"
        ],
        "title": "饮御园梅下",
        "id": "5dad4a94-827d-410a-9d80-2ed70d3a35a7"
    },
    {
        "author": "王遂",
        "paragraphs": [
            "人物同为气所乘，良心露处即良能。",
            "天津有此惊康节，西蜀无之感少陵。"
        ],
        "title": "闻杜鹃有感",
        "id": "c89be65c-5098-420b-a07e-87881f125c1c"
    },
    {
        "author": "王遂",
        "paragraphs": [
            "千章松桧护泉台，无复牛羊日下来。",
            "安有良心亲付授，却教容易着尘埃。"
        ],
        "title": "题顺宁庵",
        "id": "c80f3437-8b50-49e1-b220-682318183997"
    },
    {
        "author": "王遂",
        "paragraphs": [
            "欲向云端问子巢，陵虚骛远恐疲劳。",
            "悬知实地平如掌，何处人间有此高。"
        ],
        "title": "题蒋少闵云巢",
        "id": "af68936c-4073-4d95-ab80-07bacb6dc614"
    },
    {
        "author": "王遂",
        "paragraphs": [
            "公府潭潭莫近前，绝怜荒草废池边。",
            "骨藏黄壤今成土，楼入青云旧格天。",
            "零落故家成不去，消磨名士向南迁。",
            "百年心事无人识，祇有鸡林贾客传。"
        ],
        "title": "秦丞相府",
        "id": "a566d60e-9789-4a01-ae0d-200ede1c352a"
    },
    {
        "author": "王遂",
        "paragraphs": [
            "山有青黄臼纻山，谢公已起谪仙还。",
            "至今犹有文章焰，放入高楼户牖间。"
        ],
        "title": "登县圃小楼",
        "id": "46c43053-bdd6-455a-913e-6047c310e4d6"
    },
    {
        "author": "王遂",
        "paragraphs": [
            "月到长赢麦已秋，闲将心事付沧洲。",
            "但惭一着输先手，欲为诸公让出头。",
            "山畔翩翩疑过雁，水边帖帖似飞鸥。",
            "丈夫家法无多子，後乐须为天下忧。"
        ],
        "title": "登尊经阁",
        "id": "1e8fe7f2-34fb-4292-8837-6b9d1bb544f3"
    },
    {
        "author": "王遂",
        "paragraphs": [
            "杰阁入风云，分明是得君。",
            "湖山尽行乐，愁杀岳将军。"
        ],
        "title": "登杨府风云阁",
        "id": "e0e3d345-1c33-4ac2-a76e-c97f677d6db9"
    },
    {
        "author": "王遂",
        "paragraphs": [
            "老倦无心上将坛，桐江千尺一渔竿。",
            "共时翻手功名易，自许经心岁月宽。",
            "礼乐三千辉冕辂，风云四七盛衣冠。",
            "上虞人物饶娥路，赢得清高照岁寒。"
        ],
        "title": "登钓台",
        "id": "f81f9ea0-e111-4e7f-8e71-41c293be120d"
    },
    {
        "author": "王遂",
        "paragraphs": [
            "无觅台城处，岿然却此台。",
            "青山三面立，白鸟半天回。",
            "有酒同僧上，无诗唤友来。",
            "谪仙骑凤去，应是叹时哉。"
        ],
        "title": "登凤台",
        "id": "cd0297ff-8de5-4394-b4d7-2d541709d65b"
    },
    {
        "author": "王遂",
        "paragraphs": [
            "养得翔鸾舞凤枝，不知雨露几含滋。",
            "但同栎社长无用，留作明堂柱石姿。"
        ],
        "title": "题顺宁壁  其一",
        "id": "c9769674-2f45-4c03-a7f7-f9428fff61ff"
    },
    {
        "author": "王遂",
        "paragraphs": [
            "墓道深衣自涕洟，分明入耳似闻诗。",
            "月征日迈求无忝，尽是临深履薄时。"
        ],
        "title": "题顺宁壁  其二",
        "id": "dbddf7be-7e00-4e45-a0cc-1e13285c0670"
    },
    {
        "author": "王遂",
        "paragraphs": [
            "膝下当年忆教忠，此身卜与弃捐同。",
            "睿思夜半忧民切，羞见东窗日半红。"
        ],
        "title": "题顺宁壁  其三",
        "id": "cd4c1369-7eb8-4b57-b2bf-cd246d82f9ab"
    },
    {
        "author": "王遂",
        "paragraphs": [
            "小日寒窗共赋文，一时洛下看机云。",
            "自知只道归耕手，不比斯人解致君。"
        ],
        "title": "题顺宁壁  其四",
        "id": "ba374d26-66a6-4615-80eb-96d2d950abf2"
    },
    {
        "author": "王遂",
        "paragraphs": [
            "宿草初生木未阴，自栽松柏待成林。",
            "後来剪伐应无忍，记取当时怵惕心。"
        ],
        "title": "题顺宁壁  其五",
        "id": "3d250ae6-77c7-450f-b571-3609e08c8780"
    },
    {
        "author": "王遂",
        "paragraphs": [
            "道德文章满足翁，曾将佳句咏茅峰。",
            "烧丹炼药非吾事，孝友神仙第一功。"
        ],
        "title": "题顺宁壁  其六",
        "id": "b8f228fa-c8df-4cae-ab15-cfed0b552c0e"
    },
    {
        "author": "王遂",
        "paragraphs": [
            "江东山望说茅庐，庵为康家孝子居。",
            "岂肯人间名教地，却容释老说清虚。"
        ],
        "title": "题顺宁壁  其七",
        "id": "cd691d76-f00b-4b0a-b05b-58e4ced1d7e8"
    },
    {
        "author": "王遂",
        "paragraphs": [
            "风生松桧雨生杉，抖擞泥尘恨满衫。",
            "从此便膺君命重，亦须昭穆葬江南。"
        ],
        "title": "题顺宁窗  其一",
        "id": "92179fa8-7f27-4548-a1f9-73750374867d"
    },
    {
        "author": "王遂",
        "paragraphs": [
            "云从西去又还东，不逐天回却逐风。",
            "春日岂无晴昼永，扫除阴翳出长空。"
        ],
        "title": "题顺宁窗  其二",
        "id": "15275c75-ab92-45f0-9d94-abf0183db368"
    },
    {
        "author": "王遂",
        "paragraphs": [
            "风挟潮头上，雷将雨脚俱。",
            "天应念民物，地得限江湖。",
            "凿堰流平未，颓堤浪入无。",
            "不眠频问晓，白欲上人须。"
        ],
        "title": "夜宿镇城寺",
        "id": "72036ca8-c2d6-42f2-8785-28fb5b6cf9b3"
    },
    {
        "author": "王遂",
        "paragraphs": [
            "山寺逢晚秋，郊原带雨余。",
            "禾收将有耳，民病化为鱼。",
            "阴沴何当扫，兵氛苦未除。",
            "岂无吴市隠，封事至公车。"
        ],
        "title": "夜宿梅山寺",
        "id": "9610425f-2d70-40cd-8a69-664dd0edd443"
    },
    {
        "author": "王遂",
        "paragraphs": [
            "口伐归来战马闲，诗书只守一编残。",
            "治安策里多流涕，莫作兴亡异代看。"
        ],
        "title": "口伐",
        "id": "d1b0039f-ad0d-4fdb-bfd4-2a0151be7200"
    },
    {
        "author": "王遂",
        "paragraphs": [
            "僧房高揭谏和书，知是高人意不虚。",
            "我亦今年三十七，闭门畏祸独何如。"
        ],
        "title": "方丈壁读胡邦衡书草",
        "id": "e35d97a6-14bc-41b7-bfc9-3e368030bfda"
    },
    {
        "author": "王遂",
        "paragraphs": [
            "溪翁死後谏书焚，怪得和戎近有孙。",
            "寄语岳家新宰士，当时谢表几行存。"
        ],
        "title": "戏题胡淡庵谏和书後",
        "id": "6a50d37e-fb07-4574-8069-4aa7a06ff4eb"
    },
    {
        "author": "王遂",
        "paragraphs": [
            "晋宋风流自不凡，天令此地为回环。",
            "市藏白水风烟外，路入高林紫翠间。",
            "字炳日星摇翰墨，敬存铭刻在心颜。",
            "须知太守缘民乐，来岁勤农在此山。"
        ],
        "title": "敬亭山检受御书",
        "id": "30be0df4-cdb9-470d-8421-7c1034df083d"
    },
    {
        "author": "王遂",
        "paragraphs": [
            "马踏渭滨春草乱，鸟啼白帝夕阳深。",
            "汉家浑是皇天做，渠是通天一寸心。"
        ],
        "title": "读武侯传",
        "id": "daed806b-bf93-45fe-9de2-0ea933b5d04a"
    },
    {
        "author": "王遂",
        "paragraphs": [
            "须知明哲异全身，错认中庸误杀人。",
            "若使不为群小恶，定应须有善人嗔。",
            "平生岂为干名字，此念犹当质鬼神。",
            "刘氏兴亡虽不补，却扶天地立君臣。"
        ],
        "title": "读党锢传",
        "id": "30d49ddd-9351-408b-891e-674d47c701b8"
    },
    {
        "author": "王遂",
        "paragraphs": [
            "扣舷细读渊明句，出听还疑是水神。",
            "江上只逢名利客，人间无复有斯人。"
        ],
        "title": "舟中诵陶诗及诸葛传  其一",
        "id": "bc4b14ab-f550-4fba-b6cb-e5611b0fd167"
    },
    {
        "author": "王遂",
        "paragraphs": [
            "隆中气象接莘磻，心术精微日月寒。",
            "学到圣贤无尽处，一毫人力不容安。"
        ],
        "title": "舟中诵陶诗及诸葛传  其二",
        "id": "8b62c758-643d-43ca-ae8b-187b38bd212b"
    },
    {
        "author": "王遂",
        "paragraphs": [
            "五阳未决尚存阴，底事先王卧竹林。",
            "绝口不谈当世务，对天惟有格君心。"
        ],
        "title": "读文公壬子闻雷诗",
        "id": "d8a13c36-51e0-439a-ab59-e9d6a633ed9b"
    },
    {
        "author": "王遂",
        "paragraphs": [
            "游公已去今安在，学步虚声过午清。",
            "最喜高谈言太极，一轮放下月华明。"
        ],
        "title": "题游默斋词後",
        "id": "29e74d8c-dec8-40e4-a209-e9442478ae87"
    },
    {
        "author": "王遂",
        "paragraphs": [
            "当时群枉误朝廷，血染长安草木腥。",
            "四罪不诛三宅去，依前肝脑是生灵。"
        ],
        "title": "读天宝诸公事  其一",
        "id": "1b068d95-161d-4c79-887f-5d4ac6b41211"
    },
    {
        "author": "王遂",
        "paragraphs": [
            "忠贤赴国方忧北，奸党全身却落南。",
            "祸福难从当世问，是非时有老农谈。"
        ],
        "title": "读天宝诸公事  其二",
        "id": "e89bdb78-43e9-4926-a013-e106b708c6cf"
    },
    {
        "author": "王遂",
        "paragraphs": [
            "欲晦又明天外山，水边鸥鸟去复还。",
            "流行尽是鬼神迹，妙处不在鸢鸟间。"
        ],
        "title": "舟中坐读鸢飞鱼跃",
        "id": "b1b41f7b-4032-4376-9b08-166bdcd78e77"
    },
    {
        "author": "王遂",
        "paragraphs": [
            "当年受气便神明，未必冰壶有此清。",
            "自是胸中少凡近，犹须境外立功名。",
            "谪居岁月能闻道，多病工夫近养生。",
            "尚记漫塘曾有语，弟才无用不如兄。"
        ],
        "title": "送浩翁赴梁县",
        "id": "4cf0c278-f675-4106-8ae1-6dac61d071bb"
    },
    {
        "author": "王遂",
        "paragraphs": [
            "大原发邹鲁，功德被九州。",
            "迢迢数千年，伊洛乘其流。",
            "去之又百载，武夷阐诸幽。",
            "斯文代显晦，天意非人谋。",
            "正脉远相续，何必并世游。",
            "峩峩陵阳山，下镇西南陬。",
            "师法自心得，如亲接前修。",
            "一气妙亭毒，小大各有求。",
            "惟此生息机，不隔春与秋。",
            "皎皎冰雪姿，高疑揖浮丘。",
            "太虚丽日月，纤翳无停留。",
            "本根自深茂，况复加穷搜。",
            "微言析脉理，要指会衿喉。",
            "工夫自中积，应物乃其优。",
            "汉庭高论着，周原出咨诹。",
            "耿耿恻隠心，若将纳诸沟。",
            "拳拳敬王义，敢有非嘉猷。",
            "俯视不义贵，如比空云浮。",
            "所虞素学负，岂愿清名收。",
            "阊阖入云端，蜀天方阻修。",
            "西上香炉峰，江流去悠悠。",
            "问学久不明，风俗日以偷。",
            "塞口谨勿言，令人但深忧。",
            "世如大膏肓，终当待公瘳。",
            "格天未易到，责己尤难周。",
            "大学无已时，白首何当休。",
            "陋质谢顽朽，居然费雕锼。",
            "建德苦不勇，怀知若为酬。",
            "四非去未能，用力信有由。",
            "永当佩深训，无作明公羞。"
        ],
        "tags": [
            "九华山"
        ],
        "title": "送李果州归蜀",
        "id": "19d396d6-54f7-4c73-afe8-a48ed404498b"
    },
    {
        "author": "王遂",
        "paragraphs": [
            "堂堂襄敏公，扬旌上熙河。",
            "竹帛有时尽，勋业谁能磨。",
            "珍重紫阳翁，一言定群讹。",
            "世德远如此，吾曹当若何。"
        ],
        "title": "送三八弟归九江  其一",
        "id": "eaafd0a5-9edc-4ff5-b1bc-bafbdbca5ec3"
    },
    {
        "author": "王遂",
        "paragraphs": [
            "义丰一世师，才识鲜其比。",
            "斯文张朱氏，称许异诸子。",
            "不肯趋权门，南走雁山死。",
            "嗣子尚勉旃，兴大庶有以。"
        ],
        "title": "送三八弟归九江  其二",
        "id": "5164d2a9-9dab-4bf6-b255-1e8e543a3fa2"
    },
    {
        "author": "王遂",
        "paragraphs": [
            "弟从寻阳来，四阅槐庭夏。",
            "谨重子所优，淑艾吾犹寡。",
            "拜官京洛里，归思康庐下。",
            "学力要日新，圣言当具写。"
        ],
        "title": "送三八弟归九江  其三",
        "id": "777b553c-27cc-4dde-b3f2-823d25872ed2"
    },
    {
        "author": "王遂",
        "paragraphs": [
            "江公与二敏，同葬敷山阴。",
            "下有虎豹藏，上有猩鼯吟。",
            "颇闻梁柱姿，时受斤斧侵。",
            "展转不成寐，令人若为心。"
        ],
        "title": "送三八弟归九江  其四",
        "id": "6a86ac8e-747c-4a92-b8d3-1dd5b1038c04"
    },
    {
        "author": "王遂",
        "paragraphs": [
            "燕公最繁盛，子孙十三支。",
            "默数半凋零，坐愈成伤悲。",
            "学不足赢粮，贫或无置锥。",
            "先君尚有言，孙谋敢忘贻。"
        ],
        "title": "送三八弟归九江  其五",
        "id": "74432956-0288-4215-a69c-96b3d23b5c0a"
    },
    {
        "author": "王遂",
        "paragraphs": [
            "北风马犹感，首丘狐所思。",
            "双林去杳霭，荆溪对涟漪。",
            "春秋同社人，半是新相知。",
            "勋贤拊遗址，终当遂营兹。"
        ],
        "title": "送三八弟归九江  其六",
        "id": "519ca0f4-e812-4017-bbb5-4ea593c29d24"
    },
    {
        "author": "王遂",
        "paragraphs": [
            "濂溪周堂长，正学有源派。",
            "司直既高明，东湖更孤介。",
            "从游欠勇往，思之令人洒。",
            "子归日亲炙，一一记言话。"
        ],
        "title": "送三八弟归九江  其七",
        "id": "f94c6a32-e60a-4f4e-932d-7811e573232f"
    },
    {
        "author": "王遂",
        "paragraphs": [
            "陆侯与邹令，善政时所尊。",
            "为我谢契阔，寄言托诸昆。",
            "送子华阳道，迤逦白下门。",
            "怀言欲赠别，临别又忘言。"
        ],
        "title": "送三八弟归九江  其八",
        "id": "5d2ac820-1330-4e50-ac14-fe1d66071a19"
    },
    {
        "author": "王遂",
        "paragraphs": [
            "天向东南聚众刚，义精仁熟乃真强。",
            "清名去作明时重，鲠论来为谏纸香。",
            "使指尚疑迟力荐，老夫何事不深藏。",
            "斯文归有王刘重，胡不骑云反帝乡。"
        ],
        "title": "送林干荣满归莆",
        "id": "9e5b63b4-ce53-49de-9753-440e9df955c0"
    },
    {
        "author": "王遂",
        "paragraphs": [
            "天欲吾民起困穷，就教自择孰如公。",
            "欢颜疾痛呻吟後，乐意耕桑陇亩中。",
            "尽有深长开幕画，若无华藻到边功。",
            "只今未觉诗书力，去久犹当说大冯。"
        ],
        "title": "送冯卿归无锡  其一",
        "id": "05cb3760-1e37-4f22-8bc3-9333be61d170"
    },
    {
        "author": "王遂",
        "paragraphs": [
            "浮云出处泊无情，来辄成违去辄明。",
            "解后一时如失计，峥嵘千古却收名。",
            "静修香火宁非愿，归对渔樵更觉荣。",
            "旋汲惠泉烹顾渚，春风杖屦及山行。"
        ],
        "title": "送冯卿归无锡  其二",
        "id": "5d681bd5-7d87-4d6a-891b-f50394e824f2"
    },
    {
        "author": "王遂",
        "paragraphs": [
            "自是经帷旧谏官，谏书字字吐忠肝。",
            "声名尚作中朝重，事任宁辞举世难。",
            "廪粟未纾民瘼急，边烽谁解上忧宽。",
            "湖上佳处归行乐，只恐忧时鼻转酸。"
        ],
        "title": "送王冠卿罢郡归  其一",
        "id": "790eab3e-db26-4d84-a6f3-a5e52bdd3526"
    },
    {
        "author": "王遂",
        "paragraphs": [
            "书生作县本非才，天遣仁侯特为来。",
            "民志少伸缘假借，军咨无补愧招来。",
            "五湖舟楫闻催具，千乘旌旗莫挽回。",
            "若论亲民须是令，先当斥免谢天灾。"
        ],
        "title": "送王冠卿罢郡归  其二",
        "id": "9cde9840-0386-4d5e-9e23-46eced03ab60"
    },
    {
        "author": "王遂",
        "paragraphs": [
            "玉麟堂上共论兵，众里逢君眼为明。",
            "自愧腐儒宁有用，却怜志士竟无成。",
            "学书不作千人敌，归计犹余一叶轻。",
            "何必封狼方快意，只须垂世用诗名。"
        ],
        "title": "送黄叔向归永嘉  其一",
        "id": "350a7611-1275-47f2-a6bf-ca9e5fa6d94f"
    },
    {
        "author": "王遂",
        "paragraphs": [
            "传闻索米向长安，疎影寒香得细看。",
            "檄羽风生常事急，举头霜满致身难。",
            "五湖莫办鸱夷计，四壁谁怜范叔寒。",
            "今代淮西宜籴谷，悬知一见定交驩。"
        ],
        "title": "送黄叔向归永嘉  其二",
        "id": "a7178fef-86e9-44ca-a4d4-67a9dff23d30"
    },
    {
        "author": "王遂",
        "paragraphs": [
            "天生忠定公，为宋作柱石。",
            "扶日起东南，擎天补西北。",
            "戎和不肯受，国蹙欲日辟。",
            "坐收两河心，可制百年狄。",
            "谁能七十日，有此功赫奕。",
            "汪黄信血指，老桧甘愧色。",
            "云胡张赵间，不使虎而翼。",
            "循环起丁未，运至丁未极。",
            "成书遗後代，曰此寄庵力。",
            "思皇陈了翁，直谏少与匹。",
            "大科得闻孙，不救元符阨。",
            "谠议竟莫伸，嗟哉有何益。",
            "令人读遗事，一饭三叹息。",
            "某昔守樵川，尊俎折群贼。",
            "乌洲聚名胜，花阴满光泽。",
            "通鉴揭纲目，国录为刊刻。",
            "嗟嗟斯文丧，吾道有余脉。",
            "感伤念理乱，同事异今昔。",
            "新从姑苏归，疾病久成癖。",
            "齐云标杰阁，鹊桥记归宅。",
            "伟哉子章子，为我得佳客。",
            "母是了翁孙，身为寄庵适。",
            "相求不相值，访我茅山侧。",
            "父昔仕九江，横金悲易箦。",
            "藁葬官路旁，过者为心恻。",
            "指囷与倒廪，纵性何所得。",
            "顾予把钓竿，欲子将焉获。",
            "世岂无忠宣，顾此舟中麦。"
        ],
        "title": "送李兄谒扬州帅",
        "id": "508ea746-b415-449d-975f-4a935d9893f4"
    },
    {
        "author": "王遂",
        "paragraphs": [
            "天一生兮上浮，羽人俟兮丹丘。",
            "遡儋耳兮东注，夹昆仑兮倒流。"
        ],
        "title": "题端明苏子瞻书天庆观乳泉赋後",
        "id": "ad0d295b-5c53-4647-bd34-ef28a8e02945"
    },
    {
        "author": "王遂",
        "paragraphs": [
            "文而博兮乐且有余，武有勇兮莫之测窥，闽之南兮江之西。",
            "俯视鼎镬兮犹一潢池，士怯且惰兮若奉骄儿。",
            "一夫死兮百将莫支，提千人兮左右以之。",
            "嗟平生之志兮马革裹尸，使畏死而偷生兮将形骸焉依。"
        ],
        "title": "题朝散郎刘公庙",
        "id": "e88c8188-077f-4ae3-9291-83915e24162e"
    },
    {
        "author": "王遂",
        "paragraphs": [
            "倬彼清溪兮山高水长，上承黟歙兮下接钱唐。",
            "雨稍渐渍兮众流汤汤，家具舟楫兮商旅伏藏。",
            "繄四海以为家兮何独困此一方，视己同溺兮用造舟以为梁。",
            "顾一岁之一新兮岁旱则亡，眷令长之远虑兮不间雨旸。",
            "晴日当空兮余备不忘，帝用时以安下民兮余敢不强。",
            "虽倾余之囊橐兮使皆即乎康庄，彼虑如近忧兮令虽法而何伤。",
            "公虽忧而民喜兮百世烝尝。"
        ],
        "title": "青溪桥",
        "id": "b9fd4732-d2c4-4441-903f-127306d75630"
    },
    {
        "author": "苏植",
        "paragraphs": [
            "江山松柏深复深，清风一榻抵千金。",
            "人间热恼无处洗，借我一庵聊洗心。",
            "世上功名何日是，我生百事常随缘。",
            "吟哦相对忌三伏，歌罢曲肱还醉眠。",
            "水边林下逢衲子，我亦来追六月凉。",
            "传得黄州新句法，茗搜文字响枯肠。",
            "作个生涯终未是，谁能铁里斗铮铮。",
            "相看领会一谈胜，山自白云江自横。"
        ],
        "title": "岁在辛酉改元嘉泰庚伏之末拉亲友姚述之鲜长源黎元实逃暑南岩讲河朔故事也聪山主从游竟日因摘东坡山谷诗句集成四章题石壁以纪行",
        "id": "eb15ec25-73f0-47b4-b5da-e941d5616de7"
    },
    {
        "author": "黄崇义",
        "paragraphs": [
            "涧水之西我所家，结亭新借白鸥沙。",
            "旋移骚国春风木，满种陶篱晚节花。",
            "陪客常留煨芋火，课儿频煮读书茶。",
            "清波迥与黄尘隔，一笑人生自有涯。"
        ],
        "title": "诗一首",
        "id": "5ead5f21-14f5-41d8-8f86-60317f7b6078"
    },
    {
        "author": "乐章",
        "paragraphs": [
            "风波暄白昼，云雨暗空山。",
            "楚客惊停棹，湘妃惨湿鬟。",
            "化成羣木杪，砥柱众流间。",
            "肸蠁通精意，行人易往还。"
        ],
        "title": "龙寿山万岁寺",
        "id": "d8075765-e3c0-4be6-ad0f-ec45715b35c0"
    },
    {
        "author": "饶鲁",
        "paragraphs": [
            "浔阳江上谱无传，化作沙汀越水边。",
            "一段遗音人不识，夜深幽咽下滩泉。"
        ],
        "title": "琵琶洲",
        "id": "09a1be62-f757-458a-9cd2-a16a903da02d"
    },
    {
        "author": "饶鲁",
        "paragraphs": [
            "两山夹石湍风急，势吼春雷鬼神泣。",
            "行人登舟不敢渡，疑有毒龙深处蛰。",
            "崄巇彷佛若霅川，又如三峡倾潺湲。",
            "水窍恐是神禹凿，石骨未遇秦皇鞭。",
            "飞流溅沫弄寒玉，赴壑奔滩势何速。",
            "直须流入镜湖心，如遇平夷舟免覆。",
            "垂杨覆阴沙岸高，将军唤渡多英豪。",
            "中流击楫思祖逖，当清宇宙无辞劳。"
        ],
        "title": "石潭急峡",
        "id": "585342de-7cd1-494c-8600-7dae92f3c579"
    },
    {
        "author": "饶鲁",
        "paragraphs": [
            "昔闻放翁歌镜湖，船尾有酒船头书。",
            "又闻鉴湖赐贺老，剡川一曲春风好。",
            "番阳之东有重湖，风光与此真不殊。",
            "澄波湛湛秋莹洁，碧月一片沈冰壶。",
            "彩舟荡漾摇画桨，上下天光映虚幌。",
            "踏歌搥鼓乐者谁，武陵樵客来湖上。",
            "赋诗横槊何英雄，气概或夸前两翁。",
            "我思此景劳梦寐，东望咄咄徒书空。"
        ],
        "title": "重湖夜月",
        "id": "f381ea4a-b5e1-416d-9d01-72f42b026e54"
    },
    {
        "author": "饶鲁",
        "paragraphs": [
            "乱山堆翠如削玉，中有幽人结茅屋。",
            "柴扉寂寂掩苍苔，书院萧萧倚修竹。",
            "闲云满堑白日长，吚唔朝暮声琅琅。",
            "芸窗纸破漏月影，石砚水满涵天光。",
            "风尘频动遍丘壑，此处怡然有真乐。",
            "门静应无俗客过，茅深不怕秋风恶。",
            "高人有才济当路，会见征贤日三顾。",
            "愧我飘蓬石洞人，茅屋青山在何处。"
        ],
        "title": "稠山茅屋",
        "id": "eb93cf50-f5e1-4815-8e8e-b9ac0d6aa76d"
    },
    {
        "author": "饶鲁",
        "paragraphs": [
            "片帆雨霁飞烟江，渔翁停棹歌沧浪。",
            "一声欵乃山水绿，浪中惊起双鸳鸯。",
            "双鸳鸯情一何美，同宿同飞在秋水。",
            "不似人生苦别离，女嫁征夫男战死。",
            "五湖烟景方纷争，闻歌顿欲思升平。",
            "邻舟短笛应风响，落日淡淡波冥冥。",
            "美人春词夸艳丽，皓齿朱唇楚腰细。",
            "江楼富贵今如何，不似沧浪真趣味。"
        ],
        "title": "远浦棹歌",
        "id": "78c9a2c2-61fc-4b15-bb26-96633f7ae6fe"
    },
    {
        "author": "饶鲁",
        "paragraphs": [
            "春湖浩浩无津涯，银河之水天上来。",
            "波澜万顷清复浊，日光云影相昭回。",
            "雄吞宇宙何寥廓，欲度冥鸿势还却。",
            "南通海气北长江，月出东兮日西落。",
            "当时神禹别九州，彭蠡之泽居上流。",
            "千年人物余润泽，况乃雄秀光潜虬。",
            "洪涛如山驾楼樐，春风夜夜喧鼙鼓。",
            "谁是江湖归去人，扁舟范蠡随渔父。"
        ],
        "tags": [
            "长江"
        ],
        "title": "春水番湖",
        "id": "bd531a1f-476b-4f59-afa4-c1faa3eca17f"
    },
    {
        "author": "韩某",
        "paragraphs": [
            "脚踏虚空手弄春，一人头上要安身。",
            "忽然线断儿童手，骨肉都为陌上尘。"
        ],
        "title": "咏迎春黄胖",
        "id": "ca0bf4b4-7c21-407c-a4ee-2f47f4e1fe9b"
    },
    {
        "author": "毛方平",
        "paragraphs": [
            "蜂房湒湒流石乳，线窦涓涓细蛩语。",
            "门前乃作三峡声，似与幽人商出处。",
            "何年结阁溷天真，危柱下侵蛟蜃怒。",
            "坐令空洞惊勃溪，仙鬼不无号帝所。",
            "要须濯足跨玉渊，枕石漱流涤尘务。",
            "手持白莲骑赤鯶，万壑千岩自风雨。",
            "穷荒秘穴天所靳，希有中州人访古。",
            "山谷不来次山来，未可歉然怀不遇。"
        ],
        "title": "游淡岩阳华",
        "id": "1e6555bf-d719-4b55-8724-7565c7733a87"
    },
    {
        "author": "杨承祖",
        "paragraphs": [
            "决意归耕景最佳，还珠门外足生涯。",
            "数椽卜筑欣成趣，一水流通不用车。",
            "负郭有田宜䆉稏，绕城何处不荷花。",
            "柴门半掩谁来往，幸有邻僧可觅茶。"
        ],
        "title": "归耕亭",
        "id": "d3d17623-3590-45e6-9eba-7ab55fdade9c"
    },
    {
        "author": "杨承祖",
        "paragraphs": [
            "一官落拓几星霜，身远朝廷心下忘。",
            "屡拜黄书叨试郡，何惭白首未为郎。",
            "云山缥缈如招隠，花木欣荣亦向阳。",
            "感激先皇曾赐对，至今朝服带天香。"
        ],
        "title": "𤱶亩不忘君堂",
        "id": "159abfb3-6be6-4d3b-af15-8c3a5bd5d7f9"
    },
    {
        "author": "杨承祖",
        "paragraphs": [
            "乘兴登临弗杖藤，绝巅未已觉身轻。",
            "新开竹径从风入，小坐松冈待月生。",
            "江上数峰攒壁立，林间一阁碍云行。",
            "凭栏朗诵昌黎句，水碧双增远目明。"
        ],
        "title": "归耕亭二首  其一",
        "id": "7be1f49d-6d8a-4360-a0f7-421f7b379e03"
    },
    {
        "author": "杨承祖",
        "paragraphs": [
            "丹青模写费毫端，此景居然两寺间。",
            "半岭松阴观鹤憇，一泓雪影照人颜。",
            "及时行乐恐无地，何事归休始买山。",
            "多谢好风吹妙语，西湖处士棹舟还。"
        ],
        "tags": [
            "西湖"
        ],
        "title": "归耕亭二首  其二",
        "id": "112e1c60-eb2a-4a33-96a5-bb52d276d536"
    },
    {
        "author": "赵庚夫",
        "paragraphs": [
            "落魄蕉衫戴道冠，菖蒲满案浸清寒。",
            "有钱即买丹砂炼，无病犹将素问看。",
            "连日游山僧共住，频年乞米鹤同餐。",
            "世间不朽非钟鼎，曾与高人静处观。"
        ],
        "title": "隠逸",
        "id": "840d69bd-49db-407e-916b-ee582bc9b98b"
    },
    {
        "author": "赵庚夫",
        "paragraphs": [
            "相逢投草舍，对雨话移时。",
            "衣湿全无火，囊空各有诗。",
            "客程樵可问，日课仆皆知。",
            "未别情先恶，那堪远别离。"
        ],
        "title": "道中逢潜夫",
        "id": "88d6f1ff-9496-4736-8a14-3dead55b0f4f"
    },
    {
        "author": "赵庚夫",
        "paragraphs": [
            "习气年来已尽除，一窗长是读方书。",
            "家因护竹厨无笋，住偶邻僧饭有蔬。",
            "老去情怀多感旧，贫来亲故不如初。",
            "几时深入青山隠，木叶为衣稳跨馿。"
        ],
        "title": "习气",
        "id": "391fdd77-393e-4e73-84df-203610e10f45"
    },
    {
        "author": "赵庚夫",
        "paragraphs": [
            "连夜缝纫办，今朝杵臼频。",
            "买花簪稚女，送米赠穷邻。",
            "宦薄唯名在，年华与鬓新。",
            "桃符诗句好，恐动往来人。"
        ],
        "title": "岁除即事",
        "id": "fac38257-9d96-4b36-97f7-924c96069ba6"
    },
    {
        "author": "赵庚夫",
        "paragraphs": [
            "茶山八十二癯仙，千首新诗手自编。",
            "吟到瘴烟因避寇，贵登从橐只栖禅。",
            "新于月出初三夜，澹比汤煎第一泉。",
            "咄咄逼人门弟子，剑南已见祖灯传。"
        ],
        "title": "读曾茶山诗集",
        "id": "e1f0a12b-a069-4d95-9bd5-8a1a68f86cd7"
    },
    {
        "author": "赵庚夫",
        "paragraphs": [
            "鬓髭渐渐长霜茎，老听山中雀唳声。",
            "九死得生尤可重，百年几日更多营。",
            "自参梵夹机心息，专食藜羹胃气清。",
            "检点依然魔障在，草堂钓艇未忘情。"
        ],
        "title": "鬓髭",
        "id": "4ff6b840-6a36-424c-a166-1a7e68d1c74f"
    },
    {
        "author": "赵庚夫",
        "paragraphs": [
            "心宇今无一点尘，面毛径寸垢生鳞。",
            "斋时野雀临芗几，定里山蜂立葛巾。",
            "欲唤羲黄谈太古，自疑嵇阮即前身。",
            "儿童共指深衣笑，问是秦人是晋人。"
        ],
        "title": "心宇",
        "id": "6785249f-98fa-4f8a-809e-29a36d370346"
    },
    {
        "author": "赵庚夫",
        "paragraphs": [
            "老病侵陵药不灵，雪窗灯火冷如萤。",
            "未应安隠青莲足，便学蹁跹病鹤形。",
            "意恐梦中轻献璞，怒思天上去鞭霆。",
            "露华水泡何堪惜，独念名山未徧经。"
        ],
        "title": "病足",
        "id": "04ec6c43-e4ff-4350-b244-c75d226dd235"
    },
    {
        "author": "赵庚夫",
        "paragraphs": [
            "节旄昨下九疑山，图画仙真上界还。",
            "巡历半经三管地，笑谈尽伏五溪蛮。",
            "受恩人拜祠堂下，留墨神呵古洞间。",
            "早晚归班论边琐，有书时遣扣柴关。"
        ],
        "title": "寄广右方提刑",
        "id": "e68e4bd1-3b4b-49df-aea8-d891c29622ae"
    },
    {
        "author": "赵庚夫",
        "paragraphs": [
            "朋旧多随秋叶风，与君心赏向来同。",
            "十年相忆头先白，万里重分途更穷。",
            "莼菜虽堪夸洛下，酒樽终是忆江东。",
            "自从学道全无梦，直待亲逢紫陌中。"
        ],
        "title": "寄建康老友",
        "id": "34294ac2-58fe-489e-969a-e40ae314d868"
    },
    {
        "author": "赵庚夫",
        "paragraphs": [
            "画角听时恨最深，戍楼偏在女墙阴。",
            "声寒恐有新霜落，意远未随红日沉。",
            "凉月一天孤雁影，秋风万里狂夫心。",
            "连宵只解搜诗意，哀怨何曾动羽林。"
        ],
        "title": "真州听角",
        "id": "a413cbde-26c1-481d-984b-f9890ac365e1"
    },
    {
        "author": "赵庚夫",
        "paragraphs": [
            "道人居玉笥，手辟小蓬莱。",
            "门寂山相对，庵空云自来。",
            "茶烟朝宛转，丹气夜昭回。",
            "欲助梨花梦，携锄独种梅。"
        ],
        "title": "题孔道士云庵",
        "id": "bef1957e-8b9a-43ef-b7c5-8620c5c864b3"
    },
    {
        "author": "赵庚夫",
        "paragraphs": [
            "清泉煮茗自甘肥，诗卷新来十大围。",
            "衰齿尚能餐枸杞，余龄断未泣牛衣。",
            "每思削发游方去，时梦乘云谒帝归。",
            "何世独无勋业士，古来惟有逸民稀。"
        ],
        "title": "清泉",
        "id": "55a8605c-e66a-48bc-9da7-efbe3733b942"
    },
    {
        "author": "赵庚夫",
        "paragraphs": [
            "竟日梅花侧，枝枝入肺肝。",
            "湿疑霜旋剪，清比玉堪餐。",
            "临水严光钓，吟风东野寒。",
            "年来难取友，珍重莫吹残。"
        ],
        "title": "看梅",
        "id": "63358658-c0c5-4c69-b290-606eac2f4e43"
    },
    {
        "author": "赵庚夫",
        "paragraphs": [
            "海上多风色，青山与屋齐。",
            "禾堆深卧犬，树杪忽闻鸡。",
            "白酒清无曲，青裙老未笄。",
            "主人偏道气，被褐自扶犂。"
        ],
        "title": "书田舍所见",
        "id": "3a579ce0-3d18-45fe-b0aa-a68084b298e3"
    },
    {
        "author": "赵庚夫",
        "paragraphs": [
            "栽松成曲径，洗石出秋屏。",
            "米价占新月，更筹认曙星。",
            "买牛邻共契，祭灶妇看经。",
            "不觉成头白，频看烧地青。"
        ],
        "title": "山居苦",
        "id": "d620b33f-f3f9-4ae0-a548-d3427bea7c07"
    },
    {
        "author": "赵庚夫",
        "paragraphs": [
            "昔隠君平卜，今闻事又非。",
            "肘犹悬蠹简，身止挂鹑衣。",
            "芒屦沿山去，茅檐讲易归。",
            "先儒皆若此，切莫叹时违。"
        ],
        "title": "题张山人幽居",
        "id": "0da5d64f-3e27-41cd-95af-9c97216f59da"
    },
    {
        "author": "赵庚夫",
        "paragraphs": [
            "买山仍近水，结屋又安坟。",
            "此举堪惊世，余年独羡君。",
            "钓舟须共载，禅榻亦平分。",
            "切莫施门户，□藏恐碍云。"
        ],
        "title": "友人别墅",
        "id": "64586a6d-c84a-4931-8b53-837a28b71589"
    },
    {
        "author": "赵庚夫",
        "paragraphs": [
            "几回掩却又重看，吟罢心如着露兰。",
            "欲上玉楼窥老笔，虬龙拥处雪霜寒。"
        ],
        "title": "李长吉集",
        "id": "11182aac-a75b-4868-ae2b-8e6721488e0c"
    },
    {
        "author": "赵庚夫",
        "paragraphs": [
            "未得归山养圣胎，凭谁轻脱出山来。",
            "老犹作态经霜柳，静有余妍照水梅。",
            "大小场知惟酒户，浅深难说是诗才。",
            "吟翁终欲招田父，只话桑麻共一杯。"
        ],
        "title": "论诗",
        "id": "11db7af0-f97b-4305-b081-9edf6aaefb5c"
    },
    {
        "author": "赵庚夫",
        "paragraphs": [
            "鹤食从妻给，花窠课子锄。",
            "绝粮缘买砚，止酒为躭书。",
            "野服迎人懒，禅心涉世疏。",
            "丹炉添火候，健似十年初。"
        ],
        "title": "鹤食",
        "id": "22f7fc91-2491-49b3-b6bc-08c473db72f4"
    },
    {
        "author": "赵庚夫",
        "paragraphs": [
            "沿堤上下看沙鸥，得句支筇自点头。",
            "风露高时将鹤伴，溪山好处载僧游。",
            "老无志愿惟渔艇，闲有功夫上寺楼。",
            "岁晚渊明须自笑，督邮未至合归休。"
        ],
        "title": "同僧游𤂌阳塘上生院",
        "id": "d24a64e9-e607-42fc-88e2-d8e2228000c5"
    },
    {
        "author": "赵庚夫",
        "paragraphs": [
            "君家自在剑山外，莫浪江南劝路人。"
        ],
        "title": "句  其一",
        "id": "b52c4e7d-76a3-400e-abaa-5ba23527884d"
    },
    {
        "author": "赵庚夫",
        "paragraphs": [
            "故人埋玉僧归塔，独听疎钟起暮愁。"
        ],
        "title": "句  其二",
        "id": "11f4b42a-1ef9-42df-ac32-6ee84d74f9c3"
    },
    {
        "author": "赵庚夫",
        "paragraphs": [
            "鹤残篱外笋，鼠舐墨中胶。"
        ],
        "title": "句  其三",
        "id": "d1305c45-5b2e-4ef4-8316-ec91db9059a5"
    },
    {
        "author": "赵庚夫",
        "paragraphs": [
            "诗句日从窗眼写，墨丸夜入枕头收。"
        ],
        "title": "句  其四",
        "id": "ae92ae35-1566-41b7-a903-e8c22ddaf25d"
    },
    {
        "author": "杜杲",
        "paragraphs": [
            "父子俱开国，朝廷不负人。"
        ],
        "title": "句",
        "id": "fbe07032-2668-416d-bfc3-7a4f7e2042ca"
    },
    {
        "author": "李大方",
        "paragraphs": [
            "刘郎气豪酒豪诗更豪，乃肯折节作赋遗恨无纤毫。",
            "诗雄赋老不入世俗眼，仰空大叫索酒歌离骚。",
            "刘郎新诗今莫敌，挑战梅社无遗力。",
            "果然桃杏一山开，龙马行天晓无迹。",
            "锦标重夺更一年，却来走马春风前。",
            "撑肠文字五千卷，吟哦得意扬休鞭。",
            "世间荣辱俱游戏，莫为功名销壮志。",
            "我辈胡颜自古然，刘蕡况是公家事。",
            "银杯锦被骕骦裘，呼童唤酒鏖穷愁。",
            "自怜却被微官缚，不及相从上酒楼。"
        ],
        "title": "改之下第赋赠",
        "id": "d8977950-4578-42bb-b7f7-42c38adddb85"
    },
    {
        "author": "李大方",
        "paragraphs": [
            "三百年来今几秋，天地自老江自流。"
        ],
        "title": "句  其一",
        "id": "b79c3ef0-eb14-43c0-8b84-0e2797305119"
    },
    {
        "author": "李大方",
        "paragraphs": [
            "笛声吹起白玉盘，正照御前杨柳碧。"
        ],
        "title": "句  其二",
        "id": "ca7650b1-b349-47dd-a0ef-2c9a9b3aec3a"
    },
    {
        "author": "李大方",
        "paragraphs": [
            "可怜一代经纶业，不抵钟山几首诗。"
        ],
        "title": "句  其三",
        "id": "14f4b56a-56a7-41fc-9d1f-116568c5db9c"
    },
    {
        "author": "李大方",
        "paragraphs": [
            "後院落花人不到，黄鹂飞下石榴阴。"
        ],
        "title": "句  其四",
        "id": "55c82ba6-c0a8-4eac-a1ee-89e08d669249"
    },
    {
        "author": "赵汝謩",
        "paragraphs": [
            "朅来快阁慰吾意，更说观山传旧年。",
            "不惮笋舆穿草棘，只知野叟足林泉。",
            "半空岚影挂檐外，一径凉飔过酒边。",
            "料得涪山为拈出，当时千尺不应然。"
        ],
        "title": "观山",
        "id": "545557ed-efd8-45f4-b5de-a3667cf4f0e4"
    },
    {
        "author": "张孝章",
        "paragraphs": [
            "碧瓦朱甍接翠崖，周回无地着纤埃。",
            "山从云脚断边出，水向天根尽处来。",
            "去蜀征帆轻渺渺，隔淮春树绿洄洄。",
            "偷闲一到尘襟涤，坐见星河落酒杯。"
        ],
        "title": "题富览亭",
        "id": "efbf7dce-79f7-4bdf-9169-416e0f1d49d9"
    },
    {
        "author": "杨迈",
        "paragraphs": [
            "寻幽向何处，大涤山水好。",
            "九峰拔奇秀，下有松石老。",
            "白云和红叶，满径无人扫。",
            "振衣长风生，一笑登木杪。"
        ],
        "title": "游九锁",
        "id": "9f48a829-f274-4cc3-84d1-d773d79ecf2d"
    },
    {
        "author": "林士表",
        "paragraphs": [
            "有书来进御，无语不关农。"
        ],
        "title": "句",
        "id": "d415fb91-0c05-46f7-9750-0787b32df5f9"
    },
    {
        "author": "留元崇",
        "paragraphs": [
            "初来罗浮山，万变骇林壑。",
            "更作招提游，佳处在中阁。",
            "忽然天地间，一纵千里目。",
            "未论云顶上，此景占仍独。",
            "近闻泉涓涓，青眺山簇簇。",
            "檐压乔松低，槛有余霞落。",
            "长风东南来，皓月襟袖薄。",
            "境静僧幽闲，意远味淡泊。",
            "抱琴归去来，禅榻寄一宿。",
            "白云依古山，青霄起孤鹤。"
        ],
        "title": "中阁禅院",
        "id": "af1792e1-4256-4ac9-875b-81866e008056"
    },
    {
        "author": "留元崇",
        "paragraphs": [
            "寻仙得招提，借我此歇脚。",
            "瓜枣未暇求，杯水得甘酌。",
            "境空风泉高，夜永云卧薄。",
            "明当约麻姑，石桥骑白鹤。"
        ],
        "title": "卓锡泉",
        "id": "44ecadb4-29bf-46df-a65f-06baf5031f90"
    },
    {
        "author": "留元崇",
        "paragraphs": [
            "吾师知地脉，杖锡此间卓。",
            "分占神仙囿，敲出清泠玉。",
            "锡飞已乘龙，泉洁可饮鹤。",
            "林下几寒暑，池中不盈涸。",
            "木石常借润，瓶罂随量足。",
            "池无汲绠线，逗引走修竹。",
            "渴心生尘埃，对此惬所欲。",
            "洗耳听松音，潄齿汲山绿。",
            "更携一壶归，为浣众生浊。",
            "遥愧山中人，四时自斟酌。"
        ],
        "title": "又题卓锡泉",
        "id": "73374a30-b694-40ad-8c1a-241ab3059f2c"
    },
    {
        "author": "留元崇",
        "paragraphs": [
            "神仙神山罗与浮，二山东来几千秋。",
            "蓬莱夜半失左股，龙惊虎噉玉女愁。",
            "至今两山翠欲滴，却与蓬莱比山色。",
            "黄金作桥通九霄，水晶为帘挂千尺。",
            "神仙旧说何渺茫，神仙窟宅今何望。",
            "仙翁在山泉水香，仙翁飞去松风长。",
            "我将浣手扣玉户，乞杯长生九霞觞。"
        ],
        "title": "罗浮",
        "id": "1756eacc-4a26-49a0-bcff-0e8e7b4b2a5a"
    },
    {
        "author": "留元崇",
        "paragraphs": [
            "岭根闻犬吠，上到野人家。",
            "山晚月有色，天寒梅未花。",
            "蔬园依水石，茅屋带烟霞。",
            "何物堪留客，烹茶成雪芽。"
        ],
        "title": "茶园",
        "id": "3f23e6e5-71d4-48fd-8a66-cb712e505025"
    },
    {
        "author": "留元崇",
        "paragraphs": [
            "远看空碧混崔嵬，近见重重翠作堆。",
            "古木阴中藏洞府，乱云深处出楼台。",
            "文禽耀日来相唤，羽客乘风去不回。",
            "惟有东坡旧游迹，屐痕犹自遍苍苔。"
        ],
        "title": "游罗浮",
        "id": "0848e97c-785a-4853-b532-48f4fd8d2169"
    },
    {
        "author": "留元崇",
        "paragraphs": [
            "谁人挽落天河水，飞向寒崖无古今。",
            "寄语山灵好呵护，书儒从此得知音。"
        ],
        "title": "天汉桥",
        "id": "4bd00466-4a9b-4577-9854-e29e2b844c70"
    },
    {
        "author": "留元崇",
        "paragraphs": [
            "风月衿怀歉古人，萧然天地一闲身。",
            "夜来偶读唐庚记，贯石通泉在一真。"
        ],
        "title": "卓锡泉",
        "id": "041a43f1-6af3-439f-afb4-fb66830eb032"
    },
    {
        "author": "留元崇",
        "paragraphs": [
            "笑指星坛近斗傍，七松上映七星光。",
            "黄龙洞口胡麻饭，不是神仙不得尝。"
        ],
        "title": "慈济庵二首  其一",
        "id": "e25efa8b-af18-4576-9240-10d45f521069"
    },
    {
        "author": "留元崇",
        "paragraphs": [
            "归自星坛日未斜，草庵留住一杯茶。",
            "道人自点花如雪，云是新收白露芽。"
        ],
        "title": "慈济庵二首  其二",
        "id": "491373c3-d025-4a49-821a-02e51f3a3c27"
    },
    {
        "author": "倪思",
        "paragraphs": [
            "稽古神文焕，中兴武烈光。",
            "挈图亲授子，体道妙为皇。",
            "万乘隆尊养，千龄甫寿康。",
            "龙湖俄趣驾，遽返白云乡。"
        ],
        "title": "高宗皇帝挽词二首  其一",
        "id": "b04f3207-cd56-4534-a4d5-c80bdb293274"
    },
    {
        "author": "倪思",
        "paragraphs": [
            "黼翣方徐转，龙輴望已遥。",
            "胥涛平似掌，禹穴俨如朝。",
            "丧考群心痛，号旻圣孝昭。",
            "稽经崇庙号，万世永尊尧。"
        ],
        "title": "高宗皇帝挽词二首  其二",
        "id": "1b3932cc-bd5a-4860-bf54-385b7dbdb6b2"
    },
    {
        "author": "倪思",
        "paragraphs": [
            "道傍岩桂老成行，翠叶经冬不着霜。",
            "想见秋清风月里，缀金粟颗剩输香。"
        ],
        "title": "南剑道中桂",
        "id": "74527f64-235e-4d4f-b1d2-60c3336b67c8"
    },
    {
        "author": "倪思",
        "paragraphs": [
            "长几赣石三百里，险过瞿塘十八滩。",
            "幸有溪旁平稳路，何须欲速冒惊湍。"
        ],
        "title": "延平港滩",
        "id": "a4461df7-3d3a-4070-91fd-514a1c6f28ba"
    },
    {
        "author": "倪思",
        "paragraphs": [
            "早从孟母受诗书，晚见飞腾五丈夫。",
            "桂籍联名看衮衮，兰陔戏彩极愉愉。",
            "已酬钟釜当年志，合入衣冠盛事图。",
            "教子荣亲谁不羡，堂成燕雀亦欢呼。"
        ],
        "title": "题椿桂堂",
        "id": "c22afeb6-53c3-47a4-8e0a-1559ed5838a9"
    },
    {
        "author": "倪思",
        "paragraphs": [
            "踏雪来游大涤宫，缘崖一一访仙踪。",
            "回环九锁银为阙，峭拔千山玉作峰。",
            "冰柱高垂泉带石，珠幢整立桧兼松。",
            "清寒入骨非人境，知在云霄第几重。"
        ],
        "title": "初入洞霄",
        "id": "e25f7ac5-d6f5-411b-8b08-8d959a65ea7f"
    },
    {
        "author": "倪思",
        "paragraphs": [
            "延福寺前亭下水，浅不容舠深没底。",
            "青林磅礴上云气，宛如翔鸾开羽翅，又如翠屏临水峙。",
            "山鸡照影空自媚，白鹭窥鱼惊不起。",
            "长官时时来隠几，殆似闻韶喜忘味。",
            "阆州城南胡可比，惜哉子美未见耳。"
        ],
        "title": "空烟亭",
        "id": "2fefb473-c6a2-4178-b17d-227cf37ecc83"
    },
    {
        "author": "倪思",
        "paragraphs": [
            "行行穷尽深林外，碧瓦鳞差依翠麓。",
            "峰峦左右相回环，万叶霜丹间晴绿。",
            "忽闻雷霆脚底声，声撼干关隠坤轴。",
            "双龙跃出两崖间，倒泻银河作飞瀑。"
        ],
        "title": "五峰瀑布",
        "id": "d5eec4ef-000a-4889-a21f-c8f4e0392659"
    },
    {
        "author": "倪思",
        "paragraphs": [
            "历险扪高无路寻，乱山穷处是禅林。",
            "谁知学道须辞世，真要入山如许深。"
        ],
        "title": "游黄蘗山三首  其一",
        "id": "a7884b25-98e3-4f39-9b34-55d2c2224e21"
    },
    {
        "author": "倪思",
        "paragraphs": [
            "云鹫峰头一万杉，覆盂山下木参天。",
            "当年曾识祖师面，溜雨鸣风三百年。"
        ],
        "title": "游黄蘗山三首  其二",
        "id": "62846c4e-190f-48ad-b752-e08651a0bd89"
    },
    {
        "author": "倪思",
        "paragraphs": [
            "中洲绝品旧闻名，瀹以寒泉雪色轻。",
            "怪得道人常不睡，一瓯唤醒梦魂清。"
        ],
        "title": "游黄蘗山三首  其三",
        "id": "42a98906-0b97-43c0-a050-d275e4dc31c9"
    },
    {
        "author": "倪思",
        "paragraphs": [
            "世道荆榛似弈棋，奋身千仞复何辞。",
            "九霄地冷衣襟薄，五月山寒杖履迟。",
            "云外晚风驰铁马，日边香雾琐金螭。",
            "直须历遍丹梯险，方问嫦娥索桂枝。"
        ],
        "title": "过东林山",
        "id": "4037fd15-02e4-4620-bea7-94309bc67126"
    },
    {
        "author": "倪思",
        "paragraphs": [
            "水花风叶暮萧然，霭霭云山带暝烟。",
            "竚立东轩未能去，更看明月涌晴天。"
        ],
        "title": "慈感寺东轩",
        "id": "ad6860fc-4045-499b-9fa4-290970ff8fc1"
    },
    {
        "author": "倪思",
        "paragraphs": [
            "玉历初颁第一春。"
        ],
        "title": "句",
        "id": "0972a050-5c0b-410b-bcf3-dee5d68bcc41"
    },
    {
        "author": "张潞",
        "paragraphs": [
            "高棱巨壁立□苍，中直浯溪带样长。",
            "黄屋朝临蜀万里，翠珉暮刻楚三湘。",
            "两朝功罪干坤定，二子文书日月光。",
            "太息斯盟谁复主，代兴今者得黄张。"
        ],
        "title": "嘉定辛巳之官经游浯溪读碑感慨为赋七言",
        "id": "f9ad303e-b002-40dc-a4e9-ba3768d78ea1"
    },
    {
        "author": "张潞",
        "paragraphs": [
            "未能子字民，但欲兄事钱。"
        ],
        "title": "句  其一",
        "id": "3a11ece4-9066-48d2-94d5-f18b0ccfbcfe"
    },
    {
        "author": "张潞",
        "paragraphs": [
            "策勋蓑笠上，自是一云台。"
        ],
        "title": "句  其二",
        "id": "9fdaee86-06ab-40c5-ac4e-ba4a0733689c"
    },
    {
        "author": "张潞",
        "paragraphs": [
            "忧兄行不得，劝客不如归。"
        ],
        "title": "句  其三",
        "id": "e3fb0c32-8f1d-457e-b442-cf4238ff39a7"
    },
    {
        "author": "张潞",
        "paragraphs": [
            "独木乘危涉，劳薪带湿炊。"
        ],
        "title": "句  其四",
        "id": "b1af2f00-2e5b-4025-ae4c-83b8bbb8301a"
    },
    {
        "author": "张潞",
        "paragraphs": [
            "蝙蝠回旋舞，蚊蝱跋扈飞。"
        ],
        "title": "句  其五",
        "id": "e7cb7478-4b1a-4875-b7f7-9061b2b04ba2"
    },
    {
        "author": "张潞",
        "paragraphs": [
            "阮孚几蜡屐，晏子一狐裘。"
        ],
        "title": "句  其六",
        "id": "49284db1-5521-4779-a944-3360bf7bd0dd"
    },
    {
        "author": "张潞",
        "paragraphs": [
            "移封初闷闷，通道忽陶陶。"
        ],
        "title": "句  其七",
        "id": "1fe58cbe-2f36-4ff6-813c-4a1862b4b32b"
    },
    {
        "author": "张潞",
        "paragraphs": [
            "紫垂户外瞻天近，绿堕楼前到地香。"
        ],
        "title": "句  其八",
        "id": "54015328-14b1-40e9-bb3c-c37c61740bac"
    },
    {
        "author": "张潞",
        "paragraphs": [
            "江汉西来天地白。"
        ],
        "title": "句  其九",
        "id": "a34078df-614d-4e6a-9777-d75560ef3de6"
    },
    {
        "author": "江公亮",
        "paragraphs": [
            "好是道人岩边月，夜深清照饮牛溪。"
        ],
        "title": "句",
        "id": "c9081d6a-ca07-4dfe-8f50-15ec6302ce25"
    },
    {
        "author": "张达明",
        "paragraphs": [
            "桥下四㮬水，人间六品泉。",
            "松陵无鲁望，山茗为谁煎。"
        ],
        "title": "题吴江甘泉",
        "id": "2df6627d-a2a4-4106-9757-0b2ae581a5bf"
    },
    {
        "author": "魏宝光",
        "paragraphs": [
            "海角天高月满山，新亭清泪洒斓斑。",
            "春风吹断兴亡梦，潮落潮生小石湾。"
        ],
        "title": "游君山",
        "id": "4954fc9a-0bb6-4f8f-81dc-dcc68ff66031"
    },
    {
        "author": "郭绍彭",
        "paragraphs": [
            "三君异代同清节，百口流芳共一祠。",
            "岂但吴江夸美绩，要教今古慕英姿。",
            "寒江钓雪堪供脍，夜月垂虹直可骑。",
            "着脚岂容成默默，祇缘题好愧留诗。"
        ],
        "title": "题三高祠",
        "id": "39f4cc0e-e81d-4f8b-847a-9aad6b0db145"
    },
    {
        "author": "黄葊",
        "paragraphs": [
            "扶藤来访古招提，月壑云天分外奇。",
            "料得山林暗相贺，苍崖今日有新诗。"
        ],
        "title": "宝方山二首  其一",
        "id": "336e71b3-cb89-4eac-b60f-7530de1b6479"
    },
    {
        "author": "黄葊",
        "paragraphs": [
            "平生不惯俗尘萦，才对南山眼便青。",
            "天与诗人张画本，疏梅翠竹小池亭。"
        ],
        "title": "宝方山二首  其二",
        "id": "f486aa21-eb63-435f-95a6-e0e4583e0472"
    },
    {
        "author": "张氏",
        "paragraphs": [
            "罗幕泥金窣地垂，夜香烧尽二更时。",
            "不知帘外溶溶月，上到梅花第几枝。"
        ],
        "title": "诗一首",
        "id": "b65784c3-9be6-44e9-91f9-ba9c6c5acbe1"
    },
    {
        "author": "赵与时",
        "paragraphs": [
            "达人澄此心，肯为万法起。",
            "眼看声色尘，不直一杯水。"
        ],
        "title": "诗二首  其一",
        "id": "3d22a651-40c5-4d62-96d8-a9aa2fa682e6"
    },
    {
        "author": "赵与时",
        "paragraphs": [
            "粲粲香秔雪不如，新菘况复满杯盂。",
            "侯门肉食纷纷是，有此清奇风味无。"
        ],
        "title": "诗二首  其二",
        "id": "c5fd0a57-4ea7-4ca3-ba1e-5cb09d8e3686"
    },
    {
        "author": "赵与时",
        "paragraphs": [
            "学就右军家数字，笔成东鲁圣人书。",
            "鸾翔凤翥三千许，鹤发鸡皮七十余。",
            "从昔晋碑那写此，近来燕说正纷如。",
            "平生嗜好同羊枣，展玩吟哦又起予。"
        ],
        "title": "题张也愚草书中庸",
        "id": "66bae6bf-9d2b-4618-8223-3c790d8a3a48"
    },
    {
        "author": "赵与时",
        "paragraphs": [
            "悬知凡骨本难仙，谁遣来登大涤天。",
            "篝火既容窥洞穴，抚栏又得听岩泉。"
        ],
        "title": "大涤洞天留题",
        "id": "bbd47eb9-0dee-48bc-9792-75676a612164"
    },
    {
        "author": "赵与时",
        "paragraphs": [
            "花似于人曾识面，鸟如对客自呼名。"
        ],
        "title": "句  其一",
        "id": "2bf52f0f-f53c-4e18-967c-1d782356f0ad"
    },
    {
        "author": "赵与时",
        "paragraphs": [
            "寒雁挟风过古木，春鸠带雨集荒园。"
        ],
        "title": "句  其二",
        "id": "ca66709a-c15c-4162-8882-005164223666"
    },
    {
        "author": "朱子仪",
        "paragraphs": [
            "四山摇玉夜光浮，一舸玻璃凝不流。",
            "若使过门相见了，千年风致一时休。"
        ],
        "title": "访戴图",
        "id": "9aa771ad-d66d-4345-a33f-20135c978f14"
    },
    {
        "author": "钱时",
        "paragraphs": [
            "丹桂孤芳众木间，枯枝蠹叶苦间关。",
            "古来羣枉难为并，培植灵根得等闲。"
        ],
        "title": "登蜀阜  其一",
        "id": "ffec0f34-4d79-4410-bb94-7fa599e55020"
    },
    {
        "author": "钱时",
        "paragraphs": [
            "竹迳阴阴曲透墙，岩花相倚弄秋光。",
            "颓檐坏砌无人到，不废西风满院香。"
        ],
        "title": "登蜀阜  其二",
        "id": "48753a4d-b925-416b-a6f1-8204ac31461f"
    },
    {
        "author": "钱时",
        "paragraphs": [
            "黄花弄影日婆娑，一夜秋风百感多。",
            "门外红尘深几许，老夫今日坐冬窝。"
        ],
        "title": "九月望徙坐冬窝  其一",
        "id": "72e23c79-386d-4a7a-ba25-76dc99631cb1"
    },
    {
        "author": "钱时",
        "paragraphs": [
            "满窗融日育天和，个里还来着到么。",
            "多少世间闲落索，老夫情绪只冬窝。"
        ],
        "title": "九月望徙坐冬窝  其二",
        "id": "079e4e81-141d-4ace-ad76-ad9737556113"
    },
    {
        "author": "钱时",
        "paragraphs": [
            "两桂扶疏岸碧塘，半年不到便荒凉。",
            "秋风一扫闲缠绕，放出金花自在香。"
        ],
        "title": "澄光两桂颇困藤蔓为一痛扫遂复洒然",
        "id": "65b5dcb7-7053-4c9d-9d53-2a09ac2a3784"
    },
    {
        "author": "钱时",
        "paragraphs": [
            "梦破幽窗午漏长，岁寒心事只寻常。",
            "一声谷鸟穿林出，数点梅花满院香。"
        ],
        "title": "睡起即事",
        "id": "bd56f59d-1c9e-44c4-adab-002a94fe9357"
    },
    {
        "author": "钱时",
        "paragraphs": [
            "山翁何处是便宜，正是晴窗睡足时。",
            "庭户无人春寂寂，入帘幽鸟语高低。"
        ],
        "title": "自述九首  其一",
        "id": "21838b31-23e2-406d-8738-5e2eb50170bf"
    },
    {
        "author": "钱时",
        "paragraphs": [
            "山翁何处是便宜，正是冬窝独坐时。",
            "不是惺惺强无事，实无个事可思为。"
        ],
        "title": "自述九首  其二",
        "id": "8c972f9b-f10b-429a-84d3-b14112af2c35"
    },
    {
        "author": "钱时",
        "paragraphs": [
            "山翁何处是便宜，正是池边独立时。",
            "一饷柳风轻拂面，婆娑斜日弄金丝。"
        ],
        "title": "自述九首  其三",
        "id": "4f51ddd5-9824-40dc-8001-30ac9acdf4a1"
    },
    {
        "author": "钱时",
        "paragraphs": [
            "山翁何处是便宜，正是凭栏晚眺时。",
            "忽地小桃当面笑，着何言句可酬伊。"
        ],
        "title": "自述九首  其四",
        "id": "3b320257-370b-46a6-89ea-da1b9067d50c"
    },
    {
        "author": "钱时",
        "paragraphs": [
            "山翁何处是便宜，正是西郊散脚时。",
            "天地春风和气里，绿杨堤上瘦筇枝。"
        ],
        "title": "自述九首  其五",
        "id": "1b95fd5d-c29c-4f83-8ba2-ba5b51042a9c"
    },
    {
        "author": "钱时",
        "paragraphs": [
            "山翁何处是便宜，正是溪头雨足时。",
            "水鸟傍人飞又去，一湾新绿遶长堤。"
        ],
        "title": "自述九首  其六",
        "id": "75d4a36d-fdf6-47e8-a328-542c153f5455"
    },
    {
        "author": "钱时",
        "paragraphs": [
            "山翁何处是便宜，正是吟边得句时。",
            "长向升平风露里，满天和气属吾诗。"
        ],
        "title": "自述九首  其七",
        "id": "a1201ecc-9451-4d0c-a141-17d26d4919a4"
    },
    {
        "author": "钱时",
        "paragraphs": [
            "山翁何处是便宜，若个便宜合属谁。",
            "千古英雄夸好手，到头都没个人知。"
        ],
        "title": "自述九首  其八",
        "id": "9f1b1178-ab74-4bec-aa9d-9ab8be08e2d2"
    },
    {
        "author": "钱时",
        "paragraphs": [
            "毫分缕析较便宜，若个便宜总不知。",
            "总是自家家里事，十分明白十分疑。"
        ],
        "title": "自述九首  其九",
        "id": "001cbd53-0534-410e-95a3-f21ffd5bd7e1"
    },
    {
        "author": "钱时",
        "paragraphs": [
            "春到人家齐上冢，纸钱蒿里白皑皑。",
            "獭鱼豺兽难磨灭，岂是师门学得来。"
        ],
        "title": "上冢",
        "id": "de87d640-55e4-4499-a2e0-f9859ecbd504"
    },
    {
        "author": "钱时",
        "paragraphs": [
            "蜗角封疆几废兴，壶中日月尽分明。",
            "世间多少不平事，只有心平处处平。"
        ],
        "title": "无题二首  其一",
        "id": "44746a53-9814-4120-9151-120f0346e372"
    },
    {
        "author": "钱时",
        "paragraphs": [
            "一分事实一分人，痛惜无人认得真。",
            "终日呶呶饶吻燥，不曾回首自家身。"
        ],
        "title": "无题二首  其二",
        "id": "a228a6c4-fe11-442d-b76b-d7730b1a5ff3"
    },
    {
        "author": "钱时",
        "paragraphs": [
            "对河车马夜枰棋，活路经营尽入思。",
            "虑患谋身每如许，不应容易落便宜。"
        ],
        "title": "夜观汝溪二侄象棋四首  其一",
        "id": "0eab874d-7480-4241-950f-880f2675d475"
    },
    {
        "author": "钱时",
        "paragraphs": [
            "覆雨翻云着一争，分明死地要求生。",
            "如何自有转身路，苦向人间险处行。"
        ],
        "title": "夜观汝溪二侄象棋四首  其二",
        "id": "23b67f2f-ee93-464d-830d-1dc716cf5528"
    },
    {
        "author": "钱时",
        "paragraphs": [
            "伏险藏机深复深，旁观袖手独沉吟。",
            "忍将局上闲棋子，碍却怡怡兄弟心。"
        ],
        "title": "夜观汝溪二侄象棋四首  其三",
        "id": "e561c33a-0e14-4aad-a262-6bdf9eac18f3"
    },
    {
        "author": "钱时",
        "paragraphs": [
            "怡怡夜语自天和，棋罢令人感慨多。",
            "同室不须分楚越，萧墙何事动干戈。"
        ],
        "title": "夜观汝溪二侄象棋四首  其四",
        "id": "dc51f9d4-7de4-4526-8b74-ed399f0aecc8"
    },
    {
        "author": "钱时",
        "paragraphs": [
            "临池绿树阴阴合，入竹黄花颗颗新。",
            "世外别无安乐国，寰中真有太平人。"
        ],
        "title": "无题",
        "id": "3b5cd708-bc1c-402f-a02c-b1645fb7a7c2"
    },
    {
        "author": "钱时",
        "paragraphs": [
            "昭如揭日莫生疑，万变纵横用者谁。",
            "会得有言犹是病，向无言处更深思。"
        ],
        "title": "别许正甫",
        "id": "b45e4715-72f4-4e8e-b6da-1ea8b373b0e7"
    },
    {
        "author": "钱时",
        "paragraphs": [
            "霜中老柏无时事，岩下孤云自岁寒。",
            "西院木鱼东院鼓，冬窝客子正浓鼾。"
        ],
        "title": "冬窝枕上",
        "id": "be99aeb4-7138-4c7e-93aa-ec4077429a33"
    },
    {
        "author": "钱时",
        "paragraphs": [
            "倒植盘梅已反常，无端更接杏花芳。",
            "东君可是能时样，姑射山人也艳妆。"
        ],
        "title": "盆梅倒植刳朽根作古怪僧复接杏花其上小诗吊之",
        "id": "77ffb7d4-b6bd-4ea9-945d-2a91da649fff"
    },
    {
        "author": "钱时",
        "paragraphs": [
            "老眼山林自是宜，卧龙春晚夕阳迟。",
            "芒鞋竹杖经行遍，绝胜篮舆喝道时。"
        ],
        "title": "春晚缓步卧龙始尽见此山全体",
        "id": "35cd1140-4793-4904-853e-1bdd38411273"
    },
    {
        "author": "钱时",
        "paragraphs": [
            "干戈五纪乱如烟，吴越生成八十年。",
            "遗像尘昏碑露立，三间败屋独萧然。"
        ],
        "title": "谒武肃王庙一绝呈汪帅卿",
        "id": "e98519aa-3343-4370-b502-a25918a9feaf"
    },
    {
        "author": "钱时",
        "paragraphs": [
            "春风亭馆久生埃，不见花开知几回。",
            "日日登山君莫笑，山翁不为海棠来。"
        ],
        "title": "山隠竣事海棠正花二首  其一",
        "id": "0a87a2e4-7aa6-44ba-a5ea-b8532b2e0f40"
    },
    {
        "author": "钱时",
        "paragraphs": [
            "天机云锦拂檐牙，多少工夫到此花。",
            "恰莫匆匆等闲看，无边春色是吾家。"
        ],
        "title": "山隠竣事海棠正花二首  其二",
        "id": "59824e54-7b9c-4d06-8ef7-0ee62e3fb301"
    },
    {
        "author": "钱时",
        "paragraphs": [
            "东风卷地起氛埃，山隠看花日几回。",
            "草草杯盘携社酒，今朝兄弟肯同来。"
        ],
        "title": "山隠暮归呈诸兄弟二首  其一",
        "id": "0a6b282c-f13e-4b0e-9554-ffc9feeb9341"
    },
    {
        "author": "钱时",
        "paragraphs": [
            "羊肠世路尽聱牙，不碍庭前满树花。",
            "回首野棠思鄂韡，未妨时一到山家。"
        ],
        "title": "山隠暮归呈诸兄弟二首  其二",
        "id": "e8e1d80a-6e55-4e59-a451-b0c4a528ac8d"
    },
    {
        "author": "钱时",
        "paragraphs": [
            "笑指岩前石怪奇，几人来此认桃溪。",
            "回头便是桃溪路，莫向儿曹指处迷。"
        ],
        "title": "笑指轩",
        "id": "b286661c-bcf5-4494-a45d-53ac6fa1eb50"
    },
    {
        "author": "钱时",
        "paragraphs": [
            "客梦东华整十旬，托君行帐梦中身。",
            "邸楼万核风号动，不受人间一点尘。"
        ],
        "title": "还赵椎长帐",
        "id": "9c8d6133-4684-4cbf-b85e-fb8d8571d84d"
    },
    {
        "author": "钱时",
        "paragraphs": [
            "市声朝暮过楼栏，喧得人来不耐烦。",
            "寂寞山前闻叫卖，如何不作此心观。"
        ],
        "title": "卖葛粉",
        "id": "06f2f4cd-e4cd-4a94-8c0e-2002099e4754"
    },
    {
        "author": "钱时",
        "paragraphs": [
            "箫鼓分明搅夜阑，山翁和月倚栏干。",
            "儿童争噪梅花烛，不解将花仔细看。"
        ],
        "title": "灯夕有感二首  其一",
        "id": "bc3e07d6-511a-4af4-a8c0-ee65e5b87ce7"
    },
    {
        "author": "钱时",
        "paragraphs": [
            "忆得儿时三五夜，人间此乐有涯哉。",
            "不知节物将春去，只道春随节物来。"
        ],
        "title": "灯夕有感二首  其二",
        "id": "363044c6-5fb0-4926-a309-aa0d9158a6d3"
    },
    {
        "author": "钱时",
        "paragraphs": [
            "紫菂擎秋翠叶干，骈头𧥄𧥄尽团栾。",
            "急难原上高飞翼，独把霜枝了岁寒。"
        ],
        "title": "枯荷鹡鸰与赵昌瓜同归于我旧犹识其名氏今忘之矣",
        "id": "b3901d79-7c84-45ae-9f37-9092ed39ad66"
    },
    {
        "author": "钱时",
        "paragraphs": [
            "蜀阜山头老钝顽，白云深处小凭栏。",
            "头头总是侬家事，可笑游人作景看。"
        ],
        "title": "山翁亭",
        "id": "ebea3938-ad02-4b57-a603-feb9cea53798"
    },
    {
        "author": "钱时",
        "paragraphs": [
            "紫溪镇遏旧朱门，满地芃芃欲断魂。",
            "当日告身今故纸，独遗眢井付诸孙。"
        ],
        "title": "饶氏石井二首  其一",
        "id": "83ac2469-89b5-49d2-a238-34aea4f6f3e9"
    },
    {
        "author": "钱时",
        "paragraphs": [
            "井边高下拥衡茅，问着人家尽姓饶。",
            "解道银青是吾相，编篱拉刺手如骹。"
        ],
        "title": "饶氏石井二首  其二",
        "id": "3642a9c1-9e6c-4cd0-82df-0c22f0329717"
    },
    {
        "author": "钱时",
        "paragraphs": [
            "见说当年老比丘，茶毗一臂作重修。",
            "山头宝叔成新塔，泉下应贻父母忧。"
        ],
        "title": "千顷廨院小憩老僧旧爇左臂干缘宝叔塔一绝悯之",
        "id": "e6949f15-d100-4c38-a88e-8fecf7b514eb"
    },
    {
        "author": "钱时",
        "paragraphs": [
            "誓酒应须立志坚，波流逐逐岂其然。",
            "一时感慨无难事，老叔今踰四十年。"
        ],
        "title": "樵侄誓酒一绝喜之",
        "id": "ee822498-8940-40ce-ab8d-a8ed62bb87c8"
    },
    {
        "author": "钱时",
        "paragraphs": [
            "一枕寒江浪拍天，更添急霰打船舷。",
            "人间有底风波恶，不废山翁夜熟眠。"
        ],
        "title": "泊桐步",
        "id": "14514027-0b0a-44db-8414-8a76ce0b9724"
    },
    {
        "author": "钱时",
        "paragraphs": [
            "尧夫花看半开时，花半开时春正肥。",
            "此日老夫无拣择，殷懃直到看花飞。"
        ],
        "title": "飞花二首  其一",
        "id": "149649e5-5728-4811-9442-34ef0e862a4d"
    },
    {
        "author": "钱时",
        "paragraphs": [
            "看花恰莫厌离披，花到离披亦自奇。",
            "不是老夫无拣择，春风无日不花枝。"
        ],
        "title": "飞花二首  其二",
        "id": "7a6cf2e8-b3e2-489b-8f84-51976456f8a2"
    },
    {
        "author": "钱时",
        "paragraphs": [
            "百不如人此老身，老身何必要如人。",
            "等闲花草随宜种，多在山中住几春。"
        ],
        "title": "山中吟三首  其一",
        "id": "966f5642-19c5-4439-8168-145ac19395f6"
    },
    {
        "author": "钱时",
        "paragraphs": [
            "一毫头许便争衡，蛮触寻兵决死生。",
            "山隠等闲收至宝，却无人共老夫争。"
        ],
        "title": "山中吟三首  其二",
        "id": "8a9fd9b3-508a-4da5-80a5-05f16f7ef092"
    },
    {
        "author": "钱时",
        "paragraphs": [
            "说是说非无了时，到头谁免堕危机。",
            "满林春鸟高低语，终日不闻人是非。"
        ],
        "title": "山中吟三首  其三",
        "id": "fa66b8b9-ec63-4b01-83b6-02578dc28a69"
    },
    {
        "author": "钱时",
        "paragraphs": [
            "玉藏顽石藕出泥，物以质就知者稀。",
            "世间毁誉苦未定，楮君不言公是非。"
        ],
        "title": "试墨",
        "id": "b0d2e683-75f4-41e9-8a91-08f5294e64cb"
    },
    {
        "author": "钱时",
        "paragraphs": [
            "满地槐花有底忙，我无题目可商量。",
            "呼童遍洗庭前竹，冷眼相看到雪霜。"
        ],
        "title": "洗竹",
        "id": "eb2c4373-45e2-4ffb-96e7-ddea7ec0e5bb"
    },
    {
        "author": "钱时",
        "paragraphs": [
            "榜帖虚传哄里闾，聚门如束散如驱。",
            "莫言此个无端的，世上浮名总是虚。"
        ],
        "title": "里中有虚传榜帖者",
        "id": "bc1c1a9c-db8c-49f4-b3b7-311a3c2adb07"
    },
    {
        "author": "钱时",
        "paragraphs": [
            "曲径方池竹几竿，诛茅脔石要谁看。",
            "王侯第宅连云起，无此闲亭号岁寒。"
        ],
        "title": "筑岁寒亭",
        "id": "a375e476-382c-4679-95c9-53d572367ad1"
    },
    {
        "author": "钱时",
        "paragraphs": [
            "万间金屋苦嫌少，六尺茅亭宽有余。",
            "意惬即为真受用，世间荣谢不关渠。"
        ],
        "title": "岁寒落成",
        "id": "e5adf950-612d-4dbc-ba36-89557f86bf4e"
    },
    {
        "author": "钱时",
        "paragraphs": [
            "得便宜是落便宜，几万人中有个知。",
            "此日冬窝无事客，埋头更学十分痴。"
        ],
        "title": "示贺客二首  其一",
        "id": "16d8780e-677c-45da-8cbb-0d885445a463"
    },
    {
        "author": "钱时",
        "paragraphs": [
            "白玉壶中春淡淡，小梅枝上日晖晖。",
            "何心更问世荣辱，有口不言人是非。"
        ],
        "title": "示贺客二首  其二",
        "id": "b088f33e-64a7-4ecd-bd4c-2ed1264a8ec5"
    },
    {
        "author": "钱时",
        "paragraphs": [
            "兰畹梅林事未阑，瑞香那复夜团团。",
            "东君动是经年别，每到花开仔细看。"
        ],
        "title": "看花",
        "id": "1cd1cd6c-f6ff-4cc4-8eb7-8c39085d0958"
    },
    {
        "author": "钱时",
        "paragraphs": [
            "一把寒茅四柱亭，客来只道省经营。",
            "虽然受用无花巧，五十余年造得成。"
        ],
        "title": "岁寒杂咏  其一",
        "id": "0b22c9d4-e905-4e83-8cad-0e4782356e2f"
    },
    {
        "author": "钱时",
        "paragraphs": [
            "箨龙罗立已斑斑，亭鏁梅阴翠屋间。",
            "王母飞轻频拂水，黄公声远暮还山。"
        ],
        "title": "岁寒杂咏  其二",
        "id": "c83fab1b-7573-4ccd-9a89-5851d23d490e"
    },
    {
        "author": "钱时",
        "paragraphs": [
            "无窗无户四边空，月透疎林水透风。",
            "砌下嚘嚘鸣蟋蟀，细论心曲可山翁。"
        ],
        "title": "岁寒杂咏  其三",
        "id": "df10898b-4aae-4b31-8e40-84a7ee274fe0"
    },
    {
        "author": "钱时",
        "paragraphs": [
            "森森多愿长琅玕，相伴山翁老岁寒。",
            "雨後箨龙添几许，儿童欢喜报来看。"
        ],
        "title": "岁寒杂咏  其四",
        "id": "757f7ad9-edd4-47e4-865a-7ecacabe0d7d"
    },
    {
        "author": "钱时",
        "paragraphs": [
            "弯弓稍稍舒双肘，圆竹频频运两骭。",
            "觅得养生书一卷，只留梁上不曾看。"
        ],
        "title": "岁寒杂咏  其五",
        "id": "754849a3-bd8c-4c3a-91d3-cbf9a02066f7"
    },
    {
        "author": "钱时",
        "paragraphs": [
            "笋入栏干曲透茅，青琅玕脱紫文苞。",
            "晚来拆草验生意，一夜能添二尺高。"
        ],
        "title": "岁寒杂咏  其六",
        "id": "248f4e9e-6df4-4941-aa69-7dc582b5ee86"
    },
    {
        "author": "钱时",
        "paragraphs": [
            "生疎只是自生疎，志若专时定不粗。",
            "世事从来不两大，莫教错了用工夫。"
        ],
        "title": "岁寒杂咏  其七",
        "id": "d9575458-3275-438d-958c-1c28493d9f20"
    },
    {
        "author": "钱时",
        "paragraphs": [
            "元自与山无半面，昔人诗里旧相知。",
            "西风吹上千岩顶，竹杖芒鞋住几时。"
        ],
        "title": "留青阳游九华寄袁仓使",
        "id": "83c362be-fd15-47a6-8472-14d551190670"
    },
    {
        "author": "钱时",
        "paragraphs": [
            "朔风吹玉满天涯，旷望平林处处花。",
            "袖手冬窝无事客，不分疆界是谁家。"
        ],
        "title": "雪夜冯周二兄来小酌诗呈仓使  其一",
        "id": "fb6d73b1-3ae4-400d-977f-8f3872a655d0"
    },
    {
        "author": "钱时",
        "paragraphs": [
            "入夜同人为我来，旋寻香味小衔杯。",
            "满堂和气虽云乐，怕有人间暖未回。"
        ],
        "title": "雪夜冯周二兄来小酌诗呈仓使  其二",
        "id": "47fbc029-5539-4631-91b2-5bb9ea6c2e7b"
    },
    {
        "author": "钱时",
        "paragraphs": [
            "老生便作老生涯，不羡漫花顷刻花。",
            "身在山林心在国，太平风露是吾家。"
        ],
        "title": "答振父",
        "id": "45ce0e81-ce4c-4ffd-be7d-439aba782dfe"
    },
    {
        "author": "钱时",
        "paragraphs": [
            "生平忠胆上摩天，两鬓如丝山水缘。",
            "欲向翠微穷望眼，淮山无数锁春烟。"
        ],
        "title": "二月望游齐山呈仓使二首  其一",
        "id": "d7aae81f-ace8-4baa-abab-9ef14289a3c1"
    },
    {
        "author": "钱时",
        "paragraphs": [
            "春到花朝花未多，小梅纔作玉婆娑。",
            "东君不是恩光薄，无柰霜欺雪压何。"
        ],
        "title": "二月望游齐山呈仓使二首  其二",
        "id": "ffd20b14-2be3-418d-abce-7ce11a82445b"
    },
    {
        "author": "钱时",
        "paragraphs": [
            "万竹中通两牖虚，红尘炎暑不关渠。",
            "幽人日用底难办，一榻午风清有余。"
        ],
        "title": "竹所睡起偶成书呈谢守之",
        "id": "11a1d777-0ad5-49bb-8c89-7b60e0fb91e8"
    },
    {
        "author": "钱时",
        "paragraphs": [
            "岁华冉冉走尘沙，望着家山便仙家。",
            "竹所夜深风戛玉，道人消坐共梅花。"
        ],
        "title": "竹所见梅",
        "id": "2d78c8ff-163f-4276-8ec3-31b7f18fab39"
    },
    {
        "author": "钱时",
        "paragraphs": [
            "草迷三径绿芊芊，可是山翁懒得便。",
            "直自酴醾花去後，不曾行到大门前。"
        ],
        "title": "治径",
        "id": "07e57db6-abca-4886-94e8-224287e66261"
    },
    {
        "author": "钱时",
        "paragraphs": [
            "湖边车马日提壶，有眼何曾识野蔬。",
            "肯为饥羸忘肉味，孰云医国世间无。"
        ],
        "title": "旅火",
        "id": "5ae9275b-8680-402e-8e81-35430fb90003"
    },
    {
        "author": "钱时",
        "paragraphs": [
            "古貌臞然一病翁，胸中戈甲气如虹。",
            "子房元凯能骑马，破贼红旗未足功。"
        ],
        "title": "别朱几仲",
        "id": "9c5e8d04-1992-4575-b5e2-5ec8d44a7e46"
    },
    {
        "author": "钱时",
        "paragraphs": [
            "虎视关河指日平，东松岭路小提兵。",
            "奸臣误国英雄死，千古遗碑夕照明。"
        ],
        "title": "东松庵观岳武穆遗碑",
        "id": "768db6cb-f011-40e3-9bfe-db577cc78cd1"
    },
    {
        "author": "钱时",
        "paragraphs": [
            "大麦新炊苜蓿盘，一壶春酒小团栾。",
            "金丹九死生灵命，莫作寻常粝饭看。"
        ],
        "title": "六月六日侄孙辈同食大麦二首  其一",
        "id": "80eb9f59-e9d9-47b2-af75-ffc8489c73ed"
    },
    {
        "author": "钱时",
        "paragraphs": [
            "冬春饿骨委寒波，宿麦离离柰尔何。",
            "此日一餐虽志喜，愧无膏泽汗颜多。"
        ],
        "title": "六月六日侄孙辈同食大麦二首  其二",
        "id": "1db9399c-65ce-4175-804e-49188be6b335"
    },
    {
        "author": "钱时",
        "paragraphs": [
            "翠蟾戛戛闹黄昏，反手为妖覆手祥。",
            "明月夜光遭按剑，可怜箕子学佯狂。"
        ],
        "title": "感蛙",
        "id": "462d14ba-b07d-4889-b6f8-542b5cfa8207"
    },
    {
        "author": "钱时",
        "paragraphs": [
            "呼童夜半一杯汤，盎盎天和入肺肠。",
            "咽正滑时即挥去，人间此意细思量。"
        ],
        "title": "夜索熟水甘甚",
        "id": "5c093a75-6496-47b5-8e15-aee78dbec53b"
    },
    {
        "author": "钱时",
        "paragraphs": [
            "顷刻苏枯不费工，老夫何苦卧龙公。",
            "萧萧金凤枝头雨，一夜花开无数红。"
        ],
        "title": "早步庭前",
        "id": "1a26998a-a50c-47a1-b74c-cebca212b8c8"
    },
    {
        "author": "钱时",
        "paragraphs": [
            "自是无人别是非，何曾此外更精微。",
            "一门济济今成俗，政要回头悟指归。"
        ],
        "title": "文峰讲行昏礼和起潜韵",
        "id": "7d4b7cfa-c6c6-4948-9e15-b669cbb551d5"
    },
    {
        "author": "钱时",
        "paragraphs": [
            "一念能回百念非，直须端的道心微。",
            "暮春曾点缘何事，千古寥寥独咏归。"
        ],
        "title": "用前韵答起渊",
        "id": "fa559d26-6620-4535-97e6-296921b90c0e"
    },
    {
        "author": "钱时",
        "paragraphs": [
            "溪山回首昔人非，剩喜文峰拥翠微。",
            "尊俎笑谈春满院，不辞和月夜深归。"
        ],
        "title": "文峰夜饮三首  其一",
        "id": "361d32d0-1d49-475d-ac5b-b0fa598ffa9c"
    },
    {
        "author": "钱时",
        "paragraphs": [
            "万事浮云过眼非，人间真乐尽稀微。",
            "从今一笑春风里，未用吹箫月下归。"
        ],
        "title": "文峰夜饮三首  其二",
        "id": "824387f6-3fcc-41a0-b570-f5b721496598"
    },
    {
        "author": "钱时",
        "paragraphs": [
            "可怜绳墨窘韩非，说着神仙到紫微。",
            "办得一双无事眼，玉梅枝上看春归。"
        ],
        "title": "文峰夜饮三首  其三",
        "id": "61990730-7698-4aba-b0a8-476a5b1ec22e"
    },
    {
        "author": "钱时",
        "paragraphs": [
            "千差万别总成非，谁解回光到隠微。",
            "大路迢迢平似砥，欲归谁不遣君归。"
        ],
        "title": "答洪文父问仁二首  其一",
        "id": "f7430107-f903-49e7-87c2-d20211c51eb2"
    },
    {
        "author": "钱时",
        "paragraphs": [
            "自心自过自知非，痛刬根芽事眇微。",
            "个里工夫真切己，百年覊旅一朝归。"
        ],
        "title": "答洪文父问仁二首  其二",
        "id": "1205277f-436b-4936-8c60-696a97fa065a"
    },
    {
        "author": "钱时",
        "paragraphs": [
            "一扫从前万虑非，寒光冷照发幽微。",
            "干坤总在冰壶里，不费壶公日暮归。"
        ],
        "title": "冰壶二首  其一",
        "id": "15364cfa-ace8-4fa7-9ea0-6190a9427211"
    },
    {
        "author": "钱时",
        "paragraphs": [
            "说着冰壶事已非，此时消息我知微。",
            "游云断处千山出，夕照明边一鸟归。"
        ],
        "title": "冰壶二首  其二",
        "id": "418ba60e-af22-4cf4-b4e6-42faf648b7b1"
    },
    {
        "author": "钱时",
        "paragraphs": [
            "良会难逢万事非，弥旬缱绻思清微。",
            "家山一夜梅花发，月霁风光夜欲归。"
        ],
        "title": "别诸亲友二首  其一",
        "id": "69deeaab-18a1-461e-bbcc-bf37eb971470"
    },
    {
        "author": "钱时",
        "paragraphs": [
            "四十年间梦已非，论文谈道意方微。",
            "愿言着眼羲皇上，南北东西莫浪归。"
        ],
        "title": "别诸亲友二首  其二",
        "id": "b0ab38c4-5128-448d-ab84-7bdeec95e3d5"
    },
    {
        "author": "钱时",
        "paragraphs": [
            "不着人间一点非，言言讲切到深微。",
            "江头送别元无别，自是令人不忍归。"
        ],
        "title": "归来有怀诸亲友",
        "id": "b35e03c1-e91f-4414-bf76-be575f783170"
    },
    {
        "author": "钱时",
        "paragraphs": [
            "休论人是与人非，会得观心过亦微。",
            "泛滥此生长似旅，天寒日暮是谁归。"
        ],
        "title": "起潜观心四绝词旨俱胜仍用非字奉酬以尽愚衷  其一",
        "id": "d575df3c-633e-4421-bf73-cf13fdbf17a4"
    },
    {
        "author": "钱时",
        "paragraphs": [
            "浑然天爵本无非，过眼荣华亦已微。",
            "忆得古人诗一句，锦城虽好不如归。"
        ],
        "title": "起潜观心四绝词旨俱胜仍用非字奉酬以尽愚衷  其二",
        "id": "f27e1e33-59ab-49a2-ad53-de2569e7dc6e"
    },
    {
        "author": "钱时",
        "paragraphs": [
            "耻过如何更作非，观心须识动之微。",
            "一朝透脱无疆界，处处吾家不用归。"
        ],
        "title": "起潜观心四绝词旨俱胜仍用非字奉酬以尽愚衷  其三",
        "id": "de1a3f52-1c68-43a5-8ed2-b214667613a0"
    },
    {
        "author": "钱时",
        "paragraphs": [
            "雾霭溟蒙山缥缈，江波浩荡雨霏微。",
            "头头总是吾家事，更要回归定失归。"
        ],
        "title": "起潜观心四绝词旨俱胜仍用非字奉酬以尽愚衷  其四",
        "id": "395c1991-03f1-4102-9c9f-9f28e587e5d8"
    },
    {
        "author": "钱时",
        "paragraphs": [
            "尽道今年岁运恶，谁知岁运不关渠。",
            "一斋深处深深坐，老眼如灯照古书。"
        ],
        "title": "岁除自语二首  其一",
        "id": "68a0d624-7c25-4a2f-b9d0-22e9c41eed31"
    },
    {
        "author": "钱时",
        "paragraphs": [
            "尽道今年岁运恶，谁知最好是今年。",
            "夜光明月反散落，遗稿一朝成巨编。"
        ],
        "title": "岁除自语二首  其二",
        "id": "5b6a7518-dcac-4b4b-8086-487e1252edc8"
    },
    {
        "author": "钱时",
        "paragraphs": [
            "溪山闲袖经纶手，畎亩能忘康济心。",
            "霈泽自天难出位，空惭有问到云林。"
        ],
        "title": "仓台准朝旨牒县礼请讲行荒政以疾弗果出",
        "id": "3b5c42dc-359b-4ac0-bdfc-4dce2f85c62d"
    },
    {
        "author": "钱时",
        "paragraphs": [
            "世态炎凉反覆易，交情贵贱死生殊。",
            "双眸炯炯碧天阔，霁月光风夜读书。"
        ],
        "title": "夜坐一斋偶成",
        "id": "4c219746-b0ab-408f-9101-376630bf3c2d"
    },
    {
        "author": "钱时",
        "paragraphs": [
            "万竹林端满树春，畧无一点世间尘。",
            "年年相见年年好，转觉梅花是故人。"
        ],
        "title": "山隠见梅",
        "id": "a23a8336-177a-4612-973a-eb2317cded25"
    },
    {
        "author": "钱时",
        "paragraphs": [
            "剩觉工夫通草圣，畧无闲暇问花神。",
            "国香早是将春到，也趁梅花候主人。"
        ],
        "title": "数日不登蜀阜梅盛开二首  其一",
        "id": "d36c3569-0e84-4a48-bdca-ff6c2b66fa04"
    },
    {
        "author": "钱时",
        "paragraphs": [
            "一自梅边惹着春，山川草木顿精神。",
            "晚来风起香无际，认得香根有几人。"
        ],
        "title": "数日不登蜀阜梅盛开二首  其二",
        "id": "8ada74f4-c71a-4667-b502-3064bd3205f0"
    },
    {
        "author": "钱时",
        "paragraphs": [
            "青梅如豆叶如钱，尚有余花一颗圆。",
            "应笑东君大时样，冰霜冷眼看春妍。"
        ],
        "title": "池上感梅",
        "id": "06d3b843-83bd-4b96-9317-838caddaee28"
    },
    {
        "author": "钱时",
        "paragraphs": [
            "海棠初绽锦成林，多少人间富贵心。",
            "隽永一灯论语课，萧萧风雨夜堂深。"
        ],
        "title": "顺堂夜雨",
        "id": "9c113b36-2243-4418-9bd7-44816236f3d1"
    },
    {
        "author": "钱时",
        "paragraphs": [
            "野花啼鸟日初迟，拂面和风酒一巵。",
            "草草山房终胜俗，堂堂春色易成诗。"
        ],
        "title": "赤石庵",
        "id": "aadca183-f529-4195-a3b0-e729482085c5"
    },
    {
        "author": "钱时",
        "paragraphs": [
            "莫道溪山阅世长，溪山今古几兴亡。",
            "金丹大药皆虚妄，别有长生不死方。"
        ],
        "title": "晚坐新亭对溪山有感二首  其一",
        "id": "7a2b67a9-72b5-4083-b6a0-1e0b98e6efe7"
    },
    {
        "author": "钱时",
        "paragraphs": [
            "莫道壶中日月长，壶中日月只寻常。",
            "干坤今古无穷妙，是我庭前一草芒。"
        ],
        "title": "晚坐新亭对溪山有感二首  其二",
        "id": "f285c58e-5ac8-443b-9f39-289c1b6c7b16"
    },
    {
        "author": "钱时",
        "paragraphs": [
            "平波漫漫拂垂杨，野草幽花满路香。",
            "杜宇初啼春未老，又扶山轿过南塘。"
        ],
        "title": "同汪信道过南塘",
        "id": "f769c11d-ec34-426f-943d-5258f92614f8"
    },
    {
        "author": "钱时",
        "paragraphs": [
            "姑射山人玉雪肌，是谁污作醉西施。",
            "草间天艳无人识，不到花开总不知。"
        ],
        "title": "比得牡丹谓常品耳开花乃醉西施甚奇",
        "id": "dc189f17-b119-44aa-aa85-9e807cafcdc4"
    },
    {
        "author": "钱时",
        "paragraphs": [
            "单衣轻箑晚徘徊，嫩绿深红锦作堆。",
            "杨柳溪头风力软，腾腾飞絮过墙来。"
        ],
        "title": "新亭晚步",
        "id": "150486b8-e7ed-47d3-b97f-96a0fad5f601"
    },
    {
        "author": "钱时",
        "paragraphs": [
            "断雨暂提苍玉出，游云忽卷画图归。",
            "须臾变态无穷妙，更着双双白鹭飞。"
        ],
        "title": "暮山",
        "id": "2c639681-de24-41f2-8970-8ee4bf8cdb0d"
    },
    {
        "author": "钱时",
        "paragraphs": [
            "老梅临沼绿阴阴，一朵荷花透入林。",
            "不比世间红粉面，结交真有岁寒心。"
        ],
        "title": "荷花入梅阴中",
        "id": "46e1db58-0cc9-4617-ba3b-64dfd06cbe05"
    },
    {
        "author": "钱时",
        "paragraphs": [
            "老夫身世尽山林，门外红尘没膝深。",
            "有底一般闲快活，光风霁月夜论心。"
        ],
        "title": "辛簿赵尉夜语新亭二首  其一",
        "id": "5a2a8bd3-f5f1-4300-91f7-a4690db88d02"
    },
    {
        "author": "钱时",
        "paragraphs": [
            "纷纷门外走红尘，底是人间快活人。",
            "未判两仪先太极，直须端的自家身。"
        ],
        "title": "辛簿赵尉夜语新亭二首  其二",
        "id": "51fde2ae-9df8-483a-a66e-abec199625a2"
    },
    {
        "author": "钱时",
        "paragraphs": [
            "焕章飞报下徽州，英烈将褒二字侯。",
            "千古沉沉黄壤骨，一朝提上碧云头。"
        ],
        "title": "江东报英烈拟封二字侯喜成三绝  其一",
        "id": "df5c51b6-42f8-4e95-bff2-7c914fff770b"
    },
    {
        "author": "钱时",
        "paragraphs": [
            "胡尘明越连焦土，海道温台暂翠华。",
            "西遡涛江渠叵测，不知豪杰起山家。"
        ],
        "title": "江东报英烈拟封二字侯喜成三绝  其二",
        "id": "461b835e-782a-4bf5-912b-9adf4b71016e"
    },
    {
        "author": "钱时",
        "paragraphs": [
            "长驱席卷蹑遐踪，蓦地桐江一扫空。",
            "北走天骄吾事了，归来袖手敢言功。"
        ],
        "title": "江东报英烈拟封二字侯喜成三绝  其三",
        "id": "38ecf93e-b2ff-4ea1-a848-717d47419324"
    },
    {
        "author": "钱时",
        "paragraphs": [
            "中原赤子帝王州，坦腹何时缚蔡酋。",
            "闻道铁衣寒彻骨，边臣应赐紫茸裘。"
        ],
        "title": "雪中呈陈参政及检详兵部二丈二首  其一",
        "id": "89f026c1-8f26-4d4e-853f-d6a7c1e8df19"
    },
    {
        "author": "钱时",
        "paragraphs": [
            "虽然袖手老山林，禹稷颜回共此心。",
            "但得有生皆挟纩，不妨闲抱岁寒琴。"
        ],
        "title": "雪中呈陈参政及检详兵部二丈二首  其二",
        "id": "cfd8aef8-305d-4ed2-b915-34ce84f51ba4"
    },
    {
        "author": "钱时",
        "paragraphs": [
            "尘昏京洛走胡雏，高卧东山旧草庐。",
            "莫向老妻夸不免，诸陵回首正关渠。"
        ],
        "title": "陈参政书院观谢太傅像有感",
        "id": "85e333f9-79c7-4eca-8d2e-8a6f9937f4e3"
    },
    {
        "author": "钱时",
        "paragraphs": [
            "痴子纷纷随物转，真能转物万中无。",
            "寒烟一阵江村晓，谁识人间造化炉。"
        ],
        "title": "窑烟",
        "id": "9c7454e8-3d9b-4ddf-b32f-375e23082842"
    },
    {
        "author": "钱时",
        "paragraphs": [
            "尽觉山中日月长，何心更梦白云乡。",
            "池塘夜滴梅花雨，默坐占城一瓣香。"
        ],
        "title": "一斋夜坐",
        "id": "e0cd8d8a-87aa-4722-8fac-c04c6a68044b"
    },
    {
        "author": "钱时",
        "paragraphs": [
            "病体今朝尚怯风，北窗深坐思融融。",
            "莫言袖手无勋业，顷刻窗间救十蜂。"
        ],
        "title": "脱窗间蜂有感二首  其一",
        "id": "717faf21-3d6a-4198-9c8c-e3390b21393f"
    },
    {
        "author": "钱时",
        "paragraphs": [
            "爱物仁民不两途，吾心到处是工夫。",
            "今夫天下为民牧，一日能全十命无。"
        ],
        "title": "脱窗间蜂有感二首  其二",
        "id": "bedb3e7e-5142-4fb2-acd6-99521de7bc28"
    },
    {
        "author": "钱时",
        "paragraphs": [
            "春网琴高长藋茅，宣城风物剩浮夸。",
            "蜀溪岁岁桐鱼上，堪恨无人唤药查。"
        ],
        "title": "宣城琴高之名甚着转送四方甚珍品也比得之乃乡间桐鱼耳一笑而赋二首  其一",
        "id": "a731e779-cfeb-4545-afdc-2b00332b4e89"
    },
    {
        "author": "钱时",
        "paragraphs": [
            "大药真成九灶火，小鲜何事一杯羹。",
            "终然不免名为累，岁岁琴高入鼎烹。"
        ],
        "title": "宣城琴高之名甚着转送四方甚珍品也比得之乃乡间桐鱼耳一笑而赋二首  其二",
        "id": "31bdf863-eca7-4f61-a74d-c0285f210cea"
    },
    {
        "author": "钱时",
        "paragraphs": [
            "花头巡检骂贼死，蓬首女儿骑虎号。",
            "安得邦人百世祀，巍巍忠孝配颜曹。"
        ],
        "title": "花头巡检先君纪之详矣孝女乡女子骑虎以救亲今汝滩下有孝女石即其处也乡之得名以此然则汝滩旧名女滩米坑旧名女坑皆当仍旧不可改也吾乡有此二事宜庙而祭之以表励风俗因成一绝道余所志云",
        "id": "4aee1640-d716-4252-87c7-622833c3a2e7"
    },
    {
        "author": "钱时",
        "paragraphs": [
            "秋暮如京岁暮还，春来更堕药瓢间。",
            "眼前有底闲风月，忍得经年不上山。"
        ],
        "title": "登蜀阜二首  其一",
        "id": "212000ad-e80d-416e-add4-a3c534b5c131"
    },
    {
        "author": "钱时",
        "paragraphs": [
            "弹指经年别彼阿，庭前庭後绿婆娑。",
            "虽然陨箨无人扫，老木修篁古意多。"
        ],
        "title": "登蜀阜二首  其二",
        "id": "b6b9e4da-aa9e-4ea7-88d4-0510f2cf4335"
    },
    {
        "author": "钱时",
        "paragraphs": [
            "句里论工非得句，弦间觅趣未忘弦。",
            "忽听檐外敲风玉，三代遗音妙不传。"
        ],
        "title": "风玉",
        "id": "2581b240-3c28-4d23-9e0f-9d81dd4c1914"
    },
    {
        "author": "钱时",
        "paragraphs": [
            "的然同德定同声，鼓瑟吹竽尽未平。",
            "悬玉两窗非有约，如何风动一齐鸣。"
        ],
        "title": "新亭风玉与安素相应",
        "id": "f39b7171-2b7f-4ed0-995e-a6409be129e6"
    },
    {
        "author": "钱时",
        "paragraphs": [
            "读罢羲经笑倚空，蜀溪溪上蜀溪翁。",
            "诗成断雨流云外，人在光风霁月中。"
        ],
        "title": "新亭薄暮",
        "id": "f5745884-9efc-49a1-9123-dfd4b03134a5"
    },
    {
        "author": "钱时",
        "paragraphs": [
            "岩花不趁中秋约，篱菊齐供九日看。",
            "冉冉隔墙风不断，夜深和月倚栏干。"
        ],
        "title": "九日融堂池上",
        "id": "cffe24e2-326a-4dfe-9979-f823b807846b"
    },
    {
        "author": "钱时",
        "paragraphs": [
            "秋风鵰鹗刷天涯，有底男儿只恋家。",
            "病後暂收文字眼，焚香清坐看黄花。"
        ],
        "title": "病起掇黄花数本焚香清坐二首  其一",
        "id": "8495ed93-ed96-45d3-a3b2-27ae65ad1e82"
    },
    {
        "author": "钱时",
        "paragraphs": [
            "碧玉枝头玉露漙，风霜晚节要人看。",
            "生香正色殷懃意，肯入冬窝共岁寒。"
        ],
        "title": "病起掇黄花数本焚香清坐二首  其二",
        "id": "fdd7a48d-308b-40f3-bf9a-d92236259761"
    },
    {
        "author": "钱时",
        "paragraphs": [
            "金粟蟠心玉作团，渊明千古寄高寒。",
            "苦无嘉客同清赏，终日凭栏尽自看。"
        ],
        "title": "渊明菊盛开看之不厌",
        "id": "b91db6e5-de9a-4e53-be8a-c0aee02511b3"
    },
    {
        "author": "钱时",
        "paragraphs": [
            "山翁尽惯卧山云，夜漏无声梦境平。",
            "舟近谯楼眠不稳，却嫌更点太分明。"
        ],
        "title": "泊嘉禾",
        "id": "747392b2-3988-4571-822b-7b4d429cbdd5"
    },
    {
        "author": "钱时",
        "paragraphs": [
            "奏稿倘能安国步，投荒何敢爱家林。",
            "双湖万顷湖天月，长与先生照赤心。"
        ],
        "title": "谒陆宣公双湖新祠",
        "id": "cdba6dcf-a4dd-4ce5-a1a0-696e242a5f98"
    },
    {
        "author": "钱时",
        "paragraphs": [
            "不到垂虹十四秋，聊倾巵酒酹沙鸥。",
            "蹄涔一勺闲风月，老眼关河万国愁。"
        ],
        "title": "垂虹",
        "id": "9b4a94bf-ec66-4d15-ba99-54b02756d9e2"
    },
    {
        "author": "钱时",
        "paragraphs": [
            "归老园林事已休，无端淮水作鸿沟。",
            "堂堂百战平戎手，肯向沧浪把钓钩。"
        ],
        "title": "沧浪亭有感二首  其一",
        "id": "a9cccf4e-d5bd-4486-9d86-1c4708515e21"
    },
    {
        "author": "钱时",
        "paragraphs": [
            "莫倚危栏学冻吟，英雄到此泪沾襟。",
            "纷纷只解毛锥子，毕竟何人办赤心。"
        ],
        "title": "沧浪亭有感二首  其二",
        "id": "fc7f4445-077c-4be2-8818-668dbee3d01f"
    },
    {
        "author": "钱时",
        "paragraphs": [
            "谭兵谁是古君子，说易难逢大丈夫。",
            "风月岁寒双塔夜，一巵清露世间无。"
        ],
        "title": "老仲夜集",
        "id": "ac6ac246-64d1-41ad-a77d-7e679f1be4f2"
    },
    {
        "author": "钱时",
        "paragraphs": [
            "春入桃村烂熳红，纷纷来觅武陵踪。",
            "武陵不在千山外，只在先生一笑中。"
        ],
        "title": "桃村寄题三首  其一",
        "id": "2da2d2d3-3e25-48c0-99b3-48bdc5f56ebe"
    },
    {
        "author": "钱时",
        "paragraphs": [
            "白云深处锦成堆，游子逢春定一来。",
            "会得四时春不断，桃村何日不花开。"
        ],
        "title": "桃村寄题三首  其二",
        "id": "3b371777-dfa6-4bf1-9998-ebe412027e15"
    },
    {
        "author": "钱时",
        "paragraphs": [
            "处处桃花处处村，盎然天地一家春。",
            "不须更踏桃村路，只要桃村见主人。"
        ],
        "title": "桃村寄题三首  其三",
        "id": "bb32d506-4f3d-4bb1-9f95-4b83dc1787d4"
    },
    {
        "author": "钱时",
        "paragraphs": [
            "咫尺元宵剩放灯，翠红多少九衢尘。",
            "梅花不解新时样，初破风前一点春。"
        ],
        "title": "岁二日吴说卿座中初见古梅一花",
        "id": "16e41fd8-5928-4f78-84e8-9e93981735db"
    },
    {
        "author": "钱时",
        "paragraphs": [
            "本自光明不费灯，个中元不隔微尘。",
            "如何曾点归来後，千古无人解咏春。"
        ],
        "title": "张明发有问用前韵谢之",
        "id": "81cf693b-6d7e-424a-b60e-5f1b465fbe6f"
    },
    {
        "author": "钱时",
        "paragraphs": [
            "五季干戈满地讧，山川草木亦酸风。",
            "如何偃蹇梁朝桧，独寿中吴雨露中。"
        ],
        "title": "嘉兴天庆观梁朝桧",
        "id": "738ece7a-63e8-49b9-8f1c-1d23b67e3201"
    },
    {
        "author": "钱时",
        "paragraphs": [
            "光风霁月瑞香盘，岁岁元宵锦作团。",
            "春到山家今几许，不妨邻舍借花看。"
        ],
        "title": "借邻家瑞香",
        "id": "d90c911a-ae8b-49dd-98f6-e3e8a25cb072"
    },
    {
        "author": "钱时",
        "paragraphs": [
            "一转船头便是归，蓬窗初暖睡偏宜。",
            "畧无梦到华胥国，枕上听歌圣宋诗。"
        ],
        "title": "舟中卧听守之读皇宋诗",
        "id": "cde79eee-4ca9-40a8-8578-804128a14840"
    },
    {
        "author": "钱时",
        "paragraphs": [
            "除却周人孰与归，纷纷装点入时宜。",
            "豳风七月今谁嗣，不补君王不是诗。"
        ],
        "title": "和答守之",
        "id": "2c59666e-36b4-4442-9f29-b8a6681b39bd"
    },
    {
        "author": "钱时",
        "paragraphs": [
            "风扫痴云作嫩晴，展开花柳一堤春。",
            "山山啼鸟如相识，飞向蓬窗认主人。"
        ],
        "title": "喜见家山答守之二首  其一",
        "id": "b84b403c-2fcf-4e53-a2f7-8fd323136b66"
    },
    {
        "author": "钱时",
        "paragraphs": [
            "喜见家山喜见晴，干坤都属舞雩春。",
            "家山自是山无数，认得春风定可人。"
        ],
        "title": "喜见家山答守之二首  其二",
        "id": "72c07d9f-7e71-4c32-83f1-e3c26a0c6f48"
    },
    {
        "author": "钱时",
        "paragraphs": [
            "江边犊子喜新晴，草软沙平满意春。",
            "自食自眠渠自乐，不消多费牧牛人。"
        ],
        "title": "江岸羣牛用前韵",
        "id": "2fcb2391-c466-40f8-9d3d-5276746ba610"
    },
    {
        "author": "钱时",
        "paragraphs": [
            "沙汀芳草几阴晴，纤板横拖百丈春。",
            "不解扁舟泛沧海，长年只作打滩人。"
        ],
        "title": "打滩",
        "id": "61665b57-d3b5-4b76-af8d-17c638d781d4"
    },
    {
        "author": "钱时",
        "paragraphs": [
            "京尘满面更新晴，暖得人来分外春。",
            "手掬温泉聊一洒，先生元是出尘人。"
        ],
        "title": "谒浴",
        "id": "92de0935-9cae-4f71-84a9-1b607b64e213"
    },
    {
        "author": "钱时",
        "paragraphs": [
            "郊原几度踏春晴，此日空山草木春。",
            "泪尽两行悲不尽，眼前安得见斯人。"
        ],
        "title": "哭顾平甫前韵",
        "id": "4e20b645-f7e7-4514-b2b9-6ea9d1a6e2f0"
    },
    {
        "author": "钱时",
        "paragraphs": [
            "晓出钱塘趁好晴，五花云散马蹄春。",
            "湖边此日诗无数，不属推敲觅句人。"
        ],
        "title": "比同诸友联辔湖边终日不能一诗戏用前韵  其一",
        "id": "c22b9548-83e9-4891-b1d4-78491ed62850"
    },
    {
        "author": "钱时",
        "paragraphs": [
            "少日诗如雨不晴，恨无题目可酬春。",
            "今朝到却西湖上，无奈诗何尽让人。"
        ],
        "tags": [
            "西湖"
        ],
        "title": "比同诸友联辔湖边终日不能一诗戏用前韵  其二",
        "id": "ff080e0c-4cf4-455b-a90e-f9123797af5e"
    },
    {
        "author": "钱时",
        "paragraphs": [
            "蛙声两岸夹溪流，漫漫澄潭夜进舟。",
            "火照寒沙翻作白，直疑浮雪满汀洲。"
        ],
        "title": "卢滩杂兴五首  其一",
        "id": "d4322542-a27a-4cbe-bf97-829251b8d8d1"
    },
    {
        "author": "钱时",
        "paragraphs": [
            "火照寒沙雪欲流，恍疑身在剡溪舟。",
            "蚩蚩横目无真色，刚道神仙在十洲。"
        ],
        "title": "卢滩杂兴五首  其二",
        "id": "f777cd29-b678-4522-ac49-437b211e6f13"
    },
    {
        "author": "钱时",
        "paragraphs": [
            "道眼昭昭洞九流，此心天地一虚舟。",
            "浮云得失关何事，要识梅亭对柳洲。"
        ],
        "title": "卢滩杂兴五首  其三",
        "id": "d4e9535f-8264-4679-8988-b201b735600d"
    },
    {
        "author": "钱时",
        "paragraphs": [
            "莫问清流与浊流，向求胡越有同舟。",
            "光风霁月无人识，掉臂行歌宿莽洲。"
        ],
        "title": "卢滩杂兴五首  其四",
        "id": "d710ea28-5f1f-4c2c-87e6-b93bf3256a2b"
    },
    {
        "author": "钱时",
        "paragraphs": [
            "生身不作第三流，肯作坳堂一芥舟。",
            "时止时行皆正位，孰云吾道付沧洲。"
        ],
        "title": "卢滩杂兴五首  其五",
        "id": "bc82ec54-e792-4d31-9a00-e36dcd354edc"
    },
    {
        "author": "钱时",
        "paragraphs": [
            "一路悭悭五日晴，晓来烟雨又笼春。",
            "蓬窗只是添诗句，烟雨何曾恼得人。"
        ],
        "title": "晓雨",
        "id": "37d69a12-6096-4a09-aca4-057d252e5bf6"
    },
    {
        "author": "钱时",
        "paragraphs": [
            "翻手飞帘拗作晴，重重放出锦溪春。",
            "东君于我故青眼，天地中间有此人。"
        ],
        "title": "乍晴前韵",
        "id": "044a3353-c68b-4ab8-a509-0e84dbb90420"
    },
    {
        "author": "钱时",
        "paragraphs": [
            "舟着滩根半雨晴，何须争浪苦争春。",
            "抛从漫处平平上，绝胜从前弄险人。"
        ],
        "title": "抛滩前韵",
        "id": "6dc23036-81db-4ed1-8c0e-9f6f56acf7a2"
    },
    {
        "author": "钱时",
        "paragraphs": [
            "风吹白浪十分晴，晚泊青溪二月春。",
            "千里客心归最急，可无杯酒唤同人。"
        ],
        "title": "晚泊白塔桥约幼望吉甫小酌前韵",
        "id": "c0e6b489-3e7d-4416-86e2-ee6952e9c367"
    },
    {
        "author": "钱时",
        "paragraphs": [
            "溶溶泛日桃溪浪，濯濯抛风柳岸春。",
            "天地十分和气里，此时无语倚蓬人。"
        ],
        "title": "过九里湾二首  其一",
        "id": "aafc9d4c-4aba-407c-8818-afab6d254e84"
    },
    {
        "author": "钱时",
        "paragraphs": [
            "吟风吟雨又吟晴，春满诗囊不负春。",
            "一韵到家三十首，人间有底等闲人。"
        ],
        "title": "过九里湾二首  其二",
        "id": "accdf2e3-184e-4950-bef4-2be1baae2ef3"
    },
    {
        "author": "钱时",
        "paragraphs": [
            "满路敲金插彩旗，此时心事即良知。",
            "回头肯向慈庭用，念念吾亲定不欺。"
        ],
        "title": "烧香客",
        "id": "8610862e-fdcf-4394-b640-2c3c1e4b6eb1"
    },
    {
        "author": "钱时",
        "paragraphs": [
            "奔来衮雪夹中洲，声撼危栏趾欲浮。",
            "冷眼青山青不断，狂澜千古自争流。"
        ],
        "title": "双溪",
        "id": "584824db-df9b-4dca-8b16-d396347ca729"
    },
    {
        "author": "钱时",
        "paragraphs": [
            "结茅山顶得超然，莫也超然在外边。",
            "要识老夫行乐处，鸢飞鱼跃总吾天。"
        ],
        "title": "超然",
        "id": "ff0f784d-3d6d-40ca-ac1a-780979a38958"
    },
    {
        "author": "钱时",
        "paragraphs": [
            "深深涧谷唐昌县，莽莽桑麻古歙风。",
            "但得长官能阜俗，不消此外别言功。"
        ],
        "title": "唐山赤县距修门不二百里土风俭朴专务桑麻余甚乐之成二绝  其一",
        "id": "745eae08-7528-4da8-a641-0dd86d730c93"
    },
    {
        "author": "钱时",
        "paragraphs": [
            "每到西湖辄黯然，山川草木亦雕镌。",
            "如何咫尺唐山地，混沌犹存一罅天。"
        ],
        "tags": [
            "西湖"
        ],
        "title": "唐山赤县距修门不二百里土风俭朴专务桑麻余甚乐之成二绝  其二",
        "id": "1765abdf-7679-430e-9fc7-4b39619c27a2"
    },
    {
        "author": "钱时",
        "paragraphs": [
            "夜犬无声彩棒闲，千岩万壑拥楼栏。",
            "朝来更有西山好，爽气何妨拄笏看。"
        ],
        "title": "题唐昌尉廨足山楼三首  其一",
        "id": "332bccac-8f8f-48c7-81ca-d74369e848c5"
    },
    {
        "author": "钱时",
        "paragraphs": [
            "云奔浪卷入帘钩，说着坡仙万户侯。",
            "剩觉足山看不足，几番烟雨上楼头。"
        ],
        "title": "题唐昌尉廨足山楼三首  其二",
        "id": "9b58026f-6eb3-49c0-8426-e7c685a2f9b3"
    },
    {
        "author": "钱时",
        "paragraphs": [
            "营营求足竟何穷，一足能令万虑空。",
            "可但诗人供望眼，干坤都在足山中。"
        ],
        "title": "题唐昌尉廨足山楼三首  其三",
        "id": "87cc62a7-287c-46f6-8441-a071f0c52374"
    },
    {
        "author": "钱时",
        "paragraphs": [
            "坏砌颓檐竹数竿，一方深绿照人寒。",
            "此时别有真消息，不用清流引激湍。"
        ],
        "title": "晚步上清宫坐栖真者久之用合溪韵",
        "id": "3190c88d-d4fe-4bf7-9b8a-09ede05c80c2"
    },
    {
        "author": "钱时",
        "paragraphs": [
            "林腰路转忽欣然，玉佩垂萝古殿边。",
            "客里对花如旧友，夜深清坐玉壶天。"
        ],
        "title": "上清得酴醾用超然韵",
        "id": "7eeecc75-71f2-4e47-ab49-3de69098d645"
    },
    {
        "author": "钱时",
        "paragraphs": [
            "笋舆伊轧尽经邱，南塔从容半日游。",
            "野鹤山猿留不住，又将诗过足山楼。"
        ],
        "title": "薄暮自南塔返足山",
        "id": "9359667a-c120-41ce-acc5-e840e7627ee0"
    },
    {
        "author": "钱时",
        "paragraphs": [
            "明时麟凤在郊邱，南北东西取次游。",
            "诗向足山楼上出，无诗千万莫登楼。"
        ],
        "title": "答何尉二首  其一",
        "id": "c00be843-b2fc-4f2f-83a0-3dda7648f1c1"
    },
    {
        "author": "钱时",
        "paragraphs": [
            "已分吾生老一邱，足山聊复伴英游。",
            "中藏武库无人议，不但云间百尺楼。"
        ],
        "title": "答何尉二首  其二",
        "id": "6bcfe6cf-e91a-491c-8b6a-13c6434069da"
    },
    {
        "author": "钱时",
        "paragraphs": [
            "老木樛枝着地垂，交拏互攫挂虬螭。",
            "何如头角峥嵘起，直节凌霄愈更奇。"
        ],
        "title": "怪松",
        "id": "1fce8293-60a3-4b44-9c8f-5d4f7e8019a5"
    },
    {
        "author": "钱时",
        "paragraphs": [
            "不住清溪不住山，野翁来往两翁间。",
            "非丝非竹虽云乐，乐在溪山未是闲。"
        ],
        "title": "野翁亭",
        "id": "5bdae781-a844-4ac5-80f8-f6d40c8b4c09"
    },
    {
        "author": "钱时",
        "paragraphs": [
            "白云岩下古株枫，洞洞从根透顶空。",
            "认得自家真面目，逢春叶绿到秋红。"
        ],
        "title": "古枫",
        "id": "d9d24685-95b0-443c-8c45-302c9bc8f457"
    },
    {
        "author": "钱时",
        "paragraphs": [
            "巨鳌飞出水精宫，蹙踏群山气象雄。",
            "更觉我来轩愈旷，干坤舒卷一襟风。"
        ],
        "title": "旷轩",
        "id": "d55eafb3-e3cb-4fd1-ade7-3418dfbc6c50"
    },
    {
        "author": "钱时",
        "paragraphs": [
            "石径柴门屈曲通，拂檐疎竹弄微风。",
            "等闲光景无人管，两树金沙相对红。"
        ],
        "title": "道庵小憩",
        "id": "7530465c-2663-4e3c-a87c-769116bd11b7"
    },
    {
        "author": "钱时",
        "paragraphs": [
            "月桂闹装红欲滴，绣球圆簇白如霜。",
            "我无艳眼相酬答，付与庭花自在黄。"
        ],
        "title": "瓶插月桂衮绣球甚丽",
        "id": "4f2bd0c9-5c93-4bc5-8e22-3cc228d03562"
    },
    {
        "author": "钱时",
        "paragraphs": [
            "尧舜相传自执中，一瓢赢得迈高风。",
            "白牛桥下沧浪水，应洗人间万古聋。"
        ],
        "title": "许由亭其来远矣名以名之非便也下有白牛桥洗耳滩皆当时事宜揭之以洗耳",
        "id": "6e31f385-0c2a-4ba5-93b4-f9011cfc4764"
    },
    {
        "author": "钱时",
        "paragraphs": [
            "向来百丈有清规，此日山中肯者谁。",
            "檐外萧萧羣玉立，不由客子不题诗。"
        ],
        "title": "百丈寺竹所",
        "id": "d9495d39-419e-44c7-a31d-ffe1acb3f284"
    },
    {
        "author": "钱时",
        "paragraphs": [
            "不染东华一点尘，桑麻满眼土风淳。",
            "如何林下无嘉客，却有西湖浩荡春。"
        ],
        "tags": [
            "西湖"
        ],
        "title": "百丈有感",
        "id": "d6abb6c2-6006-4ce2-bc20-74d0acbaa90c"
    },
    {
        "author": "钱时",
        "paragraphs": [
            "雨声欲断气氤氲，小阁浮空自吐吞。",
            "古木苍烟何处寺，数声青板报黄昏。"
        ],
        "title": "含晖晚眺",
        "id": "ef31975f-15a2-4120-9213-8e493f1d2478"
    },
    {
        "author": "钱时",
        "paragraphs": [
            "一滴寒泉万古心，幽幽岩下弄清音。",
            "何如唤起蛟龙蛰，散作苍生万国霖。"
        ],
        "title": "鹫峰丁东洞",
        "id": "7fa4991f-2eaf-4ea7-8d77-4f26d62d2230"
    },
    {
        "author": "钱时",
        "paragraphs": [
            "一窗虚白贮婵娟，木叶无风自飒然。",
            "谁道家山孤负月，从初看到十分圆。"
        ],
        "title": "六月望",
        "id": "db847334-e5d8-4d7d-b25f-584c7fc48bc0"
    },
    {
        "author": "钱时",
        "paragraphs": [
            "晚行沙渚亟回头，不比人间触热流。",
            "静听双蛙池上月，知心谁似海边鸥。"
        ],
        "title": "晚步溪上暑气亟回用端忞韵",
        "id": "b852d3e3-7136-4c7f-9b1c-256ed61f43ca"
    },
    {
        "author": "钱时",
        "paragraphs": [
            "蛮触封疆奈若何，天公老眼自驱磨。",
            "六窗洞彻无遮障，此夜融堂得月多。"
        ],
        "title": "融堂对月",
        "id": "f2c3f940-c8ea-4704-9960-3bf4b4b1133c"
    },
    {
        "author": "钱时",
        "paragraphs": [
            "西风吹步上云衢，万竹深围一草庐。",
            "分付儿童勿轻剪，蜀溪风月正关渠。"
        ],
        "title": "登蜀阜二首  其一",
        "id": "5b1673b2-9995-4b16-93eb-c6be1561666e"
    },
    {
        "author": "钱时",
        "paragraphs": [
            "宝货秋毫归润屋，锥刀左计属痴儿。",
            "独余风月无人管，合着山亭顿放伊。"
        ],
        "title": "登蜀阜二首  其二",
        "id": "089d00a1-6003-4227-b42b-195f02d9d392"
    },
    {
        "author": "钱时",
        "paragraphs": [
            "春日归舟五十诗，人间此乐尽无涯。",
            "永平岸口匆匆别，又见西风上桂枝。"
        ],
        "title": "吕守之暮到三首  其一",
        "id": "ece18ab9-f49a-4275-b0c7-a57bd09c336e"
    },
    {
        "author": "钱时",
        "paragraphs": [
            "别来两月客唐昌，多少春风入锦囊。",
            "逗得到家无别事，工夫都上此山堂。"
        ],
        "title": "吕守之暮到三首  其二",
        "id": "a7c87b21-cd51-40bc-bb29-72967a879ea4"
    },
    {
        "author": "钱时",
        "paragraphs": [
            "此山风月久尘埃，拂拭重新桂却开。",
            "正要好诗相料理，昏鸦忽报守之来。"
        ],
        "title": "吕守之暮到三首  其三",
        "id": "5b6d3713-ade3-4840-991f-115a50d90933"
    },
    {
        "author": "钱时",
        "paragraphs": [
            "碧云缥缈月琳琅，更着岩花当户香。",
            "多少风光人不到，主人今夜此山堂。"
        ],
        "title": "踏月登山",
        "id": "936c29cb-da15-4951-ae06-382571a96fe5"
    },
    {
        "author": "钱时",
        "paragraphs": [
            "终日劖镌弄假山，栽花种草尽班班。",
            "从前多少真山水，可笑傍人只等闲。"
        ],
        "title": "假山",
        "id": "cc03267f-c090-4f0c-b0e7-59cdd7bf4d04"
    },
    {
        "author": "钱时",
        "paragraphs": [
            "胸中元自有溪山，更着梅花竹石间。",
            "拭目诸公扶帝极，幽人有分一生闲。"
        ],
        "title": "岁寒口占",
        "id": "d0d71847-3eee-4acc-8ded-205ce626caf1"
    },
    {
        "author": "钱时",
        "paragraphs": [
            "昨夜清霜冷絮裯，纷纷红叶满阶头。",
            "园林尽扫西风去，惟有黄花不负秋。"
        ],
        "title": "立冬前一日霜对菊有感",
        "id": "37f87c6f-1367-4ea7-b07b-d5d90c400f0d"
    },
    {
        "author": "钱时",
        "paragraphs": [
            "上临绝壁下深湾，合着危亭阿堵间。",
            "咫尺吾庐不相识，人间何处有溪山。"
        ],
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其一",
        "id": "f9b6cc68-237f-4fbc-9571-929da3d49c23"
    },
    {
        "author": "钱时",
        "paragraphs": [
            "老天于我尽无穷，到处溪山尽借侬。",
            "他日结茅临水上，主人应不吝山翁。"
        ],
        "title": "石山素不驻足偶一徘徊心甚乐之他日结茅名曰借亭未知主人然乎否也成二绝  其二",
        "id": "04a1dba6-7c0e-4148-81e5-bfd7e7f76b67"
    },
    {
        "author": "钱时",
        "paragraphs": [
            "浪夸骑鹤上清都，滴露研朱自壮图。",
            "海内不蒙君子泽，独遗石碣溉丹湖。"
        ],
        "title": "真应庙",
        "id": "53464e04-24e9-4dbd-a5cf-efc528406ca5"
    },
    {
        "author": "钱时",
        "paragraphs": [
            "出没云根上下浮，蘸蒲清溜十分幽。",
            "前滩乌鬼能撩乱，争似盘鱼得自由。"
        ],
        "title": "光风霁月观鸬鹚聚滩下搜猎慈惨已而坐岁寒见盆池中鱼浮沉自得",
        "id": "235164fc-9b24-4448-9989-b6f4c8f6435e"
    },
    {
        "author": "钱时",
        "paragraphs": [
            "蜀阜溪山堪老眼，岁寒风月尽闲身。",
            "凭栏政尔吟无句，忽报梅梢一点春。"
        ],
        "title": "池上梅开一花",
        "id": "5416cd10-abae-40df-8c5a-98aa25dbd208"
    },
    {
        "author": "钱时",
        "paragraphs": [
            "去年客梦水云乡，六里桥东过一阳。",
            "此日山城怀旧友，暮江风起雁声长。"
        ],
        "title": "乡城长至怀双溪湖诸友",
        "id": "1c19a635-d8ac-4592-89da-755204782642"
    },
    {
        "author": "钱时",
        "paragraphs": [
            "坐拥云根兴未涯，江楼时复梦归家。",
            "庭前一点梅初破，近日新添几个花。"
        ],
        "title": "寄家书有怀岁寒五友二首  其一",
        "id": "bbc6c252-f3ae-4edb-a923-7ea728f476e1"
    },
    {
        "author": "钱时",
        "paragraphs": [
            "想得瑞香花日多，水仙消息又如何。",
            "篱边尚有余香不，兰茁新芽长进么。"
        ],
        "title": "寄家书有怀岁寒五友二首  其二",
        "id": "42bcd1ff-a1b6-4d4d-8df1-489691302d1d"
    },
    {
        "author": "钱时",
        "paragraphs": [
            "莫嫌梅影太清寒，试向冬窝带雪看。",
            "自是一般相茹入，无诗恰莫近栏干。"
        ],
        "title": "雪中观梅",
        "id": "728a6ccd-3aca-42bf-8b07-57693480dbf6"
    },
    {
        "author": "钱时",
        "paragraphs": [
            "临池满树玉离披，纵有余香已不奇。",
            "蹈雪过来亭上坐，竹闲疎蕊忽横枝。"
        ],
        "title": "池上梅烂开一枝横竹间方蕊",
        "id": "dd25a222-9676-4a7a-9914-1b7732f1f9e3"
    },
    {
        "author": "钱时",
        "paragraphs": [
            "遶亭埋石种兰芽，生怕花开不在家。",
            "此日溶溶春满院，柔风初破一枝花。"
        ],
        "title": "兰",
        "id": "9400df5b-3969-4878-9765-e9115d1d27d7"
    },
    {
        "author": "钱时",
        "paragraphs": [
            "千叶梅花雪满堤，都将春付海棠枝。",
            "幽禽飞上栏干立，此意人间几个知。"
        ],
        "title": "岁寒缓步",
        "id": "5e1be572-0c6f-470f-bedc-b7e71e986ce9"
    },
    {
        "author": "钱时",
        "paragraphs": [
            "海棠前日满枝红，一夜飘飘卷地空。",
            "多少荣华驹过隙，莫教容易负东风。"
        ],
        "title": "悯海棠",
        "id": "0b58564a-fd7c-4176-b41f-556d7047cad1"
    },
    {
        "author": "钱时",
        "paragraphs": [
            "晚春庭院牡丹香，谁道花开恨不长。",
            "寒食到今几十日，依然夭艳压羣芳。"
        ],
        "title": "牡丹开已数日方盛丽未艾也成二绝  其一",
        "id": "ee169dc9-25a5-4f5b-b663-2244895dc360"
    },
    {
        "author": "钱时",
        "paragraphs": [
            "未到牡丹春未好，花开恰莫怨春迟。",
            "金沙玉板相扶拥，正是东君极盛时。"
        ],
        "title": "牡丹开已数日方盛丽未艾也成二绝  其二",
        "id": "86d3c1f6-2eb2-4f44-ac98-223fc267793a"
    },
    {
        "author": "钱时",
        "paragraphs": [
            "庭前细雨湿莓苔，花鸟知时不待催。",
            "茂院天葩开满树，一声清晓杜鹃来。"
        ],
        "title": "初闻杜鹃",
        "id": "594000a2-80e9-4bcb-b3b0-7d5535a54488"
    },
    {
        "author": "钱时",
        "paragraphs": [
            "定庵回首几春风，坏砌颓檐咽暮钟。",
            "惟有窗间双月桂，花开还似旧时红。"
        ],
        "title": "泊无碍定庵二首  其一",
        "id": "1465cb83-035a-4d08-ae0f-5e6a579999e9"
    },
    {
        "author": "钱时",
        "paragraphs": [
            "十七年前到定庵，老僧朝暮拜瞿昙。",
            "如今谁是香花主，老木号风暮正酣。"
        ],
        "title": "泊无碍定庵二首  其二",
        "id": "96ddd602-050d-41d2-bddc-abb70b20a6da"
    },
    {
        "author": "钱时",
        "paragraphs": [
            "唐虞千古旧规模，周孔谁云不丈夫。",
            "幸自家风皇极教，未消宗派祖师图。"
        ],
        "title": "观富郑公及东坡颍滨无垢着名禅派口占",
        "id": "4dc0742e-9754-425c-8447-a51098b09c6a"
    },
    {
        "author": "钱时",
        "paragraphs": [
            "名花千古不成尘，不比昭阳绝代人。",
            "回首两都今一梦，是谁污作汉宫春。"
        ],
        "title": "汉宫春似月桂而丽感兴成诗",
        "id": "f9bed57c-32c1-46de-bfa9-c5f02ec62a4a"
    },
    {
        "author": "钱时",
        "paragraphs": [
            "勿言暗室暗沉沉，降陟无非上帝临。",
            "瞒得世间人不见，直须瞒得自家心。"
        ],
        "title": "枕上二首  其一",
        "id": "e0774659-faf4-4826-a2aa-030c16a31564"
    },
    {
        "author": "钱时",
        "paragraphs": [
            "自心有过有谁知，看此初萌一念时。",
            "一念不分真与妄，十分伶俐十分痴。"
        ],
        "title": "枕上二首  其二",
        "id": "0e30e162-fe27-49e1-a80b-515110781c81"
    },
    {
        "author": "钱时",
        "paragraphs": [
            "八八相催尽不穷，干坤日月总包笼。",
            "行年谁道今朝定，定在庖牺一画中。"
        ],
        "title": "赠浮梁汪易数  其一",
        "id": "321a704d-c74e-4820-b380-eecdb80d4116"
    },
    {
        "author": "钱时",
        "paragraphs": [
            "君诗衮衮生蓍後，吾事昭昭未画前。",
            "一笑相逢秋色里，双溪风月蜀溪边。"
        ],
        "title": "赠浮梁汪易数  其二",
        "id": "5597e085-4dcc-4d0d-8a43-3fc1f2913e2c"
    },
    {
        "author": "钱时",
        "paragraphs": [
            "晚泊青溪一岸沙，偶然游目到仙家。",
            "是谁办得闲情性，来伴幽人看菊花。"
        ],
        "title": "良月十二日幼望吉甫季雅起渊游上善明日集保二首  其一",
        "id": "f40ee543-50c2-485e-b6cd-737a2b3e6582"
    },
    {
        "author": "钱时",
        "paragraphs": [
            "谁道身如不系舟，吾行非往止非留。",
            "霜天未老黄花菊，山北山南两日游。"
        ],
        "title": "良月十二日幼望吉甫季雅起渊游上善明日集保二首  其二",
        "id": "1ea8d9d2-cabe-4f88-8bd0-b53117e26a4f"
    },
    {
        "author": "钱时",
        "paragraphs": [
            "莫嗔鱼目混摩尼，着目从头亦自奇。",
            "但向壁间时得句，老夫不用更题诗。"
        ],
        "title": "虎邱遍观题壁",
        "id": "c4b1e0b5-146e-4ab4-92a2-09b7fb5fde77"
    },
    {
        "author": "钱时",
        "paragraphs": [
            "一点晖晖落扇间，欲飞还扑近栏干。",
            "干坤日月光明藏，莫作书边冷眼看。"
        ],
        "title": "萤",
        "id": "11a0203f-c305-4cad-b18f-364bd1d7628c"
    },
    {
        "author": "钱时",
        "paragraphs": [
            "十里溪山别两年，忽闻消息为欣然。",
            "把书檐下往来看，不觉人行到面前。"
        ],
        "title": "闻子居近况",
        "id": "e15877d8-20bc-4698-b7c8-7063607fd0da"
    },
    {
        "author": "钱时",
        "paragraphs": [
            "岩花消息晚来风，透出长林万万重。",
            "一句好诗拈不出，干坤都属广寒宫。"
        ],
        "title": "南塘归途",
        "id": "bdbae3d9-3309-4fa1-9ec3-4dce0b62cb95"
    },
    {
        "author": "钱时",
        "paragraphs": [
            "未消着眼到潜虚，那复谈经上石渠。",
            "会得先天无别旨，困眠饥饭更求余。"
        ],
        "title": "谢守和章及先天之旨",
        "id": "41148098-e77e-4129-8492-66c6badc8b8a"
    },
    {
        "author": "钱时",
        "paragraphs": [
            "深碧沉沉冷欲秋，此时亭上饱追游。",
            "溪分溪合关何事，尚欠圜机订九流。"
        ],
        "title": "合溪座上",
        "id": "79eb13c8-303c-4d43-9a8a-263f8efb7de0"
    },
    {
        "author": "钱时",
        "paragraphs": [
            "红姜黑饭荐珍羞，愧尔瞿昙老比邱。",
            "先圣儿孙今满地，有人能记诞弥不。"
        ],
        "title": "徐簿饷乌饭八月八日",
        "id": "6219e40f-b5de-4057-9bcc-b33796568041"
    },
    {
        "author": "钱时",
        "paragraphs": [
            "雨浥蒲风晚更凉，数花薝卜凈生香。",
            "高眠深稳清无梦，尽觉人间白昼长。"
        ],
        "title": "睡起",
        "id": "6f859766-f472-412d-95a5-9a20f236d7d6"
    },
    {
        "author": "钱时",
        "paragraphs": [
            "雨浥蜗牛遶砌行，与吾同乐本同生。",
            "挤排蛮触分疆界，可笑蒙庄自起争。"
        ],
        "title": "蜗牛",
        "id": "bef58a0e-49f0-4b84-9186-99523b08ea94"
    },
    {
        "author": "钱时",
        "paragraphs": [
            "新岭归来整一年，老夫心事只依然。",
            "何曾碍却家常饭，国史宏纲手自编。"
        ],
        "title": "去年五月十八日归自唐山感旧",
        "id": "ad37f970-2f3f-44fa-ac3b-fe044d13d9a2"
    },
    {
        "author": "钱时",
        "paragraphs": [
            "饮食无他止养身，人间多少不惺惺。",
            "朝晡细嚼家常饭，一卷神农本草经。"
        ],
        "title": "当食自喜二首  其一",
        "id": "9334c036-ee42-4366-b296-93a67a1a39f2"
    },
    {
        "author": "钱时",
        "paragraphs": [
            "旋摘园蔬随意好，软炊土米遶牙香。",
            "人言少吃多滋味，此是尊生第一方。"
        ],
        "title": "当食自喜二首  其二",
        "id": "facf37bc-0967-481b-a3c4-7b2f5c6665ae"
    },
    {
        "author": "钱时",
        "paragraphs": [
            "梅竹交阴晚更奇，等闲片石亦相宜。",
            "此时亭上潇潇雨，墙外行人却未知。"
        ],
        "title": "得片石着岁寒栏干外二首  其一",
        "id": "f79c2fbc-858f-4f6f-aade-ed6fa6dfcfa1"
    },
    {
        "author": "钱时",
        "paragraphs": [
            "片石飞来入品题，曲栏池上尔偏宜。",
            "老怀易得生欢喜，冷面相看又赋诗。"
        ],
        "title": "得片石着岁寒栏干外二首  其二",
        "id": "05b968c9-e01c-458f-adb5-1aab5e5fa21a"
    },
    {
        "author": "钱时",
        "paragraphs": [
            "回首春风逞少年，厌闻人说旧因缘。",
            "而今恨不逢班辈，说着儿时在眼前。"
        ],
        "title": "对老辈语儿时事",
        "id": "dbb1c3ea-c5a0-4975-82a9-03d8759bf428"
    },
    {
        "author": "钱时",
        "paragraphs": [
            "秋花恰恰到秋中，透顶生香满院风。",
            "浪说霓裳天上曲，全家都在广寒宫。"
        ],
        "title": "步月庭下  其一",
        "id": "1d94bd82-9e5b-4f8a-afe8-afff2c84636b"
    },
    {
        "author": "钱时",
        "paragraphs": [
            "几年等得到花开，投老看花能几回。",
            "四树婆娑庭下桂，月明深夜更徘徊。"
        ],
        "title": "步月庭下  其二",
        "id": "e1a78df4-0795-4fad-9989-0111ee062c7a"
    },
    {
        "author": "钱时",
        "paragraphs": [
            "碧天无际细浮香，浅白深黄未着霜。",
            "莫恨花开秋向晚，晚秋方是好风光。"
        ],
        "title": "新亭观菊二首  其一",
        "id": "beb3e730-9372-4014-ac76-42cbe2564997"
    },
    {
        "author": "钱时",
        "paragraphs": [
            "日融香暖闹枝头，遶砌回环看不休。",
            "莫把此花容易看，东篱无菊不成秋。"
        ],
        "title": "新亭观菊二首  其二",
        "id": "8b1349ac-0a78-4841-a236-7f1fb048d3ee"
    },
    {
        "author": "钱时",
        "paragraphs": [
            "双鹊查查晓恋枝，暗香风度曲栏池。",
            "日来只了高斋去，满树花开总不知。"
        ],
        "title": "晨兴池上观梅",
        "id": "0b82b41f-ef8a-4055-9745-76a2183adddf"
    },
    {
        "author": "钱时",
        "paragraphs": [
            "除夕生鱼有异逢，挑灯两度散春风。",
            "莫言九六无心得，须信干坤一念中。"
        ],
        "title": "除日暮放鲫鱼于月池者九夜再得六复秉烛放之偶合阴阳老数成一绝",
        "id": "26f9ee36-c1ec-47d5-8b49-add20f0360e1"
    },
    {
        "author": "钱时",
        "paragraphs": [
            "一花消息小春前，冷眼相看似故年。",
            "但觉老怀诗渐懒，畧无行遣到花边。"
        ],
        "title": "池上梅复开一花今数日矣始成绝句",
        "id": "745b4e1d-7e12-4be3-9053-81e9203968a7"
    },
    {
        "author": "钱时",
        "paragraphs": [
            "诗成正自不因题，看取风人发兴时。",
            "语到口头无可奈，未须搜搅苦吟诗。"
        ],
        "title": "示槱",
        "id": "77a02c43-7820-4b95-b95f-bd64eb40a0cb"
    },
    {
        "author": "钱时",
        "paragraphs": [
            "山隠夜来山月好，幽香满地开花草。",
            "竹梢堕露鸣屋瓴，谷鸟一声报清晓。"
        ],
        "title": "精庐枕上",
        "id": "27d2aaf5-b6ef-4c3f-8968-1df3e70d7d90"
    },
    {
        "author": "钱时",
        "paragraphs": [
            "帖帖冬窝眠正稳，剥地钟声忽敲醒。",
            "起来空堂一事无，日弄波纹满窗影。"
        ],
        "title": "九月一日睡起",
        "id": "d17cc510-54b9-4bc8-b690-d99e59d337e7"
    },
    {
        "author": "钱时",
        "paragraphs": [
            "月夜舟如天上坐，极目更无山一个。",
            "海神夜半忽出奇，雷鼓长驱雪山过。"
        ],
        "tags": [
            "钱塘江"
        ],
        "title": "夜半观潮",
        "id": "a501be76-c5b5-4522-8a2b-dccdc4a99271"
    },
    {
        "author": "钱时",
        "paragraphs": [
            "江海无波渺吴越，远山数点低如抹。",
            "长空浸碧秋沉沉，端正江心一轮月。"
        ],
        "title": "泊四板桥沙外观月",
        "id": "c3a1607f-2aee-47b7-bd75-67e8583b324f"
    },
    {
        "author": "钱时",
        "paragraphs": [
            "幽人只合卧林邱，不觉心幽境更幽。",
            "青汗有时昭帝则，黑甜余暇伴宾游。",
            "黄花粲粲冬窝夜，丹叶萧萧蜀阜秋。",
            "会得个中消息理，两眉不着世间愁。"
        ],
        "title": "冬窝夜语",
        "id": "68e888fc-f005-4a8e-ad9a-cc75c00fb13d"
    },
    {
        "author": "钱时",
        "paragraphs": [
            "拂拂精蓝护翠云，几番雷雨卧龙兴。",
            "两贤高躅明千佛，三世传家又一灯。",
            "白社风流原有地，青编事业岂依僧。",
            "山川姓字从兹响，看取天衢次第登。"
        ],
        "title": "联辉阁诗",
        "id": "7273987a-6ac7-40fe-bce1-805fb2863253"
    },
    {
        "author": "钱时",
        "paragraphs": [
            "我家老狸奴，健捕无其比。",
            "去年能养儿，二男而一女。",
            "种草不碌碌，趫捷俱可喜。",
            "策勋到邻家，高卧不忧鼠。",
            "今年女子七，母复诞三子。",
            "三子乳有余，七子不易耳。",
            "颇似相轸念，抱弄时相乳。",
            "依依同气恩，髣髴见情理。",
            "一日忽衔子，来同七子处。",
            "熏然如一家，杂乳无彼己。",
            "天地即我心，万物非异体。",
            "一日脱边幅，此外无别旨。",
            "嗟彼胡不仁，形骸分尔汝。",
            "同类日相伤，呀然矜爪觜。",
            "探巢攫胎卵，吞噬不知止。",
            "但见己子肥，遑恤他子死。",
            "猫也本虎属，能为义士举。",
            "作诗传世间，一兽有如此。"
        ],
        "title": "义猫行",
        "id": "835f061f-a39f-4756-9afa-7e2b008c184d"
    },
    {
        "author": "钱时",
        "paragraphs": [
            "昔来阳未复，倏忽今大壮。",
            "颇复怀兹游，山山日环乡。",
            "雪多春较涩，寒力花难王。",
            "晨兴起和羹，御风飒然往。",
            "嵌空互出奇，峭立屹相并。",
            "应接不暇瞬，跬步即异状。",
            "明游俱可人，心惬有余况。",
            "寄隠定何许，醒翁本无相。",
            "浑浑太古前，此巧岂天匠。",
            "天亦莫能名，谁欤实开创。",
            "妙空与上清，可笑渠汝诳。",
            "绣春最孤绝，势压翠微上。",
            "一带抹长江，羣雉拱千嶂。",
            "超览妙无涯，天地入吾量。",
            "畴能事劖镌，琐琐较真妄。",
            "所乏者古木，无木更虚旷。",
            "蛮触战封疆，鸡虫争得丧。",
            "坐缚万古痴，无病自生恙。",
            "好是两忘猜，不劳费监谤。",
            "载弄阳春曲，万汇同盎盎。",
            "长歌卷雪腴，颇恨阻搜访。",
            "此事属臞仙，公勿多怊怅。",
            "东山挂游屐，皇猷頼公畅。",
            "玉堂深复深，夜植青藜杖。"
        ],
        "tags": [
            "长江"
        ],
        "title": "游齐山仓使遣赠长歌和韵",
        "id": "7ad1cda2-8221-4735-9815-d8a9e0fa5ad4"
    },
    {
        "author": "钱时",
        "paragraphs": [
            "鱼固人所欲，痰饮常忌此。",
            "兹晨一杯羹，食之乃大美。",
            "渔者包裹来，乐与我为市。",
            "儿辈问何故，秤平不亏尔。",
            "吾家自高曾，仁厚着闾里。",
            "一衡无两权，昭昭坦如砥。",
            "忆昔少年时，猎夫晨卖鹿。",
            "老干持衡出，忽尔非旧比。",
            "此岂我家风，责之怒裂眦。",
            "口腹诈求赢，宁我饿而死。",
            "忍割子孙肉，而以啖我齿。",
            "折衡谢猎夫，劳酒遣乃已。",
            "今余三十载，而得闻斯语。",
            "喜与同志言，书之诏孙子。"
        ],
        "title": "闻儿辈举渔者言喜成古调",
        "id": "7de85c0f-016a-408d-9a16-37236a2847b2"
    },
    {
        "author": "钱时",
        "paragraphs": [
            "两角勍触蛮，八荒等兄弟。",
            "人生天地间，贵在情义耳。",
            "嘉禾二三友，一见倾底里。",
            "春风散天和，非彼亦非此。",
            "清淑温以直，常甫正而美。",
            "东涉金沙雪，西挹钱塘水。",
            "舟泛月双湖，辔联松九里。",
            "冬春朔四换，追随实终始。",
            "宣桥岁云暮，乃复得伯起。",
            "颀然出玉山，臭味林吴似。",
            "修门亦旬月，朝夕相料理。",
            "饯我江上楼，楼栏豁天宇。",
            "海山渺无际，呼吸入窗几。",
            "长鲸骇高浪，卷舒在吾趾。",
            "风帆擘天出，揖别苦无语。",
            "共挽春江涛，洒作苍生雨。"
        ],
        "title": "余与吕守之买舟西归林常甫吴清淑吕伯起出饯江楼古调以别",
        "id": "e749e7c2-cc19-48c5-9b94-a76368d80aaf"
    },
    {
        "author": "钱时",
        "paragraphs": [
            "世上纷纷竞奇巧，人人自巧不知宝。",
            "此巧本不属思为，妙质融融复皜皜。",
            "天地万象罗其中，纵横变化无时穷。",
            "珠璧隠现光错落，丹青组织花珑葱。",
            "有时六出不停翦，有时柔茵铺地遍。",
            "有时飞空调羽商，嘈杂间关声百啭。",
            "千态万状难形容，欲着一语迷西东。",
            "宣尼但说不可见，後学强名造化工。",
            "我欲从渠问谁造，不觉低头发长笑。",
            "且不可见那可言，春秋冬夏无非教。"
        ],
        "title": "偶书",
        "id": "44eb03f2-8ca3-4b45-aa4c-06c9590ec96b"
    },
    {
        "author": "钱时",
        "paragraphs": [
            "机舂结草溪之唇，翳桑古柳联清阴。",
            "无人认得东流水，如此妙旨谁知音。",
            "碧渠走峻琉璃滑，鸣瀑怒卷波澜阔。",
            "飞轮转拨无已时，试问此机是谁发。",
            "此机欲见妙无形，此机那复声可闻。",
            "自从清浊未高下，直至而今无暂停。",
            "上有茅斋人静止，日用变化心如水。",
            "斋名果育定何如，为言只此机舂是。"
        ],
        "title": "机舂歌",
        "id": "0fce8a5e-cfc7-409a-b18f-57b179e1f780"
    },
    {
        "author": "钱时",
        "paragraphs": [
            "岁云暮矣雪塞门，白发山翁病且贫。",
            "鹑衣百结皮冻裂，旦暮拨雪寻草根。",
            "催租暴卒打门户，妻子惊逃翁怖惧。",
            "尽道长官如母慈，如何赤子投机虎。"
        ],
        "title": "山翁吟",
        "id": "a59c87c2-e3d2-4a80-9c88-311467b72694"
    },
    {
        "author": "钱时",
        "paragraphs": [
            "狥利者不可与谋义，怙私者不可与言公。",
            "蛮触胜负勍两角，肝胆乃有楚越同。",
            "阳清阴浊难同宫，弱水西流河汉东。",
            "洪河砥柱霜中松，中道而立能者从。",
            "凡百君子宜自爱，何苦下与琐琐争鸡虫。",
            "朝来满室生秋风，庭树两叶三叶红。"
        ],
        "title": "书感",
        "id": "5e80dadb-5bc9-427f-a128-b1542c502f8c"
    },
    {
        "author": "钱时",
        "paragraphs": [
            "蚕妇拂蚕叶如缕，爱之何啻珠玉比。",
            "呼奴勤向帐前看，夜卧靡宁三四起。",
            "未必便能丝挂体，睠焉于怀有真喜。",
            "人人办得此时心，推而广之岂不美。",
            "以此事君定忠臣，以此事父定孝子。",
            "以此事夫定贤妇，一念真成转枢耳。",
            "嗟哉世人胡不然，三纲茫茫不如蚕一纸。"
        ],
        "title": "蚕妇叹",
        "id": "cb3424d4-b37d-41b2-b517-e3669d95d52e"
    },
    {
        "author": "钱时",
        "paragraphs": [
            "客来投我一点漆，快汲清泉洗端石。",
            "晴窗凈几试一挥，错落精神光照日。",
            "如此妙质奇复奇，变化纵横随所施。",
            "可怜自有不自宝，日用纷纷谁得知。",
            "愿言莫染荒唐辞，亦莫随俗供妍媸。",
            "杂学支离二千载，汗牛充栋终何为。",
            "由来此物自神圣，妙不可言那可尽。",
            "分明宇宙在毫端，万古糊涂人不信。"
        ],
        "title": "赠墨工",
        "id": "5bebd14c-3af9-46e7-b320-c44fd78cda3a"
    },
    {
        "author": "钱时",
        "paragraphs": [
            "本支兄弟十一人，眼前仅有六人存。",
            "于中少者亦头白，世事短长难具论。",
            "老兄年来苦多疾，安乐窝中且将息。",
            "肯复营营供物奴，颇闻吾弟今得力。",
            "是身出没如云浮，弹指百年谁转头。",
            "死生富贵自天命，本无一事吾何求。",
            "我闻旡妄不须药，君行有眚君应觉。",
            "鸰原未用忧急难，且来伴我山中乐。"
        ],
        "title": "子山弟因病有感喜成长句",
        "id": "f9836a79-cd00-4806-bdea-edcc8ab669d2"
    },
    {
        "author": "钱时",
        "paragraphs": [
            "山乡山多田种稀，年丰健妇犹啼饥。",
            "今年禾黍秋旱死，不有下涧民枯鱼。",
            "颇闻水乡诸郡熟，一饱可令余郡足。",
            "江船下米无头由，商人嗷嗷坐穷蹙。",
            "长年抱膝指屡弹，时节自好官司难。",
            "古来邻国忍为壑，何乃境内成触蛮。",
            "我闻斯言真的当，无人为彻九天上。",
            "禁江徒尔厄吾民，海舶有时关节放。"
        ],
        "title": "篙师叹",
        "id": "d9d9e6ab-93ce-496d-bcb4-b60f7295353c"
    },
    {
        "author": "钱时",
        "paragraphs": [
            "小甆瓶，形模端正玉色明。",
            "乌聊山边纔百文，见者叹赏不容声。",
            "乃知物无贱与贵，要在制作何如耳。",
            "轮囷如瓠不脱俗，虽玉万镒吾何取。",
            "王正二日闻斯言，欣然为赋甆瓶篇。",
            "浊世愦愦随风旋，跖不夷谋吁可怜。",
            "百年气节一朝捐，身落粪壤心窬穿。",
            "岂不见齐田鲁季势熏天，万世之下箪瓢贤。",
            "熊也勉旃然不然。"
        ],
        "title": "小甆瓶",
        "id": "cfecc1f3-9ed9-4a14-add4-bd0a7937b67b"
    },
    {
        "author": "钱时",
        "paragraphs": [
            "二十年前旧诗友，子居仲谦真耐久。",
            "少时怀抱易过逢，老去云林难聚首。",
            "去年广塾得子居，论心岂但相煦濡。",
            "咫尺仲谦招不得，有园日涉将毋娱。",
            "风吹原头动春色，招携肯为山翁出。",
            "恰恰子居来日来，岿然暮展遥天碧。"
        ],
        "title": "留仲谦",
        "id": "932ac5a3-0040-451d-99b7-14bc3ecfa7c9"
    },
    {
        "author": "钱时",
        "paragraphs": [
            "读书灯，明暳暳，溪堂故人亲送似。",
            "历落平生未见书，与汝间关几半世。",
            "几年来，味无味，并与青编共捐弃。",
            "半身沦落浙江濆，壁角破圈尘没鼻。",
            "新春忽尔思起废，顷刻工夫依前具。",
            "提入山翁结草庐，永夜虚窗照天地。",
            "圣教衰，异端炽，千古冥行士何事。",
            "人人有此大光明，埋没荒唐渺漫处。",
            "象山翁，天启秘，嫡嗣慈湖更超诣。",
            "陋儒俗学破沉痾，暗室迷途逢宝炬。",
            "读书灯，明一切，不是山翁爱文字。",
            "逢人若问伏羲前，灯下齁齁方瞌睡。"
        ],
        "title": "读书灯",
        "id": "4ca06de0-6a41-4f53-a64d-44577b13afae"
    },
    {
        "author": "钱时",
        "paragraphs": [
            "万马一隙争匆匆，回头祇是人心同。",
            "百圣妙旨本无语，的的末在诗句工。",
            "我生剩愧晚知学，可把芜词污新作。",
            "玄冬深夜君试听，万窍号风皆木铎。"
        ],
        "title": "庚辰录譬如结款他日打断得了方成一段公案耳子居命时润色此殆谦词敬赓韵以谢",
        "id": "570b8e27-fd29-413c-ae71-a4d0a6cc77a8"
    },
    {
        "author": "钱时",
        "paragraphs": [
            "世上痴儿爱官职，买山不作千金惜。",
            "乌囊费尽铁鞋穿，近在方寸人不识。",
            "公卿将相无时无，安得生贤为楷模。",
            "嵩岳降神尼毓圣，此倘有地君其图。"
        ],
        "title": "赠日者",
        "id": "360b5e1f-cf47-40c2-b5b7-5a2f21edd630"
    },
    {
        "author": "钱时",
        "paragraphs": [
            "男儿头上三尺纱，不比脚缠三尺帛。",
            "桑弧蓬矢射天地，堕地已展青云翮。",
            "四海九州多胜流，不出户庭空白头。",
            "有识难与俗同调，非才何必缘远游。",
            "岂不见赤骥摇足日千里，何烦挥策苦鞭摇。",
            "目前㹠犬奚尔为，逐逐一饱糠籺肥。"
        ],
        "title": "示槱默  其一",
        "id": "84b84241-2ed1-40aa-b1fe-cea9bc657dfc"
    },
    {
        "author": "钱时",
        "paragraphs": [
            "飞蛾恋逐眼前光，身殒膏火空茫茫。",
            "蛆蝇变化出复没，生死不离污秽场。",
            "求之有道得有命，可把枯荣乱邪正。",
            "进德修业当及时，去去光阴难语进。",
            "汝为君子无腼颜，啜菽饮水尽亲欢。",
            "不然正使位一品，九地含羞吾得瞑。"
        ],
        "title": "示槱默  其二",
        "id": "42b9c7a0-cb16-4cc3-a54f-b4299a6d4b75"
    },
    {
        "author": "钱时",
        "paragraphs": [
            "季扬欲我来山阴，季思欲我归严陵。",
            "严陵山阴两无住，来去于我如浮云。",
            "飞雪漫漫浙江暮，朔风吹船渔浦渡。",
            "咫尺不到兴有余，底须夜出山阴路。",
            "东华尘土缁人衣，顾瞻禹穴何巍巍。",
            "克艰一言万世师，季扬季扬何时归。"
        ],
        "title": "渔浦夜雪怀季扬",
        "id": "f351bd8d-d26a-4ef6-a8be-0e665b92142c"
    },
    {
        "author": "钱时",
        "paragraphs": [
            "族孙买叶中山归，恻然闻之矜尔疲。",
            "长腰豚蹄亟送似，未暇问到而蚕饥。",
            "此时此念难藏假，廐焚退朝遑恤马。",
            "马非不爱爱我人，用违其才终土苴。",
            "试问母今蚕几筐，间关未必能补疮。",
            "我亦有蚕非条桑，他日天机云锦裳。"
        ],
        "title": "端忞疲于哺蚕老妇悯而饷之余作古调以赞之",
        "id": "72354b21-dfbe-4ebd-a08f-94cc12fdf2dd"
    },
    {
        "author": "钱时",
        "paragraphs": [
            "旧闻四月筀，不闻二月萌。",
            "箨龙忽当门，头角何峥嵘。",
            "朅来此地荒秽耳，远隔长林不相倚。",
            "群穉犹埋粪壤中，挺然剑拔参天起。",
            "人云瑞应非偶然，妙不可诘那可言。",
            "孰前孰後孰为瑞，孰识此根天地先。",
            "祇今孤秀骇众目，半脱锦绷耸新绿。",
            "善守勿令风雨摧，他年满地皆修竹。"
        ],
        "title": "杰侄所居之前旧无竹二月中忽出筀笋一根特立可爱为赋长句",
        "id": "dd660b1e-18b2-46d7-a08b-f56ab15e2a75"
    },
    {
        "author": "钱时",
        "paragraphs": [
            "万事分已定，胡为但戚戚。",
            "不为麟凤为虺蛇，不种芝兰种荆棘。",
            "芝兰有余香，麟凤为世祥。",
            "荆棘动成碍，虺蛇终自伤。"
        ],
        "title": "杰侄有万事分已定二诗信笔成和",
        "id": "27fc4d84-981b-4a50-aa14-3dae6d8cb720"
    },
    {
        "author": "钱时",
        "paragraphs": [
            "韩将军出金鎗班，调官挈家来西山。",
            "嗟哉厉鬼不汝贷，一妻二女何间关。",
            "失身醉仙漫餬口，不知命落醉仙手。",
            "娇少年才十二三，敲金便着红尘走。",
            "忆昔干戈多乱离，草间公卿儿女啼。",
            "但愿吾皇有道守四夷，未消琐琐且为将军悲。"
        ],
        "title": "穉女谈命有感",
        "id": "c4073104-5aca-4121-8ee1-a43184ea1bbc"
    },
    {
        "author": "钱时",
        "paragraphs": [
            "中兴天子方御戎，长城万里张魏公。",
            "此时此家尽好武，抵掌一呼来幕中。",
            "幕中羣雄肝胆烈，指顾关河日弹铗。",
            "若为岁晚归课儿，只说读书兴农业。",
            "定知万事俱弗如，岂直鎗剑输毛锥。",
            "君不见二十七年耕草庐，出师一表汗青书。"
        ],
        "title": "题方大夫家训",
        "id": "62e67710-95bf-4378-a1f5-56170c985ed5"
    },
    {
        "author": "钱时",
        "paragraphs": [
            "学兵须学兵无敌，学医须学医无疾。",
            "学诗须学诗无邪，绝义世间非浪出。",
            "长虹贯日天与力，枯肠正好耕六籍。",
            "舞雩千载咏而归，小技文章那可屈。",
            "蜀阜家风日日奇，万竹深园暮天碧。",
            "朱丝好鸟共幽咔，迭奏黄钟与无射。",
            "儿曹作计终自爱，莫把榆枋碍云翼。",
            "康节有言良足珍，衣到弊时多虮虱。"
        ],
        "title": "用守之盟七友歌韵示诸子",
        "id": "529e6709-b7f7-4fa7-beec-d04a593984d6"
    },
    {
        "author": "钱时",
        "paragraphs": [
            "蛮触封疆日勍敌，金丹不疗膏肓疾。",
            "抖擞风埃发诗骨，参差头角崭然出。",
            "老夫所志在大雅，诸子政须勤帝籍。",
            "三叹变风我心恻，箾韶忍受淫哇屈。",
            "岂不见渭川千亩拂云长，前日手栽数寸碧。",
            "苟得其养终巨世，勿玩流光生厌射。",
            "世间浅者无远识，如兽系足鸟摧翼。",
            "伯乐眼空冀北羣，汤鼎坐吊淮南虱。"
        ],
        "title": "喜诸子所和诗盟歌俱有可采再用韵见意",
        "id": "12cd0e4a-035c-4ff3-86aa-ef96fe5a0235"
    },
    {
        "author": "钱时",
        "paragraphs": [
            "乐天知命吾何求，粗缯大布心休休。",
            "小山松桂岁寒友，一日不见如三秋。",
            "白云岩上飞相逐，白云岩前一窗足。",
            "秋花未落春花开，办得工夫惊宠辱。",
            "长安贵人争轻肥，高桅大柁去复来。",
            "岂不见渔子好生涯，受用不尽一瓜皮，炙手可热渠得知。"
        ],
        "title": "用樵侄渔舟韵",
        "id": "e7fb4e65-3484-4dcc-ba4e-0bccfec43153"
    },
    {
        "author": "钱时",
        "paragraphs": [
            "前年齐山得寿字，体势端方嵩岳峙。",
            "今年包帚书庆图，更觉龙骧而虎踞。",
            "今我幸为尧舜民，贤者送似生精神。",
            "寿匪自天实由我，庆果何物宁缘人。",
            "西风缥缈中秋节，满院岩花香正冽。",
            "团圞兄弟小持觞，二字一展相娱悦。",
            "安得突兀起高堂，名以寿庆当中央。",
            "吾三人者和且康，年年此日岩花香。"
        ],
        "title": "中秋约子温兄子山弟小酌一展寿庆两大字赋长句",
        "id": "8c723207-d872-492a-8d34-f38574b2b586"
    },
    {
        "author": "钱时",
        "paragraphs": [
            "郎星聚头金地麓，十月夜堂春昱昱。",
            "屯田博古到名画，座上忽展牛腰束。",
            "我生不识须菩提，薛鹤杨梅姑置之。",
            "寒梢八幅奇更伟，上有巴中与可题。",
            "苍蛟滑走石诘曲，铁钩怒扫联蛇腹。",
            "欹风洒雨清逼人，恍疑身在篔筜谷。",
            "十寻双干剑拔雄，笔力有尽意无穷。",
            "冥冥上与风霆会，拭目变化洪陂龙。",
            "长忆东坡一转语，与可德人非画史。",
            "轮囷写出岁寒心，政要诸公相料理。"
        ],
        "title": "袁尚右座中王屯田出与可竹甚奇归成古调",
        "id": "e2bb33ce-f076-4c9f-911d-4c9327d2ede3"
    },
    {
        "author": "钱时",
        "paragraphs": [
            "端平元年初复古，欢喜羣生脱危阻。",
            "蚕香麦熟喧里闾，蒲糁艾花照樽俎。",
            "我本宜俗俗不宜，未学痴儿□蝇虎。",
            "朝来一撤既济户，此时欣然对端午。"
        ],
        "title": "五日晨兴说既济彖殊惬因成古调",
        "id": "9db517ef-187c-432e-80eb-850b82f3f42f"
    },
    {
        "author": "钱时",
        "paragraphs": [
            "三月二日霰且雷，明日漫天白皑皑。",
            "阴云聚散才信宿，冰珠更复漫天来。",
            "我不忧千花万花枝压折，亦不忧千山万山石冻裂。",
            "麦如马尾桑如钱，岁饥岁寒繄尔雪。",
            "一冬望尔胡不然，此日何日能狂颠。",
            "亟呼巽二扫落滕六魄，放出高高万里东皇天。"
        ],
        "title": "三月五日复雨霰",
        "id": "3f7ba9c5-c937-426c-aa51-8ebf35f88ce2"
    },
    {
        "author": "钱时",
        "paragraphs": [
            "前日合溪能多诗，此日合溪何以为。",
            "是中真趣渠未知，无声之诗诗更奇。",
            "溪山渊渊鱼自跃，溪树阴阴禽自乐。",
            "野航日暮载牛归，陇麦已秋蚕上箔。",
            "此时觞酒溪亭空，吾与鱼鸟皆春风。",
            "安得四海车书同，春风浩浩游其中。"
        ],
        "title": "合溪夜归呈诸大夫",
        "id": "80c26101-9f6c-4178-9723-e657205ecc47"
    },
    {
        "author": "钱时",
        "paragraphs": [
            "去年跨马西湖曲，画船歌管声相逐。",
            "诸友联辔俱绝俗，敲镫微吟山水绿。",
            "今年跨马管家湖，山花欲动山禽呼。",
            "安得诸友复联辔，如许野趣苏堤无。",
            "野趣野翁心自可，未必行人总宜我。",
            "尔不宜我柰尔何，春风满袖谁当歌。"
        ],
        "tags": [
            "西湖"
        ],
        "title": "管湖马上",
        "id": "47e972aa-8991-46a5-b9c2-a831cc053fa9"
    },
    {
        "author": "钱时",
        "paragraphs": [
            "春日春风衣杲杲，海棠未老春正好。",
            "与客行过借亭西，平沙步步生芳草。",
            "空潭爱日透底明，游鱼如散空中霙。",
            "徘徊欲坐去未忍，却恨借亭犹假名。",
            "有名无亭真是假，是假是真俱土苴。",
            "去年今日苏公堤，玉勒雕鞍相家马。"
        ],
        "title": "借亭观鱼",
        "id": "5c1e468d-f0df-40cc-b93f-32142f50aa76"
    },
    {
        "author": "钱时",
        "paragraphs": [
            "往年蚕老苦乏食，采遍山桑无处觅。",
            "救饥恨不到口头，略无拣择和枝吃。",
            "今年叶亦未为荒，稍罗粉米寻山桑。",
            "掉头不肯吃，大似向来藜藿肠。",
            "山中连遭岁事恶，饿羸颠倒填沟壑。",
            "草根拔尽不能充，往往珍羞视藜藿。",
            "屈指于今能几时，日前仅饱非有余。",
            "问着只要青秆米，薄贱粟麦如沙泥。",
            "马鸣不应也时样，学尔愚氓恶情状。",
            "天公嗔尔警尔深，饱时忘却饥时心。"
        ],
        "title": "闻里中蚕饥不肯食山桑成长句",
        "id": "e3d9dcf8-a8f1-42da-97f5-5945fc2ad7d4"
    },
    {
        "author": "钱时",
        "paragraphs": [
            "丹叶萧萧秋肃肃，有人来献渊明菊。",
            "渊明千古自高风，岁岁寒花照空谷。",
            "金钿圆簇玉葳蕤，怳然彭泽归来时。",
            "归来可是知几早，不肯为米归犹迟。",
            "老夫家住深山里，彭泽知它在何许。",
            "本不曾出不须归，冷面相看但欢喜。",
            "况此妙绝难可名，不识何者为渊明。",
            "与客遶花行复坐，一声幽鸟花前过。"
        ],
        "title": "有送大本渊明菊者成长句",
        "id": "30fd85d5-1815-4853-95c7-b9b2d033a4b7"
    },
    {
        "author": "钱时",
        "paragraphs": [
            "有客踵我门，喜我得男孙。",
            "得男人所喜，为男岂不尊。",
            "桑弧蓬矢射天地，堕地已作四方志。",
            "世上纷纷空白头，直须了却男儿事。"
        ],
        "title": "九月朔示二小侄孙",
        "id": "5818a3fb-5d42-4423-aab7-a22e44d6f237"
    },
    {
        "author": "钱时",
        "paragraphs": [
            "岩花开兮香满堂，秋旻杲杲兮秋风长。",
            "采芝一曲兮何荒唐，为秦而遁兮出为子房。",
            "天下有道兮登姚皇，共鲧斥兮夔龙骧。",
            "山中人兮乐时康，采芝采芝兮无褰我裳。"
        ],
        "title": "采芝歌",
        "id": "38b5780e-289c-476c-bf28-cda46290986e"
    },
    {
        "author": "钱时",
        "paragraphs": [
            "泥滑滑，向谁语，山南山北幽林里。",
            "一朝笼入闹廛中，犹自千声万声不知止。",
            "尔勿呼，人憎汝。"
        ],
        "title": "市桥间竹鸡声",
        "id": "04c9fa3c-964a-47db-b2b0-6ea133c1abdb"
    },
    {
        "author": "钱时",
        "paragraphs": [
            "宜楼望芝山，浅浅平林出。",
            "芝山望宜楼，隠隠苍龙脊。",
            "楼中妙景山不知，山外有山楼不宜。",
            "老眼西风没疆界，一时倾入囊中诗。"
        ],
        "title": "宜楼晚望",
        "id": "827e07c0-e57b-4bff-b2b4-f0d1ab90061e"
    },
    {
        "author": "钱时",
        "paragraphs": [
            "酰鸡瓮藏眼，鼹鼠河满腹。",
            "啄木头铿敲，蜗牛角出缩。",
            "君不见浩浩无边春，出门面面皆交亲。",
            "未到地灵地，安知人杰人。"
        ],
        "title": "偶成",
        "id": "27043792-39ac-48f7-8542-9d6ca1b149e6"
    },
    {
        "author": "钱时",
        "paragraphs": [
            "山花荣，山禽鸣，绿杨碧涧声泠泠。",
            "此时山翁寻故人，笋舆伊轧兮度密穿青，且行且止兮草软沙平。",
            "溪云山雨相送迎，冲口而出我诗成。"
        ],
        "title": "横途归路",
        "id": "1887fe03-26fa-48e4-8c11-cb4e9be4ba53"
    },
    {
        "author": "钱时",
        "paragraphs": [
            "日杲杲兮风叶翩翩，饥我禾黍兮渴饮涧泉。",
            "伏羲非画孔非编，非有秘旨天外传。",
            "小黠大痴亦何苦，汗牛充栋终不补。",
            "晴窗白发一事无，独抱遗经吊千古。"
        ],
        "title": "千古吟",
        "id": "3ec53dd2-1a4d-47bc-8d92-04b816cb8524"
    },
    {
        "author": "钱时",
        "paragraphs": [
            "清似秋岩琴上月，快如春峡棹前波。",
            "三间茅屋埋头坐，一榻熏风信口歌。"
        ],
        "title": "清快吟",
        "id": "6961e0bd-8dbe-483c-9b29-5d53e0937af0"
    },
    {
        "author": "钱时",
        "paragraphs": [
            "西山紫翠入层霄，老木尘风万窍号。",
            "会得此时亭上意，巍然非下亦非高。"
        ],
        "title": "岿然亭",
        "id": "f04d12ac-cb58-433b-8df7-ca25ee2bb400"
    },
    {
        "author": "钱时",
        "paragraphs": [
            "满林春鸟语高低，新绿阴阴分外宜。",
            "山隠此时无一事，诸儿齐诵老夫诗。"
        ],
        "title": "登蜀阜",
        "id": "01d843cb-2d20-475a-8f4d-116472322bb0"
    },
    {
        "author": "钱时",
        "paragraphs": [
            "溅浪翻波湿不晴，滩头龟石几千春。",
            "浮屠漫演无生法，谁是庵中不死人。"
        ],
        "title": "龟石  其一",
        "id": "7558450a-ccba-4cd5-a737-86ff4f4b11ee"
    },
    {
        "author": "钱时",
        "paragraphs": [
            "穹龟波暖锦江晴，不逐波流不计春。",
            "报吉报凶空火厄，可怜枯骨要灵人。"
        ],
        "title": "龟石  其二",
        "id": "5dab086f-2ddb-4e1a-905b-5638de8d2cfb"
    },
    {
        "author": "钱时",
        "paragraphs": [
            "峭壁擎空不偶然，自从开辟我周旋。",
            "放开西北三边地，托起东南一片天。",
            "得句谩酬康节韵，知音未断伯牙弦。",
            "太平风蕗真堪老，不属枯禅不属仙。"
        ],
        "title": "新亭落成",
        "id": "ee4aff90-e1d3-4786-b097-c7fa55a0ed4b"
    },
    {
        "author": "钱时",
        "paragraphs": [
            "上有鹰鹯下网罗，千重云水万重波。",
            "安之若命心无慊，知者其天尔奈何。",
            "面面好山清凈供，声声幽鸟太平歌。",
            "凭谁寄语乔丞相，尽觉门中受用多。"
        ],
        "title": "高斋晚步",
        "id": "9e6d95d0-c15a-44b7-ab48-31d503a6c191"
    },
    {
        "author": "钱时",
        "paragraphs": [
            "山溪清彻底，映日浮修鳞。",
            "人间汤鼎烹，见此一掬春。",
            "倚杖为欣然，长淮浩无垠。",
            "寄语溪上翁，可以观吾仁。"
        ],
        "title": "武昌澄道寺前溪上观鱼",
        "id": "a0210865-af03-4c51-8936-cf2e6a22c072"
    },
    {
        "author": "钱时",
        "paragraphs": [
            "斑驳天穿漏，惊奔浪叠空。",
            "山留宿雨碧，云受夕阳红。",
            "蚕麦关时务，鶑花怯老翁。",
            "干坤方寸地，今古一丝风。"
        ],
        "title": "晚霁",
        "id": "385fac24-3bdf-4b6b-b3d5-f279ba7627bc"
    },
    {
        "author": "钱时",
        "paragraphs": [
            "晚行丛竹下，群雀忽惊飞。",
            "一笑为回首，拈花上翠微。"
        ],
        "title": "晚步即事",
        "id": "79d6b470-add0-46aa-ac2f-7b43f83dfdca"
    },
    {
        "author": "钱时",
        "paragraphs": [
            "林遍山深一罅天，临流趺坐月娟娟。",
            "此时妙音谁能领，绕石琅琅走涧泉。"
        ],
        "title": "与客步月坐涧中石上",
        "id": "0fe98914-6ce4-427b-9c28-2dadb9f7c7fc"
    },
    {
        "author": "钱时",
        "paragraphs": [
            "颇闻十六渡，客子良间关。",
            "一雨落涧谷，湍气怒潺潺。",
            "我来属秋晚，霜叶初斓斑。",
            "窈窕行竹舆，鸣禽相与闲。",
            "复岭互交锁，浅濑随回湾。",
            "路断一罅通，石磴危跻攀。",
            "时见荷锄者，行歌语蛮蛮。",
            "采山有薇蕨，结庐有茅菅。",
            "安知避世人，不曾巢其间。",
            "何时一枝筇，溯流到黄山。",
            "桃源事荒怪，谁谓非人寰。"
        ],
        "title": "十六渡",
        "id": "2608c158-19e1-4c1e-8ce3-26de1c2b1fd9"
    },
    {
        "author": "钱时",
        "paragraphs": [
            "薝卜浄如洗，苍筤清且深。",
            "依岩自幽润，况无日影侵。",
            "亭午一升阶，忽若投凌阴。",
            "凉气飒以入，肃肃生衣襟。",
            "大火浮炎埃，虚堂抱云林。",
            "安得冰霜颜，听我山中吟。",
            "盘桓去未忍，砌外行山禽。",
            "一母将四雏，出没丛草阴。",
            "我非有驯德，渠自无机心。",
            "欣然归北窗，载弄南风琴。"
        ],
        "title": "蜀阜精庐无风自凉方欣然出户见竹鸡将雏砌外",
        "id": "a618996a-7881-4cd6-83a1-637dcf951553"
    },
    {
        "author": "钱时",
        "paragraphs": [
            "宿云穿日薄，商略作新晴。",
            "燕子先期社，海棠今日春。",
            "溪山双白鬓，天地一闲身。",
            "无语东风里，飞花乱扑人。"
        ],
        "title": "新晴",
        "id": "46ea1b7b-d723-4f5a-95ea-62f1c627237c"
    },
    {
        "author": "钱时",
        "paragraphs": [
            "禾黍秋相近，溪山日自长。",
            "午窗千嶂雨，幽梦一帘香。"
        ],
        "title": "安素午睡",
        "id": "8e1d71e1-6adb-45ae-823e-089d9aba7b5c"
    },
    {
        "author": "钱时",
        "paragraphs": [
            "溪风飒飒雨霏霏，秋满苹汀独步归。",
            "丹噀园林棠叶老，锦缠篱落豆花肥。",
            "眼前风景依然在，个里光阴得者稀。",
            "忆着岁寒云壑上，山禽对雨傍人飞。"
        ],
        "title": "溪南遇雨",
        "id": "6b2841b9-3338-4740-8552-eb382eff4703"
    },
    {
        "author": "徐洪",
        "paragraphs": [
            "孝友闻张仲，贻谋直到今。",
            "六年枯血泪，五色集祥禽。",
            "表此励颓俗，来兹生孝心。",
            "移风名不忝，茂宰意良深。"
        ],
        "title": "邑人张孝友亲殁庐墓六年有五色鸟集墓陇邑大夫张公侃旌其庐名其乡曰移风乡",
        "id": "586fd175-b965-4671-add8-6fe53c0c3c66"
    },
    {
        "author": "罗必元",
        "paragraphs": [
            "乌衣池馆一时新，晋宋齐梁旧主人。",
            "无处可寻王谢宅，落花啼鸟秣陵春。"
        ],
        "title": "乌衣巷",
        "id": "9f20c65f-3e6a-44ee-8690-f5776dab06dc"
    },
    {
        "author": "罗必元",
        "paragraphs": [
            "山垄中间号曰干，此干长里盛衣冠。",
            "想应王谢朝回後，日日行人看绣鞍。"
        ],
        "title": "长干里",
        "id": "8badcb93-c002-4715-aee4-edb017728154"
    },
    {
        "author": "罗必元",
        "paragraphs": [
            "一登伟观眇山河，下有将军驻马坡。",
            "不是胸中兵十万，长江天险误人多。"
        ],
        "tags": [
            "长江"
        ],
        "title": "驻马坡",
        "id": "039e8fd1-d854-4db8-b72a-54fb65bcf719"
    },
    {
        "author": "罗必元",
        "paragraphs": [
            "秦淮横贯帝王州，万瓦鳞鳞枕碧流。",
            "系艇莫愁何处去，绿杨深巷有青楼。"
        ],
        "title": "秦淮",
        "id": "10435290-ecdb-40f2-87e8-2c830b81409f"
    },
    {
        "author": "罗必元",
        "paragraphs": [
            "胜地分明可赏心，江山满目饱登临。",
            "洛阳黯淡烟云远，多少英雄泪染襟。"
        ],
        "title": "赏心亭",
        "id": "675cce3e-0a65-430e-a5ea-dff4e4013402"
    },
    {
        "author": "罗必元",
        "paragraphs": [
            "五马来时集宴游，江山风景勿关愁。",
            "合思戮力中原语，对泣何须作楚囚。"
        ],
        "title": "新亭",
        "id": "91e536c0-c8ac-4157-b621-72ad912b0cdf"
    },
    {
        "author": "罗必元",
        "paragraphs": [
            "万松盘岭势回环，才抱青溪浸碧山。",
            "莫道南轩专一壑，古今天下共曾颜。"
        ],
        "title": "南轩",
        "id": "474d41c4-b064-48c2-904c-b74b3aa7b06f"
    },
    {
        "author": "罗必元",
        "paragraphs": [
            "振衣快上凤凰游，极目中原泪欲流。",
            "慨叹兴亡思太白，永言眇邈忆齐丘。",
            "乌衣已往人千古，白鹭依然月一洲。",
            "君子坐朝今在治，重恢关洛不须愁。"
        ],
        "title": "凤凰台",
        "id": "978cef29-601c-40f3-9f3d-494d796954fb"
    },
    {
        "author": "罗必元",
        "paragraphs": [
            "周处豪雄亦可人，勇于迁善罕前闻。",
            "区区未说除蛟虎，一念中间舜跖分。"
        ],
        "title": "周处台",
        "id": "41fefce1-8441-4fd7-9906-b125b6cafae3"
    },
    {
        "author": "罗必元",
        "paragraphs": [
            "萧帝倾心向佛家，谩言天女坠天花。",
            "芦僧一叶横江去，回首梁园日脚斜。"
        ],
        "title": "雨花台",
        "id": "549d9f63-63d1-4fce-a8d0-cfa3f6bd3420"
    },
    {
        "author": "罗必元",
        "paragraphs": [
            "六朝遗迹旧山川，万里长江当守边。",
            "一念易骄人事废，不关飞渡北来船。"
        ],
        "tags": [
            "长江"
        ],
        "title": "金陵作",
        "id": "367b350e-7602-4a4c-abfc-ac948f4da805"
    },
    {
        "author": "罗必元",
        "paragraphs": [
            "凭高怀古思悠悠，遥想骑馿白下游。",
            "不是龙眠图画里，如今亲到蒋山头。"
        ],
        "title": "凭高怀古",
        "id": "b0944b82-8e0f-4f82-9510-6c5724325364"
    },
    {
        "author": "罗必元",
        "paragraphs": [
            "金陵佳丽不虚传，浦浦荷花水上仙。",
            "未会与民同乐意，却于宫里看金莲。"
        ],
        "title": "金莲步",
        "id": "c2901263-6cdb-4b6b-b60d-52b9432a12f0"
    },
    {
        "author": "罗必元",
        "paragraphs": [
            "清凉世界竹如云，旧日君王爱此君。",
            "时代改迁龙变化，荒山啼鸟不堪闻。"
        ],
        "title": "清凉寺竹",
        "id": "a0427eed-9015-4da5-9ae9-ccc652ad1b55"
    },
    {
        "author": "罗必元",
        "paragraphs": [
            "节义之风古所褒，清谈于晋视如毛。",
            "百年王谢丘墟了，惟卞将军墓最高。"
        ],
        "title": "卞壸墓",
        "id": "5d332708-eacc-4ac4-8838-35fa2df8feb3"
    },
    {
        "author": "罗必元",
        "paragraphs": [
            "道德文章一世师，只伤学术欠通时。",
            "不思翻动熙宁祸，却欲重修作福基。"
        ],
        "title": "题半山寺",
        "id": "3dee7df8-4069-4db3-8081-7aee8e7c8586"
    },
    {
        "author": "罗必元",
        "paragraphs": [
            "罢相归来再读书，定林庵内守清虚。",
            "少年错解周官处，悔杀当朝是误渠。"
        ],
        "title": "定林寺",
        "id": "a9ec69e8-9981-4f36-8070-fa9260a77151"
    },
    {
        "author": "曾从龙",
        "paragraphs": [
            "红照西沉暂解鞍，偶然假馆岂求安。",
            "新丰独酌谁为侣，坐对窗前竹一竿。"
        ],
        "title": "题衢州顺溪馆",
        "id": "0272fa39-007d-4ac9-a63b-85a24ae24697"
    },
    {
        "author": "曾从龙",
        "paragraphs": [
            "壁立峥嵘万仞峰，骑鲸俄蜕葛陂筇。",
            "空流诗句传千古，今在蓬莱第几重。",
            "岩上胜游成幻梦，壁间遗迹暗尘容。",
            "山僧好把纱笼护，莫学阇黎饭後钟。"
        ],
        "title": "题清水寺",
        "id": "23b45b7b-40b6-48e4-bd4a-c64330bc533b"
    },
    {
        "author": "陈贵诚",
        "paragraphs": [
            "旧到乌回寺，相迎识短筇。",
            "重来已无迹，今去欲安从。",
            "春晓空啼鸟，岩枯吼夜龙。",
            "诸天围绕处，重听一楼钟。"
        ],
        "title": "禅师塔",
        "id": "30957eae-6d6f-4e78-87f7-79e82cfbdd5d"
    },
    {
        "author": "胡鉴",
        "paragraphs": [
            "拂云开紫气，窈窕入幽境。",
            "杉森若趋山，竹青无尽境。",
            "寒螀互响答，野鸟话深静。",
            "暗水冽池光，疎风碎金影。",
            "骋怀抖黄埃，吸景别清镜。",
            "三年面溪西，所乐尤未竟。",
            "出野山益深，佳气为参请。"
        ],
        "title": "定业寺",
        "id": "566df10b-4a48-4e5c-9ae3-6ba70b3678e6"
    },
    {
        "author": "胡鉴",
        "paragraphs": [
            "烈火烹煎沸鼎游，梦回渐觉此身浮。",
            "坐忘三载蕉中鹿，卧护一帆天际舟。",
            "要识此心如止水，尽将尘迹送牢愁。",
            "荆溪莓藓青无恙，待与石亭三日留。"
        ],
        "title": "佛牙山",
        "id": "41820e95-9f8c-49d3-83ae-f9468a7df828"
    },
    {
        "author": "华岳",
        "paragraphs": [
            "我生本是丝纶客，尝抱丝纶钓王国。",
            "胶庠虽识姚有虞，载车未遇周西伯。",
            "抱琴归去古江边，江头风月犹依然。",
            "江风刮岸岸如削，江月照人人未眠。",
            "沙平浪静江天阔，换酒捉鱼鱼拨剌。",
            "有时醉椀和月吞，有时醉棹和烟拨。",
            "或唱歌，或吹笛，欵乃宫商人不识。",
            "歌声唤彻烟水寒，笛声清透云霄碧。",
            "不张帆，任渠去，去到云山深处住。",
            "云山深处有画图，添个云山画图侣。",
            "不拨棹，任渠流，流入玻瓈影里头。",
            "玻瓈影里迸珠玉，千斛万斛谁能收。",
            "倦时眠，醉时舞，渔家自有神仙府。",
            "睡时蝴蝶梦庄周，舞处鸥鸢奏韶武。",
            "自举归钓吟，清江漠漠烟沉沉。",
            "云藏万壑暗水尾，风吹孤月摇天心。",
            "翠微父，翠微父，和我行歌进南浦。",
            "画桥流水抹晴烟，残照暮霞收宿雨。",
            "水连天，天似水，一蓑活计谁能比。",
            "枫叶飘霜鲈鲙香，杨花飞雪河鲀美。",
            "也不学，姜太公，百年将至方非熊。",
            "会须年少遇真主，恢我诸夏车书同。",
            "也不学，严子陵，云台不为冠殊勋。",
            "中兴只作钓台侣，胸中百万知无兵。",
            "我网不似汉，汉网何太疎，也曾漏却吞舟鱼。",
            "何当周密如枢机，直欲纤悉皆无遗。",
            "我钩不似吕，吕钩何太直，除却文王有谁识。",
            "争如猛曲一弯腰，牵取星珠并月璧。",
            "鱼胶寒齿折蒿剔，蟹螯刺指和笼烹。",
            "屠龙饪鼎口不美，断鲸斫炙肠聊撑。"
        ],
        "title": "归钓吟",
        "id": "7b41b7c1-03c5-4b38-9746-b447ed9aee9c"
    },
    {
        "author": "华岳",
        "paragraphs": [
            "溪泠泠，皷冬冬，虚堂淅沥生寒风。",
            "寒风绕我梦魂去，飞扬直上蓬莱宫。",
            "蓬莱宫殿女如玉，霓裳羽扇环帘栊。",
            "月娥留我宴珠翠，玳筵间列花丛丛。",
            "酒酣万象罗心胸，举杯话别殊匆匆。",
            "青鸾命驾下空阔，一声珰佩鸣丁东。",
            "被衣起坐周四顾，庭户悄悄无人踪。",
            "银河万里倒澄碧，冰鉴半轮斜倚空。",
            "横江孤鹤一声唳，唤起乡心千万重。"
        ],
        "title": "记梦",
        "id": "9ead9218-3cbc-4cc2-ad68-9267181b99b1"
    },
    {
        "author": "华岳",
        "paragraphs": [
            "衰兰枯荷了秋色，几向寒梢问消息。",
            "溪桥交马断肠时，翠袖佳人日暮归。",
            "玉面亭亭汉宫样，一见风流慰心赏。",
            "寒标孤绝太无情，谁为移春上玉京。",
            "月华凄切霜华白，夜半飘香度帘额。",
            "寄声横笛且休吹，愁杀江南未归客。"
        ],
        "title": "梅",
        "id": "7fb6594e-4c45-43b6-8e71-fce5d1bef3cf"
    },
    {
        "author": "华岳",
        "paragraphs": [
            "闽之山峨峨，可以接穹苍。",
            "闽士孕其秀，胸次尤难量。",
            "闽之水滔滔，可以烛妍丑。",
            "闽士生其间，其美不容口。",
            "君不见周家社稷生甫申，崧岳当年曾降神。",
            "又不见千里秀气钟三苏，眉山草木皆焦枯。",
            "我生恨不由河洛，虚负三光并五岳。",
            "地灵人杰推江东，人物风流兼磊落。",
            "顾此闽之东，自古多英雄。",
            "求其为绝称，独一忠穆公。",
            "公今已即世，後世谁可拟。",
            "惟有詹仲通，一人而已耳。",
            "仲通何如人，景星与凤凰。",
            "不险亦不深，山高兮水长。"
        ],
        "title": "山水吟",
        "id": "3307056a-3881-4935-9883-90ba1bb2bad4"
    },
    {
        "author": "华岳",
        "paragraphs": [
            "龙藩地暖冬无雪，十月风光似三月。",
            "好风不动绮罗尘，人在绣帏帘半揭。",
            "酒肠拍索能回春，春潮八面香熏熏。",
            "香肌汗透披縠纹，思得沧海驱埃氛。",
            "银锅蟹眼生春雪，银瓢捾破锅心月。",
            "流霞倾入碧琅玕，香雾氤氲云半掇。",
            "花藤织出金芙蕖，烟青藕紫堆云盂。",
            "一声珰佩帘钩垂，皂盘捧出双明珠。",
            "蜡花照入兰汤阁，珠玑体迸红猊活。",
            "凤豁云涛濯锦毛，龙翻雪浪浇银甲。",
            "起拏裙雾围春风，臙巾抹出桃花红。",
            "香泉入齿潄寒玉，吐作冰雪飞长空。",
            "苍头急把春衫换，腕玉轻穿云一片。",
            "出门两腋生清风，身在嫦娥广寒殿。"
        ],
        "title": "浴",
        "id": "9d9e5030-43c1-4e97-901b-f98599c541a4"
    },
    {
        "author": "华岳",
        "paragraphs": [
            "南方有神名祝融，发赭面丹唇朱红。",
            "执鞭入海驱赤龙，火车勒驾烧长空。",
            "千骖万乘如联辔，烈焰腾腾灼天地。",
            "九霄烜赫皆甑蒸，四海煎熬俱鼎沸。",
            "流金烁石气不通，天下俱在红炉中。",
            "葛衫襟湿疑有雨，罗纨柄折浑无风。",
            "祝融祝融毋太酷，天道炎凉尝反覆。",
            "看看少皡催戍瓜，尽把凉风散烦溽。"
        ],
        "title": "嘲热",
        "id": "5c147e6c-db83-4e1e-aa5e-99f6f3b40761"
    },
    {
        "author": "华岳",
        "paragraphs": [
            "北风浩荡沧溟阔，千万军声夜潮聒。",
            "翻空浊浪鼓雷霆，舟子停兰面如血。",
            "龙门有客何狰狞，弩目张胆殊不惊。",
            "桅樯破浪裂洋岛，直欲一举空蛟鲸。",
            "我之钓兮非世比，新月为钩索霞绮。",
            "先拗虹蜺为钓竿，却把鹍鹏作香饵。",
            "欲垂未垂号鬼神，星斗无光天地昏。",
            "海灵乞命免生死，一钩连六酬衔恩。",
            "我公万里风烟伯，度量汪汪寰海窄。",
            "蟠胸高耸蓬莱山，壮气直吞云梦泽。",
            "恩波万壑奔洪流，风帆浪楫交觥筹。",
            "金鳞照日巨如斗，四海触物无虚舟。",
            "我生本是钓鳌客，几岁滩头望风色。",
            "忽闻霹雳破昆仑，便整丝纶驾航舶。",
            "我今十辖迎公开，会须举手生风雷。",
            "不然长啸谢水府，明月满船归去来。"
        ],
        "title": "钓鳌行",
        "id": "a3c73da6-5fd6-4801-88dd-6d6baf895c71"
    },
    {
        "author": "华岳",
        "paragraphs": [
            "太山之巅有乔松，凛凛千丈摩苍空。",
            "风云有会直相际，轰雷掣电蟠蛟龙。",
            "盘根错节真天种，卿月郎星伴辰拱。",
            "高风萧瑟涕清泉，桃李无言谩丘垄。",
            "南宫仙桂饶天香，南国蔽芾歌甘棠。",
            "大枝擎天作砥柱，小枝驾海成虹梁。",
            "六月无风天欲雨，赤龙衔火烧空宇。",
            "亭亭横盖指扶桑，万壑千崖冷无暑。",
            "大椿可笑欺庄周，便指千岁为春秋。",
            "使民若战夏后社，用汝当作商川舟。",
            "自惭藤蔓缠林壑，未遂鹪鹩一枝乐。",
            "盘桓已喜跨高寒，更借扶摇荐鵰鹗。",
            "我闻处士方绸缪，三友简在公宁留。",
            "苍姬已托大夫荫，赤子愿陪丞相游。"
        ],
        "title": "上赵漕",
        "id": "a1cba54c-9326-48f7-9ef8-fe687cf5a271"
    },
    {
        "author": "华岳",
        "paragraphs": [
            "闲窗日上三竿竹，窗下娇娥整轮辐。",
            "匆匆未暇理云鬟，半朵青鸦倚红玉。",
            "青梢摘尽银香囊，画栏平倚斑筠筐。",
            "时将纤手翻雪霜，酥胸玉面同光芒。",
            "捧归细卷银成索，牵出松松云一握。",
            "珠唇呵挺气温温，鹦觜踏车声络络。",
            "今年莫怪功绩稀，阿奶勒绣鸳鸯帏。",
            "如今织出秋江练，十月正好裁新衣。",
            "客心闻此愁无着，一夜清寒动寥寞。",
            "明朝为问买一端，剪做道袍披落魄。"
        ],
        "title": "邻女搔绵吟",
        "id": "fbd72ff9-bf95-43c4-90de-e3add2448a14"
    },
    {
        "author": "华岳",
        "paragraphs": [
            "比年十月君初来，梅花破雪迎君开。",
            "自从佐剑寿民脉，凋山瘵水皆春台。",
            "去年七月君开府，燕燕鶑鶑为君舞。",
            "五日尽蛰潭底龙，千里应无市中虎。",
            "今年二月君将归，风牵回柳萦君衣。",
            "君衣不作回柳转，直上云端朝紫微。",
            "紫微有馆名西掖，珠玉罗钿瞰金碧。",
            "郎星卿月谩徘徊，个中自是神仙宅。",
            "紫微有山名大坡，乌飞豸立冠峨峨。",
            "一声霹雳震天地，万里腥血流江河。",
            "紫微有旨垂丹册，二者于斯请君择。",
            "便须东取元化钧，谈笑从容正疆埸。",
            "君家事业铭冠裳，鸾凤指日鸣朝阳。",
            "伊洛诸公有政事，洙泗诸子无文章。",
            "禀违展转情难处，溪上恩波湛今古。",
            "东风吹恨入长亭，零落桃花泪如雨。"
        ],
        "title": "送商府判",
        "id": "684821f1-32f6-4178-b52c-4f95d2ac003b"
    },
    {
        "author": "华岳",
        "paragraphs": [
            "建水合流三百里，直下富沙如捻指。",
            "溪东披拽缆过西，千丈春风怒涛起。",
            "香轮不解碾清江，造舟贯索成河梁。",
            "年年麦熟梅欲黄，连城千里皆波光。",
            "淳熙太守忧溱洧，问津日夜思无计。",
            "老农叉手愿鸠工，叠石中流使民济。",
            "金珠卖价不计缗，镌瑕断梓功方成。",
            "功成燕雀贺新屋，炳然万栋辉丹青。",
            "插天螮蝀横江尾，下压寒潭碧无底。",
            "市声不到画梁间，秋色尽归朱箔里。",
            "我行一月无风波，今朝醉眼翻青罗。",
            "金鳌背路客挥𩍐，玉虹跨浪舟飞梭。",
            "石唇喷尽寒崖雪，雪中电掣金蛇赤。",
            "两岸楼头将相家，八州车马神仙客。",
            "人言辟人推政平，故此特以平政名。",
            "我闻政事平如水，水到不平还作声。"
        ],
        "title": "平政桥",
        "id": "5d7d149b-98df-4793-8903-1fb51b946ca1"
    },
    {
        "author": "华岳",
        "paragraphs": [
            "君不见樵人王翰画山水，一夜风雷揭窗纸。",
            "又不见长沙洞清画龙蛇，满轴烟云翻捻指。",
            "二子相去数百年，笔端妙意谁能传。",
            "双溪道人何所授，一见笔法堪齐肩。",
            "笔一淡，轻烟映出垂杨岸。",
            "远山依约有还无，斜照不红秋水漫。",
            "笔一浓，黑云万叠翻狂风。",
            "江天日暮暗烟霭，天地星斗皆昏朦。",
            "潇湘诗人不解语，被君吐作无声句。",
            "何时觅取绡一缣，写我英姿伴烟雨。"
        ],
        "title": "赠陈道人",
        "id": "2e4676a1-6a72-49e1-aa3b-e1437a8bed8d"
    },
    {
        "author": "华岳",
        "paragraphs": [
            "节妇一樽酒，义士拜而受。",
            "义士一首诗，节妇双眉皱。",
            "眉皱意何如，有难难相救。",
            "叹我廊庙器，淹回在污陋。",
            "惠我旨且嘉，殷懃推意厚。",
            "吾今系闽建，家贫喜邻富。",
            "青眼到朱扉，白屋成华胄。",
            "吾闻孤竹子，周室三缄口。",
            "又闻杞梁妻，秦邦称烈妇。",
            "此辈诚间生，世代不常有。",
            "如何天一方，同时俱辐凑。",
            "愧无八品珍，草草具笾豆。",
            "何当再拜抠我衣，巵酒恭为儿女寿。"
        ],
        "title": "柴氏",
        "id": "173604f4-f691-4ebb-b62c-28340d9e0c0a"
    },
    {
        "author": "华岳",
        "paragraphs": [
            "衣袂怯春寒，春在江南岸。",
            "我意正伤春，复被春萦绊。",
            "一雨臙脂湿，万壑冰澌泮。",
            "撩我惜春心，与春伤烂漫。",
            "柳垂不染丝，织成愁一片。",
            "杏吐无烟火，烧碎肠千断。",
            "忆昔腰如柳，柳腰轻易按。",
            "忆昔面如花，花面娇难唤。",
            "人不似春芳，随处得看翫。",
            "因春忆美人，不见徒扼腕。",
            "何时醉卧花柳中，一笑千金不容换。"
        ],
        "title": "伤春",
        "id": "1ba6435a-928e-4ceb-8c3f-58a4c715d950"
    },
    {
        "author": "华岳",
        "paragraphs": [
            "流鶑一去无消息，燕怯春寒归未得。",
            "绿窗清昼静无人，似把衷情诉知识。",
            "上苑东风二月春，淡黄杨柳初成阴。",
            "解将一片无情舌，学尽百般能语禽。",
            "红英紫萼纷如雪，万姹千娇总饶舌。",
            "莫嫌花外太啁啾，默默难酬好时节。",
            "须臾绿暗红亦稀，伯劳杜宇鹰鹯飞。",
            "更兼猎弋恣罗网，卷舌不语全毛衣。",
            "堪嗟国士徒切直，不似幽禽明语默。",
            "何如钳口归山林，莫问燕南并越北。"
        ],
        "title": "百舌",
        "id": "baf18fcf-d824-4d7d-a92f-062450ea8702"
    },
    {
        "author": "华岳",
        "paragraphs": [
            "槽头压尽春山绿，槽下真珠泻醽醁。",
            "骚人一笑倾盖盘，满面春风涨红玉。",
            "少陵得此不欲言，乃指八子为中仙。",
            "主人倾盖慕此意，一阁新构堂西偏。",
            "于今世态薄于纸，何必劳心问青紫。",
            "愿君醉我金屈巵，万事过耳同风飞。",
            "醺醺和月尚栽竹，长啸一声归翠微。"
        ],
        "title": "饮仙阁",
        "id": "63c83ad5-8543-4d02-a5db-f3744582ed62"
    },
    {
        "author": "华岳",
        "paragraphs": [
            "我生多蹇难，事业冷于水。",
            "内外两五行，丑恶讳人举。",
            "武夷有跛者，抱术徧荆楚。",
            "抠衣忽趋隅，觌面便相许。",
            "摇手无所需，再拜拂毫楮。",
            "一诗聊赠行，无以壮箱筥。",
            "他时了功名，为结烟霞侣。"
        ],
        "title": "赠祝跛",
        "id": "4849f79e-b4a2-4fe4-8f56-2ba4fe7d15f5"
    },
    {
        "author": "华岳",
        "paragraphs": [
            "败鼓非全材，毁瓦不自牧。",
            "造物儿未戏，达人火先扑。",
            "卜不到渭滨，人徒嗟海曲。",
            "彼哉真彼哉，伐尽牛山木。"
        ],
        "title": "富沙道中述怀",
        "id": "bf021dfa-e20c-4c65-a002-504b050da01d"
    },
    {
        "author": "华岳",
        "paragraphs": [
            "牛尾乌云泼浓墨，牛头风雨翩车轴。",
            "怒涛顷刻卷沙滩，十万军声吼鸣瀑。",
            "牧童家住溪西曲，侵早骑牛牧溪北。",
            "慌忙冒雨急渡溪，雨势骤晴山又绿。"
        ],
        "title": "骤雨",
        "id": "d39a61de-b6e4-41dc-9006-ddeacccd7853"
    },
    {
        "author": "华岳",
        "paragraphs": [
            "黄尘漫漫小峰路，白石齿齿茗坑渡。",
            "相亭南来第一程，人烟萧条岁云暮。",
            "故人小隠三家村，约我旗亭聊一樽。",
            "相逢此地复相别，明朝怀抱同谁论。"
        ],
        "title": "别王泰之",
        "id": "dc6080b5-aca0-4d83-a3c5-51c5dc193de5"
    },
    {
        "author": "华岳",
        "paragraphs": [
            "前帆风饱江天阔，後帆半出疎林阙。",
            "後帆招手呼前帆，画鼓轻敲总催发。",
            "前帆雪浪惊飞湍，後帆舵尾披银山。",
            "前帆渐缓後帆急，相傍俱入芦花滩。",
            "岛屿萦回断还续，沙尾夕阳明属玉。",
            "望中醉眼昏欲花，误作闲窗小横轴。"
        ],
        "title": "江上双舟催发",
        "id": "1498c0c1-1fc3-4dae-b603-b6b20d97b7b1"
    },
    {
        "author": "华岳",
        "paragraphs": [
            "子针如京师，一室膏鼎脔。",
            "兄室虽被戕，一妻犹可免。",
            "伯奢事行役，八子俱蹂践。",
            "兄家祸虽剧，一女特婉娈。",
            "女死固可伤，殊未敌冠冕。",
            "妻在固全躯，丧女忧莫遣。",
            "大厦既灰飞，丰储皆席卷。",
            "鹡鸰起叹嗟，鸾凰徒展转。",
            "我昔以难勤，荷兄垂劝勉。",
            "兄今以难告，倍觉泪淟涊。",
            "泛观天之理，祸福尝相反。",
            "有难既不死，他时非浅浅。",
            "去兄一牛鸣，为地良非远。",
            "不能见兄慰，面目实有腼。",
            "自料吾与兄，气量及者鲜。",
            "胡为苍者天，与子独羁蹇。"
        ],
        "title": "慰吴吉甫县尉",
        "id": "617b08c6-d793-462b-840e-1300efb5ef65"
    },
    {
        "author": "华岳",
        "paragraphs": [
            "班超未侯汉，谁识乌孙客。",
            "韩信已王齐，谁知长乐厄。",
            "彼亦非异术，忠谀分黑白。",
            "直道世且违，彼亦何足责。",
            "自古勋业人，把镜惟自索。",
            "顾我洒落资，足可振翰翮。",
            "如何汗马秋，英雄尚南谪。",
            "祇应捻胎鬼，手段不合格。",
            "古括子刘子，阅人几千百。",
            "一见麞鼠质，便许正疆埸。",
            "知子忠且谀，愚固未暇择。",
            "万一符子言，亦可名简册。",
            "它时双蹇馿，约子访黄石。"
        ],
        "title": "赠刘相士",
        "id": "604f8a24-643d-4e51-8291-703cf2a702c2"
    },
    {
        "author": "华岳",
        "paragraphs": [
            "岳昔游时卿，兄尝过敝庐。",
            "扪心论事业，耐久良非虚。",
            "岳今隶城旦，气象诚惨舒。",
            "髠黥塞粪壤，敢辱长者车。",
            "尝闻古人交，穷达无亲疎。",
            "富贵不相忘，有终还有初。",
            "与兄三载别，无日不引裾。",
            "中间喜一见，欣慰云何如。",
            "相去天一涯，云涛疏鴈鱼。",
            "忽闻夙驾回，喜色喧门闾。",
            "相闻即相别，厥意良踌躇。",
            "尝闻郢中人，结客于樵渔。",
            "又闻淮南王，受德于刑余。",
            "岳既不自检，失身堕籧篨。",
            "壮士视一死，其犹尔欷歔。",
            "势分已霄壤，孤托难相于。",
            "愿兄此召还，巍然奉中除。",
            "前岩与西阁，谈笑看连茹。",
            "或过赵可父，为岳声起居。",
            "熏风有良便，当拜平安书。"
        ],
        "title": "诮胡同巡",
        "id": "fe0bc932-b360-450c-be28-b9d18474bc54"
    },
    {
        "author": "华岳",
        "paragraphs": [
            "秋郊送行色，执别临清流。",
            "风神掣回柳，故故牵衣裘。",
            "吟螀附草际，催客登兰舟。",
            "问客何所之，驾言京阙游。",
            "愚闻京阙间，多难三春秋。",
            "阃外炙鱼肉，阙内罗羊头。",
            "鼎却吠尧犬，冠还沐楚猴。",
            "和戎重输费，廊庙有隠忧。",
            "赈荒少储蓄，郡国无良谋。",
            "飞蝗蔽日月，兆龟拆田畴。",
            "君以经济材，抱负冲斗牛。",
            "家传医国秘，殊不诸子俦。",
            "有用即隆平，岂特为东周。",
            "愿君摅绪余，咳唾开冕旒。",
            "管领一世雄，克复归神州。",
            "贱子忝知遇，脱网将从游。",
            "相随上凌烟，也胜登瀛洲。",
            "作诗告于君，君其许之不。"
        ],
        "title": "送詹仲通县尉",
        "id": "d501cd8c-99fc-422d-b09a-ef7f9ba62715"
    },
    {
        "author": "华岳",
        "paragraphs": [
            "松竹不着花，密叶徒如帚。",
            "江梅不藏叶，寒花缀枯朽。",
            "独有龙焙茶，花叶秀而耦。",
            "冰霜着羣木，冻死十八九。",
            "惟此百草灵，名可缀三友。",
            "春雷迸雀舌，夜雨滴龙口。",
            "皆萌哺啜心，谁假栽培手。",
            "惟有蔡端明，识之在蒿蔌。",
            "移根入北苑，金碧焕星斗。",
            "夸作龙凤团，封成献元后。",
            "问花何以报，牙舌甘鼎臼。",
            "他时子复生，为公涤繁垢。"
        ],
        "title": "上詹仲通县尉  其一",
        "id": "78107cb2-6386-4728-a623-9493c74608b7"
    },
    {
        "author": "华岳",
        "paragraphs": [
            "西风卷荷衣，披披不成幅。",
            "清霜拆蕙囊，冽冽已成蓿。",
            "如何独东篱，黄华笑寒菊。",
            "物之有盛衰，循环若推毂。",
            "世事良亦然，亦岂物所欲。",
            "金钿镕落日，零露洒寒玉。",
            "人皆惜芳菲，谁复念幽独。",
            "惟有陶渊明，殷懃费培沃。",
            "簪花从帽落，捻酒醉商陆。",
            "从此擅秋芳，芙桂非同录。",
            "问花何以报，剪首荐醽醁。",
            "他时更粉躯，为公采明目。"
        ],
        "title": "上詹仲通县尉  其二",
        "id": "3f45bc63-7982-4fb2-8568-7d44b4837944"
    },
    {
        "author": "华岳",
        "paragraphs": [
            "前年建安县，始识韩荆州。",
            "一见辱知遇，许我尝从游。",
            "寻幽访赤壁，买笑陪青楼。",
            "有酒即命驾，夜饮忘觥筹。",
            "雪香飘梅花，归驾仍迟留。",
            "送君城北隅，岁事希一周。",
            "告德虽未久，有怀奚所投。",
            "客来自锦溪，知为蓝田游。",
            "抠衣欲趋隅，其奈风马牛。",
            "方图拜尺纸，文此不敏羞。",
            "乃复三不缄，获戾于君侯。",
            "谪客干典刑，宜尔餐吴钩。",
            "幸不畀我死，残喘延俘囚。",
            "搜索徧中外，释缚良无由。",
            "始思鹍鹏翼，庇我反手犹。",
            "嘘灯拂毫楮，尺素驰星流。",
            "荷公三复还，恻然添我忧。",
            "许我京阙间，与我为良谋。",
            "于今秋复冬，俟命犹置邮。",
            "西风掠天宇，鱼鴈俱沉浮。",
            "未审恩波中，许我共济不。",
            "我材袜线短，愿公广甄收。",
            "他日宾幕府，鏖战当焚舟。",
            "公兮不我援，复驾言焉求。"
        ],
        "title": "寄大庾郭县尉",
        "id": "8aceeff9-f902-44d5-939a-3dd8365dbd4a"
    },
    {
        "author": "华岳",
        "paragraphs": [
            "浮云扫尽天宇清，千花万花开锦屏。",
            "好风吹皱一池绿，白鸟点破千山青。",
            "客行五里复五里，两眼丹青间红紫。",
            "杖屦不知行路难，人在江南图画里。"
        ],
        "title": "严陵方市",
        "id": "76158510-a5ca-4158-8e11-83b67aad6246"
    },
    {
        "author": "华岳",
        "paragraphs": [
            "六丁一凿空云烟，满窟勒驾驱神僊。",
            "冰轮推出月中月，玉斧劈开天外天。",
            "便把嫦娥骑彩凤，却呼羽客烹银蟾。",
            "更邀王母瑶池酒，今夜广寒同醉眠。"
        ],
        "title": "月岩",
        "id": "423bf783-4de8-4be2-a321-80c915e4cc26"
    },
    {
        "author": "华岳",
        "paragraphs": [
            "帝炎执鞭驱赤龙，火车万乘烧长空。",
            "长空万里俱藴隆，流金烁石天地同。",
            "我来亭亭日当午，欲避骄阳竟无所。",
            "愿求一洒杨柳枝，化作东闽万家雨。"
        ],
        "title": "热中呈楚南僧",
        "id": "3922c353-070d-45d9-8714-f8e663d67c4e"
    },
    {
        "author": "华岳",
        "paragraphs": [
            "留春无计奈春何，九十过眼如飞梭。",
            "三分二分风雨尔，十日九日愁闷呵。",
            "风前飞絮政无数，雨後落花全不多。",
            "争如买酒速相就，君自起舞吾能歌。"
        ],
        "title": "送春",
        "id": "26440e83-5859-4137-be50-7fc801dde935"
    },
    {
        "author": "华岳",
        "paragraphs": [
            "万景峰前老禅叔，搜罗风月归岩谷。",
            "胸中有句吐无声，写作生绡三四幅。"
        ],
        "title": "僧画",
        "id": "787b07cd-6324-4049-b446-795503c6eae6"
    },
    {
        "author": "华岳",
        "paragraphs": [
            "红日转檐花，飞鸣一声鹊。",
            "鹊翅未离檐，有客拽铃索。",
            "呼童急启户，问客意何若。",
            "客闻笑而言，法曹参计钥。",
            "因知鹊之鸣，报我良不恶。",
            "知我门下人，一楗聊相托。",
            "如公材器大，末掾岂能缚。",
            "咫尺蓬莱宫，左右芙蓉幕。",
            "直入凤凰池，更上麒麟阁。",
            "贱子无所需，愿作扬州鹤。"
        ],
        "title": "贺赵法曹",
        "id": "af1ddded-529a-4757-98e6-e89881dd8a57"
    },
    {
        "author": "华岳",
        "paragraphs": [
            "芙蓉峰下扬雄宅，路入城闉里三百。",
            "有山无粟养鸡豚，有水无人捕鱼鳖。",
            "山翁菜色流清涎，齿颊连月无腥膻。",
            "客来问我何所有，手指万壑烟霞边。",
            "青芹不似芦蒿美，石芥防风空剔齿。",
            "蕨脑纔抽穉子拳，芦牙已迸佳人指。",
            "儿童不待明朝阳，花襟路湿争慌忙。",
            "携笼拍塞贮不尽，归来满袖春风香。",
            "揽衣踏破青铜镜，挼动碧云流一径。",
            "漉归银鼎作波涛，无限春工上盘饤。"
        ],
        "title": "野菜吟",
        "id": "0f2cf501-7588-4b94-998d-97e385189b1c"
    },
    {
        "author": "华岳",
        "paragraphs": [
            "尝闻子美清江曲，日典春衣耽美禄。",
            "又闻太白游长安，市上熏熏醉眠熟。",
            "风流国里太平时，处处红楼漾酒旗。",
            "王孙公子恣行乐，繁弦脆管相追随。",
            "谁知寥落天涯客，笠顶清风杖挑月。",
            "芒鞋踏徧山水雄，奋身欲入黄金阙。",
            "方嗟萧索向西园，刮面寒风雨涨天。",
            "回头忽喜黑衣至，急破红泥倾数船。",
            "虽无皓齿歌金缕，也扫新诗狂欲舞。",
            "儿童拍手笑拦街，应怪吴侬喜如许。",
            "长江波浪卷银山，去去仍悲道路难。",
            "只凭一醉进未得，更借高风吹片帆。"
        ],
        "tags": [
            "长江"
        ],
        "title": "酒歌",
        "id": "e624f4e1-8e66-49f0-81d1-49e6bd90be82"
    },
    {
        "author": "华岳",
        "paragraphs": [
            "岁次丁卯秋，八月既生魄。",
            "于时谪建安，脱去未有策。",
            "忽覩星凤光，慨然陪履舄。",
            "自谓入闽建，阅人几千百。",
            "间有知功名，所见得邪僻。",
            "否则苟利禄，鄙猥何足责。",
            "独我子敬甫，挺挺出蛮貊。",
            "舌端摇戈矛，笔下罗疆埸。",
            "扣以军国秘，历历有奇画。",
            "以此方定交，归心已翰翮。",
            "送君东郭门，握手不忍释。",
            "明年入中都，首上平戎策。",
            "甫结君相知，便念长沙谪。",
            "细草天子书，愿置孤臣驿。",
            "论荐方踌躇，倚门重垂白。",
            "辙环温凊围，笑言方哑哑。",
            "去我两牛鸣，恍若关山隔。",
            "去年槐花黄，郡国书贡籍。",
            "若以经济材，俯亦从此役。",
            "白屋寄簪缨，青灯联袵席。",
            "谈笑生风雷，议论灿金碧。",
            "雪香飞梅花，归鞍整南陌。",
            "别後殊未几，拳拳在朝夕。",
            "君腹坦东床，吾身系西圜。",
            "从此叹参商，蓬瀛非咫尺。",
            "尺纸虽屡投，奥援不我索。",
            "星次几一周，幸我安且怿。",
            "尝观义与利，更相为损益。",
            "欲论古人交，二者请君择。",
            "不惟眼独青，且要心同赤。",
            "此身可虀粉，此道不可易。",
            "自料吾与君，造物难弃掷。",
            "胸次蓬莱山，襟怀云梦泽。",
            "未说诗书帅，休论文章伯。",
            "堂堂大丈夫，讵可虚竹帛。",
            "但恨不振踪，尚此多扞格。",
            "在君当先登，挽回二千石。",
            "饥溺切君身，推解过畴昔。",
            "炎凉无异心，始终无异迹。",
            "庶几吾二人，交情可全璧。"
        ],
        "title": "寄敬甫叶兄",
        "id": "6166494d-cdd4-417b-91c9-70d16bd423cc"
    },
    {
        "author": "华岳",
        "paragraphs": [
            "夜漏彻三更，梦牛入我屋。",
            "有角断而悬，有足折而缩。",
            "惊觉细思量，谶有何祸福。",
            "兆者事之先，形者心之属。",
            "事既兆于心，梦乃形于腹。",
            "入屋牛有盖，为牢事刑狱。",
            "吾今尚缧囚，其应已桎梏。",
            "体具牢方具，无足牢不足。",
            "不足意无他，示予可脱辐。",
            "去盖只论牛，其义尤可录。",
            "牛足不下垂，得一生可续。",
            "牛角不上横，得某去何速。",
            "一旦忤君心，吾罪当何赎。",
            "生去气横秋，风马不相逐。",
            "下裂舆地图，上应周天宿。",
            "峥嵘挽万钧，其始播百谷。",
            "身虽在笼槛，志不经沟渎。",
            "宁戚不吾歌，丙吉当吾哭。",
            "安得如齐王，过堂怜觳觫。"
        ],
        "title": "记梦",
        "id": "36c210b7-31a2-427b-b6bd-b846c9189745"
    },
    {
        "author": "华岳",
        "paragraphs": [
            "月浸虚堂夜气清，起听万籁寂无声。",
            "轻轻拂动匣面尘，玉笋不弹风自鸣。"
        ],
        "title": "琴",
        "id": "1f330f59-9c45-4874-a74b-b88561bc7fcd"
    },
    {
        "author": "华岳",
        "paragraphs": [
            "四壁人声绝，榻下蚊烟灭。",
            "可怜翠微翁，一夜敲打拍。"
        ],
        "title": "苦蚊",
        "id": "9de46249-9f1b-46cb-9cac-4f04420efd3e"
    },
    {
        "author": "华岳",
        "paragraphs": [
            "挺挺万人杰，堂堂间世贤。",
            "胸中兵十万，足下客三千。",
            "扬赋希三叹，坡诗和百篇。",
            "锦囊华似衮，彩笔大如椽。",
            "随陆纵横舌，良平左右肩。",
            "两骖公子服，四牡鲁侯畋。",
            "量阔沧溟岸，胸蟠泰华巅。",
            "红坛歌鲁杏，白社结陶莲。",
            "遣币通秦好，求姻托郑㜕。",
            "匣藏须虎兕，冠饰待貂蝉。",
            "标自龙头夺，书由鴈足传。",
            "不侯嗤李广，求使短张骞。",
            "食客希毛遂，茶僧集大颠。",
            "诗材亲子建，字法迈公权。",
            "黄貉蒙金络，青骢勒宝鞯。",
            "伐燕欺骑劫，聘鲁慢韩穿。",
            "周室歌山甫，齐人美仲连。",
            "剑从丰水铸，碑向岘山镌。",
            "有颂褒唐太，无诗刺卫宣。",
            "檄堪传代郡，节可仗居延。",
            "听讼疎淹禁，丰财剔冗员。",
            "策从之反後，鞭着祖生先。",
            "孝有参而已，忠如丘者焉。",
            "春冰同皎洁，秋月共婵娟。",
            "冢宰当钧轴，将军事櫜鞬。",
            "千官视标准，万国倚陶甄。",
            "多士圜冠带，诸侯执豆笾。",
            "山期封泰岱，石拟勒燕然。",
            "禹甸欣环辙，尧氓愿受廛。",
            "明堂歌赤绂，清庙颂朱弦。",
            "台阁皆三益，盘盂记十愆。",
            "片言能息讼，只手可旋干。",
            "公昔尝推毂，吾今尚食饘。",
            "闻鸡效刘舞，抱虎笑秦眠。",
            "苏子舌犹在，边韶腹尚便。",
            "牛衣怀白璧，虎节誓青毡。",
            "饮马量淝水，屯兵料汉田。",
            "鬓星飞汴洛，血雨洒伊瀍。",
            "伊五成汤就，轲三孟母迁。",
            "云锄翻楚峤，月缆系秦川。",
            "瓮有扶头酒，厨无缩项鳊。",
            "词源惭子美，诗社感庭坚。",
            "水陆三千里，炎凉二十年。",
            "周田纔废井，秦陌已开阡。",
            "夜月琴三弄，春风诗一联。",
            "自称山宰相，人号地神仙。",
            "扣马罹三尺，平戎授一编。",
            "鼠投当忌器，鱼得偶忘筌。",
            "避地思无所，滔天罪莫湔。",
            "梁鸿方北谪，贾鵩已东旋。",
            "孙刖难谋魏，樊诛莫救燕。",
            "江天驱鸟雀，淮地迅鹰鹯。",
            "日守娵訾分，星流太白躔。",
            "疮痍连四境，煨烬极三边。",
            "淮浪夜翻雪，胡尘昼起烟。",
            "二陵归培塿，百□□□□。",
            "自抚刘生几，谁思祖逖鞭。",
            "戍方兴颉利，役莫□□□。",
            "宫昔尝游泮，{陫/土}今谩叹圜。",
            "岂知医国手，变作□□□。",
            "楚客弓虽失，秦人璧幸全。",
            "宦途良可畏，吏鞅不□□。",
            "世变言难尽，民顽令不悛。",
            "一千新楮券，三百旧铜钱。",
            "驷马涎流地，羣乌翼蔽天。",
            "人心徒扰扰，王道自平平。",
            "卫女歌淇澳，曹人思下泉。",
            "穷途惟自愧，当路有谁怜。",
            "作俑宜无後，追俘恐不前。",
            "诗成何太喜，舞袖欲褊𮖽。"
        ],
        "title": "次李信州七十韵",
        "id": "bad5da9e-c2c0-46c4-aa70-3d1857809064"
    },
    {
        "author": "华岳",
        "paragraphs": [
            "未识丹青意，凭栏试解嘲。",
            "烟云朝起陆，汀渚暮生潮。",
            "山卓数枝笔，天横一幅绡。",
            "霞收红晕浅，溪褪绿痕消。",
            "个里风烟冷，于中景物饶。",
            "飞黄凌翠阁，寒碧瞰红桥。",
            "酒尽香凝瓮，诗成锦掣标。",
            "朱衣扶客醉，翠袖殢人娇。",
            "屏帐接千里，画图连九霄。",
            "长风来水尾，斜日转山腰。",
            "赤脚支筇稳，苍头控马骄。",
            "老臣今已矣，儿女总金貂。"
        ],
        "title": "丹青阁",
        "id": "805a056c-254d-4183-ac54-fd6e9b3ed373"
    },
    {
        "author": "华岳",
        "paragraphs": [
            "君家勋业在盘盂，莫把头颅问钃镂。",
            "汉地不埋王莽骨，唐天难庇禄山躯。",
            "不随召奭始求老，便学孔明终托孤。",
            "十庙英灵俨如在，谩于宗社作穿窬。"
        ],
        "title": "上韩平原",
        "id": "d3d7f837-d4b0-4ac5-a6b2-35a8370c5d96"
    },
    {
        "author": "华岳",
        "paragraphs": [
            "楞伽心地有瞿昙，清富名楼足可观。",
            "买断江山诗料足，揭开风月画图宽。",
            "都无一点红尘到，便作千双白璧看。",
            "我欲鞭馿快幽赏，白鸥盟在不忧寒。"
        ],
        "title": "清富楼  其一",
        "id": "be6860fb-52a1-45fc-b2ce-5f2637d0700b"
    },
    {
        "author": "华岳",
        "paragraphs": [
            "去年清富屡求诗，今日凭阑约翠微。",
            "山带野花堪入画，水环汀草欲成围。",
            "一园黄菊有余食，两顷白云无限衣。",
            "说与尘寰守钱虏，不劳魂梦到禅扉。"
        ],
        "title": "清富楼  其二",
        "id": "2c1541cb-0836-4dc8-bedf-0aad3c5ce517"
    },
    {
        "author": "华岳",
        "paragraphs": [
            "十客联镳出北门，马蹄剜尽碧苔痕。",
            "从教管史占星聚，且听杯人和月吞。",
            "我欲求仙问离坎，君当随佛整干坤。",
            "樽前慷慨休辞醉，明日有怀谁共论。"
        ],
        "title": "出郭",
        "id": "e695646a-31ef-48c1-9aad-a442a70f8d5d"
    },
    {
        "author": "华岳",
        "paragraphs": [
            "有地都来一丈余，垦锄元不费工夫。",
            "匝墙先种竹三本，遶槛却栽花数株。",
            "风伯唤来烦解佩，月娥邀得醉携壶。",
            "凭君试向蓬莱问，还有神仙似我无。"
        ],
        "title": "舍後丈地令人植花种竹闷则邀清风明月尽醉而倒",
        "id": "fcdc03fe-0d64-44c6-b276-925575838c3a"
    },
    {
        "author": "华岳",
        "paragraphs": [
            "昨夜霜风鼓万兵，今朝华节照边庭。",
            "人间元日是春日，天上魁星为使星。",
            "且向虎囊探寸尺，却归麟阁仿丹青。",
            "离觞不是延清夜，明日异邦长短亭。"
        ],
        "title": "送周魁",
        "id": "0df7e0f0-7e01-4b88-8fe3-59be5240caa6"
    },
    {
        "author": "华岳",
        "paragraphs": [
            "春潮昨夜没平滩，一雨催花色半含。",
            "鴈唤元宵归塞北，燕衔新社到江南。",
            "无欢不必游花籍，有病何须置药篮。",
            "只把公忠答天地，从教儿女闹冠簪。"
        ],
        "title": "二月二日即事",
        "id": "83009ba1-e922-4eaf-aa7c-f0871f43b041"
    },
    {
        "author": "华岳",
        "paragraphs": [
            "六曲朱阑瞰碧虚，淡烟秋水接平芜。",
            "展开风月添诗料，装点江山归画图。",
            "举足便堪驰驷马，折腰何必问双鳬。",
            "当年庾亮今还在，定约楼前醉一壶。"
        ],
        "title": "登楼晚望",
        "id": "b261981d-6fa6-4205-b048-f52f15814de3"
    },
    {
        "author": "华岳",
        "paragraphs": [
            "十载胶庠莫怪穷，旅囊安得有从容。",
            "无钱休欠牛羊债，有酒只将鱼蟹供。",
            "班颔昔尝肥似燕，沈腰今已瘦如蜂。",
            "从今莫恣肥甘口，只撷清蔬祭豢龙。"
        ],
        "title": "训爨婢",
        "id": "1a312587-1bb3-4381-8d3f-de977a94598c"
    },
    {
        "author": "华岳",
        "paragraphs": [
            "君在江东我水西，君今北去我南归。",
            "竹孙和客凌风瘦，梅子偏他得雨肥。",
            "鶑啭好声归酒斚，花分红影上人衣。",
            "相看莫作皱眉别，期子秋高赋式微。"
        ],
        "title": "别蓝详道",
        "id": "3c2436b3-cb02-42d3-94db-dd57ddc2a0da"
    },
    {
        "author": "华岳",
        "paragraphs": [
            "初入京华菊荐香，途中今已过春芳。",
            "十年恰走万余里，两鬓几乎一半霜。",
            "却酒不禁春黯淡，落花愁对月昏黄。",
            "不堪夜半归心切，更被杜鹃啼断肠。"
        ],
        "title": "伤春",
        "id": "063027f3-7fce-4cb4-8061-2851271d02c2"
    },
    {
        "author": "华岳",
        "paragraphs": [
            "丙寅三月三十日，天子檄我南国行。",
            "蒲剑欲飞春涨急，柳绵才脱晓寒轻。",
            "事非得已初何好，物到不平终作声。",
            "自古英雄总多难，贾梁何必怨清明。"
        ],
        "title": "别子陈子",
        "id": "8c47d5f4-4dbd-43fb-8fcc-38c7380cde63"
    },
    {
        "author": "华岳",
        "paragraphs": [
            "形容初不类鱼虾，偏称芦蒿与荻芽。",
            "触物可怜空怒腹，囓人无计谩聱牙。",
            "子排金粟真堪畏，乳溜玉酥何足夸。",
            "从此烹鲜督庖吏，只将鲇鳠假名它。"
        ],
        "title": "河鲀",
        "id": "d70dc220-2f1d-4190-9c79-5d0e65453e4d"
    },
    {
        "author": "华岳",
        "paragraphs": [
            "自叹身谋我独疎，只贪风月恣欢娱。",
            "杯盘遇客随多寡，囊橐何时问有无。",
            "万里梯航无罥罣，十年墙屋有穿窬。",
            "从今老去无他望，绿绮一张醪一壶。"
        ],
        "title": "自叹",
        "id": "ac58c906-f1d5-45ba-ac57-d28410c31289"
    },
    {
        "author": "华岳",
        "paragraphs": [
            "紫褪红销到海棠，几多游侠为渠忙。",
            "秋声落盏鶑调曲，春色恼人花斗香。",
            "羝乳虽能屈苏武，牛衣终不卧王章。",
            "男儿多少英雄气，只对东风醉几场。"
        ],
        "title": "春日书怀",
        "id": "ce2fe2ff-1029-49ea-91c1-a92ae41d70fb"
    },
    {
        "author": "华岳",
        "paragraphs": [
            "百峰攒碧版桥西，眼力增明步武迟。",
            "红映竹篱花笑客，翠翻云幕雨催诗。",
            "蕡还及第吾何媿，广不封侯子未思。",
            "凡物不齐皆有谓，到头忠义是男儿。"
        ],
        "title": "过文脊山",
        "id": "9b8cd159-3f26-46f7-aabd-cfadfec6d5d5"
    },
    {
        "author": "华岳",
        "paragraphs": [
            "翠微家在大江东，五月鞭馿入建中。",
            "云烈火车天欲雨，汗淹香葛扇无风。",
            "不求殿阁千间庇，却喜岩泉一线通。",
            "为汲满盂清齿颊，与君行尽夕阳红。"
        ],
        "title": "热",
        "id": "20bcc2a9-1a81-4733-af86-b88f8c255fc6"
    },
    {
        "author": "华岳",
        "paragraphs": [
            "十年忧患客江城，双鬓萧萧已不禁。",
            "多病不逢医国手，感怀徒有济时心。",
            "西风吹梦夜寒悄，黄叶满阶秋意深。",
            "休笑当年杜陵老，白头今亦不胜簪。"
        ],
        "title": "有感",
        "id": "6f399a7f-d8a5-48b5-9a62-da33fd689d2c"
    },
    {
        "author": "华岳",
        "paragraphs": [
            "壮士不同儿女曹，谁云赋性太粗豪。",
            "一编韬略进擒虎，十辖丝纶学钓鳌。",
            "剑口不磨韩信血，鼎心须刮食其膏。",
            "英雄多少不平气，一夜朔风争怒号。"
        ],
        "title": "闷中赓赵丞韵",
        "id": "81464f77-87e2-4bd5-ba30-9025f9e3d04a"
    },
    {
        "author": "华岳",
        "paragraphs": [
            "满目秋容拂画图，败荷衰柳接平芜。",
            "西风刮地鴈声落，寒月满天人影孤。",
            "木耳有才持紫橐，楮皮无计换青蚨。",
            "不知此去功名事，还许封彝见也无。"
        ],
        "title": "秋宵有感",
        "id": "cb272ea8-9578-4a9f-8feb-08d3131aee6f"
    },
    {
        "author": "华岳",
        "paragraphs": [
            "拂面东风吹夕阳，路蟠千折过羊肠。",
            "山疑随马回回见，花欲撩人故故香。",
            "世路与谁分曲直，人情于我自炎凉。",
            "何当更上风烟上，为把穷途问彼苍。"
        ],
        "title": "过羊肠岭",
        "id": "cab0d7cc-52f6-44f4-9e95-71f1f333505f"
    },
    {
        "author": "华岳",
        "paragraphs": [
            "夜宿横溪烟霭间，眉头归路万山攒。",
            "连天麦浪波千顷，扑地杨花雪一团。",
            "余镪不供春後酝，夹衾犹怯夜来寒。",
            "征夫莫怪车音涩，自是愁多行路难。"
        ],
        "title": "宿横溪桥",
        "id": "4f53e2cc-d6e0-4e0d-84da-48641c5293a7"
    },
    {
        "author": "华岳",
        "paragraphs": [
            "守节如初未足观，毫厘终始实其艰。",
            "郑公勇却枢衡贵，卫叔羞居荷橐班。",
            "冷暖万端炊饭顷，是非一着弈棋间。",
            "江湖无限孤高客，拭目看公此召还。"
        ],
        "title": "送倪尚书赴召",
        "id": "530e93d1-5025-4464-a790-964243470021"
    },
    {
        "author": "华岳",
        "paragraphs": [
            "遐想高风殊未厓，舣舟夜访子陵台。",
            "衔山西照情何限，逝水东流梦不回。",
            "双桨未闻卿月过，一尊先为客星开。",
            "东都人物俱煨烬，独有先生迹未灰。"
        ],
        "title": "宿严濑",
        "id": "512c21c2-ddac-4450-ac2c-6fe4bd1e6858"
    },
    {
        "author": "华岳",
        "paragraphs": [
            "生握藩旌死象梨，泽民山下泽民溪。",
            "苍天九重开日月，赤地千里兴云霓。",
            "寐假商宗曾得说，爵高韩信屡封齐。",
            "英雄不入苍生眼，愿借高风吹马蹄。"
        ],
        "title": "题泽民庙",
        "id": "9546d619-0f1a-415c-973f-7dbf69069ad1"
    },
    {
        "author": "华岳",
        "paragraphs": [
            "杨柳丝丝弄淡黄，怯寒燕子未归梁。",
            "晓迷芳草骓鬃湿，夜宿闲花蝶翅香。",
            "得句自惭非子美，赏音犹恐误中郎。",
            "愿言相约花前醉，莫放春容过海棠。"
        ],
        "title": "早春即事",
        "id": "6b79f794-9943-4977-8915-e2445896d107"
    },
    {
        "author": "华岳",
        "paragraphs": [
            "归心夜半已飞扬，唤仆吹灯促晓妆。",
            "鸡翅拍斜茅店月，马蹄剜破板桥霜。",
            "二陵万里埋荆棘，十庙百年生稻粱。",
            "安得有臣如祖逖，慨然击楫誓江长。"
        ],
        "title": "早行述怀",
        "id": "36ea14e7-214a-4741-928c-154b40bc2965"
    },
    {
        "author": "华岳",
        "paragraphs": [
            "路转峰回觉有村，数间茅屋瞰山阴。",
            "午炊已饱翻匙玉，腊酝仍拚挂杖金。",
            "穷去作文和鬼送，兴来得句倩蝉吟。",
            "一声横笛斜阳外，吹起江湖万里心。"
        ],
        "title": "题易村",
        "id": "2c91846a-c21c-47cc-9242-c8848946c136"
    },
    {
        "author": "华岳",
        "paragraphs": [
            "心不融明遂启疑，源流本末致交驰。",
            "谷何尝响人相唤，岸几曾行舟自移。",
            "枉直万端明似镜，是非一着错如棋。",
            "磨心拔去谁能转，试问诸公知不知。"
        ],
        "title": "述事",
        "id": "448f4d16-2c85-4923-905e-4fa5cec0adab"
    },
    {
        "author": "华岳",
        "paragraphs": [
            "我生不解觅冠裳，满目风波祇自伤。",
            "楮券不堪供虏币，沙筹那解足军粮。",
            "人情在我随多寡，世态从他自短长。",
            "只告天公乞安乐，百年随分老农桑。"
        ],
        "title": "述怀",
        "id": "c64c01dc-d646-4536-8c49-a4b47f981f75"
    },
    {
        "author": "华岳",
        "paragraphs": [
            "樽酒檠窗鬓发新，别来惊见雪霜侵。",
            "几行泪滴风前烛，一片心敲月下砧。",
            "好德未闻如好色，知人安得似知音。",
            "一书欲寄南来鴈，江阔天高无处寻。"
        ],
        "title": "寄刘浩然",
        "id": "f8482ba2-f25a-4df0-b8ac-33a41e877e08"
    },
    {
        "author": "华岳",
        "paragraphs": [
            "淮阴西汉一英雄，史氏持衡论亦工。",
            "不向追亡羡萧相，却于援死着滕公。",
            "岂知并绩三人杰，皆自当时一语功。",
            "後世人材自戕贼，炎凉安得古人风。"
        ],
        "title": "知遇",
        "id": "621ab0cd-3c18-43bf-839a-877e6bb65b11"
    },
    {
        "author": "华岳",
        "paragraphs": [
            "纳币求成事已非，可堪函首献戎墀。",
            "一天共戴心非石，九地皆涂血尚泥。",
            "反汉须知为鼌错，成秦恐不在于期。",
            "和戎自有和戎策，却恐诸公未必知。"
        ],
        "title": "和戎",
        "id": "5033d59b-f66f-4a76-b064-3d02247bc553"
    },
    {
        "author": "华岳",
        "paragraphs": [
            "十事相寻九不谐，骨穷更值五行乖。",
            "人情厚薄且随分，世态炎凉休挂怀。",
            "家欲自丰无楮币，爨凭谁执有荆钗。",
            "如今且任眼前过，他日功名殊未涯。"
        ],
        "title": "自宽",
        "id": "f85b330d-b773-4f3a-b913-c19df88b561f"
    },
    {
        "author": "华岳",
        "paragraphs": [
            "瘦筇支我上高寒，风露凄清酒力悭。",
            "千里人邀千里月，一重楼见一重山。",
            "筵前飞雪喷焦遂，槛外行云遏小蛮。",
            "便好翻身驾黄鹄，直将情枉扣天关。"
        ],
        "title": "黄氏三层楼",
        "id": "4bd13a4c-2b61-494b-b39e-bcc55437be53"
    },
    {
        "author": "华岳",
        "paragraphs": [
            "莫问门无长者车，只图深巷乐樵渔。",
            "一园黄落食无限，万壑碧蓑衣有余。",
            "鴈足北来归讯杳，马蹄南去故人疎。",
            "东风看整朝天旆，多少功名在故庐。"
        ],
        "title": "幽居",
        "id": "86855f4c-5192-4d50-93b9-feb8af871d60"
    },
    {
        "author": "华岳",
        "paragraphs": [
            "要与宗盟立纪纲，俯从多士较文章。",
            "人材漏网无疏密，科目搜罗有短长。",
            "蟾窟一枝分玉树，凤池三浪出银潢。",
            "何当推解延豪杰，为复中原万里疆。"
        ],
        "title": "贺赵丞登第",
        "id": "7031cdeb-c6b8-4807-9fc1-5ae92dee352f"
    },
    {
        "author": "华岳",
        "paragraphs": [
            "一年无处觅春光，杖策寻春特地忙。",
            "墙角数枝偏冷淡，江头千树欲昏黄。",
            "梢横波面月摇影，花落樽前酒带香。",
            "更仗西湖老居士，为予收拾付诗囊。"
        ],
        "tags": [
            "西湖"
        ],
        "title": "梅",
        "id": "40787ac9-20ce-4fe9-9477-3521e7e3f02b"
    },
    {
        "author": "华岳",
        "paragraphs": [
            "缆解西风拍岸颠，鴈拖秋色上航船。",
            "挂帆未作乘风客，举棹先惊捉月仙。",
            "楚些有渊心石殒，贺狂无井眼花眠。",
            "殷懃为酹一杯酒，断送西江浪拍天。"
        ],
        "title": "捉月仙",
        "id": "6af92f24-fc64-48e1-93b0-911c8a8c75c6"
    },
    {
        "author": "华岳",
        "paragraphs": [
            "王谦不事富春侯，自是熏莸味不侔。",
            "病体隔年留枉狱，梦魂连夜逐归舟。",
            "可怜商木迁新令，欲为韩门复旧雠。",
            "但得此心无所愧，为公一死亦何尤。"
        ],
        "title": "呈宁次翁",
        "id": "d275c556-6f7d-4d9e-989e-2c0a983668e6"
    },
    {
        "author": "华岳",
        "paragraphs": [
            "勿忧李广不封侯，广不封侯未足忧。",
            "汉鼎不烹曹操肉，吴钩空断伍员头。",
            "鸿门自昔推屠狗，虎帐于今愧沐猴。",
            "千万南阳遇徐庶，为言豪杰尚缧囚。"
        ],
        "title": "闷成",
        "id": "1cac66a2-0a5a-4ae9-a886-b42a9c4d903b"
    },
    {
        "author": "华岳",
        "paragraphs": [
            "十年客里过春光，客里逢春分外狂。",
            "半堵碧云蜗路湿，一帘红雨燕泥香。",
            "衔山西日辞春阁，拍岸东风趁夜航。",
            "莫向钱塘苏小说，东吴新髻李红娘。"
        ],
        "title": "别馆即事",
        "id": "538b8051-a137-4ffb-b98d-2dd65c5e5403"
    },
    {
        "author": "华岳",
        "paragraphs": [
            "西风落日楚江头，秋水已平鹦鹉洲。",
            "烟树接天迷送旆，浪花翻雪喷行舟。",
            "三杯万事我已饱，一日千里谁能留。",
            "见说平戎新遣使，班超投笔已封侯。"
        ],
        "title": "武兴解舟",
        "id": "e25106ff-59a4-4c4b-82d3-e7eeee230403"
    },
    {
        "author": "华岳",
        "paragraphs": [
            "英雄不遇勿长吁，苟遇风云彼岂拘。",
            "不向关中效萧相，便于江左作夷吾。",
            "当知晋霸非由晋，所谓虞亡岂在虞。",
            "多少英灵费河岳，钟子不遇独何欤。"
        ],
        "title": "不遇",
        "id": "a970cf2d-0918-4fa2-9d8b-fcc414a1a7ed"
    },
    {
        "author": "华岳",
        "paragraphs": [
            "钳口刳肠未足殚，穷原探本可观澜。",
            "乞酰孰谓邻非直，反矢须知友必端。",
            "暴虎欲从头碎璧，沐猴还虑发冲冠。",
            "积薪措火居其下，试问贾生安未安。"
        ],
        "title": "纪事",
        "id": "0b18f9dd-d49e-4172-8ca8-8c5d49322265"
    },
    {
        "author": "华岳",
        "paragraphs": [
            "寒入肌肤粟已生，银河冻合水无声。",
            "梅花漏泄春先到，风色商量雪未成。",
            "有愧何须问天理，无求方始合人情。",
            "男儿未际风云会，辜负胸中十万兵。"
        ],
        "title": "冬日述怀",
        "id": "1bcdbc17-eb2e-44fc-8c92-dacc0dff3a40"
    },
    {
        "author": "华岳",
        "paragraphs": [
            "一年春事已差池，又见杨花贴水飞。",
            "梁燕不忧惊午枕，箔蚕生怕误春衣。",
            "景逢佳处须行乐，事到难时且式微。",
            "幸有黄鸡并浊酒，且和风月醉柴扉。"
        ],
        "title": "暮春述怀",
        "id": "1a121d2a-19b7-4157-a12d-7bd7d16b7ed4"
    },
    {
        "author": "华岳",
        "paragraphs": [
            "十顷平湖一簇山，湖山佳处着朱阑。",
            "分阶草色迎春绿，漱石泉声入夜寒。",
            "不扰自然人事好，有为方信世途难。",
            "如今休说当年事，只把心平气定看。"
        ],
        "title": "幽居",
        "id": "a3f651d4-755b-460b-8cda-120f95250043"
    },
    {
        "author": "华岳",
        "paragraphs": [
            "鴈行临慰暖如春，玉粒金包即拜恩。",
            "周粟不肥清圣肉，楚丝难系直臣魂。",
            "二生在昔闻孤竹，一死于今愧屈原。",
            "圆簠下颁诚有谓，此情兄外更谁论。"
        ],
        "title": "谢二刘",
        "id": "0894131b-0d81-4cd9-899c-5955e3063b0e"
    },
    {
        "author": "华岳",
        "paragraphs": [
            "买春无计托花神，费尽榆钱不计缗。",
            "风絮飞成三径雪，雨犂翻动一园春。",
            "有心报国从招祸，无相封侯莫怨贫。",
            "试问专坛与分社，予何人彼亦何人。"
        ],
        "title": "暮春述怀",
        "id": "062d8f1f-8329-4324-8d43-2b4681c9cfdc"
    },
    {
        "author": "华岳",
        "paragraphs": [
            "洛阳年少不知几，十载南州赋式微。",
            "三举不登黄甲去，两庠空笑白丁归。",
            "头长贾昔过三尺，腰大巨今徒十围。",
            "祇恐金銮不前席，谁云无策富王畿。"
        ],
        "title": "呈诸同舍",
        "id": "96c3c32f-e08a-43a3-9415-0f1ed16bfd19"
    },
    {
        "author": "华岳",
        "paragraphs": [
            "郊野英雄不肯收，膏粱刍豢有何谋。",
            "胡儿只怒马黄弩，公子当求狐白裘。",
            "唐诏屡颁蕡不第，汉坛纔筑信当侯。",
            "古今得丧同儿戏，何必区区叹白头。"
        ],
        "title": "寄陈士元",
        "id": "9e37d4ad-b39d-4414-8446-81f519ef0060"
    },
    {
        "author": "华岳",
        "paragraphs": [
            "贫居不暇理椽茅，只倩江山围一遭。",
            "林鸟乐时知地僻，岭云闲处觉天高。",
            "春衫着破重连线，臈酒擎干独醡糟。",
            "且把杯盘聊自适，不须平地起风涛。"
        ],
        "title": "贫居",
        "id": "b41316dc-f382-4de6-82e3-9ebd22c8b511"
    },
    {
        "author": "华岳",
        "paragraphs": [
            "拂面东风二月天，绿杨芳草暗平川。",
            "花容着雨斗翻锦，春色恼人催禁烟。",
            "灯夜虽然君有约，花时却恐我无缘。",
            "直须得暇来相访，当约嫦娥伴醉眠。"
        ],
        "title": "呈鲁功甫",
        "id": "f79da953-8b22-460e-91ee-7b138d5f35af"
    },
    {
        "author": "华岳",
        "paragraphs": [
            "主忧臣辱已难堪，国事颠危况未安。",
            "溺嫂临渊犹援手，斗人同室尚撄冠。",
            "公如不唱从军乐，士亦恐歌行路难。",
            "麟阁功名总劳苦，莫将行役作辛酸。"
        ],
        "title": "勉冯着明",
        "id": "0c9e659d-1562-4ddb-ad8a-94c059719153"
    },
    {
        "author": "华岳",
        "paragraphs": [
            "惜丝不肯织宫鞋，花月仙人谪不来。",
            "河伯借泥封玉腕，风神翻浪沃香腮。",
            "无房不许蜂留宿，有盖尝令鹭自开。",
            "何事冤仇结青女，一朝收拾付尘灰。"
        ],
        "title": "藕花",
        "id": "1f8f4092-d2ab-4254-80d3-eafc8ecad76e"
    },
    {
        "author": "华岳",
        "paragraphs": [
            "世态风波不可论，且于闲处乐天真。",
            "肥家无子堪登陇，忧国有人休问津。",
            "颜色虽蒙时借我，脚跟那解日随人。",
            "客来若问当时事，摇手无言对北邻。"
        ],
        "title": "自勉",
        "id": "1f454c78-8128-4852-8a5f-e0a248f10c6e"
    },
    {
        "author": "华岳",
        "paragraphs": [
            "阴晴未判落梅天，柳巷无人絮扑毡。",
            "涤器倒囊寻市酝，唤船挑网得溪鲜。",
            "鸟声呼梦客千里，山色撩人句一联。",
            "遐想故人应念我，马蹄何处夕阳边。"
        ],
        "title": "初夏即事",
        "id": "a267b0e1-a4a2-4af2-b8c7-d54c8691ac93"
    },
    {
        "author": "华岳",
        "paragraphs": [
            "那条路不通长安，莫把心肠独自剜。",
            "有酿何须儿索饮，无殽徒劝客加餐。",
            "千金不赏思归楚，万户无封愿识韩。",
            "大抵利名些子耳，几多豪杰被萦绊。"
        ],
        "title": "呈钟子严",
        "id": "05c0b3b3-75fc-40c7-a939-f19b1b64dd6c"
    },
    {
        "author": "华岳",
        "paragraphs": [
            "自愧材猷不足观，独于忠义死难干。",
            "二陵风雨谁思汉，万里腥膻谁报韩。",
            "眼到北盟常揾血，话残南渡欲冲冠。",
            "如何一代多人杰，稽首称藩鼻不酸。"
        ],
        "title": "寄杨渭夫",
        "id": "8bd162bf-57b8-4436-b211-781cfb43ab4c"
    },
    {
        "author": "华岳",
        "paragraphs": [
            "潇洒幽居屋一重，入门花柳间青红。",
            "帘尝碍月钩尝挂，酒不逢花盏不空。",
            "畏爱难全公子日，雌雄谁识大王风。",
            "且将酒货迁诗料，休问榷场通未通。"
        ],
        "title": "幽居",
        "id": "60d8b02b-30bd-4fcc-a8c6-9c01adf87744"
    },
    {
        "author": "华岳",
        "paragraphs": [
            "主人意重出霓裳，客子愁多欲断肠。",
            "眉黛暗传春去恨，脸红犹带夜来妆。",
            "竹根穉子肌肤滑，叶底荷花语笑香。",
            "多少行云在巫峡，谩将诗思恼襄王。"
        ],
        "title": "呈王君庸",
        "id": "9a5d489f-d5dd-47d3-84f5-78ec9fa898c7"
    },
    {
        "author": "华岳",
        "paragraphs": [
            "宫墙无地可穿窬，犹幸先人有敝庐。",
            "仕版可羞宁毁瓦，儒冠曾误枉收书。",
            "供柴我合同收炭，寄食君当自办蔬。",
            "此理晓然明似镜，何须足下肆耕锄。"
        ],
        "title": "寄西山",
        "id": "c9810f80-9774-479e-a258-2a12da3a869d"
    },
    {
        "author": "华岳",
        "paragraphs": [
            "一片忠肝照日明，济时无策苦伤情。",
            "聱牙拊几悔南渡，和泪挑灯编北盟。",
            "汉用檄招三十郡，楚因歌散八千兵。",
            "太平若斗生灵肉，何用生灵望太平。"
        ],
        "title": "呈李朝举",
        "id": "f84c0b55-c16e-476e-9356-de4143e37a79"
    },
    {
        "author": "华岳",
        "paragraphs": [
            "桃李生香花满溪，南州十月尚襜衣。",
            "春从酒瓮榨将出，秋在诗囊带得归。",
            "弓射十分方破的，棋高一着便争机。",
            "劝君莫作等闲看，毫发差殊事已非。"
        ],
        "title": "小春言怀",
        "id": "dcfa1471-3689-4c79-a818-974556919860"
    },
    {
        "author": "华岳",
        "paragraphs": [
            "十日春愁不出门，出门春事已消魂。",
            "摘花掀帽倩人插，索酒得杯和月吞。",
            "啼鸟声中近寒食，落花阴里又黄昏。",
            "春来春去总休问，往事悠悠付一樽。"
        ],
        "title": "春愁",
        "id": "ef0c5e9a-89db-415e-b1b9-1afd73126c80"
    },
    {
        "author": "华岳",
        "paragraphs": [
            "十年忧患谪东南，万事于心了不关。",
            "病去只愁双足软，老来且喜一身闲。",
            "人情无处便生怨，天道有时犹好还。",
            "大抵久长居富贵，到头天意亦须悭。"
        ],
        "title": "呈徐商卿",
        "id": "c4c5005d-a3bd-4a6f-a903-09582e34370b"
    },
    {
        "author": "华岳",
        "paragraphs": [
            "上苑春工到海棠，老夫随分为春忙。",
            "朱弦转枕鶑催拍，红粉倚栏花斗妆。",
            "吾道几时曾损益，人心今日自炎凉。",
            "愿言相约花前醉，一听儿童号酒狂。"
        ],
        "title": "春游有感",
        "id": "c25ebffe-3649-4578-b33f-120f8307454a"
    },
    {
        "author": "华岳",
        "paragraphs": [
            "忧吾所谓果何忧，忧国忧家卒未休。",
            "坐法马迁方去汉，释囚箕子未归周。",
            "西风万籁声声恨，夜雨疎桐点点愁。",
            "有客不知吾所向，却将米价问南州。"
        ],
        "title": "忧",
        "id": "0d9ed33b-eaca-4231-ab29-53d2e2cf2643"
    },
    {
        "author": "华岳",
        "paragraphs": [
            "我生胸次不尘埃，不学儿曹刚自媒。",
            "诗料虽凭风月制，宦途还听鬼神开。",
            "十年教养猷初壮，半世功名念已灰。",
            "安得金銮有清问，贾生何事未归来。"
        ],
        "title": "述怀",
        "id": "669911ad-8f5d-42e7-b873-cd229ee11985"
    },
    {
        "author": "华岳",
        "paragraphs": [
            "作个咿𠼳赘项咽，个中和我万愁牵。",
            "一筒作柄箫无窍，双铁为圜扇有圈。",
            "身拜却疑人是犬，手擎还类笔如椽。",
            "从今节节能通气，安得当为积蓄钱。"
        ],
        "title": "套筒",
        "id": "5b3d7fbe-1951-4875-bdef-c7894f66503f"
    },
    {
        "author": "华岳",
        "paragraphs": [
            "东风吹动绮罗尘，翠盖红缨处处新。",
            "蝶翅拍开千树雪，鶑声催老十洲春。",
            "人生有酒须行乐，吏禄无阶且食贫。",
            "归客不须笼画烛，醉和明月上雕轮。"
        ],
        "title": "春郊即事",
        "id": "52059f27-2727-4536-8f84-e39a1a9c8d9d"
    },
    {
        "author": "华岳",
        "paragraphs": [
            "天低江阔水连天，上下周回一色兼。",
            "扑雀猎鹰翻白缟，得鲈渔父指青帘。",
            "马抛玉勒珑𤦪落，狮欠金铃橘柚添。",
            "得句莫嫌呵冻笔，明年岁事已堪占。"
        ],
        "title": "雪",
        "id": "c5e5e63d-e9b2-4979-9a1e-e468fea30767"
    },
    {
        "author": "华岳",
        "paragraphs": [
            "平政桥头火烁空，富沙宫殿烈烟中。",
            "地形难扑徒临水，天意能回遽反风。",
            "十里爆雷惊客梦，万家全璧頼神功。",
            "君王注意恢神武，更乞威灵为宝冲。"
        ],
        "title": "题富沙庙",
        "id": "41b62155-3ce8-4b35-98b9-0357e95890fc"
    },
    {
        "author": "华岳",
        "paragraphs": [
            "溪南风物照窗扉，溪北兰舟缆翠微。",
            "双桨碧云苔浦合，一帘红雨杏花飞。",
            "只知有酒酬佳景，却恨无绳系落晖。",
            "更约风流众年少，明朝依旧莫相违。"
        ],
        "title": "次翁正叔溪山胜游之韵",
        "id": "6b05d410-b472-423e-ade7-ef358465bad7"
    },
    {
        "author": "华岳",
        "paragraphs": [
            "东风吹不断轮蹄，处处秋千环佩飞。",
            "剪翠弄妆归髻掠，乱红翻锦上屏帏。",
            "花应笑我春尝醉，燕解嘲人夜不归。",
            "莫怪逢春太娱乐，人生能有几芳菲。"
        ],
        "title": "春郊即事",
        "id": "5de7036f-56bc-44cc-ac6a-2c9894e9a52c"
    },
    {
        "author": "华岳",
        "paragraphs": [
            "此心忠义出天资，奴隶儿童莫强为。",
            "燕雀不知鸿鹄志，牛羊徒饰虎狼皮。",
            "事当桀犬吠尧日，书在塞鸿归汉时。",
            "拔劔问天天不语，料天还愧负男儿。"
        ],
        "title": "闷题",
        "id": "f548589c-f265-4533-99f6-137164c6c485"
    },
    {
        "author": "华岳",
        "paragraphs": [
            "达人安分乐平生，不与阴阳造化争。",
            "汉节有人恭且止，楚盘无客遂当行。",
            "荐公地栗三杯酒，分我天香一味羹。",
            "大抵有施须有报，木桃琼玖愧诗评。"
        ],
        "title": "呈陈平仲",
        "id": "9a40e224-6b77-4939-a581-f3f8af1199bc"
    },
    {
        "author": "华岳",
        "paragraphs": [
            "主人冰雪洒胸襟，买宿银城不计缗。",
            "春草有诗皆白雪，秋毫无梦到红尘。",
            "月娥好作云间侣，风伯不寒冰下人。",
            "更喜五更窗外月，梅梢分得一枝春。"
        ],
        "title": "纸帐",
        "id": "d6a733ce-e849-401b-8a8d-5d0b2f423378"
    },
    {
        "author": "华岳",
        "paragraphs": [
            "兵贵先人斯夺人，莫教间谍漏真情。",
            "汉因有备吴终退，秦为无人楚始争。",
            "卦向爻中分损益，棋于局上定输赢。",
            "不知都督三边者，还肯江湖问一声。"
        ],
        "title": "兵",
        "id": "7bcca783-59ad-4119-867a-740423e352c2"
    },
    {
        "author": "华岳",
        "paragraphs": [
            "我生素不事诙谐，檐板方头唤不回。",
            "遇事岂容无正论，济时未必有长材。",
            "头虽五鼎不辞剑，口恐三缄合用枚。",
            "不是生平太刚介，有如踪迹尚尘埃。"
        ],
        "title": "自讼",
        "id": "a96313a4-e577-4dab-8b0e-c5ab091a1d3a"
    },
    {
        "author": "华岳",
        "paragraphs": [
            "古今多少好英雄，未必奸邪未必忠。",
            "上党鼎膏流地白，长平坑血溅天红。",
            "三边传檄兵虽息，二榷开场货未通。",
            "更愿年丰富金帛，饱装驼驾为和戎。"
        ],
        "title": "纪时",
        "id": "1b81d95d-9207-4277-ab0e-a013af8e2891"
    },
    {
        "author": "华岳",
        "paragraphs": [
            "破帽无情不受吹，满头霜雪已如丝。",
            "菊花笑我三秋客，风物撩人九日诗。",
            "三楚膏腴已煨烬，二江皮肉更疮痍。",
            "子卿三月无音信，鸿鴈南来何所之。"
        ],
        "title": "重九",
        "id": "c8252a7d-54fb-4bb3-89e7-5b87e3f8b8ba"
    },
    {
        "author": "华岳",
        "paragraphs": [
            "许我登龙尚未还，作诗更为谒梅山。",
            "如何威惠推千载，犹使英雄困八蛮。",
            "神不提身归虎帐，鬼须擘口动龙颜。",
            "聪明傥为扶宗社，愿借风雷顷刻间。"
        ],
        "title": "祷梅山",
        "id": "a01e27d2-1470-434a-aa95-75364754326e"
    },
    {
        "author": "华岳",
        "paragraphs": [
            "姓名久不到西山，觅便无风鼻谩酸。",
            "天堑有花春堰急，地炉无火夜堂寒。",
            "青灯昔记对床卧，白发今羞把镜看。",
            "见说北归常有鴈，一书无惜报平安。"
        ],
        "title": "寄西山",
        "id": "01a74344-7664-4965-bfe7-caa6b985503d"
    },
    {
        "author": "华岳",
        "paragraphs": [
            "梅山昔扣五通仙，曾许英雄第一签。",
            "恰遇尘埃当扰扰，如何泥泞尚淹淹。",
            "若非推入高宗梦，须是遥分太史占。",
            "他日崧高咏申甫，一香先为大王拈。"
        ],
        "title": "再祷梅山",
        "id": "f284a371-ad10-479d-8b77-b3ba5d86b2c5"
    },
    {
        "author": "华岳",
        "paragraphs": [
            "壮气横秋面渥丹，男儿未遇指休弹。",
            "卖浆岂料周分国，盗粟焉知汉筑坛。",
            "胫脡未甘缠吏鞅，髑髅不信误儒冠。",
            "夜深踢起床头婢，和泪挑灯把剑看。"
        ],
        "title": "怒题",
        "id": "6ad63192-973b-426f-b903-3bf02ed93c10"
    },
    {
        "author": "华岳",
        "paragraphs": [
            "社风吹迸雨前枝，正是施工北苑时。",
            "小胯未封纔入盝，短鎗初拆半含旗。",
            "一盆腊雪分龙井，万杵春雷入凤池。",
            "见说贡余山似积，小煎还肯换新诗。"
        ],
        "title": "寄范茂卿",
        "id": "255ec49a-8b3a-48a5-a6d1-7fffb0e7087c"
    },
    {
        "author": "华岳",
        "paragraphs": [
            "山拥青螺出粉墙，水环银带插溪庄。",
            "一百五日雨翻浴，三十六宫人斗妆。",
            "蝶翅拍花催舞袖，凤毛翻锦入诗囊。",
            "新欢旧恨知多少，且对东风醉几场。"
        ],
        "title": "题溪庄",
        "id": "4f35e7c9-9af6-43d5-9c3a-61dee0d08126"
    },
    {
        "author": "华岳",
        "paragraphs": [
            "红牙催拍燕飞忙，一片行云遶画堂。",
            "眉黛蹙成游子恨，脸红烧断故人肠。",
            "榆钱不买千金笑，柳带何须百宝妆。",
            "舞罢隔帘偷送目，不知谁是楚襄王。"
        ],
        "title": "奇见",
        "id": "a678f3ea-ed07-47b2-a1b6-2f216b718681"
    },
    {
        "author": "华岳",
        "paragraphs": [
            "太乙年来落冀并，几多豪杰未成名。",
            "尧天日月计和玉，胡地山川知耀卿。",
            "卢六驱风能破屋，陈三平水可倾城。",
            "年来幕府勤延揽，何事诸兄未有声。"
        ],
        "title": "思故人",
        "id": "2c781269-eab8-46ec-9975-0942a0b13d49"
    },
    {
        "author": "华岳",
        "paragraphs": [
            "卫霍勋名李杜才，纔过四十也心灰。",
            "俗尘趁少便披拂，诗料空多难剪裁。",
            "时事谩提眉便皱，家怀未说眼先开。",
            "朱帘更倩梅香挂，要放银蟾入座来。"
        ],
        "title": "呈古洲老人",
        "id": "2c017bc2-1755-496a-bf20-8be42ff9b073"
    },
    {
        "author": "华岳",
        "paragraphs": [
            "饭罢令人唤小童，敢烦捉耳为开蒙。",
            "芎茶不用焦汤点，纸被还将艳火烘。",
            "醉欲伴眠当倩月，热求挥汗合邀风。",
            "它时我建青油幕，廉汝封侯学卫公。"
        ],
        "title": "训小童",
        "id": "ea8661b1-ce0b-4f23-886c-a8199ab3f75b"
    },
    {
        "author": "华岳",
        "paragraphs": [
            "茅舍松棚隔小桥，碧帘斜挂竹篱腰。",
            "猪头煮去和皮擘，牛肉秤来带骨烧。",
            "村酒不图邀客醉，野花复喜向人娇。",
            "归舟不用撑明月，只倩西风借晚潮。"
        ],
        "title": "郊饮",
        "id": "d66cd245-9deb-464f-bc71-afe00e2386ab"
    },
    {
        "author": "华岳",
        "paragraphs": [
            "客子东南不着家，主人北里恣豪奢。",
            "夜深常倩月移竹，春老不烦风扫花。",
            "暮雨送凉归枕簟，夕阳留客赋烟霞。",
            "何时执手阑干外，同把功名誓镆铘。"
        ],
        "title": "西爽",
        "id": "117f2248-f864-4d0c-926e-0dc0ac6be6a0"
    },
    {
        "author": "华岳",
        "paragraphs": [
            "八方无处着瞿昙，百合中间寄一龛。",
            "满挹酒浆供里北，平量风月借和南。",
            "腰如可折岂徒五，涎若果流何待三。",
            "更喜小窗能就拱，夜寒江静着山函。"
        ],
        "title": "斗斋",
        "id": "960a81d8-854a-45f3-ae00-5897a7016cc4"
    },
    {
        "author": "华岳",
        "paragraphs": [
            "刚肠未肯报平安，拟把功名一担担。",
            "方向杏坛逃败北，却于莲社得和南。",
            "香同世事炎还冷，茶类人情苦始甘。",
            "大抵久长同佛法，此心何处不瞿昙。"
        ],
        "title": "呈楚南僧",
        "id": "28fcc5e8-4543-4d7b-8364-9f69989dc0c1"
    },
    {
        "author": "华岳",
        "paragraphs": [
            "布作宽袍竹作冠，萧然万虑不相关。",
            "数声横笛烟霄外，一个闲人天地间。",
            "若遇急流须勇退，从教倦鸟不知还。",
            "百年富贵君休羡，得似浮生半日闲。"
        ],
        "title": "山居",
        "id": "73226032-806c-412a-af13-b021c0f37523"
    },
    {
        "author": "华岳",
        "paragraphs": [
            "太平官府不停囚，求剑乌衣欲刻舟。",
            "私筴是鸡难做鹤，公庭得马便成牛。",
            "不疑若受千金谤，胶鬲当贻万世羞。",
            "见说明公在莲幕，不知能鉴此冤不。"
        ],
        "title": "吴伯叙",
        "id": "4e47e40a-d167-4638-8e73-84bc41198cf4"
    },
    {
        "author": "华岳",
        "paragraphs": [
            "史笔如衡须正持，莫教浮诞出无稽。",
            "已成帝业从烹父，未将王师休杀妻。",
            "秦逸号眠为抱虎，刘狂名舞作闻鸡。",
            "麟经削後无全笔，磨玷吾当问白圭。"
        ],
        "title": "读史",
        "id": "4119b091-dbbf-42af-8168-345eec3f9826"
    },
    {
        "author": "华岳",
        "paragraphs": [
            "斜阳望断水平桥，古柳萧疎己半雕。",
            "鱼跃浪花翻水面，鴈拖烟练束林腰。",
            "花时无镪能追骥，月夜有诗堪续貂。",
            "回首故乡多少恨，乱山无数路迢迢。"
        ],
        "title": "建安暮秋",
        "id": "5cab7715-2ef6-46dd-af06-6975cac00b60"
    },
    {
        "author": "华岳",
        "paragraphs": [
            "西风吹梦落青帘，浊酒三杯路二千。",
            "别岸舟行秋色里，故人家在夕阳边。",
            "囊中有药难医国，竿上无钩可钓贤。",
            "见说近来书籍贵，监取唐汉莫论钱。"
        ],
        "title": "三衢道中",
        "id": "e439bc18-c45f-4cc7-80f9-25ba4f568ee6"
    },
    {
        "author": "华岳",
        "paragraphs": [
            "片云如雨卷西风，绰尽遮阑眼力雄。",
            "远水半连晴汉碧，暮霞全借夕阳红。",
            "姓名未得联诸子，鬓发皤然已一翁。",
            "欲识翠微诗外意，岂徒忧国愿年丰。"
        ],
        "title": "秋望有怀",
        "id": "08b9be70-4eeb-41eb-9630-3ce09782b39b"
    },
    {
        "author": "华岳",
        "paragraphs": [
            "乱云推月上层楼，楼上朱帘不下钩。",
            "鸡翅拍开朱户锁，鴈声唤上木兰舟。",
            "黄花捻酒留人醉，红叶题诗倩水流。",
            "李广不侯人不笑，笑他人作烂羊头。"
        ],
        "title": "送李子方",
        "id": "916b5e11-94c3-462b-951d-143c7e899772"
    },
    {
        "author": "华岳",
        "paragraphs": [
            "昔年槌鼓扣天阍，远谪南州七度春。",
            "大享有恩来北阙，小囚无赂脱东闽。",
            "乌衣座满民流血，画烛帘深案积尘。",
            "见说九重宵旰虑，长沙犹有少年人。"
        ],
        "title": "寄两庠同舍",
        "id": "b38e18ee-05e6-43ae-8933-7b720b12e8ee"
    },
    {
        "author": "华岳",
        "paragraphs": [
            "长亭不作马蹄迂，一叶孤蓬入帝都。",
            "星布关津皆自放，雷封纂节独相拘。",
            "可怜罔市千般有，谁信虚舟一物无。",
            "为祝琴堂早催发，片帆连夜过姑苏。"
        ],
        "title": "呈沿漕宰",
        "id": "1d19284a-0449-4944-8396-2e3261526d89"
    },
    {
        "author": "华岳",
        "paragraphs": [
            "禾落西风黄叶飞，子卿无信鴈来迟。",
            "凄凉自笑刘思父，慷慨难追杜牧之。",
            "归兴十分浓似酒，愁肠一缕乱如丝。",
            "凭君细把茱萸问，此会明年健有谁。"
        ],
        "title": "九日",
        "id": "700fb80d-fee4-48a2-8a71-fe6265ff9d0a"
    },
    {
        "author": "华岳",
        "paragraphs": [
            "少年场屋擅词锋，审谳无私只奉公。",
            "夜月兰宫无宿曜，秋霜莲幕有春风。",
            "明堂难毁周公制，乡校犹存子产功。",
            "文德自来能服远，更烦刘向为和戎。"
        ],
        "title": "戏呈赵可父",
        "id": "a68f94ce-a4ae-4ae7-986e-5d4598facad4"
    },
    {
        "author": "华岳",
        "paragraphs": [
            "鸾骖不是厌尘凡，王母瑶池促驾还。",
            "家在两三千里外，人生一十六年间。",
            "好随神女游舒水，难伴文君归蜀山。",
            "试向仙源问消息，桃花零落水潺潺。"
        ],
        "title": "挽吴夫人",
        "id": "6d248bac-0eb8-4f37-8a2e-079fd8a1dfa7"
    },
    {
        "author": "华岳",
        "paragraphs": [
            "凈扫庭阶衬落英，西风吹恨入蓬瀛。",
            "人从紫麝囊中过，马踏黄金屑上行。",
            "眠醉不须铺锦褥，研香还解作珠缨。",
            "宫娥未许填沟壑，收拾流酥浸玉罂。"
        ],
        "title": "岩桂落英",
        "id": "2ce76c27-9057-44ce-8ff5-2b3dc3f7fdc0"
    },
    {
        "author": "华岳",
        "paragraphs": [
            "江外音书久不来，重城昏鼓又相催。",
            "眼前萤掣檐前电，耳底蚊轰屋底雷。",
            "乃事类棋方入局，此心如火已成灰。",
            "凭君试问吴元白，老寇东川回未回。"
        ],
        "title": "牢城述怀",
        "id": "2bf5b5a6-dbfe-4530-9943-c4d090a23cd2"
    },
    {
        "author": "华岳",
        "paragraphs": [
            "虎眼龙须午未干，楚臣遗泪尚潸潸。",
            "梅天有雨金丸重，麦地无风翠浪闲。",
            "蒲解枭风岂枭贼，符能驱祟不驱奸。",
            "一樽菖酒呼天问，何事男儿鬓渐斑。"
        ],
        "title": "重午",
        "id": "bbcec567-d806-4971-9dcd-4b48bc109183"
    },
    {
        "author": "华岳",
        "paragraphs": [
            "英雄还要识英雄，不识英雄总是空。",
            "投鼠在人当忌器，见鸿非我独弯弓。",
            "情从忠佞分轻重，事戒恩威戾始终。",
            "说与翠微休截截，三缄从此更须工。"
        ],
        "title": "有触述怀",
        "id": "62e3fd4a-ddc6-465a-aef6-970383b24259"
    },
    {
        "author": "华岳",
        "paragraphs": [
            "西风吹老碧莲房，万壑风流拆麝囊。",
            "谩与篱花争晓色，肯教盆蕙压秋芳。",
            "月中有女曾分种，世上无花敢斗香。",
            "要识仙根迥然别，一枝开傍郄家墙。"
        ],
        "title": "岩桂",
        "id": "7717da12-1db5-4a06-b16b-6016b2bb1e18"
    },
    {
        "author": "华岳",
        "paragraphs": [
            "一别京华近十年，此心无日不悠然。",
            "嗅梅得句天然巧，把酒开怀地自偏。",
            "铁砚不须兵十万，铜盘何用客三千。",
            "功名自有风云会，不遇风云毋自煎。"
        ],
        "title": "偶成",
        "id": "76169131-778b-4439-a738-d86482080350"
    },
    {
        "author": "华岳",
        "paragraphs": [
            "画桥相送百花春，转眼孤鸿逐断云。",
            "别後有谁能顾我，客中无日不思君。",
            "风前花影尝兴念，月下桐声久不闻。",
            "见说近来多好况，一书无惜寄云云。"
        ],
        "title": "寄王士贵",
        "id": "4382e739-e6b2-4d6e-9c22-d1e20805af39"
    },
    {
        "author": "华岳",
        "paragraphs": [
            "风烟世事不堪听，勿谓封侯胜白丁。",
            "老眼隔年新旧历，归心连夜短长亭。",
            "一声蜀鸟惊胡蝶，十幅蛮花寄鹡鸰。",
            "更向坦斋夫子道，近来双鬓已星星。"
        ],
        "title": "发书与幼弟及坦斋",
        "id": "e536f3bc-0aad-4b74-a2d7-dcd7c7ffd3bb"
    },
    {
        "author": "华岳",
        "paragraphs": [
            "封书汉上寄清之，却恐清之汉上归。",
            "千里谩怀明月共，寸心常伴白云飞。",
            "湘妃有泪能斑竹，周士无心恋采薇。",
            "安得一缄飞海峤，与兄联辔上淮淝。"
        ],
        "title": "寄王清之",
        "id": "82d12c26-faf4-4dba-8e00-01150608cf52"
    },
    {
        "author": "华岳",
        "paragraphs": [
            "如神正直护缧囚，当代公卿总合羞。",
            "疏纸未烧谋已遂，炉香方爇病先瘳。",
            "乞灵屡假三更寐，释缚常封万户侯。",
            "待得有勋书竹帛，一封当为荐宸旒。"
        ],
        "title": "感应王祠",
        "id": "fef4cca8-9184-4678-9749-9f2bc03f89e5"
    },
    {
        "author": "华岳",
        "paragraphs": [
            "万冤无计彻天衢，三尺金科谩卷舒。",
            "公不戴星驰驷马，民将指日就枯鱼。",
            "黄堂宴妓不加意，丹陛虑囚空有书。",
            "见说羣乌广瞻听，如何公论尚踌躇。"
        ],
        "title": "寄张舍人",
        "id": "02ef4eb7-90f7-4838-802b-d12bdb373bc7"
    },
    {
        "author": "华岳",
        "paragraphs": [
            "十年踪迹淖泥沙，为炷灵香祷富沙。",
            "万里无由诣霜阙，一书聊欲为星槎。",
            "解骖许我来齐晏，释缚从君问左车。",
            "他日横飞上麟阁，行祠当为建京华。"
        ],
        "title": "祷富沙",
        "id": "cddc84a8-34c7-4ee2-89a1-ddf060c03409"
    },
    {
        "author": "华岳",
        "paragraphs": [
            "细轴浓云寄矮斋，蒲团和气忽惊回。",
            "一床浪卷芙蓉皱，十幅香重锦绣开。",
            "不怕夜寒侵斗帐，却愁春梦到阳台。",
            "感恩未作琼瑶报，先把新诗寄小梅。"
        ],
        "title": "谢刘判院",
        "id": "5dd1093f-a8f9-4076-95ae-daa15b7b4ac8"
    },
    {
        "author": "华岳",
        "paragraphs": [
            "昔年分袂霅川东，系马花梢扑乱红。",
            "解佩送行情怏怏，举杯言别恨匆匆。",
            "中人以上谁知我，北斗以南惟有公。",
            "此去东闽有良便，一书无惜慰羁穷。"
        ],
        "title": "寄苕溪故人",
        "id": "01a962eb-f640-425b-aa70-61f353117514"
    },
    {
        "author": "华岳",
        "paragraphs": [
            "不炷灵香不诵经，兆杯签榜总欺人。",
            "穷通只合从天地，祸福何须问鬼神。",
            "命到死时生莫幸，事当直处曲还伸。",
            "从今若问开先事，桃李无言二月春。"
        ],
        "title": "不祷",
        "id": "82123633-7c07-49ca-91fd-39a0b23f4162"
    },
    {
        "author": "华岳",
        "paragraphs": [
            "溪风拂拂卷征衣，溪上攀辕恨马迟。",
            "蝗不入闽今已矣，碑无留岘古求之。",
            "泉知送客声犹咽，烛昧留人泪谩垂。",
            "愿速长沙还贾谊，为公江上斩鲸鲵。"
        ],
        "title": "送提举陈工部",
        "id": "9e02e5e4-4137-4b90-a9ba-82a673a2bcfd"
    },
    {
        "author": "华岳",
        "paragraphs": [
            "欲归未去两纷拏，何事回天力未加。",
            "九牧谁为十羊主，百冠当念一人髽。",
            "肘边有石心虽切，腰下无钱手谩叉。",
            "千万有人逢伯乐，为言龙种尚盘车。"
        ],
        "title": "悉事",
        "id": "41902f9c-722a-49b5-b95f-0b889de9183b"
    },
    {
        "author": "华岳",
        "paragraphs": [
            "老来百计总无成，当路时官懒问名。",
            "国事只将心事比，今人难作古人评。",
            "苍头笑我樽无佐，白发欺人镊又生。",
            "惟有建溪知客意，过滩时作不平鸣。"
        ],
        "title": "呈陈信父",
        "id": "c7254bdc-3de1-4544-b9c3-bb997bd346f0"
    },
    {
        "author": "华岳",
        "paragraphs": [
            "秋夜封书上子岗，别来化日又舒长。",
            "只知电烛两经月，不觉星毛半欲霜。",
            "竹叶照人凝盏滑，梅花撩客透篱香。",
            "知他诗债曾偿未，料得寻春日日忙。"
        ],
        "title": "寄江子岗",
        "id": "3fc1aaae-dfe0-487d-a53a-1f65e44bfb05"
    },
    {
        "author": "华岳",
        "paragraphs": [
            "年来太乙犯咸池，三式编年事可疑。",
            "西北膏腴从脯腊，东南皮肉恐疮痍。",
            "尧天日月期无已，胡地烟云岁有之。",
            "更向江湖问同志，中原何日是归期。"
        ],
        "title": "书太乙编年卷尾",
        "id": "ee35de1f-57ee-42f0-aa38-77a12a57a0a9"
    },
    {
        "author": "华岳",
        "paragraphs": [
            "舌端豪气吐长虹，四海一身无处容。",
            "不向北山求刺虎，便从南海学屠龙。",
            "鼎须刘辟方成器，剑到魏齐那是锋。",
            "欲抱不平朝玉帝，梦魂飞上祝融峰。"
        ],
        "title": "怒成",
        "id": "c37b035a-fb11-4b4f-887e-e8f3b2a7ae5a"
    },
    {
        "author": "华岳",
        "paragraphs": [
            "霜风剪水作冰花，织出吴绫不用梭。",
            "十幅晓云藏处士，一床秋水浸嫦娥。",
            "直疑天上无青女，却信人间有睡魔。",
            "更向屏山画梅竹，红尘还有此风么。"
        ],
        "title": "楮衾",
        "id": "dfdd8ea0-52aa-444c-a260-5bda1c86a81d"
    },
    {
        "author": "华岳",
        "paragraphs": [
            "银潢河海浸崆峒，君独轩昂万派中。",
            "北鄙虎牢今子产，东山狼跋古周公。",
            "固知鲁卫封同姓，合向燕秦策异功。",
            "我欲誓江同击楫，中流不惜伴英雄。"
        ],
        "title": "勉赵法曹",
        "id": "e32ab238-733d-4774-b0cd-ccd106cfb832"
    },
    {
        "author": "华岳",
        "paragraphs": [
            "重门有路透泉关，便合抠衣问比干。",
            "愧我直言难媚灶，从渠怒发自冲冠。",
            "乌台有月身何及，犴狱无天泪谩弹。",
            "自恨不逢包孝肃，此身那许报平安。"
        ],
        "title": "狱中责廷尉  其一",
        "id": "d18706db-cee8-4299-aae2-a1bf34bf2e76"
    },
    {
        "author": "华岳",
        "paragraphs": [
            "吾巾不是不冠儒，曾被儒冠几误予。",
            "铁砚不磨天地轴，毛锥难复帝王居。",
            "当传卫霍无传秘，却着韩曹不着书。",
            "堪笑苍生无眼力，不知豪杰在樵渔。"
        ],
        "title": "狱中责廷尉  其二",
        "id": "55d676a8-6304-44a9-a62d-9178ffe1eff4"
    },
    {
        "author": "华岳",
        "paragraphs": [
            "梦里匡庐兴未阑，转头世事已辛酸。",
            "肥家有术疑非药，漉酒从人笑不冠。",
            "鴈序向人羣已失，凤雏过眼影何单。",
            "不堪回首原头路，一坞松楸生暮寒。"
        ],
        "tags": [
            "庐山"
        ],
        "title": "挽戚虚中",
        "id": "d789024b-adee-45d1-897b-244724b614ae"
    },
    {
        "author": "华岳",
        "paragraphs": [
            "丈夫策定在吴钩，浪把桥门作胜游。",
            "彩笔误人随骥尾，锦标还我占鳌头。",
            "关山梦寐三千里，竹帛功名四十秋。",
            "安得九重容借箸，尽将军国为前筹。"
        ],
        "title": "寄卢进士",
        "id": "a1bad4a5-e65f-474a-bed7-f4ea5fae5ba6"
    },
    {
        "author": "华岳",
        "paragraphs": [
            "凄凄天气间炎凉，破帽翻风客斗狂。",
            "酒味暗消黄蘂辣，鴈声唤得菊花香。",
            "三京昔拟恢同轨，九日今犹客异乡。",
            "更仗阿谁上沙漠，为予申意郭汾阳。"
        ],
        "title": "九日言怀",
        "id": "10ce2ff8-8571-4837-bb8e-1591b4c2016f"
    },
    {
        "author": "华岳",
        "paragraphs": [
            "不学炎凉不自谋，动和权势作仇雠。",
            "笔锋带怒摇山岳，剑气衔冤射斗牛。",
            "龙虎榜中当擢第，麒麟阁上合封侯。",
            "功名未入男儿手，谁肯甘为郡督邮。"
        ],
        "title": "呈鄱阳赵及甫",
        "id": "cb5899d0-fd56-4894-acb1-24d75bbf3b64"
    },
    {
        "author": "华岳",
        "paragraphs": [
            "西风寥落做重阳，人在东南水一方。",
            "地僻阻它鸿鴈信，天寒撩我菊萸觞。",
            "江澄素练鱼翻赤，叶剪红绡蟹结黄。",
            "不是倚阑迷望眼，欲凭归鴈问苏郎。"
        ],
        "title": "九日溪楼远望",
        "id": "3fec07e8-c0b0-4a2b-b991-127afba9a05c"
    }
]