[
    {
        "author": "韦骧",
        "paragraphs": [
            "沼有胡芦状，成非疏凿功。",
            "霄澄星月影，彷佛似壶中。"
        ],
        "title": "和唐韦相国盛山十二咏 胡芦沼",
        "id": "a37834e6-ab6d-498e-84e1-930f6d84fa43"
    },
    {
        "author": "韦骧",
        "paragraphs": [
            "绣衣无已久，石榻尚依然。",
            "不识寻山客，几人能爱贤。"
        ],
        "title": "和唐韦相国盛山十二咏 绣衣石榻",
        "id": "120bfbab-ba70-4aa8-a772-4deb298d84c8"
    },
    {
        "author": "韦骧",
        "paragraphs": [
            "上士体虚无，瓶泉与道俱。",
            "倘余涓滴润，可救众焦枯。"
        ],
        "title": "和唐韦相国盛山十二咏 上士瓶泉",
        "id": "a43232b8-fbf2-49c3-813f-9c02fb790f9b"
    },
    {
        "author": "韦骧",
        "paragraphs": [
            "屹然虚阁并莲宫，似出尘寰扰扰中。",
            "浩荡干坤来爽气，峥嵘栏楯倚晴空。",
            "江奔吴楚流何急，山接岷峨望不穷。",
            "清远榜题真有意，登临聊以裕吾衷。"
        ],
        "title": "清远阁",
        "id": "bfe02e09-e6c8-41cc-b2fc-28708b49480d"
    },
    {
        "author": "韦骧",
        "paragraphs": [
            "胜概本天成，增营智亦精。",
            "何年丹槛敞，终日碧山横。",
            "青霭飘来薄，澄江泻去明。",
            "官居况相迩，杖屦不胜情。"
        ],
        "title": "横翠亭",
        "id": "f1b5ae79-3f6c-40d6-874f-d19f3bca32e6"
    },
    {
        "author": "韦骧",
        "paragraphs": [
            "四逢九日峡江湄，窃禄无功祇自嗤。",
            "把酒又迟今岁菊，开编还愧去年诗。",
            "牛山凄感何其昧，蓝水欢吟乃所宜。",
            "白髪不辞吹帽落，更登山阁醉佳时。"
        ],
        "title": "九日",
        "id": "e0373511-22e4-492c-9e90-0035543cc41d"
    },
    {
        "author": "韦骧",
        "paragraphs": [
            "区区行役临南浦，忽奉来书墨未干。",
            "见报新恩移亳社，便疑衰迹近长安。",
            "山危水恶行将免，宦思乡情日渐寛。",
            "朝夕放船来就别，赠言应许遗琅玕。"
        ],
        "title": "答王晋叔",
        "id": "0322b9c7-351b-441c-9e38-b2e6c2dead79"
    },
    {
        "author": "韦骧",
        "paragraphs": [
            "舟楫逢迎涪水滨，久违应讶鬓霜新。",
            "按廉虽共相望阔，邂逅于斯两喜钧。",
            "对舣晴沙旗影动，交谈寒夜烛花春。",
            "迟明又向东西去，回首沧江雾色匀。"
        ],
        "title": "遇黄志仁",
        "id": "1090a779-d08a-42cf-a583-f0dbafcab533"
    },
    {
        "author": "韦骧",
        "paragraphs": [
            "官居相并日相过，盈岁光阴不觉多。",
            "每幸开心互询度，都忘倦迹久蹉跎。",
            "新除忽遂东归欲，雅好其如远别何。",
            "把酒不辞金盏溢，预将离索就消磨。"
        ],
        "title": "别张从道",
        "id": "711bd33c-343b-48cc-a236-28b30f888b64"
    },
    {
        "author": "韦骧",
        "paragraphs": [
            "区区奉使越三年，晚得渝南刺史贤。",
            "美政日闻行旧学，高怀时见发新篇。",
            "近违方得挥谈麈，远别俄惊彻祖筵。",
            "回首寒江初放鹢，牙城隐隐隔云烟。"
        ],
        "title": "别王叔重",
        "id": "db2f0b03-6a87-45e6-9b27-414c5cffec7c"
    },
    {
        "author": "韦骧",
        "paragraphs": [
            "尽道清时多汲引，夫何高翮尚卑栖。",
            "迢迢别乘欣然去，苒苒轻装寡所赍。",
            "坐想推余先峤北，行闻流誉出江西。",
            "更将学行规逢掖，桃李无言下自蹊。"
        ],
        "title": "送张公度之官南安",
        "id": "3987a9e9-3ad3-4367-ace8-8b898e7bf178"
    },
    {
        "author": "韦骧",
        "paragraphs": [
            "霜风掠野卷愁云，紞紞催船画鼓频。",
            "方喜乡闾得贤宰，却惊燕席失佳宾。",
            "去鄞迤逦穷残腊，渡浙依稀傍早春。",
            "恰幸主人真恺悌，承宣相与慰斯民。"
        ],
        "title": "送胜之宰仁和",
        "id": "513ea669-634b-4fb0-9a3c-6b7d3c947543"
    },
    {
        "author": "韦骧",
        "paragraphs": [
            "腊月纔飞玉律灰，物情已若在春台。",
            "高怀果动山中兴，秀句歘从尘外来。",
            "兵酿可应随日熟，官梅能不为时开。",
            "何当举白西河上，茗艼须容倒载回。"
        ],
        "title": "和舒信道中丞",
        "id": "b4951260-d08c-48d9-a0b6-4411d292940e"
    },
    {
        "author": "韦骧",
        "paragraphs": [
            "浅雪初成玉石灰，冒寒拥腋上层台。",
            "那嗟晚景催人老，且喜新春入手来。",
            "戢戢庭萱芽始迸，娟娟池柳眼先开。",
            "却□疏骋南湖辙，坐想高谈肠九回。"
        ],
        "title": "又和",
        "id": "c2032c8d-35e8-4a69-9434-f32e792faff4"
    },
    {
        "author": "韦骧",
        "paragraphs": [
            "潇洒江城雪後天，访寻幽境就开筵。",
            "数声晚角催残照，三日新春入旧年。",
            "鼎坐探题频击钵，杯行度曲有危弦。",
            "莫论俯仰成陈迹，顷刻清欢亦可怜。"
        ],
        "title": "腊月十八日乙卯立春丁卯会饮开元呈信道中丞",
        "id": "9ff5ccf9-f888-4f05-b17a-5753de98a31b"
    },
    {
        "author": "韦骧",
        "paragraphs": [
            "湖山清迥雪霜天，结客寻幽布锦筵。",
            "猛作清欢送残腊，冥搜佳句待新年。",
            "共欣爱日临樽俎，暗觉和风入管弦。",
            "数品香葩为时发，潜知造物以相怜。"
        ],
        "title": "再和",
        "id": "ae25e392-2497-4d67-ac9d-a66120ceb820"
    },
    {
        "author": "韦骧",
        "paragraphs": [
            "闰余中朔蚤，岁暮已春回。",
            "沼沚全消冻，林园半落梅。",
            "南风湿旧础，暮雨送新雷。",
            "节物逡巡变，衰颜忍不开。"
        ],
        "title": "春後五日即事呈信道中丞致平学士",
        "id": "8a58fe99-9b6b-4154-a33e-751c3f2504d9"
    },
    {
        "author": "韦骧",
        "paragraphs": [
            "会饮临登燕，逢春第一回。",
            "筝移未归雁，笛送巳飘梅。",
            "北海俄空酒，南山忽隐雷。",
            "交谈幸投隙，尘虑此时开。"
        ],
        "title": "再和二首  其一",
        "id": "38e26340-c4ff-4fd0-b707-403414d0e30d"
    },
    {
        "author": "韦骧",
        "paragraphs": [
            "春归虽斗顿，寒去尚裴回。",
            "已放沙茸草，犹将雪掩梅。",
            "清吟陵鲍谢，高谊薄陈雷。",
            "倘缓西行兴，芳筵愿数开。"
        ],
        "title": "再和二首  其二",
        "id": "1b51dfd2-9308-4855-81a5-e43c2e14de46"
    },
    {
        "author": "韦骧",
        "paragraphs": [
            "泛鹢兹辰去，前驺几日回。",
            "离觞釂浮蚁，暮角听吹梅。",
            "雪峤初消玉，涛江远震雷。",
            "应多解颐句，归觐锦囊开。"
        ],
        "title": "复以前韵示别",
        "id": "61076802-8033-4dcd-ae96-b6a0745203ba"
    },
    {
        "author": "韦骧",
        "paragraphs": [
            "二日新年半月春，朝来小雨破轻尘。",
            "依稀带雪梅枝老，彷佛笼金柳色匀。",
            "投隙会并宜勉强，转头光景祇逡巡。",
            "不应万点花飞後，方许伤多酒入唇。"
        ],
        "title": "元正二日小宴呈席客",
        "id": "bdc4bbf9-b876-473c-8bf8-7d2728766423"
    },
    {
        "author": "韦骧",
        "paragraphs": [
            "金玉来音忽迩闻，开缄恍若对风神。",
            "始知渡浙元宵逼，遥想乘时乐事频。",
            "恨不衔杯同此夕，可应联咏属他人。",
            "果然佳句先垂寄，依旧余辉返照邻。"
        ],
        "title": "和章致平西兴见寄二首  其一",
        "id": "eb730b77-b0cd-4687-8836-74a9c8953aa2"
    },
    {
        "author": "韦骧",
        "paragraphs": [
            "天为元宵卷暮云，团团放出月精神。",
            "随时行乐与民共，若处观灯彻席频。",
            "玉斝坐邀同醉客，琼枝怀想未归人。",
            "更抽鄙句招回棹，早复官居壮德邻。"
        ],
        "title": "和章致平西兴见寄二首  其二",
        "id": "cea3ccc9-0b62-46ee-a80f-635f6de2b436"
    },
    {
        "author": "韦骧",
        "paragraphs": [
            "高翮欲腾超，年华忽早雕。",
            "名言在宗室，休誉满公朝。",
            "卜远灵舆逝，伤春挽铎摇。",
            "南明此时路，花草为萧条。"
        ],
        "title": "石都讲仲谟挽辞二首  其一",
        "id": "e4581a8d-8754-4488-b69e-6014888d0046"
    },
    {
        "author": "韦骧",
        "paragraphs": [
            "桂科名旧峻，玉殿对新归。",
            "异宠行将及，英魂遽巳飞。",
            "贵来年不待，志在命先违。",
            "还葬春山晓，空歌薤露晞。"
        ],
        "title": "石都讲仲谟挽辞二首  其二",
        "id": "2fd8f969-d0ec-4430-846f-c2bc79608a89"
    },
    {
        "author": "韦骧",
        "paragraphs": [
            "屋角翚飞栋宇深，檐前老木翠森森。",
            "琤琮虽欠泉声玉，琐碎仍多竹影金。",
            "胜概岂颛供主席，清驩唯欲浃朋簪。",
            "但令广座嘉宾满，不惜融樽罄所斟。"
        ],
        "title": "嘉燕堂",
        "id": "3ec31747-b629-485c-94a7-82be7976a10e"
    },
    {
        "author": "韦骧",
        "paragraphs": [
            "屹屹危堂近紫烟，傍堂双桧亦参天。",
            "四时风月收罗尽，千里山川瞩望全。",
            "阮屐登来何必蜡，陶琴携上不须弦。",
            "赐经虽缺名犹在，此乐终为古所贤。"
        ],
        "title": "九经堂",
        "id": "e6e0e537-eb68-4d01-9f53-4aed61f7e13b"
    },
    {
        "author": "韦骧",
        "paragraphs": [
            "虚亭屹立沼中央，古匠施工亦异常。",
            "略彴相联虹对影，涟漪四面镜涵光。",
            "雕楹圆槛环然敞，碧瓦飞甍势欲翔。",
            "杖履时来涤尘虑，可能随事见毫芒。"
        ],
        "title": "鉴亭",
        "id": "aef425e6-8a05-4bf5-8342-5f692c235ae6"
    },
    {
        "author": "韦骧",
        "paragraphs": [
            "东园亭榭巧相因，更辟东轩探早春。",
            "面直小桥通沼沚，背临宏构拥松筠。",
            "鸟鸣鱼跃先时得，柳绽桃苞入眼新。",
            "造物也知摇落久，应怜着意伺芳辰。"
        ],
        "title": "探春轩",
        "id": "3a8cd589-21fc-4e65-8046-e797dff9ea17"
    },
    {
        "author": "韦骧",
        "paragraphs": [
            "碧梧千尺覆檐楹，宿凤何年被美名。",
            "燕雀不栖如有畏，烟云常近岂无情。",
            "林间日月于兹永，物外尘埃岂复生。",
            "危坐忽惊年钥晚，漫吟嘉瑞乐升平。"
        ],
        "title": "宿凤亭",
        "id": "3acff5c3-b9f0-4f45-86e4-380dedcc9749"
    },
    {
        "author": "韦骧",
        "paragraphs": [
            "樽前虽阙旧年人，旧事重论迥若新。",
            "记得长春为绝唱，依稀难和似阳春。"
        ],
        "title": "和舒信道二首  其一",
        "id": "60ee80d2-4a0a-4d9e-b13a-763318723747"
    },
    {
        "author": "韦骧",
        "paragraphs": [
            "谪仙居处枕湖边，手种垂杨已系船。",
            "勿谓门庭岑寂久，天将巨用理当然。"
        ],
        "title": "和舒信道二首  其二",
        "id": "eb2e1d73-3421-47de-a8d8-99377adbe12b"
    },
    {
        "author": "韦骧",
        "paragraphs": [
            "摇摇画隼过寒汀，为得新诗欲饯行。",
            "饮散十洲回首处，暝烟疏柳不胜情。"
        ],
        "title": "和信道以诗见邀",
        "id": "691f5762-d888-4f35-a5e0-bf5b20e7f992"
    },
    {
        "author": "韦骧",
        "paragraphs": [
            "难并四者重良辰，寒食风光泽国春。",
            "日滉湖光千顷绿，烟披汀柳万条新。",
            "铃斋投隙登临好，吟笔裁篇气格淳。",
            "顾我不能酬绝唱，聊将鄙句慰邦人。"
        ],
        "title": "次韵周开祖清明会景之作",
        "id": "bbf19918-1079-4765-b593-53c1d281c05b"
    },
    {
        "author": "韦骧",
        "paragraphs": [
            "屹屹楼依檇李城，月波标榜映双楹。",
            "未逢秋夕披襟坐，且向春风曳履行。",
            "诗伯高篇先独唱，使君健笔许谁争。",
            "还朝滞客方无赖，对此飘然思亦生。"
        ],
        "title": "又和会月波楼与范德镇赓唱之什",
        "id": "d242592b-c023-4565-82c4-68332900e845"
    },
    {
        "author": "韦骧",
        "paragraphs": [
            "浩气忽凌虚，飘然厌虎符。",
            "风流失循吏，术学丧醇儒。",
            "飞旐冲霜外，哀歌惨路隅。",
            "螭坳有贤嗣，遗憾想公无。"
        ],
        "title": "吴大夫挽词二首  其一",
        "id": "6af77d6a-60fa-4ca3-92b0-28f211fc71c2"
    },
    {
        "author": "韦骧",
        "paragraphs": [
            "邂逅淮东别，逡巡二纪余。",
            "岂期还故里，止得望灵舆。",
            "直道钦遗誉，高门仰旧居。",
            "鄙情凭薤唱，聊以解欷歔。"
        ],
        "title": "吴大夫挽词二首  其二",
        "id": "1e59539a-f165-40d2-be3d-18da441485eb"
    },
    {
        "author": "韦骧",
        "paragraphs": [
            "一阳潜复自黄宫，难变霜髯作少容。",
            "方伯以时均宴衎，野人不幸困龙钟。",
            "望尘修敬惭无及，举白承欢恨莫供。",
            "但有诚心腾善颂，愿随寿斝祝椿松。"
        ],
        "title": "至节蒋颖叔见召以病不赴",
        "id": "295ef849-94e7-4350-87d7-5853f80e0637"
    },
    {
        "author": "韦骧",
        "paragraphs": [
            "海云收雨作新晴，春日开筵趣早成。",
            "六席共年谁独少，千龄几半互相兄。",
            "须怜东道情尤厚，况是西归盖始倾。",
            "更玩掌中珍句好，不知帘外玉蟾生。"
        ],
        "title": "和周开祖即席",
        "id": "435049eb-a9c1-48e2-baf5-a86933ec8919"
    },
    {
        "author": "韦骧",
        "paragraphs": [
            "共陪红旆陟巍峨，有美轩楹气候和。",
            "樽酒融融欢广座，梁尘拂拂应清歌。",
            "风随江浦霜涛急，日下湖山翠霭多。",
            "何处追谈此佳趣，主人不晚在鸾坡。"
        ],
        "title": "和周开祖赋会有美堂呈权府察院",
        "id": "d137bfaa-9a43-4d67-83e6-1c8077f3201c"
    },
    {
        "author": "韦骧",
        "paragraphs": [
            "燕堂高会势峨峨，拂面熏风气候和。",
            "广座初陪文字饮，满城重听袴襦歌。",
            "锦裀藉舞矜回雪，玉麈挥谈沛决河。",
            "牧伯娱宾同众乐，庾公清兴未为多。"
        ],
        "title": "和宇文伯修侍郎会中和堂二首  其一",
        "id": "4a322fd6-a157-48c6-a9e7-9a065520a343"
    },
    {
        "author": "韦骧",
        "paragraphs": [
            "华构峥嵘倚碧霄，开筵潇洒聚英僚。",
            "衣沾翠霭天收雨，目送银山海上潮。",
            "半日清欢浃觞咏，几番凉吹韵笙箫。",
            "醺酣老客依帡庇，归隐而今岂俟招。"
        ],
        "title": "和宇文伯修侍郎会中和堂二首  其二",
        "id": "557c2f58-d3df-4639-adee-9e1b6ae6b6de"
    },
    {
        "author": "韦骧",
        "paragraphs": [
            "不到金华四十年，碧溪深洞想依然。",
            "故人为郡应多暇，何日双旌翠霭边。"
        ],
        "title": "忆游金华洞一首寄婺守陈子文",
        "id": "968f91d4-da56-4005-bdcc-926433b203a0"
    },
    {
        "author": "韦骧",
        "paragraphs": [
            "江上双峰屹若门，秋潮涌出势横奔。",
            "先声何翅云雷震，猛逝直疑溟海翻。",
            "壮观平分吴与越，激波遥自巽之坤。",
            "驱除残暑长空凛，喷薄晴光列岫昏。",
            "冲涉唯惊兀舟楫，迁腾那复论鹏鲲。",
            "仙槎远泛时相际，野马兼驰力更掀。",
            "华信筑塘无宿恨，子胥乘浪有忠魂。",
            "吴儿勿诧轻身弄，自古冯河岂足言。"
        ],
        "tags": [
            "钱塘江"
        ],
        "title": "和宇文侍郎观潮",
        "id": "fb602be1-5d7c-4c72-b2d1-27132b1e75d9"
    },
    {
        "author": "韦骧",
        "paragraphs": [
            "忠嘉早结九重知，隙驷徒惊晷景驰。",
            "祥鼓素琴犹累月，恩除青琐已先期。",
            "秋风惨处违丘垄，霜柳疏中即路岐。",
            "得志泽民贤者事，伫观功业映清时。"
        ],
        "title": "送吴圣取给事",
        "id": "61f92445-9756-4d2a-bfec-48d53af83523"
    },
    {
        "author": "韦骧",
        "paragraphs": [
            "家世事簪绅，方袍早出尘。",
            "诗书捐旧习，戒律悟前身。",
            "杯度吴川雪，经翻越峤春。",
            "逆知专讲席，着意警迷津。"
        ],
        "title": "送深阇梨之越开讲",
        "id": "1edd7e7a-5f13-42f0-8f05-8e3f97620415"
    },
    {
        "author": "韦骧",
        "paragraphs": [
            "爱君筑室据青山，高躅宁容俗士攀。",
            "吏隐幽怀潜物外，诗成秀句落人间。",
            "涛江远向窗扉见，竹坞静宜巾履闲。",
            "顾我衰残倦登览，偶来聊此共开颜。"
        ],
        "title": "和韩管山斋",
        "id": "5d74300f-3d66-4c56-928e-449b9c974551"
    },
    {
        "author": "韦骧",
        "paragraphs": [
            "平生端素履，四纪仕清朝。",
            "移守将前迈，修龄忽後雕。",
            "琴书遗淡泊，几杖舍逍遥。",
            "有子光承绩，幽堂慰寂寥。"
        ],
        "title": "刘握大夫挽词二首  其一",
        "id": "c1599278-8ea8-4601-9b29-5ceb0db181ea"
    },
    {
        "author": "韦骧",
        "paragraphs": [
            "弃养临茗水，传声到武林。",
            "仁贤没何遽，老友恸尤深。",
            "珠玉藏前咏，风标起旧钦。",
            "灵舆不克送，薤唱寓空音。"
        ],
        "title": "刘握大夫挽词二首  其二",
        "id": "5c6f67ec-3b4b-4229-a15b-fbb75a12429b"
    },
    {
        "author": "韦骧",
        "paragraphs": [
            "年始踰强仕，俄从逝水沄。",
            "祇应怀永慕，遂尔继先君。",
            "利器方施手，高翔未及云。",
            "呜呼今已矣，众叹谩纷纷。"
        ],
        "title": "刘钦止承务挽词一首",
        "id": "31b15467-208c-486d-aee1-27277f2925ca"
    },
    {
        "author": "韦骧",
        "paragraphs": [
            "舟系小桥杨柳月，帆移平浦芰荷风。",
            "当时不向烟波老，霸业功名一归空。"
        ],
        "title": "过笠泽三贤堂诗三首  其一",
        "id": "71f9d15f-ac60-441f-af2a-8feb73becbb8"
    },
    {
        "author": "韦骧",
        "paragraphs": [
            "鲈鲙白鲜盘玉缕，莼羹涎滑煮龙髯。",
            "可怜水月交光夜，一笛西风自卷帘。"
        ],
        "title": "过笠泽三贤堂诗三首  其二",
        "id": "5d401f35-4332-4035-8168-5a6c9c93e890"
    },
    {
        "author": "韦骧",
        "paragraphs": [
            "醉梦几寻芳草渡，吟魂飞上月明楼。",
            "散人已出形骸外，肯作乡声效楚囚。"
        ],
        "title": "过笠泽三贤堂诗三首  其三",
        "id": "a5573983-f818-46e6-b2a7-110937c327ba"
    },
    {
        "author": "韦骧",
        "paragraphs": [
            "天下被泽久，诗人歌旱麓。",
            "廉按重时选，巡行当岁熟。",
            "优游今日心，憩息兹山腹。",
            "峰危齐鸟道，岩邃容佛屋。",
            "长松揭臣盖，修篁削青玉。",
            "尘远疑僊隐，景远如画簇。",
            "还辕兴有余，过隙光何速。",
            "据云出苍翠，回首辨重复。",
            "留止念所之，吟咏生不足。",
            "不获睹胜游，空言继郎宿。"
        ],
        "title": "和提刑度支游永康灵岩",
        "id": "39408f41-9729-4222-929c-254e92154df9"
    },
    {
        "author": "韦骧",
        "paragraphs": [
            "寒山晴望青重重，我居山西君在东。",
            "县疆有守不往，迟想休谊如饥空。",
            "反思六月君假道，夜对樽酒乘清风。",
            "高谈落落破畦畛，不许俗语咻其中。",
            "撇然倾盖信若旧，诚通气洽知所同。",
            "别来慰释尚可赖，时获佳句开惛蒙。",
            "所嗟室迩人甚远，安得邂逅还相逢。"
        ],
        "title": "怀永康颜明府",
        "id": "dd11dbf9-739c-4b2a-9d40-5f6608756614"
    },
    {
        "author": "韦骧",
        "paragraphs": [
            "天王峰南石室洞，怪特不与寻常同。",
            "石门巉岩天所凿，门内夷旷驱车通。",
            "偃然灵穴邃且广，步履出没忘西东。",
            "其间异状多所类，悬乳往往成鼓钟。",
            "龟头俯视露岩腹，寿与岁月应无穷。",
            "团团一窍透千尺，天使日月光来容。",
            "洞前佛氏殿阁峻，相直气象增其雄。",
            "我为俗吏虽局蹐，所至安肯遗幽踪。",
            "金华灵岩着于婺，每越疆境为游从。",
            "尝恨昔年之富川，便道不得寻龟峰。",
            "尘怀不惬十余载，每见图画加忡忡。",
            "去春来此路复过，篮舆暮触烟霭重。",
            "纵观虽未尽吾兴，聊塞所欲平饥空。",
            "到官萍邑已逾岁，坐拥民事劳颛蒙。",
            "滞祛敝革固用日，佳趣不暇先牢笼。",
            "称来公余得兹洞，疏爽为我开情悰。",
            "金华龟峰虽未及，此地有此为难逢。",
            "谩拈秃笔写白石，但记姓字于其中。",
            "却登凈宇祇独宿，蒲牢压旦还撞舂。",
            "归鞭遽去有余约，後会结客临春风。"
        ],
        "title": "石室洞",
        "id": "94f45e4c-4aa5-4c6b-a249-bce78423d286"
    },
    {
        "author": "冯山",
        "paragraphs": [
            "秋风萧然起，乔木叶飞翻。",
            "劲声薄以怒，肃气伤无痕。",
            "洪钧运不私，至义中有恩。",
            "华滋脱尘滓，生意还本根。"
        ],
        "title": "幽怀十二首  其一",
        "id": "306bf18c-9794-4b81-a506-f2d3ab8c93da"
    },
    {
        "author": "冯山",
        "paragraphs": [
            "嵯峨羣峰高，蓊鬰万木滋。",
            "一容樵夫手，误落长松枝。",
            "烟云惨无色，禽鸟鸣且悲。",
            "人心不为虑，山意从此衰。"
        ],
        "title": "幽怀十二首  其二",
        "id": "1fc40bfc-91b4-4ed1-a240-1bda174abdf7"
    },
    {
        "author": "冯山",
        "paragraphs": [
            "晚林脱余照，栖鸦上林端。",
            "危枝不容足，踏踏殊未安。",
            "相乘狐狸暴，宁苦风霜寒。",
            "微生尚忧患，物理几相残。"
        ],
        "title": "幽怀十二首  其三",
        "id": "b7526536-c640-4933-b54f-6423a6209061"
    },
    {
        "author": "冯山",
        "paragraphs": [
            "李渤隐嵩高，愈退名愈重。",
            "区区水南北，一呼輙为用。",
            "沽激本同辙，出处或异动。",
            "善闭不可窥，少室有余颂。"
        ],
        "title": "幽怀十二首  其四",
        "id": "d74a93e8-2c8e-4f1c-b532-169b9c80d6d7"
    },
    {
        "author": "冯山",
        "paragraphs": [
            "少年气力壮，巾车骋游历。",
            "行人不能到，贪远未有适。",
            "昔人六十化，万事岂如一。",
            "谁为持寸光，环中照心迹。"
        ],
        "title": "幽怀十二首  其五",
        "id": "ac5ff10d-bf60-4a42-878a-40f048578a6d"
    },
    {
        "author": "冯山",
        "paragraphs": [
            "高架环四壁，古书浩万卷。",
            "腐儒坐相守，大义老不断。",
            "羣言几可用，吾道一能贯。",
            "巨贤已经世，博士方浩叹。"
        ],
        "title": "幽怀十二首  其六",
        "id": "042208fa-006a-44f6-aded-ab2a8d7f2bbf"
    },
    {
        "author": "冯山",
        "paragraphs": [
            "秋後无多日，山中已倍寒。",
            "虫声闻壁脚，雾气出林端。",
            "农事黄时毕，天形碧处寛。",
            "骚人方适意，白露团幽兰。"
        ],
        "title": "幽怀十二首  其七",
        "id": "d5c52b3b-3135-45d8-a925-db9354e054be"
    },
    {
        "author": "冯山",
        "paragraphs": [
            "吾羮畦有蔬，吾饭囷有粟。",
            "人事少还往，山田自充足。",
            "鸡犬尽日闲，藤萝照门绿。",
            "物外乃如此，熙熙古风俗。"
        ],
        "title": "幽怀十二首  其八",
        "id": "bd65fd2b-6c6c-4a7e-bcc3-4e2f3b7a0f64"
    },
    {
        "author": "冯山",
        "paragraphs": [
            "众呼楚比死，瘈走华氏惊。",
            "仲尼厄兵守，不辍弦歌声。",
            "外物匪忧患，中怀自险平。",
            "古人纵天机，以道不以兵。"
        ],
        "title": "幽怀十二首  其九",
        "id": "6c308719-3d5a-4036-8b50-065bd07ef427"
    },
    {
        "author": "冯山",
        "paragraphs": [
            "鸷禽出东海，矫翮与天邻。",
            "初从网罗误，遂与鞴臂亲。",
            "一肉恋主意，击搏岂为身。",
            "飞飞山间雉，耿介不可驯。"
        ],
        "title": "幽怀十二首  其一○",
        "id": "926ee052-b743-4d8b-9206-4a8165046b97"
    },
    {
        "author": "冯山",
        "paragraphs": [
            "山溪涨易涸，为无千里源。",
            "桐孙绕云枝，下有百尺根。",
            "物理不虚发，本厚末始繁。",
            "功名岂易力，旧德资深蟠。",
            "不知所从来，意气行轩轩。"
        ],
        "title": "幽怀十二首  其一一",
        "id": "91bcc727-6f85-45ae-9af8-bcf50665ce60"
    },
    {
        "author": "冯山",
        "paragraphs": [
            "花草弄颜色，盛衰数日间。",
            "富贵无定姿，迭起如循环。",
            "外物偶相附，固有不肯还。",
            "造化弗示私，力御何其艰。"
        ],
        "title": "幽怀十二首  其一二",
        "id": "2759c3f5-c058-4f0e-8e0d-b3999ba63c6e"
    },
    {
        "author": "冯山",
        "paragraphs": [
            "赏花不须折，一折春思阑。",
            "饮酒不必醉，一醉无余欢。",
            "相知共清赏，所属聊孤弹。",
            "朝繁坐临池，暮惜行遶栏。",
            "醒醉无异趣，开落同一观。",
            "邻花隔墙悲，憔悴枝叶单。",
            "邻翁贪酩酊，疾起春向残。",
            "但知芳菲意，常作悠久看。"
        ],
        "title": "春意",
        "id": "80862611-442e-4195-94e6-0963fe29518d"
    },
    {
        "author": "冯山",
        "paragraphs": [
            "峨峨阳山，民资以仁。",
            "僭阳欺天，不需不神。",
            "而乞于民，泱泱沅江。",
            "城繄以宁，横流溃川。",
            "不畜不灵，将坎于城。",
            "暴政残俗，剧于怀襄。",
            "猾胥扰民，甚于凶荒。",
            "借公後时，吾民几亡。",
            "舞公入城，若旱而雨。",
            "若霖而晴，颂公之还。",
            "孰灵沅江，孰神阳山。"
        ],
        "title": "送鼎倅陈安仁虞部",
        "id": "8d815782-ce47-412c-9379-8614fe6fdf13"
    },
    {
        "author": "冯山",
        "paragraphs": [
            "石门险且僻，人烟万山罅。",
            "蟠翁老才望，来此屈英驾。",
            "破漏烦补缀，嚬呻索慰藉。",
            "力致乃坐享，少劳岂丰暇。",
            "临观閴无有，游燕久以谢。",
            "废园近城邑，丘墟甚原坝。",
            "高松困藤蔓，嘉果没荆柘。",
            "斩荒使之出，苍翠若图画。",
            "直前走桥阁，当中建台榭。",
            "雍容宾朋席，左右书史架。",
            "命亭以三爱，作诗盛夸诧。",
            "韵险语怪绝，窃读惊汗下。",
            "嗟予苦覊束，相去止数舍。",
            "深思一登览，若渴不得蔗。",
            "知君羣公表，甫为兵民借。",
            "复以三者乐，何时动归靶。",
            "吾乡富风景，草木芬兰麝。",
            "锦水清于汉，岷峨不让华。",
            "蔡圃岂足道，宁为耳目乍。",
            "苟以吾言然，烦君少讥骂。"
        ],
        "title": "题澧州石门县蹇周辅蟠翁太博三爱堂",
        "id": "5de57d84-dcc5-40fb-9f29-ddcec6c66190"
    },
    {
        "author": "冯山",
        "paragraphs": [
            "伯乐善相马，相内不相外。",
            "造父善御马，御成不御败。",
            "沙丘有病马，志远力未惫。",
            "盘身怯泥土，俛首困草稗。",
            "强起时奋迅，悲鸣輙喑噫。",
            "驽骀倦相逐，童仆几见卖。",
            "斯人一回顾，世俗始惊怪。",
            "冀北有骏马，散蹄雨雹快。",
            "去势驰灭没，朝荆暮燕代。",
            "衔辔苟庸拙，道途足险隘。",
            "斯人一駷手，千里瞬息届。",
            "二者岂不伟，繄人而否泰。",
            "相也命所系，御也才所赖。",
            "名马世常有，伏枥固有待。",
            "伯造不世出，古今重遭会。",
            "相得互相起，两致一无碍。",
            "所以马与人，功名各自大。"
        ],
        "title": "谢夔守贾昌言礼宾",
        "id": "ddb6ed02-97c7-4c22-bc62-e85208a32c66"
    },
    {
        "author": "冯山",
        "paragraphs": [
            "五月热无事，讼庭若扫刷。",
            "眼底簿书静，独坐痴闷发。",
            "上马出门去，不避烦与渴。",
            "幕中访贤友，且欲纾拥阏。",
            "洒水延我坐，解带意思活。",
            "清谈破尘滓，快若饮冰雪。",
            "青衫虽同服，所处类巾袜。",
            "道均语言合，殊不间毫髪。",
            "十篇诗总解，金玉自磨戞。",
            "往时草草读，恨不见本末。",
            "全编使我尽，万漏都一括。",
            "诸君好诗学，论议每相轧。",
            "破碎失本源，十尝见七八。",
            "圣途久荒废，怜君力锄鏺。",
            "汉安隆中集，应和类控楬。",
            "驰骋气力壮，嵩岱可手揭。",
            "形容若绘画，讥讽过赏罚。",
            "回头索平淡，春兴最清越。",
            "意外得真巧，漫不露雕割。",
            "此皆绪余尔，太仓出圭撮。",
            "予虽素无闻，少小颇奸黠。",
            "僻涩追古意，芬芳慕贤哲。",
            "独自狂妄走，屡遭流辈喝。",
            "中道偶成病，两眼痛欲瞎。",
            "见字輙昏雾，恨无金篦刮。",
            "凛凛忧痼废，那更寻旧扎。",
            "平生志高远，缩小仅如钵。",
            "又从县道来，屈强且回拔。",
            "吏责常恐吓，民事日喧聒。",
            "中烦变憔悴，余愤成呕哕。",
            "衔辔脱未去，俛首就一秣。",
            "大叫虽慷慨，壮图已销杀。",
            "清华果无分，看人起门阀。",
            "羡君名声好，风谊纵超拔。",
            "凭陵欲轩翥，去势不可遏。",
            "然犹滞巴徼，官况饱辛辣。",
            "始初未识面，展手思挽撮。",
            "相值偶相得，青松引藤葛。",
            "意气始投合，底里尽表察。",
            "文字本非敌，轻舫触巨筏。",
            "雅趣均厚薄，高论借迂阔。",
            "穷中烦慰藉，何异鱼喣沫。",
            "俗态重趋走，仕路饶险滑。",
            "且当学鸿渐，不能助苗揠。",
            "穷达盖有命，运转随坱圠。",
            "盖棺事始定，尝闻古人说。",
            "功名倘可期，因君为寻掇。"
        ],
        "title": "与蒲宗孟传正察推",
        "id": "63c0142f-8403-4e0a-86b4-2e61ddde7779"
    },
    {
        "author": "冯山",
        "paragraphs": [
            "辰阳号难理，五溪地相跨。",
            "边臣重绥抚，蛮獠愈骄诈。",
            "封陲苦侵暴，文书困讥骂。",
            "谁为太守乐，一笑不得暇。",
            "张公抗辰旆，烽障几欲罢。",
            "偃息有余地，登临无一舍。",
            "乃兴辰阳馆，城东两山胯。",
            "泉声落溪谷，湖光照亭榭。",
            "花木亲种植，朋僚日追迓。",
            "投壶征虏祭，围棋太傅谢。",
            "高风邈难继，维公并驱驾。",
            "有客尝一至，席参邹枚亚。",
            "览物言思阔，醒魂耳目乍。",
            "欲记传之久，恨无文章价。",
            "愿公贲泉石，游宴日来藉。",
            "新诗上碑刻，佳景若图画。",
            "旦暮趣召还，归为中州诧。"
        ],
        "title": "辰阳馆",
        "id": "9bf86bf2-4cbe-4e0c-ab9d-c9f81ae161f2"
    },
    {
        "author": "冯山",
        "paragraphs": [
            "基构白石层，风物青山围。",
            "野云恋幽寂，长遶轩窗飞。"
        ],
        "title": "开州盛山十二题 宿云亭",
        "id": "711909f0-2cce-4a9d-9549-b82b0ec6d910"
    },
    {
        "author": "冯山",
        "paragraphs": [
            "繁梅照溪谷，蜂蝶殊未省。",
            "岩风莫吹落，留妆腊前景。"
        ],
        "title": "开州盛山十二题 梅岭",
        "id": "66fd93e7-791b-44fc-839a-e2b3b8194e0a"
    },
    {
        "author": "冯山",
        "paragraphs": [
            "新萌雨露浓，岭头春味足。",
            "缘云采撷人，争收火前绿。"
        ],
        "title": "开州盛山十二题 茶岭",
        "id": "3544fb03-3f97-4a31-9382-af267644a54e"
    },
    {
        "author": "冯山",
        "paragraphs": [
            "为爱泉石饮，屡招宾朋游。",
            "浮觞来不倚，一水循环流。"
        ],
        "title": "开州盛山十二题 流杯渠",
        "id": "5050a2a4-1748-4d2d-96d2-6cb70329090f"
    },
    {
        "author": "冯山",
        "paragraphs": [
            "月从海上来，清辉长碍山。",
            "山前爱月人，唯看亭午间。"
        ],
        "title": "开州盛山十二题 隐月岫",
        "id": "f13c2f3b-6296-4d82-b305-52013612b9c6"
    },
    {
        "author": "冯山",
        "paragraphs": [
            "数步即一息，始知登山劳。",
            "盘盘行彻时，迹与心俱高。"
        ],
        "title": "开州盛山十二题 盘石磴",
        "id": "0dba3d9f-cc5d-4586-8f83-0fdb9922e903"
    },
    {
        "author": "冯山",
        "paragraphs": [
            "中虚得嘉名，水清石环环。",
            "天边侍从人，来照冰雪颜。"
        ],
        "title": "开州盛山十二题 胡卢沼",
        "id": "bc9de8a3-0cbf-4f8b-b854-649f9c31ff4b"
    },
    {
        "author": "冯山",
        "paragraphs": [
            "片石胡琴槽，构亭事登临。",
            "考功闲中乐，非好世俗音。"
        ],
        "title": "开州盛山十二题 琵琶亭",
        "id": "c1913ab0-9ae8-4d31-be38-15d6a51d1431"
    },
    {
        "author": "冯山",
        "paragraphs": [
            "闻说旧桃坞，岁久无残枝。",
            "春光已不到，犹有风骚知。"
        ],
        "title": "开州盛山十二题 桃坞",
        "id": "5ceac7c3-9990-4448-a633-7aa55ecc02b6"
    },
    {
        "author": "冯山",
        "paragraphs": [
            "御史来山中，拂石当优游。",
            "非人勿据兹，恐为山神羞。"
        ],
        "title": "开州盛山十二题 绣衣石榻",
        "id": "65e6106b-968e-4dbc-848b-dfe5a53906cd"
    },
    {
        "author": "冯山",
        "paragraphs": [
            "为爱禅翁游，潄泉听泉音。",
            "何当酌清泠，洗我尘垢心。"
        ],
        "title": "开州盛山十二题 上士泉瓶",
        "id": "5575e8b9-381a-4e0b-a4d6-195d7cb9f4ca"
    },
    {
        "author": "冯山",
        "paragraphs": [
            "倒影蔽山骨，引根出岩腹。",
            "谁人万仞间，团团种青玉。"
        ],
        "title": "开州盛山十二题 竹岩",
        "id": "1283d50d-d95f-4679-8209-7df7e812af58"
    },
    {
        "author": "冯山",
        "paragraphs": [
            "天理贵自然，枉直各有病。",
            "人情随所得，是非本无定。",
            "此身寄轩冕，心与万物竞。",
            "低回就衔策，跳踼落机穽。",
            "巧求固为累，矫枉亦过正。",
            "持之有原本，出处一以静。",
            "所守以吾道，所安以吾命。",
            "不骤穷马力，不决暴虎性。",
            "富贵偶而已，勿使忧喜并。",
            "感遇难我知，无言为心听。"
        ],
        "title": "和程之才正辅感遇",
        "id": "817827a9-a449-4961-9b6f-e01cd394943e"
    },
    {
        "author": "冯山",
        "paragraphs": [
            "古贤重遗爱，迹与江山遥。",
            "夸者恣而已，事随草木雕。",
            "越公彼何人，构堂压山椒。",
            "四阿无寸支，千载不可摇。",
            "自衒神鬼工，已穷草木妖。",
            "吾尝读素传，拊髀悲前朝。",
            "无从借史册，奋笔诛奸骄。",
            "尚能毁兹堂，立使沴气销。"
        ],
        "title": "越公堂",
        "id": "bec150e3-ccaf-43fa-827a-bfeead8f6c01"
    },
    {
        "author": "冯山",
        "paragraphs": [
            "巨石当江冲，江水皆倒还。",
            "夏秋水石斗，怒浪高于山。",
            "长年欲下峡，防石如防奸。",
            "乘流一无备，拳石皆险艰。",
            "独使灔滪夸，千载不可删。"
        ],
        "title": "灔滪堆",
        "id": "6d364a43-a609-440c-b193-7150a589d0c0"
    },
    {
        "author": "冯山",
        "paragraphs": [
            "武龙南浦南，秀拔异众山。",
            "下有岩洞幽，嵌虚隐玄关。",
            "岑公江陵来，一寓不复还。",
            "养神脱尘滓，百岁如童颜。",
            "至今遗像存，寂寞空幢幡。",
            "老柏壮人气，清泉遶回环。",
            "暂为物外游，偷向壶中闲。",
            "叟其静者欤，深藏厌喧烦。",
            "或将避扰攘，甘此石穴艰。",
            "不虞身後闻，夐若高难攀。",
            "万事皆偶尔，多在功名间。"
        ],
        "title": "岑公洞",
        "id": "db44179e-5233-4069-b664-3dd270acf69e"
    },
    {
        "author": "冯山",
        "paragraphs": [
            "温汤气如蒸，冷泉寒于冰。",
            "并流不相入，汹涌争奔腾。",
            "佛庐焕金碧，法地何时兴。",
            "二泉洒其间，回环清且澄。",
            "维舟爱古柏，磴道垂千层。",
            "殿堂绝纤埃，潇洒严香灯。",
            "敲栏施鱼食，弄水摇悬藤。",
            "一掬洗病眼，再潄袪烦膺。",
            "远访岂惮劳，胜游诚可矜。"
        ],
        "title": "温汤寺",
        "id": "10283149-068d-45aa-bd15-040b2c50d16a"
    },
    {
        "author": "冯山",
        "paragraphs": [
            "巴山俗可厌，万叠夸雄伟。",
            "江前一峰秀，青林带孤起。",
            "长舟截巨浪，平舆登峻趾。",
            "古寺隐山背，来造神已喜。",
            "清泉遶修竹，野径入葭苇。",
            "女娲旧生处，石坳勤戾止。",
            "圣神固有合，天作非偶尔。",
            "玉简事恍惚，越书莽非是。",
            "孤亭凌绝顶，坐有千古意。",
            "二江错交会，比屋聚纷蚁。",
            "把酒一长笑，忘情但高视。"
        ],
        "title": "涂山寺",
        "id": "e58e32a7-b370-4f2a-9183-893513cbc556"
    },
    {
        "author": "冯山",
        "paragraphs": [
            "横江耸孤峰，陟巘访山境。",
            "修廊转空曲，古殿冠绝顶。",
            "汉柏抚骨立，唐碑独孤挺。",
            "高踞自轩豁，遐追若俄顷。",
            "长生尽室来，避世或箕颖。",
            "逍遥奚所适，遗事传缑岭。",
            "药岩已无灶，烟云但枯井。",
            "风前凡几过，物外初一省。",
            "清风谁与游，高步局难骋。"
        ],
        "title": "丰都观",
        "id": "223106cf-92e7-4288-a9d0-9d33d10df423"
    },
    {
        "author": "冯山",
        "paragraphs": [
            "天下台府胜，益昌囿佳山。",
            "使者高世才，秀隐林樾间。",
            "仰山复仰人，昔旅无由攀。",
            "辟书就始志，来若游子还。",
            "史公实宾从，与脱簿领艰。",
            "会景驾峰出，碧玉森周环。",
            "栋梁宿云雾，栏槛平江关。",
            "杖屦从公游，萧散万虑闲。",
            "酒随至乐尽，诗到无疵删。",
            "经年若朝夕，语去涕欲潸。",
            "属余省亲闱，看公趣天颜。",
            "此会不可再，鸿鹄方高翾。",
            "八咏风迹存，二江声潺潺。"
        ],
        "title": "利州漕宇八景 会景亭",
        "id": "066255ca-b994-4ed8-aa18-12496b17de31"
    },
    {
        "author": "冯山",
        "paragraphs": [
            "燕嬉各异处，君子时以居。",
            "虚堂背治开，面直东南隅。",
            "林峦照几席，花木纷庭除。",
            "委蛇外不烦，浩荡中有余。",
            "雄雄台府间，寂若山中庐。",
            "美景开宴觞，清谈会宾裾。",
            "孰穷吏隐趣，但见民情舒。",
            "鄙夫不知要，仆仆困簿书。"
        ],
        "title": "利州漕宇八景 巽堂",
        "id": "fff462a2-76ab-45cf-8a04-d1548cc20f9f"
    },
    {
        "author": "冯山",
        "paragraphs": [
            "幽轩处清奥，前有双桐起。",
            "婆娑势初合，修耸意未已。",
            "叶分竹岩路，根渍石沼水。",
            "秋声动素琴，晓影覆斋几。",
            "主人相对乐，性静穷物理。",
            "纯音藏未兆，孤干直不倚。",
            "安得千仞禽，来哉共栖止。"
        ],
        "title": "利州漕宇八景 桐轩",
        "id": "ace6355f-863c-41bf-a83b-bce9a976a6ea"
    },
    {
        "author": "冯山",
        "paragraphs": [
            "昔时柏未栽，榜杏为轩名。",
            "柏今已可爱，题柏轩始清。",
            "贤者安厥居，中怀渺无营。",
            "日来对柏坐，心适眼自明。",
            "草经谢今说，寄意遗俗声。",
            "落落守岁寒，常恐为柏轻。"
        ],
        "title": "利州漕宇八景 柏轩",
        "id": "8b9f9582-51d0-4f32-abe1-d4319bdf57ec"
    },
    {
        "author": "冯山",
        "paragraphs": [
            "翠筠清人心，愈少愈可爱。",
            "风骚静中得，一室处以泰。",
            "北轩隐吟几，复与此君对。",
            "冺默追古意，萧森散秋籁。",
            "淡薄世鲜味，俛仰谁与会。",
            "七贤非吾徒，心犹有名在。"
        ],
        "title": "利州漕宇八景 竹轩",
        "id": "8e714c52-71a0-4287-b67c-4ee194e69639"
    },
    {
        "author": "冯山",
        "paragraphs": [
            "层层梯巉岩，步步出杳茫。",
            "何人破峰臆，碧瓦临疏篁。",
            "聊休邈回睇，人物分毫芒。",
            "惟见台府雄，三轩鬰相望。",
            "不知身从来，但觉凌空翔。",
            "穷高自兹始，宝峰磨苍苍。"
        ],
        "title": "利州漕宇八景 山斋",
        "id": "34066cf4-2e61-4532-8f19-7f221beec676"
    },
    {
        "author": "冯山",
        "paragraphs": [
            "彻顶造闲燕，据栏俯山斋。",
            "轩窗蔽修竹，磴道悬苍崖。",
            "登临快双目，应接烦虚怀。",
            "羣峰病拥阏，次第随天开。",
            "物色无定姿，变化纷难裁。",
            "高吟绝俦侣，但携清罇偕。",
            "物理醉可一，逍遥付齐谐。"
        ],
        "title": "利州漕宇八景 闲燕亭",
        "id": "fc37db77-a301-4294-abf3-513fd31440aa"
    },
    {
        "author": "冯山",
        "paragraphs": [
            "益昌万山间，宝峰秀惟独。",
            "使台俯山下，气象互盘覆。",
            "鬰勃尚南走，回环已西属。",
            "古城削千仞，危栈转几曲。",
            "锦绣纷上领，琅玕翠摇腹。",
            "亭榭何参差，远览意尚局。",
            "绝顶跻石峰，超然脱覊束。",
            "城市裁唾落，二江可手掬。",
            "重开固天险，大道不停毂。",
            "古意剧满眼，人事伤转足。",
            "主人始经构，高蹈非绝俗。",
            "幽怀卷云雾，长笑动岩谷。",
            "鸟雀争脱林，冥冥有鸿鹄。",
            "寸步异出处，虚心见荣辱。",
            "屈将经济才，分继骚雅躅。",
            "语默固可传，谁为宝峰録。"
        ],
        "title": "利州漕宇八景 宝峰亭",
        "id": "c09a8bce-6e4c-42ac-9db3-47d541e3cb87"
    },
    {
        "author": "冯山",
        "paragraphs": [
            "中林山谷间，出没缘畏途。",
            "楩楠蔽白日，落落梁栋躯。",
            "半为野火烧，摧颓委樵苏。",
            "清泉劳奔注，亦为势所驱。",
            "微芒济物心，到海何其迂。",
            "吾物处其一，进退难与俱。",
            "置身木雁间，恐非斯人徒。"
        ],
        "title": "中林道上",
        "id": "1918a292-7391-4a9d-acef-09b825bbc4e2"
    },
    {
        "author": "冯山",
        "paragraphs": [
            "汉水引我行，梁山邀我坐。",
            "山水已清绝，春容碧相和。",
            "下马取酒饮，梅飘酒中堕。",
            "日落醉不去，青茸草间卧。"
        ],
        "title": "西县道中",
        "id": "bb836b85-55e7-47cf-a168-d538629d9363"
    },
    {
        "author": "冯山",
        "paragraphs": [
            "早渡鸣玉桥，竟登巴子台。",
            "云林拥磅礴，磴道穷萦回。",
            "古寺不足观，犹有南轩开。",
            "浩荡横深沟，逶迤环覆杯。",
            "古人去我远，万事随尘埃。",
            "赤穴何渺茫，青山但崔嵬。",
            "闻名不知实，此意空悠哉。",
            "乍到輙复还，石滑倦去来。",
            "苟能厌耳目，未免劳筋骸。"
        ],
        "title": "巴子台",
        "id": "7afc7c52-0da7-41e0-b7c5-e95eb9e7b742"
    },
    {
        "author": "冯山",
        "paragraphs": [
            "梓士多好学，独君用心苦。",
            "始策万里足，相期一言遇。",
            "荏苒去岁月，差池晚途路。",
            "清节挠不变，鸡鸣任风雨。",
            "一日起仕进，光华照门户。",
            "谓予尝游从，复此再会聚。",
            "清谈语言约，老笔文字古。",
            "新诗忽持赠，病目骇观覩。",
            "兰芷得远思，从兹识贤矩。",
            "草木变秋节，悲风袭原卤。",
            "自可追赋咏，何须倦贫窭。",
            "感慨无俗音，虹蜺俟重吐。"
        ],
        "title": "答王载监簿惠诗依韵",
        "id": "a9961988-be30-4bd2-af93-1c7690b63f74"
    },
    {
        "author": "冯山",
        "paragraphs": [
            "宝峰首相聚，锦屏袂一判。",
            "音容阻良觌，岁月嗟易换。",
            "我观潼江曲，君尉泸水岸。",
            "到处逢酒徒，无人作诗伴。",
            "南风洒襟袖，佳句适我愿。",
            "汶蜀几万里，信息偶中断。",
            "三轩风雅会，萧条各分散。",
            "孤吟少俦侣，众喙易嘲囋。",
            "念君同所嗜，路近声可唤。",
            "唱酬实相眷，牵率岂辞惮。",
            "亹亹郊籍心，无为簿书乱。"
        ],
        "title": "答江安尉鲜于顷野翁",
        "id": "b59288b5-b3ac-4ef6-8ee9-9f5085ea1675"
    },
    {
        "author": "冯山",
        "paragraphs": [
            "道途去无穷，岁序嗟易改。",
            "相知念远别，遇物增感慨。",
            "悲欢劳寸心，喣沬异江海。",
            "南归得嘉报，迅掉若旋凯。",
            "机穽触不发，神明怳犹在。",
            "名因困愈重，事虽晚可待。",
            "去就勿自谋，冥冥付真宰。"
        ],
        "title": "送梓漕李竦端臣赴阙",
        "id": "282bf943-139c-4131-b351-0578c322445e"
    },
    {
        "author": "冯山",
        "paragraphs": [
            "潼川侈风俗，一春事嬉游。",
            "太守与民乐，高会邀良俦。",
            "年丰廷无讼，日夕为欢谋。",
            "宾从相追随，景物多访求。",
            "名园布芳郊，宝刹依重丘。",
            "红旗肃冠盖，画鼓翻倡优。",
            "人情殊未央，春意亦少留。",
            "最後司马至，为罗东山羞。",
            "观棋缓带闲，试茗澄心幽。",
            "猖狂但醒醉，感慨还唱酬。",
            "清尊未放手，急景如转头。",
            "分司饱余味，经世忘远忧。",
            "来时蚕始眠，归看场中麰。",
            "人生苟适性，不羡万户侯。",
            "丈夫负壮气，安知饿填沟。",
            "得志位卿相，失时归田畴。",
            "纷纷素所轻，大半登瀛洲。",
            "肯为五斗米，折腰趋道周。",
            "区区事笔砚，顶踵称恩庥。",
            "酒酣且勿去，为我新声讴。"
        ],
        "title": "和李曼修孺职方谢梓守张靖子立龙图游春",
        "id": "d3023efc-06cd-49b8-b60f-b742e6ef3c86"
    },
    {
        "author": "冯山",
        "paragraphs": [
            "饮酣起击剑，耻从豪侠游。",
            "雍容诗酒欢，乃是神仙俦。",
            "风骚固有灵，造化阴为谋。",
            "至音苟同调，旷世不可求。",
            "杜陵思江东，洪崖揖浮丘。",
            "自然风味殊，岂特文章优。",
            "嗟余万事拙，吟咏心久留。",
            "自愧苹藻微，恐为王公羞。",
            "晚遇青河公，采兰深林幽。",
            "修孺素蒙益，百赠无一酬。",
            "邂逅相抚掌，踉跄容抬头。",
            "虽然再鼓衰，且免三爵忧。",
            "吾儒学以仕，本代亲禾麰。",
            "然多志高远，掷笔思封侯。",
            "前时征南将，驱虏出塞沟。",
            "诗书非无助，爵赏不见畴。",
            "尚能解客嘲，相欢咏苹洲。",
            "三术起商鞅，一言贵马周。",
            "致身果有策，何地无余庥。",
            "肯使韶濩音，变作巴渝讴。"
        ],
        "title": "再和",
        "id": "d9a9a52c-ff11-4e90-8c5a-7fe2dbfffb32"
    },
    {
        "author": "冯山",
        "paragraphs": [
            "予始十五六，学赋场屋游。",
            "闻君声价高，已与班马俦。",
            "少年取科第，复有经济谋。",
            "孤耸不世合，独行无名求。",
            "中道多邅回，病骥盘沙丘。",
            "起为泸南守，政绩称最优。",
            "东海寻免归，颖川尚借留。",
            "慷慨壮士怀，肯效儿女羞。",
            "投绂还故林，泉石甘清幽。",
            "区区尚遗恨，君恩未能酬。",
            "回首名利场，彷佛裁蝇头。",
            "君看缙绅士，谁为天下忧。",
            "人情重软熟，要若新炊麰。",
            "咿喔四至卿，峭拔奇不侯。",
            "一言反覆手，平地生重沟。",
            "世务伤贾谊，直道危田畴。",
            "何当与推移，归钓沧浪洲。",
            "功名虽难期，岁月良易周。",
            "清风出襟袖，散为生民庥。",
            "无使梁父吟，只成高唐讴。"
        ],
        "title": "再和",
        "id": "cfe2fd52-e69d-48c0-b345-bbecee30df56"
    },
    {
        "author": "冯山",
        "paragraphs": [
            "严飙肃林莽，暖日沉烟霏。",
            "游子事行迈，惨淡凌霜威。",
            "敛策倦修阻，迹往心自违。",
            "层云眺孤鸿，徊翔鸣无依。",
            "雍容念俦侣，欲息洲渚非。",
            "此地正苦寒，盘身西南飞。"
        ],
        "title": "苦寒寄任泸州伋师中",
        "id": "d1596125-7c36-4356-a641-e781f87f2d4e"
    },
    {
        "author": "冯山",
        "paragraphs": [
            "一年倐已尽，四序循无端。",
            "儿女竞别岁，随蔬具杯盘。",
            "长歌感时节，却羡僮仆欢。",
            "明朝四十六，重把青铜看。"
        ],
        "title": "除夕",
        "id": "e2e18c2b-9500-4fd4-bf64-87b9831415f7"
    },
    {
        "author": "冯山",
        "paragraphs": [
            "天地有常产，货殖非善谋。",
            "桑耿发机械，已动莫复收。",
            "割肤啖其口，一身相为雠。",
            "世馁味邪说，十九成赘疣。",
            "兴王非管商，极治无裴刘。"
        ],
        "title": "幽怀",
        "id": "a9eb2cb7-59aa-4c2a-88fa-94e7164d07c6"
    },
    {
        "author": "冯山",
        "paragraphs": [
            "兀坐窗牖寂，桐叶掷瓦响。",
            "哀弹动秋听，远寄劳夜想。",
            "担荷几踣面，自求不盈掌。",
            "未跃且自固，欲高又谁奬。"
        ],
        "title": "独坐",
        "id": "4ce513c1-da23-4fea-a56f-0ac9b7c9395a"
    },
    {
        "author": "冯山",
        "paragraphs": [
            "名尘愧屡拂，世垢思一澣。",
            "急索胫已肿，虚惊背独汗。",
            "窘步裁免跌，高谈卒成谩。",
            "辰去将奈何，磨头髻如弹。"
        ],
        "title": "有作",
        "id": "4c7e4b5b-e097-4e70-9abe-e41e0825d166"
    },
    {
        "author": "冯山",
        "paragraphs": [
            "杖僻走世喧，吟静追古意。",
            "解巾卧柔碧，虚怀揖爽气。",
            "漏竹日脚红，出亭山尖翠。",
            "偷闲兴未足，迟迟动归辔。"
        ],
        "title": "郊外",
        "id": "2ee72177-42c6-458a-b5ce-3bc7e0b0abb8"
    },
    {
        "author": "冯山",
        "paragraphs": [
            "散雪郊外风，含晴雾中日。",
            "江流浅可渡，潺湲弄幽石。",
            "长堤尘未动，游子念远适。",
            "行止慎厥初，轮蹄有遗迹。"
        ],
        "title": "城南",
        "id": "eea83f5a-5b6e-4eda-83ba-28080580cef3"
    },
    {
        "author": "冯山",
        "paragraphs": [
            "上党缘青冥，劲气西北隅。",
            "黄河天际来，草木冬前枯。",
            "其地号严冽，燕陇莫与俱。",
            "毡罽护性命，冰霜结眉须。",
            "土人一犯寒，斗酒沃始苏。",
            "中州宦游士，未秋先嗟呼。",
            "我闻已心栗，冻粟生皮肤。",
            "而君风雪间，径作壶关趋。",
            "少年始任气，慷慨若有余。",
            "自为功名行，不惮气候殊。",
            "犬戎炽将灭，鬰屈迎天诛。",
            "幕府收英才，富贵往何图。",
            "埋头簿书底，龌龊终非夫。",
            "功业彼何人，送子诚起予。"
        ],
        "title": "送王审言秘校潞州法曹",
        "id": "fe135880-36ca-4a35-950f-295595e2c2b7"
    },
    {
        "author": "冯山",
        "paragraphs": [
            "公家济水源，爱蜀如蜀人。",
            "公凡五入蜀，东峡西峨岷。",
            "门生变交游，故旧成姻亲。",
            "蜀味皆吾餐，蜀音即吾民。",
            "潼川最後至，既至情亦均。",
            "恶不待公刑，善不须公仁。",
            "雍容如一家，笑语闻四邻。",
            "山时参公府，垩鼻看斧斤。",
            "举动出至诚，悠久疑为神。",
            "诏书西出关，马首北向秦。",
            "迟行客辞家，拥别儿恋亲。",
            "公归且大用，顾蜀还无因。",
            "风收弥勒花，雨压长平尘。",
            "滑台为公寿，公饮不过唇。",
            "乐我奉公欢，荣虞适兹辰。",
            "物色莽牢落，人情浩酸辛。",
            "已辞尚可听，少驻双车轮。"
        ],
        "title": "送张子立龙图知凤翔",
        "id": "96c483d3-ffcb-4f60-98c4-07bba6684e01"
    },
    {
        "author": "冯山",
        "paragraphs": [
            "春郊散轻霭，日出车马动。",
            "看君晓装发，送客尊酒重。",
            "众人别良易，我别情靡共。",
            "飞缨转山曲，返颈即成梦。",
            "虽梦去奈何，不梦存者多。",
            "一言起相顾，慷慨成笑歌。",
            "清吟散泉石，醉墨蟠云萝。",
            "人生苦汲汲，浩如长江波。",
            "江波西南流，君行方北辀。",
            "林深足豺虎，路废空亭邮。",
            "处常山中居，出亦山中游。",
            "不嗟吾道穷，每为斯民忧。",
            "忧民竟何为，从事犹俛眉。",
            "晚达十六七，万事悬难知。",
            "但穷圣贤意，莫赋离骚辞。",
            "有得常记我，以慰朝夕思。"
        ],
        "tags": [
            "长江"
        ],
        "title": "送蒲安行诚之秘丞兴州签判",
        "id": "75a9a662-783d-4c63-904d-1ebf6e94b623"
    },
    {
        "author": "冯山",
        "paragraphs": [
            "故人山东来，遗我数丸墨。",
            "握丸大如指，盥手重拂拭。",
            "浓磨向日看，古瓦增润泽。",
            "经屑不见纸，清光隐深墨。",
            "书云旧所秘，闻今已难得。",
            "庭珪死已久，至宝世罕识。",
            "御府徒仅存，人间万金直。",
            "兖州擅高价，比歙固少抑。",
            "古松亦将尽，神奇渐衰息。",
            "文章不见贵，笔砚岂可掷。",
            "牢落况此君，虽精淡无色。",
            "怜君情好古，投赠兼以臆。",
            "世事持此观，噫嗟共冥默。"
        ],
        "title": "谢人惠兖墨",
        "id": "3e46ea61-5057-4dcd-b03a-b307bc356908"
    },
    {
        "author": "冯山",
        "paragraphs": [
            "刚强多少恩，寛厚或太迂。",
            "峭直病不通，聪明至无徒。",
            "达人固贵全，天理常不俱。",
            "自非藴明识，暂解輙已纡。",
            "穆公淮海英，厚重如鲁儒。",
            "疾恶鹯逐雀，养民乌哺雏。",
            "断狱求以生，好善久不渝。",
            "孰谓公太严，威奸而惠愚。",
            "孰谓公太异，中异外不殊。",
            "然犹蔽高洁，不肯随世趋。",
            "美成固在久，巨材期营都。",
            "西京近日边，漕领出帝俞。",
            "使权虽云重，吏责意已粗。",
            "财利较圭撮，法制环刀殳。",
            "天听卑不遗，人言纷可虞。",
            "公心公且明，应手万事无。",
            "阶此将显用，逸骥临长途。",
            "山也乏材技，盘薄困守株。",
            "身浮一芥舟，业散千金屠。",
            "衰迟恋乡曲，荏苒岁月徂。",
            "摆袖不愿行，俗指争揶揄。",
            "惟公最见怜，情或昆弟踰。",
            "每怜沙丘病，不作饥鹰呼。",
            "秋风惜远别，时去迹转孤。",
            "飞黄转腾踏，斥鷃甘枪榆。",
            "升沉各异势，从此忘江湖。"
        ],
        "title": "送梓宪穆珣东美度支移京西漕",
        "id": "02e434c3-31a3-45d9-a42d-feb43101ecac"
    },
    {
        "author": "冯山",
        "paragraphs": [
            "富贵一鼎味，谓尝须过食。",
            "功名万钧器，负趋少量力。",
            "不胜苦尔体，不厌伤尔臆。",
            "谁能达涯涘，百动靡一息。",
            "古人去我远，独公抱清识。",
            "进退处以道，始终完无隙。",
            "车马切严召，江湖正遥忆。",
            "贤达事如此，贪懦犹且惑。",
            "是岂时俗知，聱牙相缄嘿。"
        ],
        "title": "送梓宪胡揆少卿赴阙",
        "id": "6240401f-e9eb-4806-8ee8-d696de94840f"
    },
    {
        "author": "冯山",
        "paragraphs": [
            "鉴蚀磨即明，水浑澄斯清。",
            "杂然外滑销，道在虚中生。",
            "达哉彭城公，养心浩无营。",
            "一觉自复本，妙用皆随成。",
            "性通儒佛间，大抵寂与诚。",
            "云见非见故，执见流为情。",
            "名堂虽取相，证实不证名。",
            "文书每丛委，宾客兹逢迎。",
            "二谛本无碍，安知堂虚盈。",
            "优游寄真赏，接引开羣盲。",
            "登堂一开豁，洒然尘劳轻。"
        ],
        "title": "利漕刘忱明复见性堂",
        "id": "b678ec5e-5734-4530-a0a7-cc60aa51de26"
    },
    {
        "author": "冯山",
        "paragraphs": [
            "戎南烟瘴地，草木富嘉实。",
            "名果盖数品，余甘乃其一。",
            "烂漫经暑雨，骈繁向秋日。",
            "颗肥樱缀圆，肤嫩李带碧。",
            "始尝犹余木，酸涩固可斥。",
            "稍味复土性，华池变琼液。",
            "冷冽祛酒毒，香芬破茶癖。",
            "岂徒杂肴核，自可名药石。",
            "东蜀部刺史，江南夸声迹。",
            "道与荆公合，诗为梅老敌。",
            "边机属未靖，使指烦远适。",
            "绝塞偶相值，殷懃为珍惜。",
            "残菊雅趣尚，啖薤清燕逸。",
            "分甘病漳守，筠筒手封羃。",
            "三年官大道，襟抱尘土积。",
            "语言变为市，风骚荡无迹。",
            "开封命澡雪，一食至六七。",
            "冰霜快口吻，尘坌并疏涤。",
            "古意还五脏，清风生两腋。",
            "与公始邂逅，一言甚畴昔。",
            "生刍感厚意，香草慕前述。",
            "人道成以友，直谅久无斁。",
            "磨厉出锋刃，切磋至圭璧。",
            "诤友本仁义，拂士忘疹疾。",
            "或矫有所正，或投有所激。",
            "始逆济以顺，始疏要以密。",
            "物微可以兴，骚雅固采摭。",
            "公行浩河汉，求効畎浍益。",
            "不为小人腹，俗茹饫梨栗。",
            "不作儿女口，甘滋事餂蜜。",
            "庶几功名会，或在交际出。",
            "相知虽意喻，欲报粗言息。",
            "追继橄榄篇，惭无翰林笔。"
        ],
        "title": "谢梓漕李琮献甫寄余甘",
        "id": "37b5bfa7-ef71-42a5-b933-bc4053351e5d"
    },
    {
        "author": "冯山",
        "paragraphs": [
            "六经出晚周，日月悬太虚。",
            "几蚀复几明，微茫炎汉初。",
            "清识隐虚粹，高风激贪懦。",
            "翩翩起江湖，泛泛杂鳬雁。",
            "发扬始使蜀，奔走非素愿。",
            "郎官虽内迁，相去才一间。",
            "朝廷访耆艾，人物尚清简。",
            "骞腾自兹始，宁虑岁月晏。",
            "区区无足道，乡社久息偃。",
            "未契许投合，相濡念孤蹇。",
            "迅翮举莫追，窘步行輙踠。",
            "把酒难一往，开琴试重援。",
            "别鹤如可弹，新声谢凄婉。"
        ],
        "title": "送李献甫知吉州",
        "id": "c9a05265-6505-4fb6-81bc-f66c468ec795"
    },
    {
        "author": "冯山",
        "paragraphs": [
            "我蜀君闽中，相去万里余。",
            "同年皆白头，此别当何如。",
            "君行久或抳，一出无停车。",
            "相忘岂人情，时寄西南书。"
        ],
        "title": "送上官基察推同年",
        "id": "c1330fde-914a-4950-af48-3c5149e06b13"
    },
    {
        "author": "冯山",
        "paragraphs": [
            "君子不苟然，每以中道居。",
            "处身概有常，为吏形其余。",
            "太原大夫公，使蜀元丰初。",
            "蜩螗沸清昼，交道狼与狙。",
            "公时于其间，素藴唯所摅。",
            "纷扰目不瞬，开济心自如。",
            "蜀人恃以安，至今芬名誉。",
            "更驾漕三峡，应手民瘼除。",
            "适逢惠泽新，禁网阔且疏。",
            "攫噬化为麟，奔驰不能车。",
            "公无异他日，法度方得梳。",
            "均齐即人心，简易平徭书。",
            "天边促严召，岁晚巾归舆。",
            "老成坐庙堂，收实攘浮虚。",
            "有常岂易得，得见将已欤。",
            "行看步台省，自可风簪裾。",
            "非才共封略，况旧游门闾。",
            "赠行期有知，知公当知予。"
        ],
        "title": "送夔漕王宗望蟠叟大夫赴阙",
        "id": "429318c7-d253-4649-8578-0686559eb4e1"
    },
    {
        "author": "冯山",
        "paragraphs": [
            "腊雪洗顽碧，晴鳬浴澄𪑩。",
            "物色互磨错，清辉深不变。",
            "沧浪与少室，幽人罕兼见。",
            "少憩托高怀，回头簿书倦。"
        ],
        "title": "和利漕徐师旦之才文龙山水之秀",
        "id": "164a31d2-8295-4e1f-a3f0-7740e2bceeea"
    },
    {
        "author": "冯山",
        "paragraphs": [
            "圣邻生西南，豪杰如山东。",
            "倜傥负奇节，脱身起蒿蓬。",
            "文章学西汉，不作雕篆工。",
            "东京太学生，议论倾羣公。",
            "高适游大梁，马周隐新丰。",
            "酒酣吐素蜺，意气横烟空。",
            "翻身落州县，束手如儿童。",
            "无人解秋隼，摩天看飞冲。",
            "黄鹤垂两翅，饮啄鸡鹜笼。",
            "始知命使然，甘作冥冥终。",
            "资阳数尺坟，万事随秋风。",
            "相从嘉佑初，击发每儿蒙。",
            "死生虽云异，坎坷略已同。",
            "然犹有子弃，孤芳秀珍丛。",
            "慷慨悲父书，收拾尘土中。",
            "兰山四百首，玉佩清玲珑。",
            "余文隐圭璧，夜气如长虹。",
            "古人身後名，乃是不世功。",
            "蜀士志不朽，存者唯卿雄。",
            "有子兼斯名，昔否今始通。",
            "聊书附篇末，相与传无穷。"
        ],
        "title": "题范亦颜圣邻同年集後",
        "id": "bb23cf96-ea07-4dde-a8bb-9b9e7371047a"
    },
    {
        "author": "冯山",
        "paragraphs": [
            "双石非梓石，厥初置者谁。",
            "埋没不知岁，复有贤者知。",
            "王分逼汉邕，郑篆源秦斯。",
            "今人竟未及，墨本收清奇。",
            "文字相称古，铭记兼以诗。",
            "铁画隐石骨，鬰屈蟠蛟螭。",
            "李丞嗜奇古，见石喜且悲。",
            "眈眈建华屋，落落刊丰碑。",
            "尔来三十年，堂在石已移。",
            "幸未仆作桥，上有车马驰。",
            "缺折从瓦砾，叠为垣墙基。",
            "一见丛筱间，若与平生期。",
            "清泉去尘垢，始露金玉姿。",
            "殷勤还兹堂，如母逢厥儿。",
            "对以古书卷，环以秋竹枝。",
            "胜舍结高义，出处相与随。",
            "夷齐秉达节，颠沛不少亏。",
            "岂事燕处玩，可为终身规。",
            "嗟嗟石何有，三赏百见欺。",
            "好恶凡在人，显晦若有时。",
            "官满当舍去，弃置无复疑。",
            "聊书告神物，为我当护持。"
        ],
        "title": "爱石堂",
        "id": "f09f740a-5961-479d-b8a2-a83190efe992"
    },
    {
        "author": "冯山",
        "paragraphs": [
            "巴中倦奔走，岁暮增惨戚。",
            "瞻望几奋飞，那能季行役。",
            "距家才十舍，身苦万里适。",
            "临老如别何，相看数归日。"
        ],
        "title": "送二十二舍弟赴金堂簿",
        "id": "0fe9bddd-0f63-47b2-a0da-8bd5e95e1215"
    },
    {
        "author": "冯山",
        "paragraphs": [
            "郊外日暖春溶溶，十里不断人相从。",
            "填填车马上坟去，踏尽青草行人踪。",
            "松柏影重楸叶开，一区冢舍全家来。",
            "展看酹酒聚头哭，哭尽更把松楸栽。",
            "隔溪青冢高巍巍，砖片露出空余碑。",
            "子孙因官往南北，温暖时节无人知。",
            "虚有官阶又无食，旧日松楸已荆棘。",
            "不及寻常百姓家，泉中却得儿孙力。",
            "休休休，有子莫愿为公侯，有孙莫令从官游。",
            "每到年年寒食节，尚有一杯羮，来到坟上头。"
        ],
        "title": "青冢行",
        "id": "dbff4f45-ea83-4791-906b-bf53c20be22e"
    },
    {
        "author": "冯山",
        "paragraphs": [
            "邻家妇，一贫复一富。",
            "舅姑爱憎苦不常，憎贫爱富多心肠。",
            "富妇初嫁时，身上晔晔生辉光。",
            "舅姑好财不好义，妇道无复较短长。",
            "不如贫妇巧且勤，巧能养家勤养亲。",
            "君不见古来烈女传，往往多是贫中人。",
            "邻家妇，一为乌，一为鸮，贫妇慈孝富妇骄。"
        ],
        "title": "邻家妇",
        "id": "99759c25-dedf-4f51-ae5c-3944b184f41d"
    },
    {
        "author": "冯山",
        "paragraphs": [
            "山东自古多才雄，辍耕陇上羞为农。",
            "乡兵名在万选中，一日声价闻天聪。",
            "十石弩力三石弓，殿前野战如飘风。",
            "白锦战袍腰勒红，诏容走马出阊阖，都人仰看如飞鸿。",
            "归来意气人谁及，道逢刺史犹长揖。",
            "邯郸白日袖剑行，振武青楼乘醉入。",
            "传闻留後收兰州，姓名御笔亲点抽。",
            "府金百镒轻一掷，且向塞外随遨游。",
            "自此锄犂变任侠，夜事椎埋昼驰猎。",
            "有田无人耕，有子不养家，田间父老长咨嗟。"
        ],
        "title": "侠少行",
        "id": "5c77a0e3-1d51-4cf3-ac2b-9708f9d5e494"
    },
    {
        "author": "冯山",
        "paragraphs": [
            "朝霞朦胧入林坞，零星背篝腰破斧。",
            "田家无田有门户，不免将身犯豺虎。",
            "禽惊鹿寒木丁丁，一篝数枝千万声。",
            "严风裂肤催出日，入涧饮水饥肠呜。",
            "缝无尺布舂无粟，菜根扫叶燃难熟。",
            "留柴趁市将输官，一钱不救长饥寒。",
            "年年采樵樵渐少，官家苗役无时了。"
        ],
        "title": "采樵行",
        "id": "ca003f61-ebc3-4365-a7a9-129d832c936e"
    },
    {
        "author": "冯山",
        "paragraphs": [
            "路傍有柏千尺高，数夫连臂环周遭。",
            "十里烟云护苍翠，一天风雨寒萧骚。",
            "纵横万蛇入土斗，扶摇千骑盘空走。",
            "岂能霜雪岁寒知，自有江山神物守。",
            "五月炎光烧草木，柏影重重似华屋。",
            "往还不择贵与贱，借与清凉解炎酷。",
            "本来无情柏与人，偶然相值如相亲。",
            "贵侯余资万钟禄，不到流离亲骨肉。",
            "前时仗节徒东归，观望风彩争奔驰。",
            "族中俛首弹指意，安用富贵摩天为。",
            "谁人试从贵侯道，莫从此路争荣耀，恐为路傍柏轻笑。"
        ],
        "title": "路傍柏",
        "id": "a32e815c-beb0-45bb-90cb-5cdf2405f5f7"
    },
    {
        "author": "冯山",
        "paragraphs": [
            "黔江远从思播来，黔中五溪此其一。",
            "东出涪陵与涪会，日抱岚光照城壁。",
            "去年黔安方解缆，久倦崎岖喜飞疾。",
            "惊湍骇浪或当道，万马奔驰两锋镝。",
            "偶然划过脱重险，千悔中流无路出。",
            "瞿塘乘涨秋下峡，猿啸穿流夜投驿。",
            "鱼腹未葬身尚在，虎牙屡磨魂已失。",
            "巫阳一岁却归来，还向江前酒重沥。"
        ],
        "title": "黔江",
        "id": "8e696fd4-340d-44b0-a68c-5fa3a02f5004"
    },
    {
        "author": "冯山",
        "paragraphs": [
            "永安宫前瀼西碛，万流峡口争奔激。",
            "秋涛卷地裂山谷，水落依然阵图出。",
            "阵形聚拳六十四，传是武侯亲手迹。",
            "斯人管萧岂足道，身在巴东心汉室。",
            "从容所遇皆法制，浩荡胸中万分一。",
            "阴机暗与天地合，壮气曾将鬼神役。",
            "至今千载矻不动，渺莽几深难致诘。",
            "岂徒豪杰重嗟赏，应有神灵长护惜。",
            "庙偏裸裎七壮士，酒炙纷纷走巫觋。",
            "万事颠倒皆偶然，卧龙无处沾余沥。"
        ],
        "title": "八阵碛",
        "id": "02ed4fda-383f-4777-b3ba-89611be0ebe2"
    },
    {
        "author": "冯山",
        "paragraphs": [
            "去年四月二十七，亲见进之没磝盘。",
            "今年二月十三日，又闻立之死卼白。",
            "身膏草野心为谁，区区身後犹谗疾。",
            "进之一子久乃得，立之一子称特恩。",
            "死封疆臣古所重，千载烈士多衔冤。",
            "立之才武世少敌，胸中意欲呑河湟。",
            "将军一剑义自决，塞上扰扰多奔亡。",
            "前功委弃不复收，李蔡下士皆封侯。",
            "生人欺鬼不解语，天道反复终相雠。",
            "昨得二月三日书，犹云持重破贼锋。",
            "等闲人事祇十日，使我泪落亲书踪。",
            "儿痴母老女未嫁，实事无一虚名存。",
            "相知抱恨宁复论，谁为往吊洮西魂。"
        ],
        "title": "哭景馆吏立之",
        "id": "e7ec6885-c84f-46a7-af71-13d6e9326ef9"
    },
    {
        "author": "冯山",
        "paragraphs": [
            "嘉陵水落沙带霜，舟师治舟还故乡。",
            "中江一别三四年，人情风物俱依然。",
            "故人寄我江前吟，幽兰调高无报音。",
            "流水茫茫恨空泻，会合合江江溉下。"
        ],
        "title": "答中江程建用知县",
        "id": "87527e12-a950-4eb8-ba81-105721c6707f"
    },
    {
        "author": "冯山",
        "paragraphs": [
            "汉唐诸儒经术浅，事业不及文章多。",
            "六经意义失原本，次第疏凿成江河。",
            "圣朝羣公尽禹力，注海一导横流波。",
            "渊源太学得至宝，洗出光耀犹鑴磨。",
            "圣贤德业贵简易，一气自在生中和。",
            "针医马蹄凿浑沌，或恐纯粹成雕讹。",
            "君方茂年已知道，归涉浩渺登嵯峨。",
            "置身爵禄庆赏外，人迹断处逢丘轲。"
        ],
        "title": "送满夷行秀才赴太学",
        "id": "525bf739-b54b-498b-acfe-661c0b8f7724"
    },
    {
        "author": "冯山",
        "paragraphs": [
            "公南九亭名止止，亭不妄作名何为。",
            "羣公赋咏得深趣，清绝正与斯人宜。",
            "铺张止义到无说，使我下笔先迟疑。",
            "圣贤出处无定辙，俯仰轻重争毫厘。",
            "云行非行止非止，由赐狂病渊骞痴。",
            "公南少年负才术，试仕吐出胸中奇。",
            "一言龃龉便投袂，自道岂欲求人知。",
            "公卿文章强且起，举手谢绝无还期。",
            "传家万卷书史乐，负郭五里松楸悲。",
            "岷峨嘉景照研席，事搅辄醉醒仍诗。",
            "有时日晏卧不动，鬰鬰经济埋如脾。",
            "太师竹洞枕温落，龙图药圃临清伊。",
            "二公止迹不止道，力与名教相扶持。",
            "今君所处近伊洛，道在不必分高卑。",
            "文章自可敌行事，荀孟皆我知为谁。",
            "亭非俗亭止非止，人物不到西南欺。"
        ],
        "title": "寄题宇文之邵公南止亭",
        "id": "1c3ca745-98d2-4998-8141-5f0103fb28c1"
    },
    {
        "author": "冯山",
        "paragraphs": [
            "潼川昔迎公西来，益昌今送公北回。",
            "常平使者岂公志，远地久淹经济才。",
            "三年风绩不胜颂，欲别有赠心胸开。",
            "江阳夷蛮互雠格，边将生事惊风埃。",
            "连兵巨费久乃定，得失未可相偿陪。",
            "去秋西师出四路，欲举夏寇除根荄。",
            "精强挽运一蹉跌，十存四五良可哀。",
            "河南数州入封略，恶土弃壤如尘灰。",
            "传闻敌气渐衰弱，阃外复委将军裁。",
            "借将贺兰作都护，戍守尚恐难栽培。",
            "况今秦人极疲敝，菽粟贵重如琼瑰。",
            "诸军零落气未振，肯听号令传风雷。",
            "看唐南诏吐蕃传，往往因循成祸胎。",
            "太上神明照幽隐，广谋博访无嫌猜。",
            "近臣从容合公议，忍使汉地生蒿莱。",
            "每思一饭三四起，感慨与语何人哉。",
            "会公还朝方进用，不侍讲殿归霜台。",
            "泸南关右饱闻见，讵肯戏笑随童孩。",
            "对扬上前苟可道，愿持此语排奸回。",
            "平生磊落致君意，岂虑言出为身灾。"
        ],
        "title": "送江衍巨源提举赴阙",
        "id": "e590b213-7805-4c32-820c-d925575b35dc"
    },
    {
        "author": "冯山",
        "paragraphs": [
            "牛峰绝顶凌云阁，形胜潼江照开廓。",
            "涪水台中隐凡庵，坐对西山横碧落。",
            "顷尝登览放怀抱，钩挂轩窗卷帷幕。",
            "气酣景熟状不起，一片风骚情索寞。",
            "充城累身倦未出，无事门庭可罗雀。",
            "翠筠五瑞扫尘土，澄照清风易椽薄。",
            "平江最好最後到，隐几凌云仅依约。",
            "屏星主人局闲散，长句森森邀我作。",
            "漳滨病起吟魂耗，中散慵来笔锋弱。",
            "铿金入木将奈何，手把新篇空愧怍。"
        ],
        "title": "和果倅赵衮良弼平江亭",
        "id": "118eb6f1-79fa-487f-a698-b0d7c109ba52"
    },
    {
        "author": "冯山",
        "paragraphs": [
            "巴黔万山横楚封，洞庭碧海蛟龙宫。",
            "潜灵蓄秀天疏通，楚人自古多材雄。",
            "江陵故都当其胸，人物萧爽驰英风。",
            "良弼崛起声其中，宏伟浑厚如山东。",
            "才思婉娩春华融，论议慷慨无约丰。",
            "高步壮领辕不容，徊翔盘纡巫与嵩。",
            "拏舟向蜀沿涪潼，嘉陵一曲城古充。",
            "鹰隼倒臂宁久笼，南荣霹雳醒愚聋。",
            "归来破裳未及缝，籍才檄起如旋篷。",
            "瞿唐故交复相从，始适抱子今皆翁。",
            "天真逍遥饮量洪，世事历遍诗尤工。",
            "有时语酣笑未终，环顾四坐皆虚空。",
            "寒飙戚戚凌疏桐，去路山远秋溟蒙。",
            "临老合散情易攻，岂免泪下如儿童。",
            "髋髀始见斤斧功，鹓鸾一息荆棘丛。",
            "广安地卑局飞冲，席恐未暖行匆匆。",
            "平时物理相磨礲，郡乐不在卑与崇。",
            "唱酬自可轻开忠，无事日夕翻邮筒。"
        ],
        "tags": [
            "洞庭湖"
        ],
        "title": "送赵良弼知广安军",
        "id": "1f8fa4d6-cf2a-4ebf-a8ef-cac4f811fe3e"
    },
    {
        "author": "冯山",
        "paragraphs": [
            "晋唐诸公重小笔，高价直与才名俱。",
            "然多华丹少泉石，清格往往人间无。",
            "至今百存无一二，存者真伪难分区。",
            "营丘李成称绝迹，峰岩秀拔非常模。",
            "穆之洒落亦其亚，玉堂屏上潇湘图。",
            "董屈许范凡数辈，隐隐俗气藏肌肤。",
            "乃知山水系绝品，笔墨造化非功夫。",
            "要之文章之绪余，世上真巧归吾儒。",
            "益昌台府少文字，见性文室谈毗卢。",
            "龙门雪景生坐隅，山潜水奥争奔趋。",
            "倚空直干斗孤耸，缘险古道盘萦纡。",
            "拥衲禅僧对寂寞，携琴朝士来崎岖。",
            "主人肆笔聊自娱，新言默与天机符。",
            "公家清白传数世，经济满腹冰霜壶。",
            "一言不用輙掉臂，五年蜀使甘驰驱。",
            "时将素毫写胸臆，宁复意外分精粗。",
            "复古虽清尚许格，与可亦壮非燕徒。",
            "岂如公思脱覊束，破碎嵩华倾江湖。",
            "穷冬从公熟窥看，爱重不觉声嗟吁。",
            "灵峰北菀助萧爽，雪不到地风号枯。",
            "平生好画已成癖，宁借不喜临与摹。",
            "出公门下欠公笔，有类客海遗明珠。",
            "愿公乘兴一挥洒，束绢数幅光芬敷。",
            "异时解组还故庐，皎洁将伴林泉躯。"
        ],
        "title": "求刘忱明复龙图为画山水",
        "id": "42dd457b-385a-4cea-aa7e-bd9a0418fdc9"
    },
    {
        "author": "冯山",
        "paragraphs": [
            "南荣太守传诗邮，诗题清富城西楼。",
            "楼中风物略已尽，行欲摸咏难为酬。",
            "怜公谪官不累意，如与万象同优游。",
            "偏州随分与山水，好景散漫无人收。",
            "昔人知宴不知赏，俗气未断烟云羞。",
            "凌灵把酒独长啸，岁久此地纔风流。",
            "公帆南国走欲遍，耸秀浩荡皆穷搜。",
            "归来耳目殊未厌，尚恐胜概遗遐幽。",
            "九疑岩洞识元叟，三湘泉石逢柳侯。",
            "名贤到处适所寓，非事笔砚搜林丘。",
            "五年留梓恣登览，百刹照水江环州。",
            "得公新篇似相约，正上兜率吟清秋。",
            "尘中嗜好屑可鄙，恨不径往追公游。",
            "他时三老期一笑，爱闲岂是平生谋。"
        ],
        "title": "寄题荣守岑象求岩起太博清富楼",
        "id": "abf437c8-c5c7-440d-b92f-2b0406a103a0"
    },
    {
        "author": "冯山",
        "paragraphs": [
            "从来贵阀多豪俊，失在矜持骄与泰。",
            "白屋寒门亦有人，往往穷愁损英概。",
            "得时旧恩报不暇，安能与语功名会。",
            "骅骝摆首倦衔策，一蹶中途为伤駃。",
            "簪缨要重畎亩壮，所养既完发亦大。",
            "磨礲宝刀挫圭璧，更向天资才术外。",
            "正基太师丞相後，学愽文清古冠带。",
            "天机不露骥盘枥，云气虽升蜃沉海。",
            "平生胸中未一出，万事食间宜少待。",
            "语默机巧孟轲盗，颜色睢盱次山丐。",
            "世故未能以身徇，家声欲传道犹在。",
            "远别相知试一言，不是向人歌慷慨。"
        ],
        "title": "送程嗣恭正基提刑赴阙",
        "id": "28e8c82a-0c76-4e86-aa3f-a3aeab0cd528"
    },
    {
        "author": "冯山",
        "paragraphs": [
            "羣峰屋背猿乌啼，二江门前鸥鹭飞。",
            "雅闻君居颇奇绝，长恨不到心依依。",
            "仙翁落拓少拘检，解舞石上凌秋辉。",
            "整冠投袂或云起，尘土一踏何时归。"
        ],
        "title": "和蒲安行题鲜于秀才",
        "id": "6e5a9e9e-7088-4160-b933-591f48d3ac13"
    },
    {
        "author": "冯山",
        "paragraphs": [
            "经年雅音旷不闻，客衣彼此俱红尘。",
            "六月赤日火照地，仙舟舣在支江滨。",
            "君年四十已显官，去去荣路无涯津。",
            "丈夫未死功业在，但使道富何忧贫。"
        ],
        "title": "和任师中舟中见示",
        "id": "25a97274-ac37-42c6-a66a-f3779043d1fd"
    },
    {
        "author": "冯山",
        "paragraphs": [
            "圣贤遗陈迹，文章隐至神。",
            "北天开盛际，南国起斯人。",
            "兼济希先觉，公传袭大醇。",
            "卑飞随世俗，默观养经纶。",
            "僶俛怀铅椠，徊翔表缙绅。",
            "英声摇海岳，高步出风尘。",
            "去就迟难进，谋猷久未伸。",
            "两朝虽顾遇，大节每逡巡。",
            "四海倾台辅，千龄偶圣辰。",
            "有为今道德，无间古君臣。",
            "雕琢唐文盛，更张汉法新。",
            "风霆传信令，束縳解生民。",
            "所志惟膏泽，当除亦斧斤。",
            "寸心劳远御，独手助洪钧。",
            "钟鼎无前迹，江湖自在身。",
            "功名非雅意，出处自天真。",
            "鸿雁云霄势，芝兰道路春。",
            "轲雄平可驾，房魏浅非伦。",
            "江汉无良产，衣冠窃滥巾。",
            "才非当世用，仕为有时贫。",
            "衔策驱驰久，风波出没频。",
            "古心终少合，老态强难驯。",
            "名教谁依托，文书但隐沦。",
            "师门常耿耿，相府旧循循。",
            "万里音容阔，诸生气义均。",
            "绛纱瞻楚泽，白髪倦漳滨。",
            "鄙俚虽能达，精微岂尽陈。",
            "青云如可附，何处更求仁。"
        ],
        "title": "寄上金陵王荆公",
        "id": "0480b575-86b5-4941-804c-31e2a03ef974"
    },
    {
        "author": "冯山",
        "paragraphs": [
            "大老归真主，前朝遗数公。",
            "精神时一会，出处道皆同。",
            "起潞仪刑地，烦温燮理功。",
            "及观光禄表，深见古人风。",
            "聘币来何厚，安车愿不东。",
            "光华膺政殿，僶俛就祠宫。",
            "论议高踰武，文章远继雄。",
            "退身无少憾，忧国有余忠。",
            "几杖诚先觉，衣冠为一空。",
            "千龄重际遇，二圣极优崇。",
            "将相交游盛，朝廷礼数隆。",
            "一星容处士，四海望冥鸿。",
            "箕颍纷嚣外，岷峨气象中。",
            "楚词清更适，舜律远相通。",
            "庭玉连城价，孙枝百尺桐。",
            "圣贤今日是，河汉几时穷。",
            "晚辈徒瞻仰，先生盖始终。",
            "冰霜严皎洁，尘滓坐销融。",
            "信史知将贵，声诗恨不工。",
            "东齐如见録，光彩附垂虹。"
        ],
        "title": "寄上颍昌范蜀公",
        "id": "c04016f5-ce81-4e9b-977d-8446a0b8a4bb"
    },
    {
        "author": "冯山",
        "paragraphs": [
            "微生非自异，翠樾愿深藏。",
            "谷口逢罗网，人间重采章。",
            "全身珠缀络，一项锦成囊。",
            "易警乌啼早，难驯雉性刚。",
            "仅能逃鼎味，何幸识台光。",
            "黄阁恩优厚，青山思渺茫。",
            "鹦言来陇坻，孔翠别炎方。",
            "既获安栖地，宁须忆故乡。"
        ],
        "title": "和文侍中锦鸡",
        "id": "be1499a2-e8c3-479a-a09f-82c150edce7d"
    },
    {
        "author": "冯山",
        "paragraphs": [
            "妖氛凭绝塞，皇武慰羣情。",
            "并命儒臣起，同谋将略明。",
            "前锋殱丑虏，降仗委高旌。",
            "拓境新图展，收功寸草横。",
            "投戈宜偃息，奠枕觉澄清。",
            "广榭宏经构，羣公共落成。",
            "唱酬风月冷，谈议鬼神惊。",
            "锦绣移将合，琅玕种即生。",
            "南方天外阔，北斗坐间倾。",
            "且享忧勤乐，除书恐再更。"
        ],
        "title": "和梓漕陈帨诚伯弭节堂",
        "id": "106a50c5-47a7-4b55-a25c-d54ff4d37c78"
    },
    {
        "author": "冯山",
        "paragraphs": [
            "蒲柳春阴重，禽鱼晚景多。",
            "轻舟乘酒去，明月扣舷歌。"
        ],
        "title": "阆中蒲氏园亭十咏 方湖",
        "id": "4c4b18d7-d5b4-4bbe-9049-2ed98fe9718f"
    },
    {
        "author": "冯山",
        "paragraphs": [
            "石面苔封合，波心月照空。",
            "仙翁行道处，清影露华中。"
        ],
        "title": "阆中蒲氏园亭十咏 清蟾桥",
        "id": "d21a42fb-49a7-4474-af2b-3ed0016e8de2"
    },
    {
        "author": "冯山",
        "paragraphs": [
            "野景宜花看，秋芳近水多。",
            "溪流光不断，千尺粉红罗。"
        ],
        "title": "阆中蒲氏园亭十咏 芙蓉溪",
        "id": "20e4c34b-a215-42fb-afec-8cceba5f94a5"
    },
    {
        "author": "冯山",
        "paragraphs": [
            "叠叠波纹绿，摇摇雨气香。",
            "菱歌谁与发，秋兴似江乡。"
        ],
        "title": "阆中蒲氏园亭十咏 莲池",
        "id": "52aafd41-65cd-49d3-9fe9-9dbd7159e5b5"
    },
    {
        "author": "冯山",
        "paragraphs": [
            "耸秀山岗合，回环斗柄临。",
            "焚香无俗虑，一息见天心。"
        ],
        "title": "阆中蒲氏园亭十咏 朝真台",
        "id": "33090ef5-9e6b-4d8f-b4b6-19ea863e3c22"
    },
    {
        "author": "冯山",
        "paragraphs": [
            "平池风菡萏，照岸雪玲珑。",
            "无限骚人意，栏干霁色中。"
        ],
        "title": "阆中蒲氏园亭十咏 白莲堂",
        "id": "f576d5ca-e500-4f76-9816-b2f9f15f1a10"
    },
    {
        "author": "冯山",
        "paragraphs": [
            "日影摇吟笔，烟光落酒杯。",
            "犹嫌池外俗，移入镜中来。"
        ],
        "title": "阆中蒲氏园亭十咏 涵碧亭",
        "id": "90cefb80-6fa1-4458-9117-de967624a05a"
    },
    {
        "author": "冯山",
        "paragraphs": [
            "活水停无滓，嘉鱼养不惊。",
            "休言濠上意，秋鲙与春羮。"
        ],
        "title": "阆中蒲氏园亭十咏 鱼池",
        "id": "ca8ab423-2fb2-4a5b-8cf5-f47fe121430a"
    },
    {
        "author": "冯山",
        "paragraphs": [
            "物外溪山乐，穷中岁月优。",
            "斯人招不起，十顷稻田秋。"
        ],
        "title": "阆中蒲氏园亭十咏 稻畦",
        "id": "5f7da02d-68f3-4c71-8a84-3b3908475d14"
    },
    {
        "author": "冯山",
        "paragraphs": [
            "竹影摇金翠，泉声响佩环。",
            "庵前春日落，人向定中还。"
        ],
        "title": "阆中蒲氏园亭十咏 草庵",
        "id": "348803d0-84d1-4ab2-95b0-db92bd5a2d4d"
    },
    {
        "author": "冯山",
        "paragraphs": [
            "长歌咏考盘，洒落正休官。",
            "爱竹临溪倚，携书坐石看。",
            "足烦犹解屦，髪秃自忘冠。",
            "愿为无多欲，持身到处安。"
        ],
        "title": "偶成",
        "id": "95cf0bd8-711a-4ecb-be55-eb8889a5496c"
    },
    {
        "author": "冯山",
        "paragraphs": [
            "野景久不见，溪行如有逢。",
            "长苔梳绿髪，浅水卧青龙。",
            "石出沙仍带，桥危柱半舂。",
            "日欹犹下马，赤脚洗尘踪。"
        ],
        "title": "溪行",
        "id": "f2dfc4f8-17fe-42a7-a23f-71de9254ba76"
    },
    {
        "author": "冯山",
        "paragraphs": [
            "好景虽心赏，多情半睡降。",
            "春声蜂遶屋，晴意鸟临窗。",
            "渐老依花径，无机付酒缸。",
            "人生求适性，何苦自枞枞。"
        ],
        "title": "春闲",
        "id": "540da008-fec1-44e6-acfb-2ee619b3370b"
    },
    {
        "author": "冯山",
        "paragraphs": [
            "闭户尘缘息，忘机眼病除。",
            "就闲因教子，临老更知书。",
            "摆亚风前稻，婆娑雨後蔬。",
            "穷中方得趣，门外已巾车。"
        ],
        "title": "即事二首  其一",
        "id": "94565d83-92a7-4a27-b034-31eb8c414118"
    },
    {
        "author": "冯山",
        "paragraphs": [
            "旧病花浮眼，衰容雪到眉。",
            "风尘怜客久，筋力恨归迟。",
            "所得真如梦，无厌固巳痴。",
            "不知缘尽处，犹有几多时。"
        ],
        "title": "即事二首  其二",
        "id": "754746a9-acbb-4ab2-a7fa-9582256dd1bb"
    },
    {
        "author": "冯山",
        "paragraphs": [
            "短棹拨轻舟，风恬江上游。",
            "机心重浪底，生计一钩头。",
            "尽日不多得，中怀无寸忧。",
            "夜深何处宿，孤屿笛声秋。"
        ],
        "title": "渔翁",
        "id": "4a8ca46d-d4b5-488f-981f-4f1398b443b5"
    },
    {
        "author": "冯山",
        "paragraphs": [
            "苍莽长江迥，纡回小涧幽。",
            "势寻山脚转，声傍草根流。",
            "暴雨沙汀涨，清风岸苇秋。",
            "行行须到海，毋为曲湾留。"
        ],
        "tags": [
            "长江"
        ],
        "title": "野涧",
        "id": "3fd248b4-fa6e-42e0-a557-7927f1f3048c"
    },
    {
        "author": "冯山",
        "paragraphs": [
            "一室仅容拙，新年尤好闲。",
            "翻书消白昼，隐几有青山。",
            "人事少迎合，英流长往还。",
            "此心犹有恨，半在史文间。"
        ],
        "title": "和鲜于顷秀才见题小轩",
        "id": "7fe44359-580c-41b7-990d-0f38b27df801"
    },
    {
        "author": "冯山",
        "paragraphs": [
            "故国连芳草，吾亲在白云。",
            "荣归惭主父，虚语类终军。",
            "剑阁虽吟恋，潼江亦喜闻。",
            "惟愁良友别，分手复何云。"
        ],
        "title": "和蒲安行诚之见喜新受梓倅",
        "id": "af21ca3b-9453-40db-a4c5-4528b4b7255c"
    },
    {
        "author": "冯山",
        "paragraphs": [
            "石上辞人赋，城高古郡楼。",
            "能将天外意，写尽曲中愁。",
            "湘瑟曾谁听，巴江祇自流。",
            "倚栏吟月午，临下更迟留。"
        ],
        "title": "击瓯楼",
        "id": "d15a79a6-9ede-4d99-b697-169015ceb89f"
    },
    {
        "author": "冯山",
        "paragraphs": [
            "古洞嵌岩活，青山气象浑。",
            "应龙常隐处，流水不知源。",
            "斗险双峰秀，凌虚古木尊。",
            "怪藤寒覆坐，修竹尽当门。",
            "混沌谁开凿，云烟自吐吞。",
            "深盘通海脉，横透露天痕。",
            "日影循崖腹，泉声遶石根。",
            "江前尘不到，物外景常存。",
            "避地仙踪迹，清人俗梦魂。",
            "功名归未得，回首谢岩阍。"
        ],
        "title": "龙门洞",
        "id": "7ffd68e7-3422-4ce9-bd25-8d2e02199d35"
    },
    {
        "author": "冯山",
        "paragraphs": [
            "野寺无俗气，胜游方此回。",
            "水清巴字近，僧慧锦屏来。",
            "秋阁山要起，溪门竹引开。",
            "尘踪不须扫，留恨寄苍苔。"
        ],
        "title": "题灵溪寺",
        "id": "2b3e0fc7-2d07-4733-a560-0bcbeec55bb5"
    },
    {
        "author": "冯山",
        "paragraphs": [
            "一溪流石色，万木耸山阴。",
            "地僻有佳景，眼明劳寸心。",
            "坠猿犹挂壁，惊鸟忽移林。",
            "莫问去程远，行人方苦吟。"
        ],
        "title": "曲细道中",
        "id": "4a38e780-a3d0-477c-9c6c-fc9be6238d1c"
    },
    {
        "author": "冯山",
        "paragraphs": [
            "危阁已可爱，野僧仍见邀。",
            "滩稀逢水静，城近觉山朝。",
            "露发秋光润，风吹雨意销。",
            "巴童不知我，孤兴在渔樵。"
        ],
        "title": "巴州圣寿寺小阁",
        "id": "a505233a-cde3-47ff-9916-a5c028f9d14c"
    },
    {
        "author": "冯山",
        "paragraphs": [
            "转步异南北，一程千万盘。",
            "将身试豺虎，无路出林峦。",
            "数屋近相接，孤城犹认看。",
            "回惶中夜发，况守二年官。"
        ],
        "title": "广滩驿寄知县卢大年职方",
        "id": "e59a46a6-2407-403a-911e-20e8c1e7a272"
    },
    {
        "author": "冯山",
        "paragraphs": [
            "半夜风威壮，今朝瑞雪呈。",
            "徊翔如有待，附着不胜轻。",
            "叠叠云筛下，番番雨簇成。",
            "雕鑴非众巧，融结似无精。",
            "河汉潜欺没，干坤欲混并。",
            "漫空虽结白，触处已纵横。",
            "枯茂全妆出，洼隆一概平。",
            "参差相掩覆，散乱或逢迎。",
            "远岫依稀失，高松独自荣。",
            "光明通鬼穴，肃杀下天兵。",
            "挥霍偏随马，凭陵或遶城。",
            "威棱生剑戟，物色俨冠缨。",
            "楼阁危将堕，乌鸢噤不鸣。",
            "岩封蹲豺起，岸断蛰龙惊。",
            "地轴犹疑折，林梢不易擎。",
            "秾寒排瘴毒，和气入春耕。",
            "虽学峨峨势，其如薄薄名。",
            "暗销知地暖，坐对觉神清。",
            "交互当门舞，玲珑照眼明。",
            "味宜茶品试，力与酒权争。",
            "佳景谁能赏，幽吟似有情。",
            "开罇烦点缀，喣笔为题评。",
            "旧说三农庆，量深一尺盈。",
            "忧民心正切，击缶助欢声。"
        ],
        "title": "咏雪",
        "id": "39d5c8f2-a8c4-47c8-bd4d-b00371a10f6c"
    },
    {
        "author": "冯山",
        "paragraphs": [
            "相知思命驾，见教每书绅。",
            "咫尺去无路，奋飞嗟此身。",
            "贪廉虽异操，出处幸为邻。",
            "肯笑刘郎病，前头万木春。"
        ],
        "title": "和普守勾士良辅元大夫见寄二首  其一",
        "id": "80bc29e5-bedc-429c-b30e-45ff346f3693"
    },
    {
        "author": "冯山",
        "paragraphs": [
            "溪边洗俗尘，林下解朝绅。",
            "车马慵应客，渔樵暂寄身。",
            "置书烦有位，酿酒畏比邻。",
            "又欲西州去，峨眉看一春。"
        ],
        "title": "和普守勾士良辅元大夫见寄二首  其二",
        "id": "528baa32-a082-41a9-a84c-3d74075c3379"
    },
    {
        "author": "冯山",
        "paragraphs": [
            "捧拥行飞盖，嬉游立避骢。",
            "风烟寒食近，笑语故人同。",
            "乐转诸天外，川平一掌中。",
            "回头相与愧，容易出尘笼。"
        ],
        "title": "和眉守周尹正孺端公春游醴泉",
        "id": "e4d140bb-ffd7-4d18-a316-f3f0b950f563"
    },
    {
        "author": "冯山",
        "paragraphs": [
            "湖上多幽景，囊中尚赐金。",
            "清尊宜北海，嘉节又山阴。",
            "晓日云轻放，林花水倒沉。",
            "朅来相伴醉，应会主人心。"
        ],
        "title": "和周正孺郡园新霁",
        "id": "111179ba-8c2b-4ff7-b11a-cf7395e56ef7"
    },
    {
        "author": "冯山",
        "paragraphs": [
            "身似悲鸣骥，家如濩落瓢。",
            "买居悲粪壤，数俸怯薪樵。",
            "寿隐三家近，征商百步遥。",
            "无心随所寓，尘滓自冰销。"
        ],
        "title": "和程浚治之秘监赠杨竦中立朝散",
        "id": "1e10cac5-b17e-44a7-8d8c-a5e4ffd5d944"
    },
    {
        "author": "冯山",
        "paragraphs": [
            "蜀品固难名，家园未有声。",
            "晓篮亲手撷，俗客尚心轻。",
            "瑞雾吹还合，仙风坐欲生。",
            "因知栽植意，留与子孙清。"
        ],
        "title": "和吕开少蒙提刑家园茶",
        "id": "c15c9f21-2fb8-4e8d-96b6-06202c95c841"
    },
    {
        "author": "冯山",
        "paragraphs": [
            "岁月磨将老，蛟龙蛰未伸。",
            "文章俱不意，功业竟何人。",
            "孤迹每一辙，衰乡余几春。",
            "扁舟思共济，沧海阔无津。"
        ],
        "title": "和张若愚子发秘丞同年见寄二首  其一",
        "id": "af654283-54d2-4780-b836-5f00a45e731b"
    },
    {
        "author": "冯山",
        "paragraphs": [
            "意气同归趣，生平几合离。",
            "遥怀初得信，相喣似忘机。",
            "世态分难合，人情老自知。",
            "莫将身徇物，憔悴变须眉。"
        ],
        "title": "和张若愚子发秘丞同年见寄二首  其二",
        "id": "d8ee0412-fb69-4728-883c-9b9d65a6dfda"
    },
    {
        "author": "冯山",
        "paragraphs": [
            "闻乞湖州去，交亲不与谋。",
            "京尘收马足，汴水放船头。",
            "试茗春归渚，题诗月满楼。",
            "散人吟不尽，苕霅一溪秋。"
        ],
        "title": "和湖州文同与可学士见寄",
        "id": "06f51914-0aef-4592-80c6-033849e266a6"
    },
    {
        "author": "冯山",
        "paragraphs": [
            "中山元魏後，数世十三传。",
            "皆在河南葬，初从代北迁。",
            "中书谋定策，大理力扶颠。",
            "渝国乘机日，唐公起义年。",
            "议高都尉识，名累侍郎贤。",
            "原武输期集，东阿旧俗悛。",
            "河阴才被诏，户部志绳愆。",
            "八子生中叶，三台共一躔。",
            "洪洞城不下，工待政无前。",
            "昭辅书仪集，明宗礼意全。",
            "中丞安出处，艺祖首详延。",
            "学士清台阁，咸平起涧瀍。",
            "斯文醇复古，宏议自摧坚。",
            "江汉源何巨，公侯兆已圆。",
            "信辞师鲁志，佳气尹樊阡。",
            "秘监花儒将，缑山酒地仙。",
            "看公承远构，发迹向孤骞。",
            "浩荡穷经笥，纵横信笔椽。",
            "巾箱遗紫绶，伯仲袭青毡。",
            "辨论多兵略，澄清累使权。",
            "凤鸣雄屏翰，鹑首富刀泉。",
            "诏自南台下，车随北斗旋。",
            "鹓鸿思旧侣，嵩少望归鞭。",
            "师节频轻伏，戎腥未一湔。",
            "朝纲今省户，古道日经筵。",
            "尽是徊翔地，行承咫尺天。",
            "门施唐棨戟，冠珥汉貂蝉。",
            "阀阅谁如此，功名盍勉旃。",
            "慎无从子晋，轻去恋伊川。",
            "孑立栖迟久，深知义气然。",
            "人情尝岁月，物色自风烟。",
            "士要文章别，诗因谱第编。",
            "碑阴如可附，青玉为雕镌。"
        ],
        "title": "送利漕刘明复朝议",
        "id": "10cf04eb-a728-4959-91c5-4a8791308136"
    },
    {
        "author": "冯山",
        "paragraphs": [
            "喜作送君诗，戎南人物稀。",
            "文章詹首变，锦绣助先归。",
            "门卷容高盖，江山照彩衣。",
            "不须攻错节，鵰鹗自横飞。"
        ],
        "title": "送王求柬之寺丞归戎州",
        "id": "81625c7d-2c6f-43e9-ac0d-6266811852bb"
    },
    {
        "author": "冯山",
        "paragraphs": [
            "半夏劳奔走，当归计未成。",
            "向乌头雪白，虽远志澄清。",
            "白屋游偏早，青云梦数惊。",
            "预知皆系命，无患可伤生。",
            "泉水怀乡国，灵仙得古城。",
            "萎蕤差病力，安息媿民情。",
            "兰草园池静，槐花道路平。",
            "野翁宜散诞，故纸任纵横。",
            "问话思黄叶，论文忆长卿。",
            "余粮添瓮盎，乱髪散簪缨。",
            "紫蒨江山秀，婆娑桂柏荣。",
            "枫香余雨气，桐叶变秋声。",
            "险语尝钩吻，昏瞳屡决明。",
            "鸬鹚闲自酌，琥珀向谁倾。",
            "莨宕官资浅，螵蟏活计轻。",
            "每将苏子校，多谢使君名。",
            "满把黄金屑，知音白玉英。",
            "青箱空聚古，败将敢论兵。",
            "苦练诗方就，旁通笔未精。",
            "前贤如及已，海藻愿题评。"
        ],
        "title": "效皮陆体药名诗寄李献甫",
        "id": "2e9a9d05-4456-48f1-aa05-79dcdd40037d"
    },
    {
        "author": "冯山",
        "paragraphs": [
            "画舸秋离峡，长江水啮堤。",
            "郡楼高送别，客袂掺分睽。",
            "前後声难继，升沉分不齐。",
            "私心常有待，得意幸相携。",
            "千里闻鸣凤，三年倦割鸡。",
            "一哀纒性命，万事错端倪。",
            "英俊联翩起，清华直上跻。",
            "平生依笔砚，俛首失锄犂。",
            "同嗜餐秋菊，忘言病夏畦。",
            "精粗分玉石，去住即云泥。",
            "近列多鸳鹭，谁人享駃騠。",
            "徊翔趋凤阁，隐约驾鸡栖。",
            "训诰资温润，衣冠出品题。",
            "风流清宪府，威望肃朝闺。",
            "戏彩江湖乐，观涛岁月稽。",
            "还朝垂拱北，易帅华阳西。",
            "旧德倾中外，欢谣浃庶黎。",
            "忽闻旌棨近，顿解簿书迷。",
            "一笑何胜喜，高谈为少低。",
            "长篇追杜老，余论及曹溪。",
            "把酒听新阕，寻山傍小蹊。",
            "欹斜行叠嶂，空旷上危梯。",
            "拾掇留樽俎，萧疏愧糗藜。",
            "故人难会遇，壮士合悲啼。",
            "物理纷无定，年华去可凄。",
            "王师行解甲，盟府重盘圭。",
            "剑外声文铎，关中息战鼙。",
            "时清数相见，宁望胯金犀。"
        ],
        "tags": [
            "长江"
        ],
        "title": "和新成都知府邓润甫温伯内翰道中见寄",
        "id": "d10b745b-ff22-42b5-850c-1e36bdb902af"
    },
    {
        "author": "冯山",
        "paragraphs": [
            "万险初离峡，三程未到关。",
            "相欢才把酒，偷暇更寻山。",
            "古意登临外，人生笑语间。",
            "一茶游兴尽，箫鼓欲催还。"
        ],
        "title": "和邓内翰游乌奴寺",
        "id": "7e48a895-e85e-4e1a-8f3c-b38aaef31391"
    },
    {
        "author": "冯山",
        "paragraphs": [
            "农事方春作，田苗待雪催。",
            "忽从天外降，尤胜腊前来。",
            "枯槁全妆饰，勾萌暗养培。",
            "格清徒自照，体弱不胜挼。",
            "有势离还合，无情去却回。",
            "干坤迷境界，造化始元胎。",
            "气凛侵帷幌，身轻寄草莱。",
            "匿瑕漫粪壤，衔巧缀条枚。",
            "空际如难集，毫端已共偎。",
            "浓寒流远蜀，嘉兆叶清台。",
            "既浑山兼泽，宁分石与瑰。",
            "饥鸢蹲木杪，冻虎卧岩隈。",
            "积恐江城满，重疑栈阁摧。",
            "谁居梁苑右，或遡剡溪洄。",
            "凝冱阴虽胜，沾濡旱可摧。",
            "雕鑴穷物象，皎洁离风埃。",
            "雨脚纷犹杂，云头重不抬。",
            "豪门张燕席，贫灶拥寒灰。",
            "且喜蒙膏泽，仍知免沴灾。",
            "斯民争庆贺，高会与欢咍。",
            "把酒看宜醉，洪炉守至煨。",
            "传闻诗句好，罢听乐声嗺。",
            "洒落吟情健，玲珑霁色开。",
            "营丘无复见，谁为写皑皑。"
        ],
        "title": "和徐之才雪",
        "id": "04282d68-376f-4412-96bb-b77343cc97c6"
    },
    {
        "author": "冯山",
        "paragraphs": [
            "潇洒春容静，飘摇水性柔。",
            "根从何处起，身任此生浮。",
            "得地轻依托，随波旋去留。",
            "潢污深不采，溟渤望空悠。",
            "花蕊看还落，蕉心久未抽。",
            "岂知经夜雨，便欲障江流。",
            "晚入吴歌唱，晴邀汉女游。",
            "翠连芳草渡，寒映绿杨楼。",
            "碎剪神工巧，平铺泽国幽。",
            "微躯焉足道，浪迹更谁收。",
            "踏破闲行鹭，冲开暖上鳅。",
            "但能知委顺，何用校稀稠。",
            "谩欲通河汉，宁虞践马牛。",
            "迸从菱芡密，如把芰荷揉。",
            "寂寂苔成阵，纷纷芥作舟。",
            "屈骚遗故事，湛赋壮前猷。",
            "蛙跃沾双股，龟行蔽六眸。",
            "联居如有守，远近亦无求。",
            "别浦千重恨，吟塘万点愁。",
            "生涯随所寓，细域浩难筹。",
            "野色宜茶灶，仙姿泛酒瓯。",
            "清芬传涧沚，余思满汀洲。",
            "暗与莼丝结，多为荇蔕钩。",
            "岂专嬉雁鹜，自可覆蛟虬。",
            "助赏名园侧，含凄古道周。",
            "纡回差胜梗，汨没尚怜沤。",
            "赴急如趋市，逢枯类转沟。",
            "吉祥兴霸业，美荐格神休。",
            "为爱常青眼，难题几白头。",
            "新篇盈巨轴，牵强岂能侔。"
        ],
        "title": "和徐之才浮萍",
        "id": "0aec45aa-c3b4-4abf-8f7b-fd87a5d320ec"
    },
    {
        "author": "冯山",
        "paragraphs": [
            "扪参趋远道，首蜀下青泥。",
            "江遶萦纡带，山盘屈曲梯。",
            "何时岩腹断，自古客心低。",
            "峡尽逢宁武，天寛类宝鸡。",
            "东穷巴岭北，南转梓潼西。",
            "地共猿猱食，居同鸟雀栖。",
            "风霜传一檄，玉帛走千蹊。",
            "力责多佣父，穷输或嫁妻。",
            "上忧分使节，佥议辍朝圭。",
            "素志施膏泽，虚怀去町畦。",
            "垂鞭防马惫，含哺止儿啼。",
            "夜寝无宁席，朝餐或茹梨。",
            "驱驰宣诏令，歌舞慰童齯。",
            "按部经双剑，迎壶满见溪。",
            "政清冰出凌，民附水淫堤。",
            "指穴收毚兔，搜羣去狠羝。",
            "吏悛藏乳虎，人乐戏春麛。",
            "驿转悠千里，秋霖动一犂。",
            "忧劳如有病，暴露欲生黧。",
            "委箧书争报，封囊药自题。",
            "茶尘思鸟觜，羮野忆驼蹄。",
            "过雁晴逾叫，残蝉晓更嘶。",
            "万愁休入耳，数酌且温脐。",
            "圣治几仁寿，宸衷念庶黎。",
            "呻吟裁药石，亢旱得云霓。",
            "驹有苗场食，鸾无枳棘栖。",
            "明公深履历，清望绝乖睽。",
            "盘错居常试，安恬久自迷。",
            "汉貂方促召，贾论息言提。",
            "宝阁邻天仗，星闱侍女奚。",
            "功名当少俟，岁月尚能稽。",
            "末路忻依托，先期虑解携。",
            "荣封虽绝迹，归意共含凄。",
            "自笑身谋拙，曾将物理齐。",
            "倒行嗟黾勉，仰望局攀跻。",
            "易足篱边鷃，难驯水上鹥。",
            "稻粱谁计鹤，车马未安鼷。",
            "诗战逢诸帅，文声鼓万鼙。",
            "白徒虽自奋，黄馘岂容批。",
            "怒臂犹轻展，惊魂已暗挤。",
            "续貂无取者，附骥亦荣兮。",
            "巧拙其如性，天机不可倪。"
        ],
        "title": "和徐之才巡按见寄",
        "id": "b355e706-26d5-47cf-9c9e-424eac11b511"
    },
    {
        "author": "冯山",
        "paragraphs": [
            "孔忧宁暖席，刘髀不禁鞍。",
            "夜永无归梦，山深正苦寒。",
            "行钲催早发，晨鼎荐芳酸。",
            "谁识驱驰意，忧民万事端。"
        ],
        "title": "和徐之才宿孔溪亭驿早行",
        "id": "3cc8247c-869c-472f-a7b9-9a2206a20a37"
    },
    {
        "author": "冯山",
        "paragraphs": [
            "云容收雨意，草色妬花妍。",
            "诗苦是真乐，酒醒方烂眠。",
            "园亭无限景，笋蕨不论钱。",
            "耳目因成僻，江山似有缘。"
        ],
        "title": "和徐之才春晴偶成句皆双关",
        "id": "73b44c67-7f42-4a92-9a3e-fc868aac3901"
    },
    {
        "author": "冯山",
        "paragraphs": [
            "北按经时出，南归计日趋。",
            "幽花明涧水，细雨润春途。",
            "就歇开新酝，催行趁早餔。",
            "故人休问吏，相见且欢娱。"
        ],
        "title": "寄高梁守勾辅元",
        "id": "28b2008c-f48f-465a-89e1-d4b177e7e95e"
    },
    {
        "author": "冯山",
        "paragraphs": [
            "偃蹇随鸡起，衰羸索酒扶。",
            "风钲严道从，雾烛转崎岖。",
            "迎马开熊帜，环舁簇虎殳。",
            "山中耳根静，清晓厌驺呼。"
        ],
        "title": "发新安驿",
        "id": "41cc3678-7d2a-4fc0-a710-00c0d10bea29"
    },
    {
        "author": "冯山",
        "paragraphs": [
            "四百源流尽，三分气焰高。",
            "西州称险隘，玄德夸英豪。",
            "统正图王策，关张汗马劳。",
            "相雄争胜负，所得仅纤毫。",
            "当世安危虑，斯人智识滔。",
            "潜身规去就，择主事游遨。",
            "仗顺亲归汉，平凶首问曹。",
            "河间屠血肉，江表战风涛。",
            "雅意存中国，单师静不毛。",
            "安知深政术，指画露兵韬。",
            "顾托情尤重，君臣义可褒。",
            "南征才解甲，北伐遽投醪。",
            "渭水开营壁，祁山拥节旄。",
            "干坤悲拆裂，荆棘誓锄薅。",
            "远结孙权援，亲将仲达鏖。",
            "刘宗难再起，郭坞已长号。",
            "家国犹殷富，衣冠亦俊髦。",
            "中途亡辔策，束手类猿猱。",
            "事业垂千载，风流尚一陶。",
            "民思夔子国，庙枕蜀江皋。",
            "寿史徒讥议，裴碑自固牢。",
            "丹青严壮观，松桧尽萧骚。",
            "丑虏终为患，长弓未见櫜。",
            "吁嗟擒纵术，祠下涕沾袍。"
        ],
        "title": "武侯庙",
        "id": "7e0faf19-24eb-47ad-b466-8a00c3861196"
    },
    {
        "author": "冯山",
        "paragraphs": [
            "胜绝瞿塘险，西陵古地形。",
            "巴江深洞穴，蜀主旧门庭。",
            "王气吞三峡，神工出五丁。",
            "斜长天一线，相对石双屏。",
            "瀑击岩峦瘦，云蒸草木腥。",
            "众流趋灔滪，远意会沧溟。",
            "顾盼如无地，幽阴似有灵。",
            "白盐悬日月，黑石鼓雷霆。",
            "镵凿余痕在，高深巨势停。",
            "鱼龙凭险怪，烟雾锁沉冥。",
            "念昔穷探赜，尝言骇观听。",
            "波涛真激箭，舟楫遽奔星。",
            "倒挂伤猿足，横飞羡鸟翎。",
            "死生期一瞬，出没类浮萍。",
            "叶上凭忠信，胸中混醉醒。",
            "人烟逢瀼岸，语笑落沙汀。",
            "沥酒重滩下，回头万仞青。",
            "停桡询故老，借笔润图经。",
            "二孟连称帝，三川恃建瓴。",
            "关防虽巩固，基业旋飘零。",
            "艺祖收长策，神旗指不宁。",
            "彦畴空死节，曹翰首开扃。",
            "五岭刘归国，重湖马就刑。",
            "磨崖谁刻此，远续孟阳铭。"
        ],
        "title": "瞿塘峡",
        "id": "60bd95a3-6a43-43d7-8b16-e85ed23b3c43"
    },
    {
        "author": "冯山",
        "paragraphs": [
            "蠢肕山穷处，东阳石斗间。",
            "数倾舡簸荡，万触水回环。",
            "游子真亡命，忠臣固厚颜。",
            "舍舟途入险，平地几时还。"
        ],
        "title": "东阳滩",
        "id": "abe7b1b8-27cc-4bfe-bc8e-5d5b30acbfa4"
    },
    {
        "author": "冯山",
        "paragraphs": [
            "易下山中雪，初寒塞上途。",
            "邮灯催客起，涧水杂猿呼。",
            "密缀林惊秀，轻蒙石变枯。",
            "无人来写取，十幅李成图。"
        ],
        "title": "施州道上遇雪",
        "id": "90248829-2311-4e95-b8a9-01f01cdcac0c"
    },
    {
        "author": "冯山",
        "paragraphs": [
            "殿阁逢僧刹，烟岚泻路隅。",
            "径深羣柏老，溪转一峰孤。",
            "已到身犹耸，纔闲气便苏。",
            "巗禽知客意，临晓解相呼。"
        ],
        "title": "宿水转寺",
        "id": "b0b74280-9106-48ce-9ff1-da8e52edd167"
    },
    {
        "author": "冯山",
        "paragraphs": [
            "庭罢驱傩戏，门收爆竹盘。",
            "酒香添腊味，夜气杂春寒。",
            "岁序张灯守，人情遇节欢。",
            "明朝五十八，消息近休官。"
        ],
        "title": "丁卯除夜",
        "id": "6caa1005-deb8-4b39-bd4f-7fe356e35650"
    },
    {
        "author": "冯山",
        "paragraphs": [
            "果山多果遍林丘，惟有黄甘格最优。",
            "繁结几经秋雨熟，完滋宜带晚霜收。",
            "霞余点缀青林远，星散玲珑绿叶稠。",
            "秀色盈衢争委市，秾香浮水半通舟。",
            "金苞烂漫差三等，乳蒂龙钟占上游。",
            "一宴尝珍皆绝品，万钱要价或轻酬。",
            "盘筵皎洁如圆盖，梨栗粗凡似赘疣。",
            "藴藉佳宾忻共赏，芬芳醇酎雅相投。",
            "殷勤食指尝先动，顾盼馋涎已自流。",
            "花瓣琼瑶纷落爪，云腴冰雪冷侵喉。",
            "蒲萄锁碎终非匹，荔子肥甘仅可俦。",
            "但效儿童贪磊落，不知牙齿怯飕飗。",
            "力蠲消渴多年病，清酿骚吟一腹秋。",
            "属餍且行犹掌上，闷余虽卧亦床头。",
            "肤轻渐密衣犹重，种好悬囊子尚留。",
            "憔悴瀼西三寸小，酸寒东望一枚休。",
            "柽均奴仆知郎贵，橘类砆砥比玉羞。",
            "美实旧嗟遗贡禹，嘉名今愧下温州。",
            "多栽厚利羸栀茜，一熟经时汗马牛。",
            "晚岁幸为安汉守，眼明重到洞庭游。",
            "已将滋味千时好，宁免苞苴徇世求。",
            "大嚼有谁能快意，素餐无事却成忧。",
            "徐陵奬识诗辞古，胡济矜夸赋笔遒。",
            "愿得新篇聊假借，庶几声望出遐陬。"
        ],
        "tags": [
            "洞庭湖"
        ],
        "title": "黄甘寄李献甫",
        "id": "49a19967-a078-4611-8ba3-c0e457fb41e2"
    },
    {
        "author": "冯山",
        "paragraphs": [
            "曾留先帝紫宸班，高议雍容数刻间。",
            "使节光华金口赐，乡枌歌舞绣衣还。",
            "炉锤应手皆良法，斤斧投虚輙大奸。",
            "坐席贤劳殊未暖，归轺严召遽难攀。",
            "豪曹自是青云器，骐骥应无白日闲。",
            "苏孺故人聊养拙，君公行部每开颜。",
            "新知邂逅情犹在，远别逡巡涕欲潸。",
            "人事去来宁可问，试看庄叟道中环。"
        ],
        "title": "送宋构成之运判赴阙",
        "id": "35db8834-f48c-41f3-9887-bd7e4170c6b6"
    },
    {
        "author": "冯山",
        "paragraphs": [
            "三河使指皆精选，八座郎官最上游。",
            "袖手看人趋要职，息肩随分领偏州。",
            "遐方暂屈严明府，旧部争迎郭细侯。",
            "常爱昔人为郡乐，不妨循吏与民休。",
            "枌榆指顾秦川近，台榭周环灙水流。",
            "阙下子牟心感慨，天涯宾客老淹留。",
            "方将振羽趋庭鹭，岂便忘机狎海鸥。",
            "青汉遶山迎隼旆，北风吹雪犯貂裘。",
            "从来恩馆深仁遇，依旧邻封窃庇庥。",
            "远别不惟思酒盏，相忘何事更书邮。",
            "郢中无和阳春曲，时寄新声欲强酬。"
        ],
        "title": "送徐之才赴洋州",
        "id": "63ae7e3a-e7ec-44a4-b40e-5a5f205a4dfe"
    },
    {
        "author": "冯山",
        "paragraphs": [
            "放辔逍遥物外情，登真一境照人清。",
            "巍然道德玄元像，传得胚浑太古精。",
            "造化工夫应默运，神仙仪相自随成。",
            "江山地胜空遗迹，圣智长存即久生。",
            "寂寞黄冠犹好事，微茫丹灶不知名。",
            "淮南英胄来瞻仰，骤起清风化蜀氓。"
        ],
        "title": "和刘明复铁老君观",
        "id": "05f53e17-cdb0-4526-8b43-b9fdc1bc92a1"
    },
    {
        "author": "冯山",
        "paragraphs": [
            "绣指初从剑外还，文章开府冠羣仙。",
            "忽闻五管传边警，又出三湘领使权。",
            "偃息湖山非久计，翱翔鸿鹄待殊迁。",
            "不同宣室因循召，台辅明时属少年。"
        ],
        "title": "寄潭州何正臣君表待制二首  其一",
        "id": "1255788b-6e43-4a85-98e3-7ded88a67bf9"
    },
    {
        "author": "冯山",
        "paragraphs": [
            "高卑鹏鷃分难攀，岂意相知邂逅间。",
            "北海旧时曾荐鹗，愚公终日尚移山。",
            "平生泯默无他技，一顾差池已厚颜。",
            "犹有功名心尚在，炉锤当手待公还。"
        ],
        "title": "寄潭州何正臣君表待制二首  其二",
        "id": "1e25d429-5841-4645-b9b1-f8af6ecc0a9d"
    },
    {
        "author": "冯山",
        "paragraphs": [
            "去就人兼众美难，侍郎高望肃衣冠。",
            "每寻当世羣公议，更在清流绝等看。",
            "楚屈辞多谁谤国，汉疏名重只休官。",
            "求仁已得无余憾，自向冥冥着羽翰。"
        ],
        "title": "寄上范蜀公二首  其一",
        "id": "de0cf941-592b-48de-8659-88ac61db1e1c"
    },
    {
        "author": "冯山",
        "paragraphs": [
            "拱极星文动少微，西南风物重光辉。",
            "平生亲友倾心望，共庆功名毕手归。",
            "车马欢声传里巷，松楸佳气杂烟霏。",
            "长卿儿戏扬雄拙，未足公前较是非。"
        ],
        "title": "寄上范蜀公二首  其二",
        "id": "8fb3cf8d-95f5-4275-b4e4-37009ffb5f0f"
    },
    {
        "author": "冯山",
        "paragraphs": [
            "四纪三朝会遇同，陪京犹望节旄雄。",
            "欲知元老经纶迹，尽在生民鼓舞中。",
            "汉府重归黄阁相，商山难访紫芝翁。",
            "陶钧末士惭无报，惟解声诗写至公。"
        ],
        "title": "寄上北京文侍中",
        "id": "38b70eb1-b278-4862-9ac8-7472f21209ce"
    },
    {
        "author": "冯山",
        "paragraphs": [
            "幕府参差恨莫追，公车才下我亲闱。",
            "高谈乍听曾心死，前会难寻但肉飞。",
            "千里有时重咳唾，一言何处尽精微。",
            "惟思旌棨趋严召，双剑西南望落晖。"
        ],
        "title": "和东川吴几复辨叔朝议见寄",
        "id": "e9f97673-0f49-4bb2-b2a8-4efe5f2d1d67"
    },
    {
        "author": "冯山",
        "paragraphs": [
            "故人重见老相看，江上秋风已薄寒。",
            "曾约浮沉俱里社，岂期侥幸亦侯籓。",
            "休嗟华髪多年别，且喜清罇数日欢。",
            "惟有旧游难得处，风骚遗恨满三轩。"
        ],
        "title": "和陈图南道中见寄",
        "id": "5d0ae6e1-821e-47f6-9521-6ed9d5a980de"
    },
    {
        "author": "冯山",
        "paragraphs": [
            "别肠回转似车轮，千里相忘一水滨。",
            "自愧卑飞徒衮衮，过蒙高义最恂恂。",
            "已违兰养三经岁，犹恐瓜期再见春。",
            "趋府何当听约束，分为膏泽与乡民。"
        ],
        "title": "和李献甫见寄",
        "id": "8651f2bf-285b-4621-9a89-8439eb8329d3"
    },
    {
        "author": "冯山",
        "paragraphs": [
            "英游相聚日相欢，休唱还家蜀道难。",
            "为爱尊前文字饮，不知门外雪霜寒。",
            "酒酣依约羣仙梦，谈剧飞扬巨海澜。",
            "从此追随频语笑，莫教憔悴耻儒冠。"
        ],
        "title": "和朱牧宣德",
        "id": "6ac5b24b-bfd6-47b9-b3af-185bf067c2f5"
    },
    {
        "author": "冯山",
        "paragraphs": [
            "使车东按宕渠还，霖潦千山万水间。",
            "为把仁恩行郡国，肯教愁色到容颜。",
            "高贤本为苍生起，良骥应无白日闲。",
            "从此促归天上去，翱翔鹓鹭紫宸班。"
        ],
        "title": "运使李献甫有书云千山万水之间泥泞劳苦不可胜言者因以诗答之",
        "id": "33b17b5f-0e5b-49d0-94fa-3b2027c357ea"
    },
    {
        "author": "冯山",
        "paragraphs": [
            "宏才高望出簪裾，尤向持平意豁如。",
            "辇毂声名三辅最，西南恩惠十年余。",
            "诸公每恨归朝晚，美职行闻半道除。",
            "今日老成应不次，中台烦剧在刑书。"
        ],
        "title": "送梓宪巩彦辅中散二首  其一",
        "id": "0bd73464-b209-482c-936b-05c6e6e28017"
    },
    {
        "author": "冯山",
        "paragraphs": [
            "绣衣三峡始归来，孤迹青天道上回。",
            "牛马经年驰使檄，云霓终日望行台。",
            "鹓鸿去势看千里，桃李遗芳占一栽。",
            "都邑羣公如见问，漳滨衰病已难材。"
        ],
        "title": "送梓宪巩彦辅中散二首  其二",
        "id": "1b02a788-f5a0-4e27-90cd-061de1b5a3ca"
    },
    {
        "author": "冯山",
        "paragraphs": [
            "每思同榜多零落，忽见新篇慰寂寥。",
            "今日抗尘俱白首，当时联翮共青霄。",
            "休嗟远地犹沈俊，况是深知已满朝。",
            "饥渴未能亲一笑，祗忧严召促归轺。"
        ],
        "title": "和知资州许广渊泽翁同年朝奉见寄",
        "id": "3ca1f708-5122-413e-9642-0a5a31d0cc82"
    },
    {
        "author": "冯山",
        "paragraphs": [
            "衰迟犹有少年心，十里名蓝共访寻。",
            "抹绿郊原逢雨後，残妆桃李觉春深。",
            "諠哗歌舞随流俗，潇洒溪山忆故林。",
            "一醉不辞繁上酒，簿书回首费光阴。"
        ],
        "title": "和周正孺游醴泉寺蚕丛",
        "id": "85d4e64e-55bc-4d84-a023-4a558087062a"
    },
    {
        "author": "冯山",
        "paragraphs": [
            "路入江村五马游，江边生俗弄春球。",
            "客愁无地时分请，乐看能俳预点抽。",
            "趁赏不辞花欲老，劝农偏喜雨新收。",
            "经年多病无欢意，强逐双旌一举头。"
        ],
        "title": "和周正孺春游",
        "id": "b5c16d9e-0c1c-4b3f-81f2-d0a078191254"
    },
    {
        "author": "冯山",
        "paragraphs": [
            "青云回首即红尘，且向卑官事隐沦。",
            "衮衮泥途方索足，区区天地不容身。",
            "前头功业安知命，满腹文章未称贫。",
            "深愧相知空握手，羽书边上辍嘉宾。"
        ],
        "title": "和李曼修孺户曹",
        "id": "003b10d9-3793-4b92-9f27-435e5608b84e"
    },
    {
        "author": "冯山",
        "paragraphs": [
            "行轺使指屡襟分，路去重看思纠纷。",
            "清夜峡前江照月，霁天郊外剑横云。",
            "情多苦近归褒汉，景物应难会见闻。",
            "荣虑俗缘因刺按，燕堂虚愧有移文。"
        ],
        "title": "和徐之才回纹",
        "id": "0252b8bf-9c4a-4f44-9670-65181a86217d"
    },
    {
        "author": "冯山",
        "paragraphs": [
            "卷地严风动马蹄，忽闻投馆到鸡栖。",
            "路随黄鹤翱翔远，诗压青山气象低。",
            "我已衰年思故国，君方高步陟丹梯。",
            "迟留且伴临江醉，剩听清猿峡口啼。"
        ],
        "title": "和刘泾巨济教授",
        "id": "b540cb62-601f-4611-8df1-d233cf903c7e"
    },
    {
        "author": "冯山",
        "paragraphs": [
            "何处青衣旧俗酣，峨嵋东畔蜀江南。",
            "从来岁首争为市，大半民间已不蚕。",
            "几日笙歌常继烛，晚春桃李尚仍蓝。",
            "嬉游果获神明助，太守虽贫亦荠甘。"
        ],
        "title": "和吕少蒙蚕市",
        "id": "23c8d36a-36f5-43fb-9078-4af16b154997"
    },
    {
        "author": "冯山",
        "paragraphs": [
            "曾继唐贤旧唱酬，宿云亭传为迟留。",
            "韦温石上寻遗迹，蒲邓天边忆俊游。",
            "亭榭寂为闲处所，溪山清带古风流。",
            "神交冥漠相知远，重把狂吟此暗投。"
        ],
        "title": "往时与今钱唐蒲资政传正修史邓内翰温伯同和唐韦考功张水部盛山十二咏畀开江吴令使榜于宿云亭二十三年矣因缘登览感慨畴昔复为短篇以纪故事元佑二年正月二十八日安岳冯允南",
        "id": "273bbea6-ee8d-4bc9-924a-1920ee998c7b"
    },
    {
        "author": "冯山",
        "paragraphs": [
            "万竹林间一径升，满岩金碧静香灯。",
            "飞泉散乱垂千尺，危阁欹斜拥数层。",
            "雨气或从檐际落，风光时向坐中凝。",
            "荒碑文字那能读，合眼煎茶问老僧。"
        ],
        "title": "中岩封崇寺",
        "id": "4db165f5-c983-4588-8f0a-ce9aee7fb926"
    },
    {
        "author": "冯山",
        "paragraphs": [
            "僭田收尽连蛮徼，旧版从来实汉民。",
            "草染华风能不瘴，山离污俗自无尘。",
            "连城解丧吴王濞，鉅积终刑石季伦。",
            "一代英豪犹不免，咄嗟三叛尔何人。"
        ],
        "title": "扶欢驿王衮居也梁承秀居今隆化县李光吉居今荣懿寨皆土豪犯法禁以取夷灭",
        "id": "ea264d96-7789-4e2a-9e9e-5a86d5301155"
    },
    {
        "author": "冯山",
        "paragraphs": [
            "临街楼观百余年，司马辛勤五世传。",
            "凡在子孙俱肯构，敢忧门户或先颠。",
            "亢宗本是先人意，干蛊成于伯氏贤。",
            "他日举杯相属处，为留书阁井东偏。"
        ],
        "title": "三家兄书报荐起楼屋喜而有诗",
        "id": "17809226-651a-4691-aa02-8b749ee9f8f4"
    },
    {
        "author": "冯山",
        "paragraphs": [
            "临老蹉跎来剑阁，故人留滞在蓬池。",
            "光阴一别六七载，功业半生多少时。",
            "谪宦可怜嗟子骏，径归难学羡诚之。",
            "何当江上重携手，同到三轩看旧诗。"
        ],
        "title": "寄陈蓬州图南",
        "id": "3507ec5b-cec3-4363-8c1b-825d34552cb5"
    },
    {
        "author": "冯山",
        "paragraphs": [
            "不独高文耀世奇，曾将宏议振天维。",
            "谁人才术能争首，自古功名贵及时。",
            "暂别鹓鸿蓬海上，少留旌旆蜀江陲。",
            "西州笔砚虽衰落，会有中和乐职诗。"
        ],
        "title": "和邓温伯二首  其一",
        "id": "b3e9de7c-d009-4d0f-83c7-5f07cad21221"
    },
    {
        "author": "冯山",
        "paragraphs": [
            "虚誉交游共借推，清途俛首倦重窥。",
            "方将素志随鸥鹭，敢拂华巓望鵔鸃。",
            "衰晚欲成漳浦病，嗟矜犹得郑公诗。",
            "相逢少置升沉事，且把金莲为倒垂。"
        ],
        "title": "和邓温伯二首  其二",
        "id": "b10416b2-23e2-4c49-815d-2ac6d6148873"
    },
    {
        "author": "冯山",
        "paragraphs": [
            "长羡横飞霄汉远，多惭窘步路途穷。",
            "如何会合青天道，俱是衰迟白髪翁。",
            "万里每嗟音信绝，一樽还喜笑言同。",
            "遨游莫作经春计，伫看高旌促召东。"
        ],
        "title": "送邓温伯",
        "id": "2e220d63-ab57-4592-8470-d62128f9a16d"
    },
    {
        "author": "冯山",
        "paragraphs": [
            "古观萧条昔未名，却因吴笔助神灵。",
            "能将万化豪端意，写出羣仙物外形。",
            "俊逸状如裴剑舞，周环时见蜀山青。",
            "阴兵耸动惊魑魅，真仗飘摇拥户庭。",
            "按部每来除枳棘，题诗留与御风霆。",
            "因嗟画癖无由见，魂逐车尘为一经。"
        ],
        "title": "和刘漕明复观吴生画",
        "id": "0f76ee6a-bf93-49cd-82ab-bb4cfbce19d4"
    },
    {
        "author": "冯山",
        "paragraphs": [
            "诸公高咏蜀人编，唱和舂容近百篇。",
            "厚重江山藏古气，轩翔鵰鹗在秋天。",
            "不徒神物阴相护，兼有风谣乐共传。",
            "谁谓开州新集好，退之题後始完全。"
        ],
        "title": "和题成都诸公唱和集",
        "id": "cfa5c452-cb09-4e86-b5e2-e065600d0646"
    },
    {
        "author": "冯山",
        "paragraphs": [
            "孤城寥落万山围，惟有东溪景最奇。",
            "拥传使华寻旧赏，满园春色待多时。",
            "援琴故故弹流水，隐几萧萧听竹枝。",
            "摆脱风光情不尽，停车门外欲行迟。"
        ],
        "title": "和刘明复再游剑州东园二首  其一",
        "id": "496db8a8-791c-4354-8e20-5b486bb39dde"
    },
    {
        "author": "冯山",
        "paragraphs": [
            "危亭飞阁照寒溪，重到依然杜宇啼。",
            "好事且看韦守记，补亡思觅义山题。",
            "频来已免山移诮，久坐翻为水乐迷。",
            "一宿有情非雅素，他年嵩洛是真栖。"
        ],
        "title": "和刘明复再游剑州东园二首  其二",
        "id": "5aff8364-3d34-4527-aeb0-a4b76bfd5156"
    },
    {
        "author": "冯山",
        "paragraphs": [
            "悯雨何须事祷祈，霈然未足便晴晖。",
            "润通垄亩麦禾起，香遍园林樱笋肥。",
            "浮藻水生鱼聚戏，落花泥熟燕交飞。",
            "民谣已洽丰年望，惟恐使车将北归。"
        ],
        "title": "和徐之才喜雨",
        "id": "d85c5191-4080-4deb-9c93-6fb74eddadf3"
    },
    {
        "author": "冯山",
        "paragraphs": [
            "菜蔓全除看绿槐，木阴秾合乍闻雷。",
            "田间虽荷沾濡泽，水际先忧荡溺灾。",
            "火气已随妖焰出，山光尤喜晚晴开。",
            "门前雅致无余事，惟见诗筒竞往来。"
        ],
        "title": "和徐之才觜体",
        "id": "6112e950-1792-4162-8311-a6b831ebb736"
    },
    {
        "author": "冯山",
        "paragraphs": [
            "年少才华自不羣，果然飞步出儒绅。",
            "汉廷大对无双手，蜀学巍科第四人。",
            "暂屈鹓鸾栖枳棘，行看鵰鹗离风尘。",
            "东川佳气因相待，共作荣归昼锦春。"
        ],
        "title": "寄新先辈蹇颀子长书记",
        "id": "80053385-bbdb-4feb-840c-06914503d503"
    },
    {
        "author": "冯山",
        "paragraphs": [
            "道屈文章价不低，误传新句落天西。",
            "忽闻命驾趋云栈，犹忆同舟上井溪。",
            "争叹科名淹旧发，谁怜簿领困沉迷。",
            "相逢且约嘉陵酒，为洗关中数尺泥。"
        ],
        "title": "和杨寿祺承事见寄",
        "id": "4f27c201-4222-45f1-b050-94c114b519cd"
    },
    {
        "author": "冯山",
        "paragraphs": [
            "圣君宵旰尚忧边，移领并汾将漕权。",
            "汉使已更三数节，壶关才下十余年。",
            "民情姑息方师後，兵计从容试上前。",
            "卿相通途从此致，横飞鵰鹗上秋天。"
        ],
        "title": "送苗子君运使赴河东漕二首  其一",
        "id": "cbb801c5-f3c2-4582-99ac-2c0ed693638b"
    },
    {
        "author": "冯山",
        "paragraphs": [
            "一顾生平于我厚，十年门下见公亲。",
            "祗知谈笑无难事，谁识襟怀似古人。",
            "遽别未遑论出处，相看何用惜沉沦。",
            "清朝勋业谁相问，已向籓篱托此身。"
        ],
        "title": "送苗子君运使赴河东漕二首  其二",
        "id": "dca7d553-b01b-4987-a004-5e71d5634620"
    },
    {
        "author": "冯山",
        "paragraphs": [
            "江淮勋绩已优殊，重使西南出帝俞。",
            "被泽民谣千里远，望风边事十分无。",
            "文书顷刻随谈笑，骚雅雍容命仆奴。",
            "旦暮即闻严召速，扶摇三省上鹏图。"
        ],
        "title": "寄李献甫运使",
        "id": "e2ed5915-1326-417b-9b81-6d1d1742e58b"
    },
    {
        "author": "冯山",
        "paragraphs": [
            "尊酒相看白髪翁，重来宁复问穷通。",
            "十年旧事资谈柄，一箧新诗载古风。",
            "楚客远行经素节，蜀人归兴羡冥鸿。",
            "登山临水无多日，且伴闲中说苦空。"
        ],
        "title": "和赵良弼初秋即事",
        "id": "ce7ae0f7-2b51-4fa4-ac75-a138a699027c"
    },
    {
        "author": "冯山",
        "paragraphs": [
            "诏书天上颁春泽，经义人间沸海涛。",
            "俊秀一时随品藻，文章万选即英豪。",
            "溟鹏乍见抟风起，郡守宁辞劝驾劳。",
            "当有奇才为时出，中元佳气似嵩高。"
        ],
        "title": "甲子鹿鸣燕上呈诸秀才二首  其一",
        "id": "336d3b76-891d-4a77-9d53-1c22b2406f3e"
    },
    {
        "author": "冯山",
        "paragraphs": [
            "重阳高会最风流，为礼贤书席俊游。",
            "已爱食萍歌小雅，更宜攀菊赏清秋。",
            "荣观坐见邦人喜，壮志行期国士酬。",
            "酒到从容当尽醉，登仙名籍在瀛洲。"
        ],
        "title": "甲子鹿鸣燕上呈诸秀才二首  其二",
        "id": "200002a4-a25d-4d5a-8bb1-188d068af936"
    },
    {
        "author": "冯山",
        "paragraphs": [
            "羣俊争求一字褒，诸公清识晋山涛。",
            "蓬仙寥落谁人继，史笔纵横自古豪。",
            "胜爵频倾知得隽，剧谈无极坐忘劳。",
            "勉行无负题评意，东蜀斯文价已高。"
        ],
        "title": "重和四首  其一",
        "id": "af661da0-3ddb-4cb5-945b-ca310627c217"
    },
    {
        "author": "冯山",
        "paragraphs": [
            "郡筵潇洒宴清流，疏懒相从伴奂游。",
            "但喜狂歌犹应节，不知衰髪已伤秋。",
            "多情共把金英看，厚赠惭无玉案酬。",
            "未去且为诗酒会，萧萧休咏白苹洲。"
        ],
        "title": "重和四首  其二",
        "id": "c51c64a6-8e0e-41a6-a0e1-6e3c84aea248"
    },
    {
        "author": "冯山",
        "paragraphs": [
            "整此笙歌散鬰陶，雨檐飞瀑泻秋涛。",
            "吟情彻骨清尤健，饮量随人喜更豪。",
            "黄菊光容嗟向晚，哀筝言语恨徒劳。",
            "相逢宜共冥冥醉，回首青云路转高。"
        ],
        "title": "重和四首  其三",
        "id": "6ed82882-7ed8-4a6e-9a43-53c4ac09b916"
    },
    {
        "author": "冯山",
        "paragraphs": [
            "年少相看自辈流，深知惟喜旧交游。",
            "休言白髪参差老，只恐朱颜次第秋。",
            "欢笑且从今日起，功名能有几人酬。",
            "逍遥不必分高下，鳬雁翩翩芦苇洲。"
        ],
        "title": "重和四首  其四",
        "id": "1d943bbc-871d-48c7-a77a-d6d05e0498c6"
    },
    {
        "author": "冯山",
        "paragraphs": [
            "音信昜传临一水，道途相去隔三州。",
            "何时樽酒同为会，无补篇章约共休。",
            "乡思豁从归後少，贪心宜向静中收。",
            "此情惟有君知我，不羡人间万户侯。"
        ],
        "title": "和陈兴州见寄",
        "id": "d9d9d5ba-d953-4bad-8b3c-3aba226f30e1"
    },
    {
        "author": "冯山",
        "paragraphs": [
            "𦼮珠舂出真珠颗，山药锹开白玉团。",
            "本草经中俱上品，故人书寄善加餐。",
            "轻投已获琅玕报，每饮兼资菽水欢。",
            "欲把长篇酬厚意，吟肠无味苦搜难。"
        ],
        "title": "戏谢赵良弼寄薏苡山药",
        "id": "c202934e-8679-41a7-9f2e-3eb099115589"
    },
    {
        "author": "冯山",
        "paragraphs": [
            "语笑嘉陵醉别辰，曾留一角建阳春。",
            "不将闲碾无佳客，每到开尝忆主人。",
            "蒙顶纵甘余草气，月团虽有隔年陈。",
            "吟魂半去难招些，愿得兰溪数片新。"
        ],
        "title": "问江巨源求茶",
        "id": "3d01c850-b714-4bae-8166-8f6f580275d9"
    },
    {
        "author": "冯山",
        "paragraphs": [
            "双凤婆娑绿玉团，初纲犹怯禁中寒。",
            "贵从侍从时宣赐，传到西南作宝看。",
            "旋碾合留清浩气，亲题何事寄麤官。",
            "感公珍惠宁须试，一嗅烦怀已自寛。"
        ],
        "title": "谢李献甫寄凤茶",
        "id": "4538fe18-8939-4696-b11b-557bc50b1178"
    },
    {
        "author": "冯山",
        "paragraphs": [
            "此品何尝下小团，分甘仍值雪霜寒。",
            "恐尘竹叶微蒸过，要细银杆旋碾看。",
            "紫盏烘时愁俗客，清风来处属仙官。",
            "平江一啜吟佳句，起舞不知天地寛。"
        ],
        "title": "再和",
        "id": "e6a7dd58-e0ec-4a25-8927-04d2d5349a91"
    },
    {
        "author": "冯山",
        "paragraphs": [
            "郊园闻葺旧亭台，晓访冰须冻结腮。",
            "野景豁从江上见，云扃深向雾中开。",
            "早知闲处登临好，何恨忙时取次来。",
            "梦草新诗酬不得，谢家兄弟尽清才。"
        ],
        "title": "和李曼长官约游郊园",
        "id": "d0e1e753-74e7-4d15-a8a2-96efdf94b95c"
    },
    {
        "author": "冯山",
        "paragraphs": [
            "举首看山不到山，每来留恨翠微间。",
            "禅关但有经年约，使传终无一日闲。",
            "春到柏林香渺渺，雨余岩漏泻潺潺。",
            "虎溪莫过虚邀客，猿鹤钟峰怅未还。"
        ],
        "title": "和李献甫云顶",
        "id": "ce4f2920-5707-4cc4-9a79-2e98726e94ca"
    },
    {
        "author": "冯山",
        "paragraphs": [
            "英驾能来慰寂寥，相看衰鬓共飘摇。",
            "风骚会里多年别，谈笑杯中万事销。",
            "休叹辕驹方局蹐，不知籓鷃已逍遥。",
            "如将巧思鸣孤愤，为我商声更一谣。"
        ],
        "title": "和鲜于顷节推惠诗",
        "id": "fc6e6c8f-c9e5-4ee4-8e5a-ec2dc8fd3433"
    },
    {
        "author": "冯山",
        "paragraphs": [
            "崎岖才喜下荆岑，一水奔腾万石林。",
            "使节敢辞重险阻，客舟将命寄浮沉。",
            "可怜幽窦非人境，犹有清泉慰我心。",
            "劳逸贤愚宁可问，但嗟衰晚愧临深。"
        ],
        "title": "下黔江",
        "id": "bb960a82-11ff-4ea1-ac58-fa86a0318416"
    },
    {
        "author": "冯山",
        "paragraphs": [
            "雨随行色过重闉，路有思归送别人。",
            "未省几时趋北阙，且同回首望西邻。",
            "黄花渐近羞重见，白酒犹期醉一巡。",
            "三峡苦辛尝欲遍，置杯休要问浇醇。"
        ],
        "title": "和王子严南平道中寄示",
        "id": "3c8dc5c9-b0af-4991-a28d-7686f8dfced0"
    },
    {
        "author": "冯山",
        "paragraphs": [
            "纔出关来又入关，欲闲天意未教闲。",
            "一生孤直知心处，三度交承隔政间。",
            "食蔗羡君方有味，过屠怜我尚何颜。",
            "功名不是蹉跎物，犹惜清时共仰攀。"
        ],
        "title": "寄贺李修孺移利宪",
        "id": "af522ccd-2d69-480a-8f65-d48eaf7cf1e6"
    },
    {
        "author": "冯山",
        "paragraphs": [
            "忘身为利得忘形，弃弹庄生只自惊。",
            "嗟汝虚憍气方盛，何时全得似无情。"
        ],
        "title": "牟仲甫作鸡终有意趣为予写斗鸡矜骄自得犹有余勇因以绝句题其画云",
        "id": "dafe3466-804d-4cf0-ba6a-304650421c54"
    },
    {
        "author": "冯山",
        "paragraphs": [
            "曾言英馆愿重寻，犹记当时恋别心。",
            "千里江山劳客思，一年风物又春深。",
            "梦中花发人将老，关外愁生酒不禁。",
            "引领使台归未得，且疏怀抱寄知音。"
        ],
        "title": "寄利宪张充宗司勋",
        "id": "011f7fb1-012d-4250-8906-ae11e0acbc3b"
    },
    {
        "author": "冯山",
        "paragraphs": [
            "白虎前峰数尺高，露华萧飒满征袍。",
            "只知眼底簿书静，岂意山中车马劳。",
            "石夹雨余重按辔，草间风动几横刀。",
            "通途闻说无多地，踊跃身轻意气豪。"
        ],
        "title": "木门早行",
        "id": "2c4d81d2-6d9d-4d1a-af6e-c53b3127588c"
    },
    {
        "author": "冯山",
        "paragraphs": [
            "乖崖威重兼之恕，正献纯风重以和。",
            "高世清名公取尽，经邦余事蜀沾多。",
            "二江遗爱流长在，双剑铭功壁屡磨。",
            "闻向蓬莱指归路，其如朝野具瞻何。"
        ],
        "title": "送赵悦道叅政大资知越州二首  其一",
        "id": "8b9feaa2-2e35-4256-b723-add980864afc"
    },
    {
        "author": "冯山",
        "paragraphs": [
            "徒御纷纷拥剑关，蜀人感泣送公还。",
            "欲知千里讴歌意，半在百篇文字间。",
            "风霰道途方过阙，烟霞旌旆更寻山。",
            "重金不负扁舟约，贺老鉴湖春水闲。"
        ],
        "title": "送赵悦道叅政大资知越州二首  其二",
        "id": "6fff4df2-28fe-4683-9053-db12c7d9d42d"
    },
    {
        "author": "冯山",
        "paragraphs": [
            "放辔深穷物外天，少偿游恨十余年。",
            "诸仙羽化曾由此，千载岩居尚宛然。",
            "门转青溪空水石，室存丹灶养云烟。",
            "冰骸坐久虽清澈，独有区中世俗缘。"
        ],
        "title": "和鲜于子骏游沙溪洞",
        "id": "1e7420cc-c4a6-4564-92ef-0fab6667e724"
    },
    {
        "author": "冯山",
        "paragraphs": [
            "莫逆真心际混茫，岂将生死系存亡。",
            "已骖云雾朝丹阙，犹蜕衣冠寄异乡。",
            "姓氏不传灵秘録，精神长在发圆光。",
            "洪肩丘袂攀无及，分向尘中到老忙。"
        ],
        "title": "兴州坐卧二仙",
        "id": "912e58f5-a98b-4963-95ec-be0654a06cd7"
    },
    {
        "author": "冯山",
        "paragraphs": [
            "叠叠巴山走使轺，不辞岩险奉寛条。",
            "频来马足行应惯，重见民情喜自谣。",
            "雨过寒林微带雪，风生幽谷静闻樵。",
            "清奇定入骚吟笔，乞取邮筒寄下僚。"
        ],
        "title": "寄子骏郎中",
        "id": "acf2127d-cecb-41d7-8c6c-445abfc36227"
    },
    {
        "author": "冯山",
        "paragraphs": [
            "使轺西走奉军期，万货泉流向武威。",
            "纔伴江声关外去，又随秋色日边归。",
            "千寻蜀岭供吟藁，一道秦川照锦衣。",
            "莫叹奔驰伤浩气，出羣鸿雁已高飞。"
        ],
        "title": "送李杞省句赴阙",
        "id": "2b53172e-ee8f-432d-9911-9f0bde1a0fb5"
    },
    {
        "author": "冯山",
        "paragraphs": [
            "曾对炎蒸忆静便，偶逢佳节思超然。",
            "相将绝顶孤高处，剩看清秋几许天。",
            "虽欠笙簧留席上，犹胜风雨傍篱边。",
            "好看菊蕊殷勤别，旦暮除书落枕前。"
        ],
        "title": "和子骏郎中登高",
        "id": "d82653d2-45ad-4a26-890a-ce3c7ccf0c95"
    },
    {
        "author": "冯山",
        "paragraphs": [
            "地接松扶绝塞边，星居人户种畬田。",
            "语音高亢关中俗，风物萧疏剑外天。",
            "一失覊縻生堡障，十分流运费刀泉。",
            "闾阎谩作封侯计，几辈伻图到上前。"
        ],
        "title": "和子骏郎中文台",
        "id": "8fd41479-424d-4a61-8bef-55d605a31594"
    },
    {
        "author": "冯山",
        "paragraphs": [
            "传闻山下数枝梅，不免车帷暂一开。",
            "试向林梢亲手折，早知春意逼人来。",
            "何方归路参差见，更托严风次第催。",
            "莫作寻常花卉看，江南音信隔年回。"
        ],
        "title": "和山路梅花",
        "id": "c223e85e-0a68-4c3b-8c0f-7c7eaf0e2625"
    },
    {
        "author": "冯山",
        "paragraphs": [
            "亭榭轩窗处处开，清晖嘉致号为魁。",
            "羣峰有景互争出，一水无声相向来。",
            "已借寒光摇棨戟，莫辞欢赏费瓶罍。",
            "新诗自属风骚将，何苦登临愧不才。"
        ],
        "title": "和清晖亭",
        "id": "63f46c22-975b-4fa3-b2b8-39dd825b3006"
    },
    {
        "author": "冯山",
        "paragraphs": [
            "天庭高议破羣奸，先帝曾将侍从班。",
            "谈笑一辞双阙去，缙绅遗恨十年间。",
            "倾朝每忆刘蕡对，侧席纔闻贾谊还。",
            "言责逡巡非久计，行看鸣玉上鳌山。"
        ],
        "title": "送范百禄子功学士知谏院二首  其一",
        "id": "1853d29d-1b80-45b8-96f2-5b0e53736667"
    },
    {
        "author": "冯山",
        "paragraphs": [
            "圣贤中道意何如，历历樊川论諌书。",
            "要在致君成德业，不当沽直徇名誉。",
            "平生忠义倾心际，後日经纶试手初。",
            "得意古人多气义，弹冠应有旧簪裾。"
        ],
        "title": "送范百禄子功学士知谏院二首  其二",
        "id": "4991eb95-ba06-415f-a577-0ab7aa1cc1ec"
    },
    {
        "author": "冯山",
        "paragraphs": [
            "雪白霜猿久已灵，江山但觉有余清。",
            "优游此地不常出，皎洁一身能自明。",
            "高挂岂知神气王，仰看谁为骨毛惊。",
            "因吟佳句成遗恨，安得风前闻啸声。"
        ],
        "title": "和苗时中子君运判亭溪道中双白猿",
        "id": "e93cd24c-e1ea-49b4-bb18-53dca8e7188d"
    },
    {
        "author": "冯山",
        "paragraphs": [
            "缭绕川原又载驰，人情风物共依依。",
            "胶舟野水涸将尽，卷雨岭云寒不飞。",
            "岂惮长途劳使传，尚寻清景扣禅扉。",
            "前山次第看梅发，剩带新年春色归。"
        ],
        "title": "和子骏郎中清江道中",
        "id": "ad83dc7c-e337-4b63-b337-582a77a45a94"
    },
    {
        "author": "冯山",
        "paragraphs": [
            "随和箧笥号藏珍，物理求多渐失真。",
            "骐骥已胜千里足，鹪鹩才寄一枝身。",
            "自怜蹭蹬居前粃，岂意蹉跎接後尘。",
            "穷达圣贤知有分，不同非望泽中人。"
        ],
        "title": "赴辟利台吕少蒙运判以诗回赠依韵谢之",
        "id": "f4298f82-d34b-4ddf-914e-a356b02e61cc"
    },
    {
        "author": "冯山",
        "paragraphs": [
            "闻在幽轩隐使华，合归清望戴重纱。",
            "手持温诏方行道，堂有慈亲即是家。",
            "得意乡山频上看，异时蓬岛合重夸。",
            "登临强欲留诗句，苦恨风骚力未加。"
        ],
        "title": "和岑岩起莫轩",
        "id": "83d0a4cc-5a17-4ad4-bbdd-1f80f0c2af9a"
    },
    {
        "author": "冯山",
        "paragraphs": [
            "何事年年拥使麾，放身闲处避危机。",
            "为思清汉还重去，犹厌承明未肯归。",
            "天上荣途方策足，林间轻霭尚沾衣。",
            "区区斥鷃宁能啸，只得蓬蒿自在飞。"
        ],
        "title": "送文与可知洋州",
        "id": "51ff11ed-d431-46d5-af76-258c315f578c"
    },
    {
        "author": "冯山",
        "paragraphs": [
            "镇雅墙阴看早梅，满城惟此一株开。",
            "已驱禽鸟工夫尽，才共宾僚宴赏来。",
            "月照寒姿凌画烛，风传香蕊堕清杯。",
            "玉堂深切归期近，少住花前醉几回。"
        ],
        "title": "赏梅呈李待制才元",
        "id": "fe955c1e-8de8-4f80-9e73-0973eaded82f"
    },
    {
        "author": "冯山",
        "paragraphs": [
            "七言常爱中山好，百首犹存外集多。",
            "大约晚年知性命，一时清韵入中和。",
            "森张剑戟虽无敌，隐约瑕疵惜未磨。",
            "三遶花栏俱读尽，杜陵回首鬰嵯峨。"
        ],
        "title": "读刘宾客外集",
        "id": "63ac3a06-9d88-46ac-8467-a4729957129b"
    },
    {
        "author": "冯山",
        "paragraphs": [
            "经世才高若命何，微茫骚雅寄编摩。",
            "纯音已落人间久，孤愤犹存集外多。",
            "喜看仙巢鸣鸑鷟，重闻古匣奏云和。",
            "殷勤归秩非无报，谁为沉文吊汨罗。"
        ],
        "title": "还杨恬天隐长官家集",
        "id": "23f33933-6c25-4f94-93dc-0715fa88e1fc"
    },
    {
        "author": "冯山",
        "paragraphs": [
            "野亭何处访仙翁，安乐风烟逈不同。",
            "千里清泉来塞外，四时佳景出山中。",
            "偷身暂逐禽鱼乐，放意翻成笔砚工。",
            "醉伴逍遥无计去，钩藤新熟荔枝红。"
        ],
        "title": "寄题合江知县杨寿祺着作野亭",
        "id": "059cc8ec-5f9e-44c1-9634-2c9fd94d644b"
    },
    {
        "author": "冯山",
        "paragraphs": [
            "归来何处解尘襟，幽径寻轩入茂林。",
            "身到静中方有我，事除诗外更无心。",
            "江山相就能清景，桂柏新成已翠阴。",
            "闻说逍遥樽酒会，三卿鱼袋斗黄金。"
        ],
        "title": "和吕少蒙题大卿林下轩",
        "id": "e0e70dd3-d208-46c6-96b4-e90a189c4264"
    },
    {
        "author": "冯山",
        "paragraphs": [
            "山水清音遶翠微，一亭风物里中稀。",
            "为怜鱼钓生平处，还向功名事了归。",
            "白傅歌童聊自适，庄生鸥鸟自相依。",
            "区区贫阮长嗟叹，纔有林居便拂衣。"
        ],
        "title": "题冯公举郎中清音亭",
        "id": "0efafc51-4ad7-41f9-8b19-31c0da826ab8"
    },
    {
        "author": "冯山",
        "paragraphs": [
            "霖潦经时路未通，公言行县太匆匆。",
            "安知风雨欺人处，正在溪山绝险中。",
            "一出到头余日在，少留随分觉途穷。",
            "却因下马心方悟，欲速无成万事同。"
        ],
        "title": "行县道中遇暴风雨寄吕少蒙太博",
        "id": "b28abf9d-9775-49c2-a8f2-89e158ce1407"
    },
    {
        "author": "冯山",
        "paragraphs": [
            "牛峰秋色翠相摩，还上凌云宴绮罗。",
            "黄菊纵逢佳节好，清欢不似去年多。",
            "僧房次第依重到，霜月萧条且强歌。",
            "闻说洋州时节盛，不知高兴定如何。"
        ],
        "title": "重阳寄文与可",
        "id": "d3ead960-e5a9-4fbb-aa5a-adbce020cf3e"
    },
    {
        "author": "冯山",
        "paragraphs": [
            "数程奔走倦征车，喜过蓬仙旧隐居。",
            "秀气峰峦排户牖，清风楼阁锁图书。",
            "一从高步东山起，重见深秋少室虚。",
            "无计墨君堂上看，林间猿鹤共踌躇。"
        ],
        "title": "过永泰文与可宅因寄",
        "id": "8963e66d-68fb-4cdd-93a7-5e83af931353"
    },
    {
        "author": "冯山",
        "paragraphs": [
            "元丰内舍初公选，开宝中秋定试期。",
            "四海诸生趋盛集，一朝新议破羣疑。",
            "人传学榜才张後，驿递家音未到时。",
            "莫怪虚名随分喜，文章门户欲支持。"
        ],
        "title": "闻内舍榜将至",
        "id": "a1858033-acac-4d16-a499-522dc3b3547b"
    },
    {
        "author": "冯山",
        "paragraphs": [
            "阆水兼山斗晓光，星轺亲按古村乡。",
            "临江麦陇烟云翠，夹道林花锦绣香。",
            "使旨天边劳按察，人情车下见欢康。",
            "东风相伴行寛诏，敢恨年来鬓髪苍。"
        ],
        "title": "和苗子君新井道中",
        "id": "ed9d08ca-ffe1-4176-adbe-289b6be7442a"
    },
    {
        "author": "冯山",
        "paragraphs": [
            "共随春色探幽奇，春到山中未几时。",
            "啸傲烟霞凌绝顶，毫芒人物乱交逵。",
            "已登高阁临清旷，更羡轻舟泛渺弥。",
            "落笔停杯遂陈迹，莫辞钟鼓下山迟。"
        ],
        "title": "和蒲安行诚之秘丞游乌奴寺",
        "id": "3d7f461b-87a3-4a10-bfb9-99870405bd53"
    },
    {
        "author": "冯山",
        "paragraphs": [
            "直道崎岖出禁林，江湖长有爱君心。",
            "五年汉法更张际，千里潼江惠泽深。",
            "天下鹓鸿方得侣，道傍桃李正垂阴。",
            "邦人不用留行色，满旆薫风入舜琴。"
        ],
        "title": "送李才元待制二首  其一",
        "id": "f7f1da61-842b-41e5-a2dc-056e1cff86d7"
    },
    {
        "author": "冯山",
        "paragraphs": [
            "为掾初逢幕府开，便将清望属非才。",
            "重来门下经年後，始见天边促召回。",
            "况有平生余事业，此行高步脱风埃。",
            "孤踪已作沟中断，休费工夫为剪裁。"
        ],
        "title": "送李才元待制二首  其二",
        "id": "9090a2d2-472d-42ac-8e32-378bd2b3bb3b"
    },
    {
        "author": "冯山",
        "paragraphs": [
            "无心宜与物相期，既歇须行似不疑。",
            "出处休将人事说，功名多在老成时。",
            "胸中白练何妨洁，足下青云岂自知。",
            "好取圣贤权进退，莫教轻重失毫厘。"
        ],
        "title": "李待制寄僧诗有歇定之语兼闻有岷峨之游因作诗以寄之二首  其一",
        "id": "f17f69f1-c4b7-4ab2-acc9-6883261d3286"
    },
    {
        "author": "冯山",
        "paragraphs": [
            "春游游尽欲寻山，杖屦岷峨只等闲。",
            "但放高怀穷物外，不知清誉满人间。",
            "经年绿野常沉醉，几日香峰暂往还。",
            "自笑尘辕盘未得，逍遥无路一追攀。"
        ],
        "title": "李待制寄僧诗有歇定之语兼闻有岷峨之游因作诗以寄之二首  其二",
        "id": "4b651c7f-48c7-4883-875e-60fbb1faafc5"
    },
    {
        "author": "冯山",
        "paragraphs": [
            "春风猎猎卷双旌，太守开罇上子城。",
            "地僻养成山水趣，民和流入管弦声。",
            "林花远近参差发，野景朝昏次第生。",
            "引领英游归未得，东溪遗恨几时平。"
        ],
        "title": "和普守勾辅元郎中见寄均逸亭诗",
        "id": "bf227baf-5785-42ad-b4b2-79617def4f18"
    },
    {
        "author": "冯山",
        "paragraphs": [
            "三春花卉满州城，渠占风流第一名。",
            "老杏酸寒夸锦绣，野梨干强学瑶琼。",
            "秾妆雨後频来看，尤物年深特地荣。",
            "为是翰林亲手植，莫辞欢赏慰民情。"
        ],
        "title": "和赏海棠",
        "id": "89292b95-9269-4b87-84fc-72a3a0f57d3c"
    },
    {
        "author": "冯山",
        "paragraphs": [
            "君常慷慨论兵机，喜见韩侯定远归。",
            "将略无穷虽世出，秋毫不犯似君稀。",
            "封侯气骨青春在，报主功名白日飞。",
            "龌龊簿书何所恋，拟投儒服换戎衣。"
        ],
        "title": "送韩存宝合使",
        "id": "b1201f15-23b1-4c77-985c-2e7b5fe5bc25"
    },
    {
        "author": "冯山",
        "paragraphs": [
            "一别江皋能几时，相从鸥鹭久无依。",
            "楼前流水常东去，塞上征鸿又北归。",
            "交分每传双鲤信，乡心同望白云飞。",
            "孤吟长啸无俦侣，惟向清宵共月辉。"
        ],
        "title": "和岑岩起见寄",
        "id": "651e6154-9fe0-4425-9cd2-424fea5535f4"
    },
    {
        "author": "冯山",
        "paragraphs": [
            "黄鹤仙音久寂然，嘉陵江上碧峰端。",
            "惟余寂寞烟霞馆，空老阴森桧柏坛。",
            "药灶遶行云彩动，诗牌吟拂玉声寒。",
            "虚无踪迹何须问，自有清名不死丹。"
        ],
        "title": "和後唐王仁裕舍人留题自然观",
        "id": "c37f7a8c-6e79-4d23-baad-e80ba8cd4eea"
    },
    {
        "author": "冯山",
        "paragraphs": [
            "千首诗兼百首文，宗韩之子拾遗孙。",
            "吾乡此道嗟几绝，先世余风喜仅存。",
            "三变声名徒自惜，平生襟抱向谁论。",
            "相知惟有贫相见，拨置穷愁付酒樽。"
        ],
        "title": "与陈万石",
        "id": "2ba2d8d4-60fb-4db2-81ae-418f357eb083"
    },
    {
        "author": "冯山",
        "paragraphs": [
            "经年东北望阳台，阻奉从容一笑开。",
            "良会俱从江上得，清风潜向坐中来。",
            "诗成不倦乘闲写，酒好何妨尽醉陪。",
            "百老篇章今少见，满怀归去重琼瑰。"
        ],
        "title": "开州道中逢王子严中散惠诗依韵和之",
        "id": "6bcee326-22a5-4d91-bc3d-b1de2c53fb16"
    },
    {
        "author": "冯山",
        "paragraphs": [
            "归舡才泊古巴台，遥见诗筒眼豁开。",
            "摩垒只忧轻挑去，报琼何意误投来。",
            "老知仙梦终难到，清喜英游屡得陪。",
            "对酒孤吟重相忆，江前微霰屑瑶瑰。"
        ],
        "title": "再和子严",
        "id": "e50fdabf-1897-4877-bf7b-df1ffdab0dd8"
    },
    {
        "author": "冯山",
        "paragraphs": [
            "青帝云车碾玉尘，阴机和雨付江神。",
            "巧将清冷三巴景，妆出繁华二月春。",
            "已凛寒威驱瘴疠，更流和气助陶钧。",
            "劝农使者虽欢赏，犹念无衣索拊循。"
        ],
        "title": "渝州春雪",
        "id": "b412177e-df98-4533-99b4-f245d0742fd2"
    },
    {
        "author": "冯山",
        "paragraphs": [
            "仙雏曾伴学飞翻，三纪光阴一梦间。",
            "龙坂旧游今独在，凤池高步已难攀。",
            "衣冠每恨功名晚，风月谁兼富贵闲。",
            "契阔人情应见念，故人憔悴老巴山。"
        ],
        "title": "寄仲贤朝议",
        "id": "69606edf-eff6-4693-81fa-c893a508c56a"
    },
    {
        "author": "冯山",
        "paragraphs": [
            "淮上仙翁倚岁寒，遶亭闲种碧琅玕。",
            "林泉莫恨归时晚，风月偏宜静处看。",
            "为爱萧森从叶密，欲令蕃衍放根蟠。",
            "阶庭已见清阴合，更长龙孙百十竿。"
        ],
        "title": "寿春穆东美有节亭",
        "id": "c29e3fff-3bf9-4e73-89e2-f22a8aafbe66"
    },
    {
        "author": "冯山",
        "paragraphs": [
            "平生玉帐耻论兵，劝学儒风已自成。",
            "惟有爱民常惨怛，况曾廉俗旧澄清。",
            "直将经济为仁术，不假中和助政声。",
            "从此回翔归柄用，更推忠厚福羣生。"
        ],
        "title": "送李之纯宝文二首  其一",
        "id": "0dd2aeae-5fca-495b-9b7b-ee6bf877bae0"
    },
    {
        "author": "冯山",
        "paragraphs": [
            "邂逅当年最见知，台光云雾阻重披。",
            "忽闻颍上还朝日，正是漳滨养病时。",
            "剑外江山愁远别，天边鸿鹄望归期。",
            "西南遗爱情何限，千载羊公堕泪碑。"
        ],
        "title": "送李之纯宝文二首  其二",
        "id": "ae166250-328a-4b1a-9132-e41813d04243"
    },
    {
        "author": "冯山",
        "paragraphs": [
            "鸑鷟峰前旧隐亭，仙翁曾此被弓旌。",
            "云山每恨未能到，松桂向人如有情。",
            "共把清尊惭北海，更听余论学南荣。",
            "何须酩酊为真赏，归袖琼瑰已自盈。"
        ],
        "title": "寄题希元承诏堂希元惠诗因次其韵",
        "id": "3ea2a8ae-36fc-40e9-bfb9-1ec4d0328518"
    },
    {
        "author": "冯山",
        "paragraphs": [
            "人间夫妇老难期，九十俱全古亦稀。",
            "沧海蟠桃堪结子，碧梧栖凤久忘归。",
            "君恩黄髪颁新诰，儿戏青衫着彩衣。",
            "一尉三公无此乐，百年琴瑟在庭闱。"
        ],
        "title": "小溪尉丘君父母年皆九十康强精明尚能读书挫箴如五六十岁人相继受恩命某固未尝见也亦未尝闻也因作诗遗丘君且以传诸士大夫如果未尝见闻则宜相与乐道其美而形于歌颂云",
        "id": "ccc9adc9-24d4-405f-915e-32e48125f2ba"
    },
    {
        "author": "冯山",
        "paragraphs": [
            "邀约东风共出城，云容羞日弄阴晴。",
            "看人墙外冲花气，下马石间闻水声。",
            "林蘖半从樵刃起，草牙还傍烧痕生。",
            "趁时桃李参差发，得意禽虫各自鸣。",
            "开谢眼前穷物态，丰登时下见民情。",
            "悔将诗笔随春酒，万景投怀醉不成。"
        ],
        "title": "春游",
        "id": "8e87da65-5f59-4b2d-aa48-620a47fcbaa9"
    },
    {
        "author": "冯山",
        "paragraphs": [
            "前载闻君说种花，重来轩槛早芬葩。",
            "只知造化随人力，岂觉光阴换岁华。",
            "风雨不容孤客赏，馨香宁待主翁夸。",
            "牡丹珍重偏开晚，料得开时已到家。"
        ],
        "title": "戏题辛叔仪花园",
        "id": "1b7a865d-bc7c-467e-b4bd-1b367f79066b"
    },
    {
        "author": "冯山",
        "paragraphs": [
            "闻说巴东暂解颜，两回曾到十年间。",
            "咤滩自古风波险，玉洞无人水竹闲。",
            "霜雪凭虚千尺瀑，烟岚弥望四围山。",
            "登临欲伴春游去，惟恐藤萝不易攀。"
        ],
        "title": "和冯太博归州春望",
        "id": "d74c0a8b-cf01-48f8-822e-0d5e29a90dba"
    },
    {
        "author": "冯山",
        "paragraphs": [
            "湖外闲官四见春，就中吟咏费精神。",
            "青山借得风骚古，白髪相将意思新。",
            "每向孤高虽得意，要知闲淡苦无人。",
            "归来幸有鸰原识，为惜鸿毛抵万钧。"
        ],
        "title": "和八舍弟赞贤司理  其一",
        "id": "5b53fd93-f72d-4437-a9da-004c71789fe0"
    },
    {
        "author": "冯山",
        "paragraphs": [
            "兄弟当年粗有声，家风传得至今清。",
            "争先踪迹虽相让，投老情怀共一惊。",
            "富贵有时当自致，文章无价可能轻。",
            "期君正在青云上，何止新诗几首行。"
        ],
        "title": "和八舍弟赞贤司理  其二",
        "id": "f7b0ee72-3da3-4b0a-ad2c-9e1971a2f2c5"
    },
    {
        "author": "冯山",
        "paragraphs": [
            "归来相值故园春，坐对春风忽怆神。",
            "十里溪山依旧好，一番花木为谁新。",
            "青云功业虽留我，白日光阴奈趁人。",
            "道在不须论用舍，惟将时命托洪钧。"
        ],
        "title": "再和二首  其一",
        "id": "07b70b3e-0618-492a-af30-4482afe4c2da"
    },
    {
        "author": "冯山",
        "paragraphs": [
            "新诗才读眼惺惺，照见词源彻底清。",
            "白雪乍闻高唱喜，明珠翻值暗投惊。",
            "儿童一辈年将晚，研席平生分不轻。",
            "为爱惠连才思好，登临重寄远山行。"
        ],
        "title": "再和二首  其二",
        "id": "b41bc86b-9579-40c2-a756-2d705f5f04f6"
    },
    {
        "author": "冯山",
        "paragraphs": [
            "莫厌诗筒来往频，闲中无物可怡神。",
            "追回风雅篇篇好，炼尽襟怀日日新。",
            "自笑支离多病客，更随憔悴苦吟人。",
            "阳州不识英雄器，重问颜高借六钧。"
        ],
        "title": "再和  其一",
        "id": "247ed7e2-a0ee-459d-9a27-f7dc350d32c3"
    },
    {
        "author": "冯山",
        "paragraphs": [
            "休向诗中恨不平，范滂留意在澄清。",
            "烟霄鸿鹄飞将到，雷雨龙蛇蛰未惊。",
            "声价得来知道长，穷愁消尽觉身轻。",
            "荣途咫尺非难至，俯拾功名在此行。"
        ],
        "title": "再和  其二",
        "id": "a5572729-3a4d-47d7-8cab-34570fa8f728"
    },
    {
        "author": "冯山",
        "paragraphs": [
            "飞泉分下一岩寒，谁识神功借意难。",
            "泻出龙漦投石上，缀成仙佩落云端。",
            "离山便有江流杂，当道宁辞宿眼看。",
            "几把狂吟题不就，十年余思在栏干。"
        ],
        "title": "滴水岩",
        "id": "7efa24bd-cb7c-4e18-964d-f768d4678aed"
    },
    {
        "author": "冯山",
        "paragraphs": [
            "仙佩玲珑白玉寒，每来常与寺僧看。",
            "忧民未有林泉约，重到岩前为解鞍。"
        ],
        "title": "重游滴水岩",
        "id": "84b0b3a2-1580-455c-9c3b-417673ef22c6"
    },
    {
        "author": "冯山",
        "paragraphs": [
            "诗题：冯尧民希元先生承诏堂首句：名南山出。"
        ],
        "title": "存目",
        "id": "6f7c1824-cba1-4548-a86a-7884a8762d7a"
    },
    {
        "author": "冯尧民",
        "paragraphs": [
            "名因南山出，迹为南山止。",
            "少室价自高，大劳招不起。",
            "君恩动林壑，古道变闾里。",
            "堂下松桂栽，清阴从此始。"
        ],
        "title": "承诏堂",
        "id": "54929b9f-d37b-4b00-a942-04a1a68a7581"
    },
    {
        "author": "王安礼",
        "paragraphs": [
            "鸿鹄慕稲粱，日夜疑罝罘。",
            "蜻蛉善蜚翔，不为食饮留。",
            "胶丝竹竿杪，童子与我仇。",
            "出处或类此，明明君子羞。",
            "近世喜高论，罔知道沉浮。",
            "朵颐非吉人，赴海岂善谋。",
            "万事固有理，彼哉宁易求。",
            "爱子智虑明，吾言非暗投。"
        ],
        "title": "鸿鹄诗",
        "id": "7a9c9fd1-3f4a-4742-b393-e56ebe291826"
    },
    {
        "author": "王安礼",
        "paragraphs": [
            "峨峨霍邱上，可以望九州。",
            "衮衮蔡河底，日夜无停留。",
            "子与山水近，官冗亦少休。",
            "登高望我居，寄书托东舟。",
            "非唯慰我思，亦以解子忧。",
            "我欲问子讯，冰泥塞邗沟。",
            "又欲识子处，东山岂高邱。",
            "惜哉所处异，会合宁易求。",
            "何时春风来，从我繁台游。"
        ],
        "title": "常州寄吕进之五言一首",
        "id": "c7d36052-c1a2-4a7d-b3e1-6e5e19f5a61e"
    },
    {
        "author": "王安礼",
        "paragraphs": [
            "策马从仙子，探春游帝宫。",
            "爱此高尚志，开轩池水东。",
            "鸭绿漾残日，树碧留清风。",
            "生我潇洒思，超然尘世中。"
        ],
        "title": "游集禧中元东轩分题得东字",
        "id": "fa1f528d-8ad6-4329-b62c-21ae2b3b5b22"
    },
    {
        "author": "王安礼",
        "paragraphs": [
            "昔日登名级，天街是胜游。",
            "昔日初得志，潘鬓未惊秋。",
            "逸驭乘风远，迁莺出谷幽。",
            "琼林颁宴处，楼殿彩云浮。"
        ],
        "title": "昔日",
        "id": "4c9a88e1-6074-4d9a-a369-eeb85c831714"
    },
    {
        "author": "王安礼",
        "paragraphs": [
            "弭节萧帝寺，驱车成子冈。",
            "莽卉翳涂泥，霖雨沾衣裳。",
            "跻攀踰百寻，险滑步寸量。",
            "生公不可见，雨花空此堂。",
            "当时听说法，神鬼久已藏。",
            "烟云渺无穷，凄风来我旁。",
            "山川万邑屋，所见未毫芒。",
            "驾言吾将归，重劳徒御将。",
            "迟明羲与和，宇宙观暄晹。",
            "安行凌太虚，旷朗观八荒。"
        ],
        "title": "丙寅九月二十日同蒋颖叔从长干雨中登高座寺诗",
        "id": "e502311f-a584-41b6-af0b-b2bba2777d5f"
    },
    {
        "author": "王安礼",
        "paragraphs": [
            "驿吏闯晓鼓，仆夫乐晨征。",
            "叙别何草草，君今千里行。",
            "捧檄近京国，拜亲还洛城。",
            "层峦望太行，慷慨无俗情。",
            "嗟我寔僚友，追攀劳至诚。",
            "赠言岂无意，爱子智虑明。",
            "抱才太华高，视利鸿毛轻。",
            "世路有夷险，君行常直清。",
            "朝廷正博采，幕府讵久撄。",
            "少别勉自爱，他年看名卿。"
        ],
        "title": "送别范希声",
        "id": "e4427943-4cb7-44fd-a3e0-ebc6187c4afb"
    },
    {
        "author": "王安礼",
        "paragraphs": [
            "自讼愚且鄙，平生事辞翰。",
            "为文谢超卓，得禄未盈寸。",
            "一官走穷僻，百事真黾勉。",
            "昨者得州帖，输租被公选。",
            "曲舍只容膝，侍立如牛喘。",
            "逢逢鼓咽耳，漠漠尘翳眼。",
            "微风六月息，烈日四檐短。",
            "一座洒腥雨，万夫挥午汗。",
            "斗升烦较量，朱墨谩勾窜。",
            "岂惟畏刑书，农事宁可缓。",
            "頼有葛衣翁，志趣颇高简。",
            "爱民一心劳，慰我百忧遣。",
            "谁人坐华堂，玉簟罗婉娈。",
            "清樽近美竹，冰纨依素扇。",
            "贤愚定劳逸，贵贱天所绾。",
            "赋分乃自然，何须慕华弁。",
            "况予山野姿，夙尚本萧散。",
            "萦纒正自取，有类蚕作蠒。",
            "得桷未知渐，盈庭巳占艮。",
            "怳怪旧学凋，冥羞素期舛。",
            "便当谢官长，趋墀来敛板。",
            "才谫又不力，引去非宜款。"
        ],
        "title": "曲院输麦二十二韵呈开父",
        "id": "d581449d-cb59-4396-be1c-962931adf4db"
    },
    {
        "author": "王安礼",
        "paragraphs": [
            "妙绝因心匠，华堂此集英。",
            "轻尘避绿蚁，密影占香琼。",
            "醉有陶彭泽，狂如阮步兵。",
            "瓮头篱菊下，弃掷任纵横。"
        ],
        "title": "酒罩",
        "id": "d9a78bd0-f99f-4a08-b4d6-0f649eeae5dd"
    },
    {
        "author": "王安礼",
        "paragraphs": [
            "绮席延佳士，香来似有情。",
            "当年漫拱默，终日费携擎。",
            "偶以朱蓝僣，还因刻画成。",
            "犹胜海上客，逐臭了平生。"
        ],
        "title": "捧香人",
        "id": "9e3c69e7-d2be-42de-8223-91682fabbbaa"
    },
    {
        "author": "王安礼",
        "paragraphs": [
            "闻名非一日，许见便忘年。",
            "宴坐得真际，与游无俗缘。",
            "杖藜寻古刹，洗钵试幽泉。",
            "稍寄钟山约，临风但慨然。"
        ],
        "title": "赠道光法师",
        "id": "aa9c9402-712c-4734-81f2-65af7cadf577"
    },
    {
        "author": "王安礼",
        "paragraphs": [
            "为爱诗家景，分题昼幕褰。",
            "寒生洞庭石，翠滴华峰莲。",
            "刷羽天门过，潜鳞海窟眠。",
            "未饶元白辈，争购百金传。"
        ],
        "tags": [
            "洞庭湖"
        ],
        "title": "为爱",
        "id": "eb836787-cbfd-41e9-9321-836f286e9864"
    },
    {
        "author": "王安礼",
        "paragraphs": [
            "汉殿曾亲册，收科咫尺间。",
            "文成疾翻水，学富似登山。",
            "夷路方腾驾，重泉忽掩关。",
            "乡人洒涙送，犹想去车还。"
        ],
        "title": "中父礼院学士挽词",
        "id": "de807b4b-fbf8-408e-a6cd-8037eda83657"
    },
    {
        "author": "王安礼",
        "paragraphs": [
            "僊去还缑岭，丧行指洛川。",
            "松楸闲故垄，笳鼓咽新阡。",
            "制诏隆名定，铭诗具美传。",
            "王宫尽恩旧，雨泣望云軿。"
        ],
        "title": "王夫人挽词二首  其一",
        "id": "efd183d3-0158-47e5-8c2b-36f973f39c42"
    },
    {
        "author": "王安礼",
        "paragraphs": [
            "启国恩章称，颁恩典册徽。",
            "都人瞻卤簿，王子泣缞衣。",
            "落日随丹旐，悲风引素帏。",
            "西城供祖奠，惆怅昔游非。"
        ],
        "title": "王夫人挽词二首  其二",
        "id": "0265545b-1461-44f6-9204-4e6226ff0ddf"
    },
    {
        "author": "王安礼",
        "paragraphs": [
            "箫鼓纷纷倒酒樽，贤侯于此驻高轩。",
            "平明受诏辞龙阙，睿圣分忧在雁门。",
            "种落望尘迎汉使，吏民填道看王孙。",
            "一瞻车马人皆乐，宁识安边策略存。"
        ],
        "title": "赠别君重安抚太尉",
        "id": "e46335dc-7cef-4687-b116-7b71085737e0"
    },
    {
        "author": "王安礼",
        "paragraphs": [
            "天上春风水外寒，瑠璃瓦湿月团团。",
            "千门纳钥尘飞远，一夕联文火禁寛。",
            "人想柝声来睥睨，鸟惊花影堕栏干。",
            "少陵老去唯便静，此地优容欲报难。"
        ],
        "title": "宿直二首  其一",
        "id": "ed7b34d9-54d1-4a9c-90f0-3b6346c9d95b"
    },
    {
        "author": "王安礼",
        "paragraphs": [
            "烛泪漼漼罢赋诗，幅巾乘兴步东西。",
            "银河逼夜光芒堕，玉宇参天次第迷。",
            "稍梦荆江三里鹄，忽惊汉殿五时鸡。",
            "平生出处无心较，亦似庄周万物齐。"
        ],
        "title": "宿直二首  其二",
        "id": "624a331d-d1bc-4224-bbde-c7c97af60e20"
    },
    {
        "author": "王安礼",
        "paragraphs": [
            "池塘脉脉春泉动，亭馆阴阴夏木凉。",
            "砌叶乱风摇月色，檐枝留雪宿年芳。",
            "四时气象谁长见，一夜追游我太忙。",
            "从此与君携酒後，梦魂应不隔沧浪。"
        ],
        "title": "题灵壁兰皋张氏园亭",
        "id": "723a2285-6fd2-462d-a4ba-829df2cc19f2"
    },
    {
        "author": "王安礼",
        "paragraphs": [
            "料峭风来午漏迟，壁门䡾䡾敞轻支。",
            "侵寻出谷春莺啭，约略营巢社燕期。",
            "隐几稍同南郭嗒，滥巾未望北山移。",
            "值君佳句吟哦久，等是官曹得暇时。"
        ],
        "title": "次韵徽之学士马上口占",
        "id": "a3f75552-798e-45e2-b341-a8a809c6a998"
    },
    {
        "author": "王安礼",
        "paragraphs": [
            "曾随嘉客在层峦，秋色阴晴一望间。",
            "洞外暂乘云缥缈，林端时露水湾环。",
            "维舟暇日来寻胜，经世高才却爱闲。",
            "闻说使君歌舞去，盛游应不减东山。"
        ],
        "title": "游齐山",
        "id": "67cdb896-943e-4499-a71c-a7aa062176d3"
    },
    {
        "author": "王安礼",
        "paragraphs": [
            "名德从来重四夷，朝廷今日见官仪。",
            "陪祠自冠三公位，分陜犹为百辟师。",
            "金谷望尘多眷旧，琼林赐饯尽丞疑。",
            "都人喜看旗旄美，宁识勋庸在鼎彛。"
        ],
        "title": "琼林苑赐燕饯别留守太尉辄继元韵",
        "id": "0ebc9326-e781-433b-99e5-1a4ebc25a564"
    },
    {
        "author": "王安礼",
        "paragraphs": [
            "天授嘉符帝祖宫，仙枝产秀福来崇。",
            "金茎对峙灵根固，云朵交升圣泽通。",
            "法驾留观知锡羡，从臣称庆未辞穷。",
            "诗人只解歌行苇，宁识君王造化功。"
        ],
        "title": "次韵仆射相公侍燕集英长句  其一",
        "id": "f10861ac-7cac-4834-8614-21f230742f73"
    },
    {
        "author": "王安礼",
        "paragraphs": [
            "御沼环流瑞景长，集英宫殿紫宸旁。",
            "香随银漏留春色，花压琼筵鬬日光。",
            "仙乐缓调瞻凤扆，天人高拱对龙章。",
            "皇家多庆千官喜，万岁声中献一觞。"
        ],
        "title": "次韵仆射相公侍燕集英长句  其二",
        "id": "2eb9c73b-9d2e-43e3-b100-e232c1b58006"
    },
    {
        "author": "王安礼",
        "paragraphs": [
            "早是天涯多病客，可堪春末少年时。",
            "风流任使花王笑，欢乐除非酒伯知。",
            "荆岫定为郊社器，渭川终作帝王师。",
            "琅玕未实烟空老，不恨年来紫凤饥。"
        ],
        "title": "春日即席有题",
        "id": "1a9120a0-e4cf-49a9-ada1-a9b2bcf82542"
    },
    {
        "author": "王安礼",
        "paragraphs": [
            "蓬山仙子任天真，乞领南麾奏疏频。",
            "金鏁阙边辞黼座，水晶宫里得朱轮。",
            "公庭事简烦丞掾，斋阁诗多泣鬼神。",
            "莫为行春恋苕霅，銮坡挥笔待词臣。"
        ],
        "title": "七言一章赠别吴兴太守中父学士兄",
        "id": "4cb9ad86-a257-4c0c-ba94-2f0a399e91be"
    },
    {
        "author": "王安礼",
        "paragraphs": [
            "箫鼓纷纷载酒醪，送行汾水觉秋高。",
            "吏民遮道瞻思切，车马还朝气势豪。",
            "圣主询谟忘旰昃，明庭收选尽英髦。",
            "看君才业何人似，哿矣趋荣勿告劳。"
        ],
        "title": "送卢大雅赴阙",
        "id": "2ac774bc-2b61-4481-9b71-76f2fc3f4613"
    },
    {
        "author": "王安礼",
        "paragraphs": [
            "赋比相如已绝伦，即论才识又名臣。",
            "致身可但诸公右，发策宜为上国珍。",
            "今日朝廷思谠直，一时贤俊待经纶。",
            "行看致主唐虞术，与笑淄川曲学人。"
        ],
        "title": "送吕陶赴阙",
        "id": "d1f52281-33c6-4155-ac53-3f0dd73fafd8"
    },
    {
        "author": "王安礼",
        "paragraphs": [
            "寂寞扬雄与世疏，頼逢佳友慰穷居。",
            "深沉智虑三冬学，磊落胸怀万卷书。",
            "自古贤豪今日盛，看君才调几人如。",
            "还朝好作登瀛客，闻说元臣荐子虚。"
        ],
        "title": "送子玉赴阙",
        "id": "8eb279d1-cef8-4d1f-87fc-d5c7ec523141"
    },
    {
        "author": "王安礼",
        "paragraphs": [
            "踏青争惜赏春葩，尽日无辞到月华。",
            "金谷正宜开锦帐，曲江翻想映毡车。",
            "侠卿酝藉歌飞雪，游女娉婷脸夺花。",
            "更咏汉宫传蜡烛，青烟散入五侯家。"
        ],
        "title": "和踏青",
        "id": "364bbc70-689b-4662-b747-3f8f86bf826d"
    },
    {
        "author": "王安礼",
        "paragraphs": [
            "清明春律十分回，草色连云花尽开。",
            "禁籞幸随诸彦入，安车仍赐上师陪。",
            "百壶未许都门饯，九奏先从帝所来。",
            "鱼钥恩留方锡劝，柳边迟日莫相催。"
        ],
        "title": "清明日赐宴琼林苑奉酬宫使太师相公",
        "id": "d2b1b73b-40c5-421d-a457-1307f06ffca5"
    },
    {
        "author": "王安礼",
        "paragraphs": [
            "柘上论功使节临，奏书倾动士人林。",
            "沙墀通籍沾新宠，泽国鸣弦试好音。",
            "郭畔黄芦宜日晚，水边红橘与秋深。",
            "君才八九吞云梦，应笑离騒向此吟。"
        ],
        "title": "送吴殿中知景陵",
        "id": "e1fd6929-cd1c-4b49-9a9b-87d083269fc5"
    },
    {
        "author": "王安礼",
        "paragraphs": [
            "余学无为无所成，每闻风论便神清。",
            "乡人来问真如理，居士能忘物我情。",
            "胜业久应三界护，妙言非止百金轻。",
            "世途多少冥行客，好与分明说化城。"
        ],
        "title": "赠无为张居士",
        "id": "37859d91-105a-4cb3-955b-c67a8c7818aa"
    },
    {
        "author": "王安礼",
        "paragraphs": [
            "始任监州便殒身，我来临奠重悲君。",
            "一名曾冠千人榜，三尺翻如百姓坟。",
            "古木带风号晚照，野花和雨泣秋云。",
            "贤侯若为刊碑碣，乞取东床内翰文。"
        ],
        "title": "过王整状元墓寄薛唐卿郎中",
        "id": "df0c01b4-2a74-49b8-b4f6-156bf79fd243"
    },
    {
        "author": "王安礼",
        "paragraphs": [
            "銮舆清晓出瑶台，羽卫瞻迎扇影开。",
            "凤阙张灯天上坐，鸡林献曲海边来。",
            "修文可笑秦无策，能赋休夸楚有才。",
            "星汉末斜钧乐阕，君王宣示万年杯。"
        ],
        "title": "恭和御制上元观灯",
        "id": "fee22c9a-cc64-4c4d-a5ea-e3346439f336"
    },
    {
        "author": "王安礼",
        "paragraphs": [
            "封国营邱近，行胪洛水浑。",
            "位齐师尚父，名重相公孙。",
            "勋业归宗祏，威声寄塞垣。",
            "安居今日老，魏阙此心存。",
            "祖燕临华省，赓歌屈至尊。",
            "里门多喜色，云汉在瑶琨。"
        ],
        "title": "谨赋五言一章赠别致政太师",
        "id": "7ad2ec51-37aa-4b9c-be7b-4ed58e524373"
    },
    {
        "author": "王安礼",
        "paragraphs": [
            "将相仪刑久，师儒典册新。",
            "乘车朝魏阙，铭鼎颂舆人。",
            "高会开名苑，多欢浃辅臣。",
            "僊葩分巨丽，宸藻赐全醇。",
            "自昔修天爵，平时秉国钧。",
            "谁如始终遇，奕叶荷君仁。"
        ],
        "title": "奉和留守太尉赐燕玉津园",
        "id": "2158cecb-17ce-43ef-889d-d07a062d805f"
    },
    {
        "author": "王安礼",
        "paragraphs": [
            "梦帝资良辅，生申恊圣期。",
            "妙龄谈国体，初筮得家规。",
            "侃侃当官色，循循待士辞。",
            "法冠曾触佞，諌纸讵容私。",
            "外历蕃宣久，归参待从宜。",
            "政声虽召杜，学术本皋夔。",
            "业履今安匹，贤劳上所知。",
            "都畿重尹正，延阁旧论思。",
            "治出诸公右，经为大帝师。",
            "三边更惠爱，一体系安危。",
            "羌虏跳西夏，朝家念北陲。",
            "秘庭还旧秩，左辖正新仪。",
            "暂屈并门重，其苏晋国饥。",
            "指麾柔旅拒，谈笑妥惸嫠。",
            "邺邑祠河急，荆州祷雨迟。",
            "怒波回潬碛，旱种变京坻。",
            "道与千龄遇，身将百禄随。",
            "民瞻方有裕，天宠盖无疑。",
            "俊乂思皇日，钦明乐胥时。",
            "缁衣如宠庆，愿续武公诗。"
        ],
        "title": "上王端明生日",
        "id": "4e8e78ca-1fb1-4a00-a3c5-24fa430a9c2f"
    },
    {
        "author": "王安礼",
        "paragraphs": [
            "梦长随永漏，吟苦杂疏钟。",
            "动盖荷风劲，沾裳菊露浓。"
        ],
        "title": "梦长",
        "id": "216548a6-0a55-48f1-a1c4-0d0e7ef740a3"
    },
    {
        "author": "王安礼",
        "paragraphs": [
            "三伏重冰上五台，葡萄生摘荐新醅。",
            "雁门太守佳公子，应喜王孙拥节来。"
        ],
        "title": "寄君重安抚太尉",
        "id": "7b9e9fd8-9a0d-4eca-9c28-0987040119dd"
    },
    {
        "author": "王安礼",
        "paragraphs": [
            "柳亭暮霭笼金眼，茶岭寒轻卓翠旗。",
            "春色正浓人未老，掷觞飞笔好追随。"
        ],
        "title": "春日感怀",
        "id": "65b7e296-ba1f-4204-9295-915c59dc7cdf"
    },
    {
        "author": "王安礼",
        "paragraphs": [
            "几年留滞起边愁，只忆家园烂熳游。",
            "今日西来更愁索，却令人意忆并州。"
        ],
        "title": "清明日赐宴琼林苑奉酬宫使太师相公  其一",
        "id": "a1d5409e-e220-408d-8ca7-a6350f93a78c"
    },
    {
        "author": "王安礼",
        "paragraphs": [
            "戎鼙声里冷云秋，投老难堪此段愁。",
            "说似旁人都不管，待凭书札到并州。"
        ],
        "title": "清明日赐宴琼林苑奉酬宫使太师相公  其二",
        "id": "5a88c9ef-66fc-46fe-914e-4aa72b218444"
    },
    {
        "author": "王安礼",
        "paragraphs": [
            "月墀绣屐想无踪，庭户新凉绿簟空。",
            "寄语金泥旧裙衩，莫敎放尽石榴红。"
        ],
        "title": "清明日赐宴琼林苑奉酬宫使太师相公  其三",
        "id": "95b6a778-81fb-4e13-aa7f-220705f16530"
    },
    {
        "author": "梁焘",
        "paragraphs": [
            "原庙亲持十月觞，天回宝辇款虞庠。",
            "当阳赭幄翔龙座，属地霜袍振鹭行。",
            "拭目向儒移美俗，虚怀稽古自兴王。",
            "太平重见清风颂，嘉句飞传到玉堂。"
        ],
        "title": "驾幸太学",
        "id": "0549a271-6b34-4e55-9b33-4fdf3d1d9ab0"
    },
    {
        "author": "周商",
        "paragraphs": [
            "云覆鸾舆五色章，鸣鞘声肃下儒庠。",
            "佩衿雾集三千子，仪卫星罗十二行。",
            "位列夔龙陪帝圣，经陈戊甲献成王。",
            "元龟象齿方来供，不用论兵政事堂。"
        ],
        "title": "驾幸太学",
        "id": "b4dca974-9cae-4e94-81d8-b4eb7cfd0437"
    },
    {
        "author": "钱勰",
        "paragraphs": [
            "东方千骑拥朱轮，衣锦归逢故国春。",
            "莫向西湖恋风月，鸰原知有望归人。"
        ],
        "tags": [
            "西湖"
        ],
        "title": "走笔代书寄岊仲七弟",
        "id": "f70fa72a-1955-4bc4-8819-2c9df8e8a89e"
    },
    {
        "author": "钱勰",
        "paragraphs": [
            "藏室委蛇咏素丝，春风初动万年枝。",
            "如何愁叹无行路，却似袁安卧雪时。"
        ],
        "title": "次秦少游春日偶题韵二首  其一",
        "id": "401ef946-20ce-4d7f-846f-9602330ca868"
    },
    {
        "author": "钱勰",
        "paragraphs": [
            "春雪唯添鉴里丝，慵将泪眼看花枝。",
            "𨃟跻伏枕呻吟日，枉过还家一笑时。"
        ],
        "title": "次秦少游春日偶题韵二首  其二",
        "id": "481164de-1c73-4516-87c3-eb774e48f427"
    },
    {
        "author": "钱勰",
        "paragraphs": [
            "儒馆优贤盖取颐，校雠犹自困朝饥。",
            "西邻余禄无多子，稀薄纔堪作淖糜。"
        ],
        "title": "又二十八字辄送来米二石",
        "id": "0c683242-88d8-420e-954d-6992ff9c59bf"
    },
    {
        "author": "钱勰",
        "paragraphs": [
            "春雪严凝暖未回，围炉犹拥已燃灰。",
            "明朝知是长斋毕，准拟冲泥踏水来。"
        ],
        "title": "再答二十八字",
        "id": "f099d670-cdf8-4283-ac1b-4d7dff7b11da"
    },
    {
        "author": "钱勰",
        "paragraphs": [
            "春雪京城一尺泥，并鞍还忆蒋征西。",
            "碧幢红旆出关去，一路东风送马蹄。"
        ],
        "title": "出省马上有怀蒋颖叔二首  其一",
        "id": "ea0bf94b-7077-4d7f-b806-73fb5e3e2fd0"
    },
    {
        "author": "钱勰",
        "paragraphs": [
            "不论埃壒与涂泥，封印还家日已西。",
            "岂比元戎碧油下，貔貅绕帐马千蹄。"
        ],
        "title": "出省马上有怀蒋颖叔二首  其二",
        "id": "1e1d545b-ab96-48ab-b2c4-595d605face3"
    },
    {
        "author": "钱勰",
        "paragraphs": [
            "秀色四时好，探春来此亭。",
            "花初拥槛发，山晚与云青。",
            "得鲙严陵濑，评泉陆羽经。",
            "欢余不尽醉，鼓角限重扃。"
        ],
        "title": "睦州秀亭",
        "id": "4da2a84c-50a6-42f5-8e1b-be3a09293fc5"
    },
    {
        "author": "钱勰",
        "paragraphs": [
            "楼曲开三面，山重合四围。",
            "溪冲朝霭出，帆并夕阳飞。",
            "芳杜供春望，晴云渡袷衣。",
            "樊川犹未识，清兴莫忘归。"
        ],
        "title": "甘棠楼",
        "id": "8b6f7044-2be9-498d-aefe-43757d967d23"
    },
    {
        "author": "钱勰",
        "paragraphs": [
            "苒苒郡城东，穿云入几重。",
            "已穷难上路，才到最高峰。",
            "竹老龙孙瘦，泉甘马酒浓。",
            "何当来潄石，安稳饱疏慵。"
        ],
        "title": "高峰寺",
        "id": "393eea26-843f-48ac-b09f-9857b54b7778"
    },
    {
        "author": "钱勰",
        "paragraphs": [
            "帘影隔朝暾，云低昼尚昏。",
            "山形分歙翠，溪色到江浑。",
            "日尽天垂幕，歌余酒满尊。",
            "栏干不堪倚，归思断乡魂。"
        ],
        "title": "东馆楼",
        "id": "9cd0bcf0-1307-4441-bfc5-8d150cbf5d15"
    },
    {
        "author": "钱勰",
        "paragraphs": [
            "遥派落天潢，分崖射璧光。",
            "山从千古润，江得一源长。",
            "风雨无时作，珠玑满谷量。",
            "淄渑欲谁辨，愿借易牙尝。"
        ],
        "title": "玉泉庵",
        "id": "5fc5cc45-f8e8-4e26-a14f-451e684432c9"
    },
    {
        "author": "钱勰",
        "paragraphs": [
            "除戎问边锁，谋帅系国体。",
            "遴简出丝缗，光华建旌棨。",
            "威谋重兼济，垢翫当一洗。",
            "游刃无全牛，岂复论肯綮。",
            "勇猛不为边，九伐秉周礼。",
            "行期凯歌还，宸廷聊聚米。",
            "游从惜暌离，合醵置甘醴。",
            "灵囿鬰敷腴，天潢湛清泚。",
            "偕赋踵前修，银钩閟方底。",
            "从予轻若飞，吾方惭七启。"
        ],
        "title": "分韵奉送中济侍郎出帅环庆得启字",
        "id": "b64e422e-4fa8-494f-8f36-151651d8bf7e"
    },
    {
        "author": "钱勰",
        "paragraphs": [
            "鉴湖清泚对胥山，两地相望一水间。",
            "共佩天涯太守印，犹联丹陛侍臣班。",
            "君方白傅才何愧，我比微之思苦悭。",
            "莫把旧诗犹见诧，繁雄未必胜清闲。"
        ],
        "title": "赴越书呈杭州熊侍郎",
        "id": "38f93d9a-baa9-4843-9520-775b7adb0996"
    },
    {
        "author": "钱勰",
        "paragraphs": [
            "应真飞锡霭灵踪，智者遗杉尚灌丛。",
            "宝构迥临清鉴上，妙莲高擢污泥中。",
            "甚深秘藏资谈席，最上真乘振祖风。",
            "嗟我拘挛犹未历，坐驰神爽愧兴公。"
        ],
        "title": "题万年妙莲阁",
        "id": "07a0043d-6fc4-49db-a535-5f0c7c73a155"
    },
    {
        "author": "钱勰",
        "paragraphs": [
            "幻泡昧空色，真梦迷黄邱。",
            "宦学类狂走，尔来三十秋。",
            "齿髪非他时，岁月不我留。",
            "古剎插乱石，蛰龙蟠霞湫。",
            "天人大导师，驻锡今白头。",
            "安住善护念，晚节非沉浮。",
            "昔尝同出处，未用相劣优。",
            "权寔分二乘，股肱均九流。",
            "今知搅搅者，讵得逍遥游。",
            "从兹许礼足，尚可治幽忧。"
        ],
        "title": "与辩才东坡道潜倡和诗",
        "id": "29b4b7ff-53c3-4636-a22a-226d8896c979"
    },
    {
        "author": "钱勰",
        "paragraphs": [
            "辩才天人师，一意演说法。",
            "犹如一雨倾，药草皆萌达。",
            "瓮盎及湖海，各观天一月。",
            "以是度众生，报身随数灭。",
            "旧龛留香灯，想像瞻华髪。",
            "应供无时穷，龙渊莫之竭。"
        ],
        "title": "咏辩才大师",
        "id": "812f2608-7711-46dc-8cc0-146ab59cf3a7"
    },
    {
        "author": "钱勰",
        "paragraphs": [
            "天禄图书府，芸签岁曝频。",
            "翻经穷藏室，赐会集儒绅。",
            "顾陆高标好，钟王妙入神。",
            "司无椠俗吏，来预石渠宾。"
        ],
        "title": "和阁老舍人曝书会",
        "id": "488f3ef1-3038-4f82-b4b0-46afdc54fae7"
    },
    {
        "author": "钱勰",
        "paragraphs": [
            "烈士由来不徇名，西南万里不留行。",
            "熊罴训整屯千计，尊俎雍容镇百城。",
            "阃外使华新报聘，山西家法旧论兵。",
            "封侯富贵须由命，请访沈冥卖卜生。"
        ],
        "title": "送奉使钤辖高侯之任成都",
        "id": "82bf618c-bfa1-4388-850c-ca2cb48324dd"
    },
    {
        "author": "钱勰",
        "paragraphs": [
            "隽庭鸳鹭集珍丛，病翮摧颓下九门。",
            "罪戾我惭非昼锦，回翔公亦暂朱轮。",
            "龚黄政化知应尔，夔契谋谟想自存。"
        ],
        "title": "谢子瞻内翰浙西开府",
        "id": "ffb7fdbc-3014-4e16-a671-b1c79eb72e52"
    },
    {
        "author": "钱勰",
        "paragraphs": [
            "武侯千载有余灵，盘石刀痕尚未平。",
            "巴妇自饶丹穴富，汉庭还负碧砮征。",
            "雨经蜀市应和酒，琴到临卭别寄情。",
            "知有忠臣能叱驭，不论云栈更峥嵘。"
        ],
        "title": "成都",
        "id": "6d2beffc-376d-4e56-87b6-6819843a8c6e"
    },
    {
        "author": "钱勰",
        "paragraphs": [
            "来逢采石连江雪，坐见齐山拂槛梅。",
            "惆怅佳人隔烟水，碧云空谷未归来。"
        ],
        "title": "题齐山寺壁",
        "id": "f030ff9e-8b38-4220-bd07-9c11099f5be7"
    },
    {
        "author": "钱勰",
        "paragraphs": [
            "一来亦甘草，无使君子疑。"
        ],
        "title": "句  其一",
        "id": "edeb914d-2c02-4c9e-a949-2b25ec0ff5d3"
    },
    {
        "author": "钱勰",
        "paragraphs": [
            "敢云霹雳手，且免鹘鹭蹄。"
        ],
        "title": "句  其二",
        "id": "9854a3be-6054-48b8-9705-c09c6a4df02c"
    },
    {
        "author": "钱勰",
        "paragraphs": [
            "梦泽盘山长卿赋，朱栏流水牧之诗。"
        ],
        "title": "句  其三",
        "id": "4ebcbef6-b27e-4b42-868c-67f8e4abde45"
    },
    {
        "author": "钱勰",
        "paragraphs": [
            "衰迟犹许望光尘。"
        ],
        "title": "句  其四",
        "id": "dd1e7739-2b9b-4c44-80e3-2b99054e5e54"
    },
    {
        "author": "钱勰",
        "paragraphs": [
            "碧玉簪长生洞府，黄金杯重压银台。"
        ],
        "title": "句  其五",
        "id": "ca89ba37-c9e2-40fd-b108-f34aefc27a92"
    },
    {
        "author": "钱勰",
        "paragraphs": [
            "列圣公规修盛典，万方和气助升烟。"
        ],
        "title": "句  其六",
        "id": "15e90b2d-5285-4b04-89e4-f5264ad4e746"
    },
    {
        "author": "钱龢",
        "paragraphs": [
            "乌衣巷里走双轮，正是家山二月春。",
            "明日湖平定归去，蓬莱还见谪仙人。"
        ],
        "title": "次韵穆父兄见寄",
        "id": "40cc1669-3090-4fd4-ab20-9197f9ce8223"
    },
    {
        "author": "钱龢",
        "paragraphs": [
            "唐室中兴颂德碑，元颜文字孰宜为。",
            "天齐崖石磨镌久，万世功名不可隳。"
        ],
        "title": "浯溪",
        "id": "d5b94356-56ec-4534-adcb-44dc76e4d41e"
    },
    {
        "author": "安焘",
        "paragraphs": [
            "曾游沧海困惊澜，晚涉风波路更难。",
            "从此江湖无限兴，不如祇向画图看。"
        ],
        "title": "重题江干初雪图",
        "id": "9db60639-9db5-4fca-bbe5-b2966102d4df"
    },
    {
        "author": "安焘",
        "paragraphs": [
            "帝眷三朝辅弼臣，诏颁禁籞燕慈均。",
            "已惊贵老恩荣厚，重叹优贤礼意新。",
            "使至屡闻天上语，酒酣想见洞中春。",
            "太平无事忘情久，更接人间事了人。"
        ],
        "title": "清明日赴玉津园宴集",
        "id": "22d3e003-ea33-465f-ab26-8eae7fe849ec"
    },
    {
        "author": "孙载",
        "paragraphs": [
            "九载功成驾鹤骈，空遗丹灶冷无烟。",
            "衣冠昔日犹埋冢，鸡犬当时亦上天。",
            "高步瑶池观日月，几经沧海变桑田。",
            "可怜黄野归来晚，留与人间作地仙。"
        ],
        "title": "葛仙洞",
        "id": "8d41ec6f-e2de-490d-9752-4b2dc6743f6c"
    },
    {
        "author": "孙载",
        "paragraphs": [
            "二山环合壁相重，禅阁欹危杳霭中。",
            "云塔孤标凌绝巘，石楼双峙耸晴空。",
            "灵泉冷透千岩翠，古木阴生万壑风。",
            "自笑尘劳促归思，懒将身世问禅翁。"
        ],
        "title": "景泰禅阁",
        "id": "305fc5bf-3eae-4e8b-a206-3b62312b45b3"
    },
    {
        "author": "孙载",
        "paragraphs": [
            "中阁犹追旧寺名，凌虚阑槛拂云平。",
            "烟迷勾漏烧丹灶，雨杂尚书旧履声。",
            "泉水几年明鉴曲，甽田一日布枰。",
            "却收谢客寻山屐，且共禅师语此生。"
        ],
        "title": "题中阁",
        "id": "9bcd15b2-0ab0-481c-8b13-a6565f458a61"
    },
    {
        "author": "孙载",
        "paragraphs": [
            "地据淮西尽，江吞石壁宽。"
        ],
        "title": "句  其一",
        "id": "bf448ad8-6448-4754-8ce0-95a20c4fdb8b"
    },
    {
        "author": "孙载",
        "paragraphs": [
            "云梦南州富物华。"
        ],
        "title": "句  其二",
        "id": "424ac766-1bb3-4381-9100-20c5a50c1407"
    },
    {
        "author": "王汝舟",
        "paragraphs": [
            "亭开幽谷草堂边，朝暮清音落槛前。",
            "人去日升蓬岛路，客来空爱玉溪泉。",
            "仙翁世界藏沈洞，佛子楼台出半天。",
            "谁为琢磨岩下石，拟将遗事记当年。"
        ],
        "title": "碧岩亭和许门下韵",
        "id": "d6a1df70-7d08-4cd6-8d44-188288977f0b"
    },
    {
        "author": "王汝舟",
        "paragraphs": [
            "琵琶亭前夜泊舟，荻花瑟瑟风飕飕。",
            "浔阳夜静月如昼，琵琶寂寞江空流。"
        ],
        "title": "芦花",
        "id": "d11b6238-7421-4c8e-b891-15c1f29a5730"
    },
    {
        "author": "王汝舟",
        "paragraphs": [
            "尘嚣十里清，秀岭半空插。",
            "萦纡疑无路，两石开一峡。",
            "豁然见天宇，四顾皆峭拔。",
            "入门上石级，伛偻如登塔。",
            "悬岩置楼殿，飞栋相匼匝。",
            "徐行云影动，低语谷声答。",
            "仰视绝壁间，势恐千仞压。",
            "侧身过幽谷，洞口若呀呻。",
            "仙英去何许，遗像寄山胁。",
            "浴池弄清泚，不敢着脚踏。",
            "顾余倦游者，一宿借云榻。",
            "天风吹夜籁，客兴亦萧飒。",
            "幽寻约重来，吾屐当再蜡。"
        ],
        "title": "翠微峰",
        "id": "58927a27-6a6e-49d9-8927-e294116f8f4f"
    },
    {
        "author": "王汝舟",
        "paragraphs": [
            "先生名利比尘灰，绿竹青松手自栽。",
            "拟把一竿盘石上，幅巾闲过峡山来。"
        ],
        "title": "咏归堂隐鳞洞  其一",
        "id": "4a0e530a-be25-46f2-9cdf-1edde8fe995e"
    },
    {
        "author": "王汝舟",
        "paragraphs": [
            "清时通退一何忙，抚志山西汉仲长。",
            "静觉眼根无俗物，翛然一室自焚香。"
        ],
        "title": "咏归堂隐鳞洞  其二",
        "id": "41cf0a84-34b1-49a9-81da-83a682fea77c"
    },
    {
        "author": "王汝舟",
        "paragraphs": [
            "隐德家声累世闻，考盘幽涧作闲人。",
            "夭红过眼随荣谢，菊秀兰香自占春。"
        ],
        "title": "咏归堂隐鳞洞  其三",
        "id": "d28a6060-89bd-4fbb-a4c7-40f05109499e"
    },
    {
        "author": "王汝舟",
        "paragraphs": [
            "种竹淇园远致君，生平孤节负辛勤。",
            "需贤侧席非无意，地远言轻岂易闻。"
        ],
        "title": "咏归堂隐鳞洞  其四",
        "id": "d537b4d3-2a4b-4fcd-ae51-5e1a27c09a15"
    },
    {
        "author": "王汝舟",
        "paragraphs": [
            "短楼矮阁小亭台，中有高人避世埃。",
            "寒翠自怜霜後竹，清香谁辨雪中梅。",
            "喧嚣祇为莺声巧，漏泄多应柳眼开。",
            "只恐藏春藏不得，东君勾勒下山来。"
        ],
        "title": "藏春秋",
        "id": "2176ebf0-d71e-4e90-802b-4a9cefeb21cc"
    },
    {
        "author": "王钦臣",
        "paragraphs": [
            "每爱扬庄解荐雄，喜君归兴自江东。",
            "轩昂岂为兵家学，磊落真余国士风。",
            "垂橐忽惊诗满卷，论文常负酒樽空。",
            "边州千骑新居上，莫忆鲈鱼记棹蓬。"
        ],
        "title": "和秦少游赠刘景文韵",
        "id": "7aaa151d-42de-4e97-8528-1c450677bfe8"
    },
    {
        "author": "王钦臣",
        "paragraphs": [
            "翠木阴阴白玉堂，老来方此试文章。",
            "日斜奏罢长杨赋，闲拂尘埃看画墙。"
        ],
        "title": "召试学士院试罢作",
        "id": "252cb7df-70d9-436e-85bd-f037a5a855fb"
    },
    {
        "author": "王钦臣",
        "paragraphs": [
            "凌空老树云垂叶，压屋梨花雪照人。",
            "深愧地仙教俗客，殷勤留看华山香。"
        ],
        "title": "宿华岳观",
        "id": "925dfafe-c7bc-4a1d-b6bb-bf99ef3f4001"
    },
    {
        "author": "王钦臣",
        "paragraphs": [
            "石坛流水共苍苔，青竹林间一径开。",
            "可惜梨花飞已尽，前年游客始重来。"
        ],
        "title": "再题华岳观",
        "id": "6dd34762-b07e-4941-a271-0f975309e3b3"
    },
    {
        "author": "王钦臣",
        "paragraphs": [
            "邺城台殿付尘埃，玉局依然独未灰。",
            "妙手一弹那复得，宝奁当日为谁开。",
            "飘零久已抛红子，埋没惟斯近紫苔。",
            "此艺不传真可惜，摩挲聊记再看来。"
        ],
        "title": "魏宫弹棋局",
        "id": "13498a89-df16-4d90-950c-735458568226"
    },
    {
        "author": "王钦臣",
        "paragraphs": [
            "穹庐三月已淹留，白草黄云见即愁。",
            "满袖尘埃何处说，李家池上海棠洲。"
        ],
        "title": "使辽回竟恭敏李公席上作",
        "id": "37e7ea7e-cd90-4d93-9c60-0e47f9082e5c"
    },
    {
        "author": "王钦臣",
        "paragraphs": [
            "蜀国相如最好辞，武皇深恨不同时。",
            "凌云赋罢还无事，寂寞文园兴可知。"
        ],
        "title": "戏书长老院",
        "id": "2bc62ff2-9d6a-4603-86a0-5656c32f2ee0"
    },
    {
        "author": "王钦臣",
        "paragraphs": [
            "黄叶山头初带雪，绿波尊酒暂回春。",
            "已闻璧月琼枝句，更着朝云暮雨人。",
            "老愧红妆翻曲妙，喜逢佳客放怀新。",
            "天明又出桃源去，仙境何时再问津。"
        ],
        "title": "与秦少游于恭敏李公闲燕堂联句",
        "id": "48e78027-8153-41c0-a66b-071456e6eba5"
    },
    {
        "author": "王钦臣",
        "paragraphs": [
            "晓雪谁惊最後时，土膏方得助甘滋。",
            "岁功已觉三元近，春事何忧一览迟。",
            "不着寒梅容触冒，半留红杏惜离披。",
            "神交彼此无劳辨，更为公题述梦诗。"
        ],
        "title": "述梦",
        "id": "46c31cb9-2a93-4b1d-b7c4-6e7621924174"
    },
    {
        "author": "王钦臣",
        "paragraphs": [
            "天闲不遇头亦垂，真姓本不求青丝。",
            "由来奇骨类奇士，立见俱似囊中锥。",
            "凤头初踏葱岭至，绣膊东由青海驰。",
            "春风宛转白玉镫，晚日照耀黄金羁。",
            "李侯对此意匠发，造物真比毫端奇。",
            "方歅之相岂可拟，颠倒未免雄称雌。",
            "翰林相继写高韵，何止羊何共和之。",
            "玉花照夜古称美，颜色乃是论其皮。",
            "固知神骏不易写，心与道合方能知。",
            "文章书画固一理，不见摩诘前身应画师。"
        ],
        "title": "次韵苏子由咏李伯时所藏韩干马",
        "id": "4d93443e-c0c2-4db0-9cc3-feb0a8aa7391"
    },
    {
        "author": "王钦臣",
        "paragraphs": [
            "石桥飞锡断遗踪，挥尘谈禅想旧丛。",
            "万萼莲新青嶂外，十围松老白云中。",
            "他年宴坐开华构，当日咨承拟顺风。",
            "岁晚丹丘如可约，杖藜相引欲烦公。"
        ],
        "title": "题万年妙莲阁",
        "id": "31f4e175-81ac-44b5-beb4-70c502c4a7fa"
    },
    {
        "author": "王钦臣",
        "paragraphs": [
            "远驭寡上策，羁縻有前言。",
            "平生徙戎论，感慨江应元。",
            "家世近三河，游历多塞垣。",
            "谁言一方面，十载滞上恩。",
            "前日诏书下，旌麾方及门。",
            "部曲已稍集，始知旗鼓尊。",
            "边书尚羽急，戍卒仍云屯。",
            "东山旧部落，自昔为墙藩。",
            "铦锋固可用，内实须禾虋。",
            "胸中自有策，肯为浅见论。"
        ],
        "title": "奉送中济经略侍郎赴镇庆州得元字",
        "id": "2f67e001-fb22-47e4-a8f5-5bbc9256735a"
    },
    {
        "author": "王钦臣",
        "paragraphs": [
            "钟鼎山林出处明，中间不合枉高情。",
            "有钱须买王官谷，流水声中过一生。"
        ],
        "title": "游王官谷",
        "id": "58f8a345-e979-4402-a658-d7911ec5bc88"
    },
    {
        "author": "王钦臣",
        "paragraphs": [
            "谁知第七车中客，天遣归来助庆禋。"
        ],
        "title": "句  其一",
        "id": "d1a33308-c96c-436d-b579-0e0b27925cbf"
    },
    {
        "author": "王钦臣",
        "paragraphs": [
            "西曹深处见春来。"
        ],
        "title": "句  其二",
        "id": "7b1265a2-256b-421e-a555-3aaa705a86a3"
    },
    {
        "author": "王钦臣",
        "paragraphs": [
            "碧瓦朱栏相照明。"
        ],
        "title": "句  其三",
        "id": "affd9c32-9ccb-4342-8851-e8e6fb992f04"
    },
    {
        "author": "释惟久",
        "paragraphs": [
            "韶阳死心，灵源甚深。",
            "耳中见色，眼里闻声。",
            "凡明圣昧，後富前贫。",
            "利生济物，点铁成金。",
            "丹青徒状，非古非今。"
        ],
        "title": "赞死心禅师偈  其一",
        "id": "f4c95b95-2bc2-4470-ae33-602e2b6f01dd"
    },
    {
        "author": "释惟久",
        "paragraphs": [
            "死心非真，真非死心。",
            "虚空无状，妙有无形。",
            "绝後再苏，亲见死心。"
        ],
        "title": "赞死心禅师偈  其二",
        "id": "28419d85-997b-4103-9ff7-653260ad345e"
    },
    {
        "author": "释惟久",
        "paragraphs": [
            "物我元无二，森罗镜象同。",
            "明明超主伴，了了彻真空。",
            "一体含多法，交参帝网中。",
            "重重无尽意，动静悉圆通。"
        ],
        "title": "读法界观",
        "id": "7d0b3ec7-c8a7-4a75-ae15-a261b915fd3e"
    },
    {
        "author": "向宗道",
        "paragraphs": [
            "斸得西山骨，磨砻露斑驳。",
            "凝结一何怪，形模万难学。",
            "直疑彩云根，又讶紫珉𮁅。",
            "中瘦{胁皮}蛟腹，外文灼龟殻。",
            "冷剖清泉肝，𥡥榰老鳌脚。",
            "坚方君子性，清纯圣人璞。",
            "有气当补天，无暇应并瑴。",
            "定渍盘古苔，想漏神农药。",
            "堪作梦寐宝，尤是炎蒸托。",
            "眠月病头愈，横风酲肺濯。",
            "珊瑚侈可唾，陶甄脃堪扑。",
            "夜深魇鬼惊，昼冷诗魔愕。",
            "首惬无俗梦，心清去烦恶。",
            "蕲簟方敢友，蜀筇良可攫。",
            "何必檄愈风，何必文驱疟。",
            "质任儿女嗤，顽宜童仆嚯。",
            "枕流固迂诞，藉糟徒落魄。",
            "润生审将雨，辉发疑有珏。",
            "髑髅庄生狂，虎魄宋武薄。",
            "欲镵中郎铭，文章体犹弱。",
            "欲秘淮南书，神仙志非乐。",
            "我疑混沌矿，谁与砻窍凿。",
            "可作甘寝舆，华胥诣冥寞。",
            "子道足施为，我拙困婴缚。",
            "已谋具巾屦，行当老嵩霍。",
            "子其乞我归，终焉卧云壑。",
            "嗜好我已痴，须求子惟悫。",
            "毡旧王固惜，瓢陋颜不博。",
            "异时一经子，便当千金橐。",
            "客退独摩拂，卧送山月落。"
        ],
        "title": "斑石枕联句",
        "id": "01fc8b6e-d79b-4168-a098-3ef4cc86876c"
    },
    {
        "author": "向宗道",
        "paragraphs": [
            "四绝之名岂浪传，千岩万石五云间。",
            "无才可述无穷景，祇爱真山似假山。"
        ],
        "title": "别诸禅众  其一",
        "id": "7b7ca568-2c17-490c-a856-882a3fe9a25a"
    },
    {
        "author": "向宗道",
        "paragraphs": [
            "古殿琅珰木鱼响，匆匆策马长松间。",
            "回头却恨归时早，月淡烟昏不见山。"
        ],
        "title": "别诸禅众  其二",
        "id": "1f5913dd-bae4-4212-8721-10010e537f42"
    },
    {
        "author": "向宗道",
        "paragraphs": [
            "松风山月送人归，几处溪声拂马蹄。",
            "殿角参差浦云隐，回头真似武陵迷。"
        ],
        "title": "宝华山",
        "id": "dbcf7692-e9eb-4c48-bd43-542d634f62c8"
    },
    {
        "author": "向宗旦",
        "paragraphs": [
            "洞府穹隆罩碧津，云扃岫幌谢嚣尘。",
            "泉声激激撞羣玉，乳溜垂垂挂万巾。",
            "绝景多藏穷僻处，胜游少有放闲人。",
            "剥苔洗壁三遗刻，惆怅难兄笔尚新。"
        ],
        "title": "被诏还阙过碧落洞观元伯兄留题怅然久之兼成拙诗以纪胜概",
        "id": "a48571e1-d58f-4bc9-ae15-5af43e964a56"
    },
    {
        "author": "向宗旦",
        "paragraphs": [
            "落日低垂一两竿，烟岚殊未厌跻攀。",
            "马头渐近铜林驿，误认真山做假山。"
        ],
        "title": "桐林驿",
        "id": "5f192373-4cf1-4bc1-939e-6adc16f26741"
    },
    {
        "author": "张彦卿",
        "paragraphs": [
            "乳泉发穴漏岩根，乱石成池溜始分。",
            "鸿渐当时高品第，虎跑今日信传闻。",
            "山僧勺供疑甘露，野史烹茶胜白云。",
            "应是灵源迟出地，不然须冠季卿文。"
        ],
        "title": "虎跑泉",
        "id": "9aa524d1-9180-44a8-a4a6-67eb3d29e2b6"
    },
    {
        "author": "李奎",
        "paragraphs": [
            "生在龙门境，葬临韩奕坡。",
            "荒祠邻后土，孤冢压黄河。",
            "澽水愁声远，梁山惨色多。",
            "一言遭显戮，将奈汉君何。"
        ],
        "title": "司马太史庙  其一",
        "id": "dd1a8fc9-1ac3-4357-8c16-4e07864dd742"
    },
    {
        "author": "李奎",
        "paragraphs": [
            "着书虽已先三史，论道如何後六经。",
            "因雪李陵为国士，岂期武帝有宫刑。",
            "丛生荆棘迷坟冢，旧画龙蛇照庙庭。",
            "为览遗文来一奠，不知何在子长灵。"
        ],
        "title": "司马太史庙  其二",
        "id": "37430e57-468f-414e-9ed5-89097ab9a384"
    },
    {
        "author": "赵嗣业",
        "paragraphs": [
            "抱负如公屈不伸，古来无有达诗人。",
            "声名岂似官资小，才调宁如掾俸贫。",
            "东野旧称涛涌骨，退之曾说胆过身。"
        ],
        "title": "贾司仓祠",
        "id": "bf10fcc7-5110-4e6e-83fc-5df13a763e12"
    },
    {
        "author": "刘握",
        "paragraphs": [
            "天边登览处，雕槛俯层岑。",
            "山到三吴尽，江连百粤深。",
            "柳烟含晚色，花雨伴春阴。",
            "骚雅知多助，清虚在当心。"
        ],
        "title": "中山广轩",
        "id": "0306a281-5f18-4462-9993-ee785538960a"
    },
    {
        "author": "刘握",
        "paragraphs": [
            "玉乳何年终始见，金沙畴昔谩曾闻。"
        ],
        "title": "句",
        "id": "740f3015-9557-4521-b0f8-e107f18eb740"
    },
    {
        "author": "郭知古",
        "paragraphs": [
            "塞草远连吴会去，羁怀易逐峡江平。"
        ],
        "title": "句",
        "id": "e8b0236d-609f-465f-9602-086f1865b58b"
    },
    {
        "author": "林通",
        "paragraphs": [
            "为爱通山景致幽，携琴载酒任遨游。",
            "云封路径人烟少，翠拥峰峦树木稠。",
            "棋石闲敲偏自乐，新诗赋就顿忘忧。",
            "管他世个尘凡事，春自春来秋自秋。"
        ],
        "title": "通山洞",
        "id": "a3baf342-1543-4eee-9072-98239f7ca35f"
    },
    {
        "author": "林通",
        "paragraphs": [
            "一榻涵虚洞，冈峦势若堆。",
            "梦魂迷蛱蝶，枕簟锁莓苔。",
            "白昼晴宵里，清风明月来。",
            "欲知卧云趣，不必意崔嵬。"
        ],
        "title": "石床",
        "id": "11bac466-1f05-4dfc-824c-ab8a27fda8f7"
    },
    {
        "author": "赵衮",
        "paragraphs": [
            "文公昔记滕王阁，气象终天拂寥廓。",
            "崔颢题诗黄鹤楼，今日声华还磊落。",
            "安汉城头有佳处，江山清气归帘幕。",
            "少陵无人谪仙死，不遇才豪终寂寞。",
            "苍苔满地荆棘生，梁栋尘埃喧鸟雀。",
            "风流贤守一登临，久倚阑干情不薄。",
            "夜来风月觉澄清，天意人心如素约。",
            "仙葩当见浮空来，几百年来无此作。",
            "嗟予好古今白头，到底支离材力弱。",
            "木桃或见致琼瑶，免对江山负惭作。"
        ],
        "tags": [
            "滕王阁"
        ],
        "title": "平江亭邀冯山允南同作",
        "id": "ed8e5333-e377-42ac-b0da-531c9f35d6b8"
    },
    {
        "author": "王安上",
        "paragraphs": [
            "历阳城外桃花坞，台榭废来名已古。"
        ],
        "title": "句  其一",
        "id": "39b2cfdf-7d02-4cdc-99c4-d8b5bc8284b2"
    },
    {
        "author": "王安上",
        "paragraphs": [
            "将军马上设良谋，遥望青山指梅树。",
            "日往月来时已久，万古千年名不朽。"
        ],
        "title": "句  其二",
        "id": "ff29a593-89ea-4c4b-92bc-f19986fcf86e"
    },
    {
        "author": "王安上",
        "paragraphs": [
            "战士触热冲暑雾，舌燥唇干惮长路。",
            "将军马上设良谋，遥望青山指梅树。",
            "齿牙不觉流津津，比似投醪同饮醇。",
            "汉鼎未扶竟分裂，惜哉不是调羹人。"
        ],
        "title": "句  其三",
        "id": "57fe2164-af73-4272-9d8a-51339bf6817a"
    },
    {
        "author": "王彦博",
        "paragraphs": [
            "黄须战士据鞍听，白发将军抚剑叹。"
        ],
        "title": "句",
        "id": "8de499a5-4a7c-472e-af31-728e54a73fb4"
    },
    {
        "author": "赵屼",
        "paragraphs": [
            "天梯欲上使人愁，身御长风不自由。",
            "下视白云生涧底，仰看红日在山头。",
            "共传此处迷刘阮，自恐今朝犯斗牛。",
            "归路似从霄汉堕，却来尘世得羁囚。"
        ],
        "title": "趋石桥初登山岭",
        "id": "ce343c67-48dd-4636-bdcb-11981a1504f4"
    },
    {
        "author": "赵㞦",
        "paragraphs": [
            "洞门乔木昼阴阴，洞穴嵌空透碧岑。",
            "偶约骚人同此乐，摇毫静坐发清吟。"
        ],
        "title": "岑崎山磨崖",
        "id": "b1ad79fe-ad13-4394-9cad-d07cda4c67bb"
    },
    {
        "author": "李逢",
        "paragraphs": [
            "已枯断竹再成林，既殁贤公帝念深。",
            "仆木偃禾如不起，至今谁识大忠心。"
        ],
        "title": "莱公竹",
        "id": "a52300e8-8205-4374-b212-d10ba0aa5351"
    },
    {
        "author": "蔡承禧",
        "paragraphs": [
            "万室罗纨千舸蓬，遶山楼榭满溪风。",
            "舟移菡萏芬芳渚，旌倚蓬莱缥缈宫。",
            "翁子印还多事後，微之名辱宦人中。",
            "昌时青琐朱轓贵，白首谁何得似公。"
        ],
        "title": "送程给事知越州",
        "id": "051e6d79-cc74-4093-875e-304c9a61ee30"
    },
    {
        "author": "蔡承禧",
        "paragraphs": [
            "天上玉栏花已折，人间方士术何施。"
        ],
        "title": "句",
        "id": "8f740cce-129d-44db-a40d-59d2dab0bf98"
    },
    {
        "author": "陈一向",
        "paragraphs": [
            "石龟泉畔铁袈裟，上有猿衔五色花。",
            "见说道人时挂搭，旋将青拂扫烟霞。"
        ],
        "tags": [
            "泰山"
        ],
        "title": "题泰山灵岩寺",
        "id": "ec6dc57b-f9a5-45da-8ae4-f7605c1a08d1"
    },
    {
        "author": "陈一向",
        "paragraphs": [
            "杖锡池边六月寒，一泓泉鉴潄琅玕。",
            "直疑夜半天风起，吹落仙人沆瀣盘。"
        ],
        "title": "赠灵岩元长老  其一",
        "id": "7dd54789-91b0-4569-8280-5b1b817f1e57"
    },
    {
        "author": "陈一向",
        "paragraphs": [
            "证明台上玉炉烟，童子生云不计年。",
            "对面飞桥架丹壑，此中别有一家山。"
        ],
        "title": "赠灵岩元长老  其二",
        "id": "7d914965-b3b9-4177-b626-7ee59923d21e"
    },
    {
        "author": "陈一向",
        "paragraphs": [
            "浓岚滴翠晓氤氲，洗我尘襟一二分。",
            "归步怪来轻欲举，朝衣犹带北山云。"
        ],
        "title": "赠灵岩元长老  其三",
        "id": "44ff6afa-709d-4294-9c3c-86482f94a836"
    },
    {
        "author": "陈一向",
        "paragraphs": [
            "五花殿角片是间，又被红尘引出山。",
            "第一山前聊驻马，几声鸡犬吠云间。"
        ],
        "title": "赠灵岩元长老  其四",
        "id": "02c25b36-5f60-4b53-b343-72d78a0844e9"
    },
    {
        "author": "晁端彦",
        "paragraphs": [
            "韩枚步骘建三亭，故显当时将相名。",
            "遐想古人兴废事，乃知英杰此中生。"
        ],
        "title": "淮阴有韩亭枚亭步舣舟亭下作",
        "id": "712c0fe9-2499-4859-99b0-e9a7cd91aa8a"
    },
    {
        "author": "晁端彦",
        "paragraphs": [
            "偶坐兹亭上，清风吹客襟。",
            "孤云方出岫，相对两无心。"
        ],
        "title": "无心亭",
        "id": "1faeb1df-ef00-47f4-9454-15d6c78e9c2c"
    },
    {
        "author": "晁端彦",
        "paragraphs": [
            "人生有出处，两事固希全。",
            "达则都廊庙，致君尧舜前。",
            "声名喧宇宙，指顾生云烟。",
            "不然早晦隐，纵意乐当年。",
            "第一莫如醉，第二莫如眠。",
            "无悔水乡士，子瞻称其贤。",
            "埋照不干世，作亭临清泉。",
            "欢来即痛饮，酣嚯竟长筵。",
            "陶陶非假寐，泯绝平生缘。",
            "尽得杯中趣，常为枕上仙。",
            "影从明月照，名任清风传。",
            "愿君遂此志，其乐更相先。",
            "醉无三日醒，欲尽百斛船。",
            "境界如古莽，魂梦游钧天。",
            "莫学不佞者，狥禄遭缠牵。",
            "进无济世志，退无负郭田。",
            "独醒少意绪，寡睡多烦煎。",
            "风波惊性命，鞍马积胝胼。",
            "未得立篱下，应难卧瓮边。",
            "区区为宿仕，短咏愧非妍。"
        ],
        "title": "醉眠亭",
        "id": "7f3c6c41-8ff0-47d2-90d9-0b1a43dbd4ba"
    },
    {
        "author": "晁端彦",
        "paragraphs": [
            "万丈龙湫水，飞流翠碧开。",
            "泻疑云汉落，涌若海潮来。",
            "飘洒四时雪，喧阗万壑雷。",
            "庐山吾未到，气象胜天台。"
        ],
        "tags": [
            "庐山"
        ],
        "title": "龙湫观瀑",
        "id": "7ca4e35f-ae32-4834-b440-ea5910e5e7f8"
    },
    {
        "author": "晁端彦",
        "paragraphs": [
            "白鹤山头飞瀑，玉箫峰顶生烟。",
            "溪上空闻流水，竹间不见真仙。"
        ],
        "title": "丹霞山",
        "id": "a6a693e4-eeb7-43aa-a219-b86198c35f0e"
    },
    {
        "author": "林希",
        "paragraphs": [
            "调元台极贵，颁宴帝恩余。",
            "昔副名山录，今裁史观书。",
            "天心忧作者，国论属谁欺。",
            "寂寞怀铅客，容瞻相府车。"
        ],
        "title": "诏修两朝国史开局日史院赐筵首相吴公席上有作奉和原韵",
        "id": "fc8b384d-e632-4190-9014-9c455b3fd6b3"
    },
    {
        "author": "林希",
        "paragraphs": [
            "梦寐家山忽五春，君恩乞与守符新。",
            "便推白傅为前政，更得梁鸿作部民。",
            "入境喜逢余秉穗，举杯无复叹鲈莼。",
            "左司西掖诚非据，尤是诗情愧昔人。"
        ],
        "title": "初至吴门示诸弟兼呈伯原教授",
        "id": "cbaf4674-2681-4fcc-b93a-d9c48056bfb6"
    },
    {
        "author": "林希",
        "paragraphs": [
            "被诏守东吴，夜渡扬子津。",
            "拭目迎家山，洗我京洛尘。",
            "此邦多贤豪，况复平生亲。",
            "初欲循故事，公宴月三旬。",
            "庶以叙契阔，岂徒乐吾身。",
            "临州未阅月，吏牍方纷纭。",
            "避嫌俄得请，主地翻为宾。",
            "樽酒未重持，行乐知何因。",
            "物理可胜叹，俯仰迹已陈。",
            "趣整震泽帆，遥挹敬亭春。",
            "五月而报政，速哉彼齐人。",
            "今我若置邮，何德于吴民。",
            "举手谢吴民，自笑行役频。",
            "使君不能诗，烦汝迎送勤。",
            "来惭白太守，去愧谢宣城。"
        ],
        "title": "将之宣城留别吴门效白乐天体",
        "id": "0c73a998-1469-4131-b0cb-1fe4c227a5a1"
    },
    {
        "author": "林希",
        "paragraphs": [
            "虎丘换得敬亭山，句水松陵数舍间。",
            "天下难如两州好，君恩乞与一身闲。",
            "渐无牒诉烦敲朴，喜有林泉数往还。",
            "犹想朋云隐君子，思归时见鬓毛斑。"
        ],
        "title": "叠嶂楼有怀吴门朱伯原",
        "id": "2f46d50e-5bcd-4b2f-8400-5ded26d6944a"
    },
    {
        "author": "林希",
        "paragraphs": [
            "清风楼下两溪春，三十余年一梦新。",
            "欲识玉皇香案吏，水晶宫主谪僊人。"
        ],
        "title": "贺滕元发守吴兴",
        "id": "66451b12-0406-439f-9641-59d6775f68e9"
    },
    {
        "author": "林希",
        "paragraphs": [
            "乐天遗句满吴门，谢朓窻中列岫存。",
            "试问白苹洲上客，诗人贾岛有曾孙。"
        ],
        "title": "吴兴赠贾收二绝句  其一",
        "id": "5d244dba-3797-40eb-a484-921d93b82ef4"
    },
    {
        "author": "林希",
        "paragraphs": [
            "岁中谩说易三麾，风月可尝有别离。",
            "尽是昔贤吟醉地，惜哉此老不能诗。"
        ],
        "title": "吴兴赠贾收二绝句  其二",
        "id": "bee1d071-b2eb-4379-8398-80d02d6877d4"
    },
    {
        "author": "林希",
        "paragraphs": [
            "政事纵横绝世才，文章侍从冠邹枚。",
            "南州节制金城固，东省深严琐闼开。",
            "笑别道山探禹穴，暂辞玉案下蓬莱。",
            "贺家湖上中秋月，遥听新诗落酒杯。"
        ],
        "title": "送程给事知越州",
        "id": "5375157c-166b-4bef-a274-58ec17783d04"
    },
    {
        "author": "林希",
        "paragraphs": [
            "山川图写几时休，再过萧山岁已周。",
            "客枕梦中南又北，此身大似一虚舟。"
        ],
        "title": "诗一首",
        "id": "cc45c032-0247-44ba-89bd-6fb797d5541a"
    },
    {
        "author": "林希",
        "paragraphs": [
            "遶郭芙蕖拍岸平，花深荡桨不闻声。",
            "万家笑语荷花里，知是人间极乐城。"
        ],
        "title": "吴兴",
        "id": "1a7ddc09-5157-439c-b2eb-a8d9442dcfb9"
    },
    {
        "author": "林希",
        "paragraphs": [
            "壶岭共倾银霅水，墨皇犹展玉楼风。"
        ],
        "title": "句  其一",
        "id": "54e42943-e642-42e7-8734-922108a451ca"
    },
    {
        "author": "林希",
        "paragraphs": [
            "伤心父老江津路，犹想当年上冢行。"
        ],
        "title": "句  其二",
        "id": "e592b95f-a83e-41af-8c72-579c56148bac"
    },
    {
        "author": "林希",
        "paragraphs": [
            "争觅山林远城市，不知城市有山林。"
        ],
        "title": "句  其三",
        "id": "f35ccbde-122b-485c-ad3a-1e1a03b05459"
    },
    {
        "author": "林希",
        "paragraphs": [
            "江声远落西岷外，山色都横北固前。"
        ],
        "title": "句  其四",
        "id": "02d48afe-f7cc-40f8-8535-c3212e603bb2"
    },
    {
        "author": "林希",
        "paragraphs": [
            "雨过淮山格嫩绿，日衔沧海露残红。"
        ],
        "title": "句  其五",
        "id": "53f7c1d1-7be2-4684-84a9-25c0039b5bf0"
    },
    {
        "author": "林希",
        "paragraphs": [
            "江入海门吞百粤，楼横铁瓮跨三山。"
        ],
        "title": "句  其六",
        "id": "8a216a47-0dde-44d4-a8fe-b3935628b051"
    },
    {
        "author": "林旦",
        "paragraphs": [
            "平昔山林性，今来水石乡。",
            "栽花寻秀垄，泛酒掬沧浪。",
            "地暖春常早，云阴夏自凉。",
            "岁成还北去，魂梦此难忘。"
        ],
        "title": "余至象山得邑西山谷佳处暇日过游因其亭榭泉木离为十咏 西谷",
        "id": "cc7686f5-5523-470a-90cd-97df86296000"
    },
    {
        "author": "林旦",
        "paragraphs": [
            "我爱井泉清，来逢井上铭。",
            "佳名知故里，绝巘为开亭。",
            "目外仙舟远，云闲拱木青。",
            "茫然千古意，谁与问沧溟。"
        ],
        "title": "余至象山得邑西山谷佳处暇日过游因其亭榭泉木离为十咏 应真亭",
        "id": "ca9939e9-1489-4298-ba32-2a582443bc99"
    },
    {
        "author": "林旦",
        "paragraphs": [
            "十亩红桃径，穿花过水西。",
            "清泉来不断，行客到应迷。",
            "露锦披芳坞，晴霞倒碧溪。",
            "年年春意在，当会自成蹊。"
        ],
        "title": "余至象山得邑西山谷佳处暇日过游因其亭榭泉木离为十咏 桃源径",
        "id": "905670a7-df68-4f1a-a869-7401d3867e02"
    },
    {
        "author": "林旦",
        "paragraphs": [
            "采药瀛洲去，扁舟竟不还。",
            "黄金成海外，故井独人间。",
            "乳滴岩花润，苔封石字斑。",
            "空令千载後，犹复望三山。"
        ],
        "title": "余至象山得邑西山谷佳处暇日过游因其亭榭泉木离为十咏 蓬莱泉",
        "id": "9ca138cd-3bf7-4561-b311-2f5180a26807"
    },
    {
        "author": "林旦",
        "paragraphs": [
            "早岁逐浮名，尘埃已倦行。",
            "浩然而临绝岸，聊此振烦缨。",
            "世事随波远，吾心自水清。",
            "营营朝市露，谁识孺歌声。"
        ],
        "title": "余至象山得邑西山谷佳处暇日过游因其亭榭泉木离为十咏 濯缨亭",
        "id": "95b1082f-5627-4a55-8379-dbdfd18b696c"
    },
    {
        "author": "林旦",
        "paragraphs": [
            "昔人尝种竹，此意为山林。",
            "野翠何凌乱，羁怀得放吟。",
            "化龙知有节，待凤岂无心。",
            "怅望山阴客，飘然不可寻。"
        ],
        "title": "竹闲亭",
        "id": "c3830db0-1879-460c-aa98-26c89750db76"
    },
    {
        "author": "林旦",
        "paragraphs": [
            "岩溜抱山急，传觞何太频。",
            "回看野客醉，还笑浊醪醇。",
            "汉曲人方远，兰亭迹已陈。",
            "劳生无足校，酣放即天真。"
        ],
        "title": "竹闲亭 曲水亭",
        "id": "79dd08f0-2c8f-48dd-9517-a23db9a4f05c"
    },
    {
        "author": "林旦",
        "paragraphs": [
            "行行竹间径，时此一登临。",
            "为有凌霄干，长垂满座阴。",
            "海云生远目，山月照闲心。",
            "幸免材为累，无言弃掷深。"
        ],
        "title": "竹闲亭 灌木亭",
        "id": "833e3760-2a2d-409e-81d2-a3912a610f28"
    },
    {
        "author": "林旦",
        "paragraphs": [
            "万古渊源会，凭栏誙一观。",
            "云涛谁可际，勺水自为难。",
            "日月闲中永，干坤物外宽。",
            "幽人休怅望，平地亦波澜。"
        ],
        "title": "竹闲亭 观澜亭",
        "id": "892588a6-aefd-4ad0-9204-603108f0f543"
    },
    {
        "author": "林旦",
        "paragraphs": [
            "百步开新圃，弯弧注采正。",
            "樽罍供乐事，金鼓叠欢声。",
            "敏手徒为妙，中心自要平。",
            "何人能举觯，观堵定纵横。"
        ],
        "title": "竹闲亭 射圃",
        "id": "25dd1404-991d-4ddb-9cca-37b35269abdd"
    },
    {
        "author": "林旦",
        "paragraphs": [
            "一望家山上虎丘，凄然魄动念同游。",
            "林峦不改如平日，蒲柳先衰又几秋。",
            "敢学登临小东鲁，却因零落恨西州。",
            "鸰原寂寞归鸿断，未拂前题已泪流。"
        ],
        "title": "虎丘示子虙昔与次中游题榜尚存",
        "id": "297ce552-688f-4282-9862-9739984ad552"
    },
    {
        "author": "林邵",
        "paragraphs": [
            "山中多白云，云气归如吞。",
            "目无尘埃污，耳足清凈根。",
            "僧归踏层径，鸟远迷孤村。",
            "来过人迹少，无客扫松门。"
        ],
        "title": "和张祜韵",
        "id": "4387be31-0cbc-430f-a5fc-1f12baebe192"
    },
    {
        "author": "林邵",
        "paragraphs": [
            "山僧庞眉苍，翻径坐禅床。",
            "层轩豁远目，静室便异香。",
            "微风仙籁响，过雨晴岚光。",
            "何须向庐阜，此即真道场。"
        ],
        "title": "和孟郊韵",
        "id": "6cd280b2-81ab-4415-bdf9-8b936c090c07"
    },
    {
        "author": "林邵",
        "paragraphs": [
            "西来汉水接流流，大别山前旧沔州。",
            "看到夕阳无尽兴，一行飞鹭下汀州。"
        ],
        "title": "诗一首",
        "id": "22826af3-e790-4a4b-8ded-4d674e582bf5"
    },
    {
        "author": "林颜",
        "paragraphs": [
            "人在通天第几岩，玉岩形胜最潭潭。",
            "三钟攘臂适吾乐，五斗折腰真尔惭。",
            "漫浪着书酬素志，逍遥齐物载清谈。",
            "超然此道人知少，人日先生为指南。"
        ],
        "title": "赋赠玉岩  其一",
        "id": "4995fe53-d4a0-4b00-9405-b7928f0e388a"
    },
    {
        "author": "林颜",
        "paragraphs": [
            "万卷收书肯为贫，长年石室谢纷纭。",
            "冥鸿有志难寻迹，野鹿无心不出羣。",
            "拔俗风标清似水，视人富贵薄于云。",
            "柄臣欲强东山起，只恐东山未放君。"
        ],
        "title": "赋赠玉岩  其二",
        "id": "e17d84eb-fd7d-4ee2-8021-33e6f506e1e9"
    },
    {
        "author": "林颜",
        "paragraphs": [
            "一童一鹿自相随，不觉山间笋蕨肥。",
            "看尽荣枯弹指顷，烧痕青处认春归。",
            "瞥然飞电□双瞳，短褐长绦如瘦松。",
            "白玉岩中无一事，为君题作玉岩翁。"
        ],
        "title": "赠玉岩二绝",
        "id": "402de764-0944-41de-b811-8ef26b4bb046"
    },
    {
        "author": "林颜",
        "paragraphs": [
            "石室巉岩五十重，洞房七十二芙蓉。",
            "夜池惟有仙家乐，笙鹤时来古涧松。"
        ],
        "title": "夜乐池",
        "id": "89c0e56c-d1c0-4afd-a411-8e94cf6d2c6b"
    },
    {
        "author": "林颜",
        "paragraphs": [
            "曾是麻姑此降真，玉峰依旧碧桃春。",
            "他年欲洗尘埃眼，得见红颜散髪人。"
        ],
        "title": "彩云轩",
        "id": "a5c3bcaf-22d1-4639-a83f-167ffbc50ab3"
    },
    {
        "author": "林颜",
        "paragraphs": [
            "岿然傍势浙江东，不羡金庭第一峰。",
            "法境常清五十里，妙莲今现几千重。",
            "清凉解洗枝头露，变现能飞钵底龙。",
            "平日旧游今复到，苍崖邃谷抱长松。"
        ],
        "title": "送君归护国寺",
        "id": "602f20da-3b01-400c-a22d-eb6b3848eed0"
    },
    {
        "author": "翟嗣宗",
        "paragraphs": [
            "织丝来往疾如梭，长爱腾空作网罗。",
            "害物身心虽甚小，漫天纲纪亦无多。",
            "林间宿鸟应嫌汝，帘外飞蛾亦惧他。",
            "莫学螳螂捕蝉勇，须知黄雀奈君何。"
        ],
        "title": "偶见蜘蛛因成四韵",
        "id": "a42c6871-30e5-45ce-9d67-8e0bd9b93707"
    },
    {
        "author": "郭祥正",
        "paragraphs": [
            "空山古松阅人代，黛色铜姿终不改。",
            "蚴蟉诘曲还相向，千寻气结云叆叇。",
            "风雨冥冥秋气深，耳边往往苍龙吟。",
            "蓬莱仙子有无间，往来白鹤昼常阴。",
            "百尺樛枝拓金戟，山中十月飞霹雳。",
            "千年化作虬龙形，流脂下见成灵珀。",
            "方今楼阁连飞甍，斧斤未敢来相倾。",
            "晦冥神物共诃护，一物钟灵无不轻。",
            "我来抚此重叹息，造物由来贵孤直。",
            "趺坐松前日将暝，谡谡寒风落巾帻。"
        ],
        "title": "古松行",
        "id": "20a58ac5-18c7-461d-8176-fb2480d05d6b"
    },
    {
        "author": "郭祥正",
        "paragraphs": [
            "明月珠，不可襦，连城璧，不可餔。",
            "世间所有皆虚无，百年光景驹过隙，功名富贵将焉如。",
            "君不见北邙山，石羊石虎排无数。",
            "旧时多有帝王坟，今日累累蛰狐兔，残碑断碣为行路。",
            "又不见秦汉都，百二山河能险固，旧时宫阙亘云霄。",
            "今日原田但禾黍，古恨新愁迷草树。",
            "不如且买葡萄醅，携壶挈榼闲往来。",
            "日日大醉春风台，何用感慨生悲哀。"
        ],
        "title": "醉歌行",
        "id": "6c30fe7b-a652-409c-982b-4a664cf7443d"
    },
    {
        "author": "郭祥正",
        "paragraphs": [
            "古有名剑似秋水，龙盘虎拏焰欲起。",
            "鸡林削铁不足言，昆吾百炼安足齿。",
            "淬花曾莹鸊鹈膏，掉箾却敲鸾凤髓。",
            "忆昔破敌如破竹，带霜飞渡桑干曲。",
            "电光昼闪白日匿，魑魅走逃罔魉伏。",
            "于今锈涩混铅刀，夜凉风雨青龙哭。",
            "冰翼云淡雪花白，血痕冷剥苔花绿。",
            "我来拔鞘秋风前，毛髪凛凛肝胆寒。",
            "书生无用暂挂壁，夜来虎气腾重泉。",
            "酒酣闻鸡起欲舞，明星错落银河旋。",
            "吾闻神物不终藏，丰城紫氛斗牛旁。",
            "及时与人成大功，岂肯弃置钝锋铓。",
            "会当斩蛟深入吴潭里，不然仗汝西域击名王。"
        ],
        "title": "古剑歌",
        "id": "3150a2b1-83cc-4543-9eef-0479f9806c2c"
    },
    {
        "author": "郭祥正",
        "paragraphs": [
            "四山飒沓江水流，两岸西风芦荻秋。",
            "渔歌杳杳隔港浦，烟波冥冥来孤舟。",
            "渔人举网得赤鲤，鱼尾簁簁相顾喜。",
            "撑船就岸维树旁，夕阳篷底炊烟起。",
            "白鹭洲边随意浴，孤云岩际无心逐。",
            "月明烟岸撇波去，格磔一声山水绿。"
        ],
        "title": "渔舟歌",
        "id": "f90714b6-f2fc-41f5-b728-a4c7bb279831"
    },
    {
        "author": "郭祥正",
        "paragraphs": [
            "吾生磊落无滞留，一生好作大江游，任尔龟鼍跋浪蛟龙愁。",
            "昨夜天风下荆楚，我来此地重怀古。",
            "洛妃湘女不足数，渺渺兮三闾在何所。",
            "浩荡烟波江水阔，冥寞神交两相许。",
            "倒提金斗倾浊醪，滴沥招魂寂无语。",
            "斜阳衔山暝潮退，两两渔舟迷向背。",
            "便欲因之垂钓竿，六鳌一掷天门外。"
        ],
        "title": "楚江行",
        "id": "aa79e9c1-0606-46cd-839e-735013d6bbd1"
    },
    {
        "author": "郭祥正",
        "paragraphs": [
            "羣山秀色堆寒空，九华一簇青芙蓉。",
            "谁云九子化为石，聚头论道扶天公。",
            "深岩自积太古雪，烛龙缩爪羞无功。",
            "湍流万丈射碧落，此源直与银河通。",
            "尘埃一点入不得，烟雾五色朝阳烘。",
            "有时昏昏雷电怒，崩崖裂壁挥长松。",
            "龙作雨，虎啸风。",
            "白日变明晦，九子亦惨容，褐冠释氏胡为笑傲于其中。",
            "我将学彼术，卷舌切愧求童蒙。",
            "天公信玉女，号令不尔从。",
            "嗟尔九子竟何补，非泰非华非衡嵩。"
        ],
        "tags": [
            "九华山"
        ],
        "title": "九华山行",
        "id": "c3eba302-3dc6-4bb8-b981-db47cc991701"
    },
    {
        "author": "郭祥正",
        "paragraphs": [
            "银河源源天上流，新秋织女望牵牛。",
            "洪波欲渡渡不得，叱鹊为桥诚拙谋。",
            "胡不见庐山三峡水，此源亦接明河底。",
            "擘崖裂嶂何其雄，崩雷泄云势披靡。",
            "飞鸟难过虎豹愁，四时白雪吹不收。",
            "烛龙此地无行迹，六月游子披貂裘。",
            "谁将巨斧凿大石，突兀长桥跨苍壁。",
            "行车走马安如山，下视龙门任淙激。",
            "寄言牛女勿相疑，地下神工尤更奇。",
            "唤取河边作桥栋，一年不必一佳期。"
        ],
        "tags": [
            "庐山"
        ],
        "title": "庐山三峡石桥行",
        "id": "e42ed345-be71-4eff-b022-11c064c43f86"
    },
    {
        "author": "郭祥正",
        "paragraphs": [
            "崭崭青壑仙人居，水精帘挂光浮浮。",
            "中有天乐振天响，真珠琤淙碎珊瑚。",
            "嫦娥拥月夜相照，天光地莹倒玉壶。",
            "又云玉皇醉玉液，琼簟千尺从空铺。",
            "卧来北斗谏以起，惊风吹落青山隅。",
            "溶溶万古万万古，竟谁能辨为真虚。",
            "我来吟哦不知晚，山云四暗山魈呼。",
            "安得长鲸驾天险，下视灵源知有无。"
        ],
        "title": "谷帘水行",
        "id": "27aa483c-2fd2-4da7-b321-9189d77e51e2"
    },
    {
        "author": "郭祥正",
        "paragraphs": [
            "猛虎磨牙齿九州，祢生何事来擨。",
            "黄云屯屯宴宾客，故衣脱去更岑牟。",
            "渔阳掺挝曲声苦，壮士衔悲寂无语。",
            "汉朝社稷四百年，海泻涛淙一抔土。",
            "嗟哉鼓史狂而痴，天运往矣安能追。",
            "四方血战殊未已，三尺棁杖真何为。",
            "君不见武昌之国鹦鹉洲，至今芳草含春愁。",
            "可行则行止则止，死无所益令人羞。",
            "死无所益令人羞，黄祖曹公均一丘。"
        ],
        "title": "鹦鹉洲行",
        "id": "c8af343e-dc8e-4396-93a4-cf8e7b2a8482"
    },
    {
        "author": "郭祥正",
        "paragraphs": [
            "金山杳在沧溟中，雪崖冰柱浮仙宫。",
            "干坤扶持自今古，日月彷佛躔西东。",
            "我泛灵槎出尘世，搜索异境窥神功。",
            "一朝登临重叹息，四时想像何其雄。",
            "卷帘夜阁挂北斗，大鲸驾浪吹长空。",
            "舟摧岸断岂足数，往往霹雳搥蛟龙。",
            "寒蟾八月荡瑶海，秋光上下磨青铜。",
            "鸟飞不尽暮天碧，渔歌忽断芦花风。",
            "蓬莱久闻未成往，壮观绝致遥应同。",
            "潮生潮落夜还晓，物与数会谁能穷。",
            "百年形影浪自苦，便欲此地安微躬。",
            "白云南来入我望，又起归兴随征鸿。"
        ],
        "title": "金山行",
        "id": "e1414905-1c2c-4df4-b565-0053ce967202"
    },
    {
        "author": "郭祥正",
        "paragraphs": [
            "笑别姑熟州，来作潜山游。",
            "潜山闻名三十载，写望可以销吾忧。",
            "晴云如绵挂寒木，广溪镜静涵明秋。",
            "山头石齿夜璨璨，疑是太古之雪吹不收。",
            "信哉帝祖驻銮跸，异景怪变谁能求。",
            "若非青崖见白鹿，安得此地排珠楼。",
            "羣仙长哦空洞绝，绿章封事乘虚辀。",
            "灵鸟盘旋老鹤舞，华灯散采祥飙浮。",
            "噫吁嚱，汉武登坛求不得，明皇夜梦推五百。",
            "宁知司命抱真符，为宋真人开社稷。",
            "诏书数下修琳宫，殿阁缥缈平诸峰。",
            "六朝德泽施愈远，九天福佑来无穷。",
            "君不见潜山之下，潜水之涯。",
            "菖蒲有九节，白术多紫花。",
            "采之百拜献君寿，陛下盛德如重华。"
        ],
        "title": "潜山行",
        "id": "185d5a21-9854-4573-9132-b8b3f3e6d288"
    },
    {
        "author": "郭祥正",
        "paragraphs": [
            "山中吟，白日长，碧霄泉暖菖蒲香。",
            "仙翁劝我采为食，登高遂觉足力强。",
            "登高望远远思发，春风浩浩天茫茫。",
            "美人一别隔沧海，青鸟寄与双明珰。",
            "青鸟东飞亦不返，草色绿缛云徜徉。",
            "草色几回绿，云飞无故乡。",
            "魂迷梦断意何在，山中吟，白日长。"
        ],
        "title": "山中吟",
        "id": "25f53f95-1ab4-43e9-9514-666e45414796"
    },
    {
        "author": "郭祥正",
        "paragraphs": [
            "寻山佳兴发，一夜渡江月。",
            "首到庐江元放家，水洞清光数毫发。",
            "爱之便欲久栖息，又闻灵仙之境敞金阙。",
            "清风吹我衣，不觉过皖溪。",
            "危梁千步玉虹卧，松行十里青龙归。",
            "烟霞绕脚变明晦，忽见殿阁铺琉璃。",
            "重檐却在迥汉上，倚栏俯视白日低。",
            "虚庭自作箫籁响，屋角更无飞鸟飞。",
            "霓幡重重蔽真御，彷佛遥见星文垂。",
            "长廊纱笼绝笔画，老龟稳载青瑶碑。",
            "更逢逍遥不死客，齿清髪翠桃花肌。",
            "箫台可到亦非远，云间况有白鹿骑。",
            "细窥绝景辄大笑，吾曹何事尘中为。",
            "安得良田三百亩，可以饱我妻与儿。",
            "长年只在名山里，万事纷纷都不知。"
        ],
        "title": "山中乐",
        "id": "caed01d2-4945-4b7f-87b8-9321d60a7ada"
    },
    {
        "author": "郭祥正",
        "paragraphs": [
            "男儿四十无所成，可怜鬓发霜华生。",
            "长书朝奏夕命相，此事故非言不行。",
            "低徊却入邵陵幕，梅岭招降建城郭。",
            "论功第一遭众谗，断木浮沈委沟壑。",
            "噫吁嚱，数奇不独李将军，株坐桐乡三见春。",
            "桐乡虽好大儿死，风物满眼唯悲辛。",
            "迩来又赴肥上辟，碌碌随人亦何益。",
            "法网深悬无纵鳞，敛翼饥禽忧弹射。",
            "噫吁嚱，一寸丹心不堪折，扁舟却忆姑溪月。",
            "溪如凝冰月如雪，天地清光迥交澈。",
            "钓丝千丈入琉璃，六鳌一举三山随。",
            "人生快意莫如此，腰束黄金多横死。",
            "君不见日暮途穷逆行客，一饷荣华速诛殛。",
            "又不见都市朝衣就剑人，谁道忠言能杀身。",
            "休休休，归去来。",
            "芝田石室云长在，瑶草琪花春不回。",
            "收帆银涛即平陆，跨青牛兮驱白鹿。",
            "莫向人间歧路行，岂有悲欢与荣辱。",
            "休休休，归去来，计已决。",
            "肯学腐儒空有言，辜负春鹃口流血。"
        ],
        "title": "将归行",
        "id": "86e7f314-f05c-45dd-ab92-47da406355ae"
    },
    {
        "author": "郭祥正",
        "paragraphs": [
            "龙蟠大地藏山腹，瑞气蒙笼紫金屋。",
            "香炉万丈擎碧霄，二涧斜飞落寒玉。",
            "晋朝遗事唐人辞，皴斮龟螭尚堪读。",
            "楼烦真人应梦来，夜斧丁丁神伐木。",
            "安帝亲留步辇迎，灵运开池素华馥。",
            "会随流转不成尘，灯焰明明自相续。",
            "游人未达此理元，安得清凉灭贪欲。",
            "我今弃官脱尘网，僧宝瞻依无不足。",
            "跨黄牛，骑白鹿，时时自唱无生曲。",
            "无生曲，君试听，五音六律和不得，为君写作东林行。"
        ],
        "title": "东林行",
        "id": "ce27b1bd-8c5f-4b5c-ac0d-de05f018c9bd"
    },
    {
        "author": "郭祥正",
        "paragraphs": [
            "庐山之西形胜聚，无位真人依位住。",
            "地祗掣鏁金城开，石龙喷水银潢注。",
            "峰峦约勒万马回，杉松自作千兵护。",
            "宝殿峥嵘跨碧霄，圆容丽服微西顾。",
            "江南妃子亲施田，香饭供僧无亿数。",
            "法焰相传十二人，师泛铁船扬子渡。",
            "杨子渡，秋风高，霹雳驾雪翻惊涛。",
            "中有渔家妙绝手，一钓三山连六鳌。",
            "纵时大地悉震恐，收来尘刹无纤毫。",
            "当年曾许心莫逆，今朝又作圆通客。",
            "挂冠已脱尘垢缘，一心愿住清凉国。",
            "清凉之国谁能知，日长马倦人多迷。",
            "从来闻说曹溪路，只今蹋断庐山西。"
        ],
        "tags": [
            "庐山"
        ],
        "title": "圆通行简慎禅师",
        "id": "3a5c057c-8e1a-4661-acf8-6f79c09b236d"
    },
    {
        "author": "郭祥正",
        "paragraphs": [
            "扁舟未下连虞滩，韶石罗列谁雕刓。",
            "化工有意露怪变，待彼虞舜来观翫。",
            "泊舟登岸始远览，两峰直裂诸峰巑。",
            "青鸾低徊欲下饮，翠凤却舞抟修翰。",
            "蛰龙镢雷怒奋角，帝子出震初峨冠。",
            "日光扑扑散金蕊，莲花透澈琉璃盘。",
            "行衣十里仙雾湿，暝色一抹轻绡寒。",
            "我将仙崖想韶乐，北风忽变阴漫漫。",
            "松摇长空吼万壑，溪走石脚淙惊湍。",
            "遗音自与天地响，听不以耳精神完。",
            "重曈一去无复还，随风波兮陟云间。",
            "潇湘洞庭亦何有，竹上血泪千年斑。",
            "九成不作至道息，纷纷後世畴能攀。",
            "登韶石兮情飘飘而未尽，饬彼柴车兮且将造乎苍梧九疑之深山。"
        ],
        "tags": [
            "洞庭湖"
        ],
        "title": "韶石行",
        "id": "1e2876f1-84fe-40ae-a215-c2a5098bacb0"
    },
    {
        "author": "郭祥正",
        "paragraphs": [
            "滔滔武溪一何深，源源不断来从郴。",
            "流到泷头声百变，谁将玉笛传余音。",
            "潺潺泠泠兮可以冰人心，胡为其气兮能毒淫。",
            "汉兵卷甲未得渡，飞鸢跕跕堕且沈。",
            "天乎此水力可任，蛮血安足腥吾镡。",
            "功名难成壮心耻，马革裹尸亦徒尔。",
            "伏波一去已千年，古像萧萧篁竹里。",
            "风来尚作笛韵悲，宛转悠扬逐船尾。",
            "如今天子治文明，柔远怀忆昌黎氏。",
            "始末缘何不相类，能言佛骨本无灵。",
            "可惜咨嗟问泷吏，湘妃之碑尤近怪。",
            "颇学女巫专自媚，固当褒马聊黜韩。",
            "湘妃之碑尤近怪，颇学女巫专自媚。",
            "固当褒马聊黜韩，补葺须令贤者备。",
            "元戎喜遇蓬瀛仙，武溪探古传新篇。",
            "东君吁嘻龙蜃走，北斗挹酌河汉悬。",
            "劝君莫倚陇笛之悲音些，劝君清歌兮投玉琴些。",
            "琴声为出尧舜心，尧舜爱民无远迩。",
            "君不见熏风来自南些。"
        ],
        "title": "武溪深呈广帅蒋修撰",
        "id": "a2923775-c70a-49a1-9ab7-dfee9ea15e54"
    },
    {
        "author": "郭祥正",
        "paragraphs": [
            "北风阻船泊湖漘，北望庐阜青无痕。",
            "晴云自舒仍自卷，白龙欲眠犹宛转。",
            "秋空漠漠秋气浅，碧天蘸水如刀剪。",
            "篙师畏浪不敢行，却忆李白骑长鲸。",
            "倒回玉鞭击鲸尾，锦袍溅雪洪涛里。",
            "霓光溢目精神闲，终日高歌去复还。",
            "飞流直下三千尺，风吹银汉落人间。",
            "天送醇醪倾北斗，羣仙吹箫龙凤吼。",
            "李白一饮还一醉，醉来岂知生死累。",
            "倐然却返玉皇家，不骑鲸鱼驾鸾车。",
            "留连自摘蟠桃花，嚼花吐津染朝霞。",
            "不信如今三百载，顽鲸骇浪空相待。"
        ],
        "tags": [
            "庐山"
        ],
        "title": "松门阻风望庐山有怀李白",
        "id": "9fda551d-8449-4771-8e06-0db1ba93c3ab"
    },
    {
        "author": "郭祥正",
        "paragraphs": [
            "江南饶暖衣絺绤，今岁春寒人未识。",
            "溪流冰合地成拆，一月三旬雪三尺。",
            "去年大潦民无食，子母生离空叹息。",
            "只今道路多横尸，安忍催科更诛殛。"
        ],
        "title": "苦寒行二首  其一",
        "id": "cc3bfb3e-f6eb-4e78-9f50-dc5859a9165c"
    },
    {
        "author": "郭祥正",
        "paragraphs": [
            "下溪捕鱼一丈冰，上山采樵三尺雪。",
            "人人饥饿衣裳单，骨月相看眼流血。",
            "干坤失色云未收，鵰鹗无声翅将折。",
            "官仓斗米余百金，愿见春回二三月。"
        ],
        "title": "苦寒行二首  其二",
        "id": "29dcc223-1c5b-4c58-93e1-8e3b4d28d932"
    },
    {
        "author": "郭祥正",
        "paragraphs": [
            "平生爱仙山，最闻武夷好。",
            "千峰巑岏月倒挂，万木阴森春不老。",
            "羣仙浮舟出寥廓，未济明河半空泊。",
            "世人可见不可攀，静夜天风吹宝乐。",
            "须信仙家日月长，尘埃下土空茫茫。",
            "贤愚得失竟何益，坐十绿髪催秋霜。",
            "人感感悟有谁早，丈人寻真归故乡。",
            "故乡宅在武夷址，山势回环碧城起。",
            "仙棋一局一番春，几见桃花满流水。",
            "他年功成趋帝阙，醉唤常娥拥明月。",
            "照开三十六洞天，玉树瑶花恣攀折。",
            "丈人之乐其无央，我今欲往亲在堂。",
            "侧身南望未能到，耿耿寸心思梦长。"
        ],
        "title": "武夷行寄刘侍郎",
        "id": "fb7fa8b5-59ca-402d-8cb5-177a96ace547"
    },
    {
        "author": "郭祥正",
        "paragraphs": [
            "姑熟太守真贤豪，洗涤弊垢明官曹。",
            "民闲吏竦郡无事，华堂新构临江皋。",
            "朱檐斜飞傍星汉，碧瓦不动蟠鲸鳌。",
            "酿成玉液宴宾从，手提大笔降风骚。",
            "四时景物换耳目，万古治乱评秋毫。",
            "嗟予末坐重感激，胸中茅塞时耘耨。",
            "山鸡卑栖竟何取，岂合鸾凤返翔翱。",
            "紫莼茸蕨味正美，鲜鲚玉缕鸣霜刀。",
            "为公一饮直醉倒，坐看万室皆陶陶。",
            "谁云江南地偏小，姑熟之堂天下少。",
            "丹湖千里浸城东，蒲苇藏烟春渺渺。",
            "牛渚对峙凌歊台，长江倒挂天门开。",
            "风吹玉乌亿万疋，汉兵卷甲沙场回。",
            "有时浪止皓月满，琉璃宇宙无纤埃。",
            "帆樯隐隐鸟飞没，渔歌细下天边来。",
            "谢元晖，李太白，一生好作江南客。",
            "至今遗恨人不知，孤云尚鏁青山宅。",
            "请公沥酒一吊之，听我长吟壮灵魄。",
            "人世百年能几何，高会难逢离别多。",
            "一朝公去调鼎鼐，斯堂永作甘棠歌。"
        ],
        "tags": [
            "长江"
        ],
        "title": "姑熟堂歌赠朱太守",
        "id": "d6d3fdeb-2bd5-4bc6-8238-ee1cd5e6ae08"
    },
    {
        "author": "郭祥正",
        "paragraphs": [
            "使君心画天下无，构厅宣诏西南隅。",
            "晓光初散射檐桷，夜气欲合吞江湖。",
            "甓甃摩挲滑瑶玉，重窻窈窕明青朱。",
            "胡生画手出前辈，素壁为写巫山图。",
            "一条江练澄碧落，十二峰色峨珊瑚。",
            "元猿老虎啸彷佛，长松瘦石寒扶疏。",
            "中间皓鹤最恬淡，九霄独立形神孤。",
            "君去班春劝耕稼，君归命客同欢娱。",
            "三冬垂帘醉春瓮，六月静坐临冰壶。",
            "巴笺血色洒醉笔，五字七字排玑珠。",
            "和风匝地怨气灭，险吏缩手穷氓苏。",
            "地随人盛古今好，姑熟自此为名区。",
            "君不见滕王阁庾公楼，樽罍千载夸风流。",
            "又不见宴寝一诗尚不灭，至今人道韦苏州。",
            "噫吁嚱，四座勿歌听我歌，宣诏之名君谓何。",
            "守臣不壅帝王泽，六合长静无干戈。"
        ],
        "tags": [
            "滕王阁"
        ],
        "title": "宣诏厅歌赠朱太守",
        "id": "ab7db5d5-42e9-4045-86f9-b70d27ad39fa"
    },
    {
        "author": "郭祥正",
        "paragraphs": [
            "秀气鸿蒙济州曲，十歌清池万竿竹。",
            "竹里修椽架草堂，不羡长安买华屋。",
            "春生广野碧玉柔，月拥翠岚银粉扑。",
            "低飞白鹭拣晴沙，闻晓黄鹂啭乔木。",
            "明明长剑倚太行，拂拂愁烟蔽盘谷。",
            "重冈渐远势愈高，云开青出分秋毫。",
            "龙蛇鳞甲雪霜洗，壮士四顾空提刀。",
            "阴晴万变恣吟写，三叠琴声猿夜嗥。",
            "君不见古来功名输隐叟，种桃采芝皆皓首。",
            "不将机械搅灵源，能使形骸颇长久。",
            "明公何年归草堂，扁舟我即浮沧浪。",
            "江鱼有味四时美，一蓑醉临芦花傍。",
            "男儿彼此送终毕，自算此身无得失。",
            "江东片月过河阳，为照两处无何乡。"
        ],
        "title": "济源草堂歌赠傅钦之学士",
        "id": "306df837-f627-4acd-9bc7-c1cccb9c5643"
    },
    {
        "author": "郭祥正",
        "paragraphs": [
            "读君涵辉记，恍若登蓬莱。",
            "天垂星斗数寻近，地卷云山千里来。",
            "冰壶倒景露华洗，玉窦溶雪蟾光颓。",
            "尘寰何处路歧绝，三十六洞森然开。",
            "武夷真孙佩符印，选胜得此将金罍。",
            "文章欲会造化手，藩屏暂屈岩廊材。",
            "谢公寄意东山妓，严生把钓桐庐台。",
            "功名谈笑出千古，长与泰华青崔嵬。",
            "其余龊龊何足数，百年易得成寒灰。",
            "为君高吟岂知倦，十分美酒谁相陪。",
            "我欲乘风一飞往，病翅零落秋霜摧。",
            "涵辉阁，宁久游，重瞳法尧垂冕旒。",
            "侧闻下诏十六相，真孙第一还瀛洲。"
        ],
        "title": "寄题蕲州涵辉阁呈太守章子平集贤",
        "id": "b11cfcec-0c44-4168-8e57-2b7ed581971f"
    },
    {
        "author": "郭祥正",
        "paragraphs": [
            "陵阳三峰压千里，百尺危楼势相倚。",
            "海波不动蛟龙盘，叠玉无尘霜雪洗。",
            "溪光冷浥山光润，色接金陵古名郡。",
            "青猿啸断四五声，白鸟归飞两三阵。",
            "四时之景皆可观，六月来游肤髪寒。",
            "有时下瞰北山雨，只道林林银竹竿。",
            "贤哉光禄余太守，昨引佳宾列樽酒。",
            "朝饮三百杯，暮吟三百首。",
            "不为阴惨严刑诛，长吐阳春活残杇。",
            "御史曾书治绩碑，州人尽祝灵椿寿。",
            "沈沈罗幕更漏稀，灯如撒星公醉归。",
            "丝篁前引後鼓鼙，珠履交错行迟迟。",
            "丈夫得意不为乐，借问百年能几时。"
        ],
        "title": "宣州双溪阁夜宴呈太守余光禄",
        "id": "9c11a83f-7e7b-4ff8-a0e9-4be640392bef"
    },
    {
        "author": "郭祥正",
        "paragraphs": [
            "南昌城中潘令宅，清逸楼高二千赤。",
            "斜飞四角河汉躔，密排万瓦鸳鸯碧。",
            "楼中至乐无人知，扫尽寰区别名迹。",
            "霜华吹月雁横空，湖水浸天秋一色。",
            "橹声断，渔歌起，西山却在芦花里。",
            "行客纷纷嗟白头，缨尘不解沧浪洗。",
            "爱君年少先拂衣，古人归去无今时。",
            "上有明明垂衣之尧舜，下有错落戴主之皐夔。",
            "湟中不用一箫取，缭绕驿道通犍为。",
            "更看牧马天山草，澡心雪耻幽燕儿。",
            "朝廷大业昔未有，志士独往吾何讥。",
            "陶彭泽，阮步兵，回首晋道方飘零。",
            "丝桐欲弹悲思盈，岂如潘令逢升平。",
            "倚栏一醉弦索鸣，红绡燃蜜烂华星，玉人舞彻东方明。"
        ],
        "title": "寄题洪州潘延之家园清逸楼",
        "id": "9ba78135-79ad-42db-b29e-5adf85d4e157"
    },
    {
        "author": "郭祥正",
        "paragraphs": [
            "暗空风卷浮云落，万里秋毫莹寥廓。",
            "姮娥泛月中夜来，扑扑山川银粉薄。",
            "天垂斗柄挂帘钩，地接明河浸栏角。",
            "谁倾世界入冰壶，滉滉仙春迷海岳。",
            "嗟予南望未能往，小宰尘劳真龊龊。",
            "感君寄我羣公篇，览记方惊子先作。",
            "词源奔激吼波涛，笔画纵横挫矛槊。",
            "构名措意岂徒然，景物化为仁智学。",
            "丈人教子惇义方，宴息时来命樽酌。",
            "何当勇起挐扁舟，梦寐思陪众宾乐。"
        ],
        "title": "寄题德兴余氏聚远亭",
        "id": "6537264d-d823-4b21-b05a-4210d5a42bdc"
    },
    {
        "author": "郭祥正",
        "paragraphs": [
            "山如连环不可解，玉溜穿崖鲸尾摆。",
            "中天化出清凉宫，汗漫琉璃翠光洒。",
            "回头无路通人间，毛髪森森神魄骇。",
            "长碑突兀压巨鳌，字刻雄文入模楷。",
            "乃知梁僧挈刀尺，来此幽栖聊脱屣。",
            "地祗掣鏁岩户开，纵有堆金岂能买。",
            "粲祖传衣当第三，至今异骨藏斯岩。",
            "我朝重赐七宝塔，舍利感应符至诚。",
            "谁曾磨崖记名姓，习之健笔深镌镵。",
            "盘鼍皴鳞想风概，云雾惨淡遮松杉。",
            "至宝不独世所惜，定有山鬼长扃监。",
            "愿借雷公霹雳斧，坚珉斫断载以函。",
            "高僧邀我恐忘返，虎豹堪惊日将晚。",
            "归来拂榻坐虚堂，软煮黄精荐香饭。",
            "千年遗迹安足夸，幻妄非真生有涯。",
            "奈何吾势未能已，梦想长在金仙家。"
        ],
        "title": "留题潜山山谷寺",
        "id": "e94241bd-ddfa-4a08-ba5e-ed66d363465d"
    },
    {
        "author": "郭祥正",
        "paragraphs": [
            "南出九江城，西下五老冈。",
            "倐然一径二三里，流水散漫桃花香。",
            "桃花回环蔽深屋，犬吠游人人扣竹。",
            "青衣借问来何为，正是刘郎春酒熟。",
            "刘郎不厌客，抚掌邀我曹。",
            "西亭有榻醉可卧，下临大江万顷之洪涛。",
            "长帆出没送孤鸟，月飞不过哀猿嗥。",
            "更爱双剑峰，正落南窻外。",
            "天公好仁不用武，太古光铓未磨淬。",
            "谁怀邪佞心，见之胆应碎。",
            "淮山在天末，寒青亦相对。",
            "微风时一来，松柏摇苍佩。",
            "顷刻神官驱黑龙，汹汹兴云变明晦。",
            "地势虽高直可惊，酒行且止{炙火=肉}休嘬。",
            "刘郎顾我笑，为言向苦悲。",
            "阴晴非汝职，不醉将畴归。",
            "归来乎，频相过，西亭把酒共君歌。"
        ],
        "title": "留题九江刘秀才西亭",
        "id": "d8606379-b600-4fda-9f61-98733bf4be14"
    },
    {
        "author": "郭祥正",
        "paragraphs": [
            "行瞻香炉峰，未出二林口。",
            "一区广地如席平，谁作新亭名揽秀。",
            "秀色可揽结，正对香炉峰。",
            "李白爱之忍去，便欲此地巢云松。",
            "寂寥往事三百载，涧泉谷草依旧扬清风。",
            "泉可掬，草可撷，清风洒面如冰雪。",
            "闲来携手四五人，倒尽金壶颊不热。",
            "寸心何独忘宠荣，形骸遗尽神超越。",
            "寄语世上士，劝君早归来。",
            "霹雳轰车胆欲落，忠愤虽死何为哉。",
            "此时竟不悟，此心徒自知。",
            "岚光向晚紫翠滴，杜鹃更在深林啼。",
            "试拂横琴奏流水，指下忽作商声悲。",
            "悲来乎，可奈何，推琴罢酒为君歌。"
        ],
        "title": "留题西林寺揽秀亭",
        "id": "91612a4b-d19f-406c-ac9a-44220cfd6be4"
    },
    {
        "author": "郭祥正",
        "paragraphs": [
            "偶骑匹马游仙关，瑶池夜宴欢未阑。",
            "邀予末坐闻清弹，琵琶十槽声正繁。",
            "初疑饥鸾啄玉应天响，忽似霹雳数声春气还。",
            "曲徧将终檀板急，舞袖裂霞随拍入。",
            "踏碎琼筵鸾步娇，汗透香绡露桃湿。",
            "解绦罢舞整花钿，宛转仙容雁行立。",
            "主人使令持酒巵，香随罗袜成尘飞。",
            "铜龙无声夜无极，煌煌烛焰回朝晖。",
            "桃源花落长溪凈，人着秦衣樽俎罄。",
            "岂如此会绝风流，主人殷懃宾客敬。",
            "我作短歌公听取，人世百年能几许。",
            "乐极哀来古所悲，不如立功当此时。"
        ],
        "title": "郑州太守王龙图出家妓弹琵琶即席有赠",
        "id": "5baf0511-4aa9-43c6-ae16-aa7f6d46907a"
    },
    {
        "author": "郭祥正",
        "paragraphs": [
            "星斗阑干月未吐，但爱溪声似山雨。",
            "青灯照室并银花，白酒倾来不知数。",
            "子善评文我不如，我亦谈诗子深许。",
            "酒酣索我须论兵，拔剑画地军阵成。",
            "十万甲兵指掌取，五方应敌旋风生。",
            "文武道判惜已久，圣贤相遇犹难并。",
            "相如谩作长门赋，屈原虚着离骚经。",
            "不知于世竟何补，可怜博得千年名。",
            "韩信收身苦不早，功成伏剑真草草。",
            "始终最爱严子陵，坐视干坤任倾倒。",
            "咄嗟语险气已伤，况复赋诗声调长。",
            "卷纸连书不磨琢，子锋大峻非我当。",
            "拨置万虑付江海，收拾寸心归老庄。",
            "天地得一马喻马，谓思前事皆佯狂。"
        ],
        "title": "瑞昌双溪堂夜饮呈吴令",
        "id": "8b095696-c5dd-4976-adc6-d9b00dd3a2b0"
    },
    {
        "author": "郭祥正",
        "paragraphs": [
            "忆与君别时，君行朝北极。",
            "浔阳江头车马骇，意气翩翩动秋色。",
            "君还旧庐能寄书，谓我楚辞传上都。",
            "是时盗贼正纷扰，日夜奔走承使符。",
            "谢君後时闻已恶，交深岂必书问数。",
            "诚明相照期无穷，但惜远别临春风。",
            "春风来已老，落尽桃花红。",
            "有时孤坐碧山里，弹指倐忽成衰翁。",
            "文章不直一杯酒，功名付与千年松。",
            "何时逢君谈，豁我此愁恨。",
            "攀云不见麒麟踪，趋泥自笑驽骀钝。",
            "儿女安否今何如，亲虽未成交莫疏。",
            "愿君富贵情不改，敢将瓦砾赠明珠。"
        ],
        "title": "寄吴着作",
        "id": "21c30128-deb7-4fe6-89f8-a2bf052c20ec"
    },
    {
        "author": "郭祥正",
        "paragraphs": [
            "二月发姑熟，三月到浔阳。",
            "闻君解缆纔五日，骥尾难追空断肠。",
            "十年前作浔阳吏，老狡相逢犹引避。",
            "中丞孤愤已沈泉，时事愈新谁敢议。",
            "欲吐哀音写心曲，蒙澒江声摇地轴。",
            "横琴静夜按金徽，泛到商弦断还续。",
            "忧能损气须忘忧，移船渐近黄鹤楼。",
            "楼前芳草渍烟碧，君今贤过奇章侯。",
            "试询乐部谁工笛，曹王旧曲何人识。",
            "水中龙应云不飞，月华正在江心白。",
            "满倾绿酒浓如油，为君吞却鹦鹉洲。",
            "开帆快意出天外，可惜碍断长江流。"
        ],
        "tags": [
            "长江"
        ],
        "title": "将至江夏先寄太守李学士",
        "id": "f7dc9edd-29e9-492b-a043-281b979db142"
    },
    {
        "author": "郭祥正",
        "paragraphs": [
            "淮南庭中有苍桧，仰视团团翠为盖。",
            "直干每容鸾凤栖，盘根深压鲸鳌背。",
            "北风夜作兵阵声，恐取蛟龙斩天外。",
            "呼童出屋为我窥，摩飐清阴月光碎。",
            "问谁植之前蒋公，得地倐经三十载。",
            "不同种杏上青天，正似甘棠有遗爱。",
            "使华今复见公孙，太平事业钟一门。",
            "祖庙冠盖渐尘土，却嗟此桧春长存。",
            "孤高岂忘栽培力，秀发兼承造化恩。",
            "已看枝叶饱霜露，终作栋柱扶干坤。",
            "新诗编联尽珠玉，光大先烈听篪埙。",
            "更忆丹青妙画手，进入明堂逢至尊。"
        ],
        "title": "蒋公桧呈淮南运使金部此桧系鲁侍郎漕淮日手植",
        "id": "129276ec-0b01-4c41-908e-7a544688e3d3"
    },
    {
        "author": "郭祥正",
        "paragraphs": [
            "长吟李白蜀道难，蜀道之难难于上青天。",
            "长蛇并猛虎，杀人吮血毒气何腥膻。",
            "锦城虽乐不可到，侧身西望泣涕空涟涟。",
            "其辞辛酸语势险，有如曲折顿挫万丈之洪泉。",
            "世人不识宝玉璞，每欲酬价齐刀铅。",
            "求之往古疑未有，惜哉不经孔子之手加镵镌。",
            "公今易节帅蜀国，为公重吟蜀道篇。",
            "旌旗翻空度剑阁，甲光照雪参林颠。",
            "云鳌连推谷声碎，画角慢引斜阳悬。",
            "竹马争迎旧令尹，指公长髯皓素非往年。",
            "蜀道何坦然，和气拂拂回星躔。",
            "长蛇深潜猛虎伏，但爱雄飞呼雌响亮调朱弦。",
            "时乎乐哉，公之往也。",
            "九重深拱尧舜圣，庙堂论道丘轲贤。",
            "抚绥斯民赖良守，平平政化公能宣。",
            "来宾兴学有源本，何必早夜开华筵。",
            "尝闻家家卖钗钏，只待看舞青春前。",
            "此风不革久愈薄，稔岁往往成凶年。",
            "噫吁嘻，今我无匹马，安得从公游，尽书政绩表中州。",
            "献之明堂付太史，陛下请损西顾忧。"
        ],
        "title": "蜀道篇送别府尹吴龙图",
        "id": "2f2154d5-e2fb-40fc-b0a4-1e6fef627835"
    },
    {
        "author": "郭祥正",
        "paragraphs": [
            "东南会府唯钱塘，高门双开南斗傍。",
            "门前碧瓦十万户，晓色满城烟雨香。",
            "圣祖神宗造区宇，应命最先吴越王。",
            "不经兵火二百载，地饶沃衍民康强。",
            "莲花红白西湖芳，南山翠影临沧浪。",
            "琼楼宝塔照日月，尘埃不到炎天凉。",
            "画船罗幕尽高卷，白玉美人游冶郎。",
            "年年中秋海潮过，万顷银山面前堕。",
            "少年轻命争弄潮，手掣红旗逆潮簸。",
            "闻君此行承辟书，伯乐能求汗血驹。",
            "四时风物同吟啸，十郡兵民归卷舒。",
            "公闲畜德聊自养，承平功业还吾儒。",
            "况君登朝未四十，慎勿出处穷欢娱。",
            "慎勿出处穷欢娱，临渊履冰佩琼琚。"
        ],
        "tags": [
            "西湖"
        ],
        "title": "钱塘行送别签判李太博",
        "id": "7df4ab3d-0e99-45d1-9d52-601f316b32c9"
    },
    {
        "author": "郭祥正",
        "paragraphs": [
            "平生乐山水，听客谈天台。",
            "盘石摩挲浸海月，瀑布淙射烟霞开。",
            "山腰喷作千岩雨，潭底昼夜轰风雷。",
            "诸峰攒丛护宝刹，地与世隔无纤埃。",
            "仙葩灵鸟四时有，石矼玉洞清风来。",
            "施夫子，欲长往，高谢功名脱尘网。",
            "况有西来老佛师，了悟无生任消长。",
            "若许陶潜载酒过，便驾苍虬逐真赏。"
        ],
        "title": "天台行送施山人",
        "id": "d1042226-70a5-4e0f-9615-eec2e56d8820"
    },
    {
        "author": "郭祥正",
        "paragraphs": [
            "踸踔踸踔裴山人，破帽麻衣被埃尘。",
            "忽来访我环峰市，醉倒不顾傍人嗔。",
            "壮士不得志，污泥困修鳞。",
            "谁倾沧海救枯泽，矫首奋鬣乘风云。",
            "回头问燕雀，尔辈胡为羣。",
            "巢寄柏梁一朝火，孤栖风雨更谁怜。",
            "踸踔踸踔裴山人，行路无穷鼻酸辛。",
            "元通献甫傥不遇，况有特达朱纯臣。",
            "踸踔勿踸踔，岂有壮士长遭迍。"
        ],
        "title": "踸踔行送裴山人",
        "id": "5904c51b-3c2e-480d-905a-0b564280287d"
    },
    {
        "author": "郭祥正",
        "paragraphs": [
            "湘江倾泻明河源，湘山来落如骏奔。",
            "寻幽乘兴莫辞远，白云中有黄金园。",
            "佛师无心法愈密，徒众先後陈卑尊。",
            "甘泉喷洒仙籁爽，此身已觉超笼樊。",
            "高堂却见山外水，古鉴磨开苍藓昏。",
            "长城深鏁万家富，老木自作千营屯。",
            "两洲半没鲸鼓鬣，双崖斗起天为门。",
            "沧溟不识几番变，石泐犹有涛淙痕。",
            "茯苓愈大愈堪食，深锄但惜伤松根。",
            "登高览物亦徒尔，秋色况是当离樽。",
            "崔侯才思鋭无敌，苍鹰得兔霜翎翻。",
            "嗟余染翰愧复正，累句何足先行轩。",
            "故人柄政坐东府，请君献策安黎元。"
        ],
        "title": "道林寺送别崔提刑",
        "id": "e359cb7b-493f-4e56-89cc-4494b9e11f3b"
    },
    {
        "author": "郭祥正",
        "paragraphs": [
            "石盆古寺苍崖颠，断碑皴剥无人传。",
            "其文仅识隐岩字，御史饱学能推研。",
            "乃是郑董之别号，洛师易节来刺宣。",
            "风流直欲继谢守，行春车马时联翩。",
            "红粉行行杏花笑，旌旛烁烁雌霓悬。",
            "松声飕飕杂箫鼓，薜围缭绕疑檀烟。",
            "不知身世有轩冕，且将樽酒投林泉。",
            "暂时乐事亦难遇，高文大字精磨镌。",
            "可嗟榛棘一藏晦，清风零落三百年。",
            "洎逢佳士始珍赏，洗涤尘垢邀神仙。",
            "坐思往迹若梦寐，明河千丈倾辞源。",
            "啼鸟至今不避客，上下啾聒两耳边。",
            "山僧构亭又高绝，羣峰叶叶如青莲。",
            "崔嵬宝塔挂落日，沆砀冰壶撑钓船。",
            "余公胡为未尝到，美景若此宁弃捐。",
            "请携吟笔窥造物，更向云中调管弦。"
        ],
        "title": "游石盆寺呈蒋殿院兼简余光禄",
        "id": "6eb18196-6adf-46a6-8bc8-9dcd119cad50"
    },
    {
        "author": "郭祥正",
        "paragraphs": [
            "腊月欲尽春风来，壮士寻春上高台。",
            "金乌慢飞光徘徊，照散冰霜天地开。",
            "梅花披香柳烟袅，狂杀钱塘苏小小。",
            "玉箫金笛鸣高楼，怅望传书落青鸟。",
            "吾曹强饮三百杯，老去功名安在哉。",
            "欲驾飞鱼入东海，王母为我倾金罍。",
            "莲华变碧蟠桃熟，仙家四时应不速。",
            "醉来拍手乘紫烟，游徧洞天三十六。",
            "高歌杳渺春风里，我怀清澈西江水。",
            "腐儒往往咍吾狂，犹幸扬雄作知已。",
            "脱君身上蜀锦袍，解我腰下并州刀。",
            "更沽美酒共君饮，不负今朝春思豪。"
        ],
        "tags": [
            "长江"
        ],
        "title": "凌敲台呈同游李察推",
        "id": "a2eb4128-8a53-41f4-bcea-537f2a67fcba"
    },
    {
        "author": "郭祥正",
        "paragraphs": [
            "江东使者武陵仙，姑孰太守南都贤。",
            "同时文采耀场屋，今日宠荣分使权。",
            "岁丰民乐官吏肃，登高望远开华筵。",
            "凌敲古台压城北，天门牛渚遥相连。",
            "六朝盛事竟何在，白云芳草空绵联。",
            "黄鸟声酸落花雨，青蒲风送西江船。",
            "鸟声缭乱帆影没，劝君莫负杯中物。",
            "百岁荣华如转轮，一半光阴已仓卒。",
            "宁须杂管弦，不必烦绮罗。",
            "紫莼煮豉肥鲈鲙，更听江南贱士歌。",
            "尧崩舜立天下治，庙室灵芝最为瑞。",
            "岩穴自此无遗民，请把长戈铸农器。",
            "功名来时如等闲，四皓去矣谁复还。",
            "一朝攘臂揖太子，社稷不动安如山。",
            "可笑屈夫子，憔悴长江滨。",
            "欲将独醒换众醉，竟葬江鱼愁杀人。",
            "古来得失既如此，今朝幸会青云士。",
            "功成早晚归桃源，回首尘寰脱双屣。"
        ],
        "tags": [
            "长江"
        ],
        "title": "凌敲台呈同游张兵部朱太守",
        "id": "0baf1e9c-6060-4d47-95c7-cfdf9396988f"
    },
    {
        "author": "郭祥正",
        "paragraphs": [
            "长沙城西湘水隅，道林古寺松门纡。",
            "尝闻秀绝超五岳，果见气象吞重湖。",
            "殿前衔花走白鹿，殿里沈烟焚玉炉。",
            "何人塑出慈氏众，冠缨动活摇明珠。",
            "高僧处处有遗迹，盘石坐禅龙虎俱。",
            "唐人妙笔数欧沈，至今板上栖羣乌。",
            "五言七字又奇绝，此寺此堂天下无。",
            "不缘薄宦岂能赏，勇往兼有儿孙扶。",
            "贾生前席竟忧死，屈原怀沙终自诛。",
            "投身及早卜幽隐，淡泊久乃胜甘腴。",
            "云生岳峤月晦影，雨过橘洲猿夜呼。",
            "细吟静境足自适，忠愤未合思捐躯。",
            "趋玄饱读长者论，养真默合烟萝图。",
            "千篇愧比老杜老，一节愿随孤竹孤。",
            "况陪使者共游览，二谢弟晜真友于。",
            "不知昔日杨常侍，何似今朝蔡大夫。"
        ],
        "title": "游道林寺呈运判蔡中允昆仲如晦用杜甫元韵",
        "id": "c61f5931-cdf3-4317-bca2-e1d8b5f65e11"
    },
    {
        "author": "郭祥正",
        "paragraphs": [
            "羣山奔来一峰起，千丈芙蓉碧霄倚。",
            "嫦娥却月愁推轮，王母呼烟结缯绮。",
            "分明有路金阙通，翠滑无尘玉壶洗。",
            "老松自作孤凤吟，骇浪时翻三井水。",
            "峨嵋绝巅安足论，力不擎天亦徒尔。",
            "懊恼茂陵客，白日求攀天。",
            "遗坛犹在半芜没，隐约龙驭回瑶鞭。",
            "直至唐家六皇帝，梦感异境开重玄。",
            "真符预告後五百，佐佑宝历推鸿延。",
            "城头建阁旧丞相，窻户再新光禄贤。",
            "手携大笔恣吟览，老句气焰摩星躔。",
            "当时数赴范公辟，秀骨照坐谁差肩。",
            "功名自许出绝域，岁月漫往修途邅。",
            "丈夫有命岂嗟戚，投老得地多云泉。",
            "霜柑正熟蟹螯美，白蚁旋漉浮金船。",
            "伊予困踬坐小邑，怅望珠履参华筵。",
            "祝公自此早归隐，幅巾藜杖诗中仙。"
        ],
        "title": "舒州使宅天柱阁呈朱光禄",
        "id": "67eaa4f9-fb14-4534-ac59-ab5ed76e4785"
    },
    {
        "author": "郭祥正",
        "paragraphs": [
            "平湖万顷浮青玉，嫦娥更揽寒光浴。",
            "天高星稀鱼雁沈，风静云消丝管逐。",
            "试听郭子今宵歌，对月不饮奈愁何。",
            "上尽高山万丈之绝顶，侧身可以攀明河。",
            "明河洗君耳，明月照君面。",
            "暂来空洞无物逍遥乡，安用声名夸海县。",
            "前年从军梅山下，林黑只忧偏弩射。",
            "去岁点夫大河北，黄土吹衣无昼夜。",
            "劳劳功业安在哉，出林之木风先摧。",
            "有言不得见天子，卷舌却出金门来。",
            "流光差池鬓垂雪，幸对南山值佳节。",
            "更在桓公游处游，自纾悲歌更清越。",
            "登高何必须重九，零落黄花污浓酒。",
            "岂如桂子散秋香，采露金人举纤手。",
            "举纤手，饮未休，月轮忽转西山头。",
            "明年此会定南北，沈思使我增离忧。",
            "荆榛满眼世路恶，恩忘水覆终难收。",
            "田文昔日三千客，去住如今均一丘。",
            "噫吁嚱，达亦不足恃，穷亦不足羞。",
            "但愿明月照我酒，古来秉烛供遨游。",
            "因谁为谢北海若，酩酊不辨马与牛。"
        ],
        "title": "中秋登白纻山呈同游苏寺丞",
        "id": "437f9ea2-344e-46df-b051-c716b0472bdc"
    },
    {
        "author": "郭祥正",
        "paragraphs": [
            "凿山构亭邻北郊，志慕贤哲忘喧呶。",
            "豁然千里开林梢，地势不得藏嵌坳。",
            "三峰重楼排卦爻，二溪聱浪飞怒蛟。",
            "渔翁捕鱼船尾敲，稚子锤砖争胜抛。",
            "小塘圆沙来雁鵁，茂橘间错黄金包。",
            "主人情深漆与胶，美酒旋漉罗珍肴。",
            "亦有麟脯脍海鲛，痒背只欠麻姑抓。",
            "浮生胡为长系匏，不蹈圣城徒譊譊。",
            "窃甘禄食忧谤嘲，有若夜鼠防饥猫。",
            "羡君脱屣心无殽，笑傲自足追由巢。",
            "猛饮未彻鸡鸣嘐，新诗下笔论卷抄。",
            "余君酒量辞斗筲，醉帽堕地垂鬓髾。",
            "万子能禅夸悟泡，我独爱酒流涎交，同趋至乐情何聱。"
        ],
        "title": "登王知白秀才跂贤亭呈同游余万二君",
        "id": "70481652-1d10-40b7-973e-ca43cdd8f403"
    },
    {
        "author": "郭祥正",
        "paragraphs": [
            "霜风结海天云冰，夜寒断尽朱丝绳。",
            "晓来何处看猛雪，郑令新亭最高绝。",
            "倒披貂鼠一登临，飞鸟不飞旱光灭。",
            "时吟杜甫苦寒诗，白鹄翅垂眼流血。",
            "昆仑关折非吾忧，但愿春泥补地裂。",
            "西南香炉万寻玉，远思飘然看不足。",
            "欲骑鸾鹤飞其颠，身虽未往神明肃。",
            "又疑梦向琼池过，王母楼殿高嵯峨。",
            "粉图屏风画未竟，隐隐朽笔方森罗。",
            "天工好奇人莫识，纵心壮观聊唧唧。",
            "酒瓶倒沥万籁沉，客子狂歌主人默。",
            "默胡为乎名斯亭，主人意深窥杳冥。",
            "不为四时役，不择万象嘉。",
            "与时穷通自消息，见我狂歌应笑耶。"
        ],
        "title": "德化默亭观雪呈郑令",
        "id": "fdbed112-bd40-4f62-8444-a55fc66147c6"
    },
    {
        "author": "郭祥正",
        "paragraphs": [
            "洞庭秋高北风起，怒浪排空日光眯。",
            "坐见雪山飞从物外来，地轴天关恐将圮。",
            "移沙裂石失浦溆，羣龙呀牙鲸掉尾。",
            "舟人但如鹳鸣垤，咫尺存亡隔千里。",
            "嗟哉至柔物，澒洞安可当。",
            "大禹没已久，巨浸谁为防。",
            "须臾风收浪亦静，嫦娥洗月添寒光。",
            "湘妃妙曲鼓未彻，汨罗之魄云徜徉。",
            "而今君臣正相乐，法弊一一新更张。",
            "监司精明郡县肃，国无忠愤惟循良。",
            "洞庭怪变自出没，回首天边归雁行。"
        ],
        "tags": [
            "洞庭湖"
        ],
        "title": "采石亭观浪",
        "id": "dfd6d57d-82d8-4c16-ad1c-e339b9addfc4"
    },
    {
        "author": "郭祥正",
        "paragraphs": [
            "六月赤日方炎炎，云不行天龙遁潜。",
            "阴阳失职帝怒赫，地下万物遭炮燖。",
            "农夫争陂数斗死，驱沙掷土唯飞廉。",
            "湖南本钱二十有四万，岁望何以安黎黔。",
            "府官惶惶使台恐，祀坛祷岳惟精严。",
            "君驰副车职其事，秘文在板香盈奁。",
            "镮刀割牲荐肴酒，夜半奠玉抽灵签。",
            "星河收光倐阴晦，雷声羣羣来山南。",
            "斯须密点欲裂瓦，烛光出屋排龙髯。",
            "鼪鼯哀啼晓色淡，碧涧久涸银涛添。",
            "田田水足稻秀拔，旱暵一洗凉飔兼。",
            "芬馨罗列报神贶，文实之论前贤佥。",
            "兴云作雨乃谁柄，坐视焦灼悭濡沾。",
            "待兹诚祷始感发，威福自任宁无嫌。",
            "至理从来莫能诘，异景聊足开吾瞻。",
            "孤峰翠滑犀露角，溢溜飞洒琼为帘。",
            "烟藏拱木半吞吐，湘水倒影分毫纤。",
            "庙门欲出尚回首，正似老笔图霜缣。",
            "高吟成章又奇绝，睥睨韩杜君何谦。",
            "嗟余适为簿书缚，不尔从往精神欦。",
            "蚊蝇休飞夏将尽，清露收拾摧圆蟾。",
            "何当结轨更一往，历览舜迹穷高尖。",
            "羣仙虽有路歧远，志士岂无岩谷淹。",
            "收奇拔俊召和气，一国遂除灾眚占。",
            "暂时响应未足数，此语非是君仍砭。"
        ],
        "tags": [
            "衡山"
        ],
        "title": "祀南岳喜雨呈李倅",
        "id": "5e4c9d71-081e-47e9-9428-1a613f81b0dc"
    },
    {
        "author": "郭祥正",
        "paragraphs": [
            "头陀楼阁坐青烟，画屏正落南檐前。",
            "主人隐几写风物，幅巾莹爽南昌仙。",
            "仙翁读书五千卷，道与世背多聱邅。",
            "安之不扰静以养，逸我寿老全于天。",
            "帘栊疏疏白光透，栏槛寂寂花阴圆。",
            "黄鹂弄巧子趁母，白酒酿熟金为船。",
            "渊明醉矣客可去，细藤织榻闲欹眠。",
            "君不见黄鹤楼，鹦鹉洲，碧云欲合天自晚，芳草无情春亦愁。",
            "祢衡白骨瘗何处，曹王旧曲无人收。",
            "沈吟往事变华发，不饮何以销吾忧。",
            "销忧乎，君且饮，醉来天地真衾枕。"
        ],
        "title": "寄题鄂州李屯田家园仁安亭",
        "id": "f5ddb490-e8fd-4ac9-99cb-81a8d232292c"
    },
    {
        "author": "郭祥正",
        "paragraphs": [
            "夹淮青城几百尺，城上高亭望无极。",
            "南还北去千万艘，人生何苦恋惊涛。",
            "百年易得变尘土，後世视今今视古。",
            "此间风月最为多，莫辞把酒呈高歌。",
            "前朝宫苑荒烟在，乐极悲来亦奈何。"
        ],
        "title": "金陵赏心亭",
        "id": "dffd3de3-5354-4f74-8b8c-83ed02894f61"
    },
    {
        "author": "郭祥正",
        "paragraphs": [
            "盘盘钟山古城北，夹道青松两行直。",
            "浮屠突兀倚云烟，绘事犹存旧刀尺。",
            "刀裁尺量不可过，浮生不悟欲如何。",
            "凭栏直下视千里，多少丘墟藏绮罗。"
        ],
        "title": "钟山宝公塔",
        "id": "43ddb526-4f2b-499d-8dfb-9f333e158e63"
    },
    {
        "author": "郭祥正",
        "paragraphs": [
            "君不见彭门之黄楼，楼角突兀凌山丘。",
            "云生雾暗失柱础，日升月落当帘钩。",
            "黄河西来骇奔流，顷刻十丈平城头。",
            "浑涛舂撞怒鲸跃，危堞仅若杯盂浮。",
            "斯民嚣嚣坐恐化鱼鳖，刺史当分天子忧。",
            "植材筑土夜运昼，神物借力非人谋。",
            "河还故道万家喜，匪公何以全吾州。",
            "公来相基叠巨石，屋成因以黄名楼。",
            "黄楼不独排河流，壮观弹压东诸侯。",
            "重檐斜飞掣惊电，密瓦莹静蟠苍虬。",
            "乘闲往往宴宾客，酒酣诗兴横霜秋。",
            "沉思汉唐视陈迹，逆节怙险终何求。",
            "谁令颈血溅砧斧，千载付与山河愁。",
            "圣祖神宗仗仁义，中原一洗兵甲休。",
            "朝廷尊崇郡县肃，彭门子弟长欢游。",
            "长欢游，随五马，但看红袖舞华筵，不愿黄河到楼下。"
        ],
        "title": "徐州黄楼歌寄苏子瞻",
        "id": "4c3b9c90-fd72-4e30-bfbb-241b7870d050"
    },
    {
        "author": "郭祥正",
        "paragraphs": [
            "城头高轩跳千里，数里苍山兼寒水。",
            "帆开半落有无间，鸟飞不断丹青里。",
            "北斗疏疏河汉晓，蓬莱一登天下小。",
            "心随境化形亦忘，谁道霜翎老华表。",
            "曹公窥吴敎水战，虎貔蹙踏鲸鼍转。",
            "野父相传此渡头，鱼网时时得遗箭。",
            "当场英气安在哉，千年绝景藏蒿莱。",
            "地祗监护待贤者，栏干倚遍倾金罍。",
            "目送白云望尧阙，忠功孝名坚一节。",
            "明时不作离骚经，玉上青蝇解磨灭。",
            "升沈偶然安足嗟，与君高咏思无邪。",
            "数声长笛奏何处，微风吹落天之涯。",
            "天涯桂树清辉发，万顷波澜冻冰雪。",
            "若承紫诏返瀛洲，此地曾忘迁谪忧。"
        ],
        "title": "留题吕学士无为军谪居廊轩",
        "id": "4a77b41e-8da3-4bf3-99d4-d1f6fc728399"
    },
    {
        "author": "郭祥正",
        "paragraphs": [
            "乐全有水一池，有竹千竿。",
            "池通两潮信，密竹四时寒。",
            "引子黄鹂弄语，探鱼碧鸟忘还。",
            "复有佳宾命酌，水晶交错觥船。",
            "空中闻玉箫，王母想乘鸾。",
            "问君不醉当何适，百岁忧愁今夕欢。",
            "嫦娥痴姑理冰盘，绛龙蜡泪痴不干。",
            "孰知大海腾波澜，自有人世藏仙源。",
            "刘公八十精神全，留子造古风义全。",
            "蔡阮名家文学全，王氏世医阴骘全。",
            "兀兀浪士天机全，乐全乎，且饮酒，独醒怀沙亦何有。"
        ],
        "title": "漳南王园乐全亭席上呈同游诸君坐客刘公曰有水一池有竹千竿可以赋诗浪士勇起索笔即其言缀成长调文不加点",
        "id": "01c7b834-49f6-4789-ae5a-d0131d15363f"
    },
    {
        "author": "郭祥正",
        "paragraphs": [
            "清风无根长不死，太白高名亦如此。",
            "何人谓是王佐才，文简雄词泻秋水。",
            "贤孙出守镌长碑，碑成字字生光辉。",
            "宠胡妃子已萌乱，翩然凤鸟来非时。",
            "出林秀木众欲杀，纳官赎命何其危。",
            "画船载酒酌明月，不着渔蓑披锦衣。",
            "醉眼天地即衾枕，至今荒冢人疑之。",
            "丈夫阖棺事未定，後三百岁方逢知。",
            "知太白，文简公。",
            "不夸能诗与饮酒，惜其浩气突兀藏心胸。",
            "青山老碧洗秋色，姑溪濯绿涵春容。",
            "太白不见碑可见，螭盘鼍载传无穷。"
        ],
        "title": "题毕文简公撰李太白碑阴",
        "id": "1294e629-d80c-41c7-b3cc-e1c429c291f3"
    },
    {
        "author": "郭祥正",
        "paragraphs": [
            "东林沈郎真隐居，山环水遶开方壶。",
            "何年濯足脱尘网，坐卧七言哦蕊珠。",
            "有时隐几佚吾老，万事不到灵台虚。",
            "瓮间绿蚁春欲活，仙翁夜降青云车。",
            "自称山人号回客，为君猛饮留斯须。",
            "蚊蝇驱尽烛还灭，清风扫地银蟾铺。",
            "梨花蕉叶钟与鼎，倒卷锦浪吞鲸鱼。",
            "双瞳湛湛翦秋碧，三山不动乔松孤。",
            "歘然踊起拂素壁，笔洒二韵铿琼琚。",
            "西邻已富忧不足，东老虽贫乐有余。",
            "白酒酿来缘好客，黄金散尽为收书。",
            "瓮干吟罢尚携手，寥寥天籁鸣笙竽。",
            "渡桥掺袂忽无迹，东方渐白飞羣乌。",
            "世人寻仙不可得，仙人寓世情何如。",
            "桃源归路杳难问，落花流水空踟蹰。",
            "後来福祸固已验，生死往复犹坦途。",
            "圜庵不坏子传业，玉琴遗韵寒泉俱。",
            "以回易吕未可必，回生回生是亦刘方徒。"
        ],
        "title": "寄题湖州东林沈氏东老庵",
        "id": "11892652-908a-429b-bd45-5a456530eb01"
    },
    {
        "author": "郭祥正",
        "paragraphs": [
            "去年收帆贵池口，闻君高歌撞玉斗。",
            "今朝至自大湖南，五溪新事为君谈。",
            "一年往返七千里，乡国生还真可喜。",
            "君家白醪应已熟，正好齐山泛黄菊。"
        ],
        "title": "舟经池州先寄夏寺丞",
        "id": "8c7ef54b-44c8-4186-8d52-29a374042932"
    },
    {
        "author": "郭祥正",
        "paragraphs": [
            "君家有亭何壮哉，参差碧瓦鸳鸯排。",
            "重窻静深门不闯，地布莹甓光如揩。",
            "斑斑帘竹轻风簁，日影射午疑琼阶。",
            "叠山堕势危相挨，木人围棋或负柴。",
            "虎卧洞壑猿攀崖，好鸟上下鸣声喈。",
            "真假造物微毫差，玉葩照水绝纤埃。",
            "丝篁调音众伎俳，水沈焚烟凝昼霾。",
            "夜晦烂蜡非燃䕸，唱酬交错并诙谐，逢逢晓鼓传官街。",
            "两入场屋随计偕，未得蓝绶持简槐。",
            "吾宁汲汲同井蛙，弃去不顾如敝鞋。",
            "沈潜自适江与淮，滔滔动静终无涯。",
            "圆天方地安形骸，虽然此乐非吾怀。",
            "严慈鬓发霜华皆，嗟今仕禄犹暌乖。",
            "行闻投印早归来，亭上致宴罗吴娃。",
            "吴娃醉唱敲玉钗，彩衣自舞心宁㥟。",
            "心宁㥟，奉亲酒，寿乐之荣世希有。"
        ],
        "title": "留题方伋秀才寿乐亭",
        "id": "c602936e-a063-42f9-b423-6be9d1ada027"
    },
    {
        "author": "郭祥正",
        "paragraphs": [
            "李白不爱万古侯，但愿一识韩荆州。",
            "荆州太守古来好，至今文采传风流。",
            "郑公辞赋天下绝，殿前落笔铿琳璆。",
            "相如严谨反枯涩，宋玉烂漫邻倡优。",
            "卓然风格出天造，冰盘洗露银蟾秋。",
            "麻衣脱去未十载，宝犀饰带鱼悬钩。",
            "道行言听遇明主，皂盖朱轓宁久留。",
            "渚宫风物最潇洒，酒满金罍谁献酬。",
            "公尝爱我如李白，恨不即往从公游。",
            "醉看舞袖卷明月，夜听长笛临高楼。",
            "词源感激泻江海，笔阵顿挫排戈矛。",
            "驽骀蹇蹶固已困，勉之尚欲追骅骝。",
            "一朝公归坐廊庙，致君事业如伊周。",
            "门阑从卫愈严密，是时愿见应无由。",
            "行当投印佩长剑，梦魂已附西江舟。"
        ],
        "title": "寄献荆州郑紫微",
        "id": "3fbbceb5-ebe1-4ac9-b2db-337d9a6f793c"
    },
    {
        "author": "郭祥正",
        "paragraphs": [
            "姑孰望东城，长江八十里。",
            "思君半夜泛渔舟，明月随人渡寒水。",
            "江南美酒君家无，携来相就倾一壶。",
            "澄江如冰月如玉，拂拂清风生碧芦。",
            "功名无成安足嗟，但令方寸无疵瑕。",
            "炼丹辟谷亦琐琐，万物何处非生涯。",
            "君不见鸿沟欲将天下裂，失道阴陵遽身灭。",
            "玉帐周遭皆楚歌，金甲缤纷摧汉钺。",
            "重瞳却传绘塑手，瓦鼓巫歌荐神酒。",
            "庙前老木藏训狐，豪气英风亦何有。",
            "沈吟往事君勿悲，我曹幸遇尧舜时。",
            "田中谷稔牛羊肥，高会难逢易别离，今宵不醉欲安之。"
        ],
        "tags": [
            "长江"
        ],
        "title": "姑熟乘月泛渔艇至东城访耿天骘",
        "id": "2737ae21-6c76-4164-9253-c02ddd172ea2"
    },
    {
        "author": "郭祥正",
        "paragraphs": [
            "男儿无成羁薄禄，日月相推犹转毂。",
            "谁向生前悟此生，西山山人挂冠速。",
            "买田筑室临西山，时来石上横琴弹。",
            "千古万古治乱事，一曲两曲顿挫松风寒。",
            "门前禾熟酝美酒，故人车马留盘桓。",
            "荣亦不足贵，辱亦不我干。",
            "但愿青山绿水两不变，醉醒自得穷观玩。",
            "名落人间非所欲，闭门且喜辞忧患。",
            "君不见李太白，朝为酒家仙，暮作金銮客。",
            "醉里题诗宫妾扶，自谓遇君今古无。",
            "一朝谗言入君耳，夜郎远谪吟魂孤。",
            "到死空言竟何补，何如道行及妻子。",
            "西山人，孰可比。",
            "晴空矫矫孤云飞，欲往攀援无路歧。"
        ],
        "title": "西山谣寄潘延之先生",
        "id": "010f7fb9-959e-41eb-8ee1-9722b24b09f6"
    },
    {
        "author": "郭祥正",
        "paragraphs": [
            "弹剑思经纶，悲歌负阳春。",
            "逢时不自结明主，空文亦是寻常人。",
            "君不见太公辞渭水，谢安起东山。",
            "日月再开天地正，龙虎感会风云闲。",
            "又不见屈原泽畔吟离骚，渔翁大笑弗餔糟。",
            "可行则行止则止，胡为憔悴言空劳。",
            "夫君之名振朝野，道行谏听逢时者。",
            "南州岂足舒君才，天门夜诏星车回。",
            "紫皇之真人，造化无嫌猜。",
            "往将和气辅舒惨，不令地下万物同寒灰。",
            "功成收身彩云里，坐酌千觞浮玉蕊。",
            "麻姑王母相经过，醉来共泛瑶池水。",
            "乐亦不可尽，名亦不可穷。",
            "愿学李贺逢韩公，他日不羞蛇作龙。"
        ],
        "title": "上赵司谏",
        "id": "69f0ab69-ff4d-4a91-b0c5-a02fc2411d15"
    },
    {
        "author": "郭祥正",
        "paragraphs": [
            "我爱张御史，酒船打拍浮。",
            "欲邀天下贤，尽向酒中愚。",
            "世人虽饮酒，只知酒味不知酒意胡为乎。",
            "又闻夜归东海头，抚掌唤月当金壶。",
            "须臾虾蟆蚀月黑，公起磨刀代天诛。",
            "虾蟆吐月入地走，玉兔还家，桂树不枯。",
            "公方醉卧，嫦娥惊呼。",
            "且语东方苍青龙，迟迟推出赫日车。",
            "自然月光不灭，公饮不彻，是时应笑高阳徒。"
        ],
        "title": "赠张御史",
        "id": "eb69cec0-76ba-4c4c-9c98-cb14a5359720"
    },
    {
        "author": "郭祥正",
        "paragraphs": [
            "神仙之府名鸡笼，千寻翠玉擎寒空。",
            "秀色凌风入城郭，半衔晓日金蒙蒙。",
            "贤材间出万人杰，行脱麻衣趋紫阙。",
            "三朝出入持使权，凛凛声名洒冰雪。",
            "往年作镇来金陵，天子临轩宣老成。",
            "问公书画几万卷，品秩入奏编瑶琼。",
            "延阁往往未尝有，诏札奬与光华生。",
            "佥言公归坐廊庙，易节暂刺玄晖城。",
            "恳请仙宫遽知止，车盖翩翩还故里，粉娥执乐四时春。",
            "窈窕芙蓉新出水，嘈嘈弦管鸾凤鸣，玉巵献酒公解酲。",
            "人生快意似公少，家园乃是真蓬瀛。",
            "数峰飞来云雾湿，琪树玲珑晓寒入。",
            "绿池水照百花明，芳亭小榭佳宾集。",
            "有时自赋归来篇，幅巾藜杖诗中仙。",
            "秦晋诸子因避世，种柳栽桃安足怜。",
            "顾我登门二十载，贵势能忘竟相待。",
            "数奇自笑无所成，亦欲浮舟往沧海。",
            "沧海云涛人不争，忘机可以超神凝。",
            "比公进退殊未足，若问逍遥无鷃鹏。"
        ],
        "title": "赠提宫谏议沈公",
        "id": "84ec50b9-2153-4498-a97d-2ed40c7c4cb5"
    },
    {
        "author": "郭祥正",
        "paragraphs": [
            "江潮夜涨北风恶，双橹喜逢溪岸泊。",
            "桂阳史君贤故人，借问殷懃吏来数。",
            "浮桥倾危暗难渡，静枕不眠听晓角。",
            "平明自笑仆乘无，破帽赤髯行踸踔。",
            "袖持漫刺前起居，屡叹穷愁手频握。",
            "婴儿连死瘦妻卧，病骨尚遭谗喙喙。",
            "壮志消尽同寒灰，生事无涯委藜藿。",
            "男儿有命何足论，斗酒贳衣评旧学。",
            "爱君新篇溢千楮，突兀寒宵见南岳。",
            "龙蛇千丈老松杉，霹雳一声挥电雹。",
            "岂宜偃蹇处郎曹，固合透迤步台阁。",
            "天子聪明继尧舜，庙堂论道皆伊霍。",
            "拔茅连茹收时才，尺寸高卑应不错。",
            "君驰亨路鹗横秋，我困污泥龟缩殻。"
        ],
        "tags": [
            "衡山"
        ],
        "title": "赠孙郎中",
        "id": "71c36fbb-6524-4009-968a-ca6fbbf2c75a"
    },
    {
        "author": "郭祥正",
        "paragraphs": [
            "宣城之人张待举，高才未得见明主。",
            "强将樽酒娱天真，犹得狂名落寰宇。",
            "陶陶复陶陶，意气蛟龙豪。",
            "沧溟岂是远，银汉不为高。",
            "路逢郭子陵阳津，平生未识如故人。",
            "相欢握手辄大笑，共访瑶池寻玉真。",
            "天门夜叉识虑恶，为我无钱谨关钥。",
            "兴阑却驾彩云归，别入红窻共君酌。",
            "醉来兀兀乘扁舟，长溪水碧芙蓉秋。",
            "愿逢万丈龙须席，卷取月明归玉楼。"
        ],
        "title": "赠张参军",
        "id": "9f49a026-e484-40f0-beaf-353511683b97"
    },
    {
        "author": "郭祥正",
        "paragraphs": [
            "昔谒公家贤侍郎，一见许我能篇章。",
            "俸粳兵酒屡持送，时时解榻令登堂。",
            "今喜清风传令子，回首亨衢脱双屣。",
            "北堂归养太夫人，水陆珍羞称甘旨。",
            "深沈大第蟠蛇鳞，儿孙蓝绶何诜诜。",
            "有时宴喜列宾客，洞房粉黛桃花春。",
            "玉指纤纤拂弦索，轻云凝碧罗衣薄。",
            "主人快意妾争妍，松上女萝知有托。",
            "君不见景太傅，杀身本为功名误。",
            "又不见张舍人，朝为近侍夕为民。",
            "古来宠辱亦如此，安用浮云纒此身。",
            "爱君进退真得所，不负青春领歌舞。",
            "我方两鬓扑黄尘，梦寐江南思旧土。",
            "别君去，将拂衣，扁舟若渡历阳月，愿听新歌酩酊归。"
        ],
        "title": "赠彭明微判官",
        "id": "a5cd1a2f-ceee-4042-b5a6-cebe67948032"
    },
    {
        "author": "郭祥正",
        "paragraphs": [
            "懒散翁，何怪奇。",
            "形容磊落似元亮，情性孤高如伯夷。",
            "灵台莹彻轩辕镜，妍丑默辨毫与厘。",
            "生涯只寄一壶酒，万事掉头予弗知。",
            "或乘烂醉说儒佛，风云座上腾蛟螭。",
            "显晦自任不可测，头角变化将有时。",
            "惊人一鸣，冲天一飞。",
            "岂能龊龊事小隐，尧舜君臣方有为。",
            "懒散勿懒散，石渠金马须翁来。"
        ],
        "title": "赠陈懒散",
        "id": "3f1ae61f-d327-4dcc-a6c4-83def6b3f6e2"
    },
    {
        "author": "郭祥正",
        "paragraphs": [
            "李居士，存心最慕韩伯休。",
            "州城卖药不二价，世人求我我何求。",
            "颜如渥丹眼如漆，和气酣酣吐朝日。",
            "偶来握手为一言，照尽五脏平生疾。",
            "箧中自取三粒丹，瘦骨坐使春阳还。",
            "便当投印弃冠带，与君海上巢名山。",
            "深锄茯苓酿酒，极饮形骸可长久。",
            "乘槎鼓枻入云涛，醉放一丝携六鳌。"
        ],
        "title": "赠舒州李居士",
        "id": "70ae357f-706b-4e8f-bdca-bf536489770f"
    },
    {
        "author": "郭祥正",
        "paragraphs": [
            "李白昔游宣城时，谁为太守贤相宜。",
            "掣铃交通唤六博，壮哉意气凌虹霓。",
            "北望楼高气象古，遗风余思犹依依。",
            "我来正值青春半，杂花烂笑禽争飞。",
            "轻烟缭绕淡白日，细风荡漾吹游丝。",
            "高楼帘卷邻袖出，百尺栏干横酒旗。",
            "银鞍白马不知数，龙筝凤管相追随。",
            "杜陵远孙驾别乘，恩威得所名声驰。",
            "华堂重构唤宾客，风前共倒黄金巵。",
            "我为下客最疏放，辱君许可能文词。",
            "死生夤缘释氏说，但觉时换名姓非。",
            "寄言太守勿感戚，共对佳人花下迷。",
            "莫敎流水落花去，空闻暮雨哀猿啼。"
        ],
        "title": "谢杜倅职方兼简汤史君",
        "id": "099fa009-75a7-49a1-9a6b-3ff2d54af569"
    },
    {
        "author": "郭祥正",
        "paragraphs": [
            "秋风吹霜入松柏，虚谷声遥寒刺刺。",
            "月华正高星宿稀，独鹤不鸣觜插翼。",
            "是时夫子为我吟，逸调雄才世无敌。",
            "十年学诗自谓豪，一日逢君有惭色。",
            "恍疑醉梦太帝家，宝藏珠楼不知极。",
            "蟠桃结实九重春，金银琅玕万林直。",
            "须臾收拾到平淡，雨洗高峰增老碧。",
            "又如摩诘画思精，一幅霜绡数拳石。",
            "鬼神怪变露形状，天地英华发胸臆。",
            "我家江南谢朓山，山深流水长潺潺。",
            "猕猴摘果趁不去，白云常在衣裳间。",
            "断无车马送尘土，独与猿鸟期追攀。",
            "一杯有酌醉复醉，万虑不到闲中闲。",
            "欲邀君去咏此景，愿窥巨笔追扬班。",
            "其余功业未足数，天马安得趋尘寰。"
        ],
        "title": "谢刘察推",
        "id": "69718b6f-a882-42af-970f-e79aa0caf540"
    },
    {
        "author": "郭祥正",
        "paragraphs": [
            "我闻武夷山，乃是神仙府。",
            "灵丹插峭壁，异骨留深坞。",
            "有时风高月色静，天乐琤淙散天宇。",
            "飘飘秀气钟为人，往往声名迈前古。",
            "练君头角杰然奇，少年折桂登云梯。",
            "陆机才华恨羞涩，相如词调惭支离。",
            "青衫一命东城尉，能使斯民歌恺悌。",
            "鸾凤肯与鸡鹜争，万里云霄终自致。",
            "东城烟水秋茫茫，览古高吟应断肠。",
            "白蛇血溅赤龙剑，八千子弟同时亡。",
            "而今战处无青草，庙门斜掩狐狸老。",
            "羣巫请雨摇镮刀，滴沥椒浆荐苹藻。",
            "力拔山兮安在哉，丹青壁画空尘埃。",
            "因君吟想不能已，孤雁一声山月颓。"
        ],
        "title": "谢东城练尉",
        "id": "05f6717c-56e4-46f3-a085-4b1f93817f10"
    },
    {
        "author": "郭祥正",
        "paragraphs": [
            "瘦马徐行三百里，扑扑黄尘眼双眯。",
            "手携簿法趋使台，惟恐瑕玼烦摘指。",
            "蓝衫戚戚走廊庑，与坐抚循颜色喜。",
            "琅琅先诵荆州吟，醉来捉住鲸鱼尾。",
            "如今无复气凌云，垂首低徊逐泥滓。",
            "须臾又忘按察尊，罗列壶觞瞰池水。",
            "圆荷翻风碧玉软，幽鹭得鱼团雪起。",
            "正当烦暑浩如秋，更听高谈清入髓。",
            "君臣会合前世无，朝廷万事图新美。",
            "甲花照日御营寒，胡命悬丝朔风里。",
            "自嗟虽老力未衰，命未遇知甘摈死。",
            "南山射虎竟残年，不得封侯亦徒尔。",
            "感君欲引西江波，涸辙行将脱蝼蚁。",
            "功名成就须报恩，莫道江南无壮士。"
        ],
        "title": "谢淮西吴提举",
        "id": "1f088ecf-111b-44ea-be89-cf339b4dc4a6"
    },
    {
        "author": "郭祥正",
        "paragraphs": [
            "君不见古人悲歌愁杀人，一片花飞减却春。",
            "径须沽取就花饮，暂时烂醉陶天真。",
            "借令黄金大于斗，岂买人间百年寿。",
            "但愿青春永不归，更得沧溟化浓酒。",
            "朝酌弗干，暮倾弗竭。",
            "东向浮桑采日枝，西入瑶池浴明月。",
            "枯桐三尺安足弹，重华去矣熏风寒。",
            "夷齐耻食首阳粟，屈子徒佩潇湘兰。",
            "噫吁嚱哉贤与愚，同归一死胡为乎。",
            "共君极饮且烂醉，指点世路皆虚无。",
            "许损之，尔为我满斟，我为尔高吟。",
            "相逢莫恨晚，结交贵知心。",
            "坐看南山一片雾，忽成千里万里之春阴。"
        ],
        "title": "仲春樱桃下同许损之小饮因以赠之",
        "id": "6db82e94-52ed-461c-8f90-0525e2892cdd"
    },
    {
        "author": "郭祥正",
        "paragraphs": [
            "去年来时春未归，枯林扠枒露老枝。",
            "今日重来春已去，秀叶茂密藏黄鹂。",
            "山家景物新换故，世事尘埃朝复暮。",
            "白头迤逦谢轮蹄，青冢绵联老狐兔。",
            "令人归兴如浮云，早向江山乐贱贫。",
            "不须访道赤松子，但爱鲈鱼并紫莼。"
        ],
        "title": "再游花山",
        "id": "ea68f40c-28f4-4b2a-a0fa-558fb9285254"
    },
    {
        "author": "郭祥正",
        "paragraphs": [
            "环峰雨过烟岚披，君醉兀兀骑驴归。",
            "明朝大字送满箧，乃是醉扫琅琊诗。",
            "阳冰篆笔昔未有，铁索礧碨纒蛟螭。",
            "禹偁八咏不足数，永叔烂浸镌瑶碑。",
            "山光水润洗出大古色，更後敢作知为谁。",
            "爱君胆大少且鋭，搀剔缺漏笔补之。",
            "飘然一别今七载，取读往往生光辉。",
            "宁知流落尚为尉，潇湘邂逅令人嚱。",
            "又致新章溢编楮，遣仆买酒烹黄鸡。",
            "伊予齿发更衰落，固异往昔相逢时。",
            "举杯未尽辄醉倒，跟吻虽强难扶持。",
            "人生老去百无益，谈新忆故惟伤悲。",
            "劝君休吟亦勿饮，橛株拘坐真忘机。",
            "死生终始了为一，清风为我炎天吹。"
        ],
        "title": "酬蔡尉秘校",
        "id": "b2493c24-23c4-4772-a569-fc06b49ecb05"
    },
    {
        "author": "郭祥正",
        "paragraphs": [
            "秋水浸天无表里，间帆已过三千里。",
            "鹦鹉洲前逢故人，往事新愁还可纪。",
            "祖朝熙熙民物好，长忆联车游五老。",
            "鸟啼花舞送春归，倐忽官书满三考。",
            "从兹南北趋尘劳，往往遭嗤儿女曹。",
            "斗筲之禄未能弃，回首空羡严陵高。",
            "相逢彼此惊迟暮，笔下琳琅写心素。",
            "荷花十顷遶君家，岂是荒榛碍归路。",
            "悲歌不觉青衫湿，酒杯未满愁先入。",
            "闻说明朝趋玉京，直节如今恐难立。"
        ],
        "title": "酬李从道太博",
        "id": "c21fad1c-d270-497e-b658-d4cd1f8c2e1a"
    },
    {
        "author": "郭祥正",
        "paragraphs": [
            "庙门斜开压江浦，红裳小巫未击鼓。",
            "太守焚香令致词，愿驾苍龙作霖雨。",
            "三神鼎峙名谓何，子胥范蠡马伏波。",
            "图经莫载碑字灭，忠魂血食应不讹。",
            "朝廷日夜传新令，辅弼贤良元首圣。",
            "阴阳调燮神相之，忍使斯民饥以病。"
        ],
        "title": "公择鄂守学士三堂请雨",
        "id": "a9c266f0-b81a-4924-8710-c7206efbb48a"
    },
    {
        "author": "郭祥正",
        "paragraphs": [
            "碧云暮合庐山头，夜蛩声撼乡园愁。",
            "忽然一见旧游客，贳酒不惜千金裘。",
            "高谈稍听吐胸臆，歘如野烧光难收。",
            "虎豹哀嗥走不彻，猎网四面谁能搜。",
            "嗟予栗栗畏事者，兀坐视予劳双眸。",
            "主人欣欢亟扫室，雁榻旋列横霜秋。",
            "两溪倒碧泻明月，松窻左右风飗飗。",
            "长篇赠我不可和，和声酸涩令人羞。"
        ],
        "tags": [
            "庐山"
        ],
        "title": "酬魏炎秀才",
        "id": "8f8b7dbe-b2f6-4959-8795-7ab0340a4486"
    },
    {
        "author": "郭祥正",
        "paragraphs": [
            "葫公家在东园隅，世族蕃衍今仍孤。",
            "平生嗜酒少知者，请说懒散提携初。",
            "杖头世界迷日月，豁然心地无榛芜。",
            "人人未饮公辄醉，坐卧只与樽罍俱。",
            "章华开口泄上旨，毛颖秃发非中书。",
            "贪官虽得後乃辱，智虑可惜于身疏。",
            "岂如葫公泛沧海，不用鼓枻并乘桴。",
            "蓬莱顶上受玉液，酣酣至乐忘荣枯。",
            "劫火任灭公未醒，不复愿进承明庐。",
            "承明侍宴尽金玉，君岂有意来相呼。"
        ],
        "title": "和懒散赠葫公",
        "id": "69939322-ac6d-45fe-ad47-c83f0a4d2f7c"
    },
    {
        "author": "郭祥正",
        "paragraphs": [
            "长空无云江水凈，月出东方挂金镜。",
            "我时有酒何处斟，破碎寒光借渔艇。",
            "便邀玉兔乞灵药，一粒为医天下病。",
            "玉兔既不报，我亦醉不知。",
            "舟人解事唤我起，月轮已转西山西。",
            "人间万事不可了，且与明月闲相随。"
        ],
        "title": "月下独酌二首  其一",
        "id": "684406de-5346-4ceb-aaad-c58c1b5aebd2"
    },
    {
        "author": "郭祥正",
        "paragraphs": [
            "明月不解饮，何事解照琉璃钟。",
            "金波荡漾使我惜不彻，一酌万事逃心胸。",
            "良时忍自弃，圣代真难逢。",
            "生平不知耕与战，唯知猛饮大笑吟清风。",
            "竹林七子岂足数，渊明五柳方途穷。",
            "一身不为万乘屈，傲矣严陵垂钓翁。",
            "明朝官满，归去来兮。",
            "但愿月轮不缺，樽酒不空。",
            "吾君万岁坐法宫，四海长静无兵戎。"
        ],
        "title": "月下独酌二首  其二",
        "id": "df654334-bd0c-40ca-88c0-09b1d1bd8dbb"
    },
    {
        "author": "郭祥正",
        "paragraphs": [
            "濡须山头祠魏武，炫转红装按神鼓。",
            "苹藻盈筐酒满樽，呼吸风雷激春雨。",
            "田畴高下春雨平，操牲饮福罗中庭。",
            "吞吴成魏还归晋，血食犹参社鬼灵。"
        ],
        "title": "魏武庙",
        "id": "8ab8c336-c766-44ac-9858-00a8595dcfd3"
    },
    {
        "author": "郭祥正",
        "paragraphs": [
            "青天无云日华满，小妓楼中吹玉管。",
            "卷帘不信夜霜寒，熏兰酌桂肌肤暖。",
            "黄州之客最少年，醉来口角倾词源。",
            "惊龙掣电绕沧海，沙场阵马成功旋。",
            "殿赐新袍织春草，水溢双瞳犀插脑。",
            "壮图伫结明主知，带束黄金应未老。",
            "宣城忆拜乃翁时，幕中珠履皆雄奇。",
            "至今名姓记僧壁，当年已识麒麟儿。",
            "嗟予老人日零落，两鬓衰蓬眼生瘼。",
            "寸心犹欲慕夷齐，险路无缘攀卫霍。",
            "邂逅桐乡逢故人，槐槽泻酿追阳春。",
            "形容若画凌烟阁，第一江南寻隐沦。"
        ],
        "title": "向舜毕秘校席上赠黄州法曹杜孟坚即君懿职方之孙也",
        "id": "53dd5511-f31c-40a5-a6a1-41fbee772d1e"
    },
    {
        "author": "郭祥正",
        "paragraphs": [
            "三峰连延一峰尊，龙山白纻如儿孙。",
            "重冈复岭控官道，北望金陵真国门。",
            "淙流奔激洒河汉，两溪直接丹湖源。",
            "松荒桧老古佛刹，鸡鸣春晚桃花村。",
            "石崩废井谢公宅，龟仆断碣长庚坟。",
            "斯人白骨已化土，英气往往成烟云。",
            "我昔弃官结茅宇，九品青衫安足数。",
            "竹筒盛酒骑白牛，醉眠看天与天语。",
            "如何蹭蹬随辟书，十年又向风尘趋。",
            "只今两鬓满霜雪，功业不成思旧庐。",
            "山花解忘忧，山鸟名提壶。",
            "四邻未必便弃我，三径荒草还堪锄。",
            "乌泥田肥种秫稻，紫莼味美饶嘉鱼。",
            "盈缸酿酒邀客饮，林下散发时时梳。",
            "谁人絷尔不归去，自问此心无乃愚。"
        ],
        "title": "怀青山草堂",
        "id": "3320c11e-d5de-4069-8cdd-7d22db5575e9"
    },
    {
        "author": "郭祥正",
        "paragraphs": [
            "江南富山水，忽忆五松山。",
            "梁僧种松夺造物，至今千丈凌云间。",
            "上有寒蟾吐魄凝冰雪，下有铜陵碧涧倾潺潺。",
            "雷公睥睨不可以挥斧，老鹤飞来势欲止而复还，猿猱侧望何由攀。",
            "琉璃殿阁若化出，四天之众说法鸣金镮。",
            "我尝脱屣往栖息，六月清风无汗颜。",
            "浓阴可爱坐盘石，绿酒酌尽横琴弹。",
            "命宫叩征天地变，听之以气往往生羽翰。",
            "纷埃不到佛凈国，岂识人间行路难。",
            "尘劳忽起旧缘想，倒骑匹马来长安。",
            "修鳞掉尾业已困，涸辙孰与西江澜。",
            "发疏齿缺形将残，畏涂足蹑心胆寒。",
            "屈原怀沙贾谊贬，身後忠名何足观。",
            "不如宴坐碧山里，笑傲每携云月欢。",
            "明朝却欲渡江去，五松岩户无人关。",
            "方壶员峤太殊绝，幸有此山容我闲。"
        ],
        "title": "忆五松山",
        "id": "eebc3566-048c-4643-80cb-cf15b0dd39bc"
    },
    {
        "author": "郭祥正",
        "paragraphs": [
            "忆昔清明出郊去，藏云寺前花正开。",
            "蜜蜂衔蕊异香散，时时洒面微风来。",
            "溪泉甘滑碧玉色，晴山倒影无纤埃。",
            "红粉佳人十七八，踏青唱歌云鬓颓。",
            "黄犊行牵载酒瓮，到处便倾三百杯。",
            "或逢浓阴藉草坐，口横玉笛吹落梅。",
            "傍人问我乐何事，我心无事同婴孩。",
            "谁令束带入官府，触网修鳞难再回。",
            "清明依旧好时节，朱颜憔悴无由陪。",
            "藏云之山亦非远，隔江东望青崔嵬。"
        ],
        "title": "清明望藏云山怀旧游",
        "id": "64196940-a80f-47d9-8381-1ac9ac6685ad"
    },
    {
        "author": "郭祥正",
        "paragraphs": [
            "客来说刘翁，嵩山跨黄犊。",
            "青衣二双鬟，颜色若明玉。",
            "手携绿牙笛，随轩奏新曲。",
            "倒倾酒榼松下饮，旋开毡帐云中宿。",
            "少年富贵老安闲，自道此生无不足。",
            "令人慕高标，神魄顿萧爽。",
            "何当插两翼，乘风一飞往。",
            "永结斯人交，逍遥恣真赏。",
            "长哦紫霞篇，洞户琼瑶响。",
            "胡为恋青衫，壮节空骯脏。",
            "尘埃一閧城郭卑，波澜万顷沧溟广。",
            "明朝未作嵩少游，且向江南结鱼网。"
        ],
        "title": "洛中王秀才谈刘伯寿动静慕其潇洒作诗识之",
        "id": "55bff477-6576-412c-9548-0dc3f73ab4aa"
    },
    {
        "author": "郭祥正",
        "paragraphs": [
            "逍遥之亭在何许，城角西南小溪浒。",
            "水仙粉面浮清波，羽林兵仗森三亩。",
            "六月微风拂面寒，不信人间有烦暑。",
            "借问逍遥真隐徒，西山看雪倒骑驴。",
            "形骸兀兀天壤俱，画手争以丹青模。",
            "大言得罪仅免诛，斥参军事来当涂。",
            "传云此地旧结庐，百年荆棘遗荒墟。",
            "公来相址呼犂锄，双亭化出琼璃铺。",
            "栏干鬬角明青朱，四座莹彻纤埃无。",
            "兰芬麝裂陈罂盂，珠履珊珊陪後车。",
            "东瞻宣诏西浮图，晓光夕景迷蓬壶。",
            "爱公心昼如明珠，落成之乐政事余。",
            "为公歌，劝公醉。",
            "留连亭上能几时，行促星轺还玉陛。"
        ],
        "title": "逍遥亭歌一首赠太守王君章",
        "id": "54d90c0d-9085-4ca9-8073-31ba2ea95114"
    },
    {
        "author": "郭祥正",
        "paragraphs": [
            "祖朝相国之真孙，轩轩冠盖宜高门。",
            "拔身州掾入政府，议论挺特穷根源。",
            "颜渊必用孔丘铸，自此声名闻至尊。",
            "熙宁神化迈前古，屡诏驰车外循抚。",
            "大河之北淮之壖，民起疵癏勇歌舞。",
            "枢庭进直腰横金，君臣道合同一心。",
            "货泉交汇指诸掌，老吏缩手随规箴。",
            "如公之才世希有，突兀千丈辉乔林。",
            "徐冠貂蝉坐廊庙，重见成王得周召。",
            "泰山镂牒天垂休，却笑鸿蒙首频掉。",
            "贱生流落何可言，四十栖迟埋冗员。",
            "涸鳞怅望一杯水，安用西江浩渺之波澜。",
            "愿公吐和气，稍回岩谷春。",
            "养成尺寸木，为公车下轮。",
            "他年青史上，报德岂无人。"
        ],
        "tags": [
            "泰山"
        ],
        "title": "投献省主李奉世密学",
        "id": "862b3208-d12e-4efa-9f74-6afb62e161a1"
    },
    {
        "author": "郭祥正",
        "paragraphs": [
            "黄鹤楼南大湖侧，芙蕖深遶谁家宅。",
            "云是裕老之宴居，高堂独榜俞俞额。",
            "春山抱翠入平檐，夏竹引凉吹广陌。",
            "秋江澄月天镜开，冬雪拥林昆阆白。",
            "世间万事不挂心，瓮拨香醪欣有客。",
            "客来乎，伴我饮，不醉无归醉还寝。",
            "问君欲达逍遥乡，信哉天地真衾枕。",
            "觉来何物能解酲，试作琵琶打面声。",
            "俞俞和气淡四体，安用辟谷求长生。",
            "君不见鹦鹉洲前杀祢衡，三赤棁杖当雄兵。",
            "才名误身不自觉，恬淡晦迹无人争。",
            "南北相望二千里，梦逐高帆逆秋水。",
            "为翁持酒听翁歌，衣濯黄尘眼除眯。"
        ],
        "title": "俞俞堂寄鄂州李裕老",
        "id": "87b34813-c700-4f8d-b49a-4547a3d2bd30"
    },
    {
        "author": "郭祥正",
        "paragraphs": [
            "忆云居，乃在汇泽西南修川之隅。",
            "山盘盘兮，石门屹立磴道绝，飞瀑万丈淙冰壶。",
            "云沈沈兮方昼而忽暝，古木交错兮藏鼪鼯。",
            "攀崖欲上复自止，投险却忆骑鲸鱼。",
            "崖向时复造平野，绝顶乃有百顷之膏腴。",
            "羣山下瞰若聚米，殿阁枕藉非人区。",
            "露华洗出太古月，桂子摇落阴扶疏。",
            "清风欲借羽仪展，秽念顿觉秋毫无。",
            "老禅底事不度我，红日东上还驱车。",
            "如今正似武陵客，放舟已远嗟迷途。",
            "青春一往二十二，白雪渐变千茎须。",
            "西来忽遇归飞鸟，青纸远寄黄金书。",
            "灵茶香味胜粉乳，满箧所赠遇琼琚。",
            "玉川七椀吃不得，灌顶未识真醍醐。",
            "南暹北讷惜已死，唯师秀出孤峰孤。",
            "潜深隐密自得所，岂不悯我栖榛芜。",
            "倒影射岩犹入石，异日三椽容野夫。"
        ],
        "title": "前云居行寄元禅师",
        "id": "c0c39ede-0cae-4339-9afe-e1e5b4ddfc7c"
    },
    {
        "author": "郭祥正",
        "paragraphs": [
            "我所思兮，欧山之巓。",
            "白石苍木蔽窥而隔世兮，路通乎兜率之天。",
            "层楼复阁，触峙绚烂。",
            "往即造兮，云渤兴而澶漫。",
            "徙倚恍惚，若夺吾魄兮，聊枚睫以盘桓。",
            "徐风生而雾散，卷绡縠于林端。",
            "洎天清而日上兮，瀑峻飞而潺湲。",
            "畜而为潭，泄而为涧。",
            "运之以车兮，盈乎大田。",
            "然复度石桥，登重门。",
            "睹篆玉之榜，谒金仙之尊。",
            "徒众五百，厖眉皓首。",
            "形仪静而不杂兮，语言要而不烦。",
            "齐兴止以钟鼓兮，善後先而靡难。",
            "举正眼而谛瞬兮，了无一法之可观。",
            "寂兮乐兮，妙复妙兮，其惟真如之禅。",
            "我请弃冠释带以投依兮，师则指乎未契之缘。",
            "于是曳屣却步，循磴道而复返兮，岁眇眇而屡残。",
            "触网罗以系累兮，方伤羽而戢翰。",
            "怅昨游而欲再兮，庶已创而复完。",
            "乱曰：畴将归兮，卧龙之室。",
            "依人道师，成佛而出。"
        ],
        "title": "後云居行寄和禅师",
        "id": "b5adca8a-aeae-4218-aad6-5deddb1612e2"
    },
    {
        "author": "郭祥正",
        "paragraphs": [
            "伊君头戴星文冠，遨游五岳何时还。",
            "结茅却在潜山里，闭息自养丹田丹。",
            "闻说年龄七十九，发如鸦青亦稀有。",
            "生平读尽道藏书，寓兴成诗仅千首。",
            "清风生我太古弦，弹罢时倾一壶酒。",
            "门前手植数本松，看尔凌云比予寿。",
            "高奔日月瞻玉京，阴气炼尽阳气成。",
            "行闻北帝呼六丁，紫书下诏鸾凤迎。",
            "潜山空留千载名，白云不断溪长清。"
        ],
        "title": "赠潜山伊居哲先生",
        "id": "08227727-8271-4f13-97e4-ea1dfa66e7ad"
    },
    {
        "author": "郭祥正",
        "paragraphs": [
            "青山为主身为客，主人借客青山宅。",
            "白云自在千里飞，长松不换三冬碧。",
            "藤枯谁与写作龙，龟老何年化为石。",
            "落花随水眷深源，鸣雁过江悲晚色。",
            "家无妻子心无累，顶冒寒霜踵藏息。",
            "月明舞影聊尽欢，一点尘寰不留迹。",
            "傥来轩冕真可嗟，朝为公卿暮遭谪。",
            "屈原贾谊尔为谁，问君何似青山客。"
        ],
        "title": "赠桐城青山隐者裴材",
        "id": "a6adcc65-c209-41b9-a6ab-8bb09ad61890"
    },
    {
        "author": "郭祥正",
        "paragraphs": [
            "忆昔重游乐，寻春之宛陵。",
            "天机织出万山锦，虹桥倒影银河明。",
            "游丝萦空白日暖，好鸟乱响清风生。",
            "叠嶂楼中索美酒，坐上客子皆豪英。",
            "诸姬合杂奏弦管，一人妙唱为井琼。",
            "玉板斜开厚冰裂，鸳鸯索拍秋波横。",
            "酒盏贪欢不知数，梦入瑶池逃宿酲。",
            "谁知一别万事错，荷衣倒着来江城。",
            "青云散尽落青野，长丝掣断无长鲸。",
            "乡山好在却归去，当共故人吟此情。"
        ],
        "title": "寄刘继邺秀才",
        "id": "e1b828b3-6e96-4c42-b96a-3660d1935428"
    },
    {
        "author": "郭祥正",
        "paragraphs": [
            "仙翁得仙朝玉皇，当时种杏盈山冈。",
            "传闻落英堰流水，每到三月溪泉香。",
            "白云霏霏出幽谷，独鹤沉沉唳乔木。",
            "寒潭深处睡蟠龙，灵草芳时跃青鹿。",
            "丈人何年居此间，诜诜孙子如芝兰。",
            "抱才求进十五六，亦有随计乡书还。",
            "步兵傲世逸千载，谁道风流至今在。",
            "软炊玉粒烹黄鸡，客子虽多竟相待。",
            "我爱长吟登好山，到此便欲辞尘寰。",
            "可能筑室辄延我，为君炼熟黄金丹。",
            "丹成大笑分一粒，坐令绿发回朱颜。",
            "浮生百岁不早悟，日月扰扰空循环。"
        ],
        "title": "题杏山阮氏高居",
        "id": "6f3101cc-4563-4d63-a74d-50d8103de210"
    },
    {
        "author": "郭祥正",
        "paragraphs": [
            "田塍行尽苍山转，溪水滔滔晴曝练。",
            "马蹄怯石鞭不行，十步九蹶令人倦。",
            "黄昏到寺亟就榻，山僧苦来邀我饭。",
            "香粳新炊野菜肥，一饱令人百忧散。",
            "篆香欲尽象灯暗，林声敲敲苦霜霰。",
            "暂来福地能清虚，何用致身居诤谏。"
        ],
        "title": "铜山寺",
        "id": "ca7b0901-3c12-48b3-ad09-e931d241f47e"
    },
    {
        "author": "郭祥正",
        "paragraphs": [
            "门横大溪溪凈碧，人不捕鱼鱼稳潜。",
            "哀猿长啸雾垂地，饥虎一声风动帘。",
            "金仙像古苔藓剥，铁磬夜敲规矩严。",
            "道师达性傲时辈，不信书生来养恬。"
        ],
        "title": "隐静寺  其一",
        "id": "a0e21b19-e418-42fb-9071-ff716ac4ecf8"
    },
    {
        "author": "郭祥正",
        "paragraphs": [
            "碧霄峰下车轮停，道师未返谁逢迎。",
            "山云情着雨正急，春水满田人不耕。",
            "饥虎啸风大石裂，倦鸟唤雏深涧鸣。",
            "客心欲去且复止，坐饱香饭余何营。"
        ],
        "title": "隐静寺  其二",
        "id": "c0abc9ba-7d66-40a4-b31c-403647c1e246"
    },
    {
        "author": "郭祥正",
        "paragraphs": [
            "仙翁得仙二千载，沧海变田田变海。",
            "浮丘却接番禺西，鐏迹蒿痕至今在。",
            "朱明之门敲不应，荆榛满地谁重兴。",
            "史君举意要卜筑，楼观矗云如化城。",
            "李白骑鲸下蓬岛，嫦娥洗月来沧溟。",
            "相逢且劝百壶酒，蟠桃结实何时成。",
            "史君自有神仙骨，往往前身寻旧物。",
            "手探树穴求玉环，肩拍洪崖犹彷佛。",
            "更提椽笔挥长篇，至理直欲追玄元。",
            "行当跨凤返金阙，回首番禺空紫烟。"
        ],
        "title": "浮丘观",
        "id": "51655d06-52ed-4c73-9e34-c414b60368ff"
    },
    {
        "author": "郭祥正",
        "paragraphs": [
            "明皇逸事传十眉，正是唐家零落时。",
            "霓裳曲调虽依旧，阿蛮终不似杨妃。",
            "画工貌得非无意，欲使流传警来世。",
            "翠翘红粉尚争春，隐约香风起仙袂。",
            "六龙真驭竟何之，泰陵荒草长孤狸。",
            "空将妙笔劝樽酒，醉觉人间万事非。"
        ],
        "title": "明皇十眉图",
        "id": "c13817e1-44b2-41e3-9b5c-c41fb1d6fd28"
    },
    {
        "author": "郭祥正",
        "paragraphs": [
            "噫吁嚱，九疑山色何雄奇。",
            "坡陁诘曲不足状，九峰万丈排天扉。",
            "崭崭俨若九老坐，干颠坤弱能扶持。",
            "崖回时复见华尘，原本旋有山经题。",
            "白云绵联芳草歇，拱木夭矫狂风吹。",
            "上有源源不绝之寒泉，下有沄沄不断之深溪。",
            "初疑青铜照碧落，忽见云汉飞虹霓。",
            "丹青画出尚如此，而况高步穷岖崎。",
            "或云重瞳一来不复返，二妃血泪斑竹枝。",
            "惜哉不经孔子辨，後世谁能公是非。",
            "尧非幽囚，舜不野死。",
            "尧崩民如丧考妣，舜非游仙而幸此。",
            "羣猪耸耳听童子，游人击之变风雨。",
            "见豕负涂圣所恶，仙人护之亦何补。",
            "我知神仙术已卑，但爱此山雄而奇。",
            "背图南望未能到，高吟尽日长吁嚱。"
        ],
        "title": "九疑山图",
        "id": "ed0456b8-2b90-492a-9976-bc3953029a1e"
    },
    {
        "author": "郭祥正",
        "paragraphs": [
            "只闻王公画山水，未识王公沧海图。",
            "魏侯矜夸我家有，取出十幅堂中铺。",
            "谁知东海羣龙力，神妙能以一笔驱。",
            "洪涛翻天雪成陇，黑分云雾藏空虚。",
            "高低数寸折万丈，势以意会无差铢。",
            "却嗟流传数百载，绢素何以当涵濡。",
            "王公之心壮莫比，其工欲出造化初。",
            "惜哉已死不复得，怅望尽日将何如。",
            "魏侯魏侯重藏秘，直恐变化成江湖，我歌不足徒呜呼。"
        ],
        "title": "魏中舍家藏王摩诘海风图",
        "id": "01ac8672-7cb8-42c0-8dae-edcd6478c8ba"
    },
    {
        "author": "郭祥正",
        "paragraphs": [
            "老钟笔法何奇古，三害精灵一图聚。",
            "周生自握苍精龙，白额长蛟甘丧沮。",
            "危桥跨水压波涛，巨木翻风瞑烟雾。",
            "挺然独往知忘躯，敢谓诛邪天地助。",
            "三日生还动闾里，千载遗踪存绢素。",
            "薄蚀已更人仰之，自古贤豪遗细故。",
            "何独今人无此人，已觉丹青有深趣。",
            "江南印玺尚如新，国破苍忙画谁付。",
            "一图分裂藏三家，离合悠悠岁时度。",
            "只今皆属丞相孙，挂向高堂邀客顾。",
            "倐然风云驾霹雳，雨来平地银潢注。",
            "珍绨收藏卷不彻，直恐变化复入江湖去。"
        ],
        "title": "王元当家藏钟隐画三害图",
        "id": "e4f8bfb7-8c04-4281-ae95-3868dfe21b1d"
    },
    {
        "author": "郭祥正",
        "paragraphs": [
            "我朝妙画能山水，燕公笔法精无比。",
            "燕公山水工平远，一幅霜绡折千里。",
            "潇湘洞庭日将晚，云物萧萧初满眼。",
            "虞帝之魂招不返，霜树冥冥红叶卷。",
            "二妃血泪知几多，竹上遗痕深复浅。",
            "渔舟片帆风已满，渔父横眠思犹懒。",
            "时时白鹭聚圆沙，亦有行人下前坂。",
            "江回岸断数峰青，彷佛灵妃曲可听。",
            "却逢深崦见茅屋，只欠桃花如武陵。",
            "世间何物人争诧，请说奇书并妙画。",
            "一时鉴赏安足论，流转千年愈增价。",
            "珍绨一袭藏至珍，卷尾长篇更入神。",
            "呜呼粉墨终成尘，唯有文章道德能日新。"
        ],
        "tags": [
            "洞庭湖"
        ],
        "title": "燕待制秋山晚景",
        "id": "3bd27196-38d4-4cba-9a3d-a2c54608c91a"
    },
    {
        "author": "郭祥正",
        "paragraphs": [
            "高生妙画世所知，君藏两幅尤瑰奇。",
            "春回老柳未全绿，和气盎盎微风吹。",
            "负暄当案谁氏子，坐以训诂传童儿。",
            "麻鞋破穿十指露，纻衫短袖乌巾欹。",
            "眼吻开张手捉笔，叱怒底事扬其威。",
            "两童分争迭相挽，彼二稚子傍观窥。",
            "一童独卧守书卷，性习已见分醇醨。",
            "皤然老叟醉兀兀，二孙侧立犹扶持。",
            "余皆伶官杂村妓，插笛放鼓陈威仪。",
            "三犬奔来吠欲囓，二人惊顾方攒眉。",
            "伶家有子少亦黠，两手据鞍驴载之。",
            "尊卑向背极精妙，精妙得以意思惟。",
            "田翁丰年固取乐，又能敎子勤书诗。",
            "德泽涵濡赋敛绝，致我鼓腹咸熙熙。",
            "画工亦画太平事，谁欲扰之生乱离。",
            "高生高生，不独爱尔之妙笔，对此颇思三代时。"
        ],
        "title": "夏公酉家藏老高村田乐敎学图",
        "id": "532a3c88-9c67-4d2d-8b84-c8a88bec5d2a"
    },
    {
        "author": "郭祥正",
        "paragraphs": [
            "京城车马多尘埃，一见妙画心眼开。",
            "深山老木秋思静，苦雾鬰鬰诸峰埋。",
            "客骑蹇驴打不动，懊恼似忧寒雨来。",
            "崖平路转斗然绝，笔力未断空徘徊。",
            "胡为皴剥仅盈尺，鐍以大箧过琼瑰。",
            "师云昔是殿堂壁，治平大水余皆摧。",
            "恰如卢仝玉碑子，中路扑折令人哀。",
            "玉碑一折乃无用，此画虽缺犹堪裁。",
            "君不见，山前路，路长不独忧风雨。",
            "前有毒蛇後猛虎，磨牙矫尾藏深坞。",
            "圣人皇皇嗟逆旅，画工意思非无补。",
            "非无补，谁信之，纷纷门外夸轻肥。"
        ],
        "title": "寂照大师匣藏相国寺坏壁秋景",
        "id": "b6bdfcf7-8779-49ca-b1ae-6deb85491cc5"
    },
    {
        "author": "郭祥正",
        "paragraphs": [
            "蜻蜓点水蝶扑花，螳螂捕蝉蜂趁衙。",
            "营营青蝇争腐糁，趯趯阜螽沿草芽。",
            "余生骨朽不复得，雍子笔老谁能加。",
            "卷开却掩恐飞去，绨袭爱护行随车。",
            "况君才力日清敏，胡不放手为龙蛇。",
            "龙蛇逼真看腾跃，出入天地藏烟霞。"
        ],
        "title": "泗水雍秀才画草虫",
        "id": "d5c46062-cdae-47b9-87e4-e6557c9adfe0"
    },
    {
        "author": "郭祥正",
        "paragraphs": [
            "上人胸腹包琅玕，醉目睥睨临冰纨。",
            "墨池顷刻波澜翻，虬龙尾尾垂云间。",
            "摇曳天矫若可攀，霹雳轰斧电火骞。",
            "卒章雨雹霏漫漫，澒洞恐惧坤轴掀。",
            "白沙纵横仆鼍鼋，屋漏壁折安足言。",
            "鸟惊出林避弹丸，斗高复下腾修翰。",
            "朽木欲折枯藤攒，逸兴不顾长毫干。",
            "客如堵墙争纵观，讵知垩尽吾鼻端。",
            "黄金论斗珠走盘，数字不售尤为难。",
            "尔尝爱我说玄理，为我落笔动盈纸。",
            "张颠怀素嗟已矣，上人之书无与比。"
        ],
        "title": "谢冲雅上人惠草书",
        "id": "1a1c367d-d546-4275-a5d4-14089f8772ed"
    },
    {
        "author": "郭祥正",
        "paragraphs": [
            "丈人行草天下无，体兼众善精神俱。",
            "少年弄翰今悬车，一幅不博千明珠。",
            "墨池翻澜化鲸鱼，老木半折倾藤枯。",
            "霜天一阵来雁鹜，荒陂数点眠鸥鳬。",
            "换鹅瘗鹤虽已矣，折钗剑舞成须臾。",
            "心通造化乃神速，伯英怀素真其徒。",
            "迩来作我醉吟赞，宝藏二妙归江湖。",
            "要将垂法数百载，摩挲青玉亲传模。",
            "丈人善吟仍善奕，名誉岂止专能书。",
            "名誉岂止专能书，皎如浩雪盈冰壶。"
        ],
        "title": "谢钟离中散惠草书",
        "id": "0ce46d3e-4274-43e7-8ba0-4ba17a9965ae"
    },
    {
        "author": "郭祥正",
        "paragraphs": [
            "李氏三世皆名书，古今笔法谁能如。",
            "澄心堂中畜妙纸，敲冰捣楮惟恐粗。",
            "当时文物称第一，敎勑往往亲涵濡。",
            "赫然真龙跃中国，僭迹甘就雷霆诛。",
            "论功行赏尽金玉，唯有此物多赢余。",
            "流传既久乃珍绝，一轴不换千明珠。",
            "乐安御史辄寄我，二十五幅无纤污。",
            "却疑织女秋夜醉，素段割裂天所须。",
            "又如美玉纔出璞，莹采射目争阳乌。",
            "文章未到一王法，宝纸谩对明窻铺。",
            "廷珪煤麝铜雀瓦，气象嵂兀尤相于。",
            "坐思厚贶欲为报，累旬安得论锱铢。",
            "况君才力似韩愈，尽当返赠诛奸谀。"
        ],
        "title": "谢蒋颖叔惠澄心纸",
        "id": "8f3dd26c-b6d8-4666-a3e6-e65a1d83fe1c"
    },
    {
        "author": "郭祥正",
        "paragraphs": [
            "集仙昔与文忠游，文采声鸣喧九州。",
            "鲲鹏未化忽搨翼，地老天荒云海幽。",
            "箧中尝秘上赐墨，紫金泥印双脊虬。",
            "名题廷珪姓氏李，此物未省何年留。",
            "纹如坚犀刮不动，铿铿触砚苍烟浮。",
            "蜀笺洒落黑胜漆，欲论所直真难酬。",
            "麟儿字法肖家学，珍绨宝匣深藏收。",
            "并刀截断辄分我，始信明珠今暗投。",
            "嗟予吟笔久已阁，辩舌倒卷刚肠柔。",
            "书陈北阙上印绂，志乐南亩亲锄耰。",
            "得君赐墨竟安用，捧翫反覆增予羞。",
            "况君绿发眸子莹，才业自副朝廷求。",
            "研磨煤麝染谏草，扶擿世病苍生瘳。",
            "名成功遂取上笏，世阀光焰垂千秋。",
            "莫如老钝默将死，再拜谢贶长江头。"
        ],
        "tags": [
            "长江"
        ],
        "title": "谢余干陆宰惠李廷圭墨",
        "id": "34a2aae7-ab21-42df-9d74-f18e3dcc8a1a"
    },
    {
        "author": "郭祥正",
        "paragraphs": [
            "南山来松节，北山割麝脐。",
            "烧烟扫煤和胶漆，篆记岁月形蛟螭。",
            "集贤学士久珍玩，云初得自扶桑枝。",
            "张翁所作又精绝，磨刮不动犹坚犀。",
            "邺台古瓦汲水试，黑云随手生冰池。",
            "况君学术老益富，六经秘法穷无遗。",
            "明窻静几列毫楮，而与此物真相宜。",
            "草玄着就垂万世，忠厚自任陈安危。",
            "嗟予吏役久零落，至宝暗赠宁非痴。",
            "呜呼大禹已往不复见，一尺浑厚疑玄圭。"
        ],
        "title": "谢李公择惠妙墨二饼",
        "id": "122eac10-c6c3-4d48-97ac-e4ecb66c210f"
    },
    {
        "author": "郭祥正",
        "paragraphs": [
            "歙溪之仙洗山骨，一轮琢出秋潭月。",
            "摩挲清润无纤痕，不学寒光有时缺。",
            "玉川辄莫忧虾蟆，纵尔觜吻何由啮。",
            "阴天着手泉脉生，三伏临之冰炎热。",
            "又如明镜当晴窻，对面森森数毛发。",
            "端江品格直顽贱，邺台片段多皴裂。",
            "中山有客先得之，獬豸峨冠为忠血。",
            "窜身南过洞庭湖，覆舟几葬蛟龙穴。",
            "君今赠我诚谓何，自愧闲官非补阙。",
            "松烟和漆法廷珪，玉兔长毫妙诸葛。",
            "敲冰捣楮出乌田，四物收藏岂虚设。",
            "干坤俯仰存赤心，诛贬奸谀佑臣节。",
            "独刊五传扶春秋，肯趁时文校工拙。",
            "更衰更老心更坚，与砚相将不仓卒。"
        ],
        "tags": [
            "洞庭湖"
        ],
        "title": "谢王公济节推惠砚",
        "id": "5639889e-6a40-4a4b-9b8d-a7f2cb2c99e4"
    },
    {
        "author": "郭祥正",
        "paragraphs": [
            "歙溪古源凿龙尾，一片寒冰莹无比。",
            "珍绨藏护知几年，赠我题诗草堂里。",
            "骊珠失色悲暗投，再拜置之枯木几。",
            "砚兮不似在君家，捧来自有纤纤指。"
        ],
        "title": "谢方彦德奉议惠罗文砚",
        "id": "3b31083d-6a8a-4f31-9ddf-108c1aab48a1"
    },
    {
        "author": "郭祥正",
        "paragraphs": [
            "中秋挐轻舟，西泛采石月。",
            "初疑擢碎冰壶冰，又如飞度雪山雪。",
            "若非身世出尘寰，底事清光透毫发。",
            "袁宏谢尚久磨灭，含情欲就何人说。",
            "历阳太守孙公素，竹冒寒霜松屈铁。",
            "昔从赤县守仪真，再上天门请符节。",
            "紫皇诏长鸡笼仙，惠浃春阳威凛冽。",
            "开仓出粟赒民饥，夜户不扃无窃发。",
            "咄哉此事安足论，斯人自养班夔卨。",
            "且闻兵厨酝浓酒，桂子秋香月中有。",
            "请君置我三百杯，我为君吟一千首。",
            "垆锤七窍完混沌，能使颓龄遂长久。",
            "饥横镆鎁鲙鲸肉，渴引明河倾北斗。",
            "凭谁为问陶渊明，胡为种菊仍栽柳。",
            "岂如永夜无纤云，江光月色铺黄银。",
            "唤取三千珠履客，陶然一饮情无垠。",
            "刘项输赢亦安在，笑杀今宵月下之醉人。"
        ],
        "title": "中秋泛月至历阳访太守孙公素",
        "id": "0a90d649-cd1f-4802-8cf2-0565e4e364df"
    },
    {
        "author": "郭祥正",
        "paragraphs": [
            "残梅零落同寒灰，屏翳忍驱斜雨来。",
            "蒙蒙点滴夜连晓，园馆寂寞生青苔。",
            "墨云四卷山露碧，日毂照耀天衢开。",
            "妖桃映竹烟酩酊，细柳拂水风徘徊。",
            "倪公要我共行赏，小亭草草排樽罍。",
            "盈筐菊芽青玉软，满盘鲚缕红丝堆。",
            "兴来一笑且为乐，春光半被莺啼催。",
            "百年已往五十八，借问余生真可咍。",
            "平原豪客散烟雾，东山舞妓埋蒿莱。",
            "眼前不肯饮五斗，身後安能倾一杯。"
        ],
        "title": "二月十一日倪倅敦复小园留饮",
        "id": "9d37874a-a43e-4ce5-88af-2a59000b26e2"
    },
    {
        "author": "郭祥正",
        "paragraphs": [
            "连云之观何寥廓，碧瓦危侵天一角。",
            "深排柱础贯九江，返挂帘钩吞五岳。",
            "风樯北去烟溟溟，雁阵南飞秋漠漠。",
            "白衣每从栏下回，金盆正在檐前落。",
            "蔡公书榜妙入神，剑戟纵横挫矛槊。",
            "主君自是蓬莱仙，分符暂与民同乐。",
            "卷舒当为天下霖，一钓能令六鳌跃。",
            "滕王庾亮尔何人，回视规模太卑削。",
            "我从姑孰飞轻舟，欲陪珠履登斯楼。",
            "与公酣歌相献酬，兰亭俗饮安足求。",
            "手摇麈尾拂斗牛，为君千载扬风流。"
        ],
        "title": "和州连云观留题呈太守王纯父",
        "id": "a9c6bf0c-44f2-4e9c-b705-611b5faa66ab"
    },
    {
        "author": "郭祥正",
        "paragraphs": [
            "卓荦英才历阳守，年来不得音书久。",
            "隔江知我岩户寒，赤泥封送兵厨酒。",
            "碧玉壶，黄金斗，雪树云峰作宾友。",
            "为君一醉歌阳春，空山霹雳龙蛇走。",
            "只愁君返紫皇家，西望连云谩搔首。"
        ],
        "title": "谢历阳王守惠新酿",
        "id": "13e01b01-1fa6-4a82-9831-99812f9f0483"
    },
    {
        "author": "郭祥正",
        "paragraphs": [
            "历阳张君心好古，冰不为寒蘖非苦。",
            "我欲见之波浪阻，安得邻巢接飞羽。",
            "百年营营竟埋土，进退趦趄亦何补。",
            "今岁秫田收几亩，烂醉高吟余不数。"
        ],
        "title": "寄历阳张宗孟隐士",
        "id": "0288a2a1-6cce-47ea-b654-2960e56dc34c"
    },
    {
        "author": "郭祥正",
        "paragraphs": [
            "苍山冻云犹未消，君骑瘦马来飘飘。",
            "入门下马与我语，琅琅满室鸣箫韶。",
            "一官初得遭猛守，十年困辱朱颜凋。",
            "恨无田园即长往，醉卧白日歌唐尧。",
            "去干斗粟活妻子，谁念尘滓污琼瑶。",
            "相逢太息不能已，解衣贳酒愁魂消。",
            "红梅零落雪霜洗，苍雁蹭蹬狐狸蹻。",
            "男儿功名顾有命，太公七十方渔樵。",
            "否极泰来如覆手，阔步自此凌烟霄。",
            "侧闻丞相开东阁，肯使斯人重折腰。"
        ],
        "title": "送余秘校",
        "id": "a33e8410-c853-4191-9a4c-e060a2e1e87f"
    },
    {
        "author": "郭祥正",
        "paragraphs": [
            "青风吹天云雾开，仙人骑马天上来。",
            "吟出人间见所不可见，常娥织女为之生嫌猜。",
            "织女断鹊桥，常娥闭月窟，从兹不放仙人回。",
            "一落人间五十有四载，唯将文字倾金罍。",
            "李白佯狂古来少，骑鲸鬣鬣飞沿洄。",
            "杜甫问讯今何如，应为怪极罹天灾。",
            "公乎至宝勿尽吐，吐尽吾恐黄河水决昆仑摧。",
            "天穿地漏补不得，女娲之力何可裁。",
            "长安酒价不苦贵，风月但惜多尘埃。",
            "醒来强更饮百盏，酣酣愚智宁论哉。"
        ],
        "title": "送梅直讲",
        "id": "70cdd9f2-c91f-424a-a14b-91e0dc674777"
    },
    {
        "author": "郭祥正",
        "paragraphs": [
            "与君六年别，愁见云开露明月。",
            "樽中有酒虽独倾，万古情怀共谁说。",
            "思君弹瑶琴，琴声为君咽。",
            "孤鸿高飞不可攀，北风一送何时还。",
            "欲问鲤鱼更难得，江头白浪高于山。",
            "天书彼此绝，令人肠百结。",
            "昨日闻君来，我心如凿龙门开。",
            "拂拭囊中白玉璞，请君辨之为磨琢。",
            "感君酬价过南山，即见名声摇海岳。",
            "烹羊买酒邀吴姬，今朝会合明朝离。",
            "莫嗟两鬓白雪满，请看舞袖红云飞。",
            "云飞酒阑君遂起，篙子催行趁潮水。",
            "君行汲汲过西山，手植松篁春正美。",
            "我亦归青山，白云相伴闲。",
            "若驾鸾凰赴瑶阙，先到临川与君别。"
        ],
        "title": "送袁殿丞",
        "id": "a2db66ce-6b16-4d22-bffe-42e265a81c4e"
    },
    {
        "author": "郭祥正",
        "paragraphs": [
            "去年六月梓山里，与子披襟弄泉水。",
            "高谈直出尧舜前，长林为我清风起。",
            "金船满满倾醇醪，吴娥玉指拈樱桃。",
            "君令劝我尽百琖，肝肠但觉翻江涛。",
            "醉来骑白鹿，大笑还青山。",
            "倐忽岁月往，思君鬓成斑。",
            "今朝邂逅芜江头，论心握手忘离忧。",
            "暂时会合复言别，安得弹剑从之游。",
            "我闻紫微荐君策，男儿事业岂易得。",
            "金门慎勿闲经过，为奏天下弊穴如蜂窠。"
        ],
        "title": "送钱贤良",
        "id": "fb1a89c5-b8c4-4cea-a55b-6129ddede967"
    },
    {
        "author": "郭祥正",
        "paragraphs": [
            "君心抱太古，不肯屈世人。",
            "匹马遍朔方，扬帆出天津。",
            "九疑连天洞庭阔，长歌愁杀苍梧神。",
            "更将美酒吊楚屈，离骚继作疑前身。",
            "两姬不洒望夫泪，一笑岳阳楼上春。",
            "丈夫得意且为乐，百年变化随埃尘。",
            "如何南还过我别，却言北去朝天阙。",
            "上书力诉元兄冤，洗眼看君成一节。",
            "劝君事直还收身，速返东南弄白云。",
            "功名汲汲竟何益，韩彭取笑武陵人。"
        ],
        "tags": [
            "洞庭湖",
            "岳阳楼"
        ],
        "title": "送章秘书",
        "id": "e59aa4b0-817a-4ded-8ad0-0675e909ba53"
    },
    {
        "author": "郭祥正",
        "paragraphs": [
            "浪花卷雪秋风起，开帆日行三百里。",
            "问君此去安所之，佐邑南城风俗美。",
            "夫君才业真雄奇，四十青衫能养卑。",
            "世无孔子礼乐坏，君独勇起勤扶持。",
            "书成未遇聊自哂，暂向南城为吏隐。",
            "闲入麻源倾酒巵，仙家好景无忙时。",
            "瀑绡千丈挂苍壁，玉华万柄摇清池。",
            "嫦娥东来渡银汉，面面莹彻皆琉璃。",
            "谢公秀句发天籁，颜守老笔蟠蛟螭。",
            "高风凛凛尚可揖，鸟声不断哀猿啼。",
            "嗟予学道苦不早，壮岁形容已枯槁。",
            "闻说名山心即飞，一生愿向山中老。",
            "爱君逸兴何由攀，飘如孤鹤遗尘寰。",
            "若见麻姑与王远，寄我一粒黄金丹。"
        ],
        "title": "送杨主簿",
        "id": "8fbc7dec-7712-48ff-81e8-12dae9540f8c"
    },
    {
        "author": "郭祥正",
        "paragraphs": [
            "白沙岸上相逢时，困倚栏干醉似泥。",
            "忽然听君诵新作，酒肉顿觉寒风吹。",
            "今朝邂逅芜江涘，大轴蒙贶东城诗。",
            "雷惊电掣露怪变，山崩海泻能扶持。",
            "令人壮观不知己，倦翼欲接青云飞。",
            "逸驾固当出尘滓，胡为一命东南驰。",
            "洞庭波澜洗天吼，衡岳葱苍挂南斗。",
            "穷幽历险诗魂醒，不倦青衫困趋走。",
            "屈原贾谊杜子美，白骨荒丘今在否。",
            "款骑瘦马一吊之，满眼斜阳入疏柳。",
            "诗成寄我慎勿迟，侧望阳春活残朽。",
            "暂时离异何足论，酩酊江楼一樽酒。"
        ],
        "tags": [
            "洞庭湖"
        ],
        "title": "送耿少府",
        "id": "7c2340f6-4c00-4bef-830e-a24a34019790"
    },
    {
        "author": "郭祥正",
        "paragraphs": [
            "徐夫子，能谈经。",
            "不学俗儒事章句，白首役役劳骸形。",
            "我尝洗耳听其说，寒泉潄玉声珑玲。",
            "十年茅塞一朝拔，四体自豫神安宁。",
            "交游得君已恨晚，历阳几日同醉醒。",
            "新诗百韵忽赠我，满纸落落排明星。",
            "使我目睛眩，又若遭雷霆。",
            "自愧久灭没，安足烦褒称。",
            "李翰林，杜工部，格新句老无今古。",
            "我驱弱力谩继之，发词寄兴良辛苦。",
            "几欲攀天门，击天鼓，女娲有志终难补。",
            "低头帖耳逐驽骀，倒着青衫走尘土。",
            "东风吹破江头春，绿杨红杏能笑人。",
            "狂来且尽一壶酒，世无贺老谁相亲。",
            "君今别我又远适，锦帆千丈迷空碧。",
            "飘然去意凌昆仑，自古雄豪少知识。",
            "我亦从今不复言，静看澄江浸寒璧。"
        ],
        "title": "送徐长官",
        "id": "864b3b94-49be-4909-9cb8-fce74523aefd"
    },
    {
        "author": "郭祥正",
        "paragraphs": [
            "昨对桃花与君别，共唱离人眼中血。",
            "今见桃花君复来，似与东风趁时节。",
            "北去南还何日休，书生道路多穷愁。",
            "安得巨航满载酒，一帆风过蓬莱洲。"
        ],
        "title": "送李节推",
        "id": "1da725c7-296a-4f52-bd7c-f52ff60da5cb"
    },
    {
        "author": "郭祥正",
        "paragraphs": [
            "去年遇君陵阳峰，杜鹃声乱桃花红。",
            "佳人玉指接玉板，劝我一醉三百钟。",
            "醉来骑鲸赴瑶阙，不记当时与君别。",
            "溪上扁舟破雪归，楼前芳草还春发。",
            "白头太守重相过，开樽大笑呼琼娥。",
            "向来十客七已去，唯与杜九闻清歌。",
            "歌声绕梁离思苦，听不得终泪如雨。",
            "回首茫茫天地中，聚散百年能几许。",
            "今朝此地重相逢，秋汉无情江月空。",
            "把酒与君须醉倒，已知後会皆衰翁。",
            "陵阳乐事那复得，官贱食贫身愈迫。",
            "击剑高吟非故乡，何时共作沧浪客。"
        ],
        "title": "送李察推",
        "id": "33bbef14-03f4-4f36-940b-099ebf5ca150"
    },
    {
        "author": "郭祥正",
        "paragraphs": [
            "春风动地吹春去，行人不肯江边住。",
            "片帆朝挂暮千里，烟雾苍茫宿何处。",
            "夫君少年日，射策明光宫。",
            "同时得意三百辈，上林曾醉桃花红。",
            "十余年间事超忽，几在青云几白骨。",
            "君虽未甚荣，亦足有余乐。",
            "存心不负圣与贤，何须画影凌烟阁。",
            "浔阳城头北楼壮，邂逅相逢观暝涨。",
            "鱼龙奔走势莫分，却忆当年兵火愁杀人。",
            "至今战场无绿草，冤魂夜哭寒蟾老。",
            "临风沥酒一吊之，而我浮生何足道。",
            "聊为君行歌数声，青山截断江流平。",
            "晴云相对似能舞，野鸟好语如吹笙。",
            "却送闲愁付沧海，身虽离异心无改。",
            "若到蓬莱王母家，为攀桃树遥相待。"
        ],
        "title": "送姚太博",
        "id": "2d37fde1-2288-4e1a-89a5-2fd806946984"
    },
    {
        "author": "郭祥正",
        "paragraphs": [
            "屈指宛陵客，八九名世贤。",
            "我亦驾白鹿，往往登俊筵。",
            "昭亭自作老龙斗，叠嶂不碍明河躔。",
            "余霞散绮入高阁，澄江似练拖晴天。",
            "黄金买酒不论价，壮心共许青春前。",
            "丞相初为部使者，精选邑治君尤先。",
            "业闻上书後荐达，玉陛引对亲承宣。",
            "付之一节使淮浒，三十二县刑无冤。",
            "嗟予末路最流落，哭儿清泪双眸穿。",
            "感君不弃半面雅，取之涸辙投深渊。",
            "稍回生意渐奋发，遽复舍我摇归船。",
            "明朝勅拜四明守，四明山水君所怜。",
            "奈何岁旱天下歉，岂容醉卧沧溟边。",
            "我疑帝命养头角，乘春霹雳惊蛰眠。",
            "白苹风静湖月满，谩吊贺公怀谪仙。"
        ],
        "title": "送陈屯田知明州",
        "id": "a2c3036f-f6e0-4449-8f12-5f3642d2257c"
    },
    {
        "author": "郭祥正",
        "paragraphs": [
            "羣鸟栖霜羽毛缩，孤雁冥飞何处宿。",
            "芦花糁白天无声，灵妃鼓彻潇湘曲。",
            "此时归梦寻故乡，谁道行人鬓长绿。",
            "平生所得惟悲歌，时命未遇君如何。",
            "满怀策尽献不售，凤凰飘泊无嘉禾。",
            "困鳞不借一杯水，异时安用西江波。",
            "岳阳高楼挂星斗，楼中子真闻旧友。",
            "请舒和气邀阳春，便酿重湖作浓酒。",
            "山叶撩乱舞，山鸟纵横啼。",
            "古人交道贵终始，乐酣醉倒君莫疑。",
            "否极泰来不可测，岂有壮士长栖迟。",
            "岂有壮士长栖迟，青云歧路看横飞。"
        ],
        "title": "送刘继邺秀才之岳阳访木尉",
        "id": "17690086-14ce-42f5-8732-c614aef955a8"
    },
    {
        "author": "郭祥正",
        "paragraphs": [
            "读书曾不学腐儒，腐唇烂舌肠焦枯。",
            "又不学一诗一赋轻薄子，屑屑场屋名声沽。",
            "西州治邑克肖古令尹，险欲临水投神巫。",
            "政成召来御史府，弹驳庸相请赐雷霆诛。",
            "奸邪缩手不敢更侮祖宗法，又荐处士博士登石渠。",
            "富财治水各称任，乃仗斧钺临湘湖。",
            "兴学首敎士子弟，作碑後吊屈大夫。",
            "明年易节帅瀛莫，铁甲百万秋防胡。",
            "公曰承平勿夸武，解藏弓剑寛民租。",
            "诗筒交迎两朝使，镌金刻玉论欢愉。",
            "深沈不动若山岳，节制似公谁可俱。",
            "少年天子圣虑远，却顾南国成荒墟。",
            "拜公学士往绥抚，曾未朞月富民大姓争来居。",
            "秦淮桥倾滞行迈，顷刻指画穷精粗。",
            "斩材叠岸役兵校，一物不向民间须。",
            "月光激水夜景午，长虹矫矫当通衢。",
            "回思昔人政事美，尽求形像堂中图。",
            "二十二人最豪杰，森森玉树临冰壶。",
            "前题姓名後书赞，文章彷佛窥典谟。",
            "昨朝除命下金阙，再备将印严边枢。",
            "南民遮道留不得，老幼挽缆相携扶。",
            "愿言早入天朝作丞相，调燮水旱苏寰区。",
            "功成异日保身退，西江秋风熟鲈鱼。",
            "牦尾黄雀更珍绝，白糯酿美倾醍醐。",
            "醍醐一饮三百盏，琵琶啄木唤舞姝。",
            "舞姝十八如明珠，石榴殷裙蝉翼裾。",
            "舞彻轻汗潭香肤，桃花带露燕脂濡。",
            "彩衣班班罗凤雏，问公此乐世有无。",
            "此乐世有无，何必更访蓬莱山上神仙都。"
        ],
        "title": "送吴龙图帅真定",
        "id": "09c2af1f-339b-44fb-82b4-f3f49a45f390"
    },
    {
        "author": "郭祥正",
        "paragraphs": [
            "冰霜冻海海水黑，云雾崩腾大空塞。",
            "饥猿哀啼虎噤啸，高鸿折翅鹰敛翮。",
            "苦寒大苦吾正愁，二子胡为千里客。",
            "自言失意西南归，十斛明珠已空掷。",
            "庐山摩天瀑布雄，请把肝肠洗愁寂。"
        ],
        "tags": [
            "庐山"
        ],
        "title": "送朱王二秀才归江西",
        "id": "52f066ba-b457-44f1-b806-923fb6246446"
    },
    {
        "author": "郭祥正",
        "paragraphs": [
            "捕寇治狱皆有闻，才力纵横真出羣。",
            "荐书交上三岁满，玉陛引对瞻吾君。",
            "胸中策画烂星斗，笔写纸上虬龙奔。",
            "完创补弊有捷理，此时歧路挐青云。",
            "云霄问谁作霖雨，愿洗边城血中土。",
            "和气油然熟禾黍，天下蒸黎免穷苦。",
            "男儿事业当致主，我独沈沟亦无语。",
            "离亭愁怀安可数，春风自在花飞舞。",
            "船尾插旗轰画鼓，掺袂青山遮别浦。"
        ],
        "title": "送沈司理赴阙改官",
        "id": "64df546e-04e2-45af-be82-80e7bd382083"
    },
    {
        "author": "郭祥正",
        "paragraphs": [
            "太行积雪三千尺，浑河连天厚冰塞。",
            "天台词人不畏寒，携家直赴并州北。",
            "越罗蜀锦置筐箱，狼帽毡裘付妻息。",
            "边城虽道无战尘，塞草从来少春色。",
            "马上题诗泣鬼神，何时归奏平戎策。",
            "我欲为书叩相阍，唤取斯人侍君侧。"
        ],
        "title": "送方奉议倅保德",
        "id": "cf0a5037-2836-43c9-aef0-e7cd2df661ed"
    },
    {
        "author": "郭祥正",
        "paragraphs": [
            "老着青衫羞望舶，自笑风船禁不得。",
            "拂衣高咏归去来，我有麻源三亩宅。",
            "朝餐太阳茹紫芝，时时更作方平客。",
            "肯嗟垂槖少黄金，儿孙只用传清白。"
        ],
        "title": "送王主簿弃官归建昌",
        "id": "e7b608db-dede-4c3e-ae2a-309a96735c4d"
    },
    {
        "author": "郭祥正",
        "paragraphs": [
            "去年秋暮送东玉，今岁春残送子仪。",
            "人生不老安可得，况复年年伤别离。",
            "请说湓江初识面，已知磊落胸中奇。",
            "桐乡之会愈相乐，是时解印予言归。",
            "公乘扁舟过溪口，殷勤访我论新诗。",
            "君章下车始命客，邀公与我同遨嬉。",
            "开怀醉倒信莫逆，十年一梦音尘稀。",
            "忽闻公来守吾土，余生幸获仁贤依。",
            "政成无扰威惠浃，白驹驰隙临瓜期。",
            "梨花夺月烂银白，绘盘缕玉江鱼肥。",
            "酒倾碧盏盏尝满，曲度晴云云不飞。",
            "车轮未许生四角，且愿逆风东北吹。",
            "留连更尽一壶酒，无使醒泪沾行衣。",
            "十科应诏公第一，出入省寺非公谁。",
            "欲陪後会定何许，咄嗟自此分云泥。"
        ],
        "title": "送陈大夫罢太平守还台",
        "id": "0a3d8411-dae3-4803-abf2-25054754daa9"
    },
    {
        "author": "郭祥正",
        "paragraphs": [
            "长江奔来一山裂，两岸崔嵬耸双阙。",
            "石人空老薜萝衣，夜夜孤猿啸寒月。",
            "斯亭谁作名峨嵋，颦翠含愁惜离别。",
            "浮生後会难再得，况复相看头雪白。",
            "停杯执手聊逡巡，画鼓铜钲莫催客。",
            "客行西望紫皇家，紫皇真人驾龙车。",
            "海若驱鲸上金钓，玉女挟春妆宝花。",
            "千官称觞祝天寿，箫韶九成奉肴酒。",
            "青霄阔步随鹓鸾，肯向江头恋杨柳。",
            "杨柳花飞春日迟，登峨嵋兮送君归。"
        ],
        "tags": [
            "长江"
        ],
        "title": "峨嵋亭即席再送",
        "id": "117e2eec-030c-412c-b66f-7dfe5b1648ad"
    },
    {
        "author": "郭祥正",
        "paragraphs": [
            "君作宣城幕下吏，我尝筑室青山址。",
            "三四相逢五六年，交情淡若秋江水。",
            "水流到海无穷时，吾辈论交无衰期。",
            "明主可结亦未晚，谢安四十功非迟。",
            "低头感事复太息，汲汲功名亦何益。",
            "君不见屈原言直沉湘水，韩信功高亦诛死。",
            "穷达无过七十年，事业空存一张纸。",
            "不如饮酒临春风，溪水绿净山花红。",
            "金丝玉管乱两耳，一醉三百琉璃钟。",
            "醉来辞君登海槎，四方上下皆吾家。"
        ],
        "title": "留别宣城李节推",
        "id": "bb98a5b8-484a-4a39-b6c7-be8345558b5e"
    },
    {
        "author": "郭祥正",
        "paragraphs": [
            "萧萧干叶欲辞柯，晓来更奈严霜何。",
            "明知飘泊不得已，请君试听离人歌。",
            "生平学尽经济策，宗工大匠亲琢磨。",
            "三入长安献不售，困鳞怅望西江波。",
            "感君聊借一杯水，六月炎蒸免枯死。",
            "高谈雄辩为我倾，古恨今忧对君洗。",
            "卖薪给家妻子羞，淮阴胯下未封侯。",
            "故人骑龙不相助，子陵自欲追巢由。",
            "拔山力尽真可伤，江湖安得重相忘。",
            "恩仇必报乃壮士，如今孰是韩张良。",
            "玉手纤纤把金盏，更听新声碎瑶板。",
            "醉乡酩酊万事休，功名难成岁华晚。",
            "噫吁嚱，秋风已老白云飞，乡关咫尺未能归。",
            "倚瑟而歌悲帝子，南山遥望泪沾衣。",
            "愿君闻此颇矜恻，许借长帆还泽国。",
            "他日尧阶荐姓名，投老犹能奉鞭策。"
        ],
        "title": "投别发运张职方",
        "id": "c286cef4-9844-4648-bc93-713a59fb09db"
    },
    {
        "author": "郭祥正",
        "paragraphs": [
            "醉乘黄犊穷山河，倐然遂向桃源过。",
            "桃源尽处见城郭，万家欣欣闻弦歌。",
            "主人喜扫溪上榻，爱我鬓发尘埃多。",
            "旋呼琼液注玉斝，麟孙出拜能吟哦。",
            "使令劝我须醉倒，不知与世为谁何。",
            "醒来忽别未十日，敢期佳句传灵波。",
            "千年不落一字俗，凛凛秋风吹太阿。",
            "大才小用小有补，牛羊茁壮余无他。",
            "何时赴诏玉京去，万物待子能调和。"
        ],
        "title": "酬吴着作",
        "id": "fd35b0a3-8acc-485f-89ce-1457b4224bcb"
    },
    {
        "author": "郭祥正",
        "paragraphs": [
            "康王洞口无尘埃，青山崭岩水邅回。",
            "飞桥百尺渡天险，下听谷响如奔雷。",
            "凭栏要识物外物，泬寥寥兮何有哉。",
            "但见东阜耸楼阁，碧瓦鳞鳞何崔嵬。",
            "虹电披猖雨新歇，金云点缀芙蓉开。",
            "斜阳疏光照不入，异景万变谁能裁。",
            "仙家遗象已可爱，是时况与禅宗来。",
            "瞳人照耀骨森竦，皎如皓月凌寒梅。",
            "险句卷起谷帘水，真珠万斛收苍崖。",
            "猿不能啼鸟无语，巨石枯木为之摧。",
            "达即善用用即妙，斯游何异登蓬莱。",
            "回头碌碌利名士，日蠧日朽令人哀。"
        ],
        "title": "康王洞呈同游讷禅师",
        "id": "82abc629-bded-4864-b417-2422cedfe643"
    },
    {
        "author": "郭祥正",
        "paragraphs": [
            "霜寒水落平沙露，短艇悠悠寻泊处。",
            "惊弦旅雁失羣飞，贪饵修鳞随网去。",
            "世情翻覆可沾巾，三千食客背田文。",
            "不须更待年华老，便向东山卧白云。"
        ],
        "title": "酬李推官淮上见寄",
        "id": "77b5bd51-d785-41a8-a33b-b9b1269a62df"
    },
    {
        "author": "郭祥正",
        "paragraphs": [
            "岁云暮矣多北风，怒嗥万里吹惊鸿。",
            "只今我亦在行旅，陟彼庾岭临苍穹。",
            "霜寒不复瘴雾黑，酒贱颇得樽罍红。",
            "鼓角看看变新律，烛泪璀璀随残冬。",
            "一阶寄禄百无补，白发又送年华终。",
            "鬼章虽获万国贺，防边未可旌旗空。",
            "中原将帅谁第一，愿如卫霍皆成功。",
            "庙堂赫赫用耆旧，熟讲仁义安羌戎。",
            "我甘海隅食蚌蛤，饱视两邑调租庸。",
            "呜呼不独夔子之国杜陵翁，牙齿半落左耳聋。"
        ],
        "title": "南雄除夜读老杜集至岁云暮矣多北风之句感时抚事命题为篇",
        "id": "298fbd46-6db2-4fb2-9fd7-85eaae8df495"
    },
    {
        "author": "郭祥正",
        "paragraphs": [
            "番禺城北越王台，登临下瞰何壮哉。",
            "三城连环铁为瓮，睥睨百世无倾摧。",
            "蕃坊翠塔卓椽笔，欲蘸河汉濡烟煤。",
            "沧溟忽见飓风作，雪山崩倒随惊雷。",
            "有时一碧渟万里，洗濯日月光明开。",
            "屯门钲铙杂大鼓，舶船接尾天南回。",
            "斛量珠玑若市米，担束犀象如肩柴。",
            "越王胡为易驯服，陆生辩与秦仪偕。",
            "当时贡物竞何有，汉家宫殿今蒿莱。",
            "邦人每逢二月二，熙熙载酒倾城来。",
            "元戎广宴命宾客，即时海若收风霾。",
            "羣心愈喜召和气，百伎尽入呈优俳。",
            "乐声珊珊送妙舞，春色盎盎浮樽罍。",
            "鬼奴金盘献羊卨，蔷薇缾水倾诸怀。",
            "嗟余老钝已茅塞，坐视珠履惭追陪。",
            "青蝇何知附骥尾，伯乐底事矜驽骀。",
            "番禺虽盛公岂爱，亭亭自是岩廊材。",
            "千年故事写长句，指画造化回枯荄。",
            "昌黎气焰遂低缩，瓦砾未足当琼瑰。",
            "仙姿劝公莫妄想，元鼎久待调盐梅。"
        ],
        "title": "广州越王台呈蒋帅待制",
        "id": "d7d18d02-5a4b-471a-af70-884686d6992f"
    },
    {
        "author": "郭祥正",
        "paragraphs": [
            "菖蒲涧底生九节，流水遂作菖蒲香。",
            "安期服之已仙去，漫脱双舄留秦皇。",
            "秦皇杀伐自无度，年龄社稷何由长。",
            "蓬莱毕竟不可见，十祠千载聊相望。",
            "散发追之又无迹，後来诡谲传崔郎。",
            "至今正月二十五，城北夹道珠帘张。",
            "元戎要宾锤大鼓，老蛮献馔烧肥羊。",
            "倾城尽作蒲涧饮，美俗眷恋神仙乡。",
            "穿云丝竹度别浦，遶山金翠明残阳。",
            "我乘款段到已晚，越台仅得参壶觞。",
            "公携大句使我读，冰澌戛齿清琅琅。",
            "张侯继作亦精敏，兰茝相倚传芬芳。",
            "却寻陈事考僭迹，死佗称帝鋹称王。",
            "基山控海恃远崄，大明一出旋消亡。",
            "岂如戴主効臣节，白骨虽朽忠名彰。",
            "只今神孙太母圣，天下击壤歌时康。",
            "佳期不邀墓中鬼，乐民之乐真循良。",
            "勒词苍崖告万古，蒲涧之会无淫荒。"
        ],
        "title": "蒲涧奉呈蒋帅待制",
        "id": "cedd196b-8e57-4998-8ea7-7e25a356f522"
    },
    {
        "author": "郭祥正",
        "paragraphs": [
            "石屏台下玉池水，遶岸石屏青齿齿。",
            "镌劖初自人力成，一石十牛车不起。",
            "辇置应须费万金，园囿森罗供宴喜。",
            "苍藓昏埋岁月远，修藤纒络根相倚。",
            "刘鋹族氏已无余，此物犹存旧基址。",
            "曾经战鼓轰雷霆，屡对春风阅罗绮。",
            "老榕交阴不透日，客袂生寒冰雪洗。",
            "小桥断处栈梯连，一线崎岖劣容跬。",
            "未知深窟藏龙蛇，但见枯荷阁蝼蚁。",
            "摩挲题字考前人，名姓班班少奇伟。",
            "请公椽笔赋大篇，歌颂永平诛僭拟。",
            "光焰须令万丈长，一时行乐何足纪。"
        ],
        "title": "石屏台致酒呈蒋帅待制",
        "id": "7224862d-85ad-465f-8ba9-922d1ffd1c61"
    },
    {
        "author": "郭祥正",
        "paragraphs": [
            "鹿入望夷秦欲灭，真剑先流白蛇血。",
            "尉佗椎髻尔何为，漫占海隅蛟蜃穴。",
            "祝融之符天下归，岂假陆生三寸舌。",
            "千金装槖未为多，更上高台拜尧阙。",
            "至今人说朝汉台，不知此地藏蒿莱。",
            "使君好事一登赏，譬若古镜初磨开。",
            "香炉烟生石门晓，三山翠拥浮丘来。",
            "风松自作笙箫响，暮霞却卷旌旗回。",
            "长空无碍鸟无迹，人事宁须问今昔。",
            "琼浆且泛琉璃船，满眼夕阳留不得。",
            "登台何似登金门，烂吐文章侍君侧。",
            "愿公归作老姚崇，莫学江东穷李白。"
        ],
        "title": "朝汉台寄呈蒋帅待制",
        "id": "fe2f602d-7197-49b6-8cfa-6bc9bbbd8cbd"
    },
    {
        "author": "郭祥正",
        "paragraphs": [
            "白玉笙，咸通十三年琢成。",
            "琢成匠人十指秃，进奉明堂声妙曲。",
            "当时应赐恩泽家，流传至煜煜好奢。",
            "高堂日日听吹笙，不知国内非和平。",
            "仁兵万众一旦至，国破苍黄笙堕地。",
            "虽然讹缺未苦多，却落人间为宝器。",
            "管长纤纤剥笋束，况值吴姬指如玉。",
            "不见排星换掩时，自然天韵来相续。",
            "昔时祸乱曲，今日太平歌。",
            "兴亡不系白玉笙，但看君王政若何。"
        ],
        "title": "白玉笙",
        "id": "674d6728-e024-405f-9152-b4c3d4a2882d"
    },
    {
        "author": "郭祥正",
        "paragraphs": [
            "金熨斗，酌醇酒。",
            "熨开万斛之愁肠，赠尔千年之眉寿。",
            "酣酣笑脸坐生春，安用逢人嗟白首。"
        ],
        "title": "金熨斗",
        "id": "48f7c6cb-ba16-483b-9e5b-8f3ed2d22e8c"
    },
    {
        "author": "郭祥正",
        "paragraphs": [
            "翠碧杯，满酌正是桃花开。",
            "一年三百六十日，几人待得春归来。",
            "春归来，不饮酒，翠碧之杯尔何有。"
        ],
        "title": "翠碧杯",
        "id": "28c4fab2-7b38-48d7-af20-c65feddacec5"
    },
    {
        "author": "郭祥正",
        "paragraphs": [
            "金城东，百尺高台临远空。",
            "长江浩荡剑门险，欲平吴蜀难为功。",
            "谁倾黄金建佛庙，击鼓撞钟夜还晓。",
            "香厨供办老僧闲，玉栏花谢游人少。",
            "我来独立想英雄，战舰连云气概中。",
            "犹有斯台存旧址，可怜铜雀起悲风。"
        ],
        "tags": [
            "长江"
        ],
        "title": "魏王台",
        "id": "9883a3c3-24e7-4e97-a7c2-bae113128053"
    },
    {
        "author": "郭祥正",
        "paragraphs": [
            "金城北，荒荒野水连云白。",
            "岛屿相望一径通，遶堤杨柳迷春色。",
            "天下三分血战秋，张辽凿浦暗藏舟。",
            "吴蜀虽亡晋已起，山川自结寒烟愁。",
            "永平只作寻春处，关门鏁断春归路。",
            "画船载酒歌白纻，不忍醒时送春去。"
        ],
        "title": "藏舟浦",
        "id": "e6ac0c3b-9eaa-499b-83ec-3e227a237dea"
    },
    {
        "author": "郭祥正",
        "paragraphs": [
            "悲阳春，阳春可乐胡为悲。",
            "桃花枝上开未足，数片已逐狂风吹。",
            "阳春能来不能久，年少看花今白首。",
            "击球驰马力已疲，欲傍樽罍先怕酒。",
            "佳人如皓月，顾我犹衰蓬。",
            "相倚不相似，两心何可同。",
            "请折并蔕花，更看鸳鸯鸟。",
            "容华与毛羽，相鲜乃为好。",
            "挥手谢佳人，浩歌悲阳春。",
            "阳春易衰歇，尔貌岂长新。"
        ],
        "title": "悲阳春",
        "id": "c957ee8b-e122-4fbf-a2c2-a54978c865a2"
    },
    {
        "author": "郭祥正",
        "paragraphs": [
            "我乘逸兴浮扁舟，杨花渡江飞满头。",
            "河豚初熟鲚鱼烂，借问春光须少留。",
            "人间乍听黄金鸟，物外谁怜白雪鸥。",
            "但愿沧波化为酒，青山两岸皆糟丘。",
            "人生快意天地小，登览何必须瀛洲。",
            "渔歌声断自起舞，酩酊更看江月流。"
        ],
        "title": "江上游",
        "id": "1ae51404-0396-4008-b840-46ae067447d6"
    },
    {
        "author": "郭祥正",
        "paragraphs": [
            "杜鹃啼血春林碧，妾有离愁异今昔。",
            "上尽高山第一峰，目乱魂飞化为石。",
            "化为石，可奈何，泪悬白露衣薜萝。",
            "千古万古望夫恨，一江秋水寒蟾多。",
            "汉家天子点征役，良人荷戈归不得。",
            "此身未老将何从，不似山头化为石。"
        ],
        "title": "望夫石",
        "id": "22850c8a-7fe8-49dd-98ea-27d29c0fc938"
    },
    {
        "author": "郭祥正",
        "paragraphs": [
            "江南南山连北山，苍藤翠水水潺潺。",
            "水深藤老木拱矣，不知游子何时还。",
            "白云孤飞岁华晚，独鹤一声星斗残。",
            "两山秀色手可揽，嗟我不得山中闲。"
        ],
        "title": "两山间",
        "id": "c042acb0-31f4-4df7-9f3b-bbf77e4778cb"
    },
    {
        "author": "郭祥正",
        "paragraphs": [
            "莲根有长丝，不供贫女机。",
            "柳梢有飞绵，不暖寒者衣。",
            "朝歌悠悠暮歌短，下地沉沉上天远。",
            "东生白日还西流，志士长怀万古愁。"
        ],
        "title": "莲根有长丝",
        "id": "e8f171c6-10e7-4c6b-8397-b17af3aad623"
    },
    {
        "author": "郭祥正",
        "paragraphs": [
            "朝出青闺里，自汲井华水。",
            "井水如磨铜，妾面似芙蓉。",
            "照影返自叹，净洗铅华浓。",
            "郎骑白马玉关去，令人绣被冷春风。",
            "春风欲尽来何迟，蚕蛾散子鸦哺儿。",
            "写得短书无寄处，幽恨填膺泪如雨。"
        ],
        "title": "朝出青闺里",
        "id": "508071c6-7c48-40db-b3f8-5ad57e0a1427"
    },
    {
        "author": "郭祥正",
        "paragraphs": [
            "缲丝自喜如霜白，输入官家吏嫌黑。",
            "手持退印竞传呼，倐见长条染深墨。",
            "墨丝归织家人衣，别买输官吏嗔迟。",
            "寄言夷狄与三军，汝得丰衣民苦辛。"
        ],
        "title": "墨染丝",
        "id": "6c22ea6f-5f8c-42af-aa35-93d1c2bc9baf"
    },
    {
        "author": "郭祥正",
        "paragraphs": [
            "阴风黑塞云漫漫，虚空昼夜腾波澜。",
            "羣龙淫怒烦神官，银河源源来未干。",
            "日月暗行天岂安，地下万物泥潦沈。",
            "角鹰快鹄摧羽翰，小鱼为凤蛙为鸾。",
            "君子有忧心盘盘，欲上问天造化端。",
            "苍天无路不可干，哀歌空屋声何酸。"
        ],
        "title": "苦雨行",
        "id": "31463cf5-16a0-4868-939e-35649fec6344"
    },
    {
        "author": "郭祥正",
        "paragraphs": [
            "霜风刮刮侵人肤，宿云卷卷归江湖。",
            "天开碧幕万里铺，飞出东来三足乌。",
            "羽毛浑丹光焰敷，地下万物冻以舒。",
            "我今踊跃行樵苏，白粳可籴酒可沽。",
            "乌为母，吾为雏，致我之暖，令我之餔，嗟不能报乌区区。"
        ],
        "title": "晓晴歌",
        "id": "9bca6106-0c9e-4d5f-ae01-96a5ab3ec6ae"
    },
    {
        "author": "郭祥正",
        "paragraphs": [
            "边兵不觉西人至，麟州仓卒城门闭。",
            "城中带甲仅防城，城外生灵任凋毙。",
            "元戎底事不防秋，千里郊原战血流。",
            "谩说知兵范仆射，未免君王西顾忧。"
        ],
        "title": "麟州叹",
        "id": "15ece25d-2906-4c4f-b507-93c88cf75854"
    },
    {
        "author": "郭祥正",
        "paragraphs": [
            "白云微散月华生，月下白云和月明。",
            "白云犹解背人去，明月只知随我行。",
            "我行不停月未落，心期白云出寥廓。",
            "披云揖月邀嫦娥，愿携素手濯银河。"
        ],
        "title": "云月歌  其一",
        "id": "eb0ff024-307f-4915-bb38-e7c80fba40db"
    },
    {
        "author": "郭祥正",
        "paragraphs": [
            "月下听吟云月歌，歌声寥亮舞婆娑。",
            "劝君一酌千万寿，今宵云月情偏多。",
            "不知云月谁为主，愁看月落云飞去。",
            "愿如明月有圆时，不学白云无定处。"
        ],
        "title": "云月歌  其二",
        "id": "305b78c0-e2f2-41d6-a41d-c66b76180b23"
    },
    {
        "author": "郭祥正",
        "paragraphs": [
            "湛湛酒杯绿，酣酣炭炉红。",
            "佳人放玉板，拂镜照芙蓉。",
            "四海无波澜，吾曹方宴闲。",
            "大笑凌白日，高吟动南山。",
            "百岁能几何，会少别离多。",
            "少年嗟贾谊，壮士忆廉颇。",
            "不如醉魂魄，冠巾任倾侧。",
            "冥然逍遥乡，杳与尘寰隔。"
        ],
        "title": "劝酒二首呈袁世弼  其一",
        "id": "8caf0416-a50f-47bc-a202-13764b2195ab"
    },
    {
        "author": "郭祥正",
        "paragraphs": [
            "阴云蔽白日，长风卷惊涛。",
            "江上峥嵘百怪嗥，挽君船缆劝君住。",
            "且饮百琖之醇醪，吴姬笑脸如樱桃。",
            "鲤鱼红丝落霜刀，醉来不识天为高。",
            "共君攀天跨鲸鳌，下视万物皆劳劳。"
        ],
        "title": "劝酒二首呈袁世弼  其二",
        "id": "979b8089-fdce-45ea-9aeb-92481d8746b6"
    },
    {
        "author": "郭祥正",
        "paragraphs": [
            "三月金张启仙馆，百种名花此尤罕。",
            "昭君晓怯胡地寒，太真昼卧华清暖。",
            "梦为庄叟蝴蝶狂，散作襄王云雨短。",
            "莫笑空山芝与兰，冷艳不随金剪断。"
        ],
        "title": "牡丹吟",
        "id": "78206b68-1cfc-4217-afd7-c38600eade61"
    },
    {
        "author": "郭祥正",
        "paragraphs": [
            "逸士骑鱼入沧海，石坛遗迹今犹在。",
            "桂烟散景夜寥寥，玉露凝华春璀璨。",
            "重来旧隐经几年，挈笠携锄姓名改。",
            "主人不识何当留，墨洒梁尘烂星彩。"
        ],
        "title": "左真观",
        "id": "44efedee-7d0c-439c-a46c-788b6b187adc"
    },
    {
        "author": "郭祥正",
        "paragraphs": [
            "耿夫子，闻悬车。",
            "齿清发绀殊未老，璨璨满腹怀明珠。",
            "耻随黄雀啄官粟，矫翼直与冥鸿俱。",
            "东城之下，言还旧庐。",
            "田有秫稻，池有嘉鱼。",
            "林有美木，圃有青蔬。",
            "笑傲樽俎，俯仰琴书。",
            "与其折腰以羣辱，孰若洁身而自娱。",
            "予将蹴滔天之高浪，跨横海之长鲸。",
            "揽午夜之明月，邀逸驾于赤城。",
            "酌王母之琼液，献商皓之玉觥。",
            "于是挥手景驻，长啸风生。",
            "投冠缨于下土，化鳞鬣于北溟也。"
        ],
        "title": "杂言寄耿天隲",
        "id": "c89fc635-890c-4ec4-919c-53babe8168ed"
    },
    {
        "author": "郭祥正",
        "paragraphs": [
            "琅琊异他山，坡陀晦诸峰。",
            "惟有山下水，其源与天通。",
            "寻源见楼阁，鸳瓦青重重。",
            "宝镜递华灯，空岩散疏钟。",
            "薫成香积界，回首非尘笼。",
            "阳冰俗篆未足数，禹偁八咏元无功。",
            "我来独酌惜已晚，醉倒不见欧阳公。",
            "摩挲苍崖读旧记，谁掣玉索纒蛟龙。",
            "不忧石泐解磨灭，斯文自与元气同。",
            "徘徊落日跨马去，老松为我摇悲风。"
        ],
        "title": "琅琊行",
        "id": "f9773c83-7a8c-48b9-90ae-fd5c816f725d"
    },
    {
        "author": "郭祥正",
        "paragraphs": [
            "马萧萧，车轣轣，道上行人半相识。",
            "识面虽多心友难，沧海可量人莫测。",
            "君不见张陈昔日刎颈交，临阵弯弓返相射。",
            "又不见坐中耳语程将军，背骂一钱犹不直。",
            "噫吁嚱，休休休。",
            "猿鸟可为伴，麋鹿可与游。",
            "春日晴晖晖，春风思悠悠。",
            "春泉滑涓涓，春林碧柔柔。",
            "行止任所适，歌啸忘吾忧。",
            "逢人辄掩口，语发多为雠。"
        ],
        "title": "交难",
        "id": "c1116042-bf92-4f82-8f4b-61609d31702a"
    },
    {
        "author": "郭祥正",
        "paragraphs": [
            "池水满，宫柳长，胡地沙晴日色黄。",
            "自知憔悴容华改，朝来临镜懒梳妆。",
            "却寻携手旧游处，拾得落花空断肠。"
        ],
        "title": "杨白花  其一",
        "id": "46a4cf34-f4f6-441e-b08e-52a53622656a"
    },
    {
        "author": "郭祥正",
        "paragraphs": [
            "秋风起，黄叶飞，宫门深鏁日还西。",
            "背人一去音书断，塞雁无情亦解归。",
            "此恨此愁无处托，暗尘消尽缕金衣。"
        ],
        "title": "杨白花  其二",
        "id": "d2e20137-9adf-4ad4-8f82-59e7b217e803"
    },
    {
        "author": "郭祥正",
        "paragraphs": [
            "灵芝宫，乃在沧海之上，白云之中。",
            "楼阁缥缈金间碧，玉花露湿香随风。",
            "寒光长莹别有月，笙箫间作春冲融。",
            "来时不记梦中路，觉後唯闻长乐钟。",
            "神仙谁云与世隔，暂游复返精诚通。",
            "倐然物化岂真往，举杯彷佛声传空。",
            "蓬莱异馆信非妄，罗池庙食今犹丰。",
            "仕途机穽了可畏，天地虽广身不容。",
            "低催至死寄僧榻，旷达一念超樊笼。",
            "挥毫不似人间世，想见光焰如长虹。"
        ],
        "title": "灵芝宫",
        "id": "488c5f1a-a076-40d9-842c-2c8d629c79fa"
    },
    {
        "author": "郭祥正",
        "paragraphs": [
            "庙食圆山忘岁年，自言耽酒未能还。",
            "身披羽衣手提药，时时混迹来人间。",
            "七言四句又奇绝，固非俗士能追攀。",
            "蓬莱却在漳水上，鳌头突起沧波环。",
            "长萝秀木鏁春色，石泉自泻秋声潺。",
            "伊予来漳四十日，始造秘殿瞻威颜。",
            "归鞍未解疾遽作，寒气束缚形骸跧。",
            "夜梦青衣捧玉盘，琉璃十颗传灵丹。",
            "欣然投齿咀三四，若饮沆瀣生修翰。",
            "精神顿觉枕上醒，五鼓未送蟾光残。",
            "明朝视事若平昔，僚吏争贺询其端。",
            "真仙垂佑必终始，凡骨岂易当珍丸。",
            "便思勇决谢尘网，往跨皓鹤参翔鸾。",
            "吟诗卖药同至乐，安用包羞拘一官。"
        ],
        "title": "圆山谣",
        "id": "1075cb71-9b3c-4458-be81-9a5f1149c367"
    },
    {
        "author": "郭祥正",
        "paragraphs": [
            "落日渡头芳草碧，伤如之何送行客。",
            "客行无尽草相随，塞北江南同一色。",
            "秋霜野烧年年事，绿芽迸地先春力。",
            "芳草多情不变常，行人自去无消息。"
        ],
        "title": "芳草渡",
        "id": "0d22f7f0-18b0-45b9-8599-7f486bf9c700"
    },
    {
        "author": "郭祥正",
        "paragraphs": [
            "我归矣，江之南，一蓑一钓桃花潭。",
            "桃花潭水深千丈，金鳞尾尾密如蚕。",
            "得鱼辄笑放鱼去，我不贪饵尔何贪。",
            "移船就月还一饮，天为方床月为枕。",
            "水红芙蓉烂云锦，醉则纵横看花寝。",
            "看花寝，如之何，向来忧患付烟波。"
        ],
        "title": "我归矣",
        "id": "afe57991-7d48-450a-a831-6cd1106d8768"
    },
    {
        "author": "郭祥正",
        "paragraphs": [
            "君不见，欧阳公，在琅琊。",
            "酿泉为酒饮辄醉，自号醉翁乐无涯。",
            "醉来落笔驱龙蛇，电雹万里轰雷车。",
            "浓阴却扫吐朝日，草木妍媚春争华。",
            "斯人往矣道将丧，虽遇绝景谁能夸。",
            "又不见卧龙山下一泓水，源接银河甘且美。",
            "惜哉无名人不闻，唯有寒云弄清泚。",
            "君携天上小团月，来就斯泉烹一啜。",
            "不觉两腋习习清风生，便欲飞归紫金阙。",
            "挽君且住君少留，人生难得名山游。",
            "汲泉涤砚请君发佳唱，铿金戛玉摇商秋。",
            "斯泉便与酿泉比，泉价诗名无表里。",
            "自愧学诗三十年，缩手袖间惊血指。",
            "君如欧阳公，我非苏与梅。",
            "但能泉上伴君饮，高咏阁笔无由陪。",
            "明年茶熟君应去，愁对苍崖咏佳句。"
        ],
        "title": "卧龙山泉上茗酌呈太守陈元舆",
        "id": "0de7f73d-f7c7-4eda-82e7-87f0584a238f"
    },
    {
        "author": "郭祥正",
        "paragraphs": [
            "明公青霄我平地，才不超羣怀厚媿。",
            "小邦苟禄度残年，侧望车尘掩玼疠。",
            "海浪翻云古渡头，感公为我须臾留。",
            "请说相逢在何处，上下梅山成昨游。",
            "忽得新诗惊老格，飘飘真是金门客。",
            "蹇驴已困何由攀，一夜微吟添鬓白。"
        ],
        "title": "酬运判毛正仲",
        "id": "71dfd957-9356-4b63-9905-571f96e80df4"
    },
    {
        "author": "郭祥正",
        "paragraphs": [
            "双峡天开控江水，水自䍧牁来万里。",
            "端州正在双峡间，石室嵩台压孤垒。",
            "谁倾北斗酌明河，化作七山平地起。",
            "修萝高张翠羽盖，锦壁深藏赤凤髓。",
            "鸣禽交应杵臼声，驯鹿见人行复止。",
            "一洞能容百两车，三溪却接沧溟底。",
            "仰瞻圆顶碧玲珑，傍穿小窦阴迤逦。",
            "不应融结施镌镵，浪磅乳滴何年始。",
            "森然物象难悉名，古图脱落犹堪比。",
            "老龟闯首龙缩角，猛虎磨牙鲸卷尾。",
            "又如壮士披肺肝，戴主之忠死无已。",
            "苍崖题字多唐人，彷佛银钩唯二李。",
            "山祇不放云雾开，海神屡汲蟾光洗。",
            "欧阳古録遗此碑，我渍香煤传以纸。",
            "寂寥相望三百年，乃有高才继瑰玮。",
            "滁阳吴公富文采，来拥皇华宣使指。",
            "霜威暂霁持谦尊，许接清游携酒醴。",
            "长丝千结盘雕梅，簌簌并刀脍頳鲤。",
            "寻仙未遇饮正豪，落日岚烟催返轨。",
            "明朝大句挥长篇，戛玉锵金轰两耳。",
            "有灵持护归羊城，论价欲酬谁可拟。",
            "蒋公毛公并诗伯，笔阵酣战秋风里。",
            "越台朱明被题遍，鹄奔此洞重新美。",
            "沈侯湘寺陪俊游，韩子连山书宴喜。",
            "胜概遂令天下知，名齐五岳无由毁。",
            "自怜羽翮久零落，只欲卑飞藏棘枳。",
            "漫将俚语续公歌，投老那知遇知己。"
        ],
        "title": "奉和运判吴翼道留题石室",
        "id": "9f64e973-2ee5-4eff-be16-0cbbdb43b4b4"
    },
    {
        "author": "郭祥正",
        "paragraphs": [
            "西江赴海穿双峡，十里寒青半天插。",
            "晴空倒影连明河，滔滔不碍鲸鱼呷。",
            "绞绡高覆紫微冠，翠簟平铺玉皇榻。",
            "中藏石室与嵩台，巨壁棱层老鳞甲。",
            "欲飞未去凤逶迤，将蛰还伸龙匼匝。",
            "浪摇蓬岛何其危，桂塞广寒无乃狭。",
            "大匠不由基构成，洞门大启无人扃。",
            "六月来游乃挟纩，酌酒向口疑冰生。",
            "三溪诘曲愈难涉，举烛但爱烟溟溟。",
            "返似霜缣见山水，画手只许吴生是。",
            "有谁文采如昌黎，物物为我从头记。",
            "自惭才短空冥搜，俚语未足苍崖留。",
            "元戎闻之索大笔，默坐远想书胜游。",
            "凭凌风力若捕虎，窘束景象如縳仇。",
            "那知子厚号雅健，不识谢守为风流。",
            "桓桓斯人富学海，少陵重生谪仙在。",
            "琮琤击玉敲黄金，倚马千言未尝改。",
            "高下岂必世俗知，浩气已充天壤内。",
            "又如淮阴善将略，不战能令敌先败。",
            "暂辞侍从来东南，羊城异日为傅岩。",
            "不唯巴笺吟咏足，即看玉牒功名镵。",
            "滁阳吴公昔曾赋，落落文华精注措。",
            "毛侯亦许送和章，马上横戈写长句。",
            "孰云高要陋且遐，三篇入石神鬼嗟。",
            "愿挥硬画夺剑戟，下视鸟迹初遗沙。",
            "此心虽大虑转小，刻就颇忧龙作蛇。",
            "譬之博奕仲尼与，羣儿恶用相识哗。",
            "端溪石工古称妙，年年琢砚供正衙。",
            "刚刀截碑易于砚，龟螭相射生彤霞。",
            "岐山石鼓久缺矣，苦县光和真瘦耶。",
            "流传万本入中国，谁怜此乐瘴水涯。",
            "共探泉石造淡漠，岂忆冠盖追荣华。",
            "公思归乎欲致主，四方飘泊予为家。",
            "予意无留亦无去，等将幻质随杨花。"
        ],
        "title": "奉和广帅蒋颖叔留题石室",
        "id": "0e44b383-11dd-4c3a-b83c-d56b02935489"
    },
    {
        "author": "郭祥正",
        "paragraphs": [
            "叠石棱层万寻碧，老仙自作琉璃宅。",
            "翛然一径出人寰，北斗三台无咫尺。",
            "大岩杳杳吞沧溟，小窦疏疏吐朝日。",
            "芙蓉羃沥乳成花，鳞鬣摧颓龙蜕骨。",
            "危弦脆管递仙飙，烂锦轻绡变云物。",
            "二李能书玉钮悬，僭鋹未是真王质。",
            "人亡国变今几年，唯有文章记崷崒。",
            "胜游况遇中郎孙，诗拟杜陵相彷佛。",
            "洪河喷作三门流，突骑长驱五千匹。",
            "令人惊嗟但缩手，近世雄豪无此笔。",
            "不唯险韵难追攀，学道输君先得一。"
        ],
        "title": "奉和梧守蔡希蘧留题石室",
        "id": "1347cf08-b9b3-4978-8e50-b5521fbea093"
    },
    {
        "author": "郭祥正",
        "paragraphs": [
            "栏干去天无一尺，帘外三山蘸天碧。",
            "樽倾浊酒延故人，拂拂轻寒添暮色。",
            "双鹄飞奔迹已陈，满庭细草自涵春。",
            "孤城不复有冤气，法座垂衣逢圣神。",
            "惟君万里分符去，苍梧之邦舜游处。",
            "九疑七泽皆相连，墨海濡毫写长句。",
            "又如李白才清新，无数篇章思不羣。",
            "挺特千松霜後见，孤高一笛陇头闻。",
            "我于诗学非无意，黄芦不并琅玕翠。",
            "漫甘薄禄养残年，两鬓垂丝成底事。",
            "声出还吞泪如雨，同气相求别离苦。",
            "老来频寄一行书，江边鱼雁无今古。"
        ],
        "title": "奉和蔡希蘧鹄奔亭留别",
        "id": "e858d0d8-b166-4216-ba88-5dd71035b9da"
    },
    {
        "author": "郭祥正",
        "paragraphs": [
            "金盏莫辞琼液满，宝檠休嫌灯焰短。",
            "圆荷翻雨碧云香，小妓近人红玉暖。",
            "百年流转能几时，一日相逢须款款。",
            "扁舟明发下前滩，此会清吟应亦罕。"
        ],
        "title": "南安刘太守席上劝曾叔达酒",
        "id": "d83e72de-bce5-4cda-95a7-d9f56b7fcdeb"
    },
    {
        "author": "郭祥正",
        "paragraphs": [
            "劝君归，腰下悬金禄及儿。",
            "家有良田秫稻肥，种菜结实栗与梨。",
            "江山满目烟云披，长年之乐吾无羁。",
            "何须七十乃言归，行将七十能几时，分符持节力已疲。",
            "才德及人固无尽，此身抱病欲何为。"
        ],
        "title": "劝君归示南康太守吴子正",
        "id": "4dffc8a6-05bc-41a7-97c6-7d19f7cbc712"
    },
    {
        "author": "郭祥正",
        "paragraphs": [
            "不登高，不饮酒，漠漠黄沙翳衰柳。",
            "扁舟系缆未敢行，江头白浪蛟龙吼。",
            "故园菊花应烂漫，客路无穷但搔首。",
            "却忆齐山小杜歌，人世难逢笑开口。"
        ],
        "title": "槠溪重九阻风戏呈同行黎东美",
        "id": "9c36db14-b35f-482b-b182-6065b329fc10"
    },
    {
        "author": "郭祥正",
        "paragraphs": [
            "平生看月无今宵，一亭危在山之椒。",
            "下瞰扬澜连左蠡，白琉璃地覆鲛绡。",
            "欲披锦袍搥鼓过，世无贺老谁相和。",
            "屈原憔悴湘水滨，夷齐自守西山饿。",
            "且来登高望明月，拂拂霜风濯烦热。",
            "身心都在清凉宫，一点无尘光皎洁。",
            "与君同游执君手，况逢令节当重九。",
            "不忧短发还吹帽，头上有巾先漉酒。",
            "饮醇酒，望明月。",
            "我归姑孰溪，君赴黄金阙。",
            "明年此会知谁健，细看茱茰莫轻别。"
        ],
        "title": "左蠡亭重九夕同东美翫月劝酒",
        "id": "65b9a951-9469-47c3-8a94-97b871cdcffa"
    },
    {
        "author": "郭祥正",
        "paragraphs": [
            "六月执热思云泉，五峰参差如绀莲。",
            "修松杰柏上参天，老鹤栖唳哀猿悬。",
            "嫦娥夜濯清冷渊，岩户晃白飞羣仙。",
            "胡不往矣逃尘缘，散发赤脚临风前。",
            "高轩朱衣君自便，去住彼此遥相怜。"
        ],
        "title": "将游五峰度夏代别倪倅敦复",
        "id": "58ae8aa3-e138-4dc3-92cc-97e43858d100"
    },
    {
        "author": "郭祥正",
        "paragraphs": [
            "木杯足蹑浮惊湍，却爱五峰如戏鸾。",
            "一锡飞来卓出苍玉髓，又有黄金百镒藏蒲团。",
            "道人得道每如此，倐来忽往非生死。",
            "丛林成就八百年，香厨日供三千指。",
            "讷师今亦浮杯徒，问答言词泻秋水。",
            "脱去儒冠披坏衣，一生长在名山里。",
            "殷勤笑我骑鲸鱼，诗狂酒怪何时已。",
            "七言哦罢欲无言，坐看峰头片云起。"
        ],
        "title": "和守讷上人五峰见寄之作",
        "id": "3e621ed0-424d-425f-8842-16ce3b958675"
    },
    {
        "author": "郭祥正",
        "paragraphs": [
            "水精之仙降人间，身披羽衣目澄澜。",
            "或求福祸语必验，手中开阖阴阳关。",
            "淮西太守喜宾客，鹤驾却欲乘风还。",
            "劝君饮酒莫言术，龙虎收藏归抱一。"
        ],
        "title": "送上饶道士吴师韩复游淮西",
        "id": "f1b260c6-65e3-47e8-87f6-e41c4298cfe3"
    },
    {
        "author": "郭祥正",
        "paragraphs": [
            "邑城东南百余里，穿尽荒山渡重水。",
            "林倾路转大壑开，峭壁崔嵬半空倚。",
            "上无勾连下无根，镌镵难成画难比。",
            "回环岩窦碧玲珑，月华吞吐湖光洗。",
            "石鼓昼鸣云雨垂，金鸡夜斗龙蛇起。",
            "成公说法已千年，事载龟趺尚新美。",
            "嗟予平生慕佛学，空洞忘机造玄理。",
            "暂来福地神愈清，况接高禅挥麈尾。",
            "晋颙悟道天下师，云琏声名自予始。",
            "精蓝际会付三人，凈众如归闻法喜。",
            "今朝更结名山游，宝阁珠楼同践履。",
            "达了无生无不生，一声猿啸清风里。"
        ],
        "title": "重九日同修颙惠云二禅师游浮山访洪琏长老",
        "id": "02eb51dc-e382-434b-ac03-be724d6b2f31"
    },
    {
        "author": "郭祥正",
        "paragraphs": [
            "桐乡山水天下名，龙眠气势如长城。",
            "重冈复岭跨三郡，盘压厚地攒青冥。",
            "东南佛寺号投子，寺门洞启原无扃。",
            "雪峰三来道方契，凿井百尺穿重冰。",
            "至今善利永不泯，辘轳夜转闻寒声。",
            "慈济玄谈载金刻，龟趺鳞甲光荧荧。",
            "谁忧怪变碎以斧，半落崖下莓苔青。",
            "时移岁晚人事塞，高座窃据非真僧。",
            "白云徒侣半凋落，泉石往往荒柴荆。",
            "我来抉弊眼除眯，颙自寿至人天迎。",
            "随车贝叶五千卷，宝藏突兀同时成。",
            "张翁好施古亦少，助我福地还中兴。",
            "老禅咒龙未三日，泉发石上吁可惊。",
            "晨厨千僧用无尽，琅玕引溜何泠泠。",
            "城中客少民事简，屡携茗酌来煎烹。",
            "叩师玄关问至理，心地拂拭菱花明。",
            "妙峰胜会岂殊此，迷即成凡随死生。",
            "明朝官满重回首，别师写作龙眠行。"
        ],
        "title": "龙眠行留别修颙禅师",
        "id": "a004ed97-a9ec-4b5e-83af-9fab267b515c"
    },
    {
        "author": "郭祥正",
        "paragraphs": [
            "扁舟载月入金陵，金陵尚书倒屣迎。",
            "白发愧彼商山皓，青眼欣逢阮步兵。",
            "开壶倾酒饮未已，卷纸连书吟不停。",
            "愿如贺监怜太白，莫作曹公嗔祢衡。"
        ],
        "title": "留别金陵府尹黄安中尚书",
        "id": "774f7f46-fdbe-438f-8c5f-73d7981fde0e"
    },
    {
        "author": "郭祥正",
        "paragraphs": [
            "揽衣登塔窥泬寥，黄金篆牌神所摽。",
            "层梯转道二千尺，铃索交响风常飘。",
            "天厨晓送阿育供，海月夜领飞仙朝。",
            "南溟安在心欲化，九万一举期今朝。",
            "我宋真人启阊阖，尧舜之运重昭昭。",
            "佛老并儒鼎足盛，理归一善无烦条。",
            "凈缘胜赏固莫逆，足力强健朋侪要。",
            "昌黎首唱城南句，东野继作芬兰椒。",
            "诸公笔力斗颖发，七言纸上铿琨瑶。",
            "聚沙叠甓付童子，秀实始自春之苗。",
            "凌空得路未足恃，遇险惊魂安可招。",
            "龙虎低沈凤鸟散，藉此弹压无祲妖。",
            "四郊松柏列兵卫，万家弦管均咸韶。",
            "广庄黔乌类蠛蠓，岁望已觉元鼎调。",
            "晴川疏树历阳近，浮云蔽日长安遥。",
            "贯轮巨木彻十地，斜飞八角穿重霄。",
            "扶持故国肖父老，综领诸刹如孩髫。",
            "循栏作礼共悲仰，绝顶进步谁腾超。",
            "迹虽有为志颇壮，报且不尽功何辽。",
            "挥毫题识未云毕，城头鲁角声迢迢。",
            "兜绵铺舒换尘境，宝灯照耀银为桥。",
            "乃知此会世稀有，请君审听长干谣。"
        ],
        "title": "奉和安中尚书同漕宪登长干塔",
        "id": "762a5414-f00a-4241-86bd-e1273e43d080"
    },
    {
        "author": "郭祥正",
        "paragraphs": [
            "虎踞龙盘古名郡，势欲凌波予未信。",
            "偶摇双桨下天门，白鹭三山随一瞬。",
            "舍舟登岸青溪滨，蒙蒙柳眼初含春。",
            "感君携酒唤小妾，要我一饮颓冠巾。",
            "开怀猛酌宁辞醉，明朝且入梁朝寺。",
            "刀裁赤量非扇迷，兴来欲跨横空使。",
            "南风更送琳琅篇，明珠十斛投归船。",
            "与君定交增浩然，谁谓此行垂槖还。"
        ],
        "title": "即席和酬金陵狄倅伯通",
        "id": "661735f0-9fe5-4b8e-8cd8-4c8b9c0d97d9"
    },
    {
        "author": "郭祥正",
        "paragraphs": [
            "去年圩破官不救，阙食逋亡十八九。",
            "今年大水如去年，民困适遭何令贤。",
            "贤哉何令能治水，枪木编芦多准拟。",
            "赏罚公平贫富均，赤脚亲临食亡匕。",
            "每趋危垫必身先，往复连宵几百里。",
            "浪头作恶工莫施，一拜能令二龙起。",
            "白龙先去黑龙随，鳞鬣分明皆见之。",
            "须臾浪定埂可御，父老惊嗟咸涕洟。",
            "西门投巫安足比，亦胜乘舆济溱洧。",
            "活我生灵十万家，惠泽阴功浃神理。",
            "天子临轩方用才，时时有诏搜草莱。",
            "请歌何令能治水，愿采斯言献天子。"
        ],
        "title": "治水谣",
        "id": "68dd563e-e4af-408e-b50d-d1ba6a4ea0e7"
    },
    {
        "author": "郭祥正",
        "paragraphs": [
            "布衣射策趋蓬莱，十年得志联三台。",
            "怀仁附义天下悦，忠言屡叩宸聪回。",
            "不唯尽赦息钱息，曾均惠泽覃枯骸。",
            "先皇晏驾旧臣老，白云黄鹤空徘徊。",
            "藩城六见换符节，直道自任宁嫌猜。",
            "昭亭扶春入画戟，句溪洗月供吟杯。",
            "佳宾三千集珠履，赤子十万登熙台。",
            "玄晖比公固不足，我攀太白惭非才。",
            "披云拂雾一何晚，泥滑不敢鞭驽骀。",
            "明朝迤逦造宾榻，愿逢浩气吹寒灰。",
            "玉上青蝇本无有，都人争望公归来。",
            "公归来，至尊梦吉天颜开。"
        ],
        "title": "游陵阳谒王左丞代先书寄献",
        "id": "6948024f-c574-4f36-a92f-e3ad743544a8"
    },
    {
        "author": "郭祥正",
        "paragraphs": [
            "昨夕发姑孰，今朝泊敬亭。",
            "轻云淡日天地暖，杏花吐萼梅飘零。",
            "春光一瞬岂足赏，听公亹亹高谈倾。",
            "昔年庭争动丹陛，君臣道合趋升平。",
            "岩廊辞位已十载，气度杳杳涵沧溟。",
            "公田种秫作新酒，槐槽旋注琉璃瓶。",
            "不将歌舞效俗饮，时时一酌差独醒。",
            "感公赠我十五斗，酒量安得如刘伶。",
            "愿公归去庙堂上，尽使斯民醉醇酿。"
        ],
        "title": "谢王左丞惠冰酒十五斗",
        "id": "12ef8ea3-ca1d-4457-bb8e-a7452e60b4b8"
    },
    {
        "author": "郭祥正",
        "paragraphs": [
            "先生烧丹骑竹马，情恋萧公碧城下。",
            "故物无余只五泉，亦有松风伴潇洒。",
            "谁来洗耳复洗心，寥寥千载闻遗音。",
            "寺门不掩象灯暗，猿隔数峰时一吟。"
        ],
        "title": "题横山陶弘景书堂寺",
        "id": "55ef9a72-f04d-4d09-b7c7-887dfb9b5025"
    },
    {
        "author": "郭祥正",
        "paragraphs": [
            "杨花塞路春无声，鸣鸠唤妇留春晴。",
            "扬鞭朝发浚遒县，卷帘暮宿金斗城。",
            "城中主人汉贾谊，妙年射策都羣英。",
            "峨冠独立御史府，冰霜凛凛清朝廷。",
            "忽乘白云渡银海，十年望阙心常倾。",
            "只今淮西课异等，沉沉玉帐闲府兵。",
            "神机照物辨毫发，提刀四顾新发硎。",
            "行闻召节返西掖，至尊开阁思谈经。",
            "岂容燕寝自颐养，画戟森卫清香凝。",
            "陈公虽解豫章榻，白头重愧非徐生。",
            "飘零渔艇荷蓑笠，揣摩旧学荒柴荆。",
            "愿公一吐太和气，朽株岩下逢春荣。"
        ],
        "title": "代先书寄庐郡朱龙图",
        "id": "4c57f955-4e12-491b-9d14-a45ba35cf88e"
    },
    {
        "author": "郭祥正",
        "paragraphs": [
            "一阁横空连野水，久客归来洗双耳。",
            "二疏虽解散黄金，家园未必临清泚。",
            "坐见纷纷烟雨入，千里潇湘画图湿。",
            "鱼鸟相忘蒲荇深，两岸桃花为春泣。",
            "钟离辞荣已三品，吴令早休今八十。",
            "我亦弃官姑孰闲，邂逅相过手重执。",
            "阁前旋解青板船，呼童移棹选清渊。",
            "四人白发笑且饮，岸人疑是商山仙。",
            "亦如贺监在东吴，醉下山阴弄镜湖。",
            "月色莲香迷近远，且要李白骑鲸鱼。",
            "古人今人乐如此，出处无瑕傲生死。",
            "君不见功成不退人，重着蓝衫脱金紫。"
        ],
        "title": "合肥李天贶朝请招钟离公序中散吴渊卿长官洎予同饮家园怀疏阁",
        "id": "9797dfbe-4a3e-4c33-81b3-bb96b82ae80a"
    },
    {
        "author": "郭祥正",
        "paragraphs": [
            "发如盘鸦面如玉，飘飘罗袖长芬馥。",
            "妙年得侍碧虚乡，自道一生心已足。",
            "黄莺流语春日长，绿窻绣出金鸳鸯。",
            "朝暮祝卿千万寿，不识相思能断肠。"
        ],
        "title": "丽人曲赠钟离中散侍姬",
        "id": "c96c0c80-8fc5-475d-9634-3cf29a7da6d3"
    },
    {
        "author": "郭祥正",
        "paragraphs": [
            "嚼君老句胜牛乳，又如旱稼蒙甘雨。",
            "龙眠一别鱼雁稀，几度看云与云语。",
            "凤池摇笔赞帝龄，珠玑洒落黄金城。",
            "鼻端去垩鬼胆破，霹雳轰车风雨惊。",
            "事君以道非难事，不羡昔人囊有智。",
            "柏梁屹屹汉庭材，宝鼎颙颙周庙器。",
            "我在江湖寄此身，碧芦青荇远黄尘。",
            "感君问我尚安否，病树前头万木春。",
            "强泛月船追李白，无人爱客似田文。"
        ],
        "title": "中书舍人陈公元舆以诗送吾儿鼎赴尉慎邑卒章见及遂次原韵和答",
        "id": "f027eb02-d512-47c3-a124-6e791b1bd6af"
    },
    {
        "author": "郭祥正",
        "paragraphs": [
            "往岁遭风洞庭浦，悔不携锄从老圃。",
            "昨日金城逢故人，万丈虹蜺思一吐。",
            "更在芙蓉池上游，桂枝为檝木兰舟。",
            "舞妓相将棹歌去，疑是西施浣纱处。",
            "皓腕翩翻雪藕丝，婉若游龙或惊鹜。",
            "愿公对客少留连，早晚沙堤问归路。"
        ],
        "tags": [
            "洞庭湖"
        ],
        "title": "次韵和元舆待制後浦宴集三首  其一",
        "id": "d77a51ec-a4f6-42d7-99b7-1ce2e604cafa"
    },
    {
        "author": "郭祥正",
        "paragraphs": [
            "欲飞太白嫌秋暑，约我留连菊花圃。",
            "撷芳持酒听君吟，冰丝轧轧吴蚕吐。",
            "只今且挈茗杯游，沧浪同泛采莲舟。",
            "君当复入玉堂去，为吾还思采莲处。",
            "叶间争看戏鸳鸯，花底谁曾爱鸥鹜。",
            "柳州烟岛自迷人，员峤方壶岂无路。"
        ],
        "title": "次韵和元舆待制後浦宴集三首  其二",
        "id": "54f26ef7-8f44-4682-9f72-e17b5010a3b0"
    },
    {
        "author": "郭祥正",
        "paragraphs": [
            "谁为宓妃寻洛浦，且看芙蓉照秋圃。",
            "烂漫折随罗袖归，芬香忍对西风吐。",
            "官池不属野人游，画鼓喧喧驾鹢舟。",
            "宾从欣陪史君去，筵开正在红云处。",
            "独携椽笔发清唱，老鹤昂藏映鸡鹜。",
            "敢辞倒载委篮舆，绛腊行行夹城路。"
        ],
        "title": "次韵和元舆待制後浦宴集三首  其三",
        "id": "1d600b33-1111-43e2-b1ea-f9d9719838cc"
    },
    {
        "author": "郭祥正",
        "paragraphs": [
            "一年醉，三百六十日。",
            "今朝年尽酒未尽，自顾形骸无得失。",
            "浮生七十行六十，猛饮狂歌须汲汲。",
            "吾邦倅贰李自明，爱我颓然荷蓑笠。",
            "双壶满送琼瑶浆，春风争从四支入。",
            "君不见刘项存亡安在哉，暂时龙虎轰风雷。",
            "袁盎说行晁错戮，蹑蹝刺客横刀来。",
            "又云舜野死，尧幽囚，九疑连延云雾愁。",
            "不如饮酒醒复醉，抱瓮负锸渠无仇。",
            "沧海化为酒，蓬莱作糟丘。",
            "与君携手去，赤脚踏鳌头。"
        ],
        "title": "醉歌谢太平李倅自明除夜惠酒",
        "id": "fb9980f2-ebcd-4071-baca-7276636b9ff9"
    },
    {
        "author": "郭祥正",
        "paragraphs": [
            "匹马初从瘴岭来，登临喜上鬰孤台。",
            "鬰然而孤插天半，乱山却出晴云堆。",
            "双溪倒流玉绡飐，万屋蘸碧长城开。",
            "扪参历井岂足数，俯栏引手持斗魁。",
            "月空银浪试一酌，坐忧桂树生黄埃。",
            "妙娥舞袖回白雪，琵琶十面轰春雷。",
            "吟笺分轴造险语，酒令行赏无停杯。",
            "哀猿不断片帆没，归鸟自送残阳颓。",
            "脱身我作耕钓客，两翁均是岩廊材。",
            "共游绝境发佳唱，骊珠射目精光皑。",
            "升沈从此遂分手，愿借惠泽苏蒿莱。"
        ],
        "title": "同蒋颖叔林和中游鬰孤台",
        "id": "34b6c35e-a1aa-4ec8-8773-e0306195a2f0"
    },
    {
        "author": "郭祥正",
        "paragraphs": [
            "俊才落落如君少，养之九年应大妙。",
            "满怀骚雅辄见投，圭璧琮璜予所要。",
            "劝君且学充其科，殿前笔陈挥长戈。",
            "锦标夺取献天子，宠禄及亲荣耀多。"
        ],
        "title": "赠南康刘叔和秀才",
        "id": "682bd291-0cfd-47c6-bc5c-72799d94b226"
    },
    {
        "author": "郭祥正",
        "paragraphs": [
            "登姑苏，望五湖。",
            "范蠡扁舟竟何在，吴王宫殿惟荒墟。",
            "民贪吏狡郡多事，煮盐为盗无完肤。",
            "使君谁何好平恕，寛则脂韦猛则虎。",
            "只今卧治闻黄公，更得高才归幕府。",
            "愿令里巷歌召南，风化流行成乐土。",
            "昔年引对大明殿，国论轩轩动人主。",
            "往持使节临朔方，威霁秋霜爱春雨。",
            "玉上青蝇谁强指，鼻端白垩宁伤斧。",
            "升沈偶尔非吾嗟，不用东方且为鼠。",
            "岂闻绝代无佳人，何必西施妙歌舞。",
            "盛倾绿酒鲙肥鲈，承诏还从大梁去。"
        ],
        "title": "姑苏行送胡唐臣奉议入幕",
        "id": "0de1eb97-62bd-4e72-8c26-72df41f75023"
    },
    {
        "author": "郭祥正",
        "paragraphs": [
            "松荒菊老嵩山秋，翁将归兮邈难留。",
            "幅巾短袖骑黄牛，翛然自作山中游。",
            "山中游，谁与伴，两姬窈窕吹牙管。",
            "千岩万壑鸾凤吟，嫦娥侧耳冰轮款。",
            "五音和畅王道成，不是嵇康广陵散。",
            "问公此曲谁为之，曲曲新翻公自为。",
            "古人今人不到处，能与阴阳四序相推移。",
            "我知公心通造物，岂止人间妙音律。",
            "天子呼来换旧章，乐成四十有五日。",
            "奏之明堂奉祖宗，天地清明和气溢。",
            "至尊宠赐腰横金，自谓荣华非本心。",
            "再拜辞魏阙，扬鞭归故林。",
            "故林在嵩山，白云幽径深。",
            "濯我衣上尘，重泻山水音。",
            "只应王子晋，跨鹤每相寻。"
        ],
        "title": "嵩山归送刘伯寿秘监",
        "id": "933af783-df3f-4f89-ab22-187391675cc8"
    },
    {
        "author": "郭祥正",
        "paragraphs": [
            "到乎难哉，碧落之洞天。",
            "上有岚壁之瑶局，下有澄溪之碧澜。",
            "碧澜之下，寸寸秋色。",
            "目窥之而可量，手搴之而莫得。",
            "窦容光而练飞，岩渍阴而乳滴。",
            "如长人，如巨蛇，如翔龙，如镆铘，如倒植之莲，如已剖之瓜，如触邪之獬豸，如蚀月之虾蟆。",
            "或断而卧，或起而立，或欲鬬而抟，或惊顾而呀。",
            "若斯石也，吁可怪耶。",
            "何诡绝之异观，尝置之于幽遐。",
            "到乎难哉，长萝美秀，瘦木竦直。",
            "香撄寒而自媚，名概询而鲜识。",
            "烟霏霏而引素，云悠悠而奋翼。",
            "亟模似其变态，已灭然而无迹。",
            "崩澌远响，罄落瑟续。",
            "聆之愈深，咏之不足。",
            "欲幽栖而忘返，尚徘徊而眷禄。",
            "彼宁待乎世人，盖有要于仙躅。",
            "到乎难哉，信夫到之难也。",
            "匪到之难，知乐此以为难。",
            "知乐此矣，能久处之又为难。",
            "余故补到难以题篇些。"
        ],
        "title": "补到难",
        "id": "0aedb83b-7105-4f28-811a-6003674ee0a5"
    },
    {
        "author": "郭祥正",
        "paragraphs": [
            "送子之邑兮，山之峨峨。",
            "繄物之可赋兮，曰如之何。",
            "虚徐怳耀兮，匪车匪马。",
            "匪足匪翼兮，奋于岩阿。",
            "薄万象兮周四海，烂五采兮扬天波。",
            "倐然悄然以自敛，妥轻素兮萦翠螺。",
            "容与兮窈窕，行止兮委蛇。",
            "吐兮若英，攒兮若葩。",
            "聚若白蚁，散若杨花。",
            "爰有灵依兮，遂异于他。",
            "对之自然，又不可求。",
            "逐之无迹，怆我离忧。",
            "上下无穷，变化周流。",
            "乱曰：绵延夭矫兮竟何补，赞天工兮濡厚土。",
            "舒则有时兮卷则有所，不为神女兮而为君子。"
        ],
        "title": "巫山送吴延之出宰巫山",
        "id": "0d82c761-221f-4e5c-8f7f-73d1923674ac"
    },
    {
        "author": "郭祥正",
        "paragraphs": [
            "风萧萧兮云蔼蔼，泉淙淙兮石皑皑。",
            "禽惊人兮，远飞去以复还。",
            "客醉其间兮，殊不知为冠带。",
            "发被衣颓以自顾兮，谁为吾仇。",
            "山花为我一笑兮，山草为我以忘忧。",
            "嗟世人之愚兮，竟营营以何求。",
            "求百年之宠荣兮，取万世之奴囚。",
            "怵谗舌之甚兮，尚毁孔而谤周。",
            "咄何得而何失兮，孰为马而为牛。",
            "歌数作兮饮未休，石骇以走兮泉凝而不流。",
            "起挽石以道泉兮，尔何我尤。",
            "吾将去乎世兮，结尔以长年之游。"
        ],
        "title": "山中",
        "id": "ab14e054-bb1a-4e67-8f1b-ae3e6a97c515"
    },
    {
        "author": "郭祥正",
        "paragraphs": [
            "遯兮乐欤，吾能为子言之。",
            "山高水长兮，遯岁月而忘归。",
            "朝采木兮遯而食，暮葺蓑兮遯而衣。",
            "云徜徉兮出岫，奋吾心兮与期。",
            "日躅躅兮行天，吊吾影兮沉西。",
            "委吾形兮自信，岂涂险之诘曲兮能屈伸而骛驰。",
            "遯其乐兮，吾能为子重言之。",
            "林之深则鸟兽遯而乐，水之深则鱼龙遯而乐，帝者之道备则生民遯而乐。",
            "遯将独乐乎哉，吾弗与也。",
            "于是作招遯之辞，辞曰：来。",
            "马肥驭良兮迟子以归，虎豹啮人兮胡独为宜。",
            "朝有好爵兮廪有好禄，遯勿遯兮于斯之时。"
        ],
        "title": "招遯",
        "id": "8c6d978d-9d30-423f-885d-d5fe7b710fb9"
    },
    {
        "author": "郭祥正",
        "paragraphs": [
            "休欤归乎，何为而言哉。",
            "予七龄而孤兮，托慈育以苟生。",
            "捉手以笔兮，口授以经。",
            "绪先子之素训兮，夜未央而丁宁。",
            "既束发以就学兮，入必问其与游。",
            "闻道之进兮，曰使我以忘忧。",
            "课蚕而织兮，纫衣以先汝。",
            "使弗坠业兮，我劳而汝处。",
            "慨薄德之眇末兮，今愈壮而不扬。",
            "吾母耄兮，恋故乡。",
            "虽得邑而禄兮，曾寤寐之弗遑。",
            "与音问之吉兮，孰若朝夕而在傍。",
            "谁絷予足兮，眷白云之徜徉。",
            "还印绶于有司兮，贤守足以往诉。",
            "将俟代而返兮，念岁月之云暮。",
            "休欤归乎，春山崺崺，春水弥弥，春蒲濯濯，春鱼尾尾。",
            "吾亲在前，吾子在後，饮甘涤洁，以介眉寿。"
        ],
        "title": "言归",
        "id": "d448b102-7dba-44b0-b5d7-cda34be23919"
    },
    {
        "author": "郭祥正",
        "paragraphs": [
            "予将归兮而有言，德眇薄兮言弗见信。",
            "孝乎为孝兮友于弟晜，奚为为政兮予之所存。",
            "慨日月兮往而不返，吾亲八十兮事之云晚。",
            "朝廷清明兮予忠曷施，道弗行于家兮何以敎吾民之为哉。",
            "呜呼，耕吾土兮足以食，条吾桑兮足以衣。",
            "予奉亲兮孰不可乐，予治身兮尤以为宜。",
            "蹇何忧兮何思，恬无闷兮无知。",
            "休欤归乎，以退为进乎，予发诸诚乎，言谁弗信乎。"
        ],
        "title": "广言归",
        "id": "2aca5104-6af4-4648-a38c-a9732975847a"
    },
    {
        "author": "郭祥正",
        "paragraphs": [
            "士有以处兮，无亩以耕。",
            "眷余绪之尚抽兮，慨慈亲以迟荣。",
            "徐虚缩瑟以内习兮，予实愧乎先民之心。",
            "惚怳恻怆其不得已兮，被命于九江之浔。",
            "戴皇天之休兮，廪足以饱。",
            "度白日之难兮，谁察予情。",
            "汹汹兮北风，怒浪兮滔天。",
            "抚慈膝兮出门，泪涟洏兮就船。",
            "事将有责兮，死岂予之所畏。",
            "盖忠未足以尽报兮，孝未克以自信。",
            "惟行止之坎坎兮，适简罪以冀生。",
            "度白日之难兮，谁察予情。",
            "蛟囓齿兮岸摧，蜃矫首兮渡分。",
            "妖鳞怪鬛曾莫识其名兮，怒谺牙以相瞩。",
            "数将倾而还复兮，予委命乎上灵。",
            "幸生全而就泊兮，夜风止而月吐。",
            "旷上下之澄澈兮，适纵观乎琉璃之府。",
            "北斗扬光兮，百怪潜伏。",
            "岸芷露翠兮，汀兰放芬。",
            "起予思之无穷兮，既局影以自慰，又苦辞以招魂。",
            "辞曰：始凶终吉，魂兮归来，奚往而失。"
        ],
        "title": "泛江",
        "id": "3a56fee6-aef0-4e9e-91dd-1c33769b6081"
    },
    {
        "author": "郭祥正",
        "paragraphs": [
            "气氛氛兮隘如，魂扬扬兮宁居。",
            "慧言在耳兮畴能舍诸，异质沈壤兮委夫顽虚。",
            "鸿雁零飞兮若独何趋，兰茞早悴兮天孰与辜。",
            "雄嗥雌啼兮巢失佳雏，天地黯黯兮风雨呼呼。",
            "旐翩翩兮导衢，夜冥冥兮永殊。",
            "樽有醑兮鼎有鱼，享弗享兮日月云徂。"
        ],
        "title": "殇愁",
        "id": "8dd9ef11-2cc8-41f0-975a-37b340e94441"
    },
    {
        "author": "郭祥正",
        "paragraphs": [
            "泠泠潺潺，寒泉。",
            "泻云间，如弹。",
            "醉翁洗心逃区寰，自期猿鹤俱闲。",
            "情未阑，日暮向深源。",
            "异芳谁与搴，忘还。",
            "琼楼玉阙，归去何年。",
            "遗风余思，犹有猿吟鹤怨。",
            "花落溪边，萧然。",
            "莺语林中清圜，空山。",
            "春又残，客怀文章仙。",
            "度曲响涓涓，泛商回征星斗寒。"
        ],
        "title": "醉翁操",
        "id": "0efef462-9504-4bf3-a343-5ce6cb36663f"
    },
    {
        "author": "郭祥正",
        "paragraphs": [
            "昔人思归兮，宅林薮之邃深。",
            "阻长堤而临清渠兮，芬翳翳以交阴。",
            "有观阁池沼兮，通泉溜而附嵚崟。",
            "蹇美羽之翔集兮，嘉鱼乐而浮沉。",
            "时则命宴于芳晨兮，连亲戚与佳宾。",
            "执乐而侍兮，列秦赵之艳人。",
            "管弦奏兮，歌悠扬而绝尘。",
            "浆兰桂兮，羞肴珍。",
            "左琴右书兮，助为娱而养真。",
            "又期于不朽兮，志慠然而陵云。",
            "孰能婆娑于九列兮，顾牵羁于繁文。",
            "曲有弦而无辞兮，述予怀以自信。",
            "歌曰：日毂驰兮老将至，铄外纷兮中系累。",
            "归去来兮予之思，放吾形兮聊逍遥以卒岁。"
        ],
        "title": "古思归引",
        "id": "bcfcb745-196e-406c-a519-498f9a93f379"
    },
    {
        "author": "郭祥正",
        "paragraphs": [
            "燕云悲兮易水愁，壮士行兮专报仇。",
            "车辚辚兮马萧萧，客送发兮酌兰椒。",
            "击筑兮喑咽，歌变征兮思以绝。",
            "易水愁兮燕云悲，四座伤兮皆素衣。",
            "歌复羽兮慷慨，发上指兮泪交挥。",
            "又前为歌曰：风萧萧兮易水寒，壮士一去兮不复还。"
        ],
        "title": "补易水歌",
        "id": "58f370da-c94e-4414-960d-c9df2b02d21e"
    },
    {
        "author": "郭祥正",
        "paragraphs": [
            "我思嵩兮，三十六峰之葱苍。",
            "云霞卷舒兮，纷五色而烂朝阳。",
            "渺羣仙之不可见兮，时有鸾鹤双翱翔。",
            "穷崖断壑兮，飞泉吼怒舂琳琅。",
            "俨修松与美竹兮，碧离离而低昂。",
            "考周室之卜世兮，顾八表为中央。",
            "天乃宠于吾宋兮，六陵相差而永藏。",
            "惟传祚之亿万兮，岂八百以为之长。",
            "引伊洛之二水兮，聿通汴而注扬。",
            "回黄流于故道兮，灭湍射而汪洋。",
            "横星桥于河汉兮，紫阙峙而炜煌。",
            "列槐植之行秀兮，历五代而经唐。",
            "承太平之雨露兮，幸不遭乎伐戕。",
            "为众木之耆艾兮，如羽盖之迭张。",
            "慨离彼而适此兮，亦出处之靡常。",
            "既寓情于物表兮，独思嵩之未忘。",
            "忽有客兮鼓檝，言别我兮灵羊。",
            "将度庾岭，沿涛江。",
            "涉淮泝汴，入幕乎洛阳。",
            "词气有余，顿挫铿锵。",
            "诚南士之颖出，然未始离乎炎荒。",
            "请陟嵩而远览，循今古而徜徉。",
            "矫垂天之翼，灿琼瑶之章。",
            "于是被诏音，登玉堂。",
            "返视乎罗浮朱明，如弃鱼目而怀夜光也。"
        ],
        "title": "思嵩送刘推官赴幕府",
        "id": "38bdbfad-918b-456d-a8f8-3560a60963fb"
    },
    {
        "author": "郭祥正",
        "paragraphs": [
            "追彷佛兮，故国之高丘。",
            "与子之相遇兮，听其言而若秋。",
            "雍雍而肆兮，严严而收。",
            "乐我之心兮，以遨以游。",
            "予将娶兮，于南州。",
            "莫克从子兮，翻自省以幽幽。",
            "川陆兮沉浮，日月兮再周。",
            "云子之长逝兮，怆我之深忧。",
            "子不可见兮，道将谁求。",
            "彼苍者天兮，胡惨胡仇。",
            "夺子之速兮，使不位于公侯。",
            "虽穷德之特立兮，弗与世以绸缪。",
            "嗟坎水之未盈兮，竟何泽以休休。",
            "瘖予之声兮，血予之眸。",
            "犹不足以止兮，灵何在而荐羞。",
            "惟永绝兮奈何，怅平昔兮悠悠。"
        ],
        "title": "王逢原哀词",
        "id": "03e6e866-0d77-4363-af6a-bd8ada202200"
    },
    {
        "author": "郭祥正",
        "paragraphs": [
            "嗟乎孺兴之不幸兮，上有高堂白髪之慈亲。",
            "孝不克以自信兮，魂将逝而复返。",
            "目冥冥而莫胜兮，顾天命之予短。",
            "业修修兮志与道配，寂不少振兮遽沉幽而终蹇。",
            "兰未芳兮先凋，月将升兮俄陨。",
            "孺人嚣嚣兮，追话言之弗足。",
            "梦悠悠兮，魂去来而数蹙。",
            "抚稚子兮秋夜长，暗明珰兮摧腕玉。",
            "魂何知兮，兴予之哀。",
            "体与道化兮，岁月徂而屡周。",
            "情纒绵兮，若俱往则已矣。",
            "词不足以尽寄兮，托余思于江流。"
        ],
        "title": "徐孺兴哀词",
        "id": "d8defeb7-af10-4412-b08f-068f347ca490"
    },
    {
        "author": "郭祥正",
        "paragraphs": [
            "怀伊人兮，漳水之湄。",
            "爰结好之初兮，予方出乎陷穽之羁縻。",
            "彼知予之横罹兮，眷茕茕而弗支。",
            "氛侵侵而袭人兮，子独赠我以兰芝。",
            "芳芬芬而爽吾衷兮，虽厄穷而弗疑。",
            "言涓涓而洗吾耳兮，寂尘听而凄其。",
            "炊嘉黍而纳吾腹兮，使朝则忘饥。",
            "采薜荔为予之服兮，慨前修之可追。",
            "脂吾车而秣吾驷兮，造仙的之幽奇。",
            "煮甘溜而茗酌兮，珍盘进乎离支。",
            "唱则和兮，迭指摘其醇醨。",
            "同底于道兮，遵圣渚为之归。",
            "聊容与以卒岁兮，曾弗察乎白驹之骛驰。",
            "泊中吉而启行兮，觞桂浆以违离。",
            "惕南北之缅邈兮，蹇形影之颓衰。",
            "歌激扬而再发兮，泪浪浪以沾衣。",
            "马悲鸣而仰顾，仆弛负以增欷。",
            "行云住而黯惨，去鸟返而低迷。",
            "岁聘介而一至兮，孰敢为之後期。",
            "幸再往而再复兮，释予心之思也。",
            "忽承讣以踯躅兮，行不知其所之也。",
            "嗟若人之藴美兮，天其夺之速也。",
            "蹇松柏之枯折兮，恶植则滋以荣也。",
            "考大空之役物兮，必善抟而化之也。",
            "将为麟为凤兮，对明世而出也。",
            "将为兰为荪兮，芬馨香而荐上帝也。",
            "将为江为河以济舟也，将为雨为露而泽物也。",
            "将复为人兮，英华于士林也。",
            "将为仙为神兮，自适于逍遥之境也。",
            "呜呼，以甚塞之怀兮，测乎无涯之眹。",
            "以有限之情兮，导乎无穷之悲。",
            "呜呼，其有知乎，其无知乎？吾其能久乎，吾将从子于重泉之游乎，吾又何词之哀乎。"
        ],
        "title": "留君仪哀词",
        "id": "b7e17448-b0e6-432c-8432-41e6df676384"
    },
    {
        "author": "郭祥正",
        "paragraphs": [
            "归乎乐哉，山中之乐兮，其乐无穷。",
            "蔼葱苍而杳巑丛兮，眷青瑶之诸峰。",
            "琉璃一碧兮，湖波止而溶溶。",
            "层楼相望，曲径相通。",
            "鱼龙转影于汀澜之际，钟梵答响于烟云之中。",
            "鸟嘤日暖兮，花气蒙蒙。",
            "搴密叶而成幄兮，风飒飒而吹松。",
            "岩谷玲珑，霜木落也。",
            "玉宇浮空，冰澌凝也。",
            "天高月朗兮，定省乎华严之境。",
            "雷奔雨骤兮，作新乎水墨之宫。",
            "达僧拟王孙之葬，逸士蹑渊明之踪。",
            "方尔祖之得名兮，考其言于庐陵之醉翁。",
            "曰嗟世之人兮，曷不归来乎山中。",
            "山中之乐不可见，今予其往兮谁逢。",
            "後四十年，尔复好吟。",
            "远游不返，求我之从。",
            "劝尔之归兮，栖老乎山中。",
            "尔之材兮甚良，当自适其无庸之庸。",
            "违世绝俗，黜明塞聪。",
            "山中之乐兮乃可以久，非我与尔兮谁同。"
        ],
        "title": "山中乐",
        "id": "c14eb711-a358-490e-ad60-e5d9d1132548"
    },
    {
        "author": "郭祥正",
        "paragraphs": [
            "端城之北，径五六里。",
            "有石室兮洞开，其上则七山建斗司天之喉舌，其下则渊泉不流渟碧一杯。",
            "窥之则肌发冰，酌之则烦心灰。",
            "四傍则石乳玲珑，中敞圆盖。",
            "窈窈万丈，莫穷其厓。",
            "孰纳忠兮，嗟肺肝之已露。",
            "孰止戈兮，束兵仗而相挨。",
            "俨卫士之行列，肃庭臣之序排。",
            "纷披披兮蒂萼，粲枞枞兮条枚。",
            "安而不可动者为梁为栋，奔而不可止者为虎为豺。",
            "龟闯首兮屏息，虬奋鳞兮抟雷。",
            "怪怪奇奇兮，千变万态。",
            "愈视愈久兮，惚恍惊猜。",
            "何人境之俯近而仙宇之秘异如此者哉。",
            "萝卷风兮窈窕，春渍芳兮不回。",
            "或命佳客，或寓幽怀。",
            "考二李之劲笔，皆一时之遗材。",
            "援玉琴以写咏，怅夕阳之易颓。",
            "方谢事以言返，眷兹室而徘徊。",
            "云愀容兮泱漭，鸟送音兮悲哀。",
            "况百年之将尽，邈夫万里奚复来。"
        ],
        "title": "石室游",
        "id": "15c9d0c1-0fe0-48f6-ac5c-c0fe7e182c02"
    },
    {
        "author": "郭祥正",
        "paragraphs": [
            "逍遥有水一溪，有竹三亩。",
            "兰芬菊芳，松老石瘦。",
            "堂居其中，亭列左右。",
            "菲菲兮春荣，阴阴兮夏茂。",
            "孤猿啸兮秋夜长，空桑嗥兮冬雪昼。",
            "山之名兮人莫知，公为主兮天所授。",
            "其或要佳宾，酌醇酎。",
            "清吟得韵兮，非人世之丝篁。",
            "属笔成篇兮，发天机之锦绣。",
            "方且登高台，挹远岫。",
            "俯仰羣仙，咨询遐寿。",
            "脱轮蹄之萦，服烟霞之秀。",
            "于斯时也，一举九万兮，吾不知其为用。",
            "嗒焉自丧兮，吾不知其为偶。",
            "翛兮窅兮，非无之无。",
            "寂兮息兮，非有之有。",
            "无何亦何得而名，有窍则窍遽能久。",
            "至若听出于垣，观入于牖。",
            "此鄙士之常习，又安得与夫逍遥主人而为之友也哉。"
        ],
        "title": "逍遥园",
        "id": "e965401f-3cb0-4f06-a70d-26401d312ad4"
    },
    {
        "author": "郭祥正",
        "paragraphs": [
            "望孤云兮山之巅，漭弗雨兮何油然。",
            "送孤鸿兮海之涘，高举翼兮游无边。",
            "彼君子之如似兮，脱世俗以不返。",
            "奚无闷而止兮，又放意以穷年。",
            "川有航兮陆有马，园有佳木兮池有芳莲。",
            "坐卧兮白日，笑歌兮朱弦。",
            "客至止兮，乐我之乐。",
            "岂公侯之下兮，曾弗择乎愚贤。",
            "仆夫以耕兮，妾女以织。",
            "恬弗愧兮，我衣我食。",
            "神仙之逍遥兮，固不得以见之。",
            "君子之宴息兮，举斯世以谁敌。",
            "嗟世人之自徇兮，莫知其求。",
            "势得而傲兮，势失而囚。",
            "靡後先之思兮，孰进退之由。",
            "苟岁月之徙兮，托冠带以包羞。",
            "惟勇子之从兮，贫未足以自周。",
            "匪妻子之累兮，实吾亲之忧。",
            "慨负重兮执热，慕坦跣兮临流。"
        ],
        "title": "孤云寄潘延之先生",
        "id": "f218d471-51a4-49dd-8fc3-1005e52b4fd7"
    },
    {
        "author": "郭祥正",
        "paragraphs": [
            "先生曰采薇山之巅兮，吾非求为之仙。",
            "吾无一亩之宅，一丘之田。",
            "饥食山之薇，渴饮山之泉。",
            "岩为吾居兮，鹿为吾马。",
            "吾岂不足兮，翱翔乎山之间。",
            "彼世俗之混混兮，嗟苦短之白日。",
            "此一身之悠悠兮，聊自乐以穷年。",
            "彼尘埃之荏苒兮，此云烟之绵联。",
            "谁谓才之大兮，慨匠氏之弗取。",
            "吾独幸其弗取兮，森葱苍而自全。",
            "粤吾君之为治兮，三王之圣。",
            "而吾相之为辅兮，伊周之贤。",
            "吾父吾母兮，皆善终以天算。",
            "进何忧而退何憾兮，养吾气之浩然。",
            "弟子进而赞曰：采薇山之巅兮，其乐也如此。",
            "衣曳曳而情飘飘兮，愿执辔而往焉。"
        ],
        "title": "采薇山之巅赠张无梦先生",
        "id": "5af74b0e-684c-4dcc-a0d8-e236bff5b786"
    },
    {
        "author": "郭祥正",
        "paragraphs": [
            "漠漠出寒雾，悠悠趋太清。",
            "珠楼被重绡，灵花纷素馨。",
            "青衣捧绿章，磨丹书姓名。",
            "为我横玉笛，一奏雌龙声。"
        ],
        "title": "游仙一十九首  其一",
        "id": "08958924-6e24-47fe-9fa4-d493e64ecd60"
    },
    {
        "author": "郭祥正",
        "paragraphs": [
            "非尘复非烟，氲氲散紫清。",
            "乃知泠风御，翛翛恣游行。",
            "忽逢黄金阙，云是玉帝京。",
            "逍遥侍御者，不假精鋭兵。"
        ],
        "title": "游仙一十九首  其二",
        "id": "29bacd7f-ce4c-4b42-92d4-d691bd051f39"
    },
    {
        "author": "郭祥正",
        "paragraphs": [
            "扶桑并咸池，窅窅殊在下。",
            "真阳涵素光，无昼亦无夜。",
            "神体当自保，不与物俱化。",
            "运龄从此长，尘缘顿消谢。"
        ],
        "title": "游仙一十九首  其三",
        "id": "9a0de93a-cb2d-4377-967a-e8c594872fa5"
    },
    {
        "author": "郭祥正",
        "paragraphs": [
            "至道不由学，颓龄安可住。",
            "宿命无纤罹，重玄乃遐悟。",
            "鲜明女萝裙，致我火澣布。",
            "稽首存至诚，欣会如所度。"
        ],
        "title": "游仙一十九首  其四",
        "id": "10bf757d-9a75-414c-b1a2-c383b7846c84"
    },
    {
        "author": "郭祥正",
        "paragraphs": [
            "至音非乐音，玲珑闻自然。",
            "殊绝洞房景，亦超鬰罗天。",
            "灵嫔下鹤驭，问我来何缘。",
            "却惊与世隔，一别三千年。"
        ],
        "title": "游仙一十九首  其五",
        "id": "ef36f226-5dd6-4643-aeb3-e4fc50f35e57"
    },
    {
        "author": "郭祥正",
        "paragraphs": [
            "澡心华池液，熏手玉楼香。",
            "一披宝神经，众真共来翔。",
            "七言咏良遇，至音迭琅琅。",
            "珍重卫夫人，行草记瑶章。"
        ],
        "title": "游仙一十九首  其六",
        "id": "7c0f0bcc-9f82-4005-bfb3-3682ab50d5c9"
    },
    {
        "author": "郭祥正",
        "paragraphs": [
            "太微无烈风，紫台多灵露。",
            "逍遥三五客，披衣纵高步。",
            "回首笑复歌，游此今几度。",
            "却嗟寰中人，枉为死所误。"
        ],
        "title": "游仙一十九首  其七",
        "id": "eef558d7-f46f-4aff-84b5-b34dbfbd9220"
    },
    {
        "author": "郭祥正",
        "paragraphs": [
            "仙家无四时，瑶草常芬芳。",
            "五岳倐来尔，玉鞭驱凤凰。",
            "得道迭相度，不闻嫉贤良。",
            "所以心无邪，人人自年长。"
        ],
        "title": "游仙一十九首  其八",
        "id": "98f02155-a96c-46d9-b681-d93a9fefbe35"
    },
    {
        "author": "郭祥正",
        "paragraphs": [
            "妙景素无杂，玉界涵虚明。",
            "妙声清不淫，洞歌奏金铃。",
            "真遇非遐想，忘心乃全生。",
            "噫哉百年内，得失安足营。"
        ],
        "title": "游仙一十九首  其九",
        "id": "50e8580f-0111-4893-bbea-4f883967df75"
    },
    {
        "author": "郭祥正",
        "paragraphs": [
            "峨峨金精巾，飘飘清霞裙。",
            "手持紫毛节，身乘三素云。",
            "驾言欲何适，上朝玉宸君。",
            "隐书谢所赐，洞明道之根。"
        ],
        "title": "游仙一十九首  其一○",
        "id": "c36962e5-b685-4cb5-bd92-3eebc3a2da34"
    },
    {
        "author": "郭祥正",
        "paragraphs": [
            "翛然乘一气，来往游太空。",
            "闲歌内景章，遂登蕊珠宫。",
            "华英不知名，激齿甘液浓。",
            "此乐无忧衅，固非侯与公。"
        ],
        "title": "游仙一十九首  其一一",
        "id": "e032fd35-5262-4666-bc6e-47b9fdfd688c"
    },
    {
        "author": "郭祥正",
        "paragraphs": [
            "投真落人世，倐经四九年。",
            "覩纷未尝竞，内顾净且渊。",
            "果逢飞行羽，得披紫微仙。",
            "携手浮绛波，绛波春渺然。"
        ],
        "title": "游仙一十九首  其一二",
        "id": "5937c817-80f1-4f7a-8872-acf3712fc970"
    },
    {
        "author": "郭祥正",
        "paragraphs": [
            "攀沿日月窟，遂观天地枢。",
            "捣金铸豪英，抟糟酝庸愚。",
            "校量宿所造，报应无差铢。",
            "丁宁与世言，安分勿浪图。"
        ],
        "title": "游仙一十九首  其一三",
        "id": "e05f92f5-b4af-4337-bb5b-11cf2cd9caf8"
    },
    {
        "author": "郭祥正",
        "paragraphs": [
            "在天不择友，天人皆正一。",
            "云汉共翱翔，隐耀无固必。",
            "岂同浊世游，自谓胶投漆。",
            "毫端利害分，白眼永相失。"
        ],
        "title": "游仙一十九首  其一四",
        "id": "adce760a-9276-4af0-b1ef-c79342652f51"
    },
    {
        "author": "郭祥正",
        "paragraphs": [
            "款逢九华妃，授我磨镜石。",
            "一磨日月朗，万古永不蚀。",
            "缄之紫锦囊，匪同赵氏璧。",
            "纔落猛士手，睨柱曾莫惜。"
        ],
        "title": "游仙一十九首  其一五",
        "id": "a3986e25-7552-464e-bc82-89c1e5273f04"
    },
    {
        "author": "郭祥正",
        "paragraphs": [
            "二景结良匹，曾非尘虑侵。",
            "欣欣启皓齿，玉佩扬清音。",
            "碧河并绛实，采濯期追寻。",
            "言舒意亦散，双好永齐心。"
        ],
        "title": "游仙一十九首  其一六",
        "id": "8caa69fc-a754-4f61-8f47-9e7bdf784ff3"
    },
    {
        "author": "郭祥正",
        "paragraphs": [
            "神凝光自生，洞房玄照映。",
            "青丝散垂腰，目采流玉镜。",
            "共谈上清事，精微寄余咏。",
            "乐酣会既分，双驾还霄岭。"
        ],
        "title": "游仙一十九首  其一七",
        "id": "3398caab-bde5-44f1-8372-6623a7b685bb"
    },
    {
        "author": "郭祥正",
        "paragraphs": [
            "清僚真可慕，振衣愿所归。",
            "既绝世上缘，吾宁抱愁悲。",
            "云韶自相谐，虚听方达微。",
            "是将跨灵羽，逸麟复攀追。"
        ],
        "title": "游仙一十九首  其一八",
        "id": "ce0dbca6-3b9e-48dc-b097-4e1e7b7aae7f"
    },
    {
        "author": "郭祥正",
        "paragraphs": [
            "窥天见天根，步玄入玄门。",
            "素光流一气，默默复浑浑。",
            "挥手散余景，至心揖灵尊。",
            "从今乃忘言，大道多子孙。"
        ],
        "title": "游仙一十九首  其一九",
        "id": "5cbf65ee-92c6-42ad-a25b-6c3ce38b95c9"
    },
    {
        "author": "郭祥正",
        "paragraphs": [
            "桃花不解饮，向我如情亲。",
            "迎风更低昂，狂杀对酒人。",
            "桃无十日花，人无百岁身。",
            "竟须醒复醉，不负花上春。"
        ],
        "title": "春日独酌十首  其一",
        "id": "eb0356aa-be36-4b87-b9fc-f326fe20b8e6"
    },
    {
        "author": "郭祥正",
        "paragraphs": [
            "江草绿未齐，林花飞已乱。",
            "霁景殊可乐，阴云幸飘散。",
            "且致百斛酒，醉倒落花畔。"
        ],
        "title": "春日独酌十首  其二",
        "id": "f961aff5-5830-4d17-87c5-e08e1a4e984d"
    },
    {
        "author": "郭祥正",
        "paragraphs": [
            "平生最嗜酒，况复就花饮。",
            "明月正照人，吴姬安得寝。",
            "更起尽余杯，击碎珊瑚枕。"
        ],
        "title": "春日独酌十首  其三",
        "id": "ac22c9aa-9989-461e-992c-7f29545cb47a"
    },
    {
        "author": "郭祥正",
        "paragraphs": [
            "芳华无十日，自劝频举杯。",
            "素发易凋落，青春难再来。",
            "林间黄鸟啭，日下浮云开。",
            "吴歌梁尘飞，越舞白雪回。",
            "英雄既长往，珠金安在哉。",
            "仅存一丘土，石麟卧蒿莱。",
            "谁曾将浊酒，为君倾夜台。"
        ],
        "title": "春日独酌十首  其四",
        "id": "af1b59c0-21e9-4af1-97ea-b6dbd53fd5a1"
    },
    {
        "author": "郭祥正",
        "paragraphs": [
            "醉去卧兰茞，安用张蜀锦。",
            "何必黄金杯，瘿杓亦足饮。",
            "物理不可齐，好恶乃天禀。",
            "真精既洞达，空无仍谛审。",
            "所以陶渊明，北窻自欹枕。",
            "起作无弦弹，此音殊妙甚。"
        ],
        "title": "春日独酌十首  其五",
        "id": "ce98947a-8001-4a06-978a-1a0ad6960dae"
    },
    {
        "author": "郭祥正",
        "paragraphs": [
            "雷声散阳气，晴景醉长天。",
            "绿从何处来，染我山下泉。",
            "汲泉酿醇酒，举杯复颓然。",
            "寄谢伯夷辈，饿名安用传。"
        ],
        "title": "春日独酌十首  其六",
        "id": "8c7d5668-f5d1-4b79-abd1-df0da9053ba2"
    },
    {
        "author": "郭祥正",
        "paragraphs": [
            "春日何迟迟，万物涵阳晖。",
            "君看源上桃，并蔕花满枝。",
            "双双梁间燕，营巢知所归。",
            "凌霄附长松，托根亦有依。",
            "余生如不饮，无以谢芳菲。"
        ],
        "title": "春日独酌十首  其七",
        "id": "ed9ec747-924a-432c-ac51-3ce9ed51cc66"
    },
    {
        "author": "郭祥正",
        "paragraphs": [
            "不羞双鬓雪，折花向林间。",
            "念此光景速，未能身世闲。",
            "满酌金熨斗，遥望谢公山。",
            "迹欲扁舟渡，心先高鸟还。",
            "今朝不酩酊，何以破愁颜。"
        ],
        "title": "春日独酌十首  其八",
        "id": "d9a859e9-875b-44db-a854-bde13e415643"
    },
    {
        "author": "郭祥正",
        "paragraphs": [
            "几日待春光，春光易衰歇。",
            "流年信密移，谁能保肌发。",
            "何须秉蜡炬，今夕值明月。",
            "但愿海变酒，拍浮长出没。",
            "归来归去来，蓬山有仙阙。"
        ],
        "title": "春日独酌十首  其九",
        "id": "f4d323fe-a05e-4057-9c19-5f80e580c076"
    },
    {
        "author": "郭祥正",
        "paragraphs": [
            "海棠微雨湿，枝上残红泣。",
            "山鸟啼向人，春光一何急。",
            "浊酒注我肠，免使新愁入。",
            "却欲买扁舟，渔竿荷蓑笠。"
        ],
        "title": "春日独酌十首  其一○",
        "id": "0547bfcf-8181-42c0-ad39-2353f1eb6c7d"
    },
    {
        "author": "郭祥正",
        "paragraphs": [
            "田田时雨足，鞭牛务深耕。",
            "选种随土宜，播掷糯与秔。",
            "条桑去蠧枝，柔柔待春荣。",
            "春事不可缓，春鸟亦已鸣。"
        ],
        "title": "田家四时  其一",
        "id": "93b0110b-7452-4c27-b329-d61fbe9b26d9"
    },
    {
        "author": "郭祥正",
        "paragraphs": [
            "麻麦闻熟刈，蚕成缲莫迟。",
            "更看田中禾，莨莠时去之。",
            "幸此赤日长，农事岂敢违。",
            "愿言一岁稔，不受三冬饥。"
        ],
        "title": "田家四时  其二",
        "id": "060a848a-a8dc-4171-9511-fef12d697ae7"
    },
    {
        "author": "郭祥正",
        "paragraphs": [
            "开塍放余水，经霜谷将实。",
            "更黎原上畴，坎麦亦云毕。",
            "老叟呼儿童，敲林收橡栗。",
            "乃知田家勤，卒岁无闲日。"
        ],
        "title": "田家四时  其三",
        "id": "88335f7e-9e4f-4b6c-b3df-35750c4efd7b"
    },
    {
        "author": "郭祥正",
        "paragraphs": [
            "田事今云休，官输亦已足。",
            "刈禾既盈囷，采薪又盈屋。",
            "牛羊各蕃衍，御冬多旨蓄。",
            "何以介眉寿，瓮中酒新熟。"
        ],
        "title": "田家四时  其四",
        "id": "4bb71afb-be8c-46f0-bf1f-61e1c7033bf0"
    },
    {
        "author": "郭祥正",
        "paragraphs": [
            "朝登北山头，千里入平望。",
            "本欲寄吾怀，胡为返惆怅。",
            "晴云随白日，西去没青嶂。",
            "素丝行满头，吾年安可壮。"
        ],
        "title": "朝登北山头二首  其一",
        "id": "3101342b-3e02-4b1c-934d-7203e81a75b3"
    },
    {
        "author": "郭祥正",
        "paragraphs": [
            "朝登北山头，悠悠望江水。",
            "水流无还期，人老行已矣。",
            "劝君把一樽，聊用置悲喜。",
            "生无死何有，原终乃知始。"
        ],
        "title": "朝登北山头二首  其二",
        "id": "9f0f31c1-e76d-4f0e-aab3-76314857e03c"
    },
    {
        "author": "郭祥正",
        "paragraphs": [
            "高枝花自舞，低枝花自笑。",
            "上有浓露濯，下有清溪照。",
            "开落十日间，谁识春工妙。",
            "一杯亦颓然，独醒时所诮。"
        ],
        "title": "感春二首  其一",
        "id": "abaf99f2-d436-453c-a8cc-a141f2a11fea"
    },
    {
        "author": "郭祥正",
        "paragraphs": [
            "盎盎酒杯绿，披披花萼笑。",
            "虽无同心客，幸有白日照。",
            "趋时性已拙，悲歌声不妙。",
            "素发未能归，猿鸟应相诮。"
        ],
        "title": "感春二首  其二",
        "id": "fc53a263-26e3-4425-9431-c9d3ebf4774b"
    },
    {
        "author": "郭祥正",
        "paragraphs": [
            "苍崖长龙孙，头角露已甚。",
            "呼丁恣庖割，移榻就浓荫。",
            "怳疑羽林枪，罗列在紫禁。",
            "余鞭横瘦蛇，密箨若纫纴。",
            "亭亭风势匀，节节泉脉沁。",
            "藩垣谨藏护，宁使暴客闯。",
            "烹调众云美，剪伐吾亦任。",
            "绕齿嚼冰澌，毛发寒以澿。",
            "闲心本猿鸟，世咏嗟毒鸩。",
            "野逸谁所怜，愁思肠胃渗。",
            "诗才君独勇，辨舌予久噤。",
            "酒行且莫辞，醉胆沧溟浸。",
            "况逢尧舜治，面内来左袵。",
            "熙熙冠盖游，落落饱食饮。",
            "鸾凤自横飞，燕雀蒙广荫。",
            "徘徊食笋谣，明发扁舟赁。"
        ],
        "title": "同阮时中秀才食笋二首  其一",
        "id": "d73e221e-35ed-467e-837e-a1faced95ee4"
    },
    {
        "author": "郭祥正",
        "paragraphs": [
            "予生本无羁，缪为兹县尹。",
            "日长公事余，佳客车接轸。",
            "入林安所食，烹庖就肥笋。",
            "森森苍龙孙，头角遭束窘。",
            "金刀仆争割，紫箨手亲陨。",
            "草火尤相宜，狼藉亦残忍。",
            "聊为一饷乐，得酒辄满引。",
            "喧呼棋屡胜，惨淡诗不敏。",
            "予腹既便便，从君莞而哂。"
        ],
        "title": "同阮时中秀才食笋二首  其二",
        "id": "8ffffdad-c3f8-4f06-95fd-9eca95090ffb"
    },
    {
        "author": "郭祥正",
        "paragraphs": [
            "源从丹湖来，奔流朝北极。",
            "双桥跨长虹，千艘济民食。",
            "日华动清晓，岸柳摇行色。",
            "文王未出猎，垂竿人莫识。"
        ],
        "title": "追和李太白姑熟十咏 姑熟溪",
        "id": "15db8501-09c6-44d3-b201-4e31b746207f"
    },
    {
        "author": "郭祥正",
        "paragraphs": [
            "湖广际长天，永日微风止。",
            "菱歌一舟去，雪阵羣鸥起。",
            "荷香迷近远，秋色莹表里。",
            "试问贺季真，何如镜湖水。"
        ],
        "title": "追和李太白姑熟十咏 丹阳湖",
        "id": "02ab0e76-fca5-4279-a841-6badf060f047"
    },
    {
        "author": "郭祥正",
        "paragraphs": [
            "山腰存废址，昔是玄晖宅。",
            "林藏幽鸟声，月弄野棠白。",
            "高贤百年尽，遗事千古积。",
            "此兴欲谁论，摩挲问盘石。"
        ],
        "title": "追和李太白姑熟十咏 谢公宅",
        "id": "128889f1-e9ea-44ea-93de-a8d3972b5cc3"
    },
    {
        "author": "郭祥正",
        "paragraphs": [
            "高台筑千寻，胜景供远目。",
            "云烟护城郭，吴楚接川陆。",
            "不知歌舞散，雌凤叫空竹。",
            "鬼火照残碑，应有精灵读。"
        ],
        "title": "追和李太白姑熟十咏 凌敲台",
        "id": "8bc8476f-3368-4fbe-a4ab-84e28afb2fe5"
    },
    {
        "author": "郭祥正",
        "paragraphs": [
            "环营凿九井，井深泉不竭。",
            "旧甃缺琼瑶，新苔荒岁月。",
            "重吟太白题，兴自柏公发。",
            "我欲唤常娥，团圆伴澄澈。"
        ],
        "title": "追和李太白姑熟十咏 桓公井",
        "id": "e259d546-8b0b-4352-9dbc-227b4e6b1edb"
    },
    {
        "author": "郭祥正",
        "paragraphs": [
            "一种碧琅玕，攒根绕苍岛。",
            "浓阴不透日，密幄得春早。",
            "笙随缑氏仙，钓入磻溪好。",
            "欲识化龙蛇，唯应雪霜保。"
        ],
        "title": "追和李太白姑熟十咏 慈姥竹",
        "id": "28fb4d9d-1026-4e61-ae93-46e55094da3e"
    },
    {
        "author": "郭祥正",
        "paragraphs": [
            "登高望天涯，化石与君别。",
            "秋鬓霜露深，春衫薜萝发。",
            "旅雁只空飞，悲咽长不绝。",
            "行客归去来，芳心可休歇。"
        ],
        "title": "追和李太白姑熟十咏 望夫山",
        "id": "ae9f18c0-f7d1-433f-86c1-8e1c2015c6c0"
    },
    {
        "author": "郭祥正",
        "paragraphs": [
            "长江泻危矶，雷怒安可向。",
            "烟云忽藏月，鲸鲵互喷浪。",
            "朱衣叱犀火，丹青岂能状。",
            "引杯聊醉吟，径卧巨鳌上。"
        ],
        "tags": [
            "长江"
        ],
        "title": "追和李太白姑熟十咏 牛渚矶",
        "id": "0ac542f5-44da-4781-8de8-4efd1d63940f"
    },
    {
        "author": "郭祥正",
        "paragraphs": [
            "仙人赴金阙，灵墟蹑高路。",
            "空见白云飞，想乘黄鹤去。",
            "月冷步虚坛，苔深炼丹处。",
            "尘寰欲何为，光阴等闲度。"
        ],
        "title": "追和李太白姑熟十咏 灵墟山",
        "id": "4afa2105-d999-4641-9aad-e485766d9f31"
    },
    {
        "author": "郭祥正",
        "paragraphs": [
            "巨灵擘苍山，势分金阙对。",
            "月引晓岚交，江翻寒影碎。",
            "双鳬落人间，千帆出天外。",
            "我欲往高吟，凌虚踏烟霭。"
        ],
        "tags": [
            "天门山"
        ],
        "title": "追和李太白姑熟十咏 天门山",
        "id": "fd541a9e-df25-43e2-be91-2dd8d577df5e"
    },
    {
        "author": "郭祥正",
        "paragraphs": [
            "碧水碧如淀，染成秋浦愁。",
            "长桥通驿道，危堞起朱楼。",
            "荡桨谁家女，菱歌自风流。",
            "江心雪浪涌，知解渡江不。",
            "却羡云中雁，低飞过北州。"
        ],
        "title": "追和李白秋浦歌十七首  其一",
        "id": "6dc9506c-32d9-40eb-99d8-9d1f6aebe078"
    },
    {
        "author": "郭祥正",
        "paragraphs": [
            "此夕宿秋浦，萧萧古岸头。",
            "白云和月散，江水晴空流。",
            "不及水中鸟，随波上下游。",
            "客情须自遣，知命适虚舟。"
        ],
        "title": "追和李白秋浦歌十七首  其二",
        "id": "15b91b6a-c18c-48d7-9e95-6f6d3cecd159"
    },
    {
        "author": "郭祥正",
        "paragraphs": [
            "水晚舟檝止，山寒猿狖稀。",
            "虽怜秋浦好，未敢濯征衣。"
        ],
        "title": "追和李白秋浦歌十七首  其三",
        "id": "b38d2700-39dc-4f38-b786-1e6c2b1575d0"
    },
    {
        "author": "郭祥正",
        "paragraphs": [
            "霜落荻洲晚，水残鱼市衰。",
            "唯逢采荷女，素手理轻丝。"
        ],
        "title": "追和李白秋浦歌十七首  其四",
        "id": "96186f4c-5a61-4060-9d99-0db95ef5438f"
    },
    {
        "author": "郭祥正",
        "paragraphs": [
            "莫听猿夜啼，莫看芦花雪。",
            "倦客多少愁，离家八九月。"
        ],
        "title": "追和李白秋浦歌十七首  其五",
        "id": "a3a0a3b2-1968-4e48-b936-e4160af80cf8"
    },
    {
        "author": "郭祥正",
        "paragraphs": [
            "水有锦驼鸟，山多杜宇花。",
            "扁舟投夜泊，来自长风沙。"
        ],
        "title": "追和李白秋浦歌十七首  其六",
        "id": "b85ed4f6-4206-4233-9ecf-7e1a5f7887db"
    },
    {
        "author": "郭祥正",
        "paragraphs": [
            "秋水适弥漫，宁分马与牛。",
            "酒楼翻擅价，不当白狐裘。"
        ],
        "title": "追和李白秋浦歌十七首  其七",
        "id": "ece38bf6-641f-4de7-b0ce-13e6e7968909"
    },
    {
        "author": "郭祥正",
        "paragraphs": [
            "秋浦试北望，参天九峰奇。",
            "缘何谪仙客，名作碧莲枝。"
        ],
        "title": "追和李白秋浦歌十七首  其八",
        "id": "f47d6eb5-554c-4ebb-a809-2c094aa1ba5a"
    },
    {
        "author": "郭祥正",
        "paragraphs": [
            "万丈水车岭，还如九叠屏。",
            "北风来不断，六月亦冰生。"
        ],
        "title": "追和李白秋浦歌十七首  其九",
        "id": "edd23581-ed34-44c3-b450-93ac224461dc"
    },
    {
        "author": "郭祥正",
        "paragraphs": [
            "舍檝乘蓝舆，十里穿松林。",
            "悲风西北至，千千龙凤吟。",
            "史君如杜牡，方有爱山心。"
        ],
        "title": "追和李白秋浦歌十七首  其一○",
        "id": "9ac7631b-d3b7-4ac3-9810-d43c7767fc3d"
    },
    {
        "author": "郭祥正",
        "paragraphs": [
            "齐山一百洞，咫尺接危梁。",
            "雨过频登望，逼人松桧香。"
        ],
        "title": "追和李白秋浦歌十七首  其一一",
        "id": "c1d2180a-2bc8-4c47-aeac-4a45ecaecf40"
    },
    {
        "author": "郭祥正",
        "paragraphs": [
            "清溪十里岸，芦花八月天。",
            "不惜锦袍湿，应须棹钓船。"
        ],
        "title": "追和李白秋浦歌十七首  其一二",
        "id": "1d25c144-5b48-4035-a67d-2d0da9664041"
    },
    {
        "author": "郭祥正",
        "paragraphs": [
            "秋浦胜姑熟，白鹇无数飞。",
            "谪仙如得句，须换一双归。"
        ],
        "title": "追和李白秋浦歌十七首  其一三",
        "id": "cda7e70f-4868-49ab-a8d2-49efea4b7f27"
    },
    {
        "author": "郭祥正",
        "paragraphs": [
            "老谢夺秋景，横卷披云烟。",
            "寓目不知远，何须家辋川。"
        ],
        "title": "追和李白秋浦歌十七首  其一四",
        "id": "4ccfe0cd-d794-4c3e-814d-0dca45b52120"
    },
    {
        "author": "郭祥正",
        "paragraphs": [
            "镜潭弄秋月，始知秋兴长。",
            "金龟能换酒，客鬓不嫌霜。"
        ],
        "title": "追和李白秋浦歌十七首  其一五",
        "id": "9bd11e24-76ba-486e-aaad-49e29559eb9b"
    },
    {
        "author": "郭祥正",
        "paragraphs": [
            "半空紫微亭，翫月动经宿。",
            "更待雨中来，林林看银竹。"
        ],
        "title": "追和李白秋浦歌十七首  其一六",
        "id": "8eac87de-5e7d-48df-b256-4438b9ab4dbc"
    },
    {
        "author": "郭祥正",
        "paragraphs": [
            "秋浦一何好，名因太白闻。",
            "溪山围市井，鼓角下烟云。"
        ],
        "title": "追和李白秋浦歌十七首  其一七",
        "id": "fe52e216-f23e-4700-a4f4-621dfba20101"
    },
    {
        "author": "郭祥正",
        "paragraphs": [
            "采凤何年此地游，高台千古自风流。",
            "寒烟淡淡笼城郭，宝器时时出冢丘。",
            "舴艋竞归芳草渡，鹭鸶羣舞碧芦洲。",
            "重华不返箫韶断，落日秦淮添客愁。"
        ],
        "title": "追和李白登金陵凤凰台二首  其一",
        "id": "14f1ac8f-1d57-4f34-a4ff-bc40cae12d36"
    },
    {
        "author": "郭祥正",
        "paragraphs": [
            "高台不见凤凰游，望望青天入海流。",
            "舞罢翠娥同去国，战残白骨尚盈丘。",
            "风摇落日催行棹，潮卷新沙换故洲。",
            "结绮临春无觅处，年年芳草向人愁。"
        ],
        "title": "追和李白登金陵凤凰台二首  其二",
        "id": "ba583327-a2c9-47f5-9524-2668e91f7ccb"
    },
    {
        "author": "郭祥正",
        "paragraphs": [
            "金陵龙虎国，况与王谢期。",
            "挂帆须一往，愿借天风吹。",
            "昔解徐孺榻，别来劳梦思。",
            "钟峰当北户，浮玉出东池。",
            "柳青白下门，鹭栖琼树枝。",
            "但对樽中物，何嗟镜里丝。",
            "如闻紫泥诏，起公翊明时。",
            "霈为天下霖，一洗旱暵悲。",
            "请歌甘棠歌，翻作新林诗。"
        ],
        "title": "舟次新林先寄府尹安中尚书用李白寄杨江宁韵二首  其一",
        "id": "ab345002-5b73-4978-bf70-6f64f558bff3"
    },
    {
        "author": "郭祥正",
        "paragraphs": [
            "休居尚蒙禄，愿赴兴龙期。",
            "况此孱病姿，感公久嘘吹。",
            "相望止百里，株坐徒倾思。",
            "呼僮刷鹤羽，驾言别清池。",
            "往将投新林，新林有高枝。",
            "仰听鸾凤音，轧轧如抽丝。",
            "穷阴欲雪天，燕雀无声时。",
            "接物伸妙理，运心广真悲。",
            "如何持一杯，要我百篇诗。"
        ],
        "title": "舟次新林先寄府尹安中尚书用李白寄杨江宁韵二首  其二",
        "id": "16f6f640-d00c-40e0-a573-3a7a3be3febd"
    },
    {
        "author": "郭祥正",
        "paragraphs": [
            "白鹭飞还集，新沙没故洲。",
            "山形龙晦角，江气蜃为楼。",
            "欲问前朝事，空怀去国忧。",
            "钟声万家晓，霜叶半城秋。",
            "化值唐虞盛，人逢王谢流。",
            "徐生思解榻，兵酝可销愁。"
        ],
        "title": "舟次白鹭洲再寄安中尚书用李白寄杨江宁韵  其一",
        "id": "11148ba3-70ae-45bd-82a6-5547427fd3e8"
    },
    {
        "author": "郭祥正",
        "paragraphs": [
            "终朝荡双桨，夜泊碧芦洲。",
            "重城已在望，闻公晏层楼。",
            "华灯灿繁星，浩歌正忘忧。",
            "宾朋集珠履，佳节临千秋。",
            "愿言刷微羽，一饮清冷流。",
            "举目送高凤，箫韶洗民愁。"
        ],
        "title": "舟次白鹭洲再寄安中尚书用李白寄杨江宁韵  其二",
        "id": "f7eb07dd-1003-4ed6-9dcd-a83ca1784615"
    },
    {
        "author": "郭祥正",
        "paragraphs": [
            "春岸草回绿，春江日浮金。",
            "兰舟忽言发，芥蔕悲我心。",
            "蔼蔼松柏友，雍雍鸾凤吟。",
            "愿同三岁遥，毋使离别侵。",
            "奈何千丈材，亭亭不依林。",
            "眷为九重知，移节宣德音。",
            "遂令帝王泽，深于太湖深。",
            "岂同失羣鹤，饮啄怜空岑。",
            "谁将劳劳歌，一泻无瑶琴。"
        ],
        "tags": [
            "太湖"
        ],
        "title": "奉同安中尚书用李白留别王嵩韵送毛王仲大夫移浙漕",
        "id": "50f72baa-1f68-445f-856f-8e26cf1d0d62"
    },
    {
        "author": "郭祥正",
        "paragraphs": [
            "峨峨敬亭山，玄晖有佳作。",
            "贾公乃後身，风流今与昨。",
            "豸冠触奸邪，分符宛陵郭。",
            "江湖暂徘徊，烟霄必腾跃。",
            "予方卧闲云，时或乘皓鹤。",
            "水缩龙蜃归，霜清天宇廓。",
            "安能坐陇亩，凄凄眷藜霍。",
            "陈蕃有虚榻，黄埃侵断索。",
            "能如汲黯直，定许季生诺。",
            "往哉不可失，行闻还凤阁。"
        ],
        "title": "将游宣城先寄贾太守侍御用李白寄崔侍御韵",
        "id": "5e484229-a6de-42ae-9482-ff59c1524064"
    },
    {
        "author": "郭祥正",
        "paragraphs": [
            "清溪安在哉，欲弄清溪水。",
            "更邀琴高生，携竿会于此。",
            "日落翠屏间，鸡鸣桃花里。",
            "不见避秦人，谁嗟远游子。"
        ],
        "title": "追和李白宣州清溪",
        "id": "a5e65506-5641-483a-96c4-b07f52afe5c9"
    },
    {
        "author": "郭祥正",
        "paragraphs": [
            "沈吟涧底松，不及尧阶草。",
            "不经君王顾，枉被风霜老。",
            "弱羽恋一枝，敢思浴天池。",
            "闻君有余力，何惜一嘘吹。",
            "青云与黄壌，回首隔追随。"
        ],
        "title": "留别陈元舆待制用李白赠友人韵",
        "id": "29e9f20a-e187-48e8-bb64-a823bc767d22"
    },
    {
        "author": "郭祥正",
        "paragraphs": [
            "贾谊几世孙，闲邪诚所存。",
            "一登御史府，直气壮中原。",
            "五载三去国，出论皆腾喧。",
            "浩养固无害，宣城况名藩。",
            "下车究积弊，摘节仍除根。",
            "乃迁孔子学，方庭树兰荪。",
            "讲解得董生，思单先生恩。",
            "轩轩慕高第，各各不窥园。",
            "修桥济行迈，掩骼招旅魂。",
            "萧萧囹圄空，清风时扫门。",
            "寻山出近郭，玉船红浪翻。",
            "谁为坐上客，能酬谢公言。",
            "自愧翅翎短，谬参鸿与鹓。",
            "不有瓦砾贱，那知圭璧尊。",
            "矧曰半面雅，岁久情愈敦。",
            "三章宠新作，词源何骏奔。",
            "几欲效长吉，微吟谢高轩。",
            "霜威信凛冽，即之自温温。",
            "又如太古镜，磨开苍藓昏。",
            "肝胆悉照彻，魑魅安敢论。",
            "行闻紫泥诏，沙路驰归辕。",
            "岂容隐岩子，留连爱石盆。",
            "看君杨天翼，北溟终化鹍。",
            "而我随白鸟，丹湖往孤鶱。"
        ],
        "title": "留别宣守贾侍御用李白赠赵悦韵",
        "id": "497ceb0f-cbdc-4d80-a1d6-ba31fd5504a2"
    },
    {
        "author": "郭祥正",
        "paragraphs": [
            "迁客昔登览，愁烟颓四隅。",
            "身趋夜郎道，恋咸阳阳都。",
            "此景古来好，此人今则无。",
            "空余秋夜月，素影湛平湖。",
            "便欲凌风去，酣歌与君俱。"
        ],
        "title": "追和李白郎官湖寄汉阳太守刘宜父",
        "id": "fd393154-7f39-40f6-9f17-f39fd587ee28"
    },
    {
        "author": "郭祥正",
        "paragraphs": [
            "唐时升老亭，剪棘今重开。",
            "南瞻峨嵋阙，北峙凌敲台。",
            "新公将家子，为僧亦多才。",
            "譬彼独鹤唳，安用羣鸡猜。",
            "或弹玉轸琴，倾耳濯纤埃。",
            "清风不知处，冷冽时时来。",
            "吹云云窈窕，吹月月徘徊。",
            "幽人许共赏，渴心咀珍梅。",
            "了然得真味，尘魔屡崩摧。",
            "令妷人豪杰，书名骇奔雷。",
            "禅谈屡终夕，茗酌无余杯。",
            "还歌太白篇，事往良可哀。",
            "古今傥同辙，浩气不寒灰。"
        ],
        "title": "题化城寺新公清风亭用李白元韵",
        "id": "cca12836-c3e5-4d03-8d1d-33e6d8851b91"
    },
    {
        "author": "郭祥正",
        "paragraphs": [
            "颍川贤大夫，虚怀藴虹霓。",
            "虽分铜虎符，合在帝苑栖。",
            "邀我登黄山，攀云绝长梯。",
            "霜林正摇落，寒鸟鸣惨凄。",
            "金牛饮空渚，天镜开峨嵋。",
            "尘埋宋武妓，藓剥开元碑。",
            "谪仙送客处，魂断白日低。",
            "松梢想独鹤，轩昂避羣鸡。",
            "还思北溟钓，赤脚蹋鲲鲵。",
            "时穷壮士耻，思远骚人悲。",
            "且举一杯酒，肯分云与泥。",
            "坐有北归客，张帆震雷鼙。",
            "往献白玉璞，不怜红粉啼。",
            "荐章已交达，高名动朝闺。",
            "君相必见收，烟霄速横飞。",
            "杯停可以起，看君开羽仪。"
        ],
        "title": "太守陈侯见要登黄山送马东玉遂用李白登黄山送族弟济赴华阴韵呈陈侯并送东玉",
        "id": "e5948c2c-b39e-4713-b417-74d9ec7240f6"
    },
    {
        "author": "郭祥正",
        "paragraphs": [
            "客从青阳归，为我谈九华。",
            "雪潭昨夜宿，衣上有残霞。",
            "鸣溜隔深木，白鹇栖翠崖。",
            "南游岂是远，乘兴必携家。"
        ],
        "title": "盛仲举秀才归自九华极谈胜赏亟取李白九华联句原韵作二首志之  其一",
        "id": "151360ce-b9fb-4487-9bac-aeee95689a06"
    },
    {
        "author": "郭祥正",
        "paragraphs": [
            "昔号九仙子，今名九莲华。",
            "差差浮碧海，叶叶散晴霞。",
            "积霭迷金寺，飞流溅雪崖。",
            "开帘陪岸帻，须觅夏侯家。"
        ],
        "title": "盛仲举秀才归自九华极谈胜赏亟取李白九华联句原韵作二首志之  其二",
        "id": "1a03b6ad-128c-4a9c-92cc-296773dca7a5"
    },
    {
        "author": "郭祥正",
        "paragraphs": [
            "扁舟泝南江，羣山渐秀发。",
            "遥瞻九华峰，点点出天末。",
            "迤逦见雄奇，平地犀尖拔。",
            "夕阳凝紫烟，仙簪聚鸦髪。",
            "又疑碧莲花，倒插黄金阙。",
            "想像终未工，灵襟谩超越。",
            "矧彼山中人，了与尘事绝。",
            "采秀既忘年，道授飞仙说。",
            "世间名任高，物外缘皆灭。",
            "百忧眷薄禄，我辈志已屑。",
            "趋荣羞捷途，就卑老刚节。",
            "雅知名山乐，勇往胡未决。",
            "此兴待君论，青衫可偕裂。"
        ],
        "tags": [
            "九华山"
        ],
        "title": "望九华山寄夏公酉",
        "id": "7a9bb9ed-d48d-41b6-b631-6600bcb4dccb"
    },
    {
        "author": "郭祥正",
        "paragraphs": [
            "君颜削寒冰，君心抱坚玉。",
            "自甘正谏黜，不受公议辱。",
            "请言会面初，遭艰守穷屋。",
            "屋临修水阳，蓬门入深竹。",
            "伯季止三人，羣书聚头读。",
            "野夫学孟郊，苦吟中夜哭。",
            "公达学伊尹，经济饱胸腹。",
            "君乃学扬雄，草玄明倚伏。",
            "遂兼孔氏易，极变悟神速。",
            "亭亭出林材，濯春千丈绿。",
            "我愿从之游，旦暮同饮餗。",
            "忠规日有益，文彩观郁郁。",
            "不肖俄遭谗，逃形入空谷。",
            "诸君释服起，为贫苟微禄。",
            "君来宣城幕，众谓得杜牧。",
            "我适游昭亭，林中骑白鹿。",
            "时趋资深堂，遇君亦休沐。",
            "饮酣河汉低，谈高鬼神肃。",
            "出处二三年，于焉失羁束。",
            "一别几何时，离羣念幽独。",
            "野夫今郎官，佐郡驰朱毂。",
            "公达遽不幸，高名收鬼录。",
            "君昔居谏省，上方容启沃。",
            "忽分江夏符，善教苏弊俗。",
            "众饥发仓赈，卖丁与金赎。",
            "载歌奇章公，间运始来复。",
            "顾我最飘零，尘网自投足。",
            "遐趋僻小郡，势若羝羊触。",
            "道出贤侯藩，菁莪闻乐育。",
            "况当黄鹤楼，晴江春扑扑。",
            "美人卷红绡，笛奏梅花曲。",
            "龙行水底吟，云在山头宿。",
            "酩酊安敢辞，念此龄运促。",
            "君名方显显，我困已碌碌。",
            "一为涸辙鱼，一作秋空鹄。",
            "愁来如江河，篑障不可筑。",
            "聊书感怀篇，泪下遂盈掬。"
        ],
        "title": "感怀赠鄂守李公择",
        "id": "58d716fa-550a-43ef-9cdf-69a8a7ce5aef"
    },
    {
        "author": "郭祥正",
        "paragraphs": [
            "巨舟发长溪，箫鼓奏云汉。",
            "史君领宾从，险绝穷壮观。",
            "逶迤转沧洲，稍泊大江岸。",
            "前登千丈峰，万里瞰弥漫。",
            "峨嵋耸双碧，斩斩天堑断。",
            "谁驱六龙辔，事逐孤烟散。",
            "如闻限南北，谬彼曹公叹。",
            "宁知真人兴，遐徼服辉焕。",
            "僭王苟余息，窘束若鼠窜。",
            "虹蜺渡戈甲，雷雨洗屯难。",
            "石根有遗迹，俯首想神算。",
            "承平逾百年，针砭决痈𤴯。",
            "幸兹国老贤，州事无留断。",
            "披榛构危亭，突兀出天半。",
            "乐成须吾曹，啸咏争璀璨。",
            "天空纤霭没，川动日华乱。",
            "羣鸥或飞舞，缟练遗片段。",
            "归艎鲸鬣摆，渔火星点灿。",
            "灵犀安用毁，神理幽可赞。",
            "翻思袁谢辈，道贵一以贯。",
            "遇古名空传，逢今岁非晏。",
            "我公神采莹，皎皎白玉瓘。",
            "言词珠内掷，肝肾锦绣烂。",
            "平生存至诚，许与比象彖。",
            "况当仙府间，长谣愈华奂。",
            "原原无根涯，天马脱羁绊。",
            "顾予亦何人，勇和不知偄。",
            "譬彼禽之雏，敛翼自投弹。",
            "饮阑记名姓，会稽妙挥翰。",
            "滑磨青瑶碑，八法素常按。",
            "点画犹生成，霜池聚鸿雁。",
            "千载期弗讹，鉴赏永传玩。",
            "盛事难再并，月上归兴逭。"
        ],
        "title": "采石峨嵋亭登览赠翰林张唐公",
        "id": "7731cbe4-c27a-4134-8d72-894c058c3f60"
    },
    {
        "author": "郭祥正",
        "paragraphs": [
            "忆昔始相遇，谏院吴侯家。",
            "君颜清且少，皓雪敷琼花。",
            "把酒听高谈，正气横镆铘。",
            "倏别二十载，各在天一涯。",
            "君去登朝闺，我方浮海槎。",
            "进退自殊辙，音尘空雁驾。",
            "朅来淮上守，政声被幽遐。",
            "填德在风俗，余春散禾麻。",
            "斤斤梁栋材，葱苍蛰龙蛇。",
            "匠石未回首，电雹无倾斜。",
            "而我造宾榻，逢鬓吹尘沙。",
            "欢言问往事，念此岁月赊。",
            "开馆使休息，投文误矜夸。",
            "伯乐虽一顾，惭非真渥漥。",
            "功名业已晚，世路今仍差。",
            "独既醒不容，混迹良可嗟。",
            "清江秀山水，白酒浮月华。",
            "深犁熟粳稻，浅钓多鱼虾。",
            "长为避俗翁，不落猛虎牙。",
            "愿言虽未谐，行矣君及瓜。"
        ],
        "title": "赠泗守宋子坚",
        "id": "4cb17b35-44a3-4c39-937e-76a1f5747699"
    },
    {
        "author": "郭祥正",
        "paragraphs": [
            "明公有盛名，十年怀慕向。",
            "昨闻守桂林，清风扫蛮瘴。",
            "否来偶迁谪，暂泊宛溪上。",
            "斯事公议存，君命讵惆怅。",
            "坐扃顾申卯，自忘曾帅将。",
            "徯余领儿孙，时时入重嶂。",
            "遇胜寄幽怀，览古兴绝唱。",
            "况逢谪御史，文章号宗匠。",
            "赓酬戛金玉，侧耳听响亮。",
            "神交付逍遥，外物随得丧。",
            "汉庭忧乏才，贾谊岂终放。",
            "未即登金鉴，行须复牙帐。",
            "矧公饱经术，义足明霸王。",
            "推忠结圣主，大业继贤相。",
            "霈成三日霖，一慰天下望。",
            "微生实幸会，漫刺诣高闶。",
            "尘埃蒙弊裘，何以异罔象。",
            "屏诎诚所宜，奖与若为当。",
            "逢知信有时，报德亦非妄。",
            "且陪昭亭游，昭亭春盎盎。"
        ],
        "title": "赠元龙图子发",
        "id": "ec2f072b-9dae-4ba0-b113-2832f21762a5"
    },
    {
        "author": "郭祥正",
        "paragraphs": [
            "秋浦明似镜，九华碧参天。",
            "秀色动南斗，乃生名世贤。",
            "卓越夏夫子，其才文武全。",
            "一览无复遗，万卷能口传。",
            "奏书黄金阙，坐可安二边。",
            "功名初自许，世路多回邅。",
            "亭亭出林干，暴为狂风缠。",
            "乘槎往沧海，怒涛观大川。",
            "还闻上南岳，阔步从飞仙。",
            "解衣祝融峰，濯足天池渊。",
            "下视白日没，九州渺苍烟。",
            "倾罍吊屈贾，汝道吾未然。",
            "胡为夺浩气，惨淡趋重泉。",
            "冥心想太古，妙理追淳源。",
            "白云起归兴，却泛千丈船。",
            "少泊姑溪头，春林听杜鹃。",
            "谢李迹已往，高风在遗编。",
            "浮魂试一招，相望谁後先。",
            "伊余亦何人，谬拍洪崖肩。",
            "放身逍遥乡，致主知何缘。",
            "斯时方泰熙，熏风播朱弦。",
            "奇才森大庭，拔茅茹相连。",
            "岂闻卞氏璧，指以微瑕捐。",
            "愿取魋仓徒，投北首可悬。",
            "叹息比不足，浩歌成此篇。"
        ],
        "tags": [
            "衡山"
        ],
        "title": "赠夏公酉寺丞",
        "id": "e6fa56d3-8e27-4258-9aba-d586dbc3ede9"
    },
    {
        "author": "郭祥正",
        "paragraphs": [
            "二子跨黄犊，寻春造龙眠。",
            "身披五云装，翠发散垂肩。",
            "羣儿漫相逐，不识南昌仙。",
            "我往一长揖，问我聊停鞭。",
            "深林藉草坐，对酌临潺湲。",
            "琅琅听险语，了了出爱缠。",
            "月殿折芳桂，高名金榜悬。",
            "掉头不回顾，息迹棦淳源。",
            "穷幽采紫芝，长啸呼青猿。",
            "使我慕高节，神魄方森然。",
            "言归恨不早，白雪羞盈颠。",
            "于时业无补，碌碌随冗员。",
            "交趾近反逆，蚁聚浮战船。",
            "邕廉皆失守，圣主忧南边。",
            "上将命逵卨，睿算天所传。",
            "虎罴十万众，干戈与云连。",
            "倾海洗枭巢，拓境除狼烟。",
            "怅怀炎瘴地，何日闻凯旋。",
            "北虏恃骄黠，分疆亦逾年。",
            "庙谟非不深，遣使皆俊贤。",
            "此事竟未果，艰虞甚防川。",
            "安得傅介子，万里威名宣。",
            "不然随隐沦，渔钓求深渊。",
            "出处两龉龃，悲歌写哀弦。",
            "二子顾我笑，汝心殊未坚。",
            "浩气本完洁，胡为自镵镌。",
            "请驾逍遥车，共游方广田。",
            "饥餐种成玉，渴饮华池泉。",
            "我命永不灭，是身犹蜕蝉。",
            "世纷速辞谢，来续清凈缘。"
        ],
        "title": "赠二李居士",
        "id": "5379e213-2463-415e-9553-5d65a12583cc"
    },
    {
        "author": "郭祥正",
        "paragraphs": [
            "乐老出三峡，骑驴访名山。",
            "一见五老峰，笑傲遂忘还。",
            "萧萧太古松，徙倚青崖间。",
            "泉石托生计，云霞会追攀。",
            "我宁求世人，世人非我闲。",
            "炼气得真惠，神针起疵癏。",
            "何时驾皓鹤，定应出尘寰。",
            "王母如问仆，为谢今钝顽。"
        ],
        "title": "赠乐岳山人",
        "id": "e9c6654d-e286-4888-9be6-dd0b6a25bd6d"
    },
    {
        "author": "郭祥正",
        "paragraphs": [
            "开帆出长淮，泊舟近禅剎。",
            "仰瞻窣云塔，俯压神物穴。",
            "衍语如悬河，事从古先说。",
            "欣闻佛力圣，降魔未尝杀。",
            "尔来居几年，戒履皎霜雪。",
            "领徒三百人，昼饭天厨说。",
            "重重殿阁阴，清爽无六月。",
            "固知出世缘，了与俗士别。",
            "此生犹孤蓬，惊风畏飘瞥。",
            "长林宿鸟尽，而我归路绝。",
            "出处既不同，凈社无由结。",
            "三叹复何言，疏钟云外灭。"
        ],
        "title": "赠辨才宗衍大师",
        "id": "6435bc2d-e174-4981-a26d-b23fe59ec348"
    },
    {
        "author": "郭祥正",
        "paragraphs": [
            "禅师古豪英，识之恨已晚。",
            "浩气虽自充，灵标固天产。",
            "琼枝玉府秀，春波镜湖满。",
            "妙趣玄中玄，高谈简复简。",
            "痊予万古病，金刀刮昏眼。",
            "朗如秋月明，不害浮云生。",
            "始知金仙教，六幽同一情。",
            "一情亦何有，纷纷逐妍丑。",
            "遂令世上人，浮沉嗟白首。",
            "我愿卿相知，荐师为国师。",
            "一言了万化，尧舜诚无为。",
            "逢时扬至道，旷劫开羣迷。",
            "儒佛实皆圣，胡为相是非。",
            "本亡末愈弱，行伪言空持。",
            "呜呼可奈何，师也予同归。"
        ],
        "title": "赠圆通讷禅师",
        "id": "fa8ef061-7661-461c-ab18-119b69f2a2ca"
    },
    {
        "author": "郭祥正",
        "paragraphs": [
            "十年不变旧，交深情愈淡。",
            "世乐贻真羞，去若出穽陷。",
            "故林泉石新，悠然在虚鉴。",
            "寂寂夜香沉，无心答钟梵。"
        ],
        "title": "赠端禅师",
        "id": "8c79d40a-3576-4c0f-92d2-0e9e37ebe597"
    },
    {
        "author": "郭祥正",
        "paragraphs": [
            "平生厌羁束，乐为名山游。",
            "五峰数千仞，拔地凌斗牛。",
            "山光落涧影，倒挂天河流。",
            "灵草雾露香，老木阴翳稠。",
            "鸟鸣春盎盎，虎啸风飗飗。",
            "耳目两以醒，虚襟清气浮。",
            "况有希世交，居焉治林丘。",
            "玄谈倾醍醐，荡涤方寸愁。",
            "出没死生际，日用诚吾由。",
            "应嗟世俗士，俯首窥王侯。",
            "百年聊汩汩，外物终何求。",
            "我将脱冠带，筑室东岩陬。",
            "长年丐香饭，师也能容不。"
        ],
        "title": "赠隐静禅师",
        "id": "15abb285-0b9f-4b4d-98c9-3984cb6e2ca1"
    },
    {
        "author": "郭祥正",
        "paragraphs": [
            "名山多隐者，五峰遇僧安。",
            "屹然高世姿，眉目冰雪寒。",
            "极谈了无迹，卷舌回惊湍。",
            "令我愧道心，龌龊滞小官。",
            "不能与斯人，物外振羽翰。",
            "惜为山下别，落月在林端。"
        ],
        "title": "赠利安禅伯",
        "id": "f7049dbb-2a45-4121-a9b2-efd5933cf424"
    },
    {
        "author": "郭祥正",
        "paragraphs": [
            "吾尝奇华佗，肠胃真割剖。",
            "神膏既傅之，顷刻活残朽。",
            "昔闻今则信，绝技世尝有。",
            "堂堂颍川客，察脉极渊薮。",
            "挛足四五年，下针使之走。",
            "珍丸起病瘠，虫鲙随泄呕。",
            "一言傥不合，万金莫可诱。",
            "又复能赋诗，往往吐琼玖。",
            "卷纸夸速成，语怪若神授。",
            "名声动京洛，混迹逐良莠。",
            "相逢但长啸，遇饮辄掩口。",
            "独醒竟何如，无乃寡俗偶。",
            "顾非避世翁，疑是壁中叟。",
            "安得斯人术，付之经国手。"
        ],
        "title": "赠陈医",
        "id": "2b681eb9-aab1-40b9-bf2a-770bcb9109b6"
    },
    {
        "author": "郭祥正",
        "paragraphs": [
            "高飞不上云，不如栖白苹。",
            "屈身五斗粟，何似种松筠。",
            "闻君将挂冠，筑室苕溪滨。",
            "况有朱少翁，达论可相亲。",
            "欹枕待落月，寻花送余春。",
            "市喧不入耳，休羡桃源人。",
            "我亦促归计，行当趋後尘。"
        ],
        "title": "寄常执中长官弃官归霅上",
        "id": "3e417c85-10be-4104-8b1a-f01f8dcdb060"
    },
    {
        "author": "郭祥正",
        "paragraphs": [
            "霅溪皎寒玉，霅山卧苍龙。",
            "我方穷眺览，忽与旌阳逢。",
            "教告非俗语，泠泠启昏蒙。",
            "我旧骑蹇驴，君去跨冥鸿。",
            "一别十五载，旷怀渴清风。",
            "今闻佩县印，高凤潜衰蓬。",
            "谁信五彩烂，卑栖能自容。",
            "终当振羽翮，万里沧溟东。"
        ],
        "title": "寄清流许令",
        "id": "b0007d9f-2c3d-4366-96c6-b0fc166c33fb"
    },
    {
        "author": "郭祥正",
        "paragraphs": [
            "惟昔庐山旧，舜师称老禅。",
            "惠也乃上足，解空无比肩。",
            "我尝叩其说，活活如涌泉。",
            "况复能吟哦，俯视唐皎然。",
            "一别二十载，相望修途邅。",
            "音信谁谓隔，月华长自圆。",
            "嗟予困俗累，久负香火缘。",
            "适为幕府客，远泛潇湘船。",
            "还过庐山下，庐山安足怜。",
            "既无故人语，顽碧徒参天。",
            "多谢子规鸟，数声空谷传。",
            "准拟趁汝飞，飞落赣水边。"
        ],
        "tags": [
            "庐山"
        ],
        "title": "寄虔州慈云惠禅师",
        "id": "c390f885-2f90-4445-afc4-8e54a6d205d5"
    },
    {
        "author": "郭祥正",
        "paragraphs": [
            "宣城多名山，诗人旧经历。",
            "独无平云篇，煞怯作者敌。",
            "不然灵祇护，晦此神女色。",
            "留与无心人，开轩初占得。",
            "羣奔万马放，片堕孤鹰击。",
            "缕缕蚕茧抽，枞枞羽林直。",
            "怳随片月散，又逐岚光滴。",
            "缟带裁未成，蛟绡莹无隔。",
            "苍龙奋修鳞，皓鹤舒春翼。",
            "天墀耸羣玉，胡阵望鸣镝。",
            "尤怜欲雪时，铁甲万里黑。",
            "变化固无穷，想象岂尽识。",
            "贤哉谪御史，注目倚寒壁。",
            "吟非宋玉赋，心在汉皇席。",
            "愁来把樽酒，薄咏继朝夕。",
            "迷魂招屈贾，大句压甫白。",
            "初屯念经纶，作解须霹雳。",
            "终朝去为霖，未信长抱石。",
            "卷舒能及时，慰此长太息。",
            "诗言我枯疏，返类羣儿剧。",
            "君探骊颔珠，不惮海神惜。",
            "更当俟来唱，研尽廷珪墨。"
        ],
        "title": "蒋颖叔要予同赋平云阁",
        "id": "d47f5cdb-4c26-40f1-8be6-c33b4c3fb9cd"
    },
    {
        "author": "郭祥正",
        "paragraphs": [
            "颍川有佳士，放怀慕清闲。",
            "或游公侯门，得诗乃言还。",
            "潇洒青松姿，俗驾何由攀。",
            "买田数百亩，家住濡须湾。",
            "匣有雷张琴，旋拨春醅绿。",
            "客来留一醉，听我弹数曲。",
            "收身趣已远，爱山心未足。",
            "千金建危阁，遥望九华峰。",
            "紫光射晚日，点点金芙蓉。",
            "南风吹秀色，半落樽罍中。",
            "酒味愈冷冽，琴声又玲珑。",
            "飘然紫霄想，何日跨冥鸿。"
        ],
        "title": "寄题陈生九华阁",
        "id": "a8ea9276-3481-4860-9857-d2a5eb5cc5a7"
    },
    {
        "author": "郭祥正",
        "paragraphs": [
            "东城耿天骘，读书五千卷。",
            "有义或未通，至忘寝与膳。",
            "潜心唯丘轲，弟子并时彦。",
            "晚从进士起，青衫落铨选。",
            "捕贼偶诖误，差池困州县。",
            "宁知贾马才，不上明光殿。",
            "功名既无成，禄廪岂足恋。",
            "归来洁其身，旧学进吾善。",
            "构堂剪深竹，江山使对面。",
            "秀色览天镜，毛髪莹可见。",
            "闲情寄浮云，零落两三片。",
            "颓然堕支体，隐几自峨弁。",
            "有时明月来，朋簪合清燕。",
            "狂为梁甫吟，璀错珠玉串。",
            "夫人无妬忌，羣妾美目眴。",
            "大儿富文学，又随太守荐。",
            "百口不忧贫，九品不为贱。",
            "内足外亦足，此乐信无倦。",
            "轩冕达士寄，形色圣人践。",
            "他时采高名，犹冠儒林传。"
        ],
        "title": "寄题东城耿天骘归洁堂",
        "id": "0be1bff7-dce2-40a9-86c8-e3c65db87901"
    },
    {
        "author": "郭祥正",
        "paragraphs": [
            "重华不可见，曾参久为尘。",
            "孝道遂零落，为子吟孤云。",
            "孤云泊南山，山下藏二亲。",
            "孤云自朝夕，坟草几冬春。",
            "悠悠我之思，孤云浩无垠。",
            "注视讵能揽，倾耳那得闻。",
            "音容劳梦想，涕泪濡衣巾。",
            "作亭坟之隅，奚止簠簋陈。",
            "扬名与行道，勉勉期终身。",
            "采彼孤云篇，为子书诸绅。"
        ],
        "title": "寄题吴子山孤云亭",
        "id": "4c2f282e-1758-4f03-b046-a8b6387c9bfd"
    },
    {
        "author": "郭祥正",
        "paragraphs": [
            "虎兮弗食子，谁谓虎性恶。",
            "一见慈孝人，帖身不敢缚。",
            "旧庐当绝巓，今寺据幽壑。",
            "人虎皆已非，断碑苍藓剥。"
        ],
        "title": "题冶父山实际禅院",
        "id": "56e3220d-0b9d-404b-91ab-b0e7c7bd0aac"
    },
    {
        "author": "郭祥正",
        "paragraphs": [
            "偶登秋水阁，静吟秋水篇。",
            "初不辨牛马，河泊方欣然。",
            "及见北海若，始惊大小悬。",
            "大小不相借，致令夔爱蚿。",
            "学者傥悟此，心忘真乃全。",
            "白云散林表，苍山落檐前。",
            "中有醉道士，兀兀知何年。",
            "寒风洒面醒，暖日曝背眠。",
            "弹琴不终曲，抚掌望青天。",
            "谁来达渠意，勿作虚名传。"
        ],
        "title": "题宣州天庆观秋水阁",
        "id": "ca30af71-4176-4e08-9bd6-ca076f344a20"
    },
    {
        "author": "郭祥正",
        "paragraphs": [
            "深溪彻寒鉴，苍山开翠屏。",
            "结庵当此间，观妙题其扃。",
            "借问观何妙，伊人养性灵。",
            "岂为娱耳目，是将达神明。",
            "滞有乃为病，趋无亦何营。",
            "外感适变化，中虚藏窅冥。",
            "夜深片月散，林鸟三四声。",
            "寥寥太古风，吹我襟尝惺。",
            "逍遥形骸外，浩荡天地情。",
            "未能同子乐，聊用歌强名。"
        ],
        "title": "题旌德虞令观妙庵",
        "id": "2a94e587-5b20-4ca1-8b09-07390b77da54"
    },
    {
        "author": "郭祥正",
        "paragraphs": [
            "苍山如巨龟，长淮就吞吐。",
            "石林含霜明，爻卦俨可数。",
            "相传有神物，在昔遭圣禹。",
            "絷铁送潭中，作镇亘万古。",
            "干坤未云息，魑魅那得侮。",
            "至今崖下潭，不敢设网罟。",
            "迩来建佛庙，金碧烂庭户。",
            "长廊肖深洞，夜香鬰浓雾。",
            "一读碑上文，飒尔精神聚。",
            "悯旱截臂翁，开山即初祖。",
            "借僧百万人，下坛三尺雨。",
            "至尊亲赐诗，高名动寰宇。",
            "楼阁疑化成，何年运斤斧。",
            "洄流涨平沙，舟楫永无阻。",
            "尤怜瞻仰地，曾是欹倾所。",
            "王者唯好仁，佛力岂无补。",
            "我来解征鞍，赫日正卓午。",
            "凉风如冰霜，洒我襟上土。",
            "仰惭云衲禅，未尝倦行旅。",
            "还思治水功，冥寞今何许。"
        ],
        "title": "题泗州龟山寺",
        "id": "29208570-6eb8-4109-a2b1-5cdd4968a2bd"
    },
    {
        "author": "郭祥正",
        "paragraphs": [
            "晋道昔纷乱，志士多学仙。",
            "乃愿脱尘网，毕身飞绛烟。",
            "卓彼抱黄子，遗迹兹山巓。",
            "地灵无恶木，杉松碧参天。",
            "四时不变春，修修女萝鲜。",
            "下有白鹿卧，上有青猿悬。",
            "微风五音奏，不假朱丝弦。",
            "来者迭宏构，深门秘真筵。",
            "余芳考金刻，眇末期羌肩。",
            "回念时运泰，岩谷无逃贤。",
            "寓游足以乐，携壶谩思玄。",
            "黄冠四五辈，达者余所怜。",
            "未尝诣州府，白髪犹侵颠。",
            "而况尘中人，欲以永岁年。",
            "聊书一日事，继之逍遥篇。"
        ],
        "title": "题抱黄洞景德观",
        "id": "ec1e7060-817a-42ec-8e5c-44833b7dde7e"
    },
    {
        "author": "郭祥正",
        "paragraphs": [
            "云公说法时，诸天雨名花。",
            "此事古老传，岂为虚语夸。",
            "至今数亩地，长松肖龙蛇。",
            "下不生蔓草，上不存栖鸦。",
            "夜或散瑞光，烂若赤城霞。",
            "沿崖仅可到，狭径宁容车。",
            "严严渤海公，好古心无涯。",
            "携筇徐步至，极眺频吁嗟。",
            "不唯古佛迹，绝景来幽遐。",
            "城郭如钩环，井庐杂禾麻。",
            "青山断绿野，白水连平沙。",
            "翔帆出天镜，叠鼓传掺挝。",
            "又复听归橹，大泽鸣雁驾。",
            "云烟失浦溆，霜雪摧蒹葭。",
            "顾瞻指掌间，千里无毫差。",
            "中天二龙飞，此邦恃犬牙。",
            "纳士业已缓，何殊井中蛙。",
            "神兵半夜集，城裂如剖瓜。",
            "唯仁乃无敌，四海同一家。",
            "我公乘闲来，式宴宾亦嘉。",
            "作亭当旧址，海月浮窗纱。",
            "举杯莫辞酒，越女弹琵琶。",
            "为我谢云公，亦有三春葩。",
            "真法忌拣择，岂校静与哗。",
            "酩酊上马归，鬓髪从纱纱。"
        ],
        "title": "题雨华台",
        "id": "52f1689d-298a-4cbe-800e-77093ec0a10b"
    },
    {
        "author": "郭祥正",
        "paragraphs": [
            "下马携瘦筇，凌晨极幽赏。",
            "腾身孤峰半，纵目浮云上。",
            "严严洞天路，霭霭灵气王。",
            "古木藏春容，飞流落天幌。",
            "断崖倾鬰萝，深宫秘真像。",
            "坛心彩虹贯，幡脚仙飙扬。",
            "老鹤时一鸣，众鸟不敢傍。",
            "人寰杳何处，仕路险已忘。",
            "高歌乐逍遥，抚掌遗得丧。",
            "长生岂无术，静理聊自放。",
            "独醒世不容，苟合情辄枉。",
            "咄嗟胡乎，兹焉卜长往。"
        ],
        "title": "太平观",
        "id": "1cf87c8c-2eda-4218-ae85-5d253b472928"
    },
    {
        "author": "郭祥正",
        "paragraphs": [
            "苍崖犹积雪，冻林春未归。",
            "石径稍可通，决决泉声迟。",
            "薄游欲何适，携筇负阳晖。",
            "览胜辄长啸，世事吾何羁。",
            "忽到仙人家，楼殿势欲飞。",
            "皓鹤向人舞，青猿攀树啼。",
            "屏风叠苍玉，深潭莹瑠璃。",
            "谁云蛰龙卧，朗咏前人诗。",
            "飕飗太古风，会生松桂枝。",
            "回首归兴遥，日暮青云低。"
        ],
        "title": "寻真观",
        "id": "9623655f-e534-4438-95ea-975e9693174b"
    },
    {
        "author": "郭祥正",
        "paragraphs": [
            "盘石琢深齿，贯轮激清陂。",
            "运动无昼夜，柄任谁与持。",
            "霹雳驾飞雪，盛夏移冬威。",
            "功成给众食，势转随圆机。",
            "翻思兵家言，千仞俯可窥。",
            "又想对明月，大壑投珠玑。",
            "睥睨巧匠手，不使差毫厘。",
            "牛驴免穿领，僮仆逃胼胝。",
            "利用固已博，沉吟岂虚辞。",
            "愿将水磨篇，荐之调鼎司。"
        ],
        "title": "水磨",
        "id": "873a75ed-d9b9-483c-9bd2-0e6353510467"
    },
    {
        "author": "郭祥正",
        "paragraphs": [
            "禀禀齐成业，得之权公碑。",
            "逢时初多难，退密安庭闱。",
            "深怀经纶策，起佐虎罴师。",
            "省郎拜侍御，出赈关中饥。",
            "俄登谏诤列，忤旨领一麾。",
            "徐迁河南府，法令严张施。",
            "宿奸即诛殄，和气回霜威。",
            "德宗治勤劳，器公达精微。",
            "付之元化柄，庶绩几纯熙。",
            "兼职在国史，直笔信不疑。",
            "皇皇君臣际，忠孝世所推。",
            "宜其源流长，千载尚弗遗。",
            "于今见远孙，大雅敦形仪。",
            "银章佩县印，白玉涵山辉。",
            "丈人与先翁，登科实同时。",
            "相逢进余烈，语讫及祖基。",
            "家传唐相诰，绨袭常亲携。",
            "焚香俾一读，令我增叹嘻。",
            "玺文俨如新，是亦权公词。",
            "顾郑崔许辈，其名各亲题。",
            "邈然想高风，拂拂云雾披。",
            "芬芳一何远，阴德未少隳。",
            "几经兵火余，定有神物持。",
            "不落他人家，後嗣贤可知。",
            "请令妙绝手，模将刻瑶琪。",
            "传之固无穷，永作来孙规。"
        ],
        "title": "同蔡持正长官观齐景蒨虞部家藏远祖成公监修国史诰",
        "id": "22a505fa-ecef-482b-9594-fabb702122fa"
    },
    {
        "author": "郭祥正",
        "paragraphs": [
            "君实名卿孙，妙画箧所聚。",
            "壁间四幅画，收尽苍洲趣。",
            "瘦柏盘大石，雪霜迥不惧。",
            "举斧挥栋材，未辨在缣素。",
            "离披老竹梢，直裂见枯处。",
            "凤凰欲来巢，俯视犹屡顾。",
            "壮观殊未已，白日去还暮。",
            "愁怀起窗壁，注目乱烟雾。",
            "烦君灯烛张，免我颜色沮。",
            "乃知顷刻意，直有千载寓。"
        ],
        "title": "观柳殿丞家藏竹柏图",
        "id": "ba8582da-1615-4bbc-8f48-643ecadd835c"
    },
    {
        "author": "郭祥正",
        "paragraphs": [
            "横披五尺素，中有万叠山。",
            "山卜千丈溪，怳疑泻潺潺。",
            "西风偃古木，惨淡秋色顽。",
            "蓼红菱荇碧，缺岸如破环。",
            "小舟半阁沙，茅屋深无关。",
            "三牛行啮草，一犊随母还。",
            "牧儿掣牛鼻，望家喜生颜。",
            "欲知田家乐，此趣何由攀。",
            "而况画手妙，意思能余闲。",
            "远出物象外，不在粉墨间。",
            "临之发孤兴，飘忽辞尘寰。"
        ],
        "title": "李公择学士出示胡九龄归牧图",
        "id": "64277978-9d05-4c6b-b8d7-42cd8d76bf87"
    },
    {
        "author": "郭祥正",
        "paragraphs": [
            "与君有前期，共为名山乐。",
            "十宿太上家，百骸失尘缚。",
            "夜半瞻星辰，离离半空阁。",
            "香氲结盖网，华灯焕朱琧。",
            "金钟击清霜，远响答玄壑。",
            "太霞无别境，洞章自酬酢。",
            "君虽潜贱贫，志意在寥廓。",
            "暂为处羣鸡，曾是横空鹤。",
            "一别几何时，又见圆蟾落。",
            "长须俄及门，金石重然诺。",
            "手写黄庭经，寄我辟邪恶。",
            "我方闭空屋，隐几效南郭。",
            "为君兴一读，玉液泻河洛。",
            "何当结长游，相伴趋恬寞。"
        ],
        "title": "谢许栖默道士手写黄庭经见寄",
        "id": "819cc4cd-f18c-4b5e-8648-b577e6f39a82"
    },
    {
        "author": "郭祥正",
        "paragraphs": [
            "一别隔千里，梦寐期追寻。",
            "闻君宿琅琊，浩气酬云林。",
            "雪霁望明月，山光如缕金。",
            "天高归鸟尽，海冻诸峰沉。",
            "骑鲸人已去，玉溜扬清音。",
            "君当继绝唱，老凤霜梧吟。",
            "释彼猿鹤怨，解此尘坌襟。",
            "驽马鞭不行，空负希骥心。"
        ],
        "title": "蒋颖叔招游琅琊以马病不赴",
        "id": "bf71599a-04d4-4005-89ec-674c60e16224"
    },
    {
        "author": "郭祥正",
        "paragraphs": [
            "君家庐山下，我昔庐山游。",
            "芜阴偶会合，共忆林泉幽。",
            "山脚仙佛居，宝阁连琼楼。",
            "客子多所至，未足勤吾求。",
            "最爱山北冈，鸟道通岩陬。",
            "其初惠远辈，遗芳至今留。",
            "嵬峨定心石，欲脱如簪抽。",
            "下视千仞溪，半空五云浮。",
            "石门扼危磴，天瀑垂还收。",
            "微风仙籁奏，灵草香气柔。",
            "龙吟万壑响，桂子落三秋。",
            "安栖虽未能，历览稍已周。",
            "一别几三年，万事何悠悠。",
            "日月随转目，霜雪易满头。",
            "饥将无稻粮，寒亦乏衣裘。",
            "虽非圣贤耻，自起妻儿羞。",
            "慨欲携锄犁，为君耕旧丘。",
            "经年饱蔬粟，吾道从休休。"
        ],
        "tags": [
            "庐山"
        ],
        "title": "与柳丞夜话庐山",
        "id": "bbac611a-2f83-44eb-8450-e6dff5b6cdbd"
    },
    {
        "author": "郭祥正",
        "paragraphs": [
            "春风归未归，白日一何速。",
            "偶陪御史骢，逶迤傍林麓。",
            "名花结深洞，繁枝缀寒玉。",
            "疏青爱老柏，壮节咏孤竹。",
            "诸君皆俊贤，笑傲失羁束。",
            "何生家最穷，昨日旋籴粟。",
            "尚能邀我饮，盘馔逮张烛。",
            "今夕宁须辞，酩酊固所欲。",
            "醉则骑马归，官长定不辱。",
            "酒行姑徐之，聊用讲心曲。"
        ],
        "title": "蒋颖叔席上",
        "id": "8070060f-ae5a-4c85-80f9-1b8421c5ee3e"
    },
    {
        "author": "郭祥正",
        "paragraphs": [
            "积忧避纷谤，杜门甘贱贫。",
            "破屋败风雨，荒蹊绝车轮。",
            "幸无尘坌集，静与鳬雁邻。",
            "吾年半已过，空花眷余春。",
            "往来犹康庄，安用烦距欣。",
            "念此良自适，浩歌洗忧屯。"
        ],
        "title": "自适",
        "id": "2ea15488-3c45-48d1-ac76-b490b378efdf"
    },
    {
        "author": "郭祥正",
        "paragraphs": [
            "溪头守穷屋，白昼常静卧。",
            "唯闻鸟雀喧，岂有车马过。",
            "苔沿土阶绿，风尖纸窗破。",
            "遗编对古人，千载默相和。"
        ],
        "title": "溪上闲居  其一",
        "id": "e953996a-76e0-46cb-bb31-ad19e74a84ff"
    },
    {
        "author": "郭祥正",
        "paragraphs": [
            "爱此城南静，穷年守茅舍。",
            "无能聊自安，有智必趋诈。",
            "红蕖笑池面，白鹭时时下。",
            "呼儿补疏篱，选吉得天赦。"
        ],
        "title": "溪上闲居  其二",
        "id": "0a62b791-081f-4074-b747-98c518decca2"
    },
    {
        "author": "郭祥正",
        "paragraphs": [
            "衡茅颇幽独，物景资所好。",
            "修篁清风来，远渚晓烟冒。",
            "才短难趋时，囊空不忧盗。",
            "静几无纤尘，焚香读真诰。"
        ],
        "title": "溪上闲居  其三",
        "id": "415b270d-9363-45b5-8759-08425fb85ae4"
    },
    {
        "author": "郭祥正",
        "paragraphs": [
            "官闲何所之，倚楼纵远目。",
            "田畴耒耜出，高下春雨足。",
            "人家有生意，慰我苦幽独。",
            "忆昨水沴余，海气荡坤轴。",
            "蛟龙坼川原，舟楫造溪谷。",
            "禾麻安更论，未能保骨肉。",
            "有子杀为食，何以厚风俗。",
            "上赖天子圣，诏书勤抚育。",
            "虽使发仓廪，饱岁实无畜。",
            "郡县徒仓黄，论丁具糟粥。",
            "所救无几何，往往委沟渎。",
            "今兹气候正，逋民稍来复。",
            "楚风重祠庙，纔归竞巫祝。",
            "此物岂有灵，焉能助丰熟。",
            "渺思济时策，慎择良宰牧。",
            "金缯斥诛求，教化行比屋。",
            "祖宗德泽深，万岁长沐浴。",
            "题诗起高兴，飘然跨鸿鹄。"
        ],
        "title": "倚楼",
        "id": "e416b862-393e-4c6d-9203-117464561fed"
    },
    {
        "author": "郭祥正",
        "paragraphs": [
            "瓮中有浊酒，畦中多美蔬。",
            "呼童取大网，更向溪中渔。",
            "鱍鱍得鲜鳞，斫脍选肥鲈。",
            "君生不能织，我生不能锄。",
            "儿孙无白丁，生理已有余。",
            "陶然共一醉，隙间驰白驹。",
            "倏忽各已死，体化委虫蛆。"
        ],
        "title": "与内饮有赠",
        "id": "f5403a96-02d8-440e-a335-124d5101281d"
    },
    {
        "author": "郭祥正",
        "paragraphs": [
            "鹗飞不在泥，决有青云趣。",
            "凤凰不妄出，恐为时所误。",
            "桓桓南都贤，幸遭明主顾。",
            "垂绅正手板，磊落奏治具。",
            "源流出无穷，胸胆豁以露。",
            "帝曰卿良哉，予僚汝之父。",
            "果见麒麟儿，腾骧蹈前步。",
            "擢为东宫允，往漕八州赋。",
            "予将观汝能，慎勿惮细故。",
            "朅来重湖南，君恩密宣布。",
            "拔才惟俊明，逐吏皆狡蠹。",
            "朝廷方更化，免役出金助。",
            "深沉详施为，委曲善告谕。",
            "有司绝诛求，比屋乐农务。",
            "贫富一以均，歌颂喧道路。",
            "七月新书成，入奏驰骏驭。",
            "君来万家春，君去秋色暮。",
            "清湘似君心，偏使丑影惧。",
            "何时到金阙，显用期必遇。",
            "成法无瑕玼，後效有程度。",
            "皇皇太上圣，赫赫师尹辅。",
            "大业日愈新，虚怀未尝饫。",
            "谏垣将峻陟，使节岂还付。",
            "却忆仁祖朝，天下复庠序。",
            "南都最为盛，万里英材聚。",
            "严严高平公，明堂真栋柱。",
            "尚书继踵来，两献仲舒疏。",
            "君家有大阮，敛缩未腾翥。",
            "名声晚乃达，霖雨今仍霪。",
            "信哉颜渊氏，必用孔子铸。",
            "邦家不乏才，社稷永盘固。",
            "伊予亦何人，不异罝中兔。",
            "时命适大谬，与物竟多迕。",
            "卑栖邵陵幕，窃禄饱婴孺。",
            "不才甘委置，朽木费吹嘘。",
            "一朝逢知己，拔茅冀连茹。",
            "翻思刷羽翰，翩翩厕鸳鹭。",
            "不然弃已归，筑室幽闲处。",
            "吐纳元和津，万事不挂虑。",
            "韩子亦尝云，岂肯居沮洳。"
        ],
        "title": "送湖南运判蔡如晦赴阙",
        "id": "37fa64d1-74e5-4b1a-8ef7-fc6d1b3223c0"
    },
    {
        "author": "郭祥正",
        "paragraphs": [
            "长城截湘江，盘盘据天险。",
            "承平逾百年，民富德泽渐。",
            "层居出云汉，门户当翠琰。",
            "尤爱湘西山，佛寺金碧俨。",
            "引泉甃深池，因崖起危广。",
            "长松争嵯峨，众木就退敛。",
            "远思秦汉间，疑此藏玉检。",
            "盘石可径卧，苔髪滑胜簟。",
            "方塘纔俯窥，引手取莲芡。",
            "四绝校重轻，欧沈信已忝。",
            "卓然韩杜诗，光焰不可掩。",
            "大羹味全醇，美玉灭瑕点。",
            "悄若蓬莱峰，夜浪岂忧飐。",
            "又如上帝箓，默诵破羣魇。",
            "惟惊落俗口，一读一遭贬。",
            "知音希世逢，谁谓此言谄。",
            "穷奇须竟欢，忧来热吾脸。",
            "不得陪俊游，自知冗官玷。",
            "论情既霄壤，咫尺隔秦陕。",
            "不为谢安侈，应慕杨绾俭。",
            "赓酬继前唱，岩壁俟镌剡。",
            "去为经世霖，慰此楚封歉。",
            "离杯空酣酣，离恨犹冉冉。",
            "雁鸣洞庭阔，霜雪鬓毛染。",
            "行矣无淹留，路转双旌睒。"
        ],
        "tags": [
            "洞庭湖"
        ],
        "title": "湘西四绝堂再送蔡如晦  其一",
        "id": "8bc70a1b-81e4-45e1-854a-9515be69736f"
    },
    {
        "author": "郭祥正",
        "paragraphs": [
            "尝读大易辞，可止戒遇险。",
            "麓山俯城郭，盘盘进以渐。",
            "重岗如连环，斗起若圭琰。",
            "佛宫敞金碧，儒舍陋茅广。",
            "修篁万兵肃，老柏壮士俨。",
            "独鹤时一鸣，众鸟归翼敛。",
            "兰风新麝裂，芰雨真珠飐。",
            "虚堂羣动寂，冠缨堕枕簟。",
            "颓然委支体，清梦竟无魇。",
            "引坑酌醇醑，激齿碎圆芡。",
            "载歌少陵篇，一重复一掩。",
            "桃源归路隔，回首惊俗检。",
            "不唯纵逍遥，且喜远邪谄。",
            "清湘稚子浴，其乐吾与点。",
            "况闻长老言，了悟生理忝。",
            "心如碧莲花，忍使红尘梁。",
            "又爱御史碑，白玉不可玷。",
            "能忘迁谪忧，直笔正褒贬。",
            "清旷终何为，名迹漫镌剡。",
            "吾君方更化，凡百务节俭。",
            "楚封劳贤侯，重地比二陕。",
            "施为若霖雨，一饱苍生歉。",
            "新法持以归，恋山休荏苒。",
            "想当奏御时，和气动舜脸。",
            "拜恩明光殿，日射腰金睒。"
        ],
        "title": "湘西四绝堂再送蔡如晦  其二",
        "id": "577e2909-3a86-4c23-b70e-0f3f358c0698"
    },
    {
        "author": "郭祥正",
        "paragraphs": [
            "高鸿方冥飞，万里不回首。",
            "况当移杪时，霜露湿星斗。",
            "鼓翼无何乡，永避网罗咎。",
            "君子重出处，此义安可负。",
            "嶷嶷潭府公，清誉比琼玖。",
            "节制临八州，时命非不偶。",
            "胡为请分务，念念在林薮。",
            "切尝听公言，三朝禄食久。",
            "四十有五年，数为漕与守。",
            "慎事无纤瑕，收身养吾寿。",
            "儿孙皆赏延，君恩诚已厚。",
            "朝廷新法度，利害喧众口。",
            "纷驰使者车，必行无可否。",
            "嗟予力已疲，何以为父母。",
            "不待老有请，连章至八九。",
            "君相惜其才，符竹今仍剖。",
            "苏台古名邦，震泽当运气牖。",
            "拜恩臣岂邀，客贺但挥手。",
            "便道将径归，辞疾上印绶。",
            "家园瞰西湖，云月是邻友。",
            "翛然一榻外，长物复何有。",
            "隐几悟僧禅，颓形若陵阜。",
            "不学陶朱公，反为利端诱。",
            "不学陶渊明，区区爱琴酒。",
            "文王如搜贤，肯弃渭川叟。",
            "行己无固必，资深逢左右。",
            "重来作霖雨，一洗苍生垢。",
            "信哉孟轲氏，和任着伊柳。",
            "独善名易灭，兼济垂不朽。",
            "噫嘻高鸿篇，在理或可取。"
        ],
        "tags": [
            "西湖"
        ],
        "title": "高鸿送唐彦范司勋移苏守",
        "id": "1be54f96-cf6f-4f62-8fdf-a9f3671df9dd"
    },
    {
        "author": "郭祥正",
        "paragraphs": [
            "我欲渡湖湘，君乃赴京阙。",
            "官期安可常，念此千里别。",
            "人生几何时，倏忽变华髪。",
            "难成唯功名，易往嗟日月。",
            "在贵勿外矜，抱穷岂中热。",
            "顾彼四老人，未尝事干谒。",
            "一朝扶太子，千载名不灭。",
            "安之命与时，为君颇详说。",
            "西风吹月华，冷静若冰雪。",
            "何处望乡关，乡关此时节。"
        ],
        "title": "送宋景瞻秘校赴选",
        "id": "7c15c8b2-1628-4458-be16-e7b74f207837"
    },
    {
        "author": "郭祥正",
        "paragraphs": [
            "故人京洛来，共话十年别。",
            "朱颜虽未雕，颇有鬓间雪。",
            "夫君起文学，今乃官曲糵。",
            "虽云屈雄才，犹喜待金阙。",
            "朝政今更新，百执勇施设。",
            "愿言慎所职，法酿务精洁。",
            "上方祭祀余，一饮兹以悦。",
            "云霄即横飞，勉勉着勋烈。",
            "行将鸳鹭羣，何暇笑跛鳖。",
            "跛鳖亦自知，中心冷如铁。"
        ],
        "title": "送郑说道太博监内法酒库",
        "id": "00d71026-b748-4d77-8b9a-a243f517b1c9"
    },
    {
        "author": "郭祥正",
        "paragraphs": [
            "我昔发溪口，君来具华筵。",
            "烛光射酒色，四座凝春烟。",
            "饮阑赠嘉唱，响韵胜弹弦。",
            "闻君今解印，念我簿书挛。",
            "不及姑溪流，会随千丈船。",
            "君才世无双，君名天下传。",
            "五十试一州，治术如颍川。",
            "上方争政务，下诏稽汉宣。",
            "谁能荐此人，惟贤乃知贤。",
            "聃聃范文正，道德诸公先。",
            "辟君登幕府，师友金石坚。",
            "大匠忽云逝，美璞畴敢镌。",
            "古来出林秀，多为风雨缠。",
            "明主往自结，献书玉墀前。",
            "功名期待达，况当未衰年。"
        ],
        "title": "寄别朱复之郎中",
        "id": "a2b84102-4cfb-4a67-9453-983a1aa22335"
    },
    {
        "author": "郭祥正",
        "paragraphs": [
            "长沙多禅翁，受也予所慕。",
            "清犹玉潭冰，不着纤垢污。",
            "坚如岁寒柏，不入蝼蚁蠹。",
            "一听玄谈玄，银潢自天注。",
            "源流何其长，涌绝曹溪路。",
            "请陈会面初，赤白照窻户。",
            "短鞭驱瘦马，一蹶复一步。",
            "北趋林下门，解榻欣我遇。",
            "圆瓜剖青瑶，激齿寒浆聚。",
            "搘筇拈古语，法乐过韶濩。",
            "廓然外生死，头角白牛露。",
            "师云三百年，儒者莫尔悟。",
            "自兹往游数，道合忘细故。",
            "倏忽捧边徼，狡穴首招谕。",
            "微功有司奏，一命金阙赴。",
            "扁舟泊沙尾，行色业已具。",
            "惆怅难再留，何以慰心素。",
            "日月若驰駃，报体孰坚固。",
            "愿期圆照中，生生迭相度。",
            "回首欲无言，月上潇湘渡。"
        ],
        "title": "留别受禅师",
        "id": "a6cd2876-a6c3-480a-af24-58f949fb1be5"
    },
    {
        "author": "郭祥正",
        "paragraphs": [
            "云收岳麓静，月渡湘水明。",
            "独鹤唳空谷，哀笳奏重城。",
            "巾屦尘坌远，怀抱冰霜清。",
            "云何别彼土，忽作中州行。",
            "中州七八载，浪得丹青名。",
            "归心故岁发，白鬓新年生。",
            "客帆欣所托，何时经洞庭。",
            "逸笔写秋色，烟岚吹素屏。",
            "殷勤远相寄，万里鸿冥冥。"
        ],
        "tags": [
            "洞庭湖"
        ],
        "title": "送宝觉大师怀义还湖南",
        "id": "2a50db16-ffa4-4224-9ad3-9e3b3cd75be0"
    },
    {
        "author": "郭祥正",
        "paragraphs": [
            "我有高世想，喜逢高世人。",
            "谈诗何所极，元化浩无垠。",
            "物象不得晦，丹青亦通神。",
            "逃名出京洛，寓迹遗埃尘。",
            "锡飞天柱月，杯泛洞庭春。",
            "问我别来久，请吟佳句新。",
            "便欲结幽社，静栖还本真。",
            "陶潜须一醉，宁起远公嗔。"
        ],
        "tags": [
            "洞庭湖"
        ],
        "title": "送僧白",
        "id": "032f0baf-2a04-46bf-ad88-5803a8851da4"
    },
    {
        "author": "郭祥正",
        "paragraphs": [
            "释从白云来，衣上白云湿。",
            "借问来何勤，道师碑未立。",
            "文言予岂能，孝节尔谁及。",
            "却返旧山中，猿啼暮风急。"
        ],
        "title": "送僧琏",
        "id": "670ebf44-9b0c-4247-8bd3-019fd98daeee"
    },
    {
        "author": "郭祥正",
        "paragraphs": [
            "先生辞太学，得邑治阳羡。",
            "仁义稍施设，浇浮遂丕变。",
            "讼庭寂无事，案几闲笔砚。",
            "青山落樽酒，白鸟聚畦甸。",
            "长桥跨空碧，溪光拖晴练。",
            "追随斩蛟处，想象昔人见。",
            "高吟壮魂魄，老句掣惊电。",
            "休焉聊自放，性理还吾善。",
            "忽闻新天子，下诏罗俊彦。",
            "教由宗族先，六经咨讲辨。",
            "先生应诏起，肝胆露万卷。",
            "制度惟日新，渐磨岂闻倦。",
            "长苗忌速揠，良金务多炼。",
            "杳杳青云衢，阔步从兹践。",
            "朝登诸王府，暮侍金銮殿。",
            "勿兴山水思，固有夔卨愿。",
            "寄声阳羡人，棠阴有余恋。"
        ],
        "title": "送吴景山宫教供职",
        "id": "449ed383-a346-485a-b6fc-220da5d00ac2"
    },
    {
        "author": "郭祥正",
        "paragraphs": [
            "东风不肯住，发尽梅花白。",
            "又着柳梢黄，摇摇向行客。",
            "客行无时休，何以销客忧。",
            "今古一樽酒，酩酊江上楼。",
            "黄鹄飞青云，误随秋雁羣。",
            "网罗千万里，泾渭欲谁分。",
            "诗思阳春发，平湖望明月。",
            "若遇北归人，芳音无我绝。"
        ],
        "title": "送周泳主簿",
        "id": "b9700c90-3e51-4f8f-aab8-d7e7170557c2"
    },
    {
        "author": "郭祥正",
        "paragraphs": [
            "羣山凌皓雪，修途无点尘。",
            "寒梅数枝发，持送北归人。",
            "人归向瑶阙，头角屈以伸。",
            "十年困尘滓，一旦乘风云。",
            "大用多晚年，请看钓渭滨。",
            "又如四公子，长揖取名勋。",
            "其余琐细辈，为君何足陈。",
            "我忝交君印，俯颜愧斯民。",
            "疲驽追逸骥，浇漓杂醲醇。",
            "物理有屯泰，贤愚固难伦。",
            "感君重然诺，西郊待归轮。",
            "非君肯卑屈，谁复许相亲。"
        ],
        "title": "送钱公瑾长官",
        "id": "21453ec7-79a6-4094-885c-585a9ce8ec27"
    },
    {
        "author": "郭祥正",
        "paragraphs": [
            "我爱陶渊明，隐不羣异学。",
            "今朝识其孙，璨璨真玉璞。",
            "森然家风在，辩说倾电雹。",
            "江头偶逢我，笑我何龊龊。",
            "恨不从君去，高飞同饮啄。",
            "顾此翅翎短，岂能超五岳。",
            "我止愁复愁，君行乐其乐。"
        ],
        "title": "送陶秀才二首  其一",
        "id": "bb7fa553-8255-458a-8cea-40a708718b35"
    },
    {
        "author": "郭祥正",
        "paragraphs": [
            "江天九旬雨，江路三尺泥。",
            "扶家遂远适，羸马正难骑。",
            "传舍野烟中，子规连夜啼。",
            "乡园归得到，应已血沾衣。"
        ],
        "title": "送陶秀才二首  其二",
        "id": "c6fe659b-dd12-4430-bf9b-23962c3909d6"
    },
    {
        "author": "郭祥正",
        "paragraphs": [
            "泠泠皖溪水，悠悠天柱云。",
            "云行水光动，水洗云影分。",
            "幽人坐卧吟，孤绝迥出羣。",
            "资彼云水秀，释此尘垢纷。",
            "胡为倏言别，扁舟连夜发。",
            "往登姑苏台，而望太湖月。",
            "却寻史迁迹，但见苍烟灭。",
            "览古竟论今，治具校工拙。",
            "有才不得施，着书贻後世。",
            "何必腰黄金，自享千载贵。",
            "鲈鱼秋正熟，云泉味尤美。",
            "若逢吴市门，更访长生理。"
        ],
        "tags": [
            "太湖"
        ],
        "title": "送朱伯原秘校",
        "id": "e5d114e4-cfaa-478c-83f9-20630a2246c2"
    },
    {
        "author": "郭祥正",
        "paragraphs": [
            "北风方苦寒，冰霜昼未消。",
            "偶倾御史盖，同上丁山椒。",
            "空崖白云宿，拱木猕猴跳。",
            "碑皴龟腹裂，泉活龙尾摇。",
            "枯松起幽籁，中天奏云韶。",
            "苔深鸦髪翠，石立壮土翘。",
            "荒坟瘗参军，沉魄谁与招。",
            "却读乐安词，惨淡窥泬寥。",
            "矧复见犹子，危言动清朝。",
            "甘心脱豸冠，窜迹投冗寮。",
            "公议在後世，美才无吝骄。",
            "六经收满腹，辨析皆有条。",
            "登山听君语，淙淙碎琼瑶。",
            "但惊白日落，归驭不可邀。",
            "明发余亦往，安得同渔樵。"
        ],
        "title": "同蒋颖叔游丁山彰教寺",
        "id": "bfbbe95a-4b26-4788-9972-9dcffb80fe0b"
    },
    {
        "author": "郭祥正",
        "paragraphs": [
            "闲心乐名山，景象恣吟剽。",
            "昭亭西南隅，乱峰最青峭。",
            "盘盘得修迳，豁豁渐明眺。",
            "一读道旁碑，古兴恣雅要。",
            "知有金仙家，即往不俟召。",
            "平田转回塘，飞瓦接危峤。",
            "东边卧石虎，徐王旧坟兆。",
            "但惊深藓晦，不见金碧耀。",
            "图形半残缺，冷榻孤灯照。",
            "深篁归鸟没，空岩雪风叫。",
            "勅书刊翠琰，灵迹获猎烧。",
            "寒潭多蛰鳞，佛子忌渔钓。",
            "动活各遂性，蕃衍理可校。",
            "余晖初月散，幽籁发玄窍。",
            "中有无心人，禅禅自相绍。",
            "问年踰耳顺，肤色尚如少。",
            "翻令念达人，鸿蒙首频掉。",
            "时平冠佩繁，往往属不肖。",
            "岂如弃以归，林泉自投跳。",
            "卓彼蒋夫子，诗辞极精妙。",
            "能来同我游，险绝共长啸。",
            "终当为君诵，古律变新调。",
            "更评江南事，僣迹又足悼。",
            "不能降真人，卒用焚祖庙。",
            "训狐啼老木，愁烟起荒藋。",
            "复有贰卿碑，曾为叅军吊。",
            "勇为手势吟，一助玉瓶釂。"
        ],
        "title": "招蒋颖叔游丁山彰教寺",
        "id": "3e394a3e-79dd-433d-b46a-f176e6b312fd"
    },
    {
        "author": "郭祥正",
        "paragraphs": [
            "晴光散余翳，佳辰值清和。",
            "联车不辞远，共登昭亭阿。",
            "步夷惬苍石，缘险扪修萝。",
            "迥出白云上，俯瞰飞鸟过。",
            "凌霄插危观，裂地注明河。",
            "微风解兰芷，广陂浴鳬鹅。",
            "潭潭紫华君，左右森矛戈。",
            "雷电在呼吸，玉帛荐牲牺。",
            "庙食溢千载，佑民理无讹。",
            "崔碑梦恊吉，谢守诗载歌。",
            "却憩林下寺，裴颜迹尤多。",
            "丹青业已晦，长髯但皤皤。",
            "笔画肖家法，燕尾无偏颇。",
            "览古发遐想，缘情还独哦。",
            "逢时不荣达，憔悴同苫蓑。",
            "嗒焉姑自丧，安之如命何。",
            "彼美蒋御史，道术追雄轲。",
            "眄予委泥涸，有意倾余波。",
            "荐士古来重，披剑今则那。",
            "书为昭亭篇，昭亭崕可磨。"
        ],
        "title": "同蒋颖叔殿院游昭亭山广教寺",
        "id": "a0b4f625-a5c4-46a4-86f1-a6de49ea54da"
    },
    {
        "author": "郭祥正",
        "paragraphs": [
            "春归白昼永，庭虚民事退。",
            "寻幽何所之，佳宾幸同载。",
            "出门十余里，仙者余迹在。",
            "非实固难评，洞壑茅可爱。",
            "绿萝垂长帘，秘景得藏晦。",
            "造深揭苇火，陟险汗渐背。",
            "中寛稍可休，仰视覆圆盖。",
            "石乳忘岁年，物象千万态。",
            "龙泓绀澄碧，溢溜渐飞洒。",
            "阴森毛骨寒，志往力殊怠。",
            "磨崕记名姓，斯游定难再。",
            "人生足离合，世役异屯泰。",
            "清风起林杪，萧瑟动天籁。",
            "归欤亦何求，盈筐采兰艾。"
        ],
        "title": "同许栖默游华阳洞",
        "id": "9cadad36-ad73-4f38-a398-a9a44de92993"
    },
    {
        "author": "郭祥正",
        "paragraphs": [
            "南出长沙城，西渡潇湘水。",
            "谁铺碧鲛绡，迥透黄金底。",
            "中分橘直洲，隐若鳌背起。",
            "府邑古称雄，地势信少比。",
            "苟非仁义图，畴将甲兵洗。",
            "晚色烟雾开，人家明镜里。",
            "斯须舍舟楫，纵步踏兰芷。",
            "遥遥望松门，物象愈奇伟。",
            "枝叶既不繁，霜雪讵能毁。",
            "传云陶将军，屯营手植此。",
            "至今凌云气，犹如大君子。",
            "纔过清风峡，路转不容跬。",
            "尘寰自此隔，佛界朗瞻跂。",
            "层梯上重门，绘塑光炜炜。",
            "皓鹤去无踪，寒泉但清泚。",
            "遂登法华台，平目瞰千里。",
            "返惊人世卑，堑壁徒为耳。",
            "连甍十万户，罗列在案几。",
            "想当韩杜时，荆棘晦遗址。",
            "不见湘西篇，惟夸道林美。",
            "幸同刘子来，纵视眼不眯。",
            "作诗君勿谦，前辈尚可拟。",
            "挥笔方争豪，求心翻自鄙。",
            "请看梁上题，半是泉中鬼。",
            "白髪纒利名，何由外生死。",
            "道师深悟禅，软语听亹亹。",
            "明驱三乘车，济我岸超彼。",
            "台名将谓何，此喻有深理。",
            "香色存天然，了不染泥滓。",
            "救物运真悲，得法终日喜。"
        ],
        "title": "同刘继邺秀才游岳麓登法华台呈如水长老",
        "id": "e24f75e8-d55c-43b8-be47-916ac2d91c16"
    },
    {
        "author": "郭祥正",
        "paragraphs": [
            "名山寺多占，此寺山尤名。",
            "妙云镇弥覆，层层结缦缨。",
            "日光昼微开，灿射黄金城。",
            "木老枝叶简，水长音韵清。",
            "五峰如绀莲，中有楼殿横。",
            "是必龙华宫，禅禅悟无生。",
            "一灯破羣暗，众灯迭相明。",
            "纷空素葩坠，悲晚孤猿惊。",
            "予方困邅途，寓宿骨已轻。",
            "愿言永栖此，读尽宝藏经。",
            "顾盼适所适，了绝物外营。",
            "马秣仆亦饭，奈何催北征。"
        ],
        "title": "游云盖寺",
        "id": "b2c8513a-a530-41b0-86b1-19943e17df92"
    },
    {
        "author": "郭祥正",
        "paragraphs": [
            "游遍湘西山，晚至鹿苑寺。",
            "平冈列城郭，长松肖兵卫。",
            "入门尤清凉，读碑辨往事。",
            "乃知阿育王，曾此藏舍利。",
            "浮屠当殿阴，令人竦瞻视。",
            "宝网敷金云，倏忽变苍翠。",
            "僧云秋杪时，月静甘露坠。",
            "大觉去无踪，山祗自灵异。",
            "白鹿不我逢，残花在岩际。",
            "居者多寿老，安禅信无累。",
            "笻衲为生涯，心不坠情伪。",
            "源源听法语，陶陶袭和气。",
            "簪绅胡为乎，顶踵缚忧愧。",
            "愿从彼上人，预闻第一义。",
            "烦心沃醍醐，顿悟超十地。",
            "聊为鹿苑吟，清梦不成寐。"
        ],
        "title": "游鹿苑寺",
        "id": "af25845f-1a00-4969-8828-050da1832c0c"
    },
    {
        "author": "郭祥正",
        "paragraphs": [
            "此洞昔无闻，人迹固稀到。",
            "一昨紫微游，刻石记所好。",
            "遂令天下知，游者争欲造。",
            "我方佩县印，事闲慕高蹈。",
            "联镳二三子，并坚松柏操。",
            "樽罍薄携持，丁壮却前导。",
            "行行逼崕巅，紫翠射襟帽。",
            "方疑攀鬰萝，又若堆海潦。",
            "石门未及窥，忽值山雨暴。",
            "风云暗衢路，雷电拆岩峤。",
            "苍黄仆夫语，踊跃猿猱叫。",
            "黄泥濡衣裳，安得白日照。",
            "初游成欢愉，中险触愤懊。",
            "佛舍距几何，望望目睛眊。",
            "击镫促疲马，十步九欹倒。",
            "登堂亟就榻，释子数相劳。",
            "寻幽尚龃龉，处世信难料。",
            "暂眠稍苏息，起坐复悲啸。",
            "宁非山鬼护，不使俗客眺。",
            "桓桓翠琰文，愈读愈精妙。",
            "名由今日新，迹入万古耀。",
            "骐骥步莫追，驽骀志弥劭。",
            "犹期六月来，散髪避炎燎。",
            "一雨路阻绝，何以为壮少。",
            "归欤歌芜词，聊为起同调。"
        ],
        "title": "游华阳洞阻雨",
        "id": "b99bae48-6fb1-48a6-9ac3-4927fbbbc14e"
    },
    {
        "author": "郭祥正",
        "paragraphs": [
            "登山得斯亭，佳宾幸过从。",
            "取笋苍玉林，置酒黄金钟。",
            "愿言寿而康，泰运宁易逢。",
            "孔孟陟三事，尧舜乘六龙。",
            "民财皆辨析，田壤仍登丰。",
            "关关禽声和，剪剪木影浓。",
            "濯足就绿水，披衣揽清风。",
            "微吟百忧散，达道千古同。",
            "诸君况才豪，如罴复如熊。",
            "莫辞烂醉归，皓月还生东。"
        ],
        "title": "夏日游环碧亭",
        "id": "be1128eb-fce5-4beb-aa8f-6520a682882b"
    },
    {
        "author": "郭祥正",
        "paragraphs": [
            "寒日少晶光，山色亦惨惨。",
            "瀑泉冻不飞，啼鸟声顿减。",
            "传呼绣衣来，僧鼓击坎坎。",
            "石坐无毡裀，团团织蒲菼。",
            "比为泉石游，固已慕清淡。",
            "爱君神采莹，皎若白玉鉴。",
            "一登林际亭，毫髪无遗瞰。",
            "勇起发孤唱，四坐噤莫阚。",
            "君辞如太羮，我语效盐咸。",
            "卷旗促降敌，贤将释不斩。",
            "虽生已包羞，铅刀竟谁錾。",
            "却读道旁碑，往事增新感。",
            "功名能几何，回首岁时暂。",
            "胡为夺浩气，百忧煎一胆。",
            "趋时既迍邅，独往固勇敢。",
            "白云无人争，皓月从我揽。",
            "开樽直一醉，莫惊别袖掺。",
            "明发何所思，龙断坐汲黯。"
        ],
        "title": "和颖叔丁山黯字",
        "id": "1a5ab549-df91-466f-bfd0-7879a759d036"
    },
    {
        "author": "郭祥正",
        "paragraphs": [
            "腊月衣未绵，两股冻成疾。",
            "谁复为我扶，平步时时蹶。",
            "文章那更论，精魄恐坠失。",
            "缘何御史君，相招傍寒日。",
            "迤逦造林泉，尘坌为披拂。",
            "霓幡云外垂，石虎草间出。",
            "深门窥泬漻，拱木递萧瑟。",
            "丹青与老碑，遗事知彷佛。",
            "僣迹已榛芜，新游论胶漆。",
            "主人才何如，骥足千里逸。",
            "梅君南昌後，襟韵犹凄溧。",
            "刘子亦可奇，彖象久精诘。",
            "顾予最空疏，百辨今已吃。",
            "谤言来戈矛，自量几不密。",
            "终甘首阳饿，岂效操瓢乞。"
        ],
        "title": "和梅谦叔丁山吃字",
        "id": "94bfd72f-a44b-4321-b310-6a8114847162"
    },
    {
        "author": "郭祥正",
        "paragraphs": [
            "铿铿南华经，语意妙复妙。",
            "高能出苍旻，卑不厌藜藋。",
            "阴静偶暂处，影迹两莫吊。",
            "息踵真人徒，息喉愚者绍。",
            "方同造物言，万变领枢要。",
            "既能无怛化，勿凿混沌窍。",
            "百家拾其余，所得及遗溺。",
            "至音听以气，世或昧此调。",
            "不见杏坛讲，犹为渔父诮。",
            "君看泰山顶，半夜日先照。",
            "惟逢蒋颖叔，沉默造玄窔。",
            "落笔逾万言，严密若诰诏。",
            "嗟予久聋瘖，此道雅未剽。",
            "一昨闻君谈，神悟百骸疗。",
            "人忘道术游，鱼忘江海跳。",
            "昭亭果见期，为子发长啸。"
        ],
        "tags": [
            "泰山"
        ],
        "title": "酬颖叔见寄",
        "id": "669d8488-e565-46b5-94a7-c6f5f3066f6b"
    },
    {
        "author": "郭祥正",
        "paragraphs": [
            "吾爱秋水阁，水影照采椽。",
            "莹碧不知极，定与银汉连。",
            "荷花十丈开，白藕想如船。",
            "双鹤时一鸣，寒霄下回旋。",
            "况复对羽客，岂异蓬莱仙。",
            "便当沽玉液，猛饮明月前。",
            "人生不嗜此，何物能逃年。",
            "请君倾醉耳，松风奏熏弦。",
            "身世能两忘，安用养浩然。",
            "梦觉事已殊，此道谁能全。",
            "驰驱冠剑徒，百岁犹倒悬。",
            "深深下于地，冥冥高出天。",
            "君语达已达，君歌玄复玄。",
            "大笑问刘子，细穷秋水源。",
            "秋水源可到，更寄琳琅篇。"
        ],
        "title": "秋水阁席上呈颖叔原道",
        "id": "97ce0213-60fd-44c2-8d6e-5c5da54489b1"
    },
    {
        "author": "郭祥正",
        "paragraphs": [
            "追维平昔游，十几丧六七。",
            "与君虽尚在，踸踔各衰疾。",
            "功名无几何，岁月忽已失。",
            "伻来辱新诗，欲和久阁笔。",
            "文章老愈精，光彩烂星日。",
            "市门果神仙，参军真俊逸。",
            "又如窥沙漠，铁骑万余匹。",
            "一战孰与当，百胜得深术。",
            "有过惧不闻，愚恶志所嫉。",
            "言归洁其身，天命能自诘。",
            "知音我愈寡，深谷讵敢出。",
            "相望止一江，高议容接膝。",
            "请观商山皓，宁终守蓬荜。",
            "众人拉其华，君子俟其实。",
            "定当卜邻去，携手藏于密。"
        ],
        "title": "酬耿天隲见寄",
        "id": "d5ea609e-5626-45e7-9873-efe035a2b09b"
    },
    {
        "author": "郭祥正",
        "paragraphs": [
            "黄獐雄领雌，青猿母抱子。",
            "一落罝网中，城市就生死。",
            "不如图画上，山深石泉美。",
            "永无罝网忧，精神自全耳。",
            "爱之写横轴，容易披案几。",
            "动静适自感，物我忘表里。",
            "犹疑跳踯去，毫端讵能止。",
            "易生名独擅，斯人嗟往矣。",
            "後来称李范，赠君君勿鄙。",
            "纵令笔未妙，犹胜负涂豕。"
        ],
        "title": "酬李公择谢予赠范李猿獐",
        "id": "5535c3ef-742e-4682-a819-eaf4d3a72be9"
    },
    {
        "author": "郭祥正",
        "paragraphs": [
            "新亭彼谁构，名因翰林揭。",
            "惟南极空旷，朗咏佳兴发。",
            "倾盖忘形骸，辄莫叹华髪。",
            "归帆天外低，渡鸟云端没。",
            "中原峥嵘际，天堑限楚越。",
            "宁知承平来，但见山花歇。",
            "君相方圣贤，胡为念京阙。",
            "但穷林泉乐，蹑屐上崷崪。",
            "酒量孰先降，樽罍未云竭。",
            "欲寻太白坟，草间迷断碣。",
            "神交无古今，清风来飘忽。",
            "征辔还催人，东峰挂寒月。"
        ],
        "title": "同陈公彦推官登峨嵋亭",
        "id": "d2a2e3d3-24b6-4fdb-b8fb-1a68230f5527"
    },
    {
        "author": "郭祥正",
        "paragraphs": [
            "鞭驴赴君招，十步九蹶促。",
            "相逢即忘劳，深围坐重褥。",
            "怳疑出尘寰，气象豁双目。",
            "名花散天香，仙露浥柔玉。",
            "寄乐方寸间，岂必待华屋。",
            "脱屣远市朝，散髪免羁束。",
            "更闻诵新作，字字芝兰馥。",
            "堆盘樱实红，满斝酦醅渌。",
            "幽欢未言归，酒令不须督。",
            "平时常卷舌，动静畏险俗。",
            "玄谈今尽倾，我难惬君欲。",
            "朝闻夕可死，悟矣无迟速。",
            "感君倾醍醐，洒我久饥腹。",
            "又如旱田禾，沛然甘雨沃。",
            "主人意殷懃，呼儿具灯烛。",
            "谁家有斯客，贳衣心亦足。",
            "明朝得长篇，调险不可续。"
        ],
        "title": "颖叔见招赴何秀才家饮",
        "id": "697d5d56-5b3e-424d-9d22-a7030915ddc6"
    },
    {
        "author": "郭祥正",
        "paragraphs": [
            "五代迭凋丧，江南最偷安。",
            "三世弄翰墨，煜札尤可观。",
            "禅林榜法喜，妙势如飞鸾。",
            "尘埃一藏晦，皴斮脱羽翰。",
            "适逢集仙守，好古将模刊。",
            "振襟自披拂，涂饰粉与丹。",
            "呼僧辨遗像，彷佛存纤纨。",
            "作书究本末，风雨生毫端。",
            "精神还故物，霹雳惊蛰蟠。",
            "幽光亦焕发，令我复长叹。",
            "念彼士君子，穷年抱饥寒。",
            "不及稽古踪，冺默知遇难。"
        ],
        "title": "和公择观李煜书法喜禅师碑",
        "id": "0f8aa6a5-3b57-461c-b427-ddb397783185"
    },
    {
        "author": "郭祥正",
        "paragraphs": [
            "君马一足病，琐琐阻行迈。",
            "况复梅雨天，坐卧不能快。",
            "空山无大脔，何以具君嘬。",
            "墙根采肥杞，湖漘买鲜鲙。",
            "开樽荐浊酒，高论幸忘惫。",
            "寸心拔茅塞，两耳抉双聩。",
            "文醇潜大和，诗险露幽怪。",
            "联吟极物象，君胜我屡败。",
            "东野久龙钟，多惭退之拜。",
            "奇才必自重，虽黜愈勿懈。",
            "卞璧未遇时，在璞岂能坏。",
            "鉴赏一日逢，青紫信如芥。",
            "君行且迟留，马病愿未差。",
            "贳衣亦何辞，庶用接嘉话。"
        ],
        "title": "和樊希韩解元",
        "id": "2cea4a22-30ba-43db-8260-6294a764ce29"
    },
    {
        "author": "郭祥正",
        "paragraphs": [
            "史君尚清净，携客无杯肴。",
            "茗酌诵佛经，尘缘顿沉抛。",
            "疏云堕檐际，微风泛林梢。",
            "吾心已皎皎，我学岂譊譊。",
            "濡毫题名姓，识此逍遥交。"
        ],
        "title": "和公择游寿圣院啜茶题名",
        "id": "22ef21ed-d517-4712-926e-0d5968fbc495"
    },
    {
        "author": "郭祥正",
        "paragraphs": [
            "山沉江海阔，月行天中央。",
            "游子宿何许，只应归梦长。",
            "浮云且莫生，星河助余光。",
            "徘徊问孤影，惆怅安可忘。"
        ],
        "title": "和法宗上人月下怀故人",
        "id": "d5f42255-9869-46e3-a7af-8452095b8a17"
    },
    {
        "author": "郭祥正",
        "paragraphs": [
            "我思昔人言，处世犹大梦。",
            "尘编堆床头，抚事聊一诵。",
            "兴衰系时运，贾谊尔何恸。",
            "又思东方朔，为鼠知不用。",
            "谁怜胯下儿，能领百万众。",
            "势去竞诋排，功成乃歌颂。",
            "人情岂相远，此理古今共。",
            "桓桓耿夫子，策射金榜中。",
            "老彼涧底松，未作明堂栋。",
            "暂来令句曲，寻仙造深洞。",
            "摩挲瑶琪花，借问谁所种。",
            "开落既忘年，一奏熏风弄。",
            "诗言此归隐，不恋五斗俸。",
            "何时定挂冠，我愿为仆从。"
        ],
        "title": "酬耿天隲见寄",
        "id": "7ba80b28-bf1a-489f-8a11-9f5807fb8425"
    },
    {
        "author": "郭祥正",
        "paragraphs": [
            "终日汩城市，闲心眷犁锄。",
            "故登原上亭，解此尘中裾。",
            "芬香采薇蕨，驯狎怜麋狙。",
            "却愿物理变，四角生我车。"
        ],
        "title": "和韩求仁推官",
        "id": "b0e650e2-231a-4c92-b905-83147d769670"
    },
    {
        "author": "郭祥正",
        "paragraphs": [
            "汉室火符熄，羣雄起纵横。",
            "两京荡为墟，万里无农耕。",
            "曹操劫神器，欲窃禅让名。",
            "吴蜀耻北面，鼎峙方战争。",
            "杀人如鲙鱼，天地厌血腥。",
            "至今武昌邑，尚传吴主城。",
            "长江吞八极，圆坛窥杳冥。",
            "想当禋郊时，志勇扫搀抢。",
            "燔柴封玉牒，冠弁罗公卿。",
            "登山锡宴喜，日光烂旗旌。",
            "宁知後嗣弱，壮业竟无成。",
            "空余旧基址，千载未欹倾。",
            "常时屡掩卷，每读涕泗盈。",
            "而况泊舟檝，披榛自径行。",
            "霸图何所见，芳草与云平。",
            "晚浪淙石脚，犹疑兵甲声。"
        ],
        "tags": [
            "长江"
        ],
        "title": "樊山",
        "id": "60c14a0f-bd6f-4f94-b32d-a781ace6a409"
    },
    {
        "author": "郭祥正",
        "paragraphs": [
            "有唐三百年，绝出阳冰篆。",
            "最怜怡亭序，笔画兼众善。",
            "磨崕深云间，人迹到应鲜。",
            "亦如大君子，隐晦久而显。",
            "裂素印麝煤，字字未讹舛。",
            "冰冻垂瓦石，犀尖利刀剸。",
            "连环不可解，虬尾勇自卷。",
            "谁云模以刻，曾是玉工碾。",
            "铭辞志尤宏，云翼待风展。",
            "琳琅谐八音，雅重参二典。",
            "英豪逢一时，江山供广宴。",
            "遗踪逐飞鸟，旧址没榛藓。",
            "良朋信稀遇，古兴浩难遣。",
            "吾宋垂百年，教化固非浅。",
            "人人擅文翰，比唐殊媚软。",
            "作诗聊自惊，中道尚可勉。"
        ],
        "title": "观怡亭序铭",
        "id": "b71b7583-0217-4b25-b05a-a881ead3a22c"
    },
    {
        "author": "郭祥正",
        "paragraphs": [
            "昔人才行殊，亭名至今在。",
            "何年复基构，势压鲸鳌背。",
            "中间鄙俗令，元碑遭睚眦。",
            "豺狼尔何营，龟螭手亲碎。",
            "甚哉憎疾心，曾不校异代。",
            "我将掇其余，补刻尚可再。",
            "仰瞻天宇寛，俯视江流大。",
            "危危一叶舟，故欲万里迈。",
            "差池想遗风，云山有殊态。"
        ],
        "title": "殊亭",
        "id": "89ce8e49-19da-4c80-bdc6-02e6badc14f0"
    },
    {
        "author": "郭祥正",
        "paragraphs": [
            "英才欣会遇，旷怀各无瑕。",
            "二李妙分篆，裴铭语尤嘉。",
            "盘盘虬奋鳞，灼灼月吐华。",
            "天影望不尽，雁行飞屡斜。",
            "晴云依晚岫，芳草接平沙。",
            "东溟与西塞，吾宁辨渚涯。"
        ],
        "title": "怡亭",
        "id": "4bb60155-bdbf-4365-b2f1-3f633dd0b7f1"
    },
    {
        "author": "郭祥正",
        "paragraphs": [
            "双崕屹然起，剔藓认题识。",
            "乃知贤令尹，曾同漫叟醉。",
            "落景正西尽，长川自东逝。",
            "唯此两石门，不开亦不闭。"
        ],
        "title": "石门",
        "id": "8014645d-6b17-4981-8431-228cbf51e944"
    },
    {
        "author": "郭祥正",
        "paragraphs": [
            "张公昔爱湖，湖名自公始。",
            "寥寥三百年，逢秋愈清泚。",
            "移船菱荇香，游鱼数頳尾。",
            "回望武昌郭，楼台碧天里。",
            "石照泻灵光，湖波皓如洗。",
            "此景绝世无，爱之心不已。",
            "缅怀昔贤期，林表清风起。",
            "终当归结网，来此养衰鄙。"
        ],
        "title": "郎官湖",
        "id": "379bc854-1870-4b09-a10a-0475a3032a38"
    },
    {
        "author": "郭祥正",
        "paragraphs": [
            "登山不辞险，探景须穷幽。",
            "行彻五千仞，回首视九州。",
            "人寰莽何处，大野苍烟浮。",
            "更酌天池泉，古意空悠悠。"
        ],
        "title": "峰顶",
        "id": "6c82c5f0-a1f0-44a7-b65d-b7689942de74"
    },
    {
        "author": "郭祥正",
        "paragraphs": [
            "裂嶂飞寒涧，绝壁散明珠。",
            "盘石偃中坞，修林阴翳敷。",
            "世道纷莫救，逸人此提壶。",
            "一酌寄干坤，回首忘车书。",
            "山花谩相笑，山鸟徒相呼。",
            "更逢山月来，夜响真笙竽。",
            "粹灵淘耳目，幽独宁贤愚。",
            "留踪千载间，游子空踟蹰。",
            "清风起木末，余凉生坐隅。",
            "浩歌歌去来，逸韵凌遥虚。"
        ],
        "title": "醉石",
        "id": "1cdf49d8-f31d-4e79-8356-6701bdebc367"
    },
    {
        "author": "郭祥正",
        "paragraphs": [
            "南风吹炎蒸，岁望固已休。",
            "怒涛掀洞庭，信宿留归舟。",
            "沙场万马放，大壑羣龙投。",
            "阴灵孰尔职，曾无与天谋。",
            "崩山作深潭，深潭变高丘。",
            "上天有号令，岂汝可自由。",
            "朝蝇徒咂咂，暮蚊况啾啾。",
            "归兴邈以阻，触绪增新愁。",
            "安得跨白鹿，山行肆悠悠。",
            "谁能守荒浦，泛险终何求。"
        ],
        "tags": [
            "洞庭湖"
        ],
        "title": "洞庭阻风",
        "id": "6792d7f9-c579-4493-be9b-9d39756d328d"
    },
    {
        "author": "郭祥正",
        "paragraphs": [
            "孤亭压危峰，绝景入平眺。",
            "双崕控巢水，禹力万古耀。",
            "林倾干象辟，涛淙地轴掉。",
            "茅茨数椽屋，噫哉魏武庙。",
            "心殊岐山伯，迹异甘棠召。",
            "荒戍传遗灵，血食岂亡诮。",
            "吞吴势虽壮，晋起国旋剽。",
            "楼船战士去，沧浪尽鱼钓。",
            "平时欲何为，览古谩长啸。",
            "愁烟起孤壑，白鸟聚残照。",
            "谁令五月来，不见万山烧。",
            "又复想大雪，下上玉岩峤。",
            "重游莫能期，将归且停趬。",
            "诗辞捜亦苦，物状竟难肖。",
            "终篇写亭壁，翻惭画师妙。"
        ],
        "title": "濡须山头亭子",
        "id": "6b24e697-205b-456d-8baf-e5c61313c844"
    },
    {
        "author": "郭祥正",
        "paragraphs": [
            "桐乡富山水，此地最深秀。",
            "诸峰合屏围，二冈屹龙斗。",
            "谷暖禽语滑，岸束溪声逗。",
            "老木如巨贤，森卫备前後。",
            "神功金刻存，庙古何年构。",
            "衣冠近唐人，名字嗟莫究。",
            "悯旱鞭怒蛟，深潭此身仆。",
            "明诚动苍天，雷雨洗白昼。",
            "至今福斯民，血食固宜厚。",
            "予生本屯贱，窃位忧致寇。",
            "约身既多缺，何以抚耆旧。",
            "况瞻贤达迹，彼美松柏茂。",
            "芳醪荐樽爵，馨蔬实笾豆。",
            "悠悠神之思，余光破昏愗。",
            "归欤歌芜辞，聊用答灵佑。"
        ],
        "title": "谒桐乡张府君庙",
        "id": "ba92a2f4-2e77-489c-bece-c9cdbcd4c9b2"
    },
    {
        "author": "郭祥正",
        "paragraphs": [
            "一鸟忽惊鸣，众鸟高下噪。",
            "飘风自南至，汹汹结阴瀑。",
            "须臾江涛翻，石裂巨木倒。",
            "禾麻安愗论，畦陇漭若扫。",
            "苍天本好仁，孰使风伯虣。",
            "有叟重咨嗟，吾年行已耄。",
            "此风未尝见，神理所诫告。",
            "我因谕彼侬，天地广覆焘。",
            "噫气亦偶然，何必泥应报。",
            "掉头不吾顾，植杖复悲悼。"
        ],
        "title": "大风",
        "id": "3332f958-fbf6-4adc-928c-9a30c96a77a4"
    },
    {
        "author": "郭祥正",
        "paragraphs": [
            "夜半何所适，请雨之名山。",
            "兰陵古仙府，妙迹殊可攀。",
            "秘文呼蛰龙，舒雁荐层坛。",
            "屏气注诚想，百灵启玄关。",
            "绿章封事奏，金阙承恩还。",
            "林风生泠泠，涧溜添潺潺。",
            "遥峰霭冥雾，倏歘迷区寰。",
            "殷雷无猛威，激雨增微澜。",
            "宁独濡枯焦，永愿清尘烦。"
        ],
        "title": "兰陵请雨",
        "id": "f9e4559d-8703-4498-9321-bab4da0e73e8"
    },
    {
        "author": "郭祥正",
        "paragraphs": [
            "不雨九十日，火气流郊郛。",
            "空山渴虎兕，涸泥困龙鱼。",
            "农事固骚屑，令人但长吁。",
            "渺思真宰意，反复竟何如。",
            "去岁百川溢，园田变江湖。",
            "南民遂乏食，十九弃路衢。",
            "那闻今秋旱，性命当无余。",
            "祀龙稽往法，撃鼓烦羣巫。",
            "殷殷百里雷，奋自东南隅。",
            "阴云随电合，密雨应时须。",
            "驰驱苍黄际，惨淡气色苏。",
            "登楼注远目，百忧聊涤除。",
            "银浪彻平地，玉绳迷太虚。",
            "日月洗尘坌，山川改焦枯。",
            "法宫朝大舜，冠佩皆鸿儒。",
            "况当礼乐新，百灵共持扶。",
            "和气自兹肇，风雨安敢逾。",
            "欲传千岁音，咏言愧蘼芜。"
        ],
        "title": "观雨",
        "id": "9bae7417-c902-4df8-8a20-2a9d397d576f"
    },
    {
        "author": "郭祥正",
        "paragraphs": [
            "二年桐乡邑，乘春览荣芳。",
            "日日遶花树，与客倾壶觞。",
            "况有青涧泉，潺潺穿北墙。",
            "容为方广池，白虹卧危梁。",
            "谁磨青铜镜，朗照红粉妆。",
            "唯恐浮云来，遮我逍遥场。",
            "舞娥回皓雪，笛叟鸣凤凰。",
            "醉则卧花下，所惜徂春阳。",
            "作诗数十篇，素壁挥琳琅。",
            "诏书徙幕府，笼鸟无高翔。",
            "却治历川狱，幽忧坐空堂。",
            "有女杀其母，逆气凌穹苍。",
            "郡县失实辞，吏侮争持赃。",
            "辟刑固无赦，何以来嘉祥。",
            "高垣密阍禁，但觉白日长。",
            "茫然思旧游，今成参与商。",
            "世网未能脱，乐事安可常。",
            "咄嗟勿重陈，昏昏灯烛光。"
        ],
        "title": "春日怀桐乡旧游",
        "id": "2ad2b9c5-d285-4617-85ce-2ddad5261498"
    },
    {
        "author": "郭祥正",
        "paragraphs": [
            "历阳望姑熟，抚掌衣带隔。",
            "却瞻天门山，落日一双碧。",
            "不如云中鸟，自在鼓两翼。",
            "冠裳漫羁绁，髪绿今已白。",
            "功名随浮烟，所得乃禄食。",
            "天兵下安南，獠穴须灭迹。",
            "腾山吼豺虎，跨海轰霹雳。",
            "杀气暗南溟，万古一洗涤。",
            "借令伏波在，缩手定叹息。",
            "男儿逢此时，弗往荷矛戟。",
            "胡为守文法，铢铢较朝夕。",
            "终当解官去，大舰挂长席。",
            "乘风卷云涛，载月奏玉笛。",
            "不作凌烟人，犹为钓鳌客。",
            "谁能对乡关，跬步归未得。"
        ],
        "tags": [
            "天门山"
        ],
        "title": "东望",
        "id": "b1b4ae68-4974-4688-a24f-f57101f0b0a7"
    },
    {
        "author": "郭祥正",
        "paragraphs": [
            "念念递迁谢，新新来未停。",
            "把镜览素髪，不觉今年生。",
            "生世能几何，焰长烛愈短。",
            "劝吾杯中物，到手莫辞满。",
            "阳春纔烂漫，花片已飞舞。",
            "纷如晴後雪，半作燕巢土。",
            "尧舜竟何在，楚汉空战争。",
            "胜负一日事，寂寥千载名。",
            "隐几聊自悲，悲竟复长啸。",
            "真体元空无，谁与我同调。"
        ],
        "title": "把镜",
        "id": "152ad45b-bf78-470b-9644-6c8fea7cff31"
    },
    {
        "author": "郭祥正",
        "paragraphs": [
            "隔江望白纻，葱苍压牛渚。",
            "却忆跨黄犊，渡桥溪东去。",
            "悠悠登此山，直待圆蟾午。",
            "汗漫丹湖水，万顷浸天宇。",
            "北斗酌不干，光烱反吞吐。",
            "诸峰若案几，白云俯可取。",
            "览景壮我怀，长謡念前古。",
            "传闻桓将军，致酒领歌舞。",
            "雄风回秋霜，英声散鼍鼓。",
            "宁知千载後，荒榛老狐鼠。",
            "男儿及时乐，一饷亦足许。",
            "前年翰林公，绝顶构堂庑。",
            "我方客沅湘，盛事未能睹。",
            "及今佐肥幕，治狱历阳府。",
            "注目聊独吟，何时达庭户。"
        ],
        "title": "望白纻山",
        "id": "4f1c9792-95bb-4b2f-8b3f-d0a0782bd654"
    },
    {
        "author": "郭祥正",
        "paragraphs": [
            "合肥有老桧，得名自何公。",
            "何公何代人，名迹了莫穷。",
            "高枝偃羽盖，低枝卧苍龙。",
            "盘根彻厚地，疏影落寒空。",
            "荏苒九天碧，仍为烟雾蒙。",
            "相传魏武帝，解甲休铁骢。",
            "尝坐此桧下，吞吴未成功。",
            "至今晦暝夕，往往扬英风。",
            "我公心好古，清标耸千峰。",
            "鉴赏挥巨笔，丹青孰为工。",
            "璨璨发明玉，琤琤叩丝桐。",
            "谈笑走兵役，垣墙密泥封。",
            "拂拭枯折干，一助春风融。",
            "愿回拔山力，移植明光宫。"
        ],
        "title": "合肥何公桧部使者杨公潜古命予赋之",
        "id": "aaae81da-d64e-418b-96c8-c08b8906030b"
    },
    {
        "author": "郭祥正",
        "paragraphs": [
            "跨空起高阁，北望敬亭山。",
            "白云无根蔕，舒卷随风还。",
            "或堕溪水上，却萦松石间。",
            "就之既明灭，了然不可攀。",
            "谢公赛雨诗，千秋泻潺潺。",
            "李白弄月处，寒光湛清湾。",
            "神交自冥合，彷佛眉睫间。",
            "使我恋此境，每来终日闲。",
            "如何一挥手，失势落尘寰。",
            "功业复未就，但惊须鬓斑。",
            "沧浪不可濯，执热长汗颜。",
            "缅怀大道师，焚香坐玄关。",
            "悲心度羣苦，振锡鸣金镮。",
            "行当禀慈诲，惠照开昏顽。"
        ],
        "title": "怀平云阁兼简明惠大师仙公",
        "id": "d9e43b47-da4c-4dfc-85cb-abb04239c620"
    },
    {
        "author": "郭祥正",
        "paragraphs": [
            "熠熠阳气动，春事不可御。",
            "君家富林园，宴豆乐宾主。",
            "况当解官归，精魄还六腑。",
            "或乘青板船，纵缆东溪浒。",
            "溪光如碧玉，皓月无人取。",
            "信哉浴乎沂，点也丘所与。",
            "又闻全于天，卓越庄周语。",
            "我方治幽狱，归期日日数。",
            "读君新诗章，对面若吴楚。"
        ],
        "title": "和耿天隲见寄二首  其一",
        "id": "22b0dbb3-d20f-4caa-8dd3-d7536eaaf01b"
    },
    {
        "author": "郭祥正",
        "paragraphs": [
            "猛风卷长江，惊湍势莫御。",
            "虬龙元喷薄，阴怪岂无主。",
            "扁舟未能往，何以慰心腑。",
            "想君东城居，林花烂溪浒。",
            "浊醪初酦醅，豚鲚又新取。",
            "论诗予素降，泛爱君独与。",
            "一闻韶濩奏，卷舌欲无语。",
            "却瞻项籍祠，绘画安足数。",
            "怅然歌虞兮，炎汉已得楚。"
        ],
        "tags": [
            "长江"
        ],
        "title": "和耿天隲见寄二首  其二",
        "id": "984fbf9b-252e-4b80-9a62-308f32dffb49"
    },
    {
        "author": "郭祥正",
        "paragraphs": [
            "谁云月无私，那知月有情。",
            "我住月亦住，君行月亦行。",
            "致此一壶酒，都忘千岁名。",
            "胸中各有月，莫遣暗云生。"
        ],
        "title": "对酒爱月示客",
        "id": "93a61c3c-640d-4b5d-acb8-96240cba99e3"
    },
    {
        "author": "郭祥正",
        "paragraphs": [
            "身滞历阳浦，心倾牛渚云。",
            "圣人开六合，于此渡三军。",
            "霸气扫无迹，神功千载闻。",
            "明朝有归兴，石上洗尘纷。"
        ],
        "title": "望牛渚有感三首  其一",
        "id": "8ad69fe9-9295-4a17-808f-a813bafe6c11"
    },
    {
        "author": "郭祥正",
        "paragraphs": [
            "遥怜牛渚矶，柳带拖春绿。",
            "归思无时阑，断弦声自续。",
            "更听渔父吟，悠扬写心曲。",
            "何日效斯人，烟波洗双足。"
        ],
        "title": "望牛渚有感三首  其二",
        "id": "e42fd93f-47fb-4058-8af7-c02d49ed903d"
    },
    {
        "author": "郭祥正",
        "paragraphs": [
            "江迥偏留月，山空不住云。",
            "遥怜李太白，曾忆谢将军。",
            "帆影随潮上，樵声隔岸闻。",
            "柳花迷客眼，三月雪纷纷。"
        ],
        "title": "望牛渚有感三首  其三",
        "id": "8cf2b590-e546-4b18-a968-49181576b326"
    },
    {
        "author": "郭祥正",
        "paragraphs": [
            "毂毂复毂毂，怪禽安用啼。",
            "杏花已烂漫，月色正相宜。",
            "提壶取新酒，酌我金屈巵。",
            "行恐风雨来，乱红辞旧枝。",
            "尚恨碧城鏁，阻邀白雪姬。",
            "耳边无清歌，素饮方自怡。",
            "尔何骋鸣声，弹射不肯飞。",
            "初亦厌尔聒，既久不复疑。",
            "但能怖愚俗，又足惊童儿。",
            "天翁造尔躯，无乃私自欺。",
            "爪吻异鵰鹗，安能司祸机。",
            "又不似羣乌，凶报吉亦随。",
            "白日窜深棘，夜鸣殊不栖。",
            "劝尔勿毂毂，凤凰倏来仪。"
        ],
        "title": "毂毂",
        "id": "bb3087c1-3c34-4c26-b03e-0347a39b4511"
    },
    {
        "author": "郭祥正",
        "paragraphs": [
            "平昔登凌歊，西望历阳岸。",
            "江空芦苇阔，日落烟雾散。",
            "倏然别乡国，三载客淮甸。",
            "赏心无复有，离渚但纷乱。",
            "迩来治冤狱，文字堆几案。",
            "置之步城堞，山川却对面。",
            "崔嵬浮图出，巨笔插天半。",
            "秀色凌丹青，长毫蘸河汉。",
            "翻思宋武帝，此地尝壮观。",
            "美人厌烦暑，挥衣待霜霰。",
            "流芳千岁间，陵谷未云变。",
            "碑阴杜牧题，缺玉稍可辨。",
            "归魂招不得，旧土常情恋。",
            "时作梁甫吟，清风忽吹断。"
        ],
        "title": "登历阳城望凌歊台",
        "id": "82aa8f03-4dc8-4603-a03f-84523737f518"
    },
    {
        "author": "郭祥正",
        "paragraphs": [
            "城东二十里，寺有古石城。",
            "过尽绿桑野，还依流水行。",
            "水穷山亦合，老木一区平。",
            "藓留虎豹迹，岩多猿狖鸣。",
            "楼殿横涧阴，像塑铅黄剥。",
            "庭中有高花，碧叶抱丹渥。",
            "不知何岁年，舂容镇柔濯。",
            "山僧亦庞眉，发语颇真朴。",
            "却读罗泰碑，始知征战场。",
            "赤谷纳箭血，夜鬼嗥冷创。",
            "云雾第黯黪，英雄今则亡。",
            "谁建大法宇，救援弘津梁。",
            "每来即忘还，览古恣吟眺。",
            "沿崕采菖蒲，兴发辄长啸。",
            "偶随辟书起，末路遂难料。",
            "十年未能归，应为山僧诮。"
        ],
        "title": "怀当涂石城寺",
        "id": "c9722ccd-4593-47c4-a1de-83d857266d1f"
    },
    {
        "author": "郭祥正",
        "paragraphs": [
            "念昔未弱冠，与君昆弟游。",
            "各怀经纶业，壮气凌阳秋。",
            "知音得袁宰，鉴赏称琳璆。",
            "君家天地崩，泣血城南陬。",
            "释服就乡举，名姓必见收。",
            "数为礼部黜，考命宁怨尤。",
            "子山仅五十，感疾遽不瘳。",
            "子美如孤鸿，哀鸣大江头。",
            "其声最酸楚，闻者皆涕流。",
            "有才多困蒙，此理不可求。",
            "我初佐星子，老守如素仇。",
            "避之拂衣去，寓迹昭亭幽。",
            "篇章自此富，写咏穷欢忧。",
            "慈母待禄养，复尉湓浦州。",
            "随辟宰环峰，碌碌三载周。",
            "纔归遭酷罚，五体戕戈矛。",
            "旦夕期殒灭，余生安敢偷。",
            "粗能襄事毕，寒饿妻儿羞。",
            "复入湖外幕，万里浮扁舟。",
            "几葬江鱼腹，迍邅百端愁。",
            "到官未三月，开疆预参谋。",
            "招降五万户，给田使锄耰。",
            "论功辄第一，谤语达冕旒。",
            "得邑敢自诉，断木当沉沟。",
            "儿女相继死，泣多昏两眸。",
            "脱去殊未能，游鳞已吞钩。",
            "春风吹痩颊，黄尘蒙弊裘。",
            "纔趋合肥府，又鞫历阳囚。",
            "荒庭忘岁月，忽见花枝柔。",
            "清明动乡思，一水嗟滞留。",
            "却忆藏云会，雕盘荐珍羞。",
            "高吟凌李杜，猛饮咍阮刘。",
            "野寺想如昨，游人今白头。",
            "倏忽三十年，老大功名休。",
            "日毂不暂止，吾生信如沤。",
            "有酒尚可醉，余事皆悠悠。"
        ],
        "title": "昨游寄徐子美学正",
        "id": "3e35f344-993d-4741-b724-2531775928e4"
    },
    {
        "author": "郭祥正",
        "paragraphs": [
            "东冈送终毕，北堂待荣养。",
            "短棰跨羸驴，西风吹祖帐。",
            "玉盘堆鲙缕，金船倒新酿。",
            "劝君当勇去，回首勿凄怆。",
            "胸中五千卷，立事须少壮。",
            "扬名永不灭，孝节乃可尚。",
            "长安集纷华，出处慎所向。",
            "肯为声色惑，一婢百金偿。",
            "不知粉黛蠧，血气迷凋丧。",
            "胡为发斯言，期予以相将。"
        ],
        "title": "送宋前之赴调",
        "id": "dd60f6b5-268b-4589-963b-38b8a7c6b487"
    },
    {
        "author": "郭祥正",
        "paragraphs": [
            "江上浪如屋，海中浪如山。",
            "浪士乘浪舟，兀兀在浪间。",
            "浪头几时息，士心殊自闲。",
            "死生生死尔，浪歌聊破颜。"
        ],
        "title": "浪士歌",
        "id": "1e4265f1-7823-42b9-a7be-51807fa9aa6f"
    },
    {
        "author": "郭祥正",
        "paragraphs": [
            "开亭面鹿峰，白鹿每经过。",
            "忽衔落花去，还来卧青莎。",
            "仙者不可见，孤峰但嵯峨。",
            "疏篁映秀木，好鸟鸣相和。",
            "飞泉洒天窗，六月凉气多。",
            "宾朋四五辈，饮酒朱颜酡。",
            "璆琳粲明质，芝术芬长哦。",
            "皆为廊庙器，偶会林泉阿。",
            "磻溪与桐庐，回旋竟如何。",
            "却笑晋右军，弄笔怜白鹅。"
        ],
        "title": "戴氏鹿峰亭二首呈同游  其一",
        "id": "5ab61b43-c7b6-45b0-b4ac-727dd5ff529f"
    },
    {
        "author": "郭祥正",
        "paragraphs": [
            "未能骑黄鹤，高飞出尘寰。",
            "且来跨白鹿，隐见苍崕间。",
            "谁为鹿峰亭，名闻戴氏园。",
            "仙者去已远，卷帘对青山。",
            "秀木染深坞，鸣泉挂危栏。",
            "春风吹绿鬓，皓月颓朱颜。",
            "宾朋合簪履，昆季芬芝兰。",
            "黄鹤安足骑，白鹿不须跨。",
            "但愿有浊酒，长啸此峰下。",
            "醉醒醒复醉，黄金任高价。"
        ],
        "title": "戴氏鹿峰亭二首呈同游  其二",
        "id": "fd88b821-030b-44a3-a1cb-3b85b38f0000"
    },
    {
        "author": "郭祥正",
        "paragraphs": [
            "陈子勇于退，退无十椽屋。",
            "邻家颇好事，借宅并山隩。",
            "堂庑稍寛静，垣墙亦新筑。",
            "春渠涨朝雨，涓涓潄寒玉。",
            "呼童种瓜果，教仆洗松竹。",
            "身虽在城郭，志实寓磎谷。",
            "诵持方广经，一餐止蔬粟。",
            "所喜远膻腥，佛事要清肃。",
            "弗学陶长官，持杯媚秋菊。",
            "弗学屈大夫，含悲葬鱼腹。",
            "唯慕金粟老，不二常具足。",
            "若许浪士游，时时跨黄犊。"
        ],
        "title": "陈安止迁居三首  其一",
        "id": "4e8eb3e6-bf76-417e-9867-b94f2f1ebfdb"
    },
    {
        "author": "郭祥正",
        "paragraphs": [
            "陈子贫无居，东家借茅屋。",
            "达士宁羞贫，四方所居隩。",
            "平台荔阴下，天匠资尔筑。",
            "青分一畦兰，绿种万竿玉。",
            "幸遭文明运，志岂效孤竹。",
            "又非远人音，欲以逃空谷。",
            "翛然置藤榻，示疾肖金粟。",
            "呪饭施诸鬼，夜半风肃肃。",
            "嗟予在罗网，未暇亲杞菊。",
            "忧愁无端来，刀剑搅胸腹。",
            "渺思泛沧浪，期君濯双足。",
            "时或临大野，泥耕看健犊。"
        ],
        "title": "陈安止迁居三首  其二",
        "id": "e85a2677-7d5b-4160-9c8a-371cf41b7971"
    },
    {
        "author": "郭祥正",
        "paragraphs": [
            "彼美隐官隐，苍林映深屋。",
            "俗驾远庭除，佛像镇堂隩。",
            "兰芷稍扶疏，荆榛已锄筑。",
            "沉思第一义，修持若砻玉。",
            "觉城开迷云，魔军当破竹。",
            "接人有余地，拔我出坑谷。",
            "斋羞复招要，甘香蒸黍粟。",
            "永与膻荤辞，既饱精神肃。",
            "石坐衬枯蒲，茶瓯泛新菊。",
            "醍醐灌诸顶，饥火灭空腹。",
            "昔闻居士饭，一钵万人足。",
            "君若乘三车，愿为车下犊。"
        ],
        "title": "陈安止迁居三首  其三",
        "id": "fd798980-87b0-43ad-8fbd-3f96b25cf840"
    },
    {
        "author": "郭祥正",
        "paragraphs": [
            "阴云海上来，飘风亦随至。",
            "填空翻猛雨，溢溜迸平地。",
            "岂惟滋稼穑，高视扫瘴疠。",
            "羣山各藏晦，万壑恣吞噬。",
            "蚊蝇暂驱除，草木起憔悴。",
            "榕枝碧如染，荔子红欲坠。",
            "呼儿索杯盘，四体袭凉气。",
            "丰年固有兆，此雨信嘉瑞。",
            "一人尧舜圣，三公夔卨备。",
            "阴阳兹调和，乐饮真吾事。"
        ],
        "title": "喜雨",
        "id": "552c7726-67f4-4cb8-960d-b3f8b2da36b8"
    },
    {
        "author": "郭祥正",
        "paragraphs": [
            "默坐两股痹，幽行整头簪。",
            "无家不成寐，有酒何处斟。",
            "山色九秋静，月华中夜深。",
            "遥想端居人，焚香哦妙音。"
        ],
        "title": "月下怀留二君仪",
        "id": "91f227ef-f050-485f-8d57-4a6d7abc63df"
    },
    {
        "author": "郭祥正",
        "paragraphs": [
            "盘石发天巧，新亭君所营。",
            "席展瑶琪滑，坐久寒阴生。",
            "远瀑曳修幔，他山列苍屏。",
            "水田白鹭下，霜树青猿鸣。",
            "回首同安县，残阳楼观横。",
            "不逢车马来，时爱牛羊经。",
            "童仆种刈毕，父老樽罍倾。",
            "升平信难遇，欢笑聊舒情。",
            "况攻李杜吟，字字无淫声。",
            "春来成几章，想有基石铭。"
        ],
        "title": "寄题留二君仪田园基石亭二首  其一",
        "id": "cceeeb91-8ee3-4991-a75d-fe674b811c6c"
    },
    {
        "author": "郭祥正",
        "paragraphs": [
            "人世无百岁，尘劳枉营营。",
            "岂如田园乐，歌啸送余生。",
            "况同盘石上，开亭石为屏。",
            "卷帘春雨足，洗耳松风鸣。",
            "孤鸟望中没，淡烟山际横。",
            "时复命儿息，讲道或传经。",
            "经罢哦五言，珠玑沧海倾。",
            "嗟我无羽翼，往适幽忧情。"
        ],
        "title": "寄题留二君仪田园基石亭二首  其二",
        "id": "4c0dea43-2d28-470b-9496-fcc3331ed449"
    },
    {
        "author": "郭祥正",
        "paragraphs": [
            "食讫雨初霁，相将陟高台。",
            "缥缈临诸峰，幔卷浓云开。",
            "秀特不可掩，擎天碧崔嵬。",
            "漳流欲赴海，澎湃西南来。",
            "阴阴荔子木，合抱何年栽。",
            "幽鸟转枝语，清风与春回。",
            "佛宫四面出，绀碧疑蓬莱。",
            "寓隐得斯地，足以摅君怀。",
            "方庭有兰芷，近郭无虎豺。",
            "万事不挂虑，长年效僧斋。",
            "一为孙登啸，而与数子谐。",
            "顾我病且老，况复时运乖。",
            "儿归半道死，旅棺未葬埋。",
            "破甑已弃物，乃非君子侪。",
            "从游得无玷，泯默甘摈排。"
        ],
        "title": "同萧英伯登陈安止啸堂",
        "id": "3a70ba31-da7d-448e-849d-6847dda2b6a9"
    },
    {
        "author": "郭祥正",
        "paragraphs": [
            "平生爱东州，土厚人不罄。",
            "见公惜已晚，达论耸予听。",
            "五驰使者车，中道罹陷阱。",
            "开怀无怨尤，得失两以正。",
            "归程万余里，翛然一烟艇。",
            "乡关今非遥，踊跃理三迳。",
            "进则仗忠义，退则乐温凊。",
            "高卧固无必，求才尧舜圣。",
            "亭亭南涧松，愈老节愈劲。",
            "柔柔水中蒲，涵春自严静。",
            "百年未阖棺，安之吾有命。"
        ],
        "title": "送广东漕孙知损失官归汶上",
        "id": "a9a686f2-003b-4e45-b8c4-f5fb6c107e9e"
    },
    {
        "author": "郭祥正",
        "paragraphs": [
            "我爱陶渊明，超然遗世想。",
            "一奏无弦琴，妙曲寄玄响。",
            "翛然听以气，万籁应诸掌。",
            "舟车就所便，丘壑信孤往。",
            "泉涓木欣欣，酌酒助俯仰。",
            "酣醉颓云烟，舒啸逸罗网。",
            "斯人孰可见，梦寐期佛彷。",
            "兀如南山松，亭亭植千丈。"
        ],
        "title": "读陶渊明传二首  其一",
        "id": "e5691391-313b-4609-855c-21ce599b33dc"
    },
    {
        "author": "郭祥正",
        "paragraphs": [
            "陶潜真达道，何以避俗翁。",
            "萧然守环堵，褐穿瓢屡空。",
            "粱肉不妄受，菊杞欣所从。",
            "一琴既无弦，妙音默相通。",
            "造饮醉则返，赋诗乐何穷。",
            "密网悬众鸟，孤云送冥鸿。",
            "寂寥千载事，抚卷思冲融。",
            "使遇宣尼圣，故应颜子同。"
        ],
        "title": "读陶渊明传二首  其二",
        "id": "71001289-0058-482b-99cd-1f3e0ba2fd0c"
    },
    {
        "author": "郭祥正",
        "paragraphs": [
            "世人孰无累，贵彼方外人。",
            "超然云霞趣，迥脱生死轮。",
            "周也漳南释，开轩瞰漳滨。",
            "山光并水影，二物长清新。",
            "尤爱明月夕，苍林变金银。",
            "焚香坐轩上，时或要静宾。",
            "幸无歌吟喧，得与麋鹿驯。",
            "尝茶煮山药，长养菩提因。",
            "岂慕富且贵，宁忧贱与贫。",
            "我来勿厌数，从尔陶天真。"
        ],
        "title": "普利寺自周上人高明轩",
        "id": "dfb73e9e-8a60-4fde-9e4c-cf5f21f548de"
    },
    {
        "author": "郭祥正",
        "paragraphs": [
            "羁客厌卑湿，登轩喜高明。",
            "红日檐下度，白云窗半生。",
            "并吞山川秀，映带楼殿平。",
            "舟航济吴楚，笑语落蓬瀛。",
            "春风时一来，百鸟相和鸣。",
            "隔墙酒可沽，千金为君倾。",
            "既绝世上趣，雅遂林中情。",
            "勿云暮霭合，更望孤蟾升。"
        ],
        "title": "同留二君仪登高明轩",
        "id": "1b4580c6-a4c8-4f72-96f0-2972d1667dc0"
    },
    {
        "author": "郭祥正",
        "paragraphs": [
            "有客学清净，喜为林下游。",
            "兹轩高且明，驻策同其休。",
            "目界既朗彻，心官欣自由。",
            "弃禄慕居士，读经亲比丘。",
            "云树樵声远，石层春水流。",
            "鸟羽莹可数，花光暖争浮。",
            "已知隔人寰，日落山更幽。",
            "适此悟无生，余事安足求。"
        ],
        "title": "同陈安止登高明轩",
        "id": "dde30bfc-5a25-4c34-af5f-e3108b7a9f9a"
    },
    {
        "author": "郭祥正",
        "paragraphs": [
            "方塘水未涨，荷芰新展绿。",
            "游子惬轻衣，步与孤云逐。",
            "初临寺外桥，已听钟声肃。",
            "徐登山後亭，葱苍翳松竹。",
            "诸峰却罗列，龙蛇互奔触。",
            "红绡卷晴霞，白云落孤鹜。",
            "了然身世忘，岂念冠带束。",
            "平时谬持节，善地甘厚禄。",
            "更穷泉石乐，曾未伸启沃。",
            "何以报君恩，尧天漫凝目。"
        ],
        "title": "题净惠院",
        "id": "e52decb9-c16c-4ede-a774-e1daf901059c"
    },
    {
        "author": "郭祥正",
        "paragraphs": [
            "南州三百寺，此寺最辉焕。",
            "石开千丈渠，泉飞日华乱。",
            "供僧无定员，连床接云汉。",
            "经营始十载，物物悉已换。",
            "上人固多才，不独悟禅观。",
            "其师老黄蘖，简肃众所惮。",
            "承音既亲切，妙顶醍醐灌。",
            "登门已清凉，定步济彼岸。",
            "融融接软语，羣疑自消泮。",
            "每游即忘还，微风洒尘汗。"
        ],
        "title": "题净众院赠蒙禅伯",
        "id": "88b75819-eccb-402c-b01e-ee94ce792c02"
    },
    {
        "author": "郭祥正",
        "paragraphs": [
            "仰攀明月轮，俯瞰沧海渊。",
            "干坤惜形胜，此池何其偏。",
            "灵溪九龙跃，仙山一峰圆。",
            "微红散晴绮，远碧衬瑶烟。",
            "幽香发野秀，接语皆老禅。",
            "缘何近城郭，了无人世諠。",
            "邂逅摄邦守，所乐多林泉。",
            "唯忧代者至，不得经残年。",
            "老矣宁复来，吟哦强留连。",
            "他时考陈迹，不灭斯亭篇。"
        ],
        "title": "题月渊亭",
        "id": "9e0dd34c-5206-48e2-a9b8-267d63d8cb29"
    },
    {
        "author": "郭祥正",
        "paragraphs": [
            "范君建阳客，读书过万卷。",
            "下笔又神速，数预贤能荐。",
            "省闼复擅场，声名动海县。",
            "一投红莲幕，阻上金銮殿。",
            "志气老不衰，苦柏冒霜霰。",
            "当涂少知已，薄禄势所恋。",
            "君子困下僚，佞士即华选。",
            "顾我驽散才，摄守颇优便。",
            "公庭可罗雀，云山复对面。",
            "坐卧临清风，吟哦挥羽扇。",
            "相逢始相乐，瞥去若惊电。",
            "君行我幽独，送君聊自喭。"
        ],
        "title": "送范端仲推官",
        "id": "42071e66-5acb-4841-ba7f-d33ed597dac1"
    },
    {
        "author": "郭祥正",
        "paragraphs": [
            "秋风何处来，萧然洗炎瘴。",
            "时要二三子，临池倒嘉酿。",
            "逢辰既升平，览景又清旷。",
            "寂无人世喧，颇觉神魄王。",
            "雪鹭集沧洲，金乌没青嶂。",
            "悠悠渔笛还，漫漫潮痕涨。",
            "黄蜂立莲叶，赪鲤吹萍浪。",
            "始信庄生言，观鱼乐濠上。"
        ],
        "title": "池上晚景分得上字",
        "id": "4b91e2bc-5b79-4537-8f91-d228adb02d49"
    },
    {
        "author": "郭祥正",
        "paragraphs": [
            "元丰五年秋，七月十九日。",
            "猛风终夜发，拔木坏庐室。",
            "须臾海涛翻，倒注九溪溢。",
            "湍流崩重城，万户竞仓卒。",
            "万牛岂复辨，涯渚怳已失。",
            "婴老相携扶，回首但凄栗。",
            "忧心漫如焚，救疹竟无术。",
            "忆昨摄印初，岁望颇云吉。",
            "田畴时雨足，秔糯各秀实。",
            "胡为兆阴怪，平地遭潏汨。",
            "尤嗟梁栋材，中道摧折毕。",
            "日月有常度，金行正萧瑟。",
            "畴咨风雨师，残害皆天物。",
            "天心本好仁，忍视久不恤。",
            "况今大上圣，治具严且密。",
            "骑马藏民间，教兵授神笔。",
            "四夷还旧疆，百辟奉新律。",
            "固宜集和气，祥瑞为时出。",
            "缘何漳南民，憔悴抱愁疾。",
            "终当呼长鲸，一吸见蓬荜。"
        ],
        "title": "漳南书事",
        "id": "285348d7-f4cc-42db-89d2-5871827679df"
    },
    {
        "author": "郭祥正",
        "paragraphs": [
            "忧民登危亭，注视万里外。",
            "溟蒙云气浮，势与江海汇。",
            "苍山恐低沉，况复问畎浍。",
            "禾麻安更论，老稚念颠狈。",
            "蛟鼍自出没，牛马失向背。",
            "雨师恣侵凌，人理亦可罪。",
            "殷殷非雷声，远近屋庐坏。",
            "君臣正逢时，上下宜交泰。",
            "驱云清白日，朗彻照幽怪。",
            "一雨即弥漫，孰谓干坤大。"
        ],
        "title": "临漳亭观水分得大字",
        "id": "2e0944f0-fb5d-43fa-a28f-a48576111a95"
    },
    {
        "author": "郭祥正",
        "paragraphs": [
            "暑雨正鬰陶，流汗坐深甑。",
            "忽闻公素来，清风先满径。",
            "高谈别後事，琳琅发吾听。",
            "听之复何如，五月冰雪莹。",
            "况逢至治朝，日月开二圣。",
            "大臣用老成，羣辟要方正。",
            "如公亦几人，尚未擢谏诤。",
            "浮舟每经年，山川寓幽兴。",
            "皇皇岁华晚，曳屣漫吟咏。",
            "行矣勿徘徊，金门待新命。"
        ],
        "title": "送孙公素朝奉还台",
        "id": "76b7855b-80d7-4551-84f0-6c33f8fb0e22"
    },
    {
        "author": "郭祥正",
        "paragraphs": [
            "老木不知年，苍藤已垂地。",
            "高枝生晚阴，低枝散凉气。",
            "好鸟时复来，鸣声似弦吹。",
            "道人开小轩，幽庭增广庇。",
            "庬眉霜雪顶，休焉释尘累。",
            "余功又及物，丹砂和灵剂。",
            "一粒愈沉疴，求者四方至。",
            "应接运真悲，平等均我施。",
            "相逢惜已晚，残光念如寄。",
            "何当择深山，同师乐禅味。"
        ],
        "title": "题妙胜院西轩并赠权师",
        "id": "eaf71f79-532c-4ef9-aaf8-0ce9fd509f8d"
    },
    {
        "author": "郭祥正",
        "paragraphs": [
            "行手出烟雾，致酒清江台。",
            "水浅横沙露，林疏远山来。",
            "白鸟一双落，青猿三叫哀。",
            "谁展摩诘图，而把渊明杯。",
            "妙娥始七岁，弹筝殷晴雷。",
            "或如鸾凤吟，唤得阳春回。",
            "主人亚父孙，卓荦王佐才。",
            "高谈使我听，明珠欲倾怀。",
            "爽魄超太虚，月窟无飞埃。",
            "一饮不知醉，浩歌忘草莱。",
            "迟明系双棹，回首安在哉。",
            "尺水公自养，以待天门开。"
        ],
        "title": "清江台致酒赠范希远龙图",
        "id": "76a09e62-7f40-4934-9496-d4d8f3c8d5a1"
    },
    {
        "author": "郭祥正",
        "paragraphs": [
            "自从梅老死，诗言失平淡。",
            "我欲回众航，力弱不可缆。",
            "栖迟二十年，时时漫孤噉。",
            "忽逢陈夫子，两目海水湛。",
            "为我聊一吟，粹芳超俗艳。",
            "又如赵氏璧，毫髪绝瑕玷。",
            "愈多愈精好，璀璀摘骊颔。",
            "借令李杜在，决敌未应敢。",
            "低头亟趋降，吞声就诛贬。",
            "招来君尚谦，且曰吾与点。",
            "穷朝把樽酒，金斝红浪飐。",
            "胡为眷幕府，半百尚壈坎。",
            "幽兰没萧艾，明珠混野芡。",
            "何当叩相阁，斯人愿收敛。",
            "置之翰林中，万丈看光焰。"
        ],
        "title": "赠陈师道判官",
        "id": "d1d1461b-4d2d-4e84-bd70-53758b476421"
    },
    {
        "author": "郭祥正",
        "paragraphs": [
            "晚泊凤凰驿，得名知谓何。",
            "凤凰不可见，篁竹空婆娑。",
            "四傍俱石崖，一迳萦云萝。",
            "惨惨阴欲雨，淙淙涧跳波。",
            "驿吏指英州，两舍皆平坡。",
            "久寒无瘴疠，虚市饶鸡鹅。",
            "我行既已远，乐少忧常多。",
            "过江红叶舞，度岭黄鹂歌。",
            "时序逼衰老，羽翰惊网罗。",
            "一夕得佳处，休焉聊独哦。"
        ],
        "title": "凤凰驿",
        "id": "5ac6da85-b2c1-44ba-95e1-49ad9681ca06"
    },
    {
        "author": "郭祥正",
        "paragraphs": [
            "轮石如车轮，削立万丈壁。",
            "湍流走其根，倒影翠雾滴。",
            "天公不推去，此意人莫识。",
            "虽无载挽功，免有圆转迹。",
            "隔江欲登临，赁舟终不得。",
            "既乏官长威，人事轻远客。",
            "胡为秀绝姿，往往在幽僻。",
            "童仆惊日晚，策马苦相逼。",
            "哀哉携妻子，未暇往栖息。",
            "沉吟复回首，舍旃欲何适。"
        ],
        "title": "轮石",
        "id": "fdff7a55-8ed9-48c9-9df7-a6643d055335"
    },
    {
        "author": "郭祥正",
        "paragraphs": [
            "平明下碧落，晚投清远峡。",
            "银潢注地来，翠壁连天插。",
            "中含五峰秀，寺载三车法。",
            "龙归石有痕，犀跃无遗柙。",
            "直钓谁得鱼，危矶待鸥狎。",
            "长廊览前题，习之最为甲。",
            "物理求其全，用材无乃狭。",
            "浑诗亦可取，小雨纔一霎。",
            "未能臻甫白，源长流不乏。",
            "持杯聊酌茗，清风为停箑。",
            "超然望日下，岚翠忽颓压。",
            "忍涕上孤舟，低头随雁鸭。"
        ],
        "title": "题清远峡广庆寺壁",
        "id": "fb6a53a7-f878-41aa-8ab6-09b21c1b0c4e"
    },
    {
        "author": "郭祥正",
        "paragraphs": [
            "朱明洞天门，元戎要客入。",
            "谁云蓬莱远，浮丘果相挹。",
            "如超顿地禅，曾不假梯级。",
            "绿篁隔葱蒨，沆瀣朗呼吸。",
            "玉山有嘉禾，凤凰乃来集。",
            "桃李尔何知，濯濯红露泣。",
            "应嗟尘世人，窗间白驹急。",
            "行乐如之何，不乐嗟何及。"
        ],
        "title": "次韵颖叔修撰游朱明及字",
        "id": "0898a692-ccee-4b1c-b83e-0098b310deb7"
    },
    {
        "author": "郭祥正",
        "paragraphs": [
            "番禺五仙人，骑羊各一色。",
            "手持六秬穗，翱翱遶城壁。",
            "翩然去乘云，诸羊化为石。",
            "至今留空祠，异像犹可识。",
            "曾闻经猛火，毫髪无痕迹。",
            "五仙宁复来，三说颇难测。",
            "只忧风雨至，半夜随霹雳。",
            "君不见羌庐刘越之洞天，万象森罗无一尺。"
        ],
        "title": "五仙謡",
        "id": "0746adb5-5049-4b37-a4d2-f3e3408348e8"
    },
    {
        "author": "郭祥正",
        "paragraphs": [
            "焚香瞻五仙，登楼瞰沧海。",
            "题轩名双林，却酒饭蔬菜。",
            "还趋法性寺，烂漫发幽晦。",
            "房公润经处，兰茝遗芳在。",
            "老木已千年，成林播佳话。",
            "危坛半颓缺，曾传祖师戒。",
            "达多与药止，古像各潇洒。",
            "归时已残阳，心渊生沆瀣。",
            "兰亭世俗饮，尚足传异代。",
            "佛境清净缘，浩劫永不坏。",
            "聊志一日游，结交向方外。"
        ],
        "title": "志游呈蒋帅颖叔",
        "id": "8ad92a4a-0aa2-4be7-818c-b68fef349e4d"
    },
    {
        "author": "郭祥正",
        "paragraphs": [
            "君为五羊仙，我效退之拜。",
            "默契如来禅，安用传画绘。",
            "沧海虽云阔，万里有限际。",
            "请从造物论，一瞬即破碎。",
            "灵龟胡为乎，钻灼烂腹背。",
            "生能发幽冤，神理助奇怪。",
            "晚投古寺食，荤味不如菜。",
            "摩挲庭下碑，百岁苍藓晦。",
            "忽逢润经处，房公俨如在。",
            "度人要成林，今已播禅话。",
            "忽为杀盗淫，佛勅所告戒。",
            "种子积无明，应须法雨洒。",
            "幸陪莲社缘，彼此吸清瀣。",
            "噫嗟絷轩冕，憔悴尘垢态。",
            "一朝趋地狱，苦恼孰肯代。",
            "莹如摩尼珠，谁使浊水坏。",
            "与公志斯游，浩荡形骸外。"
        ],
        "title": "再和颖叔志游",
        "id": "58f19fc2-4f91-474b-8221-819efcede7a1"
    },
    {
        "author": "郭祥正",
        "paragraphs": [
            "驱车何所适，独往观药洲。",
            "荒芦喧鸟雀，怪石森龙虬。",
            "大亭插层城，玉虹跨深沟。",
            "双门控西渚，九星聚中流。",
            "其名何壮哉，像貎俨可求。",
            "鋹王卷国去，故物惟此留。",
            "沧溟霸气灭，落日孤烟浮。",
            "空畦已无药，草蔓春柔柔。",
            "常年一百五，载酒倾城游。",
            "炎炎二圣作，德泽覃海陬。",
            "大帅用文儒，静镇十五州。",
            "诸公握鸿笔，刬藓挥戈矛。",
            "仍要水宫月，一笑挹浮丘。",
            "蓬莱自兹往，稳踏金鳌头。"
        ],
        "title": "独游药洲怀颖叔修撰",
        "id": "83f051bb-6406-4adc-a2bf-e7ecedd77b1e"
    },
    {
        "author": "郭祥正",
        "paragraphs": [
            "番禺西城偏，九石名九曜。",
            "危根插沧浪，古魄镇临眺。",
            "何人试巧手，凿此混沌窍。",
            "森森毛髪散，伟伟仪形肖。",
            "葱苍翠雾湿，玲珑秋月照。",
            "痕添海潮上，声酸朔风叫。",
            "龙归忧利剑，鳌泣怖长钓。",
            "曾非借霹雳，安得离岩峤。",
            "菱溪与太湖，所得信未妙。",
            "谁将置濠隍，我愿植廊庙。",
            "坚贞以类举，邪僻令遁趒。",
            "濡毫勒阴崕，卑语君莫诮。"
        ],
        "tags": [
            "太湖"
        ],
        "title": "九曜石奉呈同游蒋帅颖叔吴漕翼道",
        "id": "37175499-e1b3-40f4-b081-4befa2e7b9a7"
    },
    {
        "author": "郭祥正",
        "paragraphs": [
            "潭潭洞天门，孰出朱明右。",
            "突疑云翼张，竦见冰骨痩。",
            "飞仙时往来，别有通海窦。",
            "此事仅传闻，世人岂能觏。",
            "欹檐榛棘合，坏壁青红旧。",
            "汲泉炼丹处，颓废无完甃。",
            "不逢博物人，妙迹谁复究。",
            "黄冠禀使者，乘时力营构。",
            "飞阁凌沧波，诛林逐羣狖。",
            "松萝翠欲滴，兰茝芬可嗅。",
            "秋蟾助余魄，蓬岛分小岫。",
            "披披宿霭散，泠泠诸籁奏。",
            "超然俗虑息，挥手出宇宙。",
            "况逢老集仙，气夺天下秀。",
            "落笔诚千言，霹雳震白昼。",
            "于兹惜分携，作恶须掺袖。"
        ],
        "title": "和颖叔游浮丘观",
        "id": "8746a422-99c9-4cd8-92dc-c30d7130edc2"
    },
    {
        "author": "郭祥正",
        "paragraphs": [
            "五鼓开画戟，平明出重闉。",
            "小桥分野径，吴圃会众宾。",
            "番禺二月尾，落花已无春。",
            "唯有蔷薇水，衣襟四时熏。",
            "短垣乃浮丘，楼观何斩新。",
            "我公发幽晦，输金走车轮。",
            "蓬莱飞一岛，云外拖晴绅。",
            "此景在眉睫，图绘未必匀。",
            "从来不弹弋，傍砌鸟雀驯。",
            "寄语北海若，停风护松筠。",
            "负才诗傲敌，纵酒吞湖漘。",
            "酩酊安足辞，不饮终成尘。",
            "逍遥一日事，浮脆百年身。",
            "何须跨黄鹤，追彼瑶池人。",
            "但当听公歌，卖交斥张陈。",
            "达道齐生死，笔端真有神。",
            "挥洒十八韵，一一无价珍。",
            "老彼杜工部，玄哉扬子云。"
        ],
        "title": "颖叔招饮吴圃",
        "id": "9b939c6c-566c-42cd-ac59-0bd5ec51fdae"
    },
    {
        "author": "郭祥正",
        "paragraphs": [
            "新江自南来，西与端江汇。",
            "寒光入灵羊，一碧浸罗带。",
            "屹然鹄奔亭，遗音溢千载。",
            "羽仪莫可见，窈窕想姝态。",
            "遭戕瘗同坎，襦布久不坏。",
            "诉冤如生平，隐显一何怪。",
            "雠人阖户戮，化质抟风快。",
            "且将忧患辞，浩荡烟霄外。",
            "舄飞并剑跃，类与神灵会。",
            "物变固难穷，抚事增感慨。",
            "周侯昔行部，美绩此尤最。",
            "江生引为言，建平平捐罪。",
            "宋兴跨唐虞，干坤正交泰。",
            "皇华命俊哲，枉横无纤芥。",
            "琳琅斯亭篇，证古欲陈戒。",
            "杀人贵灭口，覆族竟自败。",
            "奸谀诛既死，潜德发幽晦。",
            "坚珉可磨镌，荣光庶长在。"
        ],
        "title": "鹄奔亭呈帅漕二公",
        "id": "0e3cccda-c2bf-4bd5-97db-84caaf59e871"
    },
    {
        "author": "郭祥正",
        "paragraphs": [
            "贵池昔分袂，端江复倾盖。",
            "屈指十六秋，华髪惊老大。",
            "云霄邈功名，荆榛森患害。",
            "众人皆欲戮，出门即有碍。",
            "咄哉不复道，致酒强高会。",
            "苍梧帝魂寂，鹄化遗亭在。",
            "翠葆撄玉簪，金鳞跃罗带。",
            "风澄岚霭散，棹击天影碎。",
            "往古悉已空，来今竟何待。",
            "劳形百年间，投足万里内。",
            "秋水正弥漫，醉胆逐澎湃。",
            "一丝携六鳌，猛掷沧溟外。"
        ],
        "title": "端州逢故人刘暐光道致酒鹄奔亭作",
        "id": "a52c3ea0-ce53-4f3e-a4f2-e44d7e1fca87"
    },
    {
        "author": "郭祥正",
        "paragraphs": [
            "春田岂不美，春园亦可佳。",
            "田水流决决，园禽语喈喈。",
            "荷笠复携锄，动作颇自谐。",
            "邻叟三五辈，击壤欢无涯。",
            "禄仕四十年，志运良已乖。",
            "许国既无补，陷穽几沈埋。",
            "皇恩湛昭洗，印绶蒙优差。",
            "内循齿髪衰，愧彼英俊偕。",
            "休焉保其终，飞章乞残骸。",
            "将归乐复乐，清风扫孤怀。"
        ],
        "title": "将归三首  其一",
        "id": "9491d641-30a3-40cf-9466-6bdb64c09bb2"
    },
    {
        "author": "郭祥正",
        "paragraphs": [
            "结庐谢山下，门荒萝迳深。",
            "寂无车马迹，而有猿鸟音。",
            "高峰落日尽，远壑归云沉。",
            "死生一吾趣，长啸亡头簪。",
            "勇往复此乐，俛仰安可任。"
        ],
        "title": "将归三首  其二",
        "id": "4e3cc01c-1cb9-41bb-9031-d2dfa734ef98"
    },
    {
        "author": "郭祥正",
        "paragraphs": [
            "垂老度庾岭，西江守端州。",
            "逾年忝禄食，归思忽惊秋。",
            "结庐丹湖边，种朮果屡收。",
            "挂冠已不早，玄花随两眸。",
            "休休保残龄，击壤歌皇猷。",
            "有儿集吏选，余事复何求。",
            "回首天地恩，瞑目终难酬。"
        ],
        "title": "将归三首  其三",
        "id": "a1efc051-1d3e-4d54-b2cb-910d060c75aa"
    },
    {
        "author": "郭祥正",
        "paragraphs": [
            "泐潭月公晦，其禅妙诸方。",
            "传之晋伯明，独步入豫章。",
            "一登上蓝座，日月迥辉光。",
            "问法瞻丈室，方广不可量。",
            "人人得甘露，灌顶心清凉。",
            "又通世俗书，落笔皆文章。",
            "众鸟难悉名，卓然唯凤凰。",
            "羽仪下云霄，五色在山冈。",
            "先帝昔临御，京城开宝坊。",
            "明诏求法才，众老争低昂。",
            "惟师不妄念，安之如太行。",
            "乃知北远师，驾幸不下床。",
            "所传信匪讹，千载两相望。",
            "篁竹架清风，乔松裛寒霜。",
            "回心剃须髪，永愿陪翱翔。"
        ],
        "title": "赠上蓝晋禅师",
        "id": "3fbcc100-2d5b-4a4a-9b0c-c8a441d67b1b"
    },
    {
        "author": "郭祥正",
        "paragraphs": [
            "羌庐初在望，复忆柴桑翁。",
            "醉来卧盘石，闷默天地通。",
            "不入惠远社，自弹无弦桐。",
            "悠悠出谷云，漠漠栖林风。",
            "傍岩片月白，落磴寒泉洪。",
            "此意非眺听，遥知与君同。"
        ],
        "tags": [
            "庐山"
        ],
        "title": "望庐山怀陶渊明",
        "id": "511abf18-931a-412a-9fab-4910b0593101"
    },
    {
        "author": "郭祥正",
        "paragraphs": [
            "徘徊西涧下，听泉濯烦襟。",
            "烦襟遂萧爽，妙音非世音。",
            "不知岐路绝，贪玩烟萝深。",
            "斧斤未尝入，高材自成林。",
            "鹤鸣岂有怨，云去本无心。",
            "寥寥陵涧寂，古意难追寻。"
        ],
        "tags": [
            "庐山"
        ],
        "title": "追和韦应物庐山西涧瀑布下作",
        "id": "4310ff78-a8dc-4c56-b8c4-8628c2b11823"
    },
    {
        "author": "郭祥正",
        "paragraphs": [
            "遥怜李太白，吟望瀑布水。",
            "不知三峡流，翠洒虚烟里。",
            "雄声雷雨骤，远响松风靡。",
            "谁留千丈虹，长在云根倚。",
            "遂令车马来，朗瞻楼殿启。",
            "明明银色界，浩浩蟾波洗。",
            "居中梵天众，闻思悟玄理。",
            "长老乃摩诘，取供在弹指。",
            "普熏毛孔香，真宝超凡鄙。",
            "病夫寄一榻，清泠濯心耳。",
            "飘然睡乡去，策杖中夜起。",
            "不能跨鲸鱼，挥笔信非美。"
        ],
        "title": "宿栖贤寺",
        "id": "8b3400e7-e7db-4bce-9fb1-3807d373d4cb"
    },
    {
        "author": "郭祥正",
        "paragraphs": [
            "旷怀王逸少，宅地如翔鸾。",
            "池水至今黑，云是墨未干。",
            "施作金仙宫，楼殿排羽翰。",
            "银榜留飞乌，玉蜃吐惊湍。",
            "耶舍宝塔近，笔插青云端。",
            "贝叶五千书，两藏龙鳞蟠。",
            "钟磬递虚籁，松杉扶岁寒。",
            "护持不变灭，炉烟昼漫漫。",
            "暂游寄僧榻，翛然心界寛。",
            "愧无惊绝草，付与苍崖刊。"
        ],
        "title": "宿归宗寺",
        "id": "3d1affe0-55e2-45bf-8791-a3e7205c4bf7"
    },
    {
        "author": "郭祥正",
        "paragraphs": [
            "元佑丙寅冬，新昌有狂寇。",
            "名探其姓岑，厥初善巫咒。",
            "南民欣尚鬼，来者争辐辏。",
            "经年惑羣众，诡术遂潜构。",
            "摧城止三阚，作蜂唯撒豆。",
            "竹竿变鎗旗，鋭兵莫吾斗。",
            "此事古未闻，造意无乃陋。",
            "蚩蚩彼何知，丁壮拥前後。",
            "长驱向城郭，尘土翳白昼。",
            "刺史亟闭户，神理默垂佑。",
            "城头无百兵，坐待五羊救。",
            "贼中众所见，戢戢罗甲胄。",
            "须臾薄寒阴，冻立多僵仆。",
            "平明若鸟散，贼本未遑究。",
            "权帅计仓卒，遣将速诛蹂。",
            "贪功恣杀戮，原野民血溜。",
            "婴儿与妇女，屠割仅遗脰。",
            "传报及南昌，新帅若烟走。",
            "入境亟止杀，渠恶用机购。",
            "逾旬果获探，腰斩余悉宥。",
            "朝廷方好仁，帅畧寔能副。",
            "台章请褒赏，诏语优以懋。",
            "抚绥聊借才，侍从尔来复。",
            "身居江湖上，名近日月右。",
            "麟儿随飞龙，阴隲资贵富。",
            "彼美南山松，落落千丈秀。",
            "终为廊庙器，未许连城售。",
            "吴毛持漕节，文彩烂锦绣。",
            "发为新昌行，洪钟待谁扣。",
            "我将磨苍珉，为公悉镵镂。"
        ],
        "title": "新昌吟寄颖叔待制",
        "id": "4d451ace-447b-409d-aa63-f52ea7f6302e"
    },
    {
        "author": "郭祥正",
        "paragraphs": [
            "结庐守亲冢，淡食毕丧制。",
            "焚香诵宝经，倾悲拔冥滞。",
            "神明扶孝思，肌髪保阳气。",
            "支离仅不死，邻里为歔欷。",
            "倏然叩予门，殷勤谢铭志。",
            "袖携一幅图，离坎备形势。",
            "明堂正丘穴，松槚列新翠。",
            "身虽离冢旁，披图即流涕。",
            "拏舟遽言别，讳曰仲春至。",
            "酌水采嘉蔬，藉草具严祭。",
            "又言广栽植，薄取岁时利。",
            "事死如事生，终焉达斯志。",
            "儒者似君稀，况复褐冠类。",
            "谁为孝子传，吾诗信无伪。"
        ],
        "title": "送许栖墨道士",
        "id": "b96ad07e-08ae-400b-bbc7-45391ff47228"
    },
    {
        "author": "郭祥正",
        "paragraphs": [
            "爱山不离山，君来访山间。",
            "山间只欠水，听君语潺潺。",
            "滋我山色秀，洗我尘心烦。",
            "如何遽言别，鸾骖欲翩翻。",
            "试才得佳邑，割鸡鸣刀镮。",
            "双亲尚未老，伯氏趋朝班。",
            "蓝田玉一双，浮出濡须湾。",
            "天作王者瑞，宁独名乡关。",
            "自怜困已甚，风流邈难攀。",
            "新诗倘可寄，秋雁无空还。"
        ],
        "title": "送胡推官赴无锡丞",
        "id": "d1740728-1938-4cb6-abca-db7de29adc47"
    }
]