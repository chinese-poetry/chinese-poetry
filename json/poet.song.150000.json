[
    {
        "author": "张栻",
        "paragraphs": [
            "城头鸡一号，浩荡风脚回。",
            "篙师起相呼，牵帆上高桅。",
            "我亦推枕听，波浪声轰豗。",
            "窗间试一觇，万顷银山开。",
            "附火且安坐，念此亦快哉。",
            "良久天平明，已见金沙堆。",
            "泊舟古庙底，喜色动舆台。",
            "我行正长夏，及此岁律摧。",
            "通籍恨亡补，敢赋归去来。",
            "所至有何忙，妙处姑徘徊。",
            "险阻元自平，鸥鸟亦不猜。",
            "万事有定理，渠谩费安排。",
            "明朝上湘水，雪意正栽培。",
            "行矣一杯酒，好在故园梅。"
        ],
        "tags": [
            "洞庭湖"
        ],
        "title": "过洞庭",
        "id": "ffdeee36-ae08-4a75-bda9-6e5029f2c35a"
    },
    {
        "author": "张栻",
        "paragraphs": [
            "建议了亡补，归来谢驰驱。",
            "除荒城南丘，有田十亩余。",
            "满城车马喧，得此逃空虚。",
            "平湖永昼静，泉声杂埙竽。",
            "定自非偶然，供我耳目娱。",
            "执热者谁子，来浣尘土褕。",
            "破颜为我笑，共看云卷舒。",
            "危机起于中，胡越生同车。",
            "成功妙克己，八荒元一区。",
            "收心试参此，得失竟焉如。",
            "开缄得君诗，嗜好如我迂。",
            "闭门君未可，出处本非疎。"
        ],
        "title": "次韵陈寺丞建除体",
        "id": "73f3d340-4349-485b-871d-c6e693b44a08"
    },
    {
        "author": "张栻",
        "paragraphs": [
            "忆昔岁丙寅，束书从吾翁。",
            "驱车服岭南，弭节湟江东。",
            "湟江地僻左，穷年少过从。",
            "邂逅倾盖友，一笑蛮烟空。",
            "秋水泛孤艇，春郊支短筇。",
            "琴书适有余，酬唱写不供。",
            "岂惟吾曹欢，固足愉亲容。",
            "日月遽如许，于今再星终。",
            "中间亦会面，别去复转蓬。",
            "归来洞庭野，乃此相迎逢。",
            "回首叹风树，欲语悲填胸。",
            "爱君坚忍姿，凛凛霜后松。",
            "徐公真有常，意味与曩同。",
            "而我学不进，长大加愚蠢。",
            "幸蒙故人惠，苦语相磨礲。",
            "梅霖涨宿潦，行李何匆匆。",
            "自云洞庭乐，远胜千户封。",
            "将儿更抱孙，彩衣映谖丛。",
            "搜奇萃图刻，考古罗彝钟。",
            "知君颇挟此，讵信诗能穷。",
            "同里有佳人，抱独环堵中。",
            "未妨闲暇日，更共讨论功。",
            "它时有新得，为寄冥飞鸿。"
        ],
        "tags": [
            "洞庭湖"
        ],
        "title": "湖南参议宋与道奉祠归崇安里中赋此以别",
        "id": "971d0511-fcaf-4e72-92b3-92937d486b89"
    },
    {
        "author": "张栻",
        "paragraphs": [
            "炎暑盛三伏，驾言得清游。",
            "城南才里所，便有山林幽。",
            "崇莲炫平堤，修竹绿高丘。",
            "方兹闵雨辰，亦有清泉流。",
            "举网鲜可食，汲井瓜自浮。",
            "丝桐发妙音，更觉风飕飕。",
            "喜无举业累，独有讲学忧。",
            "逮子闲暇日，微言要穷搜。",
            "譬彼治田者，黾勉在勿休。",
            "但勤穮蔉功，勿作刈获谋。",
            "虽云千里别，岂无置书邮。",
            "祝子时嗣音，慰我日三秋。"
        ],
        "title": "严庆胄射策南归迂途相访六月二十有一日同游城南书院论文鼓琴煮茶烹鲜徘徊湖上薄莫乃归明日作别书此为赠",
        "id": "207bf5a4-f55d-403f-bd7e-a5b10269a1ae"
    },
    {
        "author": "张栻",
        "paragraphs": [
            "冬温气苦盭，玄冥未书勋。",
            "薄雪殿余腊，一夜收楚氛。",
            "欢欣想农圃，润泽到蒿芹。",
            "我亦破晓出，唤客来卷云。",
            "苍苍西山树，栖此万鹤羣。",
            "爽气入病眼，幽怀惬前闻。",
            "意到自举酒，语多祇论文。",
            "薄莫势未已，飞花复缤纷。",
            "还将萧瑟声，一一付竹君。",
            "洗盏且更酌，清绝未酣醺。"
        ],
        "title": "长沙历冬无雪正月十日与客登卷云亭望西山始见一白莫夜复大作竹声萧然是日坐上分韵得云字",
        "id": "3e48f89d-5275-460b-b27d-9d1dba52115c"
    },
    {
        "author": "张栻",
        "paragraphs": [
            "城东幽事如许，一见定胜百闻。",
            "苦雨斜风无柰，断桥流水余芬。"
        ],
        "title": "次韵周畏知问讯城东梅坞七首  其一",
        "id": "18bba7ee-1e14-4f20-a6bd-76dd97f2056a"
    },
    {
        "author": "张栻",
        "paragraphs": [
            "谁知牛铎黄钟，寡和阳春白雪。",
            "如君句法饱参，妙处不关言说。"
        ],
        "title": "次韵周畏知问讯城东梅坞七首  其二",
        "id": "fe7daaea-afa7-4b62-8da1-e8a649c11e07"
    },
    {
        "author": "张栻",
        "paragraphs": [
            "春意新回庭树，角声莫起江城。",
            "更著水仙为伴，真成难弟难兄。"
        ],
        "title": "次韵周畏知问讯城东梅坞七首  其三",
        "id": "1f5cf186-1d83-484e-8d22-98c4a6344830"
    },
    {
        "author": "张栻",
        "paragraphs": [
            "可是看花不厌，城南更欲城东。",
            "多谢诸君著语，莫教孤负春风。"
        ],
        "title": "次韵周畏知问讯城东梅坞七首  其四",
        "id": "1765c30f-9587-43de-ab5d-b0f7adc55c4e"
    },
    {
        "author": "张栻",
        "paragraphs": [
            "堤上已垂新柳，屋边尚有残梅。",
            "雪尽春生湖水，野航竟日悠哉。"
        ],
        "title": "次韵周畏知问讯城东梅坞七首  其五",
        "id": "470d86f6-5b29-4e67-a88d-8148a9237dfc"
    },
    {
        "author": "张栻",
        "paragraphs": [
            "人情自尔变迁，此道不渝燥湿。",
            "未妨静处闲观，要知二五即十。"
        ],
        "title": "次韵周畏知问讯城东梅坞七首  其六",
        "id": "e5986050-48e9-4788-8dcf-7098e61a4fc6"
    },
    {
        "author": "张栻",
        "paragraphs": [
            "短筇遍历溪山，款段时寻邻里。",
            "遇酒聊一中之，得句亦偶然耳。"
        ],
        "title": "次韵周畏知问讯城东梅坞七首  其七",
        "id": "f8c304d5-400d-4a71-b431-22179ad8a7ee"
    },
    {
        "author": "张栻",
        "paragraphs": [
            "别离情所钟，会合意无斁。",
            "如何仅踰岁，复赋弟行役。"
        ],
        "title": "别离情所钟十二章章四句送定叟弟之官严陵  其一",
        "id": "b494e272-a375-4ad4-92c8-484e9da162bc"
    },
    {
        "author": "张栻",
        "paragraphs": [
            "岁律亦已暮，风烈雪漫漫。",
            "去路阻且长，念子衣裘单。"
        ],
        "title": "别离情所钟十二章章四句送定叟弟之官严陵  其二",
        "id": "04c3e6d5-307f-4e79-9f4c-98b46adbdc02"
    },
    {
        "author": "张栻",
        "paragraphs": [
            "严之水沦漪，其山复苍苍。",
            "子陵钓游地，草木有余光。"
        ],
        "title": "别离情所钟十二章章四句送定叟弟之官严陵  其三",
        "id": "75b663be-7c36-45ef-bdc1-1ddd7b6e4062"
    },
    {
        "author": "张栻",
        "paragraphs": [
            "我昔临此州，民容拙使君。",
            "子行为多谢，慰彼无毫分。"
        ],
        "title": "别离情所钟十二章章四句送定叟弟之官严陵  其四",
        "id": "f6628928-6a01-4242-a8f2-ed702b9724ff"
    },
    {
        "author": "张栻",
        "paragraphs": [
            "别驾亦何事，休戚理则同。",
            "但使民受惠，无论别驾功。"
        ],
        "title": "别离情所钟十二章章四句送定叟弟之官严陵  其五",
        "id": "7bca50f9-8244-4bf5-8dcb-e6d0d9afb915"
    },
    {
        "author": "张栻",
        "paragraphs": [
            "巍巍孤高亭，念我昔所喟。",
            "子也时一登，千载起立志。"
        ],
        "title": "别离情所钟十二章章四句送定叟弟之官严陵  其六",
        "id": "db7d6818-0741-4928-a1a4-f52d7ac029f2"
    },
    {
        "author": "张栻",
        "paragraphs": [
            "义路本如砥，利径剧羊肠。",
            "何以书子绅，世德不可忘。"
        ],
        "title": "别离情所钟十二章章四句送定叟弟之官严陵  其七",
        "id": "2d005936-9880-4931-8f30-8dcb78d1d76b"
    },
    {
        "author": "张栻",
        "paragraphs": [
            "自昔谨交际，人情易因循。",
            "敬始以念终，君子贵守身。"
        ],
        "title": "别离情所钟十二章章四句送定叟弟之官严陵  其八",
        "id": "3c7bcf54-b506-41d9-b015-ad09c66ff25f"
    },
    {
        "author": "张栻",
        "paragraphs": [
            "邻邦吕正字，质疑时以书。",
            "校官有袁子，苦语莫厌渠。"
        ],
        "title": "别离情所钟十二章章四句送定叟弟之官严陵  其九",
        "id": "d741dee6-8a9b-4492-a941-a77282fc002a"
    },
    {
        "author": "张栻",
        "paragraphs": [
            "藐兹遗体重，相对子与予。",
            "祝子以自爱，念不忝厥初。"
        ],
        "title": "别离情所钟十二章章四句送定叟弟之官严陵  其一○",
        "id": "d3ff61f0-0336-4447-8929-9189274ea24d"
    },
    {
        "author": "张栻",
        "paragraphs": [
            "云满南阳陌，书藏善和宅。",
            "行行重回首，无使归思隔。"
        ],
        "title": "别离情所钟十二章章四句送定叟弟之官严陵  其一一",
        "id": "604625bf-1cdd-47a2-a377-e02e38c9b8f4"
    },
    {
        "author": "张栻",
        "paragraphs": [
            "送子目力短，朔风吹我裾。",
            "心焉独如结，子也当念予。"
        ],
        "title": "别离情所钟十二章章四句送定叟弟之官严陵  其一二",
        "id": "26bf7f02-5666-4222-a963-58d0acc699a5"
    },
    {
        "author": "张栻",
        "paragraphs": [
            "平时兄弟间，未省别离味。",
            "别时已不堪，别后何由慰。"
        ],
        "title": "平时兄弟间十三章章四句送定叟弟之官桂林  其一",
        "id": "96595946-4b75-4a0c-b010-5af25b2622d6"
    },
    {
        "author": "张栻",
        "paragraphs": [
            "庭萱既荒芜，彩绶委尘土。",
            "子叹予咨嗟，寒窗夜风雨。"
        ],
        "title": "平时兄弟间十三章章四句送定叟弟之官桂林  其二",
        "id": "e693e3cb-63db-4d4e-ba68-d399124b79e3"
    },
    {
        "author": "张栻",
        "paragraphs": [
            "逮此闲暇日，頼有先世书。",
            "与子共䌷绎，舍去情何如。"
        ],
        "title": "平时兄弟间十三章章四句送定叟弟之官桂林  其三",
        "id": "2cc08c79-a76f-4521-987c-081cc69676ea"
    },
    {
        "author": "张栻",
        "paragraphs": [
            "呜呼忠献公，典则垂后裔。",
            "遗言故在耳，夕惕当自厉。"
        ],
        "title": "平时兄弟间十三章章四句送定叟弟之官桂林  其四",
        "id": "db3adf15-162e-4e51-8846-0df0a4c83956"
    },
    {
        "author": "张栻",
        "paragraphs": [
            "何以嗣先烈，匪论达与穷。",
            "永惟正大体，不远日用中。"
        ],
        "title": "平时兄弟间十三章章四句送定叟弟之官桂林  其五",
        "id": "6252cbd3-6faf-4359-836c-681221707a49"
    },
    {
        "author": "张栻",
        "paragraphs": [
            "履度如履冰，犹恐有不及。",
            "毫厘傥不念，放去如决拾。"
        ],
        "title": "平时兄弟间十三章章四句送定叟弟之官桂林  其六",
        "id": "424859e8-e7d3-4aa7-a074-21f885e35a89"
    },
    {
        "author": "张栻",
        "paragraphs": [
            "事业无欲速，燕逸不可求。",
            "速成适多害，求逸翻百忧。"
        ],
        "title": "平时兄弟间十三章章四句送定叟弟之官桂林  其七",
        "id": "e813f12b-d096-4b6a-bb13-15e8699afbac"
    },
    {
        "author": "张栻",
        "paragraphs": [
            "南山有佳木，柯叶正敷荣。",
            "愿图岁晚功，大用宁小成。"
        ],
        "title": "平时兄弟间十三章章四句送定叟弟之官桂林  其八",
        "id": "15fda3cb-2ab0-4af3-9124-f740bc862432"
    },
    {
        "author": "张栻",
        "paragraphs": [
            "岁晚岂不念，风雨漂摇之。",
            "但当护木根，纷纭尔何为。"
        ],
        "title": "平时兄弟间十三章章四句送定叟弟之官桂林  其九",
        "id": "188c1620-5af9-4b10-a1f8-abad16c6f8cf"
    },
    {
        "author": "张栻",
        "paragraphs": [
            "岭海坐清静，府公金玉姿。",
            "幕府省文书，简编可委蛇。"
        ],
        "title": "平时兄弟间十三章章四句送定叟弟之官桂林  其一○",
        "id": "a219583f-54d2-450e-8e3d-59517331f729"
    },
    {
        "author": "张栻",
        "paragraphs": [
            "十步有茂草，会府宜多贤。",
            "亲仁古所贵，更诵伐木篇。"
        ],
        "title": "平时兄弟间十三章章四句送定叟弟之官桂林  其一一",
        "id": "00bf5fb2-7025-483c-8a8f-5b4b2dbb507e"
    },
    {
        "author": "张栻",
        "paragraphs": [
            "闻之元城公，南州宜止酒。",
            "止酒纵未能，少饮还得不。"
        ],
        "title": "平时兄弟间十三章章四句送定叟弟之官桂林  其一二",
        "id": "a6440d6f-57c5-48f2-b5d8-767e982a4dff"
    },
    {
        "author": "张栻",
        "paragraphs": [
            "子行日以远，我思日以长。",
            "政或少闲暇，书来不可忘。"
        ],
        "title": "平时兄弟间十三章章四句送定叟弟之官桂林  其一三",
        "id": "d724ab22-55f8-43ac-ab35-5e1a532cb018"
    },
    {
        "author": "张栻",
        "paragraphs": [
            "与子艺兰九畹，胜渠赐璧一双。",
            "更碾春风白雪，同看明月清江。"
        ],
        "title": "芭蕉茶送伯承伯承赋诗三章次韵  其一",
        "id": "09b33e88-42b8-4bdb-8520-e34def41db84"
    },
    {
        "author": "张栻",
        "paragraphs": [
            "正色可参官焙，妙香还近嵇山。",
            "草木丛中清绝，天教散在人间。"
        ],
        "title": "芭蕉茶送伯承伯承赋诗三章次韵  其二",
        "id": "8a48dca4-1d12-4210-b00f-44f5793f7373"
    },
    {
        "author": "张栻",
        "paragraphs": [
            "春去云藏岳麓，梅黄雨涨昭潭。",
            "政尔倚栏无那，一瓯唤起清谈。"
        ],
        "title": "芭蕉茶送伯承伯承赋诗三章次韵  其三",
        "id": "fdcb99e9-be52-4064-977b-8c07e4afeeaa"
    },
    {
        "author": "张栻",
        "paragraphs": [
            "生世岂云晚，六籍初未亡。",
            "向来言外旨，瞠视多茫茫。",
            "隠微会见独，如日照八荒。",
            "始知传心妙，初岂隔毫芒。",
            "绝学继颜孟，淳风返虞唐。",
            "读书无妙解，数墨仍寻行。",
            "况复志宠利，荆榛塞康庄。",
            "自云稽古功，此病真膏肓。",
            "君家屹飞阁，面对羣山苍。",
            "匪为登临娱，牙签富书藏。",
            "邀予为著语，会意讵可忘。",
            "一洗汉儒陋，活法付诸郎。"
        ],
        "title": "赋遗经阁",
        "id": "c4ec5763-0004-4b61-b6ba-4897a16453cc"
    },
    {
        "author": "张栻",
        "paragraphs": [
            "寒窗政尔念萧瑟，况复故人疎近音。",
            "凭栏为子赋三友，便觉冰霜千古心。"
        ],
        "title": "三友堂",
        "id": "f70227e4-72ce-448e-9575-cbbb510b64ec"
    },
    {
        "author": "张栻",
        "paragraphs": [
            "古今同活法，妙处在阿堵。",
            "浮云不作祟，白黑可坐数。",
            "穷冬掩关卧，岂为作诗苦。",
            "挑灯读韦编，至味可深咀。"
        ],
        "title": "初春和折子明岁前两诗  其一",
        "id": "156d3f57-9141-4312-b22f-6b7d32ba6b0a"
    },
    {
        "author": "张栻",
        "paragraphs": [
            "新春风雨中，日日鸠鸣屋。",
            "小园政可步，柰此泥涴足。",
            "却坐问樽酒，知足乃不辱。",
            "一杯径陶然，敢羨车载曲。"
        ],
        "title": "初春和折子明岁前两诗  其二",
        "id": "ce85e0f5-4309-405d-a258-26df6d9b64e5"
    },
    {
        "author": "张栻",
        "paragraphs": [
            "箨龙春雨后，得势类乘轩。",
            "骤长宁嫌速，骈生讵厌烦。",
            "错连非异族，苍老见玄孙。",
            "色并蒲葵扇，香侵老瓦盆。",
            "静依花影转，新带藓文昏。",
            "外美看彪炳，中虚验晏温。",
            "出栏俄竞秀，侵径恍孤骞。",
            "颖脱锥囊见，森严武库存。",
            "风回飘粉雾，龟拆露坤垠。",
            "生理知无息，神功本不言。",
            "牙筹谁数个，玉斧莫伤根。",
            "错立环兵卫，周罗俨翰藩。",
            "危岑遥寸露，睹浪忽惊奔。",
            "劲节回青眼，齐观壮小园。",
            "严凝难夺志，霡霂合知恩。",
            "蛟鳄蟠深宅，牛羊隠半垣。",
            "委蛇随户牖，撑拄动荃荪。",
            "爱惜滋千亩，高低辨两番。",
            "藐真应莫称，著谱欲重论。",
            "岂止同苞茂，真成后嗣繁。",
            "儿童防戏折，口腹谢空飧。",
            "深夜共椽烛，清朝列戟门。",
            "于菟真笔楗，季子屡髯掀。",
            "北海虽频设，南山可尽髠。",
            "深培资后赏，独倚莫消魂。",
            "看取炎歊候，清阴荫午暾。"
        ],
        "title": "和德美韩吏部笋诗",
        "id": "f11c5924-2408-4f17-9534-0240f504c829"
    },
    {
        "author": "张栻",
        "paragraphs": [
            "左弧念当辰，藐此卧岁晚。",
            "重云不予荫，敢望滋九畹。",
            "南邻有良朋，敏质快瓴建。",
            "进道方骎骎，吐辞看衮衮。",
            "妙语极吹嘘，至理属关键。",
            "嗟予澹泊好，学植自穮蔉。",
            "岂能益涓埃，感子意缱绻。",
            "昭然隠微中，当念仁岂远。",
            "起知妙干体，实理践坤简。",
            "大易乃在我，亘古当一本。",
            "期君得真传，永以息邪遁。"
        ],
        "title": "生辰谢邵广文惠仁者寿赋",
        "id": "71bfca43-c151-447f-b793-580fc8d321b5"
    },
    {
        "author": "张栻",
        "paragraphs": [
            "梅收清风来，宇净实鉴揭。",
            "频年城南游，未有今夜月。",
            "呼舟泛微澜，游鱼亦出没。",
            "危榭倒影浮，倚槛凉入骨。",
            "举酒属西山，寒光动林樾。",
            "诸君兴未已，南阜上突兀。",
            "目极大江流，高情更超越。"
        ],
        "title": "五月十六日夜城南观月分韵得月字",
        "id": "b79ac596-5528-46db-bd78-12982f45889c"
    },
    {
        "author": "张栻",
        "paragraphs": [
            "积雨欣始霁，清和在兹时。",
            "林叶既敷荣，禽声亦融怡。",
            "鸣泉来不穷，湖风起沦漪。",
            "西山卷余云，逾觉秀色滋。",
            "层层丛绿间，爱彼松柏姿。",
            "青青初不改，似与幽人期。",
            "坐久还起步，堤边足逶迤。",
            "游鱼傍我行，野鹤向我飞。",
            "敢云昔贤志，亦复咏而归。",
            "寄言山中友，和我和平诗。"
        ],
        "title": "三月七日城南书院偶成",
        "id": "3a45d1e0-d730-4801-bf5b-43baffde2aa8"
    },
    {
        "author": "张栻",
        "paragraphs": [
            "泽国盛梅雨，涨潦弥两涘。",
            "常时侵溢患，乃复到城市。",
            "纳湖迫西闉，冲突固其理。",
            "今年筑隄防，楗石细积累。",
            "艰辛迄崇成，龟鱼亦欢喜。",
            "节宣有程度，盈缩无壅底。",
            "昨宵水没岸，民居例迁徙。",
            "走马来问讯，屹若坚城垒。",
            "江涛从渺茫，湖光自清泚。",
            "小舟足游泳，新荷方薿薿。",
            "嘉我二三客，共此风日美。",
            "相期寂寞滨，雅意淡如水。",
            "念言隄防功，得失乃如彼。",
            "而况检身者，讵可忘所止。",
            "明朝更哦诗，斯言或当纪。"
        ],
        "title": "四月二十日与客来城南积潦方盛湖光恬然如平时泛舟终日分韵得水字",
        "id": "d2be44a8-940d-48e3-8c58-26aa018da7d2"
    },
    {
        "author": "张栻",
        "paragraphs": [
            "十年衡山阴，驱马几往还。",
            "山色如故人，牧竖随马鞍。",
            "俯伏长松下，清晨涕汍澜。",
            "念昔初拱把，兹焉影团栾。",
            "白云归何时，日月如转环。",
            "矫首祝融峯，依前倚高寒。",
            "于焉百感集，欲去良独难。"
        ],
        "tags": [
            "衡山"
        ],
        "title": "展省龙塘有作",
        "id": "26bf21e4-aa23-4c20-bc2e-28426e27dac2"
    },
    {
        "author": "张栻",
        "paragraphs": [
            "竹叶带晓露，茅簷起炊烟。",
            "蛩吟枯草根，犬吠坏垣边。",
            "田家亦何营，生理固足怜。",
            "风霜摧我稼，稂莠长我阡。",
            "卒岁复何念，一饱未补前。",
            "我思昔之人，备豫理所先。",
            "积仓徧郊野，甘雨盈公田。",
            "临风重搔首，复古何由缘。"
        ],
        "title": "田舍",
        "id": "8bc2cf65-787b-4585-ad2d-94b58ddf6177"
    },
    {
        "author": "张栻",
        "paragraphs": [
            "半生客荆楚，历览非一隅。",
            "宁知城东路，有此梅万株。",
            "瘦马路晓寒，清风起菰蒲。",
            "度溪上平坂，顿觉景物殊。",
            "霏雪下晴昼，香雾迷前驱。",
            "近坡与远岭，玉立同一区。",
            "老树固瑰特，小枝亦敷腴。",
            "有如众君子，汇聚德不孤。",
            "精粗无可拣，酥酪与醍醐。",
            "千株未觉多，此语信不诬。",
            "班荆或小憩，沽酒时一斟。",
            "胜赏谅难尽，昭质知不渝。",
            "我有十亩园，丘壑正盘纡。",
            "念此缟袂侣，岁晚足我娱。",
            "来游自今始，琴书与之俱。",
            "回首桃李场，冷淡莫邪揄。"
        ],
        "title": "旧闻长沙城东梅坞甚盛近岁亦买园其间念欲一往未果也癸巳仲冬二十有八日始与客游过东屯渡十余里间玉雪弥望平时所未见也归而为诗以纪之",
        "id": "984ed0ef-8eda-461d-8644-d8e3b4825a38"
    },
    {
        "author": "张栻",
        "paragraphs": [
            "知君友竹君，宁使食无肉。",
            "更哦脯笋诗，句妙骚可仆。",
            "南公鲑菜伧父齑，嗜好自尔元非痴。",
            "君但将从力噉此，大胜折腰乡里儿。"
        ],
        "title": "平父求笋炙既并以法授之乃用往岁张安国诗韵为谢辄复和答",
        "id": "0d8d4703-98ef-426d-9c4e-f5a6087efbcd"
    },
    {
        "author": "张栻",
        "paragraphs": [
            "秦关昔先驱，南郑岂淹久。",
            "夜中丞相归，平明印垂肘。",
            "古来豪杰人，调度出窠臼。",
            "登坛一军惊，六合已在手。",
            "从兹看廓清，指挥如运帚。",
            "时艰思奇才，庙古酹樽酒。",
            "出门望长淮，故国长稂莠。",
            "风云正惨澹，人事极纷纠。",
            "拘挛傥无累，吾欲献九九。"
        ],
        "title": "题淮阴祠",
        "id": "9c48a502-4825-45e3-95ad-6f9bd3bba6b3"
    },
    {
        "author": "张栻",
        "paragraphs": [
            "通籍念无补，先庐获归休。",
            "所忻三载间，暇日从公游。",
            "城中十亩园，颇复依清流。",
            "渺渺送归鴈，翩翩下轻鸥。",
            "驾言欲南骛，踟蹰眷林丘。",
            "况且远晤言，公唱孰与酬。",
            "祖席近佳日，呼客仍我俦。",
            "相与千载思，谁复念此不。",
            "新诗更纡余，用以宽离忧。",
            "它年南阜约，剥啄时相求。"
        ],
        "title": "时为桂林之役前一日刑部刘公置酒相饯曾节夫预焉既而刘公用陶靖节斜川诗韵见贻亦复同赋以谢",
        "id": "01224ff9-23d7-4489-9b50-ec178eee3528"
    },
    {
        "author": "张栻",
        "paragraphs": [
            "整驾欲南骛，乃复送公舟。",
            "公行民所瞻，愿言勿淹留。",
            "向来秉事枢，正色有忠谋。",
            "坐觉国势尊，已验权纲收。",
            "如何霖雨泽，偏使及南州。",
            "新春紫诏下，闻者宽百忧。",
            "谁升今重镇，百万宿貔貅。",
            "控江抚长淮，声势接上流。",
            "吾皇志经略，此地合绸缪。",
            "不应万全策，岁月空悠悠。",
            "先当植本根，次第施良筹。",
            "未闻欲外攘，而乃忽内修。",
            "幕府方宏开，人才要旁搜。",
            "可不念葑菲，惟当别薰莸。",
            "留钥岂淹久，即归侍前旒。",
            "尽舒医国手，调瘵会有瘳。",
            "还忆遐荒守，时能寄音不。"
        ],
        "title": "送刘枢密留守建康",
        "id": "69564fc3-515d-4cfb-b6c2-ce989bf2e533"
    },
    {
        "author": "张栻",
        "paragraphs": [
            "下马步深径，洗盏酌寒泉。",
            "念不践此境，于今复三年。",
            "人事苦多变，泉色故依然。",
            "缅怀德人游，物物生春妍。",
            "当时疏辟功，妙意太古前。",
            "屐齿不可寻，题榜尚觉鲜。",
            "书堂何寂寂，草树亦芊芊。",
            "于役有王事，未暇谋息肩。",
            "聊同二三子，煮茗苍崖边。",
            "预作他年约，扶犁山下田。"
        ],
        "title": "淳熙乙未春予有桂林之役自湘潭往省先茔以二月二日过碧泉与客煮茗泉上徘徊久之",
        "id": "565ae1a4-c8be-4e47-b5c3-95fe80f2e3cd"
    },
    {
        "author": "张栻",
        "paragraphs": [
            "又书稍去眼，日夕进微凉。",
            "高楼一徙倚，清风为我长。",
            "渔父荫深樾，归人度浮梁。",
            "仰看河汉明，俯视羣山苍。",
            "平生会心处，于此故难忘。",
            "旧闻水东胜，巖峦发天藏。",
            "岂无一日暇，勇往聊徜徉。",
            "民瘼未渠补，况敢怀乐康。",
            "天边云物佳，似复为雨祥。",
            "秋成傥可期，岁晚或自强。",
            "当从农家鼓，一历水云乡。"
        ],
        "title": "七月旦日晚登湘南楼",
        "id": "73089876-de3e-46e4-91b0-8977739f81b2"
    },
    {
        "author": "张栻",
        "paragraphs": [
            "一雨五日余，南州三伏凉。",
            "唤客近方沼，笑谭引杯长。",
            "相将复登楼，月色在屋梁。",
            "念我怀百忧，忽忽发变苍。",
            "及此少自舒，觞咏未可忘。",
            "孤光凛下照，景妙无留藏。",
            "沙边数白鹭，欲下仍翔徉。",
            "羣动亦自得，如我四体康。",
            "平生子游子，虚白生吉祥。",
            "官舍并楼居，登临筋力强。",
            "未可效王粲，居然思故乡。"
        ],
        "title": "望后一日与客自水乡登湘南月色佳甚翌日用乡字韵简游诚之",
        "id": "63ba8a98-ffd3-40ad-8d95-6d6618249e9d"
    },
    {
        "author": "张栻",
        "paragraphs": [
            "我昔在严城，惟子桂林思。",
            "旧游复更践，相望仍今兹。",
            "行止不可期，会合何参差。",
            "况乃近重九，清杯忆同持。",
            "想子抚初度，难忘蓼莪诗。",
            "而我独东向，慇懃颂期颐。",
            "祝子以爱身，永佩过庭规。",
            "勉子事远业，昔贤以为师。",
            "安车按节度，中道行逶迤。",
            "他年老兄弟，鹤发仍庞眉。",
            "岁晚话平生，期以无媿辞。",
            "及此良未易，兢兢愿同之。"
        ],
        "title": "定叟弟生朝遣诗为寿",
        "id": "e2e7504f-7d0b-4314-9ed6-fd6be877ca5f"
    },
    {
        "author": "张栻",
        "paragraphs": [
            "漓江即湘江，戢戢清见石。",
            "其东列羣峯，秋色碧复碧。",
            "日出雾露收，草径上逼侧。",
            "凭栏揩望眼，已足慰畴昔。",
            "更窥巖穴胜，创见为惊咋。",
            "如何数里间，奇观相接迹。",
            "宽同厦屋深，划若巨灵擘。",
            "日月递光景，风云变朝夕。",
            "石桥几年成，乳窦时一滴。",
            "神龙旧隠处，仰视多辟易。",
            "蜕迹凛犹存，隠隠印霜脊。",
            "下有澄湫深，余波漱苍壁。",
            "往者已仙去，来者此其宅。",
            "薄晚扣松关，风过声索索。",
            "聊麾车骑退，容我且散策。",
            "却望訾家洲，轻舫度前碛。",
            "回首烟树林，已复挂蟾魄。",
            "宇旷净余滓，羣物被光泽。",
            "何所寄遐思，空巖皎虚白。",
            "清辉可一规，水色相激射。",
            "天边与川上，亭亭如合璧。",
            "居然广寒游，不用假六翮。",
            "班坐依微澜，晤赏共佳客。",
            "因之想千载，讵有今古隔。",
            "箫鼓归夜阑，观者粲城陌。",
            "往往罗杯盘，班班见殽核。",
            "谅因年岁丰，人意少舒适。",
            "视尔意少舒，于予亦忻怿。"
        ],
        "title": "八月既望要详刑护漕游水东早饭碧虚徧观栖霞程曾龙隠诸巖晚酌松关放舟过水月洞月色佳甚逼夜分乃归赋此纪游",
        "id": "1eabb495-8787-496b-804d-c945c1738bc0"
    },
    {
        "author": "张栻",
        "paragraphs": [
            "韩杜有佳句，炯炯如辰星。",
            "自昔此邦胜，中土亦饫听。",
            "奇观今愈多，洞户长不扃。",
            "秀色真可餐，腴泽到畦丁。",
            "寒巖度轻舫，瘦岭著危亭。",
            "固已小鴈荡，宁复谈锦屏。",
            "自我来拥麾，每思御风泠。",
            "如何半载间，足迹才一经。",
            "居然俯仰中，便觉尘虑冥。",
            "旧刻暗苍藓，往事过奔霆。",
            "颇闻烟霞外，往往接神灵。",
            "向来羽衣士，吐内夸奇龄。",
            "终焉亦归尽，难留鬓毛青。",
            "塞鴈度霄汉，沙鸥飞远汀。",
            "大哉天壤间，逍遥各随形。",
            "人生亦何有，泛若水上萍。",
            "勿作分外念，但勉明德馨。",
            "乘时各努力，日驭不我停。",
            "梦回故园好，兰菊罗中庭。",
            "从知靖节醉，远胜次公醒。"
        ],
        "title": "次韩机幕韵",
        "id": "caa51ae1-38cd-4412-8f1c-03888b9fd8bd"
    },
    {
        "author": "张栻",
        "paragraphs": [
            "嗜僻寡同好，意合难语离。",
            "倾盖今几年，盍簪惬心期。",
            "况复王事同，退食陪委蛇。",
            "窥君肺腑中，落落无藩篱。",
            "独有见义勇，褰裳欲从之。",
            "忧时多苦语，怀古更余悲。",
            "坐使岭海间，冰雪映清规。",
            "我拙倚君重，孤怀良自知。",
            "正如乘雾行，不觉蒙其滋。",
            "人生岂无别，念此尤依依。",
            "维闽号蕃庶，今亦困茧丝。",
            "平时里社游，耳目到隠微。",
            "想当入境初，不待褰车帷。",
            "昼绣匪所荣，民瘼要深医。",
            "看培邦本强，讵止乡国肥。",
            "还归报明主，庙论资扶持。",
            "愿坚岁寒节，慰我别离思。"
        ],
        "title": "秘阁郑公移节乡部置酒饯别诗以侑之",
        "id": "3639f601-77f0-432c-85dc-94032fb4eeb7"
    },
    {
        "author": "张栻",
        "paragraphs": [
            "平生山水癖，妙处只自知。",
            "夙约常寡味，邂逅惬心期。",
            "幅巾与藜杖，安步随所之。",
            "朅来坐官府，颇觉此愿违。",
            "城头望羣峯，欲往类绊羁。",
            "三春苦风雨，晴日一伸眉。",
            "沙边散车骑，竹舆从呕咿。",
            "独与三四客，野服相追随。",
            "亭高俯空旷，洞古探瓌奇。",
            "悬崖隠日月，幽壑蟠蛟螭。",
            "涧水杂鸣佩，松风发清吹。",
            "兴来即倾酒，语到亦论诗。",
            "聊揩簿书眼，偿此闲暇时。",
            "所历固未厌，所感多余思。",
            "昔游木叶下，今兹绿阴肥。",
            "江山虽可识，岁月迺如驰。",
            "素餐岂不念，怀安敢云私。",
            "归来耿不寐，欹枕听晨鸡。"
        ],
        "title": "清明后七日与客同为水东之游翌朝赋此",
        "id": "a7cb5200-7af8-46ab-a4bc-474d0a870659"
    },
    {
        "author": "张栻",
        "paragraphs": [
            "寒溪澹容与，老木枝相樛。",
            "其谁合二美，名此景物幽。",
            "太史昔南骛，于焉曾少休。",
            "想当下榻初，清与耳目谋。",
            "品题得要领，亦有翰墨留。",
            "我来访遗址，密竹鸣钩辀。",
            "稍令旧观复，还与佳客游。",
            "树影散香篆，水光泛茶瓯。",
            "市声不到耳，永日风飕飕。",
            "所忻簿书隙，有此足夷犹。",
            "平生丘壑愿，如痼不可瘳。",
            "虽知等喧寂，终觉静理优。",
            "更思濯沧浪，榕根浮小舟。"
        ],
        "title": "题榕溪阁",
        "id": "ad6cf08b-5c42-48cc-b071-3c53f9b2972d"
    },
    {
        "author": "张栻",
        "paragraphs": [
            "君能千里来，乃作触热去。",
            "凉秋幸非遥，归计无已遽。",
            "向来文字间，讲论有平素。",
            "及兹共王事，益得君佳处。",
            "几微独深窥，圭角本不露。",
            "岂期寂寞滨，获此友朋助。",
            "吾邦虽云僻，山水足奇趣。",
            "更期休沐晨，相与穷杖屦。",
            "匆匆何少悰，咄咄出别语。",
            "君怀负丞恩，行矣当及戍。",
            "我亦念归欤，霜天收栗芋。",
            "后会未可期，往事屡回顾。",
            "赠言复何有，独以此道故。",
            "寥寥千载前，达者同一路。",
            "所趋固绝尘，所履无虚步。",
            "临深觉居高，仰止有余慕。",
            "要须学沧溟，汇此百川注。",
            "他年傥相忆，访我城南圃。",
            "无使岁月深，永思编简蠹。"
        ],
        "title": "送陈择之",
        "id": "519014c2-deb8-4572-995c-c8a259049467"
    },
    {
        "author": "张栻",
        "paragraphs": [
            "渊明通达士，止酒乃成诗。",
            "终焉未能忘，寄意良在兹。",
            "勇哉典午君，覆觞无再期。",
            "念彼万乘贵，艰难有深思。",
            "况乃一介士，而或志可移。",
            "祓斋揆前训，刚制圣所辞。",
            "铭心谅无斁，多言亦奚为。"
        ],
        "title": "止酒",
        "id": "d20ec042-bc0b-462f-bb41-9f76796caa0e"
    },
    {
        "author": "张栻",
        "paragraphs": [
            "行客念故里，劳者思少休。",
            "如何岁华新，尚尔天南游。",
            "涉五遇佳日，品题自名流。",
            "聊复揩病眼，沙边玩轻鸥。",
            "和风著冠巾，春意动林丘。",
            "缅怀千载人，孤高谅难俦。",
            "亦有一二士，举酒相劝酬。",
            "未知吾故园，草木如此不。",
            "政拙甘下考，智短空百忧。",
            "赐归傥蒙幸，旧盟良可求。"
        ],
        "title": "斜川日雪观所赋",
        "id": "5537c347-aa6a-4ac0-a259-7702f7d80334"
    },
    {
        "author": "张栻",
        "paragraphs": [
            "南风驾小雨，羣山净如沐。",
            "吾归及新凉，所历慰心目。",
            "轧轧柔橹鸣，卧见山起伏。",
            "推枕意悠然，还取我书读。",
            "平生领解处，于焉更三复。",
            "老矣百念疎，但欲斯境熟。",
            "向来五岭游，日力半吏牍。",
            "小心了官事，终觉媿惸独。",
            "世路自险夷，人情费追逐。",
            "翩翩孤飞翼，息荫望林麓。"
        ],
        "title": "静江归舟中读书",
        "id": "82f2e640-b837-4b43-9f6e-a8108e246182"
    },
    {
        "author": "张栻",
        "paragraphs": [
            "驱车出严关，触热归路长。",
            "一雨羣物苏，吾行亦清凉。",
            "漓水自南去，湘流正洋洋。",
            "眷言二三友，跋马勤送将。",
            "萧然短长亭，每语夜未央。",
            "张子名家驹，千里方腾骧。",
            "杨郎岭中彦，而能歛锋铓。",
            "延陵旧所熟，气味固难忘。",
            "向来幕府游，三秀丽斋房。",
            "居然出别语，分袂楚粤乡。",
            "人生会有别，勿悲参与商。",
            "独有赠言意，临岐更平章。",
            "风俗易移人，宦途剧羊肠。",
            "千钧有不守，决去飞鸟翔。",
            "要当勉自持，诗书作金汤。",
            "他年相会处，刮目看增光。",
            "为谢桂父老，无泽留一方。",
            "惟余石间字，时与洗苔苍。"
        ],
        "title": "张子真杨政光吴德夫追路湘源赋此以别",
        "id": "d643b84d-3c78-43dd-8f54-767614e29cd0"
    },
    {
        "author": "张栻",
        "paragraphs": [
            "黄云澹四垂，飞雪忽无际。",
            "排空风力静，整整若有制。",
            "穿林初著花，点瓦已成毳。",
            "低连七泽波，远接关河势。",
            "凭城领奇观，壮思起病滞。",
            "四年领边州，气候苦多盭。",
            "清秋日昏昏，仲冬雷虺虺。",
            "雪花有时零，转首即开霁。",
            "及兹洗瘴眸，天公岂无意。",
            "为邦抱百忧，但愿得丰岁。",
            "对之一欣然，不饮心已醉。",
            "春前尚余腊，三白或可冀。",
            "更约竹间梅，共作岁寒计。"
        ],
        "title": "登江陵郡城观雪",
        "id": "959e279b-3939-4403-a73b-3efa1a2977fe"
    },
    {
        "author": "张栻",
        "paragraphs": [
            "吾党有佳士，寡欲自日休。",
            "眷言平生心，从我万里游。",
            "披云度岭峤，犯雪临江流。",
            "顾我无定踪，飘然若轻鸥。",
            "兹行虽云远，所忻近故丘。",
            "况得与君俱，岂患寡朋俦。",
            "有酒君为饮，有句君能酬。",
            "如何舍我归，颇亦念此不。",
            "我老百念冷，独有谋道忧。",
            "临岐无他祝，简编细研求。"
        ],
        "title": "正甫还长沙复用斜川日和陶韵为别",
        "id": "dc9aefa3-31c9-4fe9-bbba-d120635c5591"
    },
    {
        "author": "张栻",
        "paragraphs": [
            "半生落南州，分与岷峨疎。",
            "朅来荆江上，所忻近乡闾。",
            "吾乡多隽豪，杂遝来舟车。",
            "时从说情话，颇觉中怀舒。",
            "中间识胡公，粹美真璠璵。",
            "心远气自静，语简意有余。",
            "向来有推毂，入校中祕书。",
            "名场万夫立，人亟我则徐。",
            "拳拳抱忠爱，百虑才一摅。",
            "白云已在望，思亲惜居诸。",
            "乞州枌榆边，政以便版舆。",
            "同舍挽不住，清风挟归裾。",
            "观君进退间，此岂为名誉。",
            "春帆肯小驻，论交良慰予。",
            "爱君秉质高，且复富蓄储。",
            "任重则道远，愿言勿踟蹰。",
            "吾州得贤牧，父老想乐胥。",
            "我亦有一廛，径思归荷锄。"
        ],
        "title": "子远使君出守广汉始获倾盖诸官赋诗赠别某广汉人也故末章及之",
        "id": "6c8aac63-f076-4fdf-94b8-4f056c7a485b"
    },
    {
        "author": "张栻",
        "paragraphs": [
            "三韩接蓬莱，祥云护山顶。",
            "涵濡雨露春，吞纳日月景。",
            "美荫背幽壑，灵根发奇颖。",
            "艰难航瀚海，包裹走湖岭。",
            "仙翁阅世故，未肯遽生瘿。",
            "相期汗漫游，岁晚共驰骋。",
            "愿持紫团珍，往扣黄庭境。",
            "想翁面敷腴，玉色带金井。",
            "芸芸纳归根，湛此方寸静。",
            "清规照浊俗，不惑类杨秉。",
            "悬知药笼中，此物配丹鼎。",
            "从今谈天舌，不用更浇茗。"
        ],
        "title": "李仁甫用东坡寄王定国韵赋新罗参见贻亦复继作",
        "id": "2f91f408-d67e-4620-9617-56971e03868a"
    },
    {
        "author": "张栻",
        "paragraphs": [
            "外家源流远，文物被诸孙。",
            "嗟我数年来，颇识佳弟昆。",
            "酥酪本同味，兰芷非殊根。",
            "竞爽有如此，知当大其门。",
            "信也来过我，气貌清而温。",
            "方忻驻足地，中有静者存。",
            "皎然明月光，岂复受浊浑。",
            "埙箎迭和时，此理试共论。"
        ],
        "title": "外弟信臣总干西归驻舟沙岸得半月之款于其行口占道别",
        "id": "4bf91893-d53d-44d7-a533-da79fdd619d4"
    },
    {
        "author": "张栻",
        "paragraphs": [
            "庐山仙灵宅，佳处固非一。",
            "颇闻卧龙胜，幽深谅难匹。",
            "悬瀑泻琮琤，石壁两崒嵂。",
            "草木被光辉，波澜动回没。",
            "今年朱使君，下马恍若失。",
            "徘徊领妙趣，指点筑茅室。",
            "为爱卧龙名，英姿慨超轶。",
            "于焉俨绘事，长风起萧瑟。",
            "髣髴梁父吟，尚想翁抱膝。",
            "惨澹风云会，飘忽日月疾。",
            "独存经世心，千载讵可汩。",
            "褰裳欲从之，云涛渺寒日。"
        ],
        "tags": [
            "庐山"
        ],
        "title": "庐山有胜处曰卧龙南康朱使君始筑茅绘诸葛武侯像于其中以书属予赋诗寄题此篇",
        "id": "653fa786-894c-4655-bfcb-5a9a90bc6894"
    },
    {
        "author": "张栻",
        "paragraphs": [
            "熙熙阳春，既发既舒。",
            "翼翼南亩，是展是图。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一",
        "id": "bfad9e1f-9a26-4086-ab55-482e9d8e6cfc"
    },
    {
        "author": "张栻",
        "paragraphs": [
            "嗟尔农夫，各敬乃事。",
            "往利尔器，诫尔妇子。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二",
        "id": "8e4f4ca1-4662-492f-aacf-5c0e53669220"
    },
    {
        "author": "张栻",
        "paragraphs": [
            "惟生在勤，勤则及时。",
            "惟时之趋，时不尔违。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其三",
        "id": "4f526f1f-22c8-407f-b2e7-49feb93c51ef"
    },
    {
        "author": "张栻",
        "paragraphs": [
            "祁祁甘雨，膏我下土。",
            "习习谷风，和泽乃普。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其四",
        "id": "9d21058c-2ed4-46e0-9b94-f5786912f49a"
    },
    {
        "author": "张栻",
        "paragraphs": [
            "往即尔耕，惟力之深。",
            "往莳尔苗，勿倦其耘。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其五",
        "id": "9f0182a3-9261-4add-b225-2187608fe3dc"
    },
    {
        "author": "张栻",
        "paragraphs": [
            "于日于夕，自遂自达。",
            "尔心勿忘，彼生孰遏。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其六",
        "id": "c7f64250-56e2-4b39-9278-46a64541becb"
    },
    {
        "author": "张栻",
        "paragraphs": [
            "惟天之心，矜我下民。",
            "民不违天，使尔有成。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其七",
        "id": "71877250-34b2-4fe3-a984-6ba17177d1d6"
    },
    {
        "author": "张栻",
        "paragraphs": [
            "既穟既实，既坚既好。",
            "尔获既周，先养尔老。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其八",
        "id": "1699d422-d5b3-4248-b513-53c8ec934c37"
    },
    {
        "author": "张栻",
        "paragraphs": [
            "保尔家室，抚尔幼穉。",
            "既迄有年，复思嗣岁。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其九",
        "id": "22b10663-e07a-4f46-91bf-a90be752b92b"
    },
    {
        "author": "张栻",
        "paragraphs": [
            "嗟尔父老，其训其诫。",
            "俾务于本，惟土物爱。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一○",
        "id": "da32acef-8636-4d8d-b7a5-f9bec425b922"
    },
    {
        "author": "张栻",
        "paragraphs": [
            "不念其本，则越其思。",
            "所思既越，害斯百罹。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一一",
        "id": "75c6170b-fa8c-445a-b0bf-f0c9e1cde11a"
    },
    {
        "author": "张栻",
        "paragraphs": [
            "嗟尔父老，其告其喻。",
            "尔之有生，君实覆汝。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一二",
        "id": "9493c61b-3008-4ebc-95ed-d136fec62fac"
    },
    {
        "author": "张栻",
        "paragraphs": [
            "尊君亲上，其笃勿忘。",
            "小心畏忌，率于宪章。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一三",
        "id": "a5ab55a3-60fd-41ce-a413-544530965b76"
    },
    {
        "author": "张栻",
        "paragraphs": [
            "嗟尔父老，教之孝悌。",
            "孰无父母，与其同气。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一四",
        "id": "e6cc98c7-f463-49ef-b9f2-1718c60be17d"
    },
    {
        "author": "张栻",
        "paragraphs": [
            "反于尔心，孰无爱敬。",
            "即是而推，乌往不顺。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一五",
        "id": "350d1700-365f-429f-99b1-5192a0f84e04"
    },
    {
        "author": "张栻",
        "paragraphs": [
            "嗟尔父老，勿替谆谆。",
            "其未率从，警厉其身。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一六",
        "id": "319825cf-48ed-4e7e-94a7-20a1cd7bd6ef"
    },
    {
        "author": "张栻",
        "paragraphs": [
            "告以祸患，其使知惧。",
            "无俾蹉跌，以陷罪罟。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一七",
        "id": "f1b72d9c-4371-4235-8a45-b248d35ebaa2"
    },
    {
        "author": "张栻",
        "paragraphs": [
            "惟国之法，烨烨其垂。",
            "使尔知避，岂欲尔施。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一八",
        "id": "2d6a9146-5713-4783-b495-d27d20ddc643"
    },
    {
        "author": "张栻",
        "paragraphs": [
            "尔或自陷，予疚予恫。",
            "曷使予怀，寘于尔衷。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其一九",
        "id": "872e0622-91e2-484d-811b-32b58e235181"
    },
    {
        "author": "张栻",
        "paragraphs": [
            "于赫圣主，敷德流泽。",
            "布宣弗勤，时予之责。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二○",
        "id": "8813b449-e1c6-49a4-baf8-0d8612c9af1d"
    },
    {
        "author": "张栻",
        "paragraphs": [
            "咨尔父老，助予念兹。",
            "岂予之助，报国是宜。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二一",
        "id": "762660ae-67ee-49a2-9b6d-14ab4e353cf6"
    },
    {
        "author": "张栻",
        "paragraphs": [
            "粤以今日，劝相于郊。",
            "乃作此诗，以懋尔劳。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二二",
        "id": "7646121f-d845-4186-8ff5-36139982b8f5"
    },
    {
        "author": "张栻",
        "paragraphs": [
            "咨尔父老，尚演厥义。",
            "其讽其歌，于乡于里。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二三",
        "id": "bcf59d8a-5636-48f0-bb87-94405bc0e19a"
    },
    {
        "author": "张栻",
        "paragraphs": [
            "俾一其心，服我训言。",
            "击鼓坎坎，自古有年。"
        ],
        "title": "淳熙四年二月既望静江守臣张某奉诏劝农于郊乃作熙熙阳春之诗二十四章章四句以示父老俾告于其乡之人而歌之  其二四",
        "id": "63d89ec8-178c-4106-9f94-3ed43805cedc"
    },
    {
        "author": "张栻",
        "paragraphs": [
            "谈天终日口澜翻，来乞清甘醒舌根。",
            "满座松声闻金石，微澜鹤影漾瑶琨。",
            "淡中知味谁三咽，妙处相期岂一樽。",
            "有本自应来不竭，滥觞端可验龙门。"
        ],
        "title": "和石通判酌白鹤泉",
        "id": "5c852896-c201-430f-b817-1e77e45bbe04"
    },
    {
        "author": "张栻",
        "paragraphs": [
            "扶疎古木矗危梯，开始知经几摄提。",
            "还有石桥容客坐，仰看兰若与云齐。",
            "风生阴壑方鸣籁，日烈尘寰正望霓。",
            "从此上山君努力，瘦藤今日得同携。"
        ],
        "title": "憩清风峡",
        "id": "d1668126-83d8-41d7-be35-92812879b956"
    },
    {
        "author": "张栻",
        "paragraphs": [
            "荒榛日莫倚筇时，叹息危亭北海碑。",
            "后辈但知尊字画，当年不得戍边垂。",
            "岂关贝锦能成祸，祇恐干将不自奇。",
            "杜老惜才千古意，如今谁咏六公辞。"
        ],
        "title": "读李邕碑",
        "id": "d3f861aa-9d4f-4259-a188-4be51ace1257"
    },
    {
        "author": "张栻",
        "paragraphs": [
            "山间景物转流年，台上风光处处传。",
            "放目便应云梦小，凭栏平挹祝融巅。",
            "忽寻故国占天际，谁看孤舟系岸边。",
            "百感还将山下去，肯同槁木堕深禅。"
        ],
        "title": "登法华台",
        "id": "44a7cb74-507f-49da-a844-fec1ab576851"
    },
    {
        "author": "张栻",
        "paragraphs": [
            "迺翁詈贼气如虹，千载衣冠起懦庸。",
            "双庙已应同卞壶，佳儿今喜见甄逢。",
            "传邮赠我凌云句，断简知君学古胸。",
            "忠孝可全须力勉，策勋宁复羨侯封。"
        ],
        "title": "谢杨文昭主簿寄诗杨之父绍兴间倅建康不屈于兀术而死",
        "id": "d1396ea0-0839-41a8-8b64-cdb0217683e1"
    },
    {
        "author": "张栻",
        "paragraphs": [
            "二阮向来俱莫逆，支筇为我到山巅。",
            "浊醪共饮聊复尔，胜集于今亦偶然。",
            "人立千峯秋色里，月生沧海暮云边。",
            "高谈此地曾知几，一笑归来对榻眠。"
        ],
        "title": "喜广仲伯逢来会",
        "id": "1bda096c-c450-467c-badb-91235f4de3a4"
    },
    {
        "author": "张栻",
        "paragraphs": [
            "雨后清泉遶舍流，悬知耘耜遍南州。",
            "占相岁事端无恙，劳苦农人亦少休。",
            "好句收功经百炼，弥旬不见便三秋。",
            "闲来只愿长丰稔，江海白鸥盟共求。"
        ],
        "title": "和黄仲秉喜雨",
        "id": "5e4ab7eb-325c-4453-bef6-f07414cc1a2a"
    },
    {
        "author": "张栻",
        "paragraphs": [
            "玻瓈盆外起千鬟，路入空濛紫翠间。",
            "心远最便天宇迥，眼明偏见野云闲。",
            "寒泉宰木留千载，清磬疎钟度两山。",
            "我亦湘城三径在，湖边归去洗尘颜。"
        ],
        "title": "游道场山次沈国录韵",
        "id": "7b50aced-8a12-4cf1-9e56-0e54b63adce4"
    },
    {
        "author": "张栻",
        "paragraphs": [
            "泽国今年秋气蚤，湖亭清晚独裴徊。",
            "翩翻荷盖随风舞，萧瑟松声带雨来。",
            "静处岂云身计得，吟边但觉岁华催。",
            "悠悠远思凭谁写，多病新来罢酒杯。"
        ],
        "title": "早秋湖亭",
        "id": "7c2a81cc-0503-46b9-9ebc-b777821e1198"
    },
    {
        "author": "张栻",
        "paragraphs": [
            "知君随寓即能安，久矣家山咏考槃。",
            "幕府漫游从鬓秃，竹窗寄傲有书观。",
            "此身讵可忘三省，世路何妨阅万端。",
            "俯仰周旋皆实理，未应祇向寓中看。"
        ],
        "title": "赋周畏知寓斋",
        "id": "ecd0d4fa-9120-4594-8197-a699e7f872ff"
    },
    {
        "author": "张栻",
        "paragraphs": [
            "子陵溪水千年绿，犹忆登临日暮时。",
            "子去定能寻胜概，书来当复慰相思。",
            "简编有味宁论晚，得失从渠莫自疑。",
            "也学迂疎教似舅，不应空赋渭阳诗。"
        ],
        "title": "送甘可大",
        "id": "44047d00-ff7c-419a-b2c6-0829826f06a4"
    },
    {
        "author": "张栻",
        "paragraphs": [
            "相望数舍已云疎，远别何因执子袪。",
            "漫仕想应同捧檄，旧闻当不废观书。",
            "月明淮水空陈迹，山绕新亭有故墟。",
            "暇日更须频访古，因来为我道何如。"
        ],
        "title": "送胡伯逢之官金陵",
        "id": "48b22cf1-5003-4bec-b67c-d48ad2e0ab2c"
    },
    {
        "author": "张栻",
        "paragraphs": [
            "梅公山色近庭除，胜日供公几杖余。",
            "千古谩传栖迹地，当年谁忆爱君书。",
            "丹心炯炯元无间，白发星星不用鉏。",
            "待得斯民俱奠枕，归来端亦爱吾庐。"
        ],
        "title": "寄题建安公梅山堂",
        "id": "f06bb592-ae70-4421-b951-ac6b6b977f17"
    },
    {
        "author": "张栻",
        "paragraphs": [
            "猎猎西风满角巾，登临秋思与云平。",
            "山围四野高低碧，江遶东城今古清。",
            "莫恨寒花未堪摘，且忻樽酒得同倾。",
            "政须客里频回首，细话家山此日情。"
        ],
        "title": "重九陪详刑护漕东西楼之集",
        "id": "570f6f5e-01a0-4bb5-8404-2775e7f72270"
    },
    {
        "author": "张栻",
        "paragraphs": [
            "煌煌金节按江城，驿路梅花正小春。",
            "闻说争迎来满道，定将何术慰斯民。",
            "憩棠异日夸南国，怀橘归时拜寿亲。",
            "流泽会看均一路，要令治象复熙淳。"
        ],
        "title": "次赵漕赠王昭州韵",
        "id": "33b5e875-0d18-4cda-b86b-fbc3c5c179ba"
    },
    {
        "author": "张栻",
        "paragraphs": [
            "清晨领客上巉巖，野路衣襟湿翠岚。",
            "九日开樽仍绝景，西风欹帽且高谈。",
            "地形盘薄一都会，山色周遭万玉簪。",
            "却指飞鸿烟漠漠，故园茱菊老江潭。"
        ],
        "title": "九日登千山观",
        "id": "c2cae4e0-7645-4f45-a989-46a40d6881c1"
    },
    {
        "author": "张栻",
        "paragraphs": [
            "隔岸高低露碧山，眼明便作故园看。",
            "直从榕影度轻舫，更傍溪光抚曲栏。",
            "鸿雁来希空怅望，梅花开早未初寒。",
            "喜君万里同情话，明月清风足佐欢。"
        ],
        "title": "和正父游榕溪韵",
        "id": "51beb4ed-e6f2-407a-be73-839f7825514d"
    },
    {
        "author": "张栻",
        "paragraphs": [
            "历遍江南处处山，峤南还得倚楼看。",
            "化工此地无余巧，爽气穷冬更逼栏。",
            "官事随时宁解了，书盟平日未应寒。",
            "相逢自有论文乐，只把空杯未碍欢。"
        ],
        "title": "仲冬朔日登湘南楼复用正父前韵",
        "id": "9062ddcc-8112-4151-8d16-6373777f0f45"
    },
    {
        "author": "张栻",
        "paragraphs": [
            "亭成胜日好风光，佳客携将共一觞。",
            "苍壁插空千古色，高松荫堤三伏凉。",
            "网鱼缕脍寒水玉，剥莲煮鼎甘露浆。",
            "便觉故园浑在眼，祇应漓水似潇湘。"
        ],
        "title": "六月二十六日秀青亭初成与客同集",
        "id": "861fc2a5-0105-448b-922d-e7e3b2b8cd52"
    },
    {
        "author": "张栻",
        "paragraphs": [
            "顷年未识宜州面，已信诸贤品藻公。",
            "幕下从容逢益友，胸中肮脏本家风。",
            "一麾且与宽凋瘵，华发应无慕勇功。",
            "从古安边须自治，人情初不间华戎。"
        ],
        "title": "送韩宜州",
        "id": "4f9fa5fe-70be-4098-97b6-260020d7f073"
    },
    {
        "author": "张栻",
        "paragraphs": [
            "从昔山川夸八桂，只今文物盛南州。",
            "秋风万里携书剑，春日端门拜冕旒。",
            "圣世取才先实用，儒生报国岂身谋。",
            "且看廷策三千字，为写平时畎亩忧。"
        ],
        "title": "鹿鸣宴",
        "id": "71221f87-615f-443c-8960-8d57d5fbfe4e"
    },
    {
        "author": "张栻",
        "paragraphs": [
            "重来能复几旬余，临水登山又送渠。",
            "夜雨已知农事好，春寒未放小桃舒。",
            "眼前佳处应难尽，别后书来讵可疎。",
            "我亦相将归旧隠，杖藜时复访楼居。"
        ],
        "title": "送宇文正甫",
        "id": "dc7ee9ae-4f7b-4dc7-860c-c7f561333168"
    },
    {
        "author": "张栻",
        "paragraphs": [
            "一雨端能减百忧，肩舆径上最高楼。",
            "山容净洗无穷碧，江水新添自在流。",
            "已觉春随花片老，不应身似贾胡留。",
            "烟蓑风笠南山下，正好归欤看麦秋。"
        ],
        "title": "雨后同周允升登雪观",
        "id": "3353e06c-3f6e-4b48-a0cf-e337db09a043"
    },
    {
        "author": "张栻",
        "paragraphs": [
            "使君卜筑占芳洲，短槛疎篱处处幽。",
            "风月随时供燕几，笑谈终日在中流。",
            "翩翩影落来宾鴈，漠漠寒生欲下鸥。",
            "城市山林俱寓目，问君底处足消忧。"
        ],
        "title": "题邢使君钓隠",
        "id": "5840f0d4-4bb2-4205-8608-8c65d67f8dd3"
    },
    {
        "author": "张栻",
        "paragraphs": [
            "淮海相从几岁年，南州鴈不到西川。",
            "重逢影落烟沙外，却喜身如金石坚。",
            "莫叹武城资莞尔，且看平楚正苍然。",
            "剸繁自是君余事，毫发难逃止水渊。"
        ],
        "title": "某辱归父丈惠贶新诗谨次韵末章为别",
        "id": "6ea27b5d-285c-4523-b7b7-f0e82a68ca41"
    },
    {
        "author": "张栻",
        "paragraphs": [
            "方帽冲泥有客来，九衢俗眼莫惊猜。",
            "一樽相对十年外，两脚新从万里回。",
            "壮志未随衰鬓改，孤怀良为故人开。",
            "雪中细放梅花发，不用匆匆羯鼓催。"
        ],
        "title": "和查仲文雪中即席所赋",
        "id": "a4740e89-5c24-4cab-a938-267909c65fce"
    },
    {
        "author": "张栻",
        "paragraphs": [
            "天与孤清迥莫邻，祇应空谷伴幽人。",
            "千林扫迹愁无那，一点横梢眼便亲。",
            "顾影莫惊身易老，哦诗尚觉句能新。",
            "几多生意冰霜里，说与夭桃自在春。"
        ],
        "title": "和宇文正甫探梅",
        "id": "b9c0f73a-14b7-4cdd-a8cd-d39561f924bd"
    },
    {
        "author": "张栻",
        "paragraphs": [
            "闻说君家快目亭，湓江直上起千寻。",
            "昔人事业规摹在，故国山河草木深。",
            "世态从渠翻覆手，壮图还我短长吟。",
            "会须一展平戎策，始称平生洒落襟。"
        ],
        "title": "襄州护漕使者张侯寄示所作快目亭记辞多慷慨予读而壮之且想斯亭观览之胜为赋此",
        "id": "df6a1efd-cd1e-4145-bd9c-614eb5a58283"
    },
    {
        "author": "张栻",
        "paragraphs": [
            "畴昔相看意便倾，重逢便觉眼增明。",
            "半生漫仕壮心在，五月长江去棹轻。",
            "龟椟久藏千乘宝，鹏风方快九霄程。",
            "公朝兼用人门选，外氏传家旧有声。"
        ],
        "tags": [
            "长江"
        ],
        "title": "送舜臣抚干表兄赴部",
        "id": "d8d79919-a8e1-408f-83ae-4cfd90c5d148"
    },
    {
        "author": "张栻",
        "paragraphs": [
            "为邦和气满乡闾，袖手还家乐有余。",
            "案上简编元好在，闲中日月更宽舒。",
            "功名且要身长健，寻尺何求计不疎。",
            "好泛菊英斟寿酒，扁舟吾欲赋归欤。"
        ],
        "title": "寿定叟弟",
        "id": "63154a0a-a3cb-4545-a28c-e0245e853993"
    },
    {
        "author": "张栻",
        "paragraphs": [
            "晓风猎猎笛横秋，泽国名山九日游。",
            "万里烟云归老眼，千年形势接中州。",
            "丘原到处堪怀古，萸菊随时岂解愁。",
            "此日此心谁共领，朝宗江汉自东流。"
        ],
        "title": "重九日与宾佐登龙山",
        "id": "1f735159-9564-4824-ad62-761961074ccd"
    },
    {
        "author": "张栻",
        "paragraphs": [
            "老子曾从先觉游，后来文采继风流。",
            "胸中有意穷千古，笔下成章映九秋。",
            "尘世利名无著莫，圣门事业要精求。",
            "咏归消息今犹在，鱼跃鸢飞会得不。"
        ],
        "title": "赠乐仲恕",
        "id": "3258e49c-2b8c-41a2-b660-9b5f6ac6f3ac"
    },
    {
        "author": "张栻",
        "paragraphs": [
            "留连红紫计无从，晚惜芬芳万卉空。",
            "枕上几回清梦断，风前政可碧纱笼。",
            "春随夜雨但三叹，韵入香醪尚一中。",
            "长有花开消息在，不应鸣鼓便相攻。"
        ],
        "title": "小园荼䕷盛开伯承以诗见督置酒于此为增不敏之叹",
        "id": "3b83ca24-8d43-4b59-8c1b-f4df20599e93"
    },
    {
        "author": "张栻",
        "paragraphs": [
            "闭门谢客少过从，独倚修篁傲碧空。",
            "忽喜千条发琼蕊，纷如万鹤出樊笼。",
            "与君前日徘徊久，得句悬知惨淡中。",
            "胸次本无愁可著，何为苦要酒兵攻。"
        ],
        "title": "再和  其一",
        "id": "42251b17-b0a9-4a89-a53b-3ee30be56785"
    },
    {
        "author": "张栻",
        "paragraphs": [
            "夜读韦编起欲从，门前流水落花空。",
            "春同心事应长在，月当灯光不用笼。",
            "吊古谁能嗟泽畔，高吟且欲效隆中。",
            "君诗似玉无瑕玷，岂有他山石可攻。"
        ],
        "title": "再和  其二",
        "id": "6c78b067-7856-44c6-82f7-0db80678f925"
    },
    {
        "author": "张栻",
        "paragraphs": [
            "市朝车马列云从，君有危楼出半空。",
            "但觉干坤增老眼，不妨日月转空笼。",
            "花开花落关何事，江北江南只此中。",
            "互出新诗殊未艾，长城尚许短兵攻。"
        ],
        "title": "再和  其三",
        "id": "869696c9-bfc7-4c8f-9ed0-6a8380adbd34"
    },
    {
        "author": "张栻",
        "paragraphs": [
            "道在无今昔，才难有屈伸。",
            "青编知了意，白眼付时人。",
            "镜里颜容旧，胸中事业新。",
            "绝叹知味鲜，渠自说甘辛。"
        ],
        "title": "和杨教授  其一",
        "id": "07179b6f-2ec8-4f37-84e5-3b6b5952161c"
    },
    {
        "author": "张栻",
        "paragraphs": [
            "客少从蒿长，居深懒户开。",
            "孤城岁云莫，瘦马子能来。",
            "长策怜葵向，新诗更雨催。",
            "相看前日事，此首忍重回。"
        ],
        "title": "和杨教授  其二",
        "id": "24022fe2-295f-4e6e-8893-2865e3ca3a98"
    },
    {
        "author": "张栻",
        "paragraphs": [
            "出手宁嫌晚，论心本不欺。",
            "五年江左客，万里故园思。",
            "肯枉洞庭棹，来寻棠棣诗。",
            "固知名义重，岂但慰朝饥。"
        ],
        "tags": [
            "洞庭湖"
        ],
        "title": "送少隠兄赴兴元幕  其一",
        "id": "2c955e18-ea97-4eb4-b9ad-2106a2eedcd6"
    },
    {
        "author": "张栻",
        "paragraphs": [
            "边塞连关陇，貔貅罢战征。",
            "幕中须预计，堂上乃奇兵。",
            "汉水追前策，秦原忆旧耕。",
            "书生亦多事，慷慨试经行。"
        ],
        "title": "送少隠兄赴兴元幕  其二",
        "id": "ba2221f4-a580-4cba-ba27-5f943d0d5e4a"
    },
    {
        "author": "张栻",
        "paragraphs": [
            "橘井登贤籍，槐宫并俊游。",
            "姓名题鴈塔，文字上瀛洲。",
            "青简穷千载，朱轓但一州。",
            "有怀终未试，眼看落山丘。"
        ],
        "title": "廉州何使君挽诗二首  其一",
        "id": "81851a1e-85e7-4ede-94c0-9ac781641122"
    },
    {
        "author": "张栻",
        "paragraphs": [
            "忆昔湟江上，相逢意便倾。",
            "胸中元浩荡，笔下更纵横。",
            "士伏徐公德，人言景倩清。",
            "定应乡里敬，枌社祭先生。"
        ],
        "title": "廉州何使君挽诗二首  其二",
        "id": "22ef43ae-0c15-4a55-a357-2fdf4ec605c9"
    },
    {
        "author": "张栻",
        "paragraphs": [
            "斋舫凌烟浦，云屏入画图。",
            "日烘花炫昼，风定水明湖。",
            "布谷催春种，提壶劝客沽。",
            "湘中无限景，赋咏继三都。"
        ],
        "title": "和张晋彦游岳麓",
        "id": "c45b8b38-eb92-471e-920c-422726d48527"
    },
    {
        "author": "张栻",
        "paragraphs": [
            "诏举循良吏，时资抚字功。",
            "人情平易看，治道古今同。",
            "绿野新耕盛，潢池旧习空。",
            "便应君课最，名姓御屏中。"
        ],
        "title": "送临武雷令  其一",
        "id": "8903e193-878f-4de5-8d40-982b7242e6c0"
    },
    {
        "author": "张栻",
        "paragraphs": [
            "去路连崇岭，扁舟上涨涛。",
            "不违将母愿，敢叹独贤劳。",
            "境静归凫鴈，庭空长艾蒿。",
            "不妨频拄颊，千里寄风骚。"
        ],
        "title": "送临武雷令  其二",
        "id": "037a0b5c-0fac-4318-bcfd-72ba369bd38b"
    },
    {
        "author": "张栻",
        "paragraphs": [
            "望岁民心切，为霖帝力均。",
            "崇朝变炎暑，举目尽清新。",
            "坎坎连村鼓，熙熙万室春。",
            "北窗凉枕簟，安稳到闲人。"
        ],
        "title": "喜雨呈安国",
        "id": "538b4036-48f9-4667-998a-e1dde5e7e885"
    },
    {
        "author": "张栻",
        "paragraphs": [
            "春信梅边动，雷声枕上惊。",
            "忽看窗纸白，顿觉竹声清。",
            "江海空余梦，壶觞起自倾。",
            "朝来倚楼处，玉树满湘城。"
        ],
        "title": "十二月十六日夜枕上闻雷已而大雪",
        "id": "9b30773d-e1fe-4d08-a648-28209e43ecf6"
    },
    {
        "author": "张栻",
        "paragraphs": [
            "北渚留行客，东陵忆旧侯。",
            "池莲半枯折，风叶正飕飗。",
            "事业留千载，英雄去一丘。",
            "平生许国志，岁晚讵悠悠。"
        ],
        "title": "过湘潭刘信叔旧居有感",
        "id": "10281a54-6d7e-400d-a600-1c83593c821f"
    },
    {
        "author": "张栻",
        "paragraphs": [
            "寺废苍崖耸，江回远岸明。",
            "风霜摧翰墨，岁月老丝缗。",
            "兀坐知茶味，闲行忘去程。",
            "长哦伊水句，回首若为情。"
        ],
        "title": "题唐兴寺湘江亭",
        "id": "95479d1a-994b-4057-acc3-8f2d0bf74b78"
    },
    {
        "author": "张栻",
        "paragraphs": [
            "君卧衡山北，我行湘水滨。",
            "相逢还莫逆，清绝两无尘。",
            "胜集追前日，轻阴近小春。",
            "濯缨聊复尔，举首谢簪绅。"
        ],
        "tags": [
            "衡山"
        ],
        "title": "彪德美来会于泉有诗因次韵",
        "id": "b9b5dbfb-6fc2-4ed9-b5d5-9ea6b35c457e"
    },
    {
        "author": "张栻",
        "paragraphs": [
            "忆共朱夫子，登临冰雪中。",
            "剧谈无俗调，得句有新功。",
            "别去鴈横浦，重来月满空。",
            "遥怜今夕意，清梦傥相同。"
        ],
        "title": "上封有怀元晦",
        "id": "5019892e-3518-4128-a4f5-2d35496de156"
    },
    {
        "author": "张栻",
        "paragraphs": [
            "掷钵峯前寺，肩舆几度来。",
            "楼台还旧观，杉桧抚新栽。",
            "湘水堂堂去，秋山面面开。",
            "裴徊千古思，风壑有余哀。"
        ],
        "title": "题福巖",
        "id": "29acf606-f84a-4e42-b699-1c7d5957d3bc"
    },
    {
        "author": "张栻",
        "paragraphs": [
            "相望几兰若，胜处是南台。",
            "阁迥规摹稳，门空昼夜开。",
            "回风时浩荡，高岭更崔嵬。",
            "谩说石头滑，支筇得往来。"
        ],
        "title": "题南台寺",
        "id": "7ce7334c-c6e6-47d3-9226-b5e41e0bf6f5"
    },
    {
        "author": "张栻",
        "paragraphs": [
            "西岭更西路，云岚最窈深。",
            "水流千涧底，树合四时阴。",
            "幽绝无僧住，闲来有客吟。",
            "山行三十里，钟磬忽传音。"
        ],
        "title": "由西岭行后洞山路",
        "id": "e0e700bd-8b8c-4d0c-85f2-f5c54ab8f299"
    },
    {
        "author": "张栻",
        "paragraphs": [
            "著屋悬崖畔，开窗叠嶂秋。",
            "半欹云榭冷，不断石泉流。",
            "茗椀味能永，竹风声更幽。",
            "平生版庵老，得句似汤休。"
        ],
        "title": "过高台寺",
        "id": "26469936-9355-4b92-84f5-e479ff11a60a"
    },
    {
        "author": "张栻",
        "paragraphs": [
            "俗尘元迥隔，景物自天成。",
            "山近四围碧，泉鸣永夜清。",
            "月华侵户冷，秋气与云横。",
            "晓起寻归路，题诗寄此情。"
        ],
        "title": "宿方广寺",
        "id": "7a270102-6ab4-49be-a944-692906b38754"
    },
    {
        "author": "张栻",
        "paragraphs": [
            "吾道元如砥，人间谩畏途。",
            "未容舟溯峡，且泛雪平湖。",
            "子孝宁投杼，天回看脱弧。",
            "不应从我懒，欲老豆麻区。"
        ],
        "title": "和黄漕雪中将至长沙",
        "id": "2071c2e2-f764-4402-aeae-f512b4b02db9"
    },
    {
        "author": "张栻",
        "paragraphs": [
            "绝怜梅事晚，与客到林塘。",
            "瓦椀村醪酽，杯羹野菜香。",
            "旧游看壁字，新岁尚他乡。",
            "一笑俱真率，悠然意未央。"
        ],
        "title": "人日游城东晚饭陈仲思茅亭分韵得香字",
        "id": "64d29b13-119e-46fb-a446-c909e8effcd4"
    },
    {
        "author": "张栻",
        "paragraphs": [
            "春日烟沙岸，禅房风竹窗。",
            "有时倾绿酒，随处见清江。",
            "世路纷多辙，吾生老此邦。",
            "千林看不尽，白鸟去双双。"
        ],
        "title": "二月十日野步城南晚与吴伯承诸友饮裴台分韵得江字",
        "id": "3108bc13-d3a4-4a42-8cf4-bbfecb49fb33"
    },
    {
        "author": "张栻",
        "paragraphs": [
            "日多色愈正，春和天与香。",
            "提携一樽酒，问讯满园芳。",
            "嗣岁诗多思，怀人心甚长。",
            "更须多秉烛，玉立胜红粧。"
        ],
        "title": "与弟姪饮梅花下分韵得香字",
        "id": "4014c09c-f103-481b-bdb5-8884a88d6a33"
    },
    {
        "author": "张栻",
        "paragraphs": [
            "支筇穿百级，把酒问春光。",
            "乔木依然在，幽兰祇自芳。",
            "未当湘水满，更觉橘洲长。",
            "暝色犹回首，天涯话故乡。"
        ],
        "title": "十四日陪黄仲秉渡湘饮岳麓台上分韵得长字",
        "id": "413d1d9c-5b72-4c93-b431-268914048d15"
    },
    {
        "author": "张栻",
        "paragraphs": [
            "平生佳绝处，心事付江梅。",
            "县圃经年见，芳樽薄暮开。",
            "朗吟空激烈，烧烛且徘徊。",
            "未逐征书去，穷冬尚一来。"
        ],
        "title": "王长沙约饮县圃梅花下分韵得梅字",
        "id": "c95388c3-734c-42dd-8984-3166f559df4b"
    },
    {
        "author": "张栻",
        "paragraphs": [
            "春事已如许，客愁空自多。",
            "梅花成莫逆，樽酒付亡何。",
            "楚楚邢郎子，眈眈老伏波。",
            "定应容我醉，耳热更高歌。"
        ],
        "title": "汤总管邢监庙约游城东酒间求诗为赋此",
        "id": "643f1bb5-e7ea-4bff-ac9a-e0a2fd6d482c"
    },
    {
        "author": "张栻",
        "paragraphs": [
            "一见知心事，旋观慰月评。",
            "慈祥汉循吏，儒雅鲁诸生。",
            "莫作周南叹，终期冀北程。",
            "新诗连夜读，梅影伴孤清。"
        ],
        "title": "谢胡掾惠诗",
        "id": "1bf7274c-b48b-4cb7-9caf-631847a138da"
    },
    {
        "author": "张栻",
        "paragraphs": [
            "积雪阴难解，新梅冻未开。",
            "谁知残腊底，已报早春来。",
            "一气元无息，羣儿浪自猜。",
            "短檠非守岁，百感政交怀。"
        ],
        "title": "除夜立春",
        "id": "db3083d7-f07d-4faf-8254-a9a3211b81ef"
    },
    {
        "author": "张栻",
        "paragraphs": [
            "昭代才难叹，宗盟世有人。",
            "千钧定晚试，一角信逢真。",
            "政拟寻梅共，还经折柳新。",
            "青云看稳上，回首楚江春。"
        ],
        "title": "送赵节卿",
        "id": "c4c022a7-f8a0-44c2-9599-c613badb75cf"
    },
    {
        "author": "张栻",
        "paragraphs": [
            "朝来风雨好，抱病亦登临。",
            "故国江山在，荒城花柳深。",
            "忧时空百虑，望远只微吟。",
            "春事如樱笋，幽盟可重寻。"
        ],
        "title": "二月二十五日登裴台坐上口占",
        "id": "db0e0e7c-18d9-4841-90ea-d7f88935b345"
    },
    {
        "author": "张栻",
        "paragraphs": [
            "前日看花地，重来对落晖。",
            "雨余山著色，沙没水初肥。",
            "寒食家家出，残红树树飞。",
            "还同二三子，及此咏而归。"
        ],
        "title": "上巳日晚登裴台自仲春凡三登",
        "id": "0d57ba1e-79a1-4d26-bda3-b6479394593d"
    },
    {
        "author": "张栻",
        "paragraphs": [
            "廉吏今尤重，朝家诏举频。",
            "方看千里驾，忽尽百年身。",
            "职业忧劳甚，游从笑语真。",
            "空令行路叹，没后见清贫。"
        ],
        "title": "长沙郡丞丁君挽词",
        "id": "8fcf344f-39e6-4ece-adc4-59964577a8fa"
    },
    {
        "author": "张栻",
        "paragraphs": [
            "雨凉窗户好，佳木正阴阴。",
            "畎亩忧时念，干坤济物心。",
            "引泉聊自照，移竹更亲临。",
            "尚想皇华使，风前拥鼻吟。"
        ],
        "title": "和黄仲秉喜雨",
        "id": "23ab2cd0-a662-4572-bd27-751dcedf8912"
    },
    {
        "author": "张栻",
        "paragraphs": [
            "塞鴈仍南去，慇懃问耒阳。",
            "催科应独拙，理发讵能长。",
            "邑古絃歌地，年丰鱼稻乡。",
            "婆娑还得不，三径未云荒。"
        ],
        "title": "寄侯彦周",
        "id": "fceef374-0d4c-417b-9806-39e70302a191"
    },
    {
        "author": "张栻",
        "paragraphs": [
            "西风吹短发，复此渡长桥。",
            "木落波空阔，亭孤影动摇。",
            "徘徊念今昔，领畧到渔樵。",
            "傥有山中隠，凭谁为一招。"
        ],
        "title": "过长桥",
        "id": "18e48b2b-422e-4140-a205-1ad18577db2b"
    },
    {
        "author": "张栻",
        "paragraphs": [
            "畴昔南徐地，登临北固楼。",
            "平原迷故国，沧海接江流。",
            "木落烟莎晚，城孤鼓角秋。",
            "寄言鸥鹭侣，吾已具扁舟。"
        ],
        "title": "多景楼",
        "id": "4ce3dd34-fd42-4444-a26b-84e4f4859707"
    },
    {
        "author": "张栻",
        "paragraphs": [
            "万顷洪涛里，巍然阅古今。",
            "云烟三岛接，花木四时深。",
            "乱石维舟住，西风倚槛吟。",
            "朝宗知不断，凄切此时心。"
        ],
        "title": "金山",
        "id": "b064106e-87fd-4736-b5c1-2b3c145a8468"
    },
    {
        "author": "张栻",
        "paragraphs": [
            "九日明朝是，清樽强自开。",
            "萧萧疎雨暗，滚滚大江来。",
            "野菊闲无数，沙鸥静不猜。",
            "何须骑台饮，此兴亦悠哉。"
        ],
        "title": "重阳前一日",
        "id": "3f3e2cae-1760-4561-b075-8ea6265313bd"
    },
    {
        "author": "张栻",
        "paragraphs": [
            "沃野迥千里，岿然突孤标。",
            "崖分势亦裂，江静影频摇。",
            "栖鹘巢何险，盘柯冻不凋。",
            "吾行足观览，未觉客程遥。"
        ],
        "title": "十五日过小孤山",
        "id": "3ab6bf8e-1121-4b6c-b342-81d21c5f8c0a"
    },
    {
        "author": "张栻",
        "paragraphs": [
            "风景自今古，斯亭今是非。",
            "绝怜江水去，还有故山围。",
            "得失同千虑，成亏共一机。",
            "所思惟谢傅，不但胜淮淝。"
        ],
        "title": "新亭",
        "id": "834e79dc-cd27-4a38-a5a3-dbc46ebeb9a1"
    },
    {
        "author": "张栻",
        "paragraphs": [
            "已越重湖险，张帆胜顺流。",
            "乱云藏野寺，横网閙渔舟。",
            "物色湖南好，风霜岁晚谋。",
            "未知荒歉后，得似向来不。"
        ],
        "title": "庚申过青草湖",
        "id": "05340d57-9194-441c-899a-b1166739b199"
    },
    {
        "author": "张栻",
        "paragraphs": [
            "吾弟三年别，归舟半月程。",
            "瘦肥应似旧，欢喜定如兄。",
            "秋日联鸿影，凉窗听雨声。",
            "人间团聚乐，身外总云轻。"
        ],
        "title": "喜闻定叟弟归",
        "id": "ea7419ae-95d4-45a5-8e52-f4d9e2d2cd48"
    },
    {
        "author": "张栻",
        "paragraphs": [
            "渐喜书题近，悬知归意忙。",
            "才闻下湘水，早已过衡阳。",
            "雨洗秋山净，凉生桂树香。",
            "慇懃二三子，策马为迎将。"
        ],
        "title": "闻定叟弟已近适迫祀事未能出先遣姪辈往迎书此问讯",
        "id": "972d84f1-dea0-437a-b6dc-acd21f02bb3b"
    },
    {
        "author": "张栻",
        "paragraphs": [
            "庆席亲贤胄，心知道义尊。",
            "如何著闲处，终不近修门。",
            "三载成长别，微言未细论。",
            "人琴俱寂寞，风雨闭丘园。"
        ],
        "title": "醇叟崇道之丧未得往哭闻窀穸有期辄赋二章以相挽者  其一",
        "id": "272bc732-056e-4f75-9543-9eb1956860ae"
    },
    {
        "author": "张栻",
        "paragraphs": [
            "晚岁浑无事，端居只自如。",
            "冰霜浇块磊，日月老籧篨。",
            "山寺留题墨，晴窗罢卷书。",
            "从今行岳路，忍复过公庐。"
        ],
        "title": "醇叟崇道之丧未得往哭闻窀穸有期辄赋二章以相挽者  其二",
        "id": "75a591bc-bf55-4753-97b3-57c3b8987dd3"
    },
    {
        "author": "张栻",
        "paragraphs": [
            "大节元无玷，中心本不欺。",
            "排奸力扛鼎，忧国鬓成丝。",
            "方喜三旌召，俄兴一鉴悲。",
            "西风吹泪眼，夫岂哭吾私。"
        ],
        "title": "故太子詹事王公挽诗二首  其一",
        "id": "1687a762-b791-4c48-ac81-9739b290e86f"
    },
    {
        "author": "张栻",
        "paragraphs": [
            "睿主龙飞日，如公旧学臣。",
            "忠言关国计，清节映廷绅。",
            "岁月身多外，江湖泽在民。",
            "当年遗直叹，千古更如新。"
        ],
        "title": "故太子詹事王公挽诗二首  其二",
        "id": "1a6c401e-1018-4ae5-886e-47c92230fdd5"
    },
    {
        "author": "张栻",
        "paragraphs": [
            "旧说桂林好，君今幕府游。",
            "江山资暇日，梅雪类吾州。",
            "煮海何多说，安边更预谋。",
            "政应勤婉画，不用赋离忧。"
        ],
        "title": "诗送陈仲思参佐广右幕府",
        "id": "da7f133b-020c-480e-b767-1a9331babc62"
    },
    {
        "author": "张栻",
        "paragraphs": [
            "令尹三年政，湘民去息思。",
            "艰难救灾歉，忧瘁见云为。",
            "荐牍今交上，夷途去不疑。",
            "正须频顾省，御者可无辞。"
        ],
        "title": "吕善化秩满而归两诗赠行  其一",
        "id": "12a1be6a-b1b0-4e07-83c9-6f517d739f75"
    },
    {
        "author": "张栻",
        "paragraphs": [
            "伯氏相从旧，归来意若何。",
            "从渠笑方拙，还我自吟哦。",
            "圣有诗书在，人多岁月过。",
            "德门好兄弟，夜雨细研磨。"
        ],
        "title": "吕善化秩满而归两诗赠行  其二",
        "id": "e09e0ca3-d0a7-46bb-a441-9f5f2764e478"
    },
    {
        "author": "张栻",
        "paragraphs": [
            "默也相从久，吾心念汝多。",
            "又为江汉别，空觉岁年过。",
            "气习须消靡，工夫在讲磨。",
            "惟应介如石，人事易蹉跎。"
        ],
        "title": "默姪之官襄阳两诗以送之  其一",
        "id": "69fbe959-31c6-4501-b815-e6638c07fe00"
    },
    {
        "author": "张栻",
        "paragraphs": [
            "潦雨弥旬月，予方念鞠穷。",
            "子行何草草，别语又匆匆。",
            "汉沔英灵在，江山今昔同。",
            "未须登岘首，先合拜隆中。"
        ],
        "title": "默姪之官襄阳两诗以送之  其二",
        "id": "785b72ed-4e21-4355-b609-19d9543f3d8f"
    },
    {
        "author": "张栻",
        "paragraphs": [
            "藉甚零陵郡，风流记昔贤。",
            "宅存元水部，人识范忠宣。",
            "山近地宜竹，溪清岸有泉。",
            "官闲时访古，余韵故依然。"
        ],
        "title": "送零陵贾使君二首  其一",
        "id": "b5f44cf2-1521-4100-b174-a961536c8ab4"
    },
    {
        "author": "张栻",
        "paragraphs": [
            "孝友传家法，如君好弟兄。",
            "祇应推此意，便足慰民情。",
            "间岁仍艰食，新书督劝耕。",
            "想今潇水畔，惟日望双旌。"
        ],
        "title": "送零陵贾使君二首  其二",
        "id": "56bc7f03-47f8-407b-b77f-aeb0c20b7c66"
    },
    {
        "author": "张栻",
        "paragraphs": [
            "曾子别经月，相思如几秋。",
            "不应行役叹，却为贾胡留。",
            "雨后湖光满，梅边春意浮。",
            "须君细商略，晴日共茶瓯。"
        ],
        "title": "寄曾节夫",
        "id": "070c0a8d-a5c6-4c12-ab00-e6d8097f5a47"
    },
    {
        "author": "张栻",
        "paragraphs": [
            "秋冬仍苦雨，旬浃喜霜晴。",
            "木末楼台见，江头橘柚明。",
            "登临方适意，离别已增情。",
            "后夜相思地，寒梅影正横。"
        ],
        "title": "送周畏知二首  其一",
        "id": "59a7a4b4-9ab6-49bb-9fce-c92e27a98ac8"
    },
    {
        "author": "张栻",
        "paragraphs": [
            "半世功名误，苍颜幕府游。",
            "文辞追楚些，得失付阳秋。",
            "荐牍方交上，衡门岂重留。",
            "青云看稳去，快处一回眸。"
        ],
        "title": "送周畏知二首  其二",
        "id": "5084168f-4379-4be7-853d-a8249a7e42c3"
    },
    {
        "author": "张栻",
        "paragraphs": [
            "少日忆曾到，归途得小留。",
            "回还山寺古，萧瑟柿林秋。",
            "道路情无那，琴书可细求。",
            "从来士穷达，分付水悠悠。"
        ],
        "title": "题伏龙寺壁",
        "id": "73792510-d749-402a-98a6-82af418e0320"
    },
    {
        "author": "张栻",
        "paragraphs": [
            "合族情尤重，论交意复深。",
            "还为万里别，未尽几年心。",
            "佳处应相忆，书来傥嗣音。",
            "及时须努力，莫待鬓华侵。"
        ],
        "title": "送外弟宇文挺臣二首  其一",
        "id": "94042f36-9981-4424-9288-1fa583298971"
    },
    {
        "author": "张栻",
        "paragraphs": [
            "漠漠漓江上，匆匆送客情。",
            "平原宵雨湿，绝壁野云横。",
            "世路多新辙，韦编有旧盟。",
            "中流屹砥柱，过浪岂能倾。"
        ],
        "title": "送外弟宇文挺臣二首  其二",
        "id": "429b9a0d-bc54-49a4-bb14-78adaa89e83f"
    },
    {
        "author": "张栻",
        "paragraphs": [
            "闻说亭花好，居然似蜀乡。",
            "色深姿不俗，香淡意能长。",
            "高烛留深夜，轻阴护晚芳。",
            "何心较桃李，只拟答春光。"
        ],
        "title": "寄题周功父溪园三咏 嫣然亭",
        "id": "5e535f66-49ce-48fa-bdaa-416fa27125e5"
    },
    {
        "author": "张栻",
        "paragraphs": [
            "未识主人面，先为溪上吟。",
            "澄潭依近岸，绝壁耸遥林。",
            "领略襟期远，登临岁律深。",
            "想当轩冕外，三叹有余音。"
        ],
        "title": "寄题周功父溪园三咏 溪亭",
        "id": "9713a73c-7afa-463d-b8f0-1a4d938c78f3"
    },
    {
        "author": "张栻",
        "paragraphs": [
            "溪园平广处，雅称雪中游。",
            "疎密看千变，高低共一丘。",
            "寒知松节劲，静觉竹声幽。",
            "还有故人否，当能著小舟。"
        ],
        "title": "寄题周功父溪园三咏 雪亭",
        "id": "8e68510b-7d85-46f6-8294-d2087cab4847"
    },
    {
        "author": "张栻",
        "paragraphs": [
            "俗隘宁为异，言深敢自欺。",
            "如何幕中辩，翻作暗投疑。",
            "行李秋将半，家园菊正滋。",
            "反躬端得味，当复有余师。"
        ],
        "title": "曾节夫罢官归旴江以小诗寄别",
        "id": "d60741de-f252-4d25-99c3-f40fbfd8780b"
    },
    {
        "author": "张栻",
        "paragraphs": [
            "想得昭潭上，儿童夹道迎。",
            "皇华今日使，竹马旧时情。",
            "梅蕊冬前拆，山光雨后清。",
            "使君桃李客，当为驻车旌。"
        ],
        "title": "寄赵漕",
        "id": "94d307f0-61dc-4172-9208-636563ff8f85"
    },
    {
        "author": "张栻",
        "paragraphs": [
            "清绝湘南地，乡间见老成。",
            "蔽棠方有望，折柳却关情。",
            "侧听舆人诵，还新月旦评。",
            "相望幸邻壤，犹得借余明。"
        ],
        "title": "送李新州",
        "id": "f0bddd24-5cf5-4a09-b1f8-5211de106b9e"
    },
    {
        "author": "张栻",
        "paragraphs": [
            "游子名家后，天资更敏强。",
            "壮怀知自许，远业定难量。",
            "幕府文书简，韦编趣味长。",
            "怅然成阔别，音寄莫相忘。"
        ],
        "title": "游诚之来广西相从几一年今当赴官九江极与之惜别两诗饯行  其一",
        "id": "4f114e3d-ee48-48c6-a756-61d191064175"
    },
    {
        "author": "张栻",
        "paragraphs": [
            "士学端成己，工夫要自程。",
            "圣门窥广大，中德养和平。",
            "美玉资勤琢，良才讵小成。",
            "心期须后会，拭目更增明。"
        ],
        "title": "游诚之来广西相从几一年今当赴官九江极与之惜别两诗饯行  其二",
        "id": "a0761d56-b386-49a7-91b9-33de2336ccc0"
    },
    {
        "author": "张栻",
        "paragraphs": [
            "寄语临邛守，相望万里情。",
            "有来诗句好，足验教条清。",
            "好古从时讪，为邦已政成。",
            "无寻子虚赋，忠厚诏诸生。"
        ],
        "title": "寄宇文邛州",
        "id": "c6c8c6d3-ff44-4d97-8d48-810a81179976"
    },
    {
        "author": "张栻",
        "paragraphs": [
            "落日游鱼上，青林白鸟过。",
            "稻香来隔岸，巖影占清波。",
            "招隠何年赋，寻幽此地多。",
            "晚凉容纵棹，听我采菱歌。"
        ],
        "title": "次陈择之游湖韵",
        "id": "698d924b-1304-4ec4-99d5-7c8afa21caaa"
    },
    {
        "author": "张栻",
        "paragraphs": [
            "循吏古犹少，岭民今未苏。",
            "丁宁烦诏旨，推择得吾徒。",
            "根本谁深念，诗书计不迂。",
            "惟应敦此意，岂但应时须。"
        ],
        "title": "送但能之守浔州",
        "id": "ef57af51-aea0-4c50-8193-eedb956740f4"
    },
    {
        "author": "张栻",
        "paragraphs": [
            "万里逢犹子，中年忆故乡。",
            "只知情话好，岂觉去途长。",
            "巫峡波涛壮，秦山桧柏苍。",
            "何能从汝往，伫立看归艎。"
        ],
        "title": "送祖七姪西归二首  其一",
        "id": "b4152c35-2458-40eb-a4db-5acecfa1154e"
    },
    {
        "author": "张栻",
        "paragraphs": [
            "故国非乔木，名家重典刑。",
            "飘零念吾党，寂寞抚遗经。",
            "菽水知何病，芝兰要满庭。",
            "汝归应记取，为我话丁宁。"
        ],
        "title": "送祖七姪西归二首  其二",
        "id": "f547723e-3aa2-4225-8a5c-1bcae65f00d3"
    },
    {
        "author": "张栻",
        "paragraphs": [
            "亭古危临岸，林幽巧近城。",
            "烟容随雨住，花片著溪清。",
            "春事已如许，客怀谁与倾。",
            "亭前两好树，满意欲敷荣。"
        ],
        "title": "中春过阳亭",
        "id": "15aa00c4-1943-4543-b7bc-16e3e2a48a28"
    },
    {
        "author": "张栻",
        "paragraphs": [
            "明祀崇千载，荒山拱万灵。",
            "插天巉绝壁，飞瀑下空庭。",
            "绘事存淳古，真风寄杳冥。",
            "苹繁何以荐，帝德日惟馨。"
        ],
        "title": "尧庙",
        "id": "44db3263-7103-41be-9f3a-e72c52819c74"
    },
    {
        "author": "张栻",
        "paragraphs": [
            "出守嗟何晚，怀归已倦游。",
            "细看浑矍铄，可是畏伊优。",
            "幕下倾三语，山中赋四愁。",
            "平生大小阮，来往足风流。"
        ],
        "title": "户曹庐陵胡君引年求谢事予视其精力未衰留之踰半载乃今告去不复可挽为诗送别澹庵君之叔父也",
        "id": "57371f2e-09b1-417b-9381-55d599b7945c"
    },
    {
        "author": "张栻",
        "paragraphs": [
            "行止非人料，驱驰未席温。",
            "传闻选肤使，端为慰黎元。",
            "瘴岭农耕少，山城海气昏。",
            "唯勤凋瘵虑，此外更何言。"
        ],
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其一",
        "id": "6fc7530c-7ec7-4252-a13e-e0dee6b906eb"
    },
    {
        "author": "张栻",
        "paragraphs": [
            "玉雪明人眼，森然膝下郎。",
            "原流知衮衮，诵读听琅琅。",
            "有子若何慕，他年我莫量。",
            "愿崇诗礼训，勿近利名场。"
        ],
        "title": "若海运使移节广东赋诗赠别予每过若海诸郎诵书于旁琅琅可喜为之重赋  其二",
        "id": "c8d2600a-5dff-446d-86f7-f7506d25ac98"
    },
    {
        "author": "张栻",
        "paragraphs": [
            "历数勋贤后，如君到眼希。",
            "胸中蕴金石，笔下出珠玑。",
            "倾盖嗟何晚，临流又送归。",
            "他年傥相忆，寻我钓鱼矶。"
        ],
        "title": "送李崧老归闽二首  其一",
        "id": "2661ae48-43ce-4341-8ed2-9c97dcf6314d"
    },
    {
        "author": "张栻",
        "paragraphs": [
            "公事妨开卷，遐征念索居。",
            "能来数月款，端为百忧纾。",
            "师友洛川上，人才元祐初。",
            "归来有新益，不惜几行书。"
        ],
        "title": "送李崧老归闽二首  其二",
        "id": "212c4177-fd9a-4333-b13a-e0207859a786"
    },
    {
        "author": "张栻",
        "paragraphs": [
            "旧别情何限，重逢意豁然。",
            "相看疑似梦，款语不成眠。",
            "但欲灯窗共，其如事役牵。",
            "固应回首处，祇在集云前。"
        ],
        "title": "和定叟送行韵",
        "id": "b3011cc9-b705-44ce-a04d-a04bd4655ffa"
    },
    {
        "author": "张栻",
        "paragraphs": [
            "峯势香炉直，溪流峡水潺。",
            "居然一兰若，唤作小庐山。",
            "老木千崖表，孤亭万竹间。",
            "明朝问征路，回首白云闲。"
        ],
        "tags": [
            "庐山"
        ],
        "title": "题益阳清修寺",
        "id": "f0d76be7-b377-4c65-ad4e-f568af004f0e"
    },
    {
        "author": "张栻",
        "paragraphs": [
            "忆昨登廊庙，忠言达帝聪。",
            "所思惟尽瘁，敢复计成功。",
            "半世江湖上，千忧寤寐中。",
            "汗青谁秉笔，请考众言公。"
        ],
        "title": "故观文建安刘公挽诗四首  其一",
        "id": "3d9d1ae7-023f-4be2-b251-e28495bc877a"
    },
    {
        "author": "张栻",
        "paragraphs": [
            "国耻臣当死，公家二世心。",
            "忍看垂绝笔，谁续断絃音。",
            "精爽今如在，衣冠恨更深。",
            "却嗟蜍与志，处世漫侵寻。"
        ],
        "title": "故观文建安刘公挽诗四首  其二",
        "id": "a08eb917-82ac-4543-b6c4-020715ab0b22"
    },
    {
        "author": "张栻",
        "paragraphs": [
            "平日多奇节，中间似富公。",
            "天从庐墓请，人说救荒功。",
            "辛苦培邦本，雍容遏乱锋。",
            "文传遗奏切，更过子囊忠。"
        ],
        "title": "故观文建安刘公挽诗四首  其三",
        "id": "df9f2149-af8e-4eb7-accb-3a711d2f8176"
    },
    {
        "author": "张栻",
        "paragraphs": [
            "曾是南荆地，他年竹马迎。",
            "旌旗严骑士，弧矢盛民兵。",
            "细考规摹旧，还知节制明。",
            "思公如岘首，同我泪纵横。"
        ],
        "title": "故观文建安刘公挽诗四首  其四",
        "id": "b65dd64b-7d19-40ed-849c-976b49dbcd95"
    },
    {
        "author": "张栻",
        "paragraphs": [
            "肤使行原隰，清风伴往还。",
            "诗情浑漫兴，雪意正相关。",
            "许国心何壮，忧民鬓易斑。",
            "留连三日语，解后十年间。"
        ],
        "title": "追饯马宪",
        "id": "ffdbf054-5937-4c61-9d6b-c9859021f482"
    },
    {
        "author": "张栻",
        "paragraphs": [
            "拙守荆江上，无人共往还。",
            "能来慰牢落，话旧几间关。",
            "冬壑龙蛇蛰，风林虎豹斑。",
            "相期涵养力，且到古人间。"
        ],
        "title": "某以四十字送详刑使君",
        "id": "4499b3ac-c404-4e5c-ad33-998c1302c7ea"
    },
    {
        "author": "张栻",
        "paragraphs": [
            "怀土昔人志，伤时此日心。",
            "长江霜潦净，故国莫烟深。",
            "访古多遗恨，凭栏更独吟。",
            "细看前浦树，生意已堪寻。"
        ],
        "tags": [
            "长江"
        ],
        "title": "除夕登仲宣楼",
        "id": "77cc73da-ba33-47af-a5a2-53aee6e17b2e"
    },
    {
        "author": "张栻",
        "paragraphs": [
            "元日忻晴色，新年祇旧心。",
            "故人同客里，乡话自情深。",
            "尽说成都酒，休为楚泽吟。",
            "相逢须痛饮，岁月易侵寻。"
        ],
        "title": "隔墙闻正父乡饮甚乐偶畏风不预用前韵敬简",
        "id": "f438e8dd-02a9-4a00-a240-39c6666f23a1"
    },
    {
        "author": "张栻",
        "paragraphs": [
            "肮脏宁多忤，栖迟久倦游。",
            "折肱谙世味，袖手惜良筹。",
            "日月隆中晚，风烟岘首愁。",
            "登临应慷慨，还解寄诗不。"
        ],
        "title": "刘胜因自襄阳过予渚宫于其归小诗赠别",
        "id": "5905b037-a49d-450c-871d-5a023ac50686"
    },
    {
        "author": "张栻",
        "paragraphs": [
            "共惟二百载，诗礼一门中。",
            "冷落吾忧甚，扶持尔辈同。",
            "传心无异辙，随用不言功。",
            "外慕知何极，惟应念祖风。"
        ],
        "title": "光弼姪得邑西归赋诗勉之并示光义二首  其一",
        "id": "0bdece67-b6c3-402d-929e-7f1ace4f2f50"
    },
    {
        "author": "张栻",
        "paragraphs": [
            "得邑宁论小，居官最近民。",
            "中诚傥无倦，同体会相亲。",
            "暇日书还读，清源政自新。",
            "吾兄有遗训，尔辈足持循。"
        ],
        "title": "光弼姪得邑西归赋诗勉之并示光义二首  其二",
        "id": "24ecd8db-07ae-4bba-9a12-9c4c4cf2a7a6"
    },
    {
        "author": "张栻",
        "paragraphs": [
            "交旧间何阔，能来浃日留。",
            "还寻佳橘颂，惜别仲宣楼。",
            "探古书盈屋，忧时雪满头。",
            "绝思黄阁老，招隠意绸缪。"
        ],
        "title": "送曾裘父",
        "id": "cb1580cf-aeb1-4494-97f8-45c2f9ccdb53"
    },
    {
        "author": "张栻",
        "paragraphs": [
            "江北逢新雨，湘南忆旧游。",
            "能来慰岑寂，恨不小迟留。",
            "日月徒催老，巧名浪自愁。",
            "惟应编简乐，在己可深求。"
        ],
        "title": "帐干周君桂林相从之旧己亥莫春出岭迂道相过临别求予言姑赋此",
        "id": "79cc7386-b133-488a-a558-2ac325b2a99d"
    },
    {
        "author": "张栻",
        "paragraphs": [
            "凉意今年早，蟾光七泽多。",
            "凭栏共怀古，拥袂独高歌。",
            "风物关山远，功名岁月过。",
            "一樽聊复尔，于此兴如何。"
        ],
        "title": "中秋与僚佐登江陵郡城观月",
        "id": "17d047cd-7b5b-4cf4-9aac-37ec86c44046"
    },
    {
        "author": "张栻",
        "paragraphs": [
            "楚国旧雄胜，荒台今是非。",
            "平川留宿潦，萧寺掩斜晖。",
            "木落秋声急，天高鴈影微。",
            "凄凉无处问，骑马踏堤归。"
        ],
        "title": "游章华台",
        "id": "55dbb4df-627d-4aad-8e54-d0d21561519c"
    },
    {
        "author": "张栻",
        "paragraphs": [
            "作别又如许，何当置我旁。",
            "卷舒书在手，展转月侵床。",
            "合志师千载，相思谩一方。",
            "临风三叹息，此意渺难量。"
        ],
        "title": "和元晦择之有诗见怀",
        "id": "37fe9273-69d8-46ff-9fe2-5e842313e160"
    },
    {
        "author": "张栻",
        "paragraphs": [
            "堂堂延阁老，遗范见斯人。",
            "孝友传家旧，诗书用力新。",
            "人心危易失，圣学妙难亲。",
            "愿勉思弘毅，求仁可得仁。"
        ],
        "title": "送范伯崇",
        "id": "26a4ff79-8431-4ed0-86fb-a769b80bf138"
    },
    {
        "author": "张栻",
        "paragraphs": [
            "清秋记弧矢，举酒颂年长。",
            "别去今踰岁，情亲祇对床。",
            "韦编闲玩味，幕府小徜徉。",
            "刮目它时看，光晖映棣棠。"
        ],
        "title": "定叟弟生辰",
        "id": "8643ad44-bc4e-4e90-93fa-fdd8a3aebfc7"
    },
    {
        "author": "张栻",
        "paragraphs": [
            "不随秋月閟天香，冰雪丛中见缕黄。",
            "却得清寒惜花地，少须梅影慰孤芳。"
        ],
        "title": "南轩木犀",
        "id": "9a3eee4c-a986-4ee6-a174-48064ce114f7"
    },
    {
        "author": "张栻",
        "paragraphs": [
            "官焙苍云小卧龙，使君分饷自题封。",
            "打门惊起曲肱梦，公案从今又一重。"
        ],
        "title": "和安国送茶",
        "id": "2b04c7f3-d814-44f8-8a59-905d21b6e5de"
    },
    {
        "author": "张栻",
        "paragraphs": [
            "莫向堂中觅寿芝，主人心地本平夷。",
            "子孙保此传家瑞，世享长年自不疑。"
        ],
        "title": "赋郑子礼寿芝堂",
        "id": "5e43b06d-872c-49e3-a44a-c3c5e6c2321e"
    },
    {
        "author": "张栻",
        "paragraphs": [
            "悬知雨意未渠已，一夜簷声到枕间。",
            "晓上高楼望云气，蛰龙千丈起西山。"
        ],
        "title": "喜雨呈安国  其一",
        "id": "af8ba47b-8523-4e67-b706-2f3643befbaa"
    },
    {
        "author": "张栻",
        "paragraphs": [
            "早秧出陇蚕已丝，眼中一雨正垂垂。",
            "农家辛苦渠能识，请诵周公七月诗。"
        ],
        "title": "喜雨呈安国  其二",
        "id": "68f19544-338c-48fc-bcc2-b2395366a2e1"
    },
    {
        "author": "张栻",
        "paragraphs": [
            "向来恻怛哀矜意，便觉雨满干坤间。",
            "城东大士宁关汝，民倚邦侯如泰山。"
        ],
        "tags": [
            "泰山"
        ],
        "title": "喜雨呈安国  其三",
        "id": "983cbc26-c2fb-4e85-9689-3f7b35883951"
    },
    {
        "author": "张栻",
        "paragraphs": [
            "凉生椽笔试乌丝，妙语便作星斗垂。",
            "我亦小窗无一事，细倾新酒和公诗。"
        ],
        "title": "喜雨呈安国  其四",
        "id": "9cf2f53c-0487-4298-9a4a-516452b65799"
    },
    {
        "author": "张栻",
        "paragraphs": [
            "朝来一舸渡湘水，山色横秋真可怜。",
            "忽忆去年联骑客，沙边搔首意茫然。"
        ],
        "title": "自乌石渡湘思去岁与朱元晦林择之偕行讲论之乐赋此",
        "id": "bac4bfd6-cea9-4a69-a1ed-8e8083bd2bfa"
    },
    {
        "author": "张栻",
        "paragraphs": [
            "我行自喜有胜事，夹道黄云禾黍秋。",
            "闻道今年罢和籴，老农卒岁傥宽忧。"
        ],
        "title": "道间晚稻甚盛喜而赋此",
        "id": "2e66c151-381c-4348-bc2f-c5a165d2241e"
    },
    {
        "author": "张栻",
        "paragraphs": [
            "秋气恻恻侵户牖，霜林风过犹余音。",
            "八年泪湿龙塘土，展转不眠中夜心。"
        ],
        "title": "坟庵枕上追怆赋此",
        "id": "3bfda055-ca40-452a-b67c-47d524f0b34f"
    },
    {
        "author": "张栻",
        "paragraphs": [
            "昨日阴云满太空，眼前不见祝融峯。",
            "晚来风卷都无迹，突兀还为紫翠重。"
        ],
        "title": "晚晴",
        "id": "5ae37f65-d2d4-4114-8ac3-fd0d787ec1e1"
    },
    {
        "author": "张栻",
        "paragraphs": [
            "日上宁容晓雾遮，须臾碧玉贯明霞。",
            "人谋天意适相值，寄语韩公不用夸。"
        ],
        "title": "渡兴乐江望祝融",
        "id": "6b600c16-468b-4b93-b068-f2226eecc585"
    },
    {
        "author": "张栻",
        "paragraphs": [
            "几年身在水云间，愈见花边下语难。",
            "犹有故人相慰藉，西山载酒未盟寒。"
        ],
        "title": "仲秉再用前韵为梅解嘲复和之  其一",
        "id": "32a5ad02-e2fc-4bb9-940f-ee35f3c508a2"
    },
    {
        "author": "张栻",
        "paragraphs": [
            "东君岂是结新知，谁共羣芳较疾迟。",
            "不但开花高一世，更看嘉实满青枝。"
        ],
        "title": "仲秉再用前韵为梅解嘲复和之  其二",
        "id": "f2432c92-3fe9-42a9-b24a-b7d385267200"
    },
    {
        "author": "张栻",
        "paragraphs": [
            "若人别去已经秋，却见山间翰墨留。",
            "独对西风揩望眼，试从云际辨荆州。"
        ],
        "title": "有怀安国",
        "id": "77e90340-6820-46c5-bc1a-80bd8236d9f2"
    },
    {
        "author": "张栻",
        "paragraphs": [
            "石壁巉巖路已荒，人言相国旧书堂。",
            "临机自古多遗恨，妙策当年取范阳。"
        ],
        "title": "自上封下福巖道旁访李邺侯书堂山路榛合不可往矣",
        "id": "5a960bd6-3051-4aee-90b4-19505688d3ce"
    },
    {
        "author": "张栻",
        "paragraphs": [
            "五日山行复下山，爱山不肯住山间。",
            "此心无著身长健，明岁秋高却往还。"
        ],
        "title": "下山有作",
        "id": "6b4c9ac9-78c2-464b-8f49-003e1a766f5c"
    },
    {
        "author": "张栻",
        "paragraphs": [
            "李侯索我复斋诗，此理难明信者稀。",
            "要识圣贤端的意，须于动处见天机。"
        ],
        "title": "庐陵李直卿以复名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其一",
        "id": "1b381a2c-af7c-4dd9-a58e-a4eb71e8ee85"
    },
    {
        "author": "张栻",
        "paragraphs": [
            "万化根原天地心，几人于此费追寻。",
            "端倪不远君看取，妙用何曾间古今。"
        ],
        "title": "庐陵李直卿以复名其斋求予诗久未暇也今日雪霁登楼偶得此遂书以赠顾惟圣门精微纲领岂浅陋所能发祇增三叹  其二",
        "id": "9b5b3e3f-2857-4d00-bc23-ef002021f3c7"
    },
    {
        "author": "张栻",
        "paragraphs": [
            "自古荆州通陆海，祇今学士过青钱。",
            "笑谭坐了安边策，取次成诗尽可编。"
        ],
        "title": "和张荆州所寄  其一",
        "id": "3f82273e-4d10-4aa1-a909-25a1d12b88a8"
    },
    {
        "author": "张栻",
        "paragraphs": [
            "诗来千里作春妍，尚记城南五亩园。",
            "岂但苔痕留屐齿，故应石上有漥罇。"
        ],
        "title": "和张荆州所寄  其二",
        "id": "12f59227-a3a5-41d2-a8dc-12984f0cbae3"
    },
    {
        "author": "张栻",
        "paragraphs": [
            "有时散策过西邻，共向东风忆故人。",
            "芙蓉亭下池水满，敬简堂前杨柳春。"
        ],
        "title": "和张荆州所寄  其三",
        "id": "eebbc9d2-f40c-4c63-a783-7eb4ef52d3d1"
    },
    {
        "author": "张栻",
        "paragraphs": [
            "钟陵未命千里驾，洞庭亦系沙边舟。",
            "闭门读书卧岁晚，世事敢云风马牛。"
        ],
        "tags": [
            "洞庭湖"
        ],
        "title": "和张荆州所寄  其四",
        "id": "bfb4c2ab-2659-49e5-aa05-cd5500951131"
    },
    {
        "author": "张栻",
        "paragraphs": [
            "明时未可废谭兵，壮岁宁容便乞身。",
            "何人为向沙头去，凭仗慇懃一问津。"
        ],
        "title": "和张荆州所寄  其五",
        "id": "578ed58e-e0a8-4aa2-8aee-43763803aa98"
    },
    {
        "author": "张栻",
        "paragraphs": [
            "孤芳未分落人间，故向东风小作难。",
            "眼底莫容蜂蝶乱，好留明月趁春寒。"
        ],
        "title": "正月强半梅犹未开黄仲秉作诗嘲之次韵  其一",
        "id": "e344002a-2712-47d2-8df0-17880fb0b0b9"
    },
    {
        "author": "张栻",
        "paragraphs": [
            "水边疎影几人知，尚喜诗翁到未迟。",
            "怪得寻花心眼别，去年曾赋上林枝。"
        ],
        "title": "正月强半梅犹未开黄仲秉作诗嘲之次韵  其二",
        "id": "4a6d7016-5ebc-4e65-aea5-028b4f766f35"
    },
    {
        "author": "张栻",
        "paragraphs": [
            "君家小圃占春光，眼看龙须百尺长。",
            "移向楼边并寒井，明年垂实更阴凉。"
        ],
        "title": "谢邢少连送葡萄豆蔻栽  其一",
        "id": "b571b58a-9987-44a3-b56b-33c2551f8a48"
    },
    {
        "author": "张栻",
        "paragraphs": [
            "留取园中数亩赊，拟栽灵药谢纷华。",
            "儿童今日知翁喜，移得君家豆蔻花。"
        ],
        "title": "谢邢少连送葡萄豆蔻栽  其二",
        "id": "fdb2e785-30f4-4f7f-abae-c6fb6c6cd296"
    },
    {
        "author": "张栻",
        "paragraphs": [
            "推门野路竹毵毵，落日天寒相对谈。",
            "可是主人风韵别，自斟白酒擘黄柑。"
        ],
        "title": "晚过吴伯承留饮",
        "id": "750276ac-b649-447b-b70a-286d30e7be02"
    },
    {
        "author": "张栻",
        "paragraphs": [
            "里胥不踏桑麻路，桴鼓长闲花柳村。",
            "都在邦君和气里，卖刀买犊长儿孙。"
        ],
        "title": "某敬采民言成六韵为安抚阁老尚书寿伏幸过目  其一",
        "id": "6e2be229-0c63-403d-b66e-cf14a0daa1b3"
    },
    {
        "author": "张栻",
        "paragraphs": [
            "前时劝君出东郊，父老欢呼望羽旄。",
            "甘雨便随车马到，眼看霑足徧蓬蒿。"
        ],
        "title": "某敬采民言成六韵为安抚阁老尚书寿伏幸过目  其二",
        "id": "8029082f-fb79-46bc-bdad-52bc10a4e940"
    },
    {
        "author": "张栻",
        "paragraphs": [
            "清坐铃斋公事稀，春来风日更迟迟。",
            "胸中水镜渠自避，却笑缿筩徒尔为。"
        ],
        "title": "某敬采民言成六韵为安抚阁老尚书寿伏幸过目  其三",
        "id": "7bb4680e-6d52-4d0b-9bfd-81f2d447478c"
    },
    {
        "author": "张栻",
        "paragraphs": [
            "蜀江东下接襄江，总是当年蔽芾棠。",
            "此地回旋莫嫌窄，且教春色满三湘。"
        ],
        "title": "某敬采民言成六韵为安抚阁老尚书寿伏幸过目  其四",
        "id": "8b4d34c1-51b0-4bbe-ae48-7559be196e9b"
    },
    {
        "author": "张栻",
        "paragraphs": [
            "公今卧护足从容，岂有扁舟欲便东。",
            "少待政成归帝所，此邦还在化钧中。"
        ],
        "title": "某敬采民言成六韵为安抚阁老尚书寿伏幸过目  其五",
        "id": "34df9611-ccc4-4b72-9da9-d17eb13e00d9"
    },
    {
        "author": "张栻",
        "paragraphs": [
            "湘民清晓寿邦君，下客惭无句语新。",
            "敢述老农歌诵意，一觞持上太夫人。"
        ],
        "title": "某敬采民言成六韵为安抚阁老尚书寿伏幸过目  其六",
        "id": "63eacddf-a4bb-401d-a5f9-b9449d4f0381"
    },
    {
        "author": "张栻",
        "paragraphs": [
            "小园茶树数十许，走寄萌芽初得尝。",
            "虽无山顶烟岚润，亦有灵泉一派香。"
        ],
        "title": "夜得岳后庵僧家园新茶甚不多辄分数椀奉伯承",
        "id": "929bb59b-e37b-4344-9681-c7e729b4e7f8"
    },
    {
        "author": "张栻",
        "paragraphs": [
            "翠盖亭边春色归，还来把酒及开时。",
            "坐无车公欢意少，犹得风前读好诗。"
        ],
        "title": "四月四日饮吴仲立家海桐花下吴伯承以事不至寄诗来次韵",
        "id": "f4f6d028-e9be-49a0-b4c8-c07979581ba7"
    },
    {
        "author": "张栻",
        "paragraphs": [
            "黄子官居多暇日，吟哦薄暮一窗中。",
            "虽无㶁㶁循除水，但觉飕飕满屋风。"
        ],
        "title": "题湘潭丞黄子辩哦松轩",
        "id": "4359c52f-2339-4ce1-a534-7d7adc3f39dc"
    },
    {
        "author": "张栻",
        "paragraphs": [
            "黄蘗山前水遶沙，春风吹石长灵芽。",
            "午窗落硙飞琼屑，呜椀翻汤涌雪花。"
        ],
        "title": "筠州曾使君寄贶中州新芽赋此以谢  其一",
        "id": "816efd0f-7742-461a-b30e-ca302f743035"
    },
    {
        "author": "张栻",
        "paragraphs": [
            "日长燕寝无公事，忽忆故人云水边。",
            "包裹甘芳慰幽独，使君风味故依然。"
        ],
        "title": "筠州曾使君寄贶中州新芽赋此以谢  其二",
        "id": "4beef6ac-40ff-4692-8240-eae6aa494cfe"
    },
    {
        "author": "张栻",
        "paragraphs": [
            "青山四面拥江城，暮角声中淡月明。",
            "自倚阑干生白发，无心行乐趁春晴。"
        ],
        "title": "仲春有怀  其一",
        "id": "a62a0f28-7c36-4aa1-8bdc-e9b661f3a549"
    },
    {
        "author": "张栻",
        "paragraphs": [
            "西湖景物元潇洒，杨柳新来两岸垂。",
            "亦有游人往来否，不应闲过看花时。"
        ],
        "tags": [
            "西湖"
        ],
        "title": "仲春有怀  其二",
        "id": "4a429b01-cb84-4931-aee8-5a7245d55be4"
    },
    {
        "author": "张栻",
        "paragraphs": [
            "老木高枝不可攀，玉泉飞出半崖间。",
            "如何借得清冷水，一洗疮痍为解颜。"
        ],
        "title": "仲春有怀  其三",
        "id": "e50f9174-1702-4f01-bab8-bf0e72e7f505"
    },
    {
        "author": "张栻",
        "paragraphs": [
            "楚翠亭边花正开，道乡台下石崔嵬。",
            "主人今有此客否，客亦思君日百回。"
        ],
        "title": "仲春有怀  其四",
        "id": "20c5104e-0086-40c8-8ddc-fd635492388d"
    },
    {
        "author": "张栻",
        "paragraphs": [
            "想见城南春水深，春来夜夜动归心。",
            "隔墙季子应无恙，为托飞鸿寄好音。"
        ],
        "title": "仲春有怀  其五",
        "id": "56cc4c28-804f-41ef-98f7-508c107c51e3"
    },
    {
        "author": "张栻",
        "paragraphs": [
            "江山接境相望近，风雨一春音问疎。",
            "安得从公苕霅上，幅巾一叶卧看书。"
        ],
        "title": "次韵无为使君尊兄见寄之什",
        "id": "0be92060-f7b9-469a-8b63-94df6b436d21"
    },
    {
        "author": "张栻",
        "paragraphs": [
            "扬州风物故依然，梦想他时楚水边。",
            "乞与灵根归自种，梢头茧栗看新年。"
        ],
        "title": "从吕扬州觅芍药栽",
        "id": "e36e3f42-ad16-49a5-9c76-f8396782de64"
    },
    {
        "author": "张栻",
        "paragraphs": [
            "月底风前意味多，不妨伫立胜婆娑。",
            "轩中君子知多少，遣汝乘轩看若何。"
        ],
        "title": "鹤",
        "id": "b7eb93b1-dd49-47d6-a321-19c9900f8336"
    },
    {
        "author": "张栻",
        "paragraphs": [
            "却望庐山倚柁楼，半空宿霭未全收。",
            "苍然五老独献状，似欲劝人求一游。"
        ],
        "tags": [
            "庐山"
        ],
        "title": "望庐山",
        "id": "0437d4f9-30b0-465c-a0d0-33464f835bb9"
    },
    {
        "author": "张栻",
        "paragraphs": [
            "维舟径上岳阳楼，风雨排空暝不收。",
            "明日重来天色好，君山元自翠光浮。"
        ],
        "tags": [
            "岳阳楼"
        ],
        "title": "十二月乙卯登岳阳楼丙辰再登",
        "id": "6dda108e-1c43-4223-a9b7-b9f3f3bcd281"
    },
    {
        "author": "张栻",
        "paragraphs": [
            "岁晚归来风雪里，有怀端复为谁开。",
            "江清沙白湘阴路，却似当年访戴回。"
        ],
        "title": "舟行湘阴道中雪作",
        "id": "667f487a-e515-45f9-bb8d-9ffc0e78eae4"
    },
    {
        "author": "张栻",
        "paragraphs": [
            "风雨经旬只闭门，朝来倚槛已春深。",
            "不知花片飞多少，但觉江城满绿阴。"
        ],
        "title": "登楼",
        "id": "9f108b07-9862-474b-a1ca-042266a3de21"
    },
    {
        "author": "张栻",
        "paragraphs": [
            "差差竹影连坡静，细细荷风透屋香。",
            "午寂睡余聊隠几，人间何用较闲忙。"
        ],
        "title": "题城南书院三十四咏  其一",
        "id": "183097ba-a252-48a2-9054-f133557f81ae"
    },
    {
        "author": "张栻",
        "paragraphs": [
            "新竹成林蕉叶青，隔篱深处有蝉鸣。",
            "晚凉更觉长堤静，自遶荷花待月明。"
        ],
        "title": "题城南书院三十四咏  其二",
        "id": "8fbfdae9-9a7a-4e2e-8470-43e19a845db0"
    },
    {
        "author": "张栻",
        "paragraphs": [
            "堦前树影开还合，叶底蝉声短复长。",
            "睡起更知茶味永，客来聊共竹风凉。"
        ],
        "title": "题城南书院三十四咏  其三",
        "id": "516400b1-85f3-46a1-bf52-66e1a8c377a9"
    },
    {
        "author": "张栻",
        "paragraphs": [
            "新凉物物有精神，静倚书窗听雨声。",
            "忽忆子綦元未解，强分天籁太粗生。"
        ],
        "title": "题城南书院三十四咏  其四",
        "id": "7fb78248-3d2d-4d9d-b3dc-5b6bd2409d9c"
    },
    {
        "author": "张栻",
        "paragraphs": [
            "凌晨骑马路新凉，来挹湖边风露香。",
            "妙意此时谁共领，波间鸥鹭静相忘。"
        ],
        "title": "题城南书院三十四咏  其五",
        "id": "55513ca3-1a5d-4924-8a29-add651d3f412"
    },
    {
        "author": "张栻",
        "paragraphs": [
            "林塘过雨不胜秋，万盖跳珠写碧流。",
            "倚槛孤吟天欲暮，更穿芒屩上方舟。"
        ],
        "title": "题城南书院三十四咏  其六",
        "id": "b8113e20-7bd0-4774-b51a-a6b759089cfe"
    },
    {
        "author": "张栻",
        "paragraphs": [
            "山色顿清秋欲半，湖光更净日平西。",
            "凉风猎猎低荷盖，归翼翩翩度柳堤。"
        ],
        "title": "题城南书院三十四咏  其七",
        "id": "8e5afe4b-6462-4a63-86cf-9e46fb3a50ca"
    },
    {
        "author": "张栻",
        "paragraphs": [
            "湖边小筑喜新成，秋入西山照眼明。",
            "不是厌喧来觅静，四时光景本均平。"
        ],
        "title": "题城南书院三十四咏  其八",
        "id": "750cb127-8af1-467b-ad42-d953aa5774f6"
    },
    {
        "author": "张栻",
        "paragraphs": [
            "秋风飒飒林塘晚，万绿丛中数点红。",
            "若识荣枯是真实，不知何物更谈空。"
        ],
        "title": "题城南书院三十四咏  其九",
        "id": "69048122-3ab2-48b0-91d2-245a8e2a9f8b"
    },
    {
        "author": "张栻",
        "paragraphs": [
            "移得幽兰几本来，竹篱深处手栽培。",
            "芬芳不必纫为佩，月白风清取次开。"
        ],
        "title": "题城南书院三十四咏  其一○",
        "id": "8fa9a8b0-d7b4-4d38-9bdd-c4fb4a800728"
    },
    {
        "author": "张栻",
        "paragraphs": [
            "今年少雨菊花迟，青蕊方开三两枝。",
            "但得悠然真意在，青山何处不相宜。"
        ],
        "title": "题城南书院三十四咏  其一一",
        "id": "321464e4-8dc0-41fb-a6f6-2b60b3d8c83a"
    },
    {
        "author": "张栻",
        "paragraphs": [
            "秋后冬前一月晴，小园佳处日经行。",
            "半山木落楼台露，几树霜余橘柚明。"
        ],
        "title": "题城南书院三十四咏  其一二",
        "id": "a8a06281-a74f-409c-a443-11aee9a214ca"
    },
    {
        "author": "张栻",
        "paragraphs": [
            "铙鼓喧豗十里城，人情正喜上元晴。",
            "瘦筇独立湖边路，却有白鸥同眼明。"
        ],
        "title": "题城南书院三十四咏  其一三",
        "id": "d474331e-d097-44fc-a81d-0d4eb7c73010"
    },
    {
        "author": "张栻",
        "paragraphs": [
            "和风习习禽声乐，晴日迟迟花气深。",
            "妙理冲融无间断，湖边伫立此时心。"
        ],
        "title": "题城南书院三十四咏  其一四",
        "id": "99297a17-4f6f-4418-a8ce-cb23b291d8b0"
    },
    {
        "author": "张栻",
        "paragraphs": [
            "晓来天气便清新，独倚阑干正暮春。",
            "花落花开鶑自语，东风吹水细鳞鳞。"
        ],
        "title": "题城南书院三十四咏  其一五",
        "id": "3fa1e6f1-280b-4e7d-b2d9-132ef0bf6c9f"
    },
    {
        "author": "张栻",
        "paragraphs": [
            "花柳芳妍十日晴，五更风雨送余春。",
            "莫嫌红紫都吹尽，新绿满园还可人。"
        ],
        "title": "题城南书院三十四咏  其一六",
        "id": "0f7e56ef-57e1-4c3c-b34f-2ae9d2317570"
    },
    {
        "author": "张栻",
        "paragraphs": [
            "并湖数亩新疏辟，便有鱼儿作队行。",
            "我亦随流浮小艇，晚凉细看縠纹生。"
        ],
        "title": "题城南书院三十四咏  其一七",
        "id": "ba347cb0-2975-4ba2-964a-ad4b7cb1e1c2"
    },
    {
        "author": "张栻",
        "paragraphs": [
            "无言桃李也成阴，叶底黄鹂自好音。",
            "一缕炉烟清昼永，韦编卷罢短长吟。"
        ],
        "title": "题城南书院三十四咏  其一八",
        "id": "559c74fb-7f16-4bb0-847e-a5384b4de451"
    },
    {
        "author": "张栻",
        "paragraphs": [
            "化工生意源源在，静处详观总不偏。",
            "飞絮满空春不尽，新荷贴水已田田。"
        ],
        "title": "题城南书院三十四咏  其一九",
        "id": "d3bff5e4-2202-4b61-a748-e8324445d5cb"
    },
    {
        "author": "张栻",
        "paragraphs": [
            "野艇新成寻丈许，柳堤橘浦足周旋。",
            "添蓬不但为遮日，准拟乘凉听雨眠。"
        ],
        "title": "题城南书院三十四咏  其二○",
        "id": "acd914ca-ddcc-453d-9a49-aec771ef28f3"
    },
    {
        "author": "张栻",
        "paragraphs": [
            "暮从别墅跨馿归，风雨萧萧泥溅衣。",
            "出门回首且按辔，细听泉声和式微。"
        ],
        "title": "题城南书院三十四咏  其二一",
        "id": "574f0e26-b4f0-4dc6-89db-6b649e5414fb"
    },
    {
        "author": "张栻",
        "paragraphs": [
            "阴阴松竹影自转，午枕无人到北窗。",
            "何许狂风来动地，梦回波浪汹春江。"
        ],
        "title": "题城南书院三十四咏  其二二",
        "id": "ddb5303b-aa8c-45a0-bc14-950aef5e8cfa"
    },
    {
        "author": "张栻",
        "paragraphs": [
            "疎竹萧萧正雨声，眼中日影又还晴。",
            "钩窗燕坐夏将半，荷叶已香湖水清。"
        ],
        "title": "题城南书院三十四咏  其二三",
        "id": "0f28dc1b-3036-4154-9b39-083aed386580"
    },
    {
        "author": "张栻",
        "paragraphs": [
            "莫道闲中一事无，闲中事业有工夫。",
            "闭门清昼读书罢，扫地焚香到日晡。"
        ],
        "title": "题城南书院三十四咏  其二四",
        "id": "f8af404f-8a32-4402-9460-85c7f175c516"
    },
    {
        "author": "张栻",
        "paragraphs": [
            "亭畔薰风尽日凉，来从水面过新篁。",
            "悠然但觉盈襟抱，千古虞絃意未央。"
        ],
        "title": "题城南书院三十四咏  其二五",
        "id": "50e41113-b72b-4f93-ae12-598d1ee06e78"
    },
    {
        "author": "张栻",
        "paragraphs": [
            "拍堤水满草茸茸，尽日野航西复东。",
            "欲去未须愁日暮，月明波面更溶溶。"
        ],
        "title": "题城南书院三十四咏  其二六",
        "id": "f6e9bd5a-7f7d-4417-a372-658117e549de"
    },
    {
        "author": "张栻",
        "paragraphs": [
            "乌云夭矫风作恶，雷奔电掣雨悬河。",
            "须臾天宇复清霁，突兀西山紫翠多。"
        ],
        "title": "题城南书院三十四咏  其二七",
        "id": "cd36f1de-4520-4cb0-8074-61fb868548a2"
    },
    {
        "author": "张栻",
        "paragraphs": [
            "朝阳初上藕花香，下马虚亭一味凉。",
            "山鸟自呼鱼自乐，谁云身世可相忘。"
        ],
        "title": "题城南书院三十四咏  其二八",
        "id": "f4d4e440-de2b-48f8-a91e-55fa187b1bfb"
    },
    {
        "author": "张栻",
        "paragraphs": [
            "北窗竹簟午阴凉，亦有清风到我旁。",
            "还与陶公事同否，未妨诸子细商量。"
        ],
        "title": "题城南书院三十四咏  其二九",
        "id": "1a2cf5f3-0b38-4eb0-bca5-3f93ee706e89"
    },
    {
        "author": "张栻",
        "paragraphs": [
            "睡觉西山月正平，荷香不断晓凉生。",
            "园中只鹤知人意，已作金风警露声。"
        ],
        "title": "题城南书院三十四咏  其三○",
        "id": "71d3a196-44b0-4f5a-b9c9-eea38e0626dd"
    },
    {
        "author": "张栻",
        "paragraphs": [
            "西风夜半摧炎暑，晓看云横天际秋。",
            "时序转移皆妙理，惟应及早戒衣裘。"
        ],
        "title": "题城南书院三十四咏  其三一",
        "id": "0dc046dc-3966-4cdc-b6ae-651658903f13"
    },
    {
        "author": "张栻",
        "paragraphs": [
            "新凉修竹意愈静，初日芙蕖色倍鲜。",
            "物态直须闲里见，人情多向快中偏。"
        ],
        "title": "题城南书院三十四咏  其三二",
        "id": "4ff794c8-9f4f-41e6-bf22-fbfcfc04d9de"
    },
    {
        "author": "张栻",
        "paragraphs": [
            "四面红蕖镜绿波，晚凉柰此野情何。",
            "凭城更觉看山稳，入户还欣得月多。"
        ],
        "title": "题城南书院三十四咏  其三三",
        "id": "06d596a3-303f-4c8a-bb67-913df5a4ede9"
    },
    {
        "author": "张栻",
        "paragraphs": [
            "殷雷终日在前山，风卷云环意作难。",
            "泊暮有怀空伫立，忽然飞雨到阑干。"
        ],
        "title": "题城南书院三十四咏  其三四",
        "id": "89bad481-92f0-4eee-9e0e-3799ea34864b"
    },
    {
        "author": "张栻",
        "paragraphs": [
            "三年不作山中客，才踏船舷眼便明。",
            "曳杖直登千尺磴，尚欣脚力慰生平。"
        ],
        "title": "腊月二十二日渡湘登道乡台夜归得五绝  其一",
        "id": "1a16fa4f-703f-49f8-bbeb-6f80210f4512"
    },
    {
        "author": "张栻",
        "paragraphs": [
            "旧日书堂倚翠屏，只今栋宇尚高明。",
            "门前恍若闻絃诵，㶁㶁遶墙流水声。"
        ],
        "title": "腊月二十二日渡湘登道乡台夜归得五绝  其二",
        "id": "a41c9906-f894-4af4-bcba-c00be0594a18"
    },
    {
        "author": "张栻",
        "paragraphs": [
            "道旁老松高拂云，刳心取明彼何人。",
            "说与往来须爱护，雪霜时节看长身。"
        ],
        "title": "腊月二十二日渡湘登道乡台夜归得五绝  其三",
        "id": "7ce9d179-f9d5-403b-95b9-c24685d92473"
    },
    {
        "author": "张栻",
        "paragraphs": [
            "人来人去空千古，花落花开任四时。",
            "白鹤泉头茶味永，山僧元自不曾知。"
        ],
        "title": "腊月二十二日渡湘登道乡台夜归得五绝  其四",
        "id": "b916ffb6-8c59-480d-9b19-0b8cb3e0eb89"
    },
    {
        "author": "张栻",
        "paragraphs": [
            "湘江岁晚水清浅，橘洲霜后犹青葱。",
            "归舟著沙未渠进，且看渔火听疎钟。"
        ],
        "title": "腊月二十二日渡湘登道乡台夜归得五绝  其五",
        "id": "980d0e21-dab2-42a1-8f1e-ba8b6d739a8d"
    },
    {
        "author": "张栻",
        "paragraphs": [
            "日日经行只小园，静搘邛竹听鸣泉。",
            "此时心事何人共，素壁题诗第几篇。"
        ],
        "title": "次韵许深父  其一",
        "id": "88dee025-c152-42cb-88c0-5de8fc3e26b4"
    },
    {
        "author": "张栻",
        "paragraphs": [
            "西山老木正亭亭，云影参差阴复晴。",
            "手卷残书天欲暮，闻君剥啄叩门声。"
        ],
        "title": "次韵许深父  其二",
        "id": "bde77bb6-2e89-4354-924a-b7240ebef19a"
    },
    {
        "author": "张栻",
        "paragraphs": [
            "却下斜坡并柳堤，双飞燕子正衔泥。",
            "纷纷风雨春将半，渌涨平湖桥柱低。"
        ],
        "title": "次韵许深父  其三",
        "id": "1fe905bb-3d82-4ae9-b879-0d953bc45ed2"
    },
    {
        "author": "张栻",
        "paragraphs": [
            "下瞰寒江百尺坡，小松新种也婆娑。",
            "栽培拟待凌云日，眼底浮花奈若何。"
        ],
        "title": "次韵许深父  其四",
        "id": "c8b3960e-6494-4ea9-8dbc-40364ccfa6b0"
    },
    {
        "author": "张栻",
        "paragraphs": [
            "年中一稔愿无余，渐喜微呼息里胥。",
            "赢得闲身学农圃，未妨斜日带经锄。"
        ],
        "title": "次韵许深父  其五",
        "id": "47a15eaa-b9b9-4201-9795-012f00913526"
    },
    {
        "author": "张栻",
        "paragraphs": [
            "江潭四月熟梅天，顷刻阴晴递变迁。",
            "扫地焚香清画水，一窗修竹正森然。"
        ],
        "title": "初夏偶书",
        "id": "cde68905-a40f-46f5-8713-5bf7fb6b8651"
    },
    {
        "author": "张栻",
        "paragraphs": [
            "眼明三伏见此画，便觉冰霜抵岁寒。",
            "唤起生香来不断，故应不作墨花看。"
        ],
        "title": "墨梅  其一",
        "id": "6c371948-d5b3-42fd-b21b-8c6b7155cee8"
    },
    {
        "author": "张栻",
        "paragraphs": [
            "日暮横斜又一枝，水边记我独吟诗。",
            "不妨更作江南雨，并写青青叶下垂。"
        ],
        "title": "墨梅  其二",
        "id": "cebbaef4-92ff-46e5-952b-f02ecb53b050"
    },
    {
        "author": "张栻",
        "paragraphs": [
            "一年春事雨声里，十里扬州梦想边。",
            "眼底名花烦折赠，君家风物自嫣然。"
        ],
        "title": "谢韩监芍药",
        "id": "ed23aa97-6122-49a5-bf75-c410bc805141"
    },
    {
        "author": "张栻",
        "paragraphs": [
            "小竹如针能具体，方春茁笋更堪怜。",
            "干坤妙用无余欠，隠几旁观为莞然。"
        ],
        "title": "龙孙竹生辰阳山谷间高不盈尺细仅如针而凡所以为竹者无一不具予寘石斛中暮春生数笋森然可喜为赋此",
        "id": "8c3c3be3-faf1-475f-ad8d-dd9cd69daa8d"
    },
    {
        "author": "张栻",
        "paragraphs": [
            "聪明用处翻多暗，机巧萌时正自痴。",
            "若识圣门持敬味，临深履薄更何之。"
        ],
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其一",
        "id": "e54cb816-0af6-495f-9eed-2b8f83d81960"
    },
    {
        "author": "张栻",
        "paragraphs": [
            "向来屡著敬斋语，正恐多言意未明。",
            "今日报君惟一句，工夫端的贵躬行。"
        ],
        "title": "叶夷中屡以书求予记敬斋予往年尝为亲旧为记及铭矣今独成两绝句寄之  其二",
        "id": "0787f535-9ad5-44ee-9af6-fb8cbb8681b7"
    },
    {
        "author": "张栻",
        "paragraphs": [
            "添得湖光百亩余，湖边早已成菰蒲。",
            "更移玉井峯头种，还有花开十丈无。"
        ],
        "title": "谢侯彦明惠白莲栽  其一",
        "id": "4b82b866-106c-4e97-84cd-5a75d16caec2"
    },
    {
        "author": "张栻",
        "paragraphs": [
            "青鞋不踏远公社，偶共濂溪嗜好同。",
            "少待薰风开玉镜，与君来赋月明中。"
        ],
        "title": "谢侯彦明惠白莲栽  其二",
        "id": "3b1ec935-e154-4bc1-be6a-6078686e4d3f"
    },
    {
        "author": "张栻",
        "paragraphs": [
            "窗前新竹净娟娟，借我风凉一榻眠。",
            "试问庄周说鹏鷃，何如洙泗举鱼鸢。"
        ],
        "title": "书妙应庵壁",
        "id": "6ccd918e-b65b-45e9-af6b-e7dac62e2f63"
    },
    {
        "author": "张栻",
        "paragraphs": [
            "今年黄菊开花早，手撷芳新寿一杯。",
            "不用南阳三十斛，家山根蒂好栽培。"
        ],
        "title": "寿定叟弟  其一",
        "id": "2e092146-44af-4cb4-865f-1f5362750832"
    },
    {
        "author": "张栻",
        "paragraphs": [
            "堂堂自昔源流远，衮衮方来事业长。",
            "驷马安车遵大道，正须缓辔不须忙。"
        ],
        "title": "寿定叟弟  其二",
        "id": "2b60eab3-5a2b-4d38-b362-b64d4df895b1"
    },
    {
        "author": "张栻",
        "paragraphs": [
            "向来相望各天涯，两载团栾似旧时。",
            "只恐桐江来趣驾，明年把酒又相思。"
        ],
        "title": "寿定叟弟  其三",
        "id": "64dcbd90-c6d2-4956-9d2d-85b5479bceac"
    },
    {
        "author": "张栻",
        "paragraphs": [
            "衡岳山边霜夜月，青松影里看婵娟。",
            "正须我辈为领略，寒入衣襟未得眠。"
        ],
        "title": "岳后步月",
        "id": "eae9aebc-442c-40ff-841f-ca81e618c4a0"
    },
    {
        "author": "张栻",
        "paragraphs": [
            "篮舆呕轧上荒坡，奈此缘成修竹何。",
            "历眼向来谁复领，买山未觉费金多。"
        ],
        "title": "访罗孟弼竹园  其一",
        "id": "5b34c5ef-0288-4a80-a397-af3d1ff3e6db"
    },
    {
        "author": "张栻",
        "paragraphs": [
            "林深谷窈路诘曲，惨澹西山横远青。",
            "想得天寒来独倚，空云髣髴下湘灵。"
        ],
        "title": "访罗孟弼竹园  其二",
        "id": "e91341f5-7b87-4778-bf03-1417a3117453"
    },
    {
        "author": "张栻",
        "paragraphs": [
            "江梅独立荫颓墙，苔藓封枝色老苍。",
            "手剪荆榛增叹息，眼中春意满三湘。"
        ],
        "title": "访罗孟弼竹园  其三",
        "id": "6eba2959-30d5-4ed1-afda-d655bbf0ba08"
    },
    {
        "author": "张栻",
        "paragraphs": [
            "知君日来修竹底，却课市楼朱墨程。",
            "应是禅门嫌拣择，不论清浊要圆成。"
        ],
        "title": "访罗孟弼竹园  其四",
        "id": "f10eb2a8-be55-44d3-b242-d60649fa8237"
    },
    {
        "author": "张栻",
        "paragraphs": [
            "前日看花正薄阴，重来晴日更精神。",
            "莫教容易飞花片，且放千林自在春。"
        ],
        "title": "腊月二日携家城东观梅夜归  其一",
        "id": "d1c35da3-fc82-429e-89f8-82437c77e5be"
    },
    {
        "author": "张栻",
        "paragraphs": [
            "元自阳春无间断，何人能识化工心。",
            "梅边把酒日近午，鸟语风微花气深。"
        ],
        "title": "腊月二日携家城东观梅夜归  其二",
        "id": "de48243d-f81b-4c36-81ec-5fda9d7ffbaf"
    },
    {
        "author": "张栻",
        "paragraphs": [
            "晴日东山饱看花，归来野路已昏鸦。",
            "坡头认得疎篱处，薝卜林中李老家。"
        ],
        "title": "腊月二日携家城东观梅夜归  其三",
        "id": "f14ef449-3d47-4cb9-bc78-42f8a2b2a584"
    },
    {
        "author": "张栻",
        "paragraphs": [
            "仰看鸿雁思吾弟，连日清游只欠渠。",
            "不知千里江南路，亦有梅花似此无。"
        ],
        "title": "腊月二日携家城东观梅夜归  其四",
        "id": "fce6b8c1-c4f1-4586-8c31-0589afedc2f1"
    },
    {
        "author": "张栻",
        "paragraphs": [
            "南瞻庐阜北淮山，下有长江万顷寒。",
            "往事无边随去浪，西风有客傍阑干。"
        ],
        "tags": [
            "长江"
        ],
        "title": "题庾楼",
        "id": "d5a6c08c-ca77-418c-88a6-4884ffdc5ebb"
    },
    {
        "author": "张栻",
        "paragraphs": [
            "活泉细引忽盈沟，自遶书斋堦堦流。",
            "添得眼前无限思，石桥竹坞共清幽。"
        ],
        "title": "城南即事  其一",
        "id": "5535b8ae-cc64-4292-9d2a-700c9b7b6839"
    },
    {
        "author": "张栻",
        "paragraphs": [
            "一春风雨水平湖，更觉湖心月榭孤。",
            "坐看百花开落遍，依然山色对清卢。"
        ],
        "title": "城南即事  其二",
        "id": "970b2511-35e9-4374-a121-c18b30c33e45"
    },
    {
        "author": "张栻",
        "paragraphs": [
            "东风吹得绿成阴，积雨初收柳絮轻。",
            "记取湘中最佳处，橘花开时香满城。"
        ],
        "title": "城南即事  其三",
        "id": "db4c61f3-dfb6-452e-9f1b-90ef09c1b4dd"
    },
    {
        "author": "张栻",
        "paragraphs": [
            "月榭当湖景最奇，故人千里寄新题。",
            "背栏看字成相忆，何日能来步柳堤。"
        ],
        "title": "城南即事  其四",
        "id": "22e9f34b-58ea-4379-b200-0d6d08d462e7"
    },
    {
        "author": "张栻",
        "paragraphs": [
            "茅亭水溜四周遭，花木经春一一高。",
            "却望西山隔江水，径思一叶泛云涛。"
        ],
        "title": "城南即事  其五",
        "id": "e2faa065-a632-42bd-8e55-5a773069daf1"
    },
    {
        "author": "张栻",
        "paragraphs": [
            "枕边风雨过今春，起步园林已绿阴。",
            "更向坡头望湘浦，水云无际遶遥岑。"
        ],
        "title": "城南即事  其六",
        "id": "06e294c2-58be-40b8-86de-3a53c8e0f355"
    },
    {
        "author": "张栻",
        "paragraphs": [
            "朔风漠漠低黄云，晓看缤纷万鹤羣。",
            "为应农祥眉一展，更将余力付斯文。"
        ],
        "title": "次韵刘枢密  其一",
        "id": "865093cd-2212-4821-b521-bad639a79e35"
    },
    {
        "author": "张栻",
        "paragraphs": [
            "燕寝凝香意自长，不须乘月据胡床。",
            "新正更喜身强健，和气都归柏子觞。"
        ],
        "title": "次韵刘枢密  其二",
        "id": "586a9cc3-114f-4df0-aec8-a8ca293c4077"
    },
    {
        "author": "张栻",
        "paragraphs": [
            "疎风细雨随华节，西浦东山总胜游。",
            "拙守亦忻凉意好，挑灯清坐读春秋。"
        ],
        "title": "是日二使者出游晚凉有作",
        "id": "ff236a78-f0fa-44bf-b743-13a4e1064b92"
    },
    {
        "author": "张栻",
        "paragraphs": [
            "颇闻东山盛行乐，坐想风前酒兴豪。",
            "领略正应胸次别，吟哦更觉笔端高。"
        ],
        "title": "二使者游东山酒后寄诗走笔次韵  其一",
        "id": "233d5b25-9f66-46ff-bd0d-e911434c770b"
    },
    {
        "author": "张栻",
        "paragraphs": [
            "绣衣双节从天下，文字皆称一世豪。",
            "桂山发地凛千尺，新诗与之相并高。"
        ],
        "title": "二使者游东山酒后寄诗走笔次韵  其二",
        "id": "c6dc9a18-aeda-4796-a04a-8ef9b2e253d7"
    },
    {
        "author": "张栻",
        "paragraphs": [
            "壮岁几成山水癖，年来袖手不能豪。",
            "忽传灯底诗篇好，但想云间屐齿高。"
        ],
        "title": "二使者游东山酒后寄诗走笔次韵  其三",
        "id": "68bca5e0-5852-45ec-acf9-a686ca99ce1e"
    },
    {
        "author": "张栻",
        "paragraphs": [
            "合绾丝纶对紫薇，却扪青壁听猿啼。",
            "祇应许国心金石，蜀道如天亦可梯。"
        ],
        "title": "次韵范至能峡中见寄",
        "id": "75eed649-4c58-4f2a-a0fb-35940f92b5bf"
    },
    {
        "author": "张栻",
        "paragraphs": [
            "乌云夭矫天欲雨，虚堂美荫共徜徉。",
            "开奁百轴惊传玩，更觉人间六月凉。"
        ],
        "title": "前日从赵漕饮因得徧观所藏书帖之富既归戏成三绝简之  其一",
        "id": "7ede6384-7c12-4136-a85a-044dc77d083b"
    },
    {
        "author": "张栻",
        "paragraphs": [
            "旧藏自是承平物，新轴收从古道旁。",
            "人间好事戒多得，防有雷霆下取将。"
        ],
        "title": "前日从赵漕饮因得徧观所藏书帖之富既归戏成三绝简之  其二",
        "id": "34de4748-bd8b-44bf-ab5d-6e30d8becea0"
    },
    {
        "author": "张栻",
        "paragraphs": [
            "今古驱驰翰墨场，何人下笔到颜杨。",
            "君侯知我有书癖，乞与西台字几行。"
        ],
        "title": "前日从赵漕饮因得徧观所藏书帖之富既归戏成三绝简之  其三",
        "id": "2aaa1be6-aa12-4a17-92b3-9fdb982c7104"
    },
    {
        "author": "张栻",
        "paragraphs": [
            "前邻百鬼瞰高明，夜雨华榱叹昔人。",
            "却爱君家鸿鴈集，还能葺理草堂春。"
        ],
        "title": "题马氏草堂复斋听雪  其一",
        "id": "9126f1f0-1e0b-4cc7-99d6-d60f27271a4b"
    },
    {
        "author": "张栻",
        "paragraphs": [
            "今古茫茫浪著鞭，谁知圣学有真传。",
            "请君细诵复斋记，直到羲爻未画前。"
        ],
        "title": "题马氏草堂复斋听雪  其二",
        "id": "7c0b77eb-06eb-41f3-8c94-b54b343f02be"
    },
    {
        "author": "张栻",
        "paragraphs": [
            "平生求友人千里，永夜论心雪满窗。",
            "为问蒲团听修竹，何如一舸泛清江。"
        ],
        "title": "题马氏草堂复斋听雪  其三",
        "id": "d597e5fa-f153-4d91-a8bf-0a50b26c0dea"
    },
    {
        "author": "张栻",
        "paragraphs": [
            "遗篇寂寞论心少，一见吾人意已倾。",
            "冰雪持身金石志，它年事业更光明。"
        ],
        "title": "送林择之",
        "id": "84b22949-ba0b-49d0-a047-ee96e5475f13"
    },
    {
        "author": "张栻",
        "paragraphs": [
            "中宵忧岁不成寐，一雨为霖敢自虞。",
            "应是行台借余润，故教均泽及樵苏。"
        ],
        "title": "次韵赵漕  其一",
        "id": "ec83de7c-bdde-4880-bcc2-ddc14b4b414f"
    },
    {
        "author": "张栻",
        "paragraphs": [
            "雨声历历来庭户，喜色津津到泽虞。",
            "击壤径思同野老，名亭讵敢学坡苏。"
        ],
        "title": "次韵赵漕  其二",
        "id": "dde68da4-3268-4b81-a520-754d80bdcfad"
    },
    {
        "author": "张栻",
        "paragraphs": [
            "字中有笔米博士，片纸人间什袭藏。",
            "好帖袖归终日看，从渠车马閙康庄。"
        ],
        "title": "和答郑宪分赠米帖",
        "id": "10768b42-f647-4914-a354-5aa8a2a4d712"
    },
    {
        "author": "张栻",
        "paragraphs": [
            "世情易变如云叶，官事无穷类海潮。",
            "退食北窗凉意满，卧听急雨打芭蕉。"
        ],
        "title": "偶作",
        "id": "b0406b2d-052d-454e-a9b6-003db16adaf8"
    },
    {
        "author": "张栻",
        "paragraphs": [
            "公庭过午无余事，退食归来默坐时。",
            "晴日半窗香一缕，阳来消息只心知。"
        ],
        "title": "偶成",
        "id": "0c77548f-d117-43f5-9fca-a574902e9e8b"
    },
    {
        "author": "张栻",
        "paragraphs": [
            "晴日南山几杕俱，跻高选胜不须扶。",
            "也知坐上多佳客，可著青州从事无。"
        ],
        "title": "送郑宪酒",
        "id": "af1c1154-1756-4911-9bff-9f734db8ce53"
    },
    {
        "author": "张栻",
        "paragraphs": [
            "想得经行与客俱，身强宁复要人扶。",
            "晚来山色应难尽，十里青苍看有无。"
        ],
        "title": "再和",
        "id": "fb516a9d-25ed-4674-b78c-069493701640"
    },
    {
        "author": "张栻",
        "paragraphs": [
            "城阴一径自深窈，花木成行菊遶篱。",
            "细说当时经始事，梦回春草费相思。"
        ],
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其一",
        "id": "b1904e3b-e77a-400b-885b-8a6d5be65ad6"
    },
    {
        "author": "张栻",
        "paragraphs": [
            "南州要是梅开早，北客巡簷偏眼明。",
            "一夜飞花来点缀，新亭而复得佳名。"
        ],
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其二",
        "id": "6b7414bf-2704-41b2-a9c9-55a8cc374b55"
    },
    {
        "author": "张栻",
        "paragraphs": [
            "眼底风光正自佳，滞留何必叹天涯。",
            "日长况是文书省，且与闲吟对落花。"
        ],
        "title": "韩廷玉筑亭于官舍之旁园中故多梅会有飞雪予因题其扁曰梅雪盖取少陵诗语而刘公贡父送刘长官掌广西机宜尝用此事有雪片梅花五岭春之句今廷玉适为此官于以名亭抑其宜也亭边花木多吾弟定叟旧植故予首章及之  其三",
        "id": "c93cdd2c-0782-4656-a5e0-8415c5ee6ed4"
    },
    {
        "author": "张栻",
        "paragraphs": [
            "律回岁晚冰霜少，春到人间草木知。",
            "便觉眼前生意满，东风吹水绿差差。"
        ],
        "tags": [
            "古诗三百首",
            "春天",
            "宋诗"
        ],
        "title": "立春日禊亭偶成",
        "id": "bc2c0ca0-96e4-414d-bc3e-349a22ecf43b"
    },
    {
        "author": "张栻",
        "paragraphs": [
            "花落花开总可怜，峤南亦复好风烟。",
            "雨余起我故园梦，漠漠浮鸥水拍天。"
        ],
        "title": "和陈择之春日四绝  其一",
        "id": "0478b44f-b6d7-41ea-bbcd-0755b1da0b9d"
    },
    {
        "author": "张栻",
        "paragraphs": [
            "年华冉冉春将半，花事匆匆雨满城。",
            "想复东郊变新绿，未妨携酒趁初晴。"
        ],
        "title": "和陈择之春日四绝  其二",
        "id": "60f259c1-544e-45cf-9ff8-4be18f590269"
    },
    {
        "author": "张栻",
        "paragraphs": [
            "泗上当时鼓瑟人，风雩岂是乐闲身。",
            "言外默传千圣旨，胸中长有四时春。"
        ],
        "title": "和陈择之春日四绝  其三",
        "id": "f60987fa-4688-4efb-9625-0c1fd2e5fa56"
    },
    {
        "author": "张栻",
        "paragraphs": [
            "日长渐有简编乐，春半已将樱笋来。",
            "无数青山相慰藉，有时明月共裴徊。"
        ],
        "title": "和陈择之春日四绝  其四",
        "id": "1f1ebe81-f054-477d-8da5-5469c463a3a0"
    },
    {
        "author": "张栻",
        "paragraphs": [
            "古史书元意义存，春秋揭示更分明。",
            "人心天理初无欠，正本端原万善生。"
        ],
        "title": "元日",
        "id": "8e55193f-9218-47d8-bebe-07bbc585690a"
    },
    {
        "author": "张栻",
        "paragraphs": [
            "贡包余璧小盘龙，独占人间第一功。",
            "乞与清风行万里，为君一洗瘴云空。"
        ],
        "title": "从郑少嘉求贡纲余茶  其一",
        "id": "f18a7aa1-6624-4a4e-a65f-adb78c0bce97"
    },
    {
        "author": "张栻",
        "paragraphs": [
            "茗事萧疎五岭中，修仁但可愈头风。",
            "春前龙焙令人忆，知与故人风味同。"
        ],
        "title": "从郑少嘉求贡纲余茶  其二",
        "id": "8ff1286b-e760-47da-99a3-f9859b62ed76"
    },
    {
        "author": "张栻",
        "paragraphs": [
            "开奁未暇论香味，便合令居第一流。",
            "细擘轻红倾瑞露，周南端复且淹留。"
        ],
        "title": "初食荔枝  其一",
        "id": "55c8137d-c16b-4852-8370-9ffbab13eeae"
    },
    {
        "author": "张栻",
        "paragraphs": [
            "照水依山祇自奇，晞风沐雨借光辉。",
            "冰肌不受红尘涴，赪颊从教酒晕肥。"
        ],
        "title": "初食荔枝  其二",
        "id": "c51614b4-8fde-40cc-adbc-04a926549f0e"
    },
    {
        "author": "张栻",
        "paragraphs": [
            "荔子如今尚典刑，秋林圆实著嘉名。",
            "虽无赪玉南风面，却耐筠笼千里行。"
        ],
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其一",
        "id": "ecf6c8ad-a101-4652-96a6-68a1672d6ba3"
    },
    {
        "author": "张栻",
        "paragraphs": [
            "手自封题寄故人，聊将风味赴诗唇。",
            "千年尚忆唐羌疏，不污华清驿骑尘。"
        ],
        "title": "岭南荔枝不可寄远龙眼新熟辄以五百颗奉晦叔或可与伯逢共一酌也  其二",
        "id": "548f3dde-4d23-4429-b2e5-e5579c22c2b1"
    },
    {
        "author": "张栻",
        "paragraphs": [
            "闻说清朝对紫宸，君王侧席屡咨询。",
            "惟应民瘼开陈切，故遣分符验抚循。"
        ],
        "title": "寿定叟弟  其一",
        "id": "8948ce16-ea4e-4a4f-b7d0-7a167a673f0a"
    },
    {
        "author": "张栻",
        "paragraphs": [
            "闻说严人爱贰车，呻吟赴愬頼携扶。",
            "从今充扩应无倦，千里疲民待子苏。"
        ],
        "title": "寿定叟弟  其二",
        "id": "39e59af8-5f68-4956-9eb6-039c4de05fb5"
    },
    {
        "author": "张栻",
        "paragraphs": [
            "闻说年来更老成，清心寡欲厌纷纭。",
            "固知造物有深意，端享修龄看策勋。"
        ],
        "title": "寿定叟弟  其三",
        "id": "30b84ace-3f24-4444-86a1-019206d3083f"
    },
    {
        "author": "张栻",
        "paragraphs": [
            "秋风想已治归装，吾亦扁舟具碧湘。",
            "世味祇应谙历遍，何如兄弟对方床。"
        ],
        "title": "寿定叟弟  其四",
        "id": "5e17f73d-79fe-481d-9968-9c0d0f7cba5e"
    },
    {
        "author": "张栻",
        "paragraphs": [
            "年年桂绽菊开时，长忆芳樽共一巵。",
            "请诵周人和乐句，全胜三叹陟冈诗。"
        ],
        "title": "寿定叟弟  其五",
        "id": "9b4eaf06-e7f2-4925-87cc-dba540bff03c"
    },
    {
        "author": "张栻",
        "paragraphs": [
            "依然红日照窗楣，还是去年消息时。",
            "妙理不须寻辙迹，只于生处验新知。"
        ],
        "title": "丙申至前五日复坐南窗忆去年诗又成两章  其一",
        "id": "7e8a680d-fadd-4bfc-9f42-73703dd191b7"
    },
    {
        "author": "张栻",
        "paragraphs": [
            "新晴物物有春意，正值一阳来复时。",
            "变化无穷俱是易，探原密处起干知。"
        ],
        "title": "丙申至前五日复坐南窗忆去年诗又成两章  其二",
        "id": "258edcb4-c548-4405-b5c4-6f87526efd5a"
    },
    {
        "author": "张栻",
        "paragraphs": [
            "一曲清江正可怜，隔江新竹露娟娟。",
            "好风成我曲肱梦，起看飞云度碧天。"
        ],
        "title": "题雉山禊亭",
        "id": "37e59aee-750d-494a-8d84-e46ebfa34d1c"
    },
    {
        "author": "张栻",
        "paragraphs": [
            "平生得意白鸥外，岁晚归心鸿鴈俱。",
            "蕉叶雨声喧晓枕，梦成风楫泛江湖。"
        ],
        "title": "梦乘大舸卧泛江湖波涛甚壮醒乃悟其为雨因成小诗",
        "id": "5ae7d254-4844-4049-b0c4-a1f768413fd6"
    },
    {
        "author": "张栻",
        "paragraphs": [
            "浮瓯雪色喜初尝，中有祝融风露香。",
            "径欲与君同晤赏，短檠清夜正相望。"
        ],
        "tags": [
            "衡山"
        ],
        "title": "南岳庵僧寄上封新茶风味甚高薄暮分送韩廷玉李嵩老",
        "id": "0601c8be-ce20-4fd4-876f-277e75575721"
    },
    {
        "author": "张栻",
        "paragraphs": [
            "林影溪光静自如，萧疎短鬓独骑馿。",
            "可能胸次都无事，拟向山中更著书。"
        ],
        "title": "跋王介甫游钟山图",
        "id": "32a792ef-452b-4ad9-b969-b8d9d72f3e5f"
    },
    {
        "author": "张栻",
        "paragraphs": [
            "阳月藏春妙莫窥，灵芽粟粒露全机。",
            "煮泉独啜寒窗夜，已觉东风天际归。"
        ],
        "title": "岁晚烹试小春建茶",
        "id": "e4779b88-6c84-4f41-87d7-5dd0edfe76a7"
    },
    {
        "author": "张栻",
        "paragraphs": [
            "玉立春深雪不如，生香透骨雪应无。",
            "莫遣飘零杂尘土，芬芳留入碧琳腴。"
        ],
        "title": "昨过漕台庭前荼䕷盛开已而詹体仁海棠和章及此因用前韵赋两章  其一",
        "id": "dd98df28-895e-4ddc-ad67-77497612a2f1"
    },
    {
        "author": "张栻",
        "paragraphs": [
            "纷纷花片逐风飞，绿幄藏春自一奇。",
            "不入时人红紫眼，却须我辈与题诗。"
        ],
        "title": "昨过漕台庭前荼䕷盛开已而詹体仁海棠和章及此因用前韵赋两章  其二",
        "id": "69139568-511b-4637-9b42-2c06b55cf065"
    },
    {
        "author": "张栻",
        "paragraphs": [
            "未须比拟红深浅，更莫平章香有无。",
            "过雨夕阳楼上看，千花容有此肤腴。"
        ],
        "title": "所思亭海棠初开折赠两使者将以小诗  其一",
        "id": "662b066e-9466-4b2a-a64b-99c4a93fd125"
    },
    {
        "author": "张栻",
        "paragraphs": [
            "东风著物本无私，红入花梢特地奇。",
            "想得霜台春思满，一枝聊遣博新诗。"
        ],
        "title": "所思亭海棠初开折赠两使者将以小诗  其二",
        "id": "6f53a390-8336-4868-a12a-440283aac23c"
    },
    {
        "author": "张栻",
        "paragraphs": [
            "绿叶满园风雨余，君家花事岭中无。",
            "眼明见此复三叹，京洛名园忆上腴。"
        ],
        "title": "廖宪送牡丹用海棠韵复走笔戏和之  其一",
        "id": "260f5849-d9b0-419f-81f6-7263583ea23f"
    },
    {
        "author": "张栻",
        "paragraphs": [
            "报答春光须著语，年来老我不能奇。",
            "风前娟好有余态，未必此花如此诗。"
        ],
        "title": "廖宪送牡丹用海棠韵复走笔戏和之  其二",
        "id": "7cfc1f79-bdee-4146-90eb-43dc5ea8e51f"
    },
    {
        "author": "张栻",
        "paragraphs": [
            "瘴雨昏昏梅子黄，午窗归梦一绳床。",
            "江南云腴忽到眼，中有吾家棠棣香。"
        ],
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其一",
        "id": "fa11a6d6-e904-415a-975b-69b876c2d773"
    },
    {
        "author": "张栻",
        "paragraphs": [
            "集云峯顶风霜饱，黄蘗洲前水石清。",
            "不入贡包供玉食，祇应山泽擅高名。"
        ],
        "title": "定叟弟频寄黄蘗仰山新芽尝口占小诗适灾患亡聊久不得遣寄今日方能写此  其二",
        "id": "cbb15112-09bb-440c-ac86-28f2f8969bbd"
    },
    {
        "author": "张栻",
        "paragraphs": [
            "夹道松杉半老苍，前贤余泽未应忘。",
            "君看直干连云起，岂但当年蔽芾棠。"
        ],
        "title": "益阳南境松杉夹道鬰然父老相传忠定张公为邑时所植也其间亦有既剪而复生者作诗属来者护持之",
        "id": "bb8fd518-2907-4ecd-ad3d-a971091fa44f"
    },
    {
        "author": "张栻",
        "paragraphs": [
            "英豪自昔多遗恨，人物于今正渺然。",
            "来访舍人题字处，淡烟莎草满平川。"
        ],
        "title": "登楚野亭见张舍人题字",
        "id": "fca29a2d-58be-4b4a-8312-996a3fe335df"
    },
    {
        "author": "张栻",
        "paragraphs": [
            "原原锡潭水，汇此南城阴。",
            "岸花有开落，水盈无浅深。"
        ],
        "title": "城南杂咏二十首 纳湖",
        "id": "0a68f9cc-10e3-4c4b-bacd-8d6ac1fc1c01"
    },
    {
        "author": "张栻",
        "paragraphs": [
            "团团凌风桂，宛在水之东。",
            "月色穿林影，却下碧波中。"
        ],
        "title": "城南杂咏二十首 东渚",
        "id": "ec1cc75d-c724-4e32-b752-a200d65f9879"
    },
    {
        "author": "张栻",
        "paragraphs": [
            "四序有佳趣，今古盖共兹。",
            "桥边独微吟，回首忘所之。"
        ],
        "title": "城南杂咏二十首 咏归桥",
        "id": "5d45b618-afe5-41af-ac25-917caca0204f"
    },
    {
        "author": "张栻",
        "paragraphs": [
            "窗低芦苇秋，便有江湖思。",
            "久已倦垂纶，游鱼不须避。"
        ],
        "title": "城南杂咏二十首 船斋",
        "id": "f30ad12e-f11a-46ca-997f-8c3b8d08657e"
    },
    {
        "author": "张栻",
        "paragraphs": [
            "长哦伐木篇，伫立以望子。",
            "日暮飞鸟归，门前长春水。"
        ],
        "title": "城南杂咏二十首 丽泽",
        "id": "82b05192-c578-4b4d-9ffa-fd69d79ea8bf"
    },
    {
        "author": "张栻",
        "paragraphs": [
            "艺兰北涧侧，涧曲风纡余。",
            "愿言植根固，芬芳长慰予。"
        ],
        "title": "城南杂咏二十首 兰涧",
        "id": "84f567a4-753e-4f64-a3db-4b91c440320d"
    },
    {
        "author": "张栻",
        "paragraphs": [
            "叠石小峥嵘，修篁高下生。",
            "地偏人迹罕，古井辘轳鸣。"
        ],
        "title": "城南杂咏二十首 山斋",
        "id": "5e5da9f3-7b1a-4c7b-8e28-8be98f217a96"
    },
    {
        "author": "张栻",
        "paragraphs": [
            "高楼出林杪，中有千载书。",
            "昔人不可见，倚槛意何如。"
        ],
        "title": "城南杂咏二十首 书楼",
        "id": "0d709017-4175-4853-a547-c25581a0297c"
    },
    {
        "author": "张栻",
        "paragraphs": [
            "开轩仅寻丈，水竹亦萧疎。",
            "客来须起敬，题榜了翁书。"
        ],
        "title": "城南杂咏二十首 蒙轩",
        "id": "f727e2c8-2568-484f-81fc-5fce47c33556"
    },
    {
        "author": "张栻",
        "paragraphs": [
            "流泉自清写，触石短长鸣。",
            "穷年竹根底，和我读书声。"
        ],
        "title": "城南杂咏二十首 石濑",
        "id": "efdbdc0b-7dac-48c9-a6f4-b99a7c85826e"
    },
    {
        "author": "张栻",
        "paragraphs": [
            "云生山气佳，云卷山色静。",
            "隠几亦何心，此意相与永。"
        ],
        "title": "城南杂咏二十首 卷云亭",
        "id": "1ef169db-c957-46ca-9e23-654446d252be"
    },
    {
        "author": "张栻",
        "paragraphs": [
            "前年种垂柳，已复如许长。",
            "长条莫攀折，留待映沧浪。"
        ],
        "title": "柳堤",
        "id": "e0e2ef12-f2da-4853-b4f4-2f092235ca10"
    },
    {
        "author": "张栻",
        "paragraphs": [
            "危阑明倒影，面面涌金波。",
            "何处无佳月，惟应此地多。"
        ],
        "title": "柳堤 月榭",
        "id": "3e983776-4be8-4cc3-8ae5-dde7aa9f69b4"
    },
    {
        "author": "张栻",
        "paragraphs": [
            "芙蓉岂不好，濯濯清涟漪。",
            "采之不盈把，怊怅暮忘饥。"
        ],
        "title": "柳堤 濯清亭",
        "id": "8eec62dc-685a-48c8-9a5b-22a0ea7bf6aa"
    },
    {
        "author": "张栻",
        "paragraphs": [
            "系舟西岸边，幅巾自来去。",
            "岛屿花木深，蝉鸣不知处。"
        ],
        "title": "柳堤 西屿",
        "id": "96658e0d-88a5-4226-abbf-5c6fd4ad5bf4"
    },
    {
        "author": "张栻",
        "paragraphs": [
            "幽谷竹成阴，悬流著石清。",
            "不妨风月夕，来此听琮琤。"
        ],
        "title": "柳堤 琮琤谷",
        "id": "29801232-5220-4fc1-a777-e28e3cab784e"
    },
    {
        "author": "张栻",
        "paragraphs": [
            "亭亭堤上梅，历历波间影。",
            "岁晚忆夫君，寂寞烟渚静。"
        ],
        "title": "柳堤 梅堤",
        "id": "0af9c54e-23f6-4f53-8474-8808e0e3ca14"
    },
    {
        "author": "张栻",
        "paragraphs": [
            "风吹渡头雨，摵摵蓬上声。",
            "欣然会心处，端复与谁评。"
        ],
        "title": "柳堤 听雨舫",
        "id": "9c580a24-3167-44cd-9cfd-659f51e8a659"
    },
    {
        "author": "张栻",
        "paragraphs": [
            "散策下亭阿，水清鱼可数。",
            "却上采菱舟，乘风过南浦。"
        ],
        "title": "柳堤 采菱舟",
        "id": "9c8fd42d-c36b-48d9-9dba-6eb542326f80"
    },
    {
        "author": "张栻",
        "paragraphs": [
            "湘水接洞庭，秋山见遥碧。",
            "南阜时一登，搔首意无斁。"
        ],
        "tags": [
            "洞庭湖"
        ],
        "title": "柳堤 南阜",
        "id": "b17e9643-a116-4ef8-8435-9f7293b57006"
    },
    {
        "author": "张栻",
        "paragraphs": [
            "眼看飞雪洒千林，更著寒溪水浅深。",
            "应有梅花连夜发，却烦诗句写愁襟。"
        ],
        "title": "游岳寻梅不获和元晦韵",
        "id": "26713ab9-aac3-44d6-8542-30868faa371c"
    },
    {
        "author": "张栻",
        "paragraphs": [
            "晴岚开岳镇，云雨断阳台。",
            "日出寒光迥，川平秀色回。",
            "兴随天际鴈，诗寄岭头梅。",
            "盛事它年说，凭君记玉杯。"
        ],
        "title": "十三日晨起霜晴用定王台韵赋此",
        "id": "0e5a6594-5e84-479f-b559-9206d88bc075"
    },
    {
        "author": "张栻",
        "paragraphs": [
            "珍重南山路，驱羸几度来。",
            "未登乔岳顶，空说妙高台。",
            "晓雾层层歛，奇峯面面开。",
            "山间元自乐，泽畔不须哀。"
        ],
        "title": "用元晦定王台韵",
        "id": "96a2c9b7-97d5-4d69-bd64-9166aac1908e"
    },
    {
        "author": "张栻",
        "paragraphs": [
            "向来一雪压霾昏，晓跨征鞍傍水村。",
            "七十二峯俱玉立，巍然更觉祝融尊。"
        ],
        "title": "马上口占",
        "id": "d458850a-c864-4f22-b7a0-4726d0d92f53"
    },
    {
        "author": "张栻",
        "paragraphs": [
            "扰扰人心随渺茫，更于底处问穹苍。",
            "今朝开霁君知否，春到无边花草香。"
        ],
        "title": "马上举韩退之语口占",
        "id": "d2098db9-61fa-429e-8124-0d42feb861ad"
    },
    {
        "author": "张栻",
        "paragraphs": [
            "一见琼山眼为青，马蹄不觉渡沙汀。",
            "如今谁是王摩诘，为写清新入画屏。"
        ],
        "title": "和朱元晦韵",
        "id": "a6fbb8d0-c0e6-4037-a146-7439cd4e2453"
    },
    {
        "author": "张栻",
        "paragraphs": [
            "上头壁立起千寻，下列羣峯次第深。",
            "兀兀篮舆自吟咏，白云流水此时心。"
        ],
        "title": "登山有作",
        "id": "1080716a-0394-4350-8417-f00d1d49b53d"
    },
    {
        "author": "张栻",
        "paragraphs": [
            "便请行从马迹桥，何须乘鹤簉丛霄。",
            "殷勤底事登临去，不为山僧苦见招。"
        ],
        "title": "和元晦马迹桥",
        "id": "faa9e79d-4d8f-4a0c-ae41-e7d6aa66b6cb"
    },
    {
        "author": "张栻",
        "paragraphs": [
            "半岭篮舆小驻肩，眼中已觉渺云烟。",
            "山头更尽无穷境，非是人间别有天。"
        ],
        "title": "方广道中半岭少憩",
        "id": "083dcce9-ef0f-4729-acd6-5af964ef9946"
    },
    {
        "author": "张栻",
        "paragraphs": [
            "支筇石壁听溪声，却看云山万叠新。",
            "总是诗情吟不彻，一时分付与吾人。"
        ],
        "title": "道中景物甚胜吟赏不暇因复作此",
        "id": "dfdc6f72-568d-43e5-8cd3-2703c349473b"
    },
    {
        "author": "张栻",
        "paragraphs": [
            "阴崖积雪射寒光，入齿清甘得味尝。",
            "应是山神知客意，故将琼液沃诗肠。"
        ],
        "title": "崖边积雪取食清甚赋此",
        "id": "21483a94-0430-416c-9cce-661a69235d38"
    },
    {
        "author": "张栻",
        "paragraphs": [
            "石裂长藤瘦，山围野路深。",
            "寒溪千古思，乔木四时阴。",
            "更得寻幽侣，何妨拥鼻吟。",
            "笑看云出岫，谁是此无心。"
        ],
        "title": "和元晦后洞山口晚赋",
        "id": "95e32440-83b8-4b73-9bba-7e888a594362"
    },
    {
        "author": "张栻",
        "paragraphs": [
            "山行景物总清奇，知费山翁几许诗。",
            "雪急风号联骑日，月明霜净倚阑时。"
        ],
        "title": "和元晦雪压竹韵",
        "id": "5601a972-19da-4a01-8a95-ec22e19dee2d"
    },
    {
        "author": "张栻",
        "paragraphs": [
            "路入青山小作程，每逢佳处忆吾人。",
            "山林朝市休关念，认取临深履薄身。"
        ],
        "title": "和元晦怀定叟戏作",
        "id": "6f0e0f2c-84ab-48fa-bd63-a286cbdede8c"
    },
    {
        "author": "张栻",
        "paragraphs": [
            "阴壑传闻炯夜灯，几人高合费追寻。",
            "山间光景祇常事，堪笑尘寰万种心。"
        ],
        "title": "方广圣灯",
        "id": "67a4acce-3383-4bb1-bc0f-220011a27ec1"
    },
    {
        "author": "张栻",
        "paragraphs": [
            "黄实累累本自芳，西湖名字著诸方。",
            "里称胜母吾常避，珍重山僧自煮汤。"
        ],
        "tags": [
            "西湖"
        ],
        "title": "赋罗汉果",
        "id": "d5895440-9441-44bd-9887-6f166ff568a8"
    },
    {
        "author": "张栻",
        "paragraphs": [
            "松杉夹路自清阴，溪水有源谁复寻。",
            "忽见画图开四壁，悠然端亦慰予心。"
        ],
        "title": "和元晦咏画壁",
        "id": "539439a1-32cf-40bb-b120-3f2b7890dc62"
    },
    {
        "author": "张栻",
        "paragraphs": [
            "葺盖非陶埴，年深自碧差。",
            "如何乱心曲，不忍诵秦诗。"
        ],
        "title": "和元晦方广版屋",
        "id": "fb0e844b-9462-4fb9-a779-18282c8b6afe"
    },
    {
        "author": "张栻",
        "paragraphs": [
            "试问今宵涧底声，何如三叹有余音。",
            "堂中衲子还知否，月白风清底处寻。"
        ],
        "title": "和择之赋泉声",
        "id": "a4888fdd-5f31-475b-b5c6-5b2dc927600f"
    },
    {
        "author": "张栻",
        "paragraphs": [
            "月华明洁好霜天，遥指层城几暮烟。",
            "妙意此时谁与寄，美人湘水隔娟娟。"
        ],
        "title": "和择之赋霜月",
        "id": "a886929e-8d67-417d-977b-209e578492dc"
    },
    {
        "author": "张栻",
        "paragraphs": [
            "阴崖虎豹露须牙，元是枯槎著藓花。",
            "不向明堂支万祀，玄冬苦节未须夸。"
        ],
        "title": "和择之赋枯木",
        "id": "89dcfb70-87ff-480a-b3fd-d1962043b284"
    },
    {
        "author": "张栻",
        "paragraphs": [
            "夜入精蓝意自真，上方一笑政清新。",
            "山僧忽复随流水，可惜平生未了身。"
        ],
        "title": "闻方广长老化去有作",
        "id": "fc0f637a-b7f4-4c97-a3fc-615ad05d8dfa"
    },
    {
        "author": "张栻",
        "paragraphs": [
            "玉井峯头十丈莲，天寒日暮更清妍。",
            "不须重咏洛神赋，便可同赓云锦篇。"
        ],
        "title": "赋莲花峰",
        "id": "ced2ad04-907f-437c-b462-a14ab02f8dce"
    },
    {
        "author": "张栻",
        "paragraphs": [
            "兀坐竹舆穿涧壑，仰看石径接烟霞。",
            "是间故有春消息，散作千林琼玉花。"
        ],
        "title": "和元晦咏雪",
        "id": "676c3f78-179e-4f1b-979c-2c132d1f86b1"
    },
    {
        "author": "张栻",
        "paragraphs": [
            "两寺清闻磬，羣峯石作城。",
            "风生云影乱，猿啸月华明。",
            "香火远公社，江湖鸥鸟盟。",
            "是中俱不著，俯仰见平生。"
        ],
        "title": "自方广过高台",
        "id": "2057746d-f218-4601-af97-8eaadbb2279a"
    },
    {
        "author": "张栻",
        "paragraphs": [
            "岿然高廪倚晴天，独得佳名自古传。",
            "多谢山中出云气，人间长与作丰年。"
        ],
        "title": "赋石廪峰",
        "id": "0f2a5156-8fb8-40fa-8879-4f7fe27b8660"
    },
    {
        "author": "张栻",
        "paragraphs": [
            "阴崖冲雪寒肤裂，野路燃薪春意回。",
            "旋暖提壶倾浊酒，陶然绝胜夜堂杯。"
        ],
        "title": "道傍残火温酒有作",
        "id": "dd7f2de4-18dc-4cf4-8238-c27f3ae089b5"
    },
    {
        "author": "张栻",
        "paragraphs": [
            "眼中光洁尽琼瑶，未觉鬰蓝宫殿遥。",
            "石壁长林冰筯落，锵然玉佩响层霄。"
        ],
        "title": "和元晦林间残雪之韵",
        "id": "615837c1-265e-4aeb-96ee-1a47057b4932"
    },
    {
        "author": "张栻",
        "paragraphs": [
            "岳背三冬雪，真同不夜城。",
            "野云何晃荡，涧水助空明。",
            "行橐多新句，青山有旧盟。",
            "堂堂身世事，渠谩说三生。"
        ],
        "title": "和择之看雪",
        "id": "92a4778b-c370-4119-8d0b-6b3e1e166496"
    },
    {
        "author": "张栻",
        "paragraphs": [
            "回首尘寰去渺然，山中别是一风烟。",
            "好乘晴色上高顶，要看清霜明月天。"
        ],
        "title": "和择之福巖回望岳市",
        "id": "2f8e8d55-1c97-46e1-a32f-d804bd9099a7"
    },
    {
        "author": "张栻",
        "paragraphs": [
            "兹游奇绝平生事，只欠瀛仙冰雪姿。",
            "元是经行题品地，却从山际诵新诗。"
        ],
        "title": "福巖读张湖南旧诗",
        "id": "8e96bd03-7b92-4648-96d4-2c319441b31c"
    },
    {
        "author": "张栻",
        "paragraphs": [
            "祝融高处好，拂石坐林端。",
            "云梦从渠小，干坤本自宽。",
            "回眸增浩荡，出语觉高寒。",
            "明日重来看，宁应取次还。"
        ],
        "title": "和择之登祝融峰口占",
        "id": "60257242-ddcd-40e6-b870-6d0487e9ac86"
    },
    {
        "author": "张栻",
        "paragraphs": [
            "早来雪意遮空碧，晚喜晴霞散绮红。",
            "便可悬知明旦事，一轮明月快哉风。"
        ],
        "title": "和元晦晚霞",
        "id": "5b4013df-f5a2-4045-bb09-6e41bd51b2ae"
    },
    {
        "author": "张栻",
        "paragraphs": [
            "萧然僧榻碧云端，细读君诗夜未阑。",
            "门外苍松霜雪里，比君佳处让高寒。"
        ],
        "title": "过高台获信老诗集",
        "id": "0e4174ef-0b53-4066-a0b8-dd17e3098ca5"
    },
    {
        "author": "张栻",
        "paragraphs": [
            "上方元自好，一榻有余清。",
            "祇趁晨钟起，宁闻山鸟声。",
            "高僧足幽事，野客富诗情。",
            "试问峯头景，今朝作么生。"
        ],
        "title": "和元晦赠上封长老",
        "id": "cabf4b9f-8a3b-4400-80ac-f8ea46f1c8e5"
    },
    {
        "author": "张栻",
        "paragraphs": [
            "云气飘飘御晚风，笑谈嘘吸满心胸。",
            "须臾歛尽还空碧，露出天边无数峯。"
        ],
        "title": "和元晦醉下祝融",
        "id": "24bf3a62-e5e4-455f-8b89-ba480e83ab28"
    },
    {
        "author": "张栻",
        "paragraphs": [
            "归袂随云起，篮舆趁雪明。",
            "山僧苦留客，世故却关情。",
            "小倚枯藤杖，聊听绝涧声。",
            "如何山下客，一笑已来迎。"
        ],
        "title": "和元晦十六日下山之韵",
        "id": "ea09184e-81c9-4dac-892c-ebc7209a0812"
    },
    {
        "author": "张栻",
        "paragraphs": [
            "山中好景年年在，人事多端日日新。",
            "不向青山生恋著，祇缘身世总非真。"
        ],
        "title": "和择之韵",
        "id": "51e5b764-b5a8-40a5-b5cf-9679138b3d4d"
    },
    {
        "author": "张栻",
        "paragraphs": [
            "旧说峯头寺，真成杖屦来。",
            "却寻泥路滑，更喜野云堆。",
            "寒积三冬雪，阳生九地雷。",
            "城中几亲友，为说看山回。"
        ],
        "title": "和择之韵",
        "id": "b4cf0dd9-77e7-48d9-9dce-b4e26915640c"
    },
    {
        "author": "张栻",
        "paragraphs": [
            "昔人为己学，深旨妙隠微。",
            "三复尚䌹章，服膺愿无违。"
        ],
        "title": "题曾氏山园十一咏 尚䌹堂",
        "id": "aa4c6106-c91a-4023-8f4f-bf8bd44ccaa3"
    },
    {
        "author": "张栻",
        "paragraphs": [
            "日暮天无风，岸巾夕阳中。",
            "回首发遐想，明月已升东。"
        ],
        "title": "题曾氏山园十一咏 夕阳台",
        "id": "169a700a-f5f0-4d6e-9152-d19ba410b26e"
    },
    {
        "author": "张栻",
        "paragraphs": [
            "我家湘水滨，年年赋徕服。",
            "君家百亩田，晚岁千树绿。"
        ],
        "title": "题曾氏山园十一咏 橘沜",
        "id": "4674374e-6469-4ccb-b2c9-353a20462a0b"
    },
    {
        "author": "张栻",
        "paragraphs": [
            "种松苦难长，松长还耐久。",
            "莫作目前思，但种门前柳。"
        ],
        "title": "题曾氏山园十一咏 霜杰",
        "id": "d05df4e4-40e4-4c6a-a327-addc085fdf57"
    },
    {
        "author": "张栻",
        "paragraphs": [
            "不肯竞桃李，甘心同艾蒿。",
            "德人一题品，愈觉风味高。"
        ],
        "title": "题曾氏山园十一咏 菊隠",
        "id": "4119be9d-53cb-4481-8ff0-9cf6ba2a8505"
    },
    {
        "author": "张栻",
        "paragraphs": [
            "嘉莲秉嘉质，解后逢赏音。",
            "翁岂玩物者，寄意一何深。"
        ],
        "title": "题曾氏山园十一咏 君子亭",
        "id": "eeaaf4d6-7fa0-4605-8e81-1e9b5e5cf0db"
    },
    {
        "author": "张栻",
        "paragraphs": [
            "扁舟横薄莫，渺渺蓼知秋。",
            "家山有江湖，何必赋远游。"
        ],
        "title": "题曾氏山园十一咏 蓼步",
        "id": "b969e158-6a63-4587-a2de-931d7ccc3a69"
    },
    {
        "author": "张栻",
        "paragraphs": [
            "南山烟雨霏，北山风露多。",
            "衣沾非所惜，屦湿知如何。"
        ],
        "title": "题曾氏山园十一咏 北山",
        "id": "9a06dfec-d919-4646-850f-73ab5ee8e61d"
    },
    {
        "author": "张栻",
        "paragraphs": [
            "寒梅只自芳，野水有余清。",
            "山空岁云暮，妙意相发明。"
        ],
        "title": "题曾氏山园十一咏 梅沼",
        "id": "85c291d8-9ae0-4ce3-906b-9cbae867310e"
    },
    {
        "author": "张栻",
        "paragraphs": [
            "花开山与明，花落水流去。",
            "行人欲寻源，只在山深处。"
        ],
        "title": "题曾氏山园十一咏 桃花坞",
        "id": "9ba728cb-04bb-4baf-a18d-5e353e7bb16c"
    },
    {
        "author": "张栻",
        "paragraphs": [
            "桥边风月佳，俯仰有余思。",
            "无忘履冰心，方识吟风意。"
        ],
        "title": "题曾氏山园十一咏 吟风桥",
        "id": "ac3e52ba-c8b3-458c-9a06-f6d2da3291c7"
    },
    {
        "author": "张栻",
        "paragraphs": [
            "夜雨虚簷响彻明，地蒸衣润欲生云。",
            "想君渚路频回首，我亦书窗倍忆君。"
        ],
        "title": "昨日与周伯寿别终夕雨小诗追路",
        "id": "ab9cb523-da12-4293-9cc4-b75700a20f20"
    },
    {
        "author": "张栻",
        "paragraphs": [
            "日光射崖冰雪色，风壑传响松龙吟。",
            "但忻耳目得所遇，不觉山高几许寻。"
        ],
        "title": "自西园登山",
        "id": "71121955-29c2-4b16-a32a-9d48757e2dad"
    },
    {
        "author": "张栻",
        "paragraphs": [
            "今朝风日霁，共约再登台。",
            "人在云端上，僧从天际回。",
            "巖头风戛竹，林畔雪欺梅。",
            "浊酒消寒气，无妨饮数杯。"
        ],
        "title": "十五日再登祝融峰用台字韵",
        "id": "5a127e45-4baf-44d5-b4a2-a221e09ca65c"
    },
    {
        "author": "张栻",
        "paragraphs": [
            "僧舍孤衾寄此情，庄生梦破晓钟声。",
            "浮沤踪迹原无定，惆怅西风一夜清。"
        ],
        "title": "方广寺睡觉",
        "id": "ee214474-19d8-4d88-8a71-d281aa009356"
    },
    {
        "author": "张栻",
        "paragraphs": [
            "久憩珠林寺，高轩自远来。",
            "携朋上乔岳，载酒到琼台。",
            "论道吟心乐，吟诗笑眼开。",
            "遥观松柏树，风韵有余哀。"
        ],
        "title": "胡丈广仲与范伯崇自岳市来同登绝顶举酒极谈得闻比日讲论之乐",
        "id": "fc875ad1-9ea2-4adb-b655-1a53caaf4f16"
    },
    {
        "author": "张栻",
        "paragraphs": [
            "短短菰蒲绿未齐，河洲水暖鴈行低。",
            "归时须趁春光浅，待得春深意却迷。"
        ],
        "title": "春日西兴道中  其一",
        "id": "4b9832e3-100b-4fea-ad48-630a07503561"
    },
    {
        "author": "张栻",
        "paragraphs": [
            "江梅已过杏花初，尚怯余寒著萼疎。",
            "待得重来几枝在，半随蝶翅半蜂须。"
        ],
        "title": "春日西兴道中  其二",
        "id": "5899d405-2770-4596-a99c-6b30b73605cb"
    },
    {
        "author": "张栻",
        "paragraphs": [
            "岸容山意两溶溶，便是东皇第一功。",
            "春色平铺人不见，却将醉眼认繁红。"
        ],
        "title": "春日西兴道中  其三",
        "id": "79370fbd-94fd-4159-b13c-22e51fb49f78"
    },
    {
        "author": "张栻",
        "paragraphs": [
            "一川晓色鹭分去，两岸烟花鶑带来。",
            "径欲卜居从钓叟，绿杨缺处竹门开。"
        ],
        "title": "春日西兴道中  其四",
        "id": "46befc94-9dca-45f3-816c-8899ca8b8ad2"
    },
    {
        "author": "张栻",
        "paragraphs": [
            "簷铎无声鸟语稀，径深钟梵出花迟。",
            "日长徧遶溪南寺，未信东风属酒旗。"
        ],
        "title": "春日西兴道中  其五",
        "id": "fff91c86-5c30-4646-a584-fb96006f8b3c"
    },
    {
        "author": "张栻",
        "paragraphs": [
            "卷地狂风殿晚春，落花盖水欲成云。",
            "向人不改旧时面，只有苍官无此君。"
        ],
        "title": "晚春",
        "id": "db0b7e98-a6f4-4527-a21a-6d75ebd050ca"
    },
    {
        "author": "张栻",
        "paragraphs": [
            "独上荒亭数过帆，横林疎处见苍湾。",
            "固知不入豪华眼，送与凫鸥自在看。"
        ],
        "title": "晚望",
        "id": "1277b33e-59be-458a-8960-8323add97a3e"
    },
    {
        "author": "张栻",
        "paragraphs": [
            "仲舒旧事无人记，家令风流一世倾。",
            "天下何曾识真吏，古来几许尚虚名。"
        ],
        "title": "八咏楼有感",
        "id": "0222fa79-ae35-4548-a3cd-9d1ee7220e98"
    },
    {
        "author": "张栻",
        "paragraphs": [
            "游丝浩荡醉春光，倚頼微风故故长。",
            "几度鶑声留欲住，又随飞絮过东墙。"
        ],
        "title": "游丝",
        "id": "a6471de1-a338-4feb-aaaa-af4cc6ee0243"
    },
    {
        "author": "张栻",
        "paragraphs": [
            "凉叶翻翻不受尘，芒鞋藤杖及清晨。",
            "开帘小放前溪入，澄绿光中独岸巾。"
        ],
        "title": "题刘氏绿映亭  其一",
        "id": "642f7be2-a679-4697-b59d-8626bc0a0886"
    },
    {
        "author": "张栻",
        "paragraphs": [
            "鹭浴鱼跳在镜屏，摇青浮碧太鲜明。",
            "墙东种得阴成幄，隔叶看来却有情。"
        ],
        "title": "题刘氏绿映亭  其二",
        "id": "21d2752b-8c0e-497c-ae11-a33137f59b32"
    },
    {
        "author": "张栻",
        "paragraphs": [
            "平地起突兀，颓然若负龟。",
            "初疑斤斧凿，安得此巧奇。",
            "乃知化工巧，精意运神机。",
            "巖深翠长滴，冲冲阅四时。"
        ],
        "title": "大云巖",
        "id": "946bb51f-0d15-4373-8d72-22ac2f61c2a9"
    },
    {
        "author": "张栻",
        "paragraphs": [
            "牢落诗盟寒欲灰，非君怀抱若为开。",
            "未阑樽酒论文意，拂榻应须有待来。"
        ],
        "title": "和故旧招馆",
        "id": "cdd94b78-9c31-4dbf-8e0d-e28e14fa64c3"
    },
    {
        "author": "张栻",
        "paragraphs": [
            "故人畴昔隠西峰，野寺幽房一径通。",
            "无复老僧谈旧事，空余修竹满清风。",
            "梦中寻胜忘南北，句里论心岂异同。",
            "我欲壁间题唱和，他年留得诧南公。"
        ],
        "title": "和友人梦游西山",
        "id": "ea6f03f9-e672-4115-9f96-9a4f6159b3eb"
    },
    {
        "author": "张栻",
        "paragraphs": [
            "上竺诸天近，中林万木低。",
            "迥超尘世外，恍入雪山西。",
            "忽漫参龙象，行将混鹿麋。",
            "何年释簪绂，于此独幽栖。"
        ],
        "title": "过上天竺寺",
        "id": "ddf9ab0b-5ada-45ad-a031-73d60a9064e4"
    },
    {
        "author": "张栻",
        "paragraphs": [
            "浩浩湖之源，迤逦衡山下。",
            "有月来中天，明珠千斛泻。",
            "澂澈一尘无，交辉清不夜。",
            "嗟彼泉下人，逝莫挽逸驾。",
            "惟有不死心，清光徧华夏。"
        ],
        "tags": [
            "衡山"
        ],
        "title": "荆湖望月",
        "id": "ef5b31b4-8412-48f0-93ab-8807b2097115"
    },
    {
        "author": "张栻",
        "paragraphs": [
            "泛舟长沙渚，振策湘山岑。",
            "烟云渺变化，宇宙穷高深。",
            "怀古壮士志，忧时君子心。",
            "寄言尘中客，莽苍谁能寻。"
        ],
        "title": "登岳麓赫曦台联句",
        "id": "4043864c-a79c-4746-84e7-bfeb981ca991"
    },
    {
        "author": "张栻",
        "paragraphs": [
            "清溪南畔小桥东，落月纷纷水映红。",
            "五夜客愁花片里，一年春事角声中。",
            "歌残玉树人何在，舞破香衫曲未终。",
            "却忆孤山醉归路，马蹏残雪衬春风。"
        ],
        "title": "落梅",
        "id": "a4b03503-50df-4e70-bd9f-86d0a73a2525"
    },
    {
        "author": "张栻",
        "paragraphs": [
            "郴山足奇变，其水复清美。"
        ],
        "title": "句",
        "id": "7357181b-9888-4810-a2b6-902a252f1f88"
    },
    {
        "author": "陈造",
        "paragraphs": [
            "作计忧患场，贤圣颇中之。",
            "淮乡酒价贱，希复独醒时。",
            "齿发变今昔，抚己属负兹。",
            "清坐挹饮客，辞费未免疑。",
            "客欢我怡然，此戒何妨持。"
        ],
        "title": "和陶渊明二十首  其一",
        "id": "1b6a6f3c-995c-47e6-a3a6-51d9f8808d66"
    },
    {
        "author": "陈造",
        "paragraphs": [
            "壮岁锐著述，瞢欲藏名山。",
            "中间忽自哂，聒聒厌多言。",
            "弃置杯中乐，雕锼耗岁年。",
            "不知百岁后，何益空名传。"
        ],
        "title": "和陶渊明二十首  其二",
        "id": "20890e8f-783b-4587-8fc4-0a00c54cbdb1"
    },
    {
        "author": "陈造",
        "paragraphs": [
            "薄俗不难化，君子要得情。",
            "善政良易孚，循良本无名。",
            "一从吏海邑，我暇民乐生。",
            "穽填虎自避，心冥鸥不惊。",
            "且了饱饭课，不问报政成。"
        ],
        "title": "和陶渊明二十首  其三",
        "id": "4c36ed81-578e-4c86-bd29-43e1e59a1558"
    },
    {
        "author": "陈造",
        "paragraphs": [
            "不念建德游，枉作心奋飞。",
            "一溺狂泉饮，坐受人所悲。",
            "吾乐有余地，醉乡真可依。",
            "酹觞初问涂，嗽醪便知归。",
            "弃置近药裹，改絃计扶衰。",
            "欢趣固自若，谁谓志愿违。"
        ],
        "title": "和陶渊明二十首  其四",
        "id": "66ebed21-61cd-42f4-b148-646c6f2cb76f"
    },
    {
        "author": "陈造",
        "paragraphs": [
            "捐金得嘉旨，举室更笑喧。",
            "老子旧小户，醉帽每先偏。",
            "即今省酒费，或办归买山。",
            "吏隠有定趣，县债当亟还。",
            "乘流遇坎止，毕世佩此言。"
        ],
        "title": "和陶渊明二十首  其五",
        "id": "352d7f59-fe63-4ce3-a56c-02fb64cc7ff6"
    },
    {
        "author": "陈造",
        "paragraphs": [
            "张竦诋陈遵，彼此竟谁是。",
            "徐公今似优，昔行未容毁。",
            "中年覆觞过，畏病乃能尔。",
            "儿辈无真见，缊袍贤锦绮。"
        ],
        "title": "和陶渊明二十首  其六",
        "id": "55eb7ec3-057b-4bb9-8c7a-b81b892984f1"
    },
    {
        "author": "陈造",
        "paragraphs": [
            "海乡亦好春，红紫纷蕤英。",
            "黄鸟托庭柯，啁异常如有情。",
            "知我得碧涛，似劝花前倾。",
            "岂知好饮客，静坐耐耳鸣。",
            "茹津拆红泥，鲸吸看后生。"
        ],
        "title": "和陶渊明二十首  其七",
        "id": "62b8e9e2-2bd6-463a-ba24-01c1f2c71010"
    },
    {
        "author": "陈造",
        "paragraphs": [
            "肮脏老眉面，岂是趋世资。",
            "谬著百僚底，躄躠彊折枝。",
            "深知才用短，敢谓时命奇。",
            "归耕不顾计，更问婚娶为。",
            "何向不贫贱，肯为寸禄羁。"
        ],
        "title": "和陶渊明二十首  其八",
        "id": "a9eeb55f-e2fa-4d2d-a810-c34eac239d97"
    },
    {
        "author": "陈造",
        "paragraphs": [
            "公朝不遗才，荡荡天门开。",
            "杂遝尽奇士，腾凌舒壮怀。",
            "有客寻遂初，与时自作乖。",
            "脱粟傲肉食，官居当巖栖。",
            "东州拜玺书，西州迎芝泥。",
            "夫也商声讴，满屋金石谐。",
            "诗书孰践履，簿领甘沉迷。",
            "平生独往愿，万牛挽莫回。"
        ],
        "title": "和陶渊明二十首  其九",
        "id": "cb8866bd-5652-4386-98ca-4314ed5b3295"
    },
    {
        "author": "陈造",
        "paragraphs": [
            "自公有至乐，诗卷还坐隅。",
            "得句一吐之，嬉然忘穷涂。",
            "百世一俯仰，万象付驰驱。",
            "吟情当饮兴，其乐皆有余。",
            "役心声利场，咄咄彼何居。"
        ],
        "title": "和陶渊明二十首  其一○",
        "id": "710c1b7f-6ff2-46bd-987c-f58f4102e05d"
    },
    {
        "author": "陈造",
        "paragraphs": [
            "卯金穿窬雄，典午盗有道。",
            "当时附炎人，忍耻称国老。",
            "延之终代北，范粲车上槁。",
            "矫矫竹林儁，曲糵岂真好。",
            "陶公诸公右，烱若横道宝。",
            "不就酣湎逝，亦恐自标表。"
        ],
        "title": "和陶渊明二十首  其一一",
        "id": "30357a4e-db00-498b-93a8-e53732dabffd"
    },
    {
        "author": "陈造",
        "paragraphs": [
            "访书酒诰空，扬子浪伤时。",
            "颂德誉大人，刘伶颇费辞。",
            "人生意行耳，暇复商略兹。",
            "用己律世人，一信起千疑。",
            "规规滞所然，在物宁非欺。",
            "我心受风舟，漂然随所之。"
        ],
        "title": "和陶渊明二十首  其一二",
        "id": "f63b2a99-6157-4e53-8630-883b7c6ccf67"
    },
    {
        "author": "陈造",
        "paragraphs": [
            "人生无贤愚，彼是皆梦境。",
            "矻矻迷所求，冥冥睡未醒。",
            "此心方放纷，息念乃要领。",
            "冲风有惊波，揠苗无佳颖。",
            "梦觉怅今昔，吾其默自炳。"
        ],
        "title": "和陶渊明二十首  其一三",
        "id": "9c777723-0221-464c-bdfc-4a8f9bda4779"
    },
    {
        "author": "陈造",
        "paragraphs": [
            "暇日坐北窗，好风竹间至。",
            "楚骚偶到眼，开卷已心醉。",
            "爱君君子心，湛身抑其次。",
            "自靖各所安，苟难岂所贵。",
            "非渠工语言，谁遣忘肉味。"
        ],
        "title": "和陶渊明二十首  其一四",
        "id": "13c299ea-2b1c-4575-a178-b54cce9036ef"
    },
    {
        "author": "陈造",
        "paragraphs": [
            "愦愦绮纨儿，客或大其宅。",
            "长公抱胸奇，所向有削迹。",
            "穷达吁可惊，贤否乃什百。",
            "请君勿此计，计之当浮白。",
            "九品宁用评，四并良可惜。"
        ],
        "title": "和陶渊明二十首  其一五",
        "id": "7c178bf7-5ce1-4795-bf78-4bc67d76dddf"
    },
    {
        "author": "陈造",
        "paragraphs": [
            "细阅史氏书，宛若身所经。",
            "梦录以命之，过影纪亏成。",
            "一尧间十秦，寒暑倏变更。",
            "我起千岁后，游心于大庭。",
            "俛仰海尘扬，鼓舞天籁鸣。",
            "纷纷阅过前，表立俱志情。"
        ],
        "title": "和陶渊明二十首  其一六",
        "id": "42e9b3bb-5662-4158-a167-d262628cc87f"
    },
    {
        "author": "陈造",
        "paragraphs": [
            "达观无畦畛，自狭叔季风。",
            "典书有佳酿，饮徒常眼中。",
            "彼醉我俱适，未觉介胜通。",
            "刚制免寂寥，政复人得弓。"
        ],
        "title": "和陶渊明二十首  其一七",
        "id": "bcc6ed19-1e86-4e16-9f89-fe3160e8d8c1"
    },
    {
        "author": "陈造",
        "paragraphs": [
            "少从师友间，雅意效一得。",
            "中年弹尘冠，欲起复回惑。",
            "初无辅时具，吾责良易塞。",
            "即今禹绍舜，羣俊萃王国。",
            "臣犹自知之，环省每愍默。"
        ],
        "title": "和陶渊明二十首  其一八",
        "id": "93d21362-334f-4e58-b439-87ce0b78adc5"
    },
    {
        "author": "陈造",
        "paragraphs": [
            "昔人蚁壤游，方复诧贵仕。",
            "回首辞穷约，投分感知己。",
            "邻鼓惊边隅，得无豢养耻。",
            "战酣日为却，血尸三百里。",
            "推枕视窗日，前事皆可纪。",
            "向来心营营，乃始得真止。",
            "彼此谁贤愚，所持那足恃。"
        ],
        "title": "和陶渊明二十首  其一九",
        "id": "876e22ee-cac0-4586-bec8-be7d7c73014c"
    },
    {
        "author": "陈造",
        "paragraphs": [
            "陶翁出宰县，径去亦天真。",
            "闲居诗成集，古雅仍深醇。",
            "坡翁访赤壁，临流双鬓新。",
            "小袖补衮手，千篇准过秦。",
            "两翁阅当世，眇若毫端尘。",
            "熙丰望义熙，爱君最忠勤。",
            "向非与道俱，宁尔著语亲。",
            "自我诵遗编，行身少知津。",
            "敢忘炷炉香，亦复垫雨巾。",
            "鼎鼎盖棺前，期无愧斯人。"
        ],
        "title": "和陶渊明二十首  其二○",
        "id": "890457b2-7d84-4740-ac0b-b926f7a5462d"
    },
    {
        "author": "陈造",
        "paragraphs": [
            "放麑念号鸣，易牛怜觳觫。",
            "仁心谁独无，天机或待触。",
            "悠悠寄宇宙，往往狥口腹。",
            "君子一饱适，庖事不到目。",
            "宁知刀俎间，宛转无声哭。",
            "空蜚与土穴，暴殄无遗育。",
            "况此佳风味，世肯贷尔族。",
            "炳炬擒爬沙，免介荐膏馥。",
            "向来横戈怒，不救摇牙酷。",
            "醤浴酒拍浮，方法忍抄录。",
            "躁扰至绝命，耳闻痛在肉。",
            "淡茹吾能事，晚食媚山蔌。"
        ],
        "title": "书法蟹方后",
        "id": "b2753494-2b8a-4cd0-bcbc-4914bb732f3b"
    },
    {
        "author": "陈造",
        "paragraphs": [
            "忆昔初抱孙，双鬓飒已秋。",
            "眼看与我长，岁月如许遒。",
            "我以薄宦西，汝为守舍留。",
            "梦辄来后前，岁律欻再周。",
            "想今与迺父，长我更半头。",
            "天姿粹而温，整整静不浮。",
            "六经如取携，八面自优游。",
            "落笔动万言，颇能如翁不。",
            "如翁何足道，抗志须前修。",
            "良匠有妙斲，惰农无厚收。",
            "彼哉碌碌者，不源而计流。",
            "吾言不虚往，过是夫何求。"
        ],
        "title": "寄二孙 嶤",
        "id": "e092768c-a719-435c-963e-0699325272fc"
    },
    {
        "author": "陈造",
        "paragraphs": [
            "阿泰幼傥砀，势若泛驾马。",
            "暂别已束发，折节殊曩者。",
            "诵书口澜翻，昼夜曾不舍。",
            "课肯犯雪供，笔亦挥汗把。",
            "才地校优劣，不在阿儒下。",
            "平时于方兄，眇视真土苴。",
            "念翁少年日，为学不余暇。",
            "混俗类疎放，秉心迺儒雅。",
            "儿今颇肖吾，解笑时苟且。",
            "师匠求有余，好书不外假。",
            "缅怀萤雪边，力倍功更寡。",
            "可用吾季孟，直辈古班贾。"
        ],
        "title": "寄二孙 扆",
        "id": "82d2be85-0c8e-42a0-b0e2-35d043918d3c"
    },
    {
        "author": "陈造",
        "paragraphs": [
            "旱气乘炎熇，触耳仍怨咨。",
            "九重正宵旰，解颜定何时。",
            "书生身世忧，宁止八口饥。",
            "可复河朔醉，欲赓云汉诗。"
        ],
        "title": "苦旱六首  其一",
        "id": "e41852f4-30fb-4876-ab9f-a9825bd07857"
    },
    {
        "author": "陈造",
        "paragraphs": [
            "雨师久退藏，风伯恣吹鼓。",
            "蓊然西郊云，离合太荧侮。",
            "及兹一汛洒，颇亦清袢暑。",
            "几占鱼鳞天，仅得龙尾雨。"
        ],
        "title": "苦旱六首  其二",
        "id": "bd51f694-7a7f-42b3-a895-8ebd9a8fe9f9"
    },
    {
        "author": "陈造",
        "paragraphs": [
            "我虽甓社居，有田不濒湖。",
            "漫漫湖水长，奈此田中枯。",
            "携文客边侯，劣可输残租。",
            "黧瘁不识饱，愧尔耕田夫。"
        ],
        "title": "苦旱六首  其三",
        "id": "aa4870a8-7724-4c43-8c06-942c3332f6c1"
    },
    {
        "author": "陈造",
        "paragraphs": [
            "枯旱岁十九，无若今岁酷。",
            "日色虽许赤，苗心尚余绿。",
            "举觞劝睡龙，雄飞胜雌伏。",
            "作意收桑榆，前愆傥容赎。"
        ],
        "title": "苦旱六首  其四",
        "id": "95b2009d-2e78-4463-be65-7db057c310bd"
    },
    {
        "author": "陈造",
        "paragraphs": [
            "苍生惜死所，倚须数寸泽。",
            "连朝油云度，空劳问雨色。",
            "丰歉恐数然，造物莫为力。",
            "定知天屡阴，为尔动悽恻。"
        ],
        "title": "苦旱六首  其五",
        "id": "08e41eb5-ab14-4fb4-b105-3ff1e2ce0069"
    },
    {
        "author": "陈造",
        "paragraphs": [
            "频年忍流移，犹幸稊稗熟。",
            "稊稗亦已无，何以填饥腹。",
            "时方迫冻馁，势恐瞢荣辱。",
            "傥无意外忧，根蘗犹可斸。"
        ],
        "title": "苦旱六首  其六",
        "id": "a7bb7c06-43c0-4e39-afb2-b369b844c719"
    },
    {
        "author": "陈造",
        "paragraphs": [
            "引息度奇暑，风日正交战。",
            "淮乡六月春，嫣然担头见。",
            "香凝素囊拆，湿余清露泫。",
            "丰肤专正色，一忠百佞贱。",
            "祝融迺司花，慰我红尘面。",
            "买归一杯适，得共黄葵荐。"
        ],
        "title": "马上见卖白莲者三首  其一",
        "id": "92c438aa-2e0a-4106-99b6-4e010cff8b16"
    },
    {
        "author": "陈造",
        "paragraphs": [
            "东荡百顷宽，满荡莲结花。",
            "孤村莲荡西，茅茨吾所家。",
            "年年红紫尽，为春留芳华。",
            "酒船堕云锦，歌棹凌瑞霞。",
            "只今乡闾梦，不道身风沙。",
            "把花但三嗅，对酒长咨嗟。"
        ],
        "title": "马上见卖白莲者三首  其二",
        "id": "d8416900-fa25-4323-8dc2-5ae3c293f810"
    },
    {
        "author": "陈造",
        "paragraphs": [
            "东荡花清晨，西湖渺无津。",
            "凉荷引天远，极目粧面新。",
            "鸣榔与鼓枻，彼岂寻芳人。",
            "香风漂我舟，领略不及宾。",
            "当时赏花句，兴在迹已陈。",
            "歌似冰玉友，花面俱回春。"
        ],
        "tags": [
            "西湖"
        ],
        "title": "马上见卖白莲者三首  其三",
        "id": "b4a1d68b-a26a-45ae-98e6-40f1300ff967"
    },
    {
        "author": "陈造",
        "paragraphs": [
            "古人四壁居，今人犹叹息。",
            "蔡子携百指，亦自无四壁。",
            "分绝槟榔求，未断文字癖。",
            "此行谁知己，所向尽艰食。",
            "予文久自知，不作杯水直。",
            "方君忍饥雷，可语宁此石。"
        ],
        "title": "蔡秀才求予所作记作诗赠之时蔡移居",
        "id": "2d5c987e-1a5d-4635-9f30-3c2ccb83d535"
    },
    {
        "author": "陈造",
        "paragraphs": [
            "彭家柳边堂，江色润书画。",
            "迺公根柢学，衣传自心会。",
            "唾手勋业余，探妙文字外。",
            "区区青紫计，韦子岂君配。",
            "神物护挥毫，而不告成坏。",
            "赫炎卷地过，椽瓦了无在。",
            "頼是堂间书，万轴腹中载。",
            "迺公洞天理，否倾则为泰。",
            "向来荐才名，开口取猜怪。",
            "从今柳先生，颇为参元快。"
        ],
        "title": "彭尉焚巢二首  其一",
        "id": "4f14ed53-619b-47d8-bf9c-ac0ab260714a"
    },
    {
        "author": "陈造",
        "paragraphs": [
            "迺翁五车读，弓剑初一命。",
            "九十归田园，颜丹眼如镜。",
            "客来不告倦，笔落有余劲。",
            "霜严草花落，松柏独也正。",
            "吾怜盼与札，徐阅襄昭定。",
            "济美竟寂寞，陈编漫辉映。",
            "翁家戏彩郎，足继贤业盛。",
            "雄词逼王杨，奥学窥韩孟。",
            "援今校古昔，两翁犹此病。",
            "今段天试君，处此要以静。"
        ],
        "title": "彭尉焚巢二首  其二",
        "id": "e309380c-7b18-4dad-bad2-d86744d5891d"
    },
    {
        "author": "陈造",
        "paragraphs": [
            "天孙望河鼓，杳眇河西东。",
            "参旗映天梁，欻作秋夕逢。",
            "人生风马牛，未害心期同。",
            "章侯大雅士，抱负难形容。",
            "平生万卷读，会意春冰融。",
            "小迟风云期，未剖琳瑯胸。",
            "我顷诵清句，神驰水朝宗。",
            "识面胜闻名，论文得新功。",
            "烱彼如意珠，来自仙者宫。",
            "径作君苗焚，执笔吾热中。",
            "荒学顾何取，目昏鬓已童。",
            "惟应得石友，天用慰涂穷。"
        ],
        "title": "次韵章舜举",
        "id": "58b0027b-b455-4be1-b7e4-710047527659"
    },
    {
        "author": "陈造",
        "paragraphs": [
            "行李小槃薄，海西裨海东。",
            "交情半新故，生世有遇逢。",
            "从我二三子，草木臭味同。",
            "业工画眉妩，饰此冰雪容。",
            "高轩一再过，向我作春融。",
            "陈侯犀一角，锦肠星斗胸。",
            "章侯金百炼，学派传正宗。",
            "杨侯较诸杨，朝墨收儁功。",
            "王郎天地间，合侍明光宫。",
            "我老一无可，短翼羣蜚中。",
            "樽酒剪银烛，诗锦佩奚童。",
            "宽破十日留，文律得细穷。"
        ],
        "title": "再用前韵赠盐城四士",
        "id": "0e63e8d8-38a7-43ea-98da-84724268ad89"
    },
    {
        "author": "陈造",
        "paragraphs": [
            "饥麟不落毛，士生常百忧。",
            "何人金为埒，振客不待求。",
            "之子磊磈胸，贮书不贮愁。",
            "焉知奉二老，百指借岸舟。",
            "方耐冷侵骨，未暇吟掉头。",
            "目前帡幪托，急于温饱谋。",
            "诗来愬穷状，读想寒飕飕。",
            "我亦寄别巢，其拙真病鸠。",
            "每慙乌所瞻，更羨鶑出幽。",
            "君看沉沉者，生不谭轲丘。",
            "可食忘嗟来，至宝忌暗投。",
            "天地吾蘧庐，此理君信不。",
            "为亲傥可屈，三返无宜休。"
        ],
        "title": "次韵王解元赁地筑屋",
        "id": "23d88d49-38d7-4820-b260-025107bfa2aa"
    },
    {
        "author": "陈造",
        "paragraphs": [
            "般门难呈拙，仰屋方自咎。",
            "诗肩卓两峰，因君笑今又。",
            "袖手非不佳，拜赐良独厚。",
            "翩翩王公孙，肝肺衷绘绣。",
            "向来传新作，价欲擅文囿。",
            "妙语再堕前，吟玩忘昏昼。",
            "江涛骇澎湃，风竹聆疎瘦。",
            "足我学古心，如饮得美酎。",
            "气无寒郊寒，派续后山后。",
            "采采葩华林，羣芳酿孤茂。",
            "错刀合琼瑶，内索慙寡陋。",
            "肯如周人朴，唾去不一嗅。"
        ],
        "title": "次韵章时可",
        "id": "e5f366eb-fb00-4231-a50a-9509a08b4f3d"
    },
    {
        "author": "陈造",
        "paragraphs": [
            "严严神仙居，不受世尘涴。",
            "栖身白玉壶，眼净讵容唾。",
            "主人敬爱客，马秣仆不饿。",
            "洗心炉薰前，容了旧经课。"
        ],
        "title": "赠施都正三首  其一",
        "id": "52d47aeb-e046-4d70-8240-4d674cbb95c7"
    },
    {
        "author": "陈造",
        "paragraphs": [
            "雨窗舞晦明，风竹作骚屑。",
            "断无思归梦，人境两清绝。",
            "道人气金玉，妙论挟冰雪。",
            "未须金鼎丹，始可黑霜发。"
        ],
        "title": "赠施都正三首  其二",
        "id": "5cfd2eb8-e1ab-486b-9a01-cd5280e581fa"
    },
    {
        "author": "陈造",
        "paragraphs": [
            "欲观芸芸初，当求根极地。",
            "古今貉一丘，贵贱鱼千里。",
            "纤云翳太空，玄珠在深水。",
            "安得数年闲，与师商榷此。"
        ],
        "title": "赠施都正三首  其三",
        "id": "5ff909b9-0715-4e02-a2f8-3c0eb26a0bfb"
    },
    {
        "author": "陈造",
        "paragraphs": [
            "沉沉王侯居，列屋皆妖妍。",
            "性斧糜春葱，日诧歌舞筵。",
            "孰知山泽儒，超然广文毡。",
            "野花供妩媚，山月献连娟。",
            "潘郎真吾徒，常加视后鞭。",
            "居无鲍生马，红粉风蓬旋。",
            "张公为石奴，处仲政复贤。",
            "继今看远业，贱子当留年。"
        ],
        "title": "次潘德久韵",
        "id": "699fffeb-26cb-4fa6-be9d-4a9ab262849f"
    },
    {
        "author": "陈造",
        "paragraphs": [
            "引领数仞墙，坐历几秋仲。",
            "西风度凝香，稍羞文字供。",
            "使君今退之，一眄士轻重。",
            "硕德金玉文，天畀为吾宋。",
            "鄙夫老世纷，万事曲肱梦。",
            "向来窃膏馥，编缀饱吟讽。",
            "此诗含古意，羣骚之橘颂。",
            "理窟有余地，犹许一醉共。",
            "名卿璧一双，豪士笛三弄。",
            "侍公眼生缬，聊目归鸿送。"
        ],
        "title": "次韵章茂深安抚见寄",
        "id": "c26f1c63-0c99-457e-9960-0f873fd38e75"
    },
    {
        "author": "陈造",
        "paragraphs": [
            "白虫散如蛆，黑虫聚如蚁。",
            "循缘仍咂齧，欲寐复九起。",
            "吾舟玉为粒，生此果何理。",
            "神奇作臭腐，秋暑况如毁。",
            "人生托洪炉，一饱盖分尔。",
            "临流念彫年，胡迺置身此。",
            "笑口忽唶惋，曼肤或疮痏。",
            "隄防费应俗，情伪良不美。",
            "短篱护松菊，吾归殊可喜。",
            "锥刀诧朋侪，嗟尔商贩子。"
        ],
        "title": "七月附米舟之浙中作",
        "id": "132000c3-4619-41c3-9555-ba363021a83f"
    },
    {
        "author": "陈造",
        "paragraphs": [
            "窗度荷芰风，舟舣鸳鸯浦。",
            "落帆憩篙师，辟此白淙雨。",
            "长征取惬快，留滞不云苦。",
            "适喜县麻势，为荡铄石暑。",
            "去年舟系柳，卧看虹饮渚。",
            "龙公会事发，尚记跳珠语。",
            "崎岖不谐俗，似为龙所予。",
            "一杯酬新凉，开瓶先酹汝。"
        ],
        "title": "召伯停舟辟雨",
        "id": "fa6d1566-dded-480f-9a56-939c1a1b920a"
    },
    {
        "author": "陈造",
        "paragraphs": [
            "襄鄂二千里，何啻三百湾。",
            "风色九顺逆，左往复右还。",
            "舟行已三日，沿流不作艰。",
            "即今苍烟面，犹是泊处山。",
            "信次有定期，曲直了不关。",
            "聊可供戏事，轻桡与回环。"
        ],
        "title": "过樊村",
        "id": "0958c625-39b0-4f5c-937e-ccf3ccb9539b"
    },
    {
        "author": "陈造",
        "paragraphs": [
            "吕城望奔牛，道里不作远。",
            "徙倚不容前，奈此河流浅。",
            "窘步客怀恶，痴坐仆夫倦。",
            "班荆得两生，晤语忘旦晚。",
            "文卷得细披，汤餠亦粗办。",
            "生须朋从乐，时亦慰连蹇。",
            "长吟行路难，回首偶耕愿。",
            "卜邻傥君等，老我幸无怨。"
        ],
        "title": "吕城待闸得陈魏二生晤语",
        "id": "94023cb3-b366-42bb-9fa8-784ecc632feb"
    },
    {
        "author": "陈造",
        "paragraphs": [
            "璧月无纤翳，冰壶不受尘。",
            "西京子云裔，有官居士身。",
            "今代庞德公，淑质秉大雅。",
            "生事一丘壑，龙凤拜床下。",
            "绪余辨官业，膏馥付尔曹。",
            "诗声华岳重，士论锡山高。",
            "京尘逆旅中，初喜识芝宇。",
            "鄙语愧呈拙，有底极推许。",
            "漂流当定居，久计浙西东。",
            "他年结诗社，未嫌后从公。"
        ],
        "title": "赠杨伯时",
        "id": "76b62515-958f-4476-af2e-a6982aa9b08b"
    },
    {
        "author": "陈造",
        "paragraphs": [
            "汉庭用少余，无策销外侮。",
            "充国七十翁，胜算定樽俎。",
            "夫君谭西北，万里真目睹。",
            "诸将失投机，遽岂一二数。",
            "形势可聚米，君王未借箸。",
            "江湖五十年，帝阍严九虎。",
            "后生不更事，儿戏议边圉。",
            "圆方殊枘凿，寂默忍羁旅。",
            "平生干霄气，百吞不一吐。",
            "白眼阅流俗，闭口避尔汝。",
            "山阳文武资，干国今吉甫。",
            "清啸临筹边，志已无骄虏。",
            "经年虚代舍，须君作谋主。",
            "心嗤区区郑，缓不省之武。",
            "盍思度外意，径略纸上语。",
            "山阳吾未识，彷彿梦眉宇。",
            "断知磊落人，众弃能独取。",
            "一巵劝临分，三叹欲轻举。",
            "抒君胸中奇，定作商应羽。",
            "还应访隠沦，道我听鸡舞。"
        ],
        "title": "送叶主簿楚州应钱帅之招",
        "id": "41f2b029-966b-4c50-ac0a-32a18ce4aa66"
    },
    {
        "author": "陈造",
        "paragraphs": [
            "观名计利心，惴惴日交战。",
            "洪涛探龙睡，赤手投虎圈。",
            "孰知青云士，眼静不汝眩。",
            "中年琴书趣，早岁林壑愿。",
            "我无适时具，未敢厌寒远。",
            "政须营一醉，尚喜春酒贱。",
            "前回所探花，扑蔌已如霰。",
            "把杯临清池，缬影中流见。",
            "可须催归语，且领提壶劝。",
            "向来眼中人，此客颇尝见。",
            "两王风流绝，声名到朝彦。",
            "新句如破竹，脱手金丸转。",
            "石交可忘年，时亦共酣醼。",
            "春来景物好，题品几时遍。",
            "鶑花不无情，向君真自献。"
        ],
        "title": "次韵王解元",
        "id": "c4c0ff22-38e1-4cd4-8a13-6b2740c5aa07"
    },
    {
        "author": "陈造",
        "paragraphs": [
            "刓方利禄媒，抱道俗不省。",
            "诗书工发冢，孰起世儒病。",
            "钱侯挺直节，蛮徼复兰省。",
            "剑气夜星明，雕翮秋霜耿。",
            "上前论世务，万乘为首肯。",
            "平生中原虑，壮岁左符请。",
            "不作黄阁想，拟试白羽秉。",
            "孤忠当宁知，宏图时宰领。",
            "羣儿须圆曲，谓可力胜命。",
            "彼此计乘除，得甓丧崇鼎。",
            "平生信所得，一鉴照万境。",
            "幕中辞脂韦，客右进严冷。",
            "主簿聱牙伯，评俗怒生瘿。",
            "令君强项翁，争事不藏颕。",
            "但有周舍思，可无卫武警。",
            "我亦意行者，泥古志未逞。",
            "朝来听名理，剪烛延落景。",
            "寸田殊易荒，有頼剔榛梗。",
            "效奇乏良策，汲深慙短绠。",
            "惟期佩公言，不堕颓俗穽。"
        ],
        "title": "赠钱郎中",
        "id": "38fc4ead-961e-4e43-a7a2-4ef260e4aa5f"
    },
    {
        "author": "陈造",
        "paragraphs": [
            "儒冠几经秦，士贵始艺祖。",
            "英儁承上意，不止工造语。",
            "文风逮列圣，秀异弥博取。",
            "即今再太平，比屋务稽古。",
            "先生国元老，曩亦原夫举。",
            "倚相能丘索，吉甫允文武。",
            "后生藉膏馥，掉臂雄艺圃。",
            "岂伊郐无讥，敢睨大国楚。",
            "诸生观国光，名欲簉龙虎。",
            "初非意敢料，顾为公所与。",
            "蕙兰侈芳筵，肴核富雕俎。",
            "酒行不待醉，阖坐喜欲舞。",
            "妙句韦白前，拭目嗟未睹。",
            "豪气倏贾余，举举陵天宇。",
            "悬知三千牍，去作虹霓吐。",
            "我坐广文毡，勤拙初不补。",
            "看挥修月刃，稳送抟风羽。",
            "传灯知道尊，食蔗记荼苦。",
            "明年公东归，商衡傅巖雨。",
            "附翼偕渠侬，远臣观所主。"
        ],
        "title": "次王仲衡尚书鹿鸣宴韵",
        "id": "d950de5e-6d18-425d-a6c5-0f9d41eeb8e4"
    },
    {
        "author": "陈造",
        "paragraphs": [
            "祢生布衣儿，始未客黄祖。",
            "一鹗轻百鸷，名已腾荐语。",
            "跌宕噤不施，众笑此何取。",
            "一赋出绪余，已可光近古。",
            "先生传正学，抱负几文举。",
            "名世昔退之，好善今卫武。",
            "汲引略权近，论荐及农圃。",
            "高义表一时，恶氛可消楚。",
            "俗方急梯媒，中表羊而虎。",
            "低颜下气地，百请几一与。",
            "代舍著衰翁，秋芹荐侯俎。",
            "泉甘困深汲，袖短妨妍舞。",
            "荐士不待求，昔闻乃今睹。",
            "傅毛可飞肉，矮屋俄广宇。",
            "平生气轮囷，非公向谁吐。",
            "小当工抚字，大或效遗补。",
            "长风初借便，振迅顾双羽。",
            "未妨著书缘，人有讥自苦。",
            "朝来诗兴动，毫端鸣急雨。",
            "夸似鳣堂生，颇见此宾主。"
        ],
        "title": "再次韵谢王仲衡尚书荐章",
        "id": "e49b43d1-628c-4565-b166-f3bfc4667c74"
    },
    {
        "author": "陈造",
        "paragraphs": [
            "圣经三百篇，凛凛诗鼻祖。",
            "日月悬太空，不作雕篆语。",
            "可学不可议，仲尼亲去取。",
            "变为屈宋骚，刻画已愧古。",
            "曹刘骥騄骋，沈鲍鸿鹄举。",
            "并称五字雄，绳墨盖陵武。",
            "甫白壁万仞，眎彼柳樊圃。",
            "又如曹邾郑，屏息从晋楚。",
            "黄陈嗣前作，风壑啸两虎。",
            "公生四子后，相望心相与。",
            "溟渤无弃流，酸咸或登俎。",
            "取源自圣经，长袖固善舞。",
            "清篇神所护，近句谁先睹。",
            "乡来仪朝行，拱揖尊帝宇。",
            "出使辞气振，前席情素吐。",
            "非公任安危，衮阙几不补。",
            "归来将诗坛，越笴傅之羽。",
            "陈黄伯仲尔，胡复用心苦。",
            "学力我枯涸，进冀濡教雨。",
            "首肯公不疑，更用询季主。"
        ],
        "title": "次王尚书韵呈石湖",
        "id": "8b271bcf-e61d-4676-8c4f-0e64cf2016ee"
    },
    {
        "author": "陈造",
        "paragraphs": [
            "淮乡富奇髦，歛衽让乃祖。",
            "及今户相矜，十袭藏妙语。",
            "遗泽有源水，岂直轮一取。",
            "夫君典刑在，落笔更醇古。",
            "白眼视公卿，矧肯睨豪举。",
            "世味淡如水，进德吾孔武。",
            "四壁但图史，一饱问场圃。",
            "修眉冰玉颜，初服仍楚楚。",
            "团蒲芥轩寂，索手系雕虎。",
            "客来辄欣然，诗就宁漫与。",
            "自云窥官达，束身著高俎。",
            "肯思麒麟楦，强作沐猴舞。",
            "见笑寒如冰，如睫不自睹。",
            "君眼高一世，天光静生宇。",
            "寓意文字间，轧轧茧绪吐。",
            "后皇急幽侧，员阙多未补。",
            "当仪振鹭羣，亟下冥鸿羽。",
            "乡来受廛地，幽屏良独苦。",
            "蓬莱道家山，金碧上烟雨。",
            "反君招隠篇，长怀报明主。"
        ],
        "title": "次前韵赠龚养正",
        "id": "694858e5-a671-4349-ad39-23f80db7cd67"
    },
    {
        "author": "陈造",
        "paragraphs": [
            "密雪何自来，雨祢云其祖。",
            "史臣纪上瑞，外此可无语。",
            "帝岂为诗设，偏为诗人取。",
            "梁园谢家庭，丽句传今古。",
            "玄冥老更事，厥职甚脩举。",
            "属者甫见白，今者复接武。",
            "赋形想像殊，玉田琼作圃。",
            "定知怀璧人，蹍足不向楚。",
            "天孙事遨嬉，开关叱九虎。",
            "剪冰几何时，下土均付与。",
            "羣僊燕青冥，酒所未彻俎。",
            "狂撼白榆花，笑看风处舞。",
            "林峦带城堞，变灭眩所睹。",
            "安得鹤背游，一览了九宇。",
            "颇烦孟光请，杯覆诗不吐。",
            "海图拆曲折，儿女粗纫补。",
            "明年麦秋好，落磨收鹅羽。",
            "盍赓屡丰谣，少慰田家苦。",
            "嘉应自丘祷，不待书闵雨。",
            "饱饭对翻飞，此惠仍地主。"
        ],
        "title": "大雪复用前韵呈王尚书",
        "id": "205dbdaf-dc16-4483-9782-c4891d4d814c"
    },
    {
        "author": "陈造",
        "paragraphs": [
            "波凉鱼初浮，露下蝉罢警。",
            "胡床俯前池，妙意吾已领。",
            "主人绝俗姿，此地背尘境。",
            "霜华耿玉宇，璇汉转金餠。",
            "桂娥不无情，与客闲弄影。",
            "红妆拥千盖，环坐殊秀整。",
            "盘珍供剥芡，水厄停煮茗。",
            "清谭略迳庭，快若客酲醒。",
            "不辞仆频更，颇觉夜弥永。",
            "明朝雨一尺，重约追霁景。",
            "但恐闲麈尾，鼓吹閙蛙黾。",
            "适听步虚声，缥缈碧云顶。"
        ],
        "title": "祈雨齐云楼",
        "id": "24d33c84-0561-4895-8f62-d0cc91938230"
    },
    {
        "author": "陈造",
        "paragraphs": [
            "尘中望青山，防有移文阻。",
            "诵君清樾篇，顿忘三伏暑。",
            "想见松风底，树羽仍设虡。",
            "山灵莫逆友，献岂烦缟纻。",
            "招隠未容反，陈迹渠能序。",
            "诗翁麋鹿姿，穷不问唐举。",
            "归诛故山茅，吴鴈冯寄语。",
            "君宁山中人，居州定王所。"
        ],
        "title": "次韵诸公清樾轩诗",
        "id": "52c01e82-752f-4139-94cb-4202c4cf03f0"
    },
    {
        "author": "陈造",
        "paragraphs": [
            "高人玩世心，仕学有余裕。",
            "稍偿俗间负，未忘尘外趣。",
            "结巢依莽苍，泉石得佳处。",
            "牙签三万轴，遮眼岂云蠹。",
            "鸟哢巖作屏，翛然不移具。",
            "时招槠山云，苍白缭窗户。",
            "径润树罩烟，庭虚月含雾。",
            "万景供旦夕，与人美无度。",
            "园翁垂纶叟，或许陪杖屦。",
            "我亦漫仕者，雅志买山住。",
            "即今想像意，未办魁杰句。",
            "他年登君巢，酒所尚容赋。"
        ],
        "title": "代罗大著遥题云巢",
        "id": "4b833928-b89c-4519-a5b3-1d253c83c079"
    },
    {
        "author": "陈造",
        "paragraphs": [
            "胡君著述间，动作千载计。",
            "雅奥三百篇，挹取欲无艺。",
            "一源发至醇，万象赴傲睨。",
            "平生笑此癖，论交惜晚岁。",
            "君诗信入神，我眼本无翳。",
            "屈膝邢娥前，酬赠惭丑戾。",
            "忆初拜雩坛，遽恐枵腹毙。",
            "徒然阴枢纵，宁止干胏噬。",
            "敢徐救焚步，颇徇非鬼祭。",
            "端知世兴道，密若有司契。",
            "神孚圣君德，家沐良牧惠。",
            "天人隔显幽，论理不论势。",
            "朝来望阡陌，白水涨天际。",
            "歌呼满中田，不勉渠自励。",
            "黍稌分后先，稂稗易耘薙。",
            "清泉向小歉，比屋念遗穧。",
            "饥饱巧相补，上帝亦已谛。",
            "老夫办叠期，是恩良不细。",
            "僊曹有佳招，天阍不坚闭。",
            "长安粟一囊，或许引前例。",
            "不然买青山，补破仍茹粝。",
            "出处顾何心，一沤寓斯世。",
            "众雏能稼穑，暇日训孝悌。",
            "相望渺海涯，恩懃未渠替。",
            "张侯本万中，苏子劳再说。",
            "排霄眄世儒，笑阅风外蔕。",
            "草麻侍金銮，云空澹溶泄。",
            "丈夫要特达，不必须援系。",
            "即今转圜句，可荐五方帝。",
            "如今县麻雨，立见万生济。"
        ],
        "title": "次韵胡学长喜雨",
        "id": "fec11a97-5493-4cbd-a053-97919a5e52b5"
    },
    {
        "author": "陈造",
        "paragraphs": [
            "坐窗雨萧萧，出户泥活活。",
            "旅食向六旬，淫霖破七八。",
            "旧新佳客断，局陋不可活。",
            "钟郎卷衔袖，诗与人秀发。",
            "诵之未数纸，骤觉阴氛豁。",
            "壮如秋涛涌，清比哀玉戛。",
            "骚人咏香草，不足供采捋。",
            "诗人深堂奥，掉臂欲排闼。",
            "应接殊不暇，愧耻那容刷。",
            "正宜长聚集，慰我抱饥渴。",
            "不见动十日，有力苦见夺。",
            "转头二十年，梦觉几电抹。",
            "我甘鼯五穷，子亦狼载跋。",
            "川增得深敬，外此本毫末。",
            "别语忽见谂，回肠隠胶葛。",
            "乘除等寒暑，休王有回斡。",
            "豫章出林迟，出乃千丈拔。",
            "天居五云处，往矣侪俊杰。",
            "当念淮山阳，有人晞短发。",
            "噬肯回叶舟，谭妙共蔬粝。"
        ],
        "title": "赠钟汝楫",
        "id": "fcb04893-8fe5-46cb-bafe-bfdfb799830d"
    },
    {
        "author": "陈造",
        "paragraphs": [
            "世网谁所张，四弥天宇大。",
            "万情本一机，矻矻同此在。",
            "徐君经世心，心乃超世外。",
            "趣静缘有动，无显奚用晦。",
            "姑为辟俗去，示世无吾待。",
            "结庵定其迁，初不惮一再。",
            "容膝得胜处，外物了纤芥。",
            "有山自烟云，有水可灌溉。",
            "百丈峙翠屏，千寻拖碧带。",
            "床头三圣书，会意谢分挂。",
            "天山得要旨，肥遯元非内。",
            "此名扁此室，吾诗傥容配。"
        ],
        "title": "题徐居士遯庵",
        "id": "3f3ca6b1-f505-444d-8903-5a7e22cfe186"
    },
    {
        "author": "陈造",
        "paragraphs": [
            "冷官卧漳滨，书奁漫栖埃。",
            "餐鱼芼瓠叶，局缩养不才。",
            "穷鬼不受送，与君作陈雷。",
            "将军视将浼，夫岂餽无台。"
        ],
        "title": "次韵徐秀才十首  其一",
        "id": "783560ad-a42e-4788-a50f-c2690840bb1e"
    },
    {
        "author": "陈造",
        "paragraphs": [
            "杜陵将诗坛，受歃凑多士。",
            "黄陈大其传，券契密付委。",
            "徐君万卷腹，诗作风雷起。",
            "春秋富有余，著眼置余子。"
        ],
        "title": "次韵徐秀才十首  其二",
        "id": "b6ea0d33-a3de-43ff-8c18-d8c3a35c3881"
    },
    {
        "author": "陈造",
        "paragraphs": [
            "向来孟浩然，醉眼高宇宙。",
            "清诗落京师，苏李欲束咮。",
            "蔗陇槎头鳊，未觉黄金富。",
            "纤钩饵虾蝇，但取浮阳嗅。"
        ],
        "title": "次韵徐秀才十首  其三",
        "id": "7ada2ea4-c26d-4235-b551-b9bdaa9dd91b"
    },
    {
        "author": "陈造",
        "paragraphs": [
            "翕赫公侯门，下客亦方闻。",
            "惨澹埃𡏖地，高贤绝通津。",
            "蠹书分此老，华国须奇文。",
            "渠观有旁招，子行当冠军。"
        ],
        "title": "次韵徐秀才十首  其四",
        "id": "d202723e-02de-4e0a-8483-006d3791650a"
    },
    {
        "author": "陈造",
        "paragraphs": [
            "毅毅挂榻翁，孺子来如家。",
            "长安聚蚊儿，车马纷嚣譁。",
            "裔孙会两穷，韶颜映苍华。",
            "长啸叙孔李，惊翻篱角鸦。"
        ],
        "title": "次韵徐秀才十首  其五",
        "id": "348b6c78-82b4-4adb-b095-1e6bc31be3d9"
    },
    {
        "author": "陈造",
        "paragraphs": [
            "霄霏上冥鸿，山雾卧文豹。",
            "饿鸱吓腐鼠，啄啄诧飞趠。",
            "吾徒为己学，欣戚置不校。",
            "小草或远志，诡遇乃近效。"
        ],
        "title": "次韵徐秀才十首  其六",
        "id": "53c2cd4d-e508-4c8a-864b-afcfff413b1c"
    },
    {
        "author": "陈造",
        "paragraphs": [
            "钩妙如悟禅，去瑕等居仇。",
            "学诗得是法，善刀无全牛。",
            "脱手希代珍，愿子毋轻投。",
            "衮衮谭项斯，愧非古人俦。"
        ],
        "title": "次韵徐秀才十首  其七",
        "id": "23fcb077-a2d3-4808-92cc-2ed28423c031"
    },
    {
        "author": "陈造",
        "paragraphs": [
            "阅世难衣食，眼中子能贤。",
            "万像入吟笔，摹写皆其天。",
            "蹇孑我荒学，一字不蕲传。",
            "子家文章录，得书或牵联。"
        ],
        "title": "次韵徐秀才十首  其八",
        "id": "dec846af-298f-4914-988e-9ceeba7fc71e"
    },
    {
        "author": "陈造",
        "paragraphs": [
            "钓湖鲙红鳞，斸山饭黄独。",
            "书生甘若饴，八珍不在目。",
            "出处有余裕，赑屭营寸禄。",
            "一舟指三径，不远傥许复。"
        ],
        "title": "次韵徐秀才十首  其九",
        "id": "d611e939-5165-41a3-b7e7-740b9ee32c90"
    },
    {
        "author": "陈造",
        "paragraphs": [
            "堂笑伊优登，米笑侏儒索。",
            "见笑与笑人，等可付束合。",
            "从俗心易波，瞩理眼无膜。",
            "但求种秫田，归疗酒肠涸。"
        ],
        "title": "次韵徐秀才十首  其一○",
        "id": "137a1082-374c-4342-97d9-c8c88dba0fb7"
    },
    {
        "author": "陈造",
        "paragraphs": [
            "墙围护风烟，簷影纳红绿。",
            "城西百弓地，论价指和玉。",
            "沧浪取具体，辋川俨遗躅。",
            "年时得小憩，振衣休汗足。",
            "山灵不留人，定复厌枨触。",
            "坐想散花女，深堂伴金粟。",
            "今年桃李月，僮马几装束。",
            "竟成梦魂到，永叹春事促。",
            "此亦志愿违，世有谿壑欲。",
            "似闻偕六逸，碧酒仍艳曲。",
            "风鹤羽人下，露花妃子浴。",
            "诗卷肯属我，为洗颜面俗。",
            "元亮晚耒耜，弥明旧符箓。",
            "可须白月前，熠熠度萤烛。"
        ],
        "title": "次诸公诗韵",
        "id": "eff48515-9c42-42c5-815f-2a1a53102574"
    },
    {
        "author": "陈造",
        "paragraphs": [
            "官居课程地，生有文字癖。",
            "诚知蟁负山，讵得辞此檄。",
            "嘉禾古多士，孰者非巨擘。",
            "老眼不待封，旧苦眩花隔。",
            "勿云石贾玉，箴失眸亦得。",
            "捧心若为妍，窃鈇徒自匿。",
            "陆海贪穷搜，奇宝多偶获。",
            "巧常昏金注，勇或便大敌。",
            "清醳聆邹琴，款识辨周鬲。",
            "颇收半段枪，遐念连城璧。",
            "渠应悔羔袖，吾敢厌鸡肋。",
            "抚囊搴利颖，体国免素食。",
            "明朝罗客拜，定自百夫特。",
            "俗无抛砖恶，归舟缓张席。"
        ],
        "title": "八月晦试院中作",
        "id": "21430494-e3dd-4c7e-9b24-7e0eb21150b2"
    },
    {
        "author": "陈造",
        "paragraphs": [
            "灯火一樽酒，笑语亦固然。",
            "如何棘围夜，忆归不成眠。",
            "衰怀动多感，妻儿须眼前。",
            "人生四方志，谁遣霜覆颠。"
        ],
        "title": "九月二日",
        "id": "4869ad66-b6c9-451b-90c4-35ca76e1b8d2"
    },
    {
        "author": "陈造",
        "paragraphs": [
            "皇泽泉及濒，戎索均帝阙。",
            "边屯笳箫地，弯弓睨胡月。",
            "万旅皆金缯，不待持阀阅。",
            "于时江流澌，极目云阁雪。",
            "嬉嬉忘其寒，恩宠自稠叠。",
            "使星照海徼，天意不虚设。",
            "劳勤需摩拊，勇怯要旌别。",
            "除器有良楛，扣阍许陈列。",
            "古来分君忧，下敢谢薄劣。",
            "叱驭陵九折，摧锋取三捷。",
            "况公经世才，翻浪海鲸掣。",
            "夷吾吾目中，江左伫茂烈。",
            "汾阳唐柱石，守器未应缺。",
            "衔命兹小试，鼓勇士眦裂。",
            "指挥用诸将，他日须此杰。",
            "圣君中兴主，诏语一见决。",
            "治具有罅漏，讵容惜扪舌。",
            "兆眹贵先识，沉默真小节。",
            "鄙夫百僚底，欲隠尚不屑。",
            "几登王公门，面丑辞易竭。",
            "向公又一鸣，当复笑燕说。"
        ],
        "title": "次韵袁宪阅兵许浦",
        "id": "1537a1dc-fb45-434f-bfb6-acf56e3d5118"
    },
    {
        "author": "陈造",
        "paragraphs": [
            "东风扫积阴，残雨不敢漂。",
            "坏云裂裳帛，倒挂磴岭腰。",
            "鸟影不作暝，夕阳明山椒。",
            "安得上上头，风露永清宵。"
        ],
        "title": "三月初晚晴寄高缙之三首  其一",
        "id": "47ceca02-ad8e-4871-bfff-1634088c466e"
    },
    {
        "author": "陈造",
        "paragraphs": [
            "人家绣闺闲，湖上粧面新。",
            "湖山箫鼓中，鱼鸟安得驯。",
            "山灵建飞雨，净洗绮罗尘。",
            "即今隄边柳，为谁管残春。"
        ],
        "title": "三月初晚晴寄高缙之三首  其二",
        "id": "79ab5912-1dff-4d65-961b-3e39a53281d8"
    },
    {
        "author": "陈造",
        "paragraphs": [
            "曲栏倚青冥，万井入指顾。",
            "湖光漾明霞，照我凭栏处。",
            "森木倦鸟归，遥空征鸿度。",
            "定知待月人，破竹有奇句。"
        ],
        "title": "三月初晚晴寄高缙之三首  其三",
        "id": "4301afed-5e4f-4790-ab88-549d3c1cad0e"
    },
    {
        "author": "陈造",
        "paragraphs": [
            "有足不下楼，有耳祇听雨。",
            "一日不可耐，忽忽弥旬所。",
            "轩盖断还往，尸居成独语。",
            "日色似见慰，云气复如许。",
            "西湖梅柳月，裘马趁箫鼓。",
            "细追他日梦，一笑念缚虎。"
        ],
        "tags": [
            "西湖"
        ],
        "title": "苦雨",
        "id": "dac2c551-5c38-4307-9647-aade0bc2f34c"
    },
    {
        "author": "陈造",
        "paragraphs": [
            "晴色与春违，香红不余漂。",
            "出郭纵远目，草长麦齐腰。",
            "诗来慰幽独，吮讽芬兰椒。",
            "招月作三益，庶用娱中宵。"
        ],
        "title": "再用前韵赠高缙之三首  其一",
        "id": "6a0d73e1-6e10-4473-8391-14cc23be162d"
    },
    {
        "author": "陈造",
        "paragraphs": [
            "闭门雨两月，君来无旧新。",
            "白眼睨牢石，骞飞不受驯。",
            "落落含风松，纷纷栖睫尘。",
            "惭非修月手，向君和阳春。"
        ],
        "title": "再用前韵赠高缙之三首  其二",
        "id": "14ee8ac1-9788-4346-8ffb-b994924c09f1"
    },
    {
        "author": "陈造",
        "paragraphs": [
            "高郎客京华，好事有左顾。",
            "儒林丈人行，乃得曳裾处。",
            "亦知短褐底，蕴抱美无度。",
            "继今数公间，可但传新句。"
        ],
        "title": "再用前韵赠高缙之三首  其三",
        "id": "33e8794b-fe88-40ce-a4b4-a08f1562ecc3"
    },
    {
        "author": "陈造",
        "paragraphs": [
            "书生叹漂流，卜筑定何日。",
            "折腰为斗升，问舍羨九一。",
            "诸公有好事，往往遂所乞。",
            "悬知许黔突，当复念容膝。"
        ],
        "title": "谢袁起巖使君借贡院居  其一",
        "id": "f0efb2ed-b37a-4b30-9580-9fd1b2b28766"
    },
    {
        "author": "陈造",
        "paragraphs": [
            "火云烘白昼，悠悠昼日长。",
            "黄尘扑面去，行客汗反浆。",
            "老夫清梦起，开卷钩北窗。",
            "微风入巾袂，世恐无此凉。"
        ],
        "title": "谢袁起巖使君借贡院居  其二",
        "id": "2d8bce19-f1da-4f97-8565-3be452ae8771"
    },
    {
        "author": "陈造",
        "paragraphs": [
            "久晴忽一雨，为洗暑气烦。",
            "斯人作欣戚，造物无怨恩。",
            "我方堕穷涂，独能庇寒暄。",
            "公亦不自德，自笑烦于言。"
        ],
        "title": "谢袁起巖使君借贡院居  其三",
        "id": "c1db8c67-596d-4101-83d3-e14f6ac577f7"
    },
    {
        "author": "陈造",
        "paragraphs": [
            "槃薄萧寺中，永叹无客到。",
            "吾室自勃谿，粗免以饥告。",
            "及此荫宽闲，好风日见劳。",
            "安得长者车，茶餠写襟抱。"
        ],
        "title": "谢袁起巖使君借贡院居  其四",
        "id": "79bf15e7-76c8-49cd-8596-07ca9e36e1a1"
    },
    {
        "author": "陈造",
        "paragraphs": [
            "槐龙舞修影，颓景忽西没。",
            "空庭漾金波，坐待月东出。",
            "临风思传觞，沃此支离骨。",
            "开门拜嘉惠，正得杯中物。"
        ],
        "title": "谢袁起巖使君借贡院居  其五",
        "id": "aaf21e3e-d227-4b60-b6b8-06e054cf42f0"
    },
    {
        "author": "陈造",
        "paragraphs": [
            "人间声利场，疾驰不知反。",
            "营营计毫末，一益昧百损。",
            "徐侯大雅士，探道自其本。",
            "策勋虚明地，外累不待遣。",
            "出能同光尘，归念寄萧散。",
            "著亭得胜处，竹茂水清浅。",
            "亭中眎亭外，畏涂尘瞇眼。",
            "翛然得此心，万化无余蕴。",
            "老我尚问津，人与室俱远。",
            "向来卜邻计，欲舞叹袖短。",
            "会当寻此盟，蔬饭同茗椀。",
            "洒落无何游，共阅世沈湎。"
        ],
        "title": "寄题徐虞卿醒心亭",
        "id": "8002a1e0-e76d-42d3-8cb6-ae1771022d0e"
    },
    {
        "author": "陈造",
        "paragraphs": [
            "昨暮浴上虞，今晨饭余姚。",
            "官期有余日，我行得逍遥。",
            "盘实剥芡芰，羹鱼荐兰椒。",
            "一饱老人事，茗饮亦复聊。",
            "扪腹每自愧，昔贤尚箪瓢。",
            "僧垣栖翠微，金碧焕山椒。",
            "龙泓甘可茹，塔铃如见招。",
            "迟留本不恶，况复待晚潮。"
        ],
        "title": "余姚饭",
        "id": "8c925c63-8a80-4452-b574-b88f18a79ecd"
    },
    {
        "author": "陈造",
        "paragraphs": [
            "牛力轻万钧，性顺异诸畜。",
            "有足不解踶，有角不皆触。",
            "课日引耒耜，为人给谷粟。",
            "私家忧阙食，公家要余蓄。",
            "公私虽相须，置汝谁取足。",
            "柰何过堰客，行舟动千斛。",
            "挽牵亦诿汝，赑屭颈髀缩。",
            "扣角一劳之，不语对以腹。",
            "物生愧无用，怀安或非福。",
            "于人傥有益，厪身岂云酷。",
            "君看庙前牲，被绣饱蒭菽。",
            "膏血荐鼎俎，谁定悲觳觫。"
        ],
        "title": "车堰牛",
        "id": "ba7f50df-6bdc-4d09-bdaa-1ef8bdc7c637"
    },
    {
        "author": "陈造",
        "paragraphs": [
            "昨日出曹娥，明日指慈溪。",
            "待潮舟为胶，得潮舟若蜚。",
            "留滞复一快，计程元不迟。",
            "人生意失得，孰者乘除之。",
            "今屈昔已伸，彼赢此或亏。",
            "但可自适适，尚用悲喜为。",
            "水伯愚弄人，政如造物儿。",
            "丈夫木作肠，渠辈未易知。"
        ],
        "title": "舟行即事",
        "id": "73cbabc4-0aa2-4bd4-9e27-a469ef02ac5d"
    },
    {
        "author": "陈造",
        "paragraphs": [
            "县尹古子男，今不一钱直。",
            "低摧奉简书，侦伺常屏息。",
            "白简与按章，岁月供弹劾。",
            "当路虽所惧，奸民巧狙击。",
            "吻间售蜂虿，意外变白黑。",
            "防虞莫救过，弥缝或逃谪。",
            "政使有卓鲁，未容置形迹。",
            "云何世难事，君不动声色。",
            "编民翕风移，恶少且心革。",
            "田庐有笑歌，魑魅亦窜匿。",
            "斯人纪仁爱，几磨南山石。",
            "政声懿如此，仅免绳治厄。",
            "诸公蜚鹗书，犯严尚遗力。",
            "安得定海民，为君洒荐墨。",
            "兰台传循吏，采访多失实。",
            "安得定海人，为君秉直笔。",
            "嗟我吏隠者，志在山南北。",
            "身名万金重，如博试此掷。",
            "頼今遗爱地，一一可矜式。",
            "政恐效西子，美颦得嘲剧。",
            "江皋一樽酒，聊挽朝天客。",
            "妙乐喧江浪，清谭倒理窟。",
            "盟言底遽寒，舟驶潮水急。",
            "西望念风义，感叹徒至骨。"
        ],
        "title": "饯寄定海交代",
        "id": "e5ab8967-e82c-4434-a092-e27e55b1e88a"
    },
    {
        "author": "陈造",
        "paragraphs": [
            "武陵迈往气，当世隠一敌。",
            "扬眉诸公间，甘作迁客客。",
            "裔孙典刑在，磊落抱深识。",
            "我学谢柳州，顾肯睨门席。"
        ],
        "title": "复吴祕正五诗  其一",
        "id": "214fd84e-be17-4ac8-a0de-465a81799ff0"
    },
    {
        "author": "陈造",
        "paragraphs": [
            "簿书阻从游，人远嗟室迩。",
            "胥徒怪坐忙，眉睫若为喜。",
            "方赓于蒍于，忽诵子虚子。",
            "悠然得此心，外累蚊过耳。"
        ],
        "title": "复吴祕正五诗  其二",
        "id": "676441bf-859d-4173-9d7c-2a9cb903c6b1"
    },
    {
        "author": "陈造",
        "paragraphs": [
            "我如不材材，自诳无用用。",
            "向来风月前，诗笔颇吟弄。",
            "低摧发皓白，无与世轻重。",
            "枯株欲丹黄，因君弥自讼。"
        ],
        "title": "复吴祕正五诗  其三",
        "id": "e7a95bc1-9da0-44f0-8c49-fc094fcf33d0"
    },
    {
        "author": "陈造",
        "paragraphs": [
            "作宰古尚教，宓齐但横琴。",
            "唐吏犹易为，读书或松林。",
            "一从来海濒，琴书暗尘侵。",
            "俗有古今异，鞭扑违寸心。"
        ],
        "title": "复吴祕正五诗  其四",
        "id": "1d135141-7a2d-4c7b-9482-04591e1dec5c"
    },
    {
        "author": "陈造",
        "paragraphs": [
            "君诗用功深，平处犹近古。",
            "北斗灿繁星，拜赐诧儿女。",
            "亦思貂可续，中夜搅肺腑。",
            "揽须粲一笑，笑翁祗自苦。"
        ],
        "title": "复吴祕正五诗  其五",
        "id": "0d0c1aae-fef3-4eff-a588-49993f01343b"
    },
    {
        "author": "陈造",
        "paragraphs": [
            "中年赋远游，羣僊谓匹敌。",
            "朅来吏海隅，笑死鹤背客。",
            "昔人混屠酤，不取俗眼识。",
            "惟应赤城老，默许分半席。"
        ],
        "title": "张丞见和次韵答之  其一",
        "id": "88a63617-7c20-4905-a587-5321643047aa"
    },
    {
        "author": "陈造",
        "paragraphs": [
            "故人十年别，墙宇今密迩。",
            "谭胜复诗工，排日有欢喜。",
            "所嗟连城璧，过诧窭人子。",
            "何况政术疎，一一頼提耳。"
        ],
        "title": "张丞见和次韵答之  其二",
        "id": "572a176c-ff43-4e2b-87ae-d2786da28962"
    },
    {
        "author": "陈造",
        "paragraphs": [
            "我本山林人，娱老有日用。",
            "时须禽一戏，暇乃笛三弄。",
            "言偿作县责，顾敢宝所重。",
            "催科未妨拙，防速牙角讼。"
        ],
        "title": "张丞见和次韵答之  其三",
        "id": "752ea0cb-c25a-45dc-90be-78ed0d933210"
    },
    {
        "author": "陈造",
        "paragraphs": [
            "张陈旧莫逆，雅趣瑟和琴。",
            "器用异所宜，渠观与山林。",
            "朝来览镜笑，鬓雪无可侵。",
            "但办摩衰眼，送君立班心。"
        ],
        "title": "张丞见和次韵答之  其四",
        "id": "4423839d-3d5a-4f09-aba9-c6d2b1ee6c12"
    },
    {
        "author": "陈造",
        "paragraphs": [
            "男儿鼎珍食，富贵倚稽古。",
            "不然东山车，稳载十眉女。",
            "可怜强项令，俗尘塞肠腑。",
            "端如溧阳尉，老诉食荠苦。"
        ],
        "title": "张丞见和次韵答之  其五",
        "id": "21121df0-d38f-4989-99c9-c43639e1b556"
    },
    {
        "author": "陈造",
        "paragraphs": [
            "人将宰象山，萧散目郎署。",
            "即今拨烦手，蓄缩殆难措。",
            "邻分铜铁名，恐坐污染故。",
            "髯君千日留，曾无疾顽怒。",
            "德孚俗风动，政洽民孺慕。",
            "过虞椟中毁，稳下竿头步。",
            "定川壮哉县，瞢不揣鲰腐。",
            "虎须有危揽，羊肠无善御。",
            "彼此剧易间，霄壤计相去。",
            "满怀血指羞，乏君斲轮具。",
            "邻辉几余分，忽复失强助。",
            "归舟不可挽，临风悄延伫。"
        ],
        "title": "送李象山趋朝二首  其一",
        "id": "30978e04-2dbd-4512-81d0-43763c44f7de"
    },
    {
        "author": "陈造",
        "paragraphs": [
            "书肘讵容掣，筝柱不可胶。",
            "付事多其防，职业自寂寥。",
            "颇思圆机士，细苛举纲条。",
            "宰邑古难之，茹苦耐煎熬。",
            "百抑不一扬，推波益惊涛。",
            "由来法愈密，祇为下所操。",
            "一饥驱我出，铜墨强折腰。",
            "捩翅著笼中，侧睨鹏冲霄。",
            "平生有知己，持橐贰铨曹。",
            "君来定倒屣，道我不自聊。",
            "愿推变通术，雾雨均枯焦。",
            "而况代舍旧，肯惜引手劳。"
        ],
        "title": "送李象山趋朝二首  其二",
        "id": "8e76f883-49c7-4b03-86ad-8e2635c19f39"
    },
    {
        "author": "陈造",
        "paragraphs": [
            "坐曹可胜劳，出郭复行役。",
            "半年定海令，三度慈溪客。",
            "慈溪足胜处，山秀江缭碧。",
            "终然萦梦寐，遑此事游历。",
            "高轩閟龙虎，表表市阛侧。",
            "得兴不暇慵，徙倚且数刻。",
            "洞户初推敲，阶除旋登陟。",
            "向来攫怒势，枯干抱顽石。",
            "乃知名实间，未易胶今昔。",
            "尚喜诗翁碑，不受苍藓蚀。",
            "可但神所护，人未忘翁德。",
            "非使老眼明，斯游竟无得。"
        ],
        "title": "游慈溪龙虎轩",
        "id": "e53cc6f7-a1db-4b84-bff5-20f39b6e5787"
    },
    {
        "author": "陈造",
        "paragraphs": [
            "谁谓一舍远，不办三餐趋。",
            "亭午县市西，衙鼓府城隅。",
            "匹马惊鸟去，指槌冰在须。",
            "北风挟霜气，万象付摧枯。",
            "想当折琴絃，未怪裂人肤。",
            "驼裘被甲如，是日有若无。",
            "客首不暇回，顾容少踟躇。",
            "出处不能同，劳逸为之殊。",
            "庞翁马少游，似非隠者徒。",
            "乡居老躬耕，饱温得自娱。",
            "婆娑铜墨间，盍亦省头颅。",
            "蔉穮脱中熟，吾口良易餬。"
        ],
        "title": "十二月二十六日趋府",
        "id": "e3366fb7-e560-499b-9588-8b4468d5fc45"
    },
    {
        "author": "陈造",
        "paragraphs": [
            "西风蜚江浪，江畔那容立。",
            "霰花溅千尺，望望客衣湿。",
            "小舟舣两三，人已鹅鴈集。",
            "侧睨波汹汹，俯怜身岌岌。",
            "乘凌玩掀舞，生死付呼吸。",
            "前登为回首，舟重巾𧥄𧥄。",
            "支径不通车，车去如见絷。",
            "念此役夫苦，体我官事急。",
            "傍顾中夜还，得无僵仆泣。",
            "畀汝就甘寝，白饭亦周给。",
            "徇人多意外，自信宁不及。",
            "利物身每轻，睡觉况六十。"
        ],
        "title": "十二月二十七日趋慈溪",
        "id": "eee5fa6a-1b5b-4186-8210-f4b77eab2364"
    },
    {
        "author": "陈造",
        "paragraphs": [
            "南橘合嘉颂，为枳缘踰淮。",
            "黄浊转眼涸，一昨弥两涯。",
            "志士抱根柢，千古容兴怀。",
            "后生事虫篆，蚁穴鏖檀槐。"
        ],
        "title": "次韵王省干  其一",
        "id": "f113ec66-1572-47e5-bda2-1d666f6c2ec2"
    },
    {
        "author": "陈造",
        "paragraphs": [
            "一官初有禄，三月免无君。",
            "平时爱人学，蕲试百一分。",
            "习俗南北异，所见违所闻。",
            "致化要无倦，儒者贵长文。"
        ],
        "title": "次韵王省干  其二",
        "id": "93a528f7-b107-417b-9304-6a20619f7a22"
    },
    {
        "author": "陈造",
        "paragraphs": [
            "王侯文振奇，人作高山仰。",
            "世学方波颓，渠独不流荡。",
            "诸生畏雄骜，六艺厚涵养。",
            "遥知落诗笔，高像寄逸想。"
        ],
        "title": "次韵王省干  其三",
        "id": "50affd9d-cdcc-42dc-9d5c-a9c2bacd0d49"
    },
    {
        "author": "陈造",
        "paragraphs": [
            "叔也过我门，往往接䍦倒。",
            "惎以元亮止，终然刘伶祷。",
            "我此待鶱翔，夫合戒陵傲。",
            "惰游置耕耘，曷怨卤莽报。"
        ],
        "title": "次韵王省干  其四",
        "id": "6c619192-82e3-4d4a-9fdc-cd39737c768e"
    },
    {
        "author": "陈造",
        "paragraphs": [
            "大匠成风手，器就不待模。",
            "老夫默自哂，堆豗守一隅。",
            "论交独何幸，鱼目俪明珠。",
            "他年君邻墙，作意营一区。"
        ],
        "title": "次韵王省干  其五",
        "id": "7fd2c566-73e0-48ee-8144-3bae55ee9867"
    },
    {
        "author": "陈造",
        "paragraphs": [
            "政平民安之，不在书上考。",
            "君看道傍樗，苍云荫合抱。",
            "明时话英躔，佳气指蓬岛。",
            "孰知嵌巖幽，乃韫希代宝。",
            "张侯儒而吏，笞箠环台皁。",
            "政声载舆论，文价动诸老。",
            "学富食犹贫，志坚进不早。",
            "即今紫霄人，岂必皆横草。",
            "亦知名炜烨，曾上荐士表。",
            "静女家无媒，深闺自媚好。",
            "胡宁倚昌丰，浓抹且淡扫。",
            "会看邢娥前，妬妇付绝倒。"
        ],
        "title": "次韵张丞",
        "id": "4d91e3b4-150f-4806-841d-5b7f30fbc74d"
    },
    {
        "author": "陈造",
        "paragraphs": [
            "宰邑非良才，朴拙瞢信己。",
            "曾无补毫发，粗不畏首尾。",
            "倚公造物手，袭璧护玷毁。",
            "世有百谪余，观旁首重稽。"
        ],
        "title": "谢制帅高卿剡四首  其一",
        "id": "0cefc552-b615-4b6d-b02a-21344b0686ff"
    },
    {
        "author": "陈造",
        "paragraphs": [
            "荐书未及门，啅鹊拂人衣。",
            "盥手衮字褒，祇遣颜忸怩。",
            "瑕瑜仅相偿，葑菲终不遗。",
            "穷途石作肠，持用答恩私。"
        ],
        "title": "谢制帅高卿剡四首  其二",
        "id": "1ca5c752-1118-447d-a889-11f7c260b37d"
    },
    {
        "author": "陈造",
        "paragraphs": [
            "去年来甬东，旄倪喜动色。",
            "公今画船西，行路亦嗟惜。",
            "去来本何心，民自作欣戚。",
            "达人了世缘，八极付挥斥。"
        ],
        "title": "谢制帅高卿剡四首  其三",
        "id": "acdd0500-4920-4ba9-bb7e-fa38ac2767c2"
    },
    {
        "author": "陈造",
        "paragraphs": [
            "论世究德业，先生处其全。",
            "谹议可断国，余功犹护边。",
            "此行虽暂屈，衮职正急贤。",
            "玺书起黄霸，摩眼待新年。"
        ],
        "title": "谢制帅高卿剡四首  其四",
        "id": "dafccd64-5186-4b04-88bb-c66e4a74d1b6"
    },
    {
        "author": "陈造",
        "paragraphs": [
            "使君古醇儒，内视保良贵。",
            "芸芸镜中影，了莫遁情伪。",
            "赋芧岂至术，机灌彼谁子。",
            "退食一堂间，百事反诸己。",
            "床敷但诗卷，庭砌亦屐齿。",
            "洞洞灵府闲，拳拳圣言畏。",
            "独传迂叟印，不作俯仰愧。",
            "何当拾级前，拱坐商略是。",
            "謦咳付元城，归咏如阙里。",
            "从俗倦执热，得意风雨会。"
        ],
        "title": "次韵张守不欺堂",
        "id": "972490e1-01e2-4c94-8de6-f29d6fd30fdb"
    },
    {
        "author": "陈造",
        "paragraphs": [
            "取民狼走羊，胜之楚克庸。",
            "孰知号召初，已赋大小东。",
            "贤侯守此道，力若拔山雄。",
            "深堂玩閴寂，翠影环蒙笼。",
            "泛应得天游，静镇副上衷。",
            "乐知前池鱼，吟当北窗风。",
            "情寄埃𡏖外，俗自和气中。",
            "高吟与杰作，铿谹而舂容。",
            "无欲民自朴，契钥今古同。",
            "即今美化孚，袖手自即功。",
            "坐令鞭蒲捐，宁遣马力穷。",
            "我心偕郡人，会当志愿从。",
            "新年锋车南，帝渥看稠重。",
            "政声颍川上，可庸不作公。"
        ],
        "title": "次韵不扰堂",
        "id": "8cbd2810-01a6-4f88-8475-874327fe1fd9"
    },
    {
        "author": "陈造",
        "paragraphs": [
            "名山邦域中，每叹梦境隔。",
            "如何夏而春，共苦沽水厄。",
            "向来梦中山，真作缘云升。",
            "夜气与僧话，凛凛冰壶清。",
            "初宵潺淙声，大慰望霓意。",
            "睡醒钟鱼鸣，犹是翻盆势。",
            "不因官事驱，宁许山门留。",
            "况今浴种天，顿释嗣岁忧。",
            "雨既副我祷，山亦入吾手。",
            "一旦二喜并，谁谓终不偶。",
            "涉世嗟聱牙，天颇怜其穷。",
            "更持灵台香，归谢渊德龙。"
        ],
        "title": "宿云巖山",
        "id": "2c72d580-6296-4b01-a9ac-e5c0aba725e5"
    },
    {
        "author": "陈造",
        "paragraphs": [
            "八珍较半菽，丰悴岐两端。",
            "志士傃所逢，心泰体亦安。",
            "李侯贫食粥，吾独于此观。",
            "灶妇不余颦，邻券有后还。",
            "颜帖孰嗣之，范叔可胜寒。",
            "破碓砂瓶前，兰佩杂木难。",
            "堂堂五字律，铓锷凛莫干。",
            "不羨侏儒饱，宁追陋巷颜。",
            "挈瓶肯见分，特特扣荆关。",
            "读诗良起予，投匕忘悲叹。"
        ],
        "title": "李伯成食甘豆粥和渊明诗分寄次韵",
        "id": "da98f091-f720-40f1-b381-e8e386c48301"
    },
    {
        "author": "陈造",
        "paragraphs": [
            "我方首儒冠，颇亦易此人。",
            "尚友卑自汉，读书考先秦。",
            "士或暗郑朴，识面蕲卜邻。",
            "计疎志空勤，敝帚浪自珍。",
            "口前齐东语，瞢欲润帝纶。",
            "学如村社酝，百醨间一醇。",
            "老蘗媚衰红，饱阅姚魏春。",
            "顾惭误题品，五字极清新。",
            "君才允文武，行矣拱帝宸。",
            "余年念桑榆，归去侪编民。"
        ],
        "title": "次韵解枢干二首  其一",
        "id": "95ca2d6a-9660-485e-938d-37fe912ddcaf"
    },
    {
        "author": "陈造",
        "paragraphs": [
            "阿文钝于学，莫计故新年。",
            "向微他山错，讵彻酰瓮天。",
            "论交置才否，如君政自贤。",
            "为导有源水，俾加视后鞭。",
            "譬彼千仞登，投足得攀缘。",
            "君生英卫家，造诣超儒先。",
            "余论分吾儿，一一当手编。",
            "繄我液樠木，卧沙不受镌。",
            "鹊音晓见谂，羣玉纷堕前。",
            "政使高纸价，敢蕲世儒传。"
        ],
        "title": "次韵解枢干二首  其二",
        "id": "be1f5982-8f08-4d42-b47f-7ac9c23c9881"
    },
    {
        "author": "陈造",
        "paragraphs": [
            "笔端吐阳春，胸次著云梦。",
            "袖中匠石斤，规矩随意中。",
            "君侯道艺乐，不许俗子共。",
            "深堂埃𡏖外，平日文字供。",
            "默对八窗静，不但十年种。",
            "妙语落人间，一一万金重。",
            "平反与进修，并作旨甘奉。",
            "只今衣五彩，颇亦笛三弄。",
            "何人侍板舆，觞豆燕羣从。",
            "鸰原春事繁，鴈影天宇空。",
            "傍睨枭雉呼，或作邹鲁閧。",
            "纷纷手翻覆，纳纳腹空洞。",
            "汲直合居中，器博滞近用。",
            "初计拔薤来，竟息憩棠讼。",
            "翛然拥书坐，竹风助吟讽。",
            "更听雏凤鸣，未妨蜚鸿送。",
            "今皇志复古，俗有后宾贡。",
            "斯文属耆儒，夏屋况巨栋。",
            "江汉继崧高，谁当第嘉诵。",
            "县知尹吉甫，缩手辟张仲。"
        ],
        "title": "题张仲思孝友堂",
        "id": "f06f6062-3235-482e-b7ed-0325073b5ecb"
    },
    {
        "author": "陈造",
        "paragraphs": [
            "白驹絷维之，君乃再岁住。",
            "政如荷蓧翁，鸡黍止季路。",
            "得句推敲余，每肯向予吐。",
            "平生识丁字，颇亦指佳处。",
            "只今妙著述，讵云工训故。",
            "东陆方播和，南云遽回顾。",
            "似闻汉诸公，交口河东赋。",
            "挽袖不转头，欻作翩鸿去。",
            "郡舍虽旧约，侯门有晚遇。",
            "可忘酒招携，况识棋胜负。",
            "老景乐事稀，春意骏足骛。",
            "无令归骖前，怒风鏖花絮。"
        ],
        "title": "次韵严文炳暂别归吴门",
        "id": "d2057294-1e1e-466a-a5a4-0eae8113babf"
    },
    {
        "author": "陈造",
        "paragraphs": [
            "仙人藤阴梦，金骨窖黄埃。",
            "当年晁张双，缩手推其才。",
            "陈编且千载，万蛰听春雷。",
            "偕公闲吊古，文游但荒台。"
        ],
        "title": "再用才子富文华校仇天禄阁韵赠周教授  其一",
        "id": "a5164555-b734-49ce-b9da-ed77790016ca"
    },
    {
        "author": "陈造",
        "paragraphs": [
            "步屧城脚园，苍官拱绿士。",
            "向来锦打围，转首就纷委。",
            "流光不贷客，感喟中夜起。",
            "肝肠旧轮囷，言赋子虚子。"
        ],
        "title": "再用才子富文华校仇天禄阁韵赠周教授  其二",
        "id": "ece00452-b3ee-4d9b-b525-7c5014bd5f05"
    },
    {
        "author": "陈造",
        "paragraphs": [
            "胸涵阳秋笔，眼高古今宙。",
            "周子定可人，万象栖一咮。",
            "眇睨纨绮郎，自诡多文富。",
            "世有九鼎珍，唾去不渠嗅。"
        ],
        "title": "再用才子富文华校仇天禄阁韵赠周教授  其三",
        "id": "f3760eef-861d-49e4-9bf0-11a7e68395e3"
    },
    {
        "author": "陈造",
        "paragraphs": [
            "穷途有快意，辟席得异闻。",
            "青天千万里，翳日带烟云。",
            "今者君子后，满窥崔蔡文。",
            "当此阵堂堂，叹我提孤军。"
        ],
        "title": "再用才子富文华校仇天禄阁韵赠周教授  其四",
        "id": "c19f0261-6ee7-429e-b7b9-e5ec9bce0dc1"
    },
    {
        "author": "陈造",
        "paragraphs": [
            "矻矻守枯策，头童未起家。",
            "居陋妇勃谿，食贫儿讙譁。",
            "养高有骜岸，战胜无纷华。",
            "黔浴如可移，谁辨鹄与鸦。"
        ],
        "title": "再用才子富文华校仇天禄阁韵赠周教授  其五",
        "id": "a50974f4-bb1f-4b90-9ffb-928877feac99"
    },
    {
        "author": "陈造",
        "paragraphs": [
            "徇物笑蛮触，自守等毅豹。",
            "寸壤闻蚓吟，九万观鹏踔。",
            "孰知尘外士，戴目懒此校。",
            "营营彼谁子，磔猬计微效。"
        ],
        "title": "再用才子富文华校仇天禄阁韵赠周教授  其六",
        "id": "fa1be6f6-9aac-4e44-8aa6-81d7c9add732"
    },
    {
        "author": "陈造",
        "paragraphs": [
            "审知才非充，敢怨言不仇。",
            "进乃隔九虎，退且办十牛。",
            "向非食不足，此檄当径投。",
            "黄馘渔樵翁，揣分吾其俦。"
        ],
        "title": "再用才子富文华校仇天禄阁韵赠周教授  其七",
        "id": "37454649-bcc2-4bab-8429-8d5e0e41bf82"
    },
    {
        "author": "陈造",
        "paragraphs": [
            "君家小阿韫，择壻须才贤。",
            "我家小于菟，披雾欲窥天。",
            "鹊语灯著花，妙契默有传。",
            "何当珠帘外，彩丝自相联。"
        ],
        "title": "再用才子富文华校仇天禄阁韵赠周教授  其八",
        "id": "36ef0f64-3537-4de7-a07d-28371ba3acd8"
    },
    {
        "author": "陈造",
        "paragraphs": [
            "万木同一秋，松柏正也独。",
            "夫君阅流俗，尘过不留目。",
            "我昔甘曳裾，低首问宜禄。",
            "及今君子前，玩易愧频复。"
        ],
        "title": "再用才子富文华校仇天禄阁韵赠周教授  其九",
        "id": "68176a73-d740-4398-9244-dd81231837a3"
    },
    {
        "author": "陈造",
        "paragraphs": [
            "假板未通班，此气渠容索。",
            "周友万卷腹，小却石渠阁。",
            "培学虎出翼，息妄眼蜕膜。",
            "何当去为霜，万壑正枯涸。"
        ],
        "title": "再用才子富文华校仇天禄阁韵赠周教授  其一○",
        "id": "41fb4dbb-6bf8-4f2e-a395-df7e092b4465"
    },
    {
        "author": "陈造",
        "paragraphs": [
            "客舍不宜久，黄尘翳衣缨。",
            "非君此解后，孰使老眼明。",
            "握手杂谈笑，洗醆共浊清。",
            "已烬铜炉烟，倏听丙夜更。",
            "清诗相劳苦，凛然见高情。",
            "珠璧眩璀璨，珩璜竞鎗铿。",
            "宁惟老眼明，亦使病骨轻。",
            "语离信所重，未敢促归程。"
        ],
        "title": "别俞君任通判三首  其一",
        "id": "4267cf8a-fee1-4daf-8e1c-3ea993bd9d88"
    },
    {
        "author": "陈造",
        "paragraphs": [
            "一代石湖翁，韩欧或其儗。",
            "当时出门下，如君屈几指。",
            "论定难为才，我乃辈多士。",
            "椎成方未器，正頼君礲砥。",
            "师友系魂梦，栩栩辄千里。",
            "惊见得此客，干鹊预为喜。",
            "一笑破千忧，天幸宁有此。",
            "石湖倏眼中，此翁真不死。"
        ],
        "title": "别俞君任通判三首  其二",
        "id": "a4eed7bd-f8b3-4dbb-9157-5d63c2e93130"
    },
    {
        "author": "陈造",
        "paragraphs": [
            "房陵望毗陵，计舍六十余。",
            "今我从远役，羨君方逸居。",
            "逸劳不足道，会合嗟愈疎。",
            "向来江南北，二年能几书。",
            "残山賸水地，诗题当不虚。",
            "得句茹不吐，思君定愁予。",
            "溯江日千里，岂无红尾鱼。",
            "交情傥未忘，与问今何如。"
        ],
        "title": "别俞君任通判三首  其三",
        "id": "5a4593e6-0dff-432d-8499-005e1ae1e9d6"
    },
    {
        "author": "陈造",
        "paragraphs": [
            "篮舆初半涂，飞雨欲无路。",
            "到山臂屈伸，赫日照窗户。",
            "山灵太孤介，深厌俗尘污。",
            "雨似难客来，晴似推客去。",
            "书生林泉意，此癖端有素。",
            "俛眉红尘中，正以五斗故。",
            "堇堇三径资，渠须毕婚娶。",
            "出既非得已，归亦奚早莫。",
            "他年五湖舟，何殊一杯渡。",
            "卷舒吾自由，谁招复谁拒。"
        ],
        "title": "书隠静寺壁",
        "id": "d5f4c7c3-027a-43c4-a16c-9295ca713781"
    },
    {
        "author": "陈造",
        "paragraphs": [
            "青山玉所蕴，下此翠凤双。",
            "音含古韶濩，身非世文章。",
            "众羽不敢睨，谓是圣时祥。",
            "有人摩老眼，侧伫云路翔。"
        ],
        "title": "赠臧文仲四首  其一",
        "id": "1ba9471d-d2d7-48cb-b8a4-6a0b8c06d04c"
    },
    {
        "author": "陈造",
        "paragraphs": [
            "夫君根柢学，宜我屡即之。",
            "罢马取长道，顾肯过我为。",
            "索宝黔娄家，怪君焉取斯。",
            "颇尝见此客，且用诧吾儿。"
        ],
        "title": "赠臧文仲四首  其二",
        "id": "d0dc1db8-4099-4f52-b7ba-b98d024b5bec"
    },
    {
        "author": "陈造",
        "paragraphs": [
            "理以定故明，用智或成疎。",
            "芸芸自根求，一一皆我储。",
            "饥糒渴须浆，水固不宜车。",
            "请君默自烛，是物谁欠余。"
        ],
        "title": "赠臧文仲四首  其三",
        "id": "a540eabd-0285-4780-bad4-fc4674a325b2"
    },
    {
        "author": "陈造",
        "paragraphs": [
            "始吾泛其观，中吾固其守。",
            "拳拳宝所重，世或轻敝帚。",
            "廐马我所师，家鸡谁得有。",
            "此心如此用，烦君订是否。"
        ],
        "title": "赠臧文仲四首  其四",
        "id": "d8004a1c-b248-4563-bd03-ddc36b173c04"
    },
    {
        "author": "陈造",
        "paragraphs": [
            "毒痡痛受辛，斩刈憎暴秦。",
            "杜康与仪狄，贼物其罪均。",
            "商毒烈火炎，岐镐方阳春。",
            "秦暴虓虎搏，欧粤无颦呻。",
            "二子起酒祸，古今同湛身。",
            "计实乃鸩葛，适口良甘醇。",
            "文锦覆深穽，病媒鬼之邻。",
            "劋杀不遗迹，辛政犹为仁。",
            "今子知所戒，浮俗岂其伦。",
            "生世千金躯，况复富席珍。"
        ],
        "title": "戒饮三诗  其一",
        "id": "9bb12e52-d85b-441b-b32d-695afe87f919"
    },
    {
        "author": "陈造",
        "paragraphs": [
            "中古避世者，或以饮自名。",
            "世网未易脱，颠眩宁其情。",
            "嗟哉竹林子，哜茹日瓶甖。",
            "时既谢周汉，顾肯羨久生。",
            "中圣怜徐邈，种秫想渊明。",
            "卯金当涂高，委质吾颜頳。",
            "偕我偶盛时，生亦未易轻。",
            "况子淑茂资，天骥趣修程。",
            "论才应时须，挺志为亲荣。",
            "亲言铭肺肝，盍师陶士衡。"
        ],
        "title": "戒饮三诗  其二",
        "id": "731920c3-f189-4269-98a5-7142f6d87b7f"
    },
    {
        "author": "陈造",
        "paragraphs": [
            "自我铭盘盂，覆杯远曲糵。",
            "人或安清修，身亦享黄发。",
            "柰何悠悠者，沈酗无虚日。",
            "言之每逢怒，周诰存苦阙。",
            "狂悖贻世戒，气血瞢中竭。",
            "持觞劝客意，彼肯独夭折。",
            "投辖车钤颈，抽肠擢其骨。",
            "交游多若人，自重要勇决。",
            "关须太虚闭，交继叔夜绝。",
            "毋兴圣贤悲，濡首右臂折。"
        ],
        "title": "戒饮三诗  其三",
        "id": "dfa230f5-cef3-4b08-9926-205e4769a6d0"
    },
    {
        "author": "陈造",
        "paragraphs": [
            "长征每爱日，小泊未遻意。",
            "阴风自南北，客子听轩轾。",
            "召棠望吾乡，不作秦越异。",
            "船阁鴈鹜洲，人穿鱼虾市。",
            "相逢各吴语，知识十三四。",
            "水实不自买，海错有佳馈。",
            "饯行余十客，超俗见友义。",
            "笑谭寒谷春，为我洗羁思。",
            "相与卧玉瓶，跋烛得微醉。",
            "老怀易作恶，别语毋动喙。"
        ],
        "title": "邵伯阻风小泊赠送行诸公",
        "id": "78d3cc10-56c2-467f-a63c-a23ccd8285c1"
    },
    {
        "author": "陈造",
        "paragraphs": [
            "丁侯袖诗来，容听娲皇絃。",
            "咀嚼冰齿颊，如漱锡谷泉。",
            "露花有余姿，风漪自成纹。",
            "中含班傅香，夐绝郊岛寒。",
            "汗流竟后尘，何有一字难。",
            "明月堕我侧，盥诵喜欲颠。",
            "因君念漂零，俛仰追昔年。",
            "门间半面初，隄柳嘶晚蝉。",
            "寒暑机不停，奔骛履欲穿。",
            "客舍此相遇，把酒霜鸿天。",
            "男儿气干霄，犹受稠人怜。",
            "似闻国士遇，度外置拘挛。",
            "渠信造物儿，赋予终奇偏。",
            "凌风谢垢浊，仙者一探丸。",
            "多肉彼下乘，更趠骅骝前。",
            "我老从斗禄，纤鳞潜重渊。",
            "饥火少见贷，归志久已坚。",
            "自甘尺蠖屈，何与风鹏鶱。",
            "会看鹗书荐，领此云锦篇。",
            "从今拭病目，长风驾蜚翰。"
        ],
        "title": "次韵丁判院",
        "id": "c39886bb-1dd4-4b81-a16e-c6ebe26dccfe"
    },
    {
        "author": "陈造",
        "paragraphs": [
            "拥衾迎銮晓，舣楫瓜步夜。",
            "问俗乡音转，束缊野宿乍。",
            "去家倏兼旬，取道逾三舍。",
            "江神虽世情，羁客忍陵藉。",
            "初趁风色好，忽复帆席卸。",
            "泊舟市区外，系缆古柳下。",
            "遥听波浪涌，未息妻孥怕。",
            "谯翁身世拙，衷货迄未价。",
            "荣望绝台阁，归计盍桑柘。",
            "男儿四方志，肯与衰鬓谢。",
            "古人出处间，分取世俗讶。",
            "呼酒把谭麈，扪虱复王伯。"
        ],
        "title": "泊瓜步",
        "id": "3d003b51-f5b9-44a1-8c92-e3e17b469f44"
    },
    {
        "author": "陈造",
        "paragraphs": [
            "佛貍岁未卯，志欲吞宇县。",
            "当年江饮马，腥血浸淮甸。",
            "无人饭耕牛，有井巢归燕。",
            "至今阅遗史，为汝空饮恨。",
            "缅想瓜步留，杀气缠吴分。",
            "云何此山椒，遗像俨高殿。",
            "无乃甘事仇，吴俗昧所见。",
            "或复绵历久，后嗣忘敌怨。",
            "冥漠彼有识，福汝吾敢信。",
            "君看赵与薛，狥国冒祸衅。",
            "魏侯继前躅，长呼死白刃。",
            "胡不尸祝之，香火均远近。",
            "岂但祈神休，抑使顽懦奋。",
            "谁令决从违，引手适我愿。"
        ],
        "title": "魏帝庙",
        "id": "860313e0-4782-4d4c-97c8-992770296fe2"
    },
    {
        "author": "陈造",
        "paragraphs": [
            "梁帝号用儒，顾有佞佛癖。",
            "区区泥其粗，佛者宁汝即。",
            "矫矫只履翁，谈妙尘可析。",
            "冀上一言契，何意水投石。",
            "瓶锡翩然逝，北去甘面壁。",
            "有道恶惊世，应俗肯留迹。",
            "一时起诞罔，千载受诳惑。",
            "至今利涉地，传流何荒惚。",
            "渡江一苇尔，古今尚遗植。",
            "纷纷捕影徒，唱一和者百。",
            "远渡有浮杯，行空或飞锡。",
            "至人果善幻，几何异鬼蜮。",
            "世人堕邪蔽，狥虚不计实。",
            "我学谢傅韩，舣舟重唶唧。"
        ],
        "title": "长芦寺二首  其一",
        "id": "bfa81375-a1d4-4812-a9f4-335efc1c99a8"
    },
    {
        "author": "陈造",
        "paragraphs": [
            "昔年望长芦，去江逾百步。",
            "垣宇呀已缺，浮图欹欲仆。",
            "僧徒噬肯留，日有沉溺惧。",
            "重来舒望眼，佛刹非故处。",
            "安众得亢爽，定迁酬夙素。",
            "似闻瓶锡侣，复作酰蚋聚。",
            "居人祷蚕麦，行客乞泉布。",
            "营者肆夸侈，施者不顾虑。",
            "百堵焕金碧，奚翅复其故。",
            "往往豪儁人，四壁有未具。",
            "彼徒创寺意，取镇湍涛怒。",
            "向来梵呗所，倏为蛟螭据。",
            "在己不自保，诱俗说依怙。",
            "波流置不省，此理吾未谕。"
        ],
        "title": "长芦寺二首  其二",
        "id": "eb216839-d0fc-4262-9eea-a20ff0ad9802"
    },
    {
        "author": "陈造",
        "paragraphs": [
            "小湾隠沙觜，沙外仍奔湍。",
            "是间以龙名，信乃龙所蟠。",
            "浮烟澹寒鉴，断岸围清澜。",
            "孰知面势要，中有水府宽。",
            "我来舣倦楫，天水夜茫漫。",
            "狂飚吼薄暮，惊浪摧旧滩。",
            "鲸鳣砀厥居，渡鸟垂羽翰。",
            "孰睡不知晓，梦次闻平安。",
            "龙公自兼爱，况此行路难。",
            "何以答神休，幽佩纫蘅兰。"
        ],
        "title": "泊龙湾",
        "id": "226a1c70-c116-472f-a532-6c8ef7a3c7eb"
    },
    {
        "author": "陈造",
        "paragraphs": [
            "江声夜寂绝，江雾晓空濛。",
            "乱霞映淡日，隠隠空濛中。",
            "羲驭巧呈瑞，不与他时同。",
            "烱然玉奁静，泛此瑛盘红。",
            "分明三足乌，依微绛绡蒙。",
            "曾穹歛氛曀，幽壑舞鱼龙。",
            "升从海僊府，光射河伯宫。",
            "遥想丽帝阙，佳气正鬰葱。",
            "鸾鹭同虎拜，三呼并神嵩。",
            "散人得壮观，醉约持钓翁。"
        ],
        "title": "龙湾看初日",
        "id": "9524c5ed-ca80-4bae-bfd3-3ae7946ac039"
    },
    {
        "author": "陈造",
        "paragraphs": [
            "老境阅流光，翩若下坂车。",
            "除夜更深念，系尾留去蛇。",
            "昔人老世故，亦复兴此嗟。",
            "迫岁况羁旅，孤舟如泛槎。",
            "妻孥共蓬窗，偪侧栖树鸦。",
            "拨火话乡国，悽怆杂笑譁。",
            "桃柏粗能具，爆竹知谁家。",
            "欻听鸡鼓翼，尚看灯结花。",
            "遥知诸神晓，共正青帝衙。",
            "我亦东风前，坐待帆影斜。"
        ],
        "title": "舟中除夜",
        "id": "ad6a47ec-69b6-44af-8a11-274cdb6c1722"
    },
    {
        "author": "陈造",
        "paragraphs": [
            "隆岸围小河，纡鬰江之隩。",
            "初看一泓窄，旋望百顷渌。",
            "艅艎与下濑，山屹复云矗。",
            "自治贵不试，此舟江左腹。",
            "向来胡骑南，势若撼坤轴。",
            "飞城截中流，羣孽颈为缩。",
            "元凶坐自毙，犬羊仅还毂。",
            "千龄有机会，二竖方角逐。",
            "武刚环貔貅，突骑骛陵陆。",
            "古今常胜术，所投副所欲。",
            "神州久望望，庙算伫复复。",
            "区区计自保，胶柱难为曲。",
            "客行宁贾胡，小泊遂信宿。",
            "抚事空三叹，为儒惭碌碌。"
        ],
        "title": "草鞋夹",
        "id": "44318f50-b333-496e-be5c-60b52ce16d4c"
    },
    {
        "author": "陈造",
        "paragraphs": [
            "坐觉江流平，漶漫裂三股。",
            "舟子告风横，因循宿中浦。",
            "慈湖古戍近，犹复小江阻。",
            "渔翁家苇间，蜗舍无邻伍。",
            "把酒讯三老，此宁泊舟所。",
            "谂我今昔异，解带无所苦。",
            "向来探丸徒，白昼犹旁午。",
            "一自尚书来，此辈凛刀俎。",
            "江山亘千里，有屋皆外户。",
            "似闻襄江道，衽席过行旅。",
            "翳公旧威爱，平宁尚如许。",
            "两地好经行，为官喜欲舞。",
            "倒床鼻雷吼，梦破闻船鼓。",
            "受欺堕姑息，迂儒彼何取。"
        ],
        "title": "泊慈湖北岸",
        "id": "ae2a79b7-651e-4d44-b794-8ad70dc3325f"
    },
    {
        "author": "陈造",
        "paragraphs": [
            "建邺重东南，爰从吴晋后。",
            "镇戍分淮江，心腹运臂肘。",
            "我舟历阳岸，烟外见钟阜。",
            "问名良宾实，南渡此其口。",
            "龙蟠虎踞地，永藉藩篱守。",
            "六朝或易之，戎马辄腾蹂。",
            "铁山此济师，竟致凶渠走。",
            "扼吭傥得要，制敌果何有。",
            "设险务究本，不独计山薮。",
            "任吏所宜择，抚民所宜厚。",
            "孤生恤纬意，南望凝竚久。",
            "深愧行歌人，招邀话佳酒。"
        ],
        "title": "泊府口",
        "id": "dc145b4d-6531-46b7-9e36-961d34397173"
    },
    {
        "author": "陈造",
        "paragraphs": [
            "大江碍崇山，突起作湍悍。",
            "采石天下险，揭厉谁敢玩。",
            "戈楼泊千艘，锋旗丽天汉。",
            "昨忆辛巳秋，胡马蜂蚁乱。",
            "敢触貔虎怒，旋作狐鼠窜。",
            "繄此折其角，羣孽终内叛。",
            "孤亭试一登，明眼得奇观。",
            "回首吾叶舟，已复舣沙岸。",
            "我犀不敢然，幽察神所惮。",
            "欻听钲鼓閧，戎事阅鹅鹳。",
            "折冲须武备，保治頼彊干。",
            "鄙夫华封祝，泚笔亦其漫。"
        ],
        "title": "采石渡",
        "id": "6894c6f8-6ed9-4cbb-bd49-48e9e871a68c"
    },
    {
        "author": "陈造",
        "paragraphs": [
            "湖阴数里间，山麓矻两矶。",
            "矶麓突江出，禹功不及施。",
            "千古妨行舟，死生系毫厘。",
            "我昔步矶上，雨歇暑气微。",
            "惊湍下百尺，怒势轰千鼙。",
            "尚忧坤轴动，无怪沙岸欹。",
            "蛰龙渠得安，过鸟翅欲垂。",
            "头眩胆为掉，坐叹舟上儿。",
            "壮哉天下险，奸轨容抵巇。",
            "如身护风寒，要地此几希。",
            "今来岁华暮，去舟良坦夷。",
            "人言水进退，寒暑分盛衰。",
            "古来设险守，亦有可易时。",
            "函谷与剑阁，秦汉尝用之。",
            "人轻地亡重，正烦折箠笞。",
            "恃险无兴国，兴国须藩篱。",
            "帝王所取重，文武各攸司。",
            "险易倏变改，即矶余可推。"
        ],
        "title": "上下驿矶",
        "id": "563f3ee8-1e10-4ceb-b5eb-b69a4e40d7eb"
    },
    {
        "author": "陈造",
        "paragraphs": [
            "下帆同乌栖，挂帆逐鸡起。",
            "但见芜湖月，耿夜清如水。",
            "江左此壮县，我昔舟屡舣。",
            "诸公各敬客，款曲岂今比。",
            "酒杯惯邀留，妓围供燕喜。",
            "流连动十日，挥扫或千纸。",
            "旧游想如昨，故交今余几。",
            "逝者泉壤隔，存者参辰似。",
            "浪凭楚些招，盍寄相思字。",
            "可能唤巫阳，且欲托双鲤。"
        ],
        "title": "芜湖感旧",
        "id": "65b0497e-2ac9-401c-96f5-25a8b3d10137"
    },
    {
        "author": "陈造",
        "paragraphs": [
            "江山互映带，竹树渺隠见。",
            "居人江山闲，安处忘古县。",
            "泊舟穴子初，旧观俨自荐。",
            "𡻊山高搀云，云际抹深靛。",
            "慰我尘埃容，嘉此烟雨面。",
            "山脚惯奔走，尉曹分卑贱。",
            "县人应指似，鬓改颜状变。",
            "漂零渠未知，忧患尝欲遍。",
            "俛仰二十年，转眄阅蜚电。",
            "故人半在亡，在者或海甸。",
            "明朝理去楫，山影暝江练。",
            "安得人如山，来往长相见。"
        ],
        "title": "过繁昌",
        "id": "9a7fb251-08a6-41dd-824a-8fbe2ec1c792"
    },
    {
        "author": "陈造",
        "paragraphs": [
            "客行固厪身，留滞如捩翼。",
            "及兹祖礼竟，蓐食理帆席。",
            "风停浪未蛰，天曙月正白。",
            "版矶汇湍杀，荻港烟树碧。",
            "杖策丁家洲，徙倚容少息。",
            "无酒问山店，忆鲈听村笛。",
            "鸟乌啼松行，鴈鸨下沙碛。",
            "回柁投曲澳，又寄糁潭夕。",
            "情疎或易合，不作淮楚隔。",
            "累然槁项翁，软语慰行役。"
        ],
        "title": "繁昌早发",
        "id": "a1104abf-9304-4760-b9a8-d96772e3ae0d"
    },
    {
        "author": "陈造",
        "paragraphs": [
            "池口至海口，望望三舍外。",
            "辰发莫已到，回首西日在。",
            "风师肯怜客，祖道烦一嗌。",
            "我舟疑凌虚，楚山真历块。",
            "蜚鸟相让疾，惊浪乃弗逮。",
            "穷涂坐局缩，颇尝得此快。",
            "遄迈自本图，阙供恐贻悔。",
            "未办问村胶，且计具薪菜。"
        ],
        "title": "泊海子口",
        "id": "4945077e-15b3-4bc5-9120-9e3117f20b4d"
    },
    {
        "author": "陈造",
        "paragraphs": [
            "楚山屹两姑，我见乃其稚。",
            "闻名诗卷间，识面客舟次。",
            "玉刻极端丽，簪植瞑苍翠。",
            "娟月上天角，相与诧妩媚。",
            "怒风将我西，未憗卜晚憩。",
            "山足舟可舣，山木缆可系。",
            "山外正风波，独此佳食寐。",
            "断知有神物，主此胜绝地。",
            "明朝捐行橐，可无答神赐。",
            "白鹅雪为肪，绿蚁香馥鼻。",
            "舟稳风又熟，无乃契神意。",
            "未暇访彭郎，辞费辨非是。"
        ],
        "title": "泊小姑山",
        "id": "1a24bb66-8ee3-49da-9c08-8929378b5d86"
    },
    {
        "author": "陈造",
        "paragraphs": [
            "携儿上绝岸，微径步蒙密。",
            "人稀鸟乌乐，老屋几百室。",
            "荒凉郭家洲，篱落映残日。",
            "问俗得周旋，譍门颇仓卒。",
            "兴衰今昔殊，郭姓尚十七。",
            "邻里阙盐茗，翁姬仅盥栉。",
            "共说频岁歉，平陆江浪没。",
            "场圃或潭洞，椽栱行螾蛭。",
            "去秋微收尔，樵采取黔突。",
            "接耳多乐郊，一去恐两失。",
            "吾邦有杜母，抚我不待乞。",
            "蠲租桑柘在，休役孙子佚。",
            "意使流殍无，宁后仓廥实。",
            "官今浔阳来，吏师那容失。",
            "书绅拜此赐，知我佐郡绂。",
            "古来裨肉食，多自蒭荛出。",
            "必若穷吏道，孰先究民疾。",
            "剥肤快目前，吾固笑无术。"
        ],
        "title": "郭家洲",
        "id": "8afc0892-8967-4b60-915c-2ad4fe5c5f37"
    },
    {
        "author": "陈造",
        "paragraphs": [
            "买香马头西，跂望富池口。",
            "我帆庙下卸，祇费一炊久。",
            "匆匆索冠裳，堇堇办牲酒。",
            "所取荐蠲洁，不必须富厚。",
            "精魄我为悚，勇节公则有。",
            "出门闻风声，万窍一呼吼。",
            "林摧巨木折，江驱雪山走。",
            "系缆下窗坐，斋心念神佑。",
            "邻舟瞢冒去，胆碎面黧黝。",
            "非今羞供留，例亦罹衅咎。",
            "交神不用卜，迟速示可否。",
            "噬将舍舟楫，望望终稽首。"
        ],
        "title": "富池庙",
        "id": "8059745f-2792-4f01-b0e2-920e6783c2b5"
    },
    {
        "author": "陈造",
        "paragraphs": [
            "江流寂无声，明灭窗月晓。",
            "客枕归梦余，意先西蜚鸟。",
            "雪天信少风，翳面正缭绕。",
            "富池忽信次，肯羨雕鹘矫。",
            "向免犯险艰，神惠顾岂少。",
            "今晨有佳兴，调笑向诸小。",
            "波平旗脚直，康庄驰騕褭。",
            "鳞鳞到座隅，健鹊啅林杪。",
            "人家积苏间，山影横练表。",
            "未成官缚去，得句吾事了。"
        ],
        "title": "离富池",
        "id": "4de168b5-e790-4150-aacc-c3839c840946"
    },
    {
        "author": "陈造",
        "paragraphs": [
            "氛昏翳春晓，瞠目如受蒙。",
            "停舟少须之，红日碾高空。",
            "是时羣山间，积雪未肯融。",
            "巖雾不尽收，似角藻绘功。",
            "屏障莽回合，粉墨纷异同。",
            "嵌巖眩有无，草树森玲珑。",
            "皛皛琼为田，奕奕旆卷风。",
            "羃篱抹高顶，下乃卧玉龙。",
            "隠显随断续，间簉成葱栊。",
            "微漪湛不摇，一一县镜中。",
            "酒杯与诗笔，客次宁阙供。",
            "搴取不赀景，纳我云梦胸。",
            "一笑漂泊里，孰谓吾涂穷。",
            "摩挲好东绢，世恐无此工。"
        ],
        "title": "马口",
        "id": "ad10a5ad-994e-48ff-9c2d-87d8e677497a"
    },
    {
        "author": "陈造",
        "paragraphs": [
            "山水佳有余，我与之周旋。",
            "江行已久矣，今复领其全。",
            "漾舟银葫芦，雪在春渐妍。",
            "素琼间苍玉，化工与雕镌。",
            "屏围无空缺，护此百顷天。",
            "图画别浓淡，粉墨生云烟。",
            "人间有此境，定属水府仙。",
            "先生嗜奇胜，久驻无由缘。",
            "命名失雅驯，吾意终慊然。",
            "玉鉴扁山石，取重须时贤。",
            "可无泊舟所，作亭近江壖。",
            "登临付楚客，当有云锦篇。"
        ],
        "title": "银葫芦",
        "id": "96c2ba0a-3c78-4feb-b359-fa4938139195"
    },
    {
        "author": "陈造",
        "paragraphs": [
            "大江悠悠去，渌静初演漾。",
            "山石龃龉之，湍险乃万状。",
            "君看回风矶，却畧不可上。",
            "椒石卧中江，与江作陂障。",
            "镗沓汇石下，漰澎剧奔放。",
            "北矶屹对峙，其中过舟舫。",
            "水流作高下，咫尺便寻丈。",
            "我行返壑余，坐想潢流涨。",
            "颓波次灩滪，如马亦如象。",
            "撄触宁完舟，奇祸此无妄。",
            "入峡与上泷，艰恶偕叵量。",
            "下泽遵夷涂，回首一怊怅。"
        ],
        "title": "回风矶",
        "id": "3343ca78-7ddf-4a7d-a31c-4a98d8bc549b"
    },
    {
        "author": "陈造",
        "paragraphs": [
            "谁谓石一拳，不作江流碍。",
            "朝来扬帆西，瞥若骥历块。",
            "龙眼风火矶，培塿视华岱。",
            "似闻潢潦时，亦复鼓湍汇。",
            "凿去本不难，奇巧禹所爱。",
            "其上嘉树密，其侧鱼网晒。",
            "居惟羨渔乡，复欲老犊背。",
            "西归傥得此，庸敌七里濑。"
        ],
        "title": "龙眼矶",
        "id": "bf1bdff5-7443-48a4-b03c-b0c24c9b1d9f"
    },
    {
        "author": "陈造",
        "paragraphs": [
            "畧眼毛山夹，枯涸不可留。",
            "风帆劈箭去，辽海吹一沤。",
            "长年面死灰，死争如赴仇。",
            "一饭六十里，幸泊散花洲。",
            "呼妇具盥栉，命酒浣惊忧。",
            "我无资身策，老计餬口谋。",
            "勿云朝不坐，叱驭复何求。",
            "奔车非伯夷，覆舟无孔丘。",
            "薄德既谢此，身世付浮休。",
            "亦念三径具，归从沮溺游。",
            "笑说今日快，击辕为渠讴。",
            "别留初熟酒，饮处酹阳侯。"
        ],
        "title": "散花洲晚泊",
        "id": "57b390e4-e21f-4f08-a62e-d8f73af472d5"
    },
    {
        "author": "陈造",
        "paragraphs": [
            "晋起不由德，亦坐崇清虚。",
            "陵夷莫挽回，后世犹受污。",
            "庾非适用才，夷甫真其徒。",
            "楼以庾得名，而庾愎且迂。",
            "面势瞰空阔，簷楹焕丹朱。",
            "遐想如不及，效尤无乃愚。",
            "风流与经济，本自珉玉殊。",
            "空谭养虚誉，胎祸取炭涂。",
            "峻约火燎原，典午辕下驹。",
            "举扇障蜚尘，王叟宁厚诬。",
            "狥名不既实，扁榜谁权舆。",
            "得兴偕下僚，小节安足模。",
            "捍患识黄楼，仰高题景疎。",
            "于是复间然，吾言乃迂儒。"
        ],
        "title": "庾楼",
        "id": "af70e563-243c-4fca-94c4-055fdd0b005b"
    },
    {
        "author": "陈造",
        "paragraphs": [
            "昔人厌俗心，宁取无肉瘦。",
            "平时眼为青，绿士须客右。",
            "立节自修竦，适用兼庇覆。",
            "君家所居堂，音响不待叩。",
            "千沟荫百椽，一一渭川秀。",
            "公今王元之，好尚如授受。",
            "记楼赋此堂，异声同一咮。",
            "心谋耳目适，所乐壹能副。",
            "昔人言外意，泥一乃百漏。",
            "拘拘六者间，见未脱科臼。",
            "我此小盘礴，万境欻通透。",
            "徐步寒玉琤，长谣灵籁奏。",
            "主人信清绝，此君旧幽茂。",
            "并策超俗勋，醉墨点衫袖。"
        ],
        "title": "题六宜堂",
        "id": "c64854d7-55e2-48fb-8e52-76ea1e65f582"
    },
    {
        "author": "陈造",
        "paragraphs": [
            "名分属我辈，那容狥多可。",
            "势由服劳屈，享以綦贵伙。",
            "积水须固防，易溢不难破。",
            "劝沮自有机，惩一警千个。",
            "世儒略其本，顾详狱犴课。",
            "彼顽工抵巇，未可援宥过。",
            "奸名犯具分，论罪不在大。",
            "吏奸易为炽，士气宁受挫。",
            "漏网容汝辈，厚颜向此座。",
            "新诗惊老眼，唱高信难和。",
            "向来搏虎手，老去但慵懦。",
            "近者劳阿买，金薤编玉唾。",
            "此诗尤杰出，气有江山佐。",
            "揆予收新得，比君倍当贺。"
        ],
        "title": "次韵余司理",
        "id": "e25cdac8-a160-4092-9859-7192a357be4a"
    },
    {
        "author": "陈造",
        "paragraphs": [
            "我访福溪巖，行行黍稌中。",
            "人家打麦罢，邻里笑语同。",
            "迎官问来意，不信有蕴隆。",
            "淙激田间泉，诘曲走青虹。",
            "此泉有余用，此巖无阙供。",
            "福巖真福地，为民保年丰。",
            "缥缈三花仙，蜿蜒千尺龙。",
            "翛然乞灵地，陪此超世翁。",
            "是巖既磨灭，是泉乃终穷。",
            "洪慈小决择，妙化符鸿蒙。",
            "彼此犹屯膏，无乃坐怨恫。",
            "稽首贡此言，庶其鉴丹衷。"
        ],
        "title": "祷雨福溪巖",
        "id": "a335948f-700c-47c6-88d7-66bf5262ae10"
    },
    {
        "author": "陈造",
        "paragraphs": [
            "小亭园西偏，政复园取重。",
            "扶疎百本木，自昔谁所种。",
            "敷舒晓霞烂，磊落金丸奉。",
            "城东诗客在，端许与此供。"
        ],
        "title": "近榆亭  其一",
        "id": "871edb59-5a10-49f3-a04e-48357ce61ec9"
    },
    {
        "author": "陈造",
        "paragraphs": [
            "董老故自贫，但有满林杏。",
            "别令雕虎守，探囊续人命。",
            "我老断狡狯，昔人慵季孟。",
            "惟余隠几地，可愈俗子病。"
        ],
        "title": "近榆亭  其二",
        "id": "ca98da77-79b8-4b93-a6db-7fea9fb209be"
    },
    {
        "author": "陈造",
        "paragraphs": [
            "天亦积气尔，种榆谁所传。",
            "人间自得得，何适而非仙。",
            "少陵健于辞，暇计然不然。",
            "长翁名亭意，系影更可怜。"
        ],
        "title": "近榆亭  其三",
        "id": "c44ef3bd-9711-4fea-8c3f-21c44917a19a"
    },
    {
        "author": "陈造",
        "paragraphs": [
            "何年岁星精，夜辞天帝家。",
            "幻为頼乡种，增贲别乘衙。",
            "似闻彩凤舞，天风乱晨霞。",
            "尚当月林饮，一掺渔阳檛。"
        ],
        "title": "近榆亭  其四",
        "id": "fed93496-f08e-487b-82f8-689e70429cd6"
    },
    {
        "author": "陈造",
        "paragraphs": [
            "坐亭撚吟髭，搯抉了不近。",
            "诗来良为吾，吮漱賸芳润。",
            "遽令方丈屋，遶壁走虬蜃。",
            "何如岭头梅，题品得何逊。"
        ],
        "title": "近榆亭  其五",
        "id": "ca34cec6-35d0-40e7-9aa3-0309c29ad133"
    },
    {
        "author": "陈造",
        "paragraphs": [
            "摭华复食实，果部谁称伯。",
            "兄桃柰其弟，无若此眉白。",
            "三玄信殊禀，五沃擅嘉殖。",
            "藏核待东归，分供橘奴帛。"
        ],
        "title": "近榆亭  其六",
        "id": "0fc08ff3-5ab9-4206-a145-4010c868e9ab"
    },
    {
        "author": "陈造",
        "paragraphs": [
            "少日接为构，无何了桑榆。",
            "邀食有余地，何事须千奴。",
            "此亭与此木，到眼聊为娱。",
            "五诗信睡语，定博君卢胡。"
        ],
        "title": "近榆亭  其七",
        "id": "9dc4a03d-03dd-478c-8b5f-d039088cb5d6"
    },
    {
        "author": "陈造",
        "paragraphs": [
            "缅怀海县游，不作千山隔。",
            "虽偿还俗债，兹复望霓厄。",
            "孰知赫曦中，欻有油云升。",
            "六幕一汛扫，病骨如濯清。",
            "西山殷其雷，晚溽尚雨意。",
            "颇思云巖宿，静听崩空势。",
            "灵湫贝为宫，龙伯肯小留。",
            "与翁宁两心，当亦忧民忧。",
            "愿龙嘘为霖，彍电归袖手。",
            "免令山城民，议我拜土偶。",
            "千里饫玉粒，秉穗周困穷。",
            "牲肥酒如油，岁岁敬为龙。"
        ],
        "title": "答余司理",
        "id": "49482774-2cac-4039-9e59-79376a45a4b7"
    },
    {
        "author": "陈造",
        "paragraphs": [
            "人间望晴雨，长若物所隔。",
            "亏成间十五，嘉谷信多厄。",
            "假手方寸丹，诚与炉烟升。",
            "风伯龃龉之，不容彻九清。",
            "玄云起西北，似副祈禜意。",
            "惊飚鏖晚空，汛洒第末势。",
            "寄声主雨神，云车盍小留。",
            "咄嗟泽枯槁，为人消殷忧。",
            "辅帝凝太和，系子一引手。",
            "如昔五三代，济时须圣偶。",
            "诗坛我贱工，康庄自途穷。",
            "眩旋向良乐，并御天闲龙。"
        ],
        "title": "教授有诗再次韵",
        "id": "6daf2c78-6727-4f11-9104-44363b6738a9"
    },
    {
        "author": "陈造",
        "paragraphs": [
            "入山日正烈，出山云忽浓。",
            "身疑润空青，旋觉霏雨濛。",
            "归来坐良夜，淙泻如崩空。",
            "县知焦卷地，转眼青芃芃。",
            "似闻移晚秧，竭蹷不暇慵。",
            "人计故新年，已判一倍丰。",
            "此惠究所自，无乃西山龙。",
            "泽物龙能之，叱使则天公。",
            "我行与雨会，仅杀颜发红。",
            "地上蝼蚁臣，渠敢贪天功。",
            "两公壮藻思，表表千夫雄。",
            "新诗猥见予，拜赐岂所蒙。",
            "得意笔生春，状物斤成风。",
            "生世有如愿，兼得宁易逢。",
            "此诗自宫商，为君絃枯桐。",
            "准拟鸡酒社，往和击壤翁。"
        ],
        "title": "次韵余司理路监岳",
        "id": "c3ce8f23-b4c4-4ec5-aadf-63aa12464467"
    },
    {
        "author": "陈造",
        "paragraphs": [
            "一室类蜂房，为食来穷山。",
            "仅救饥火煎，跋履恐彫年。",
            "平生丘壑念，回首鱼脱渊。",
            "乡居何许家，菰茭满中田。",
            "有儿可耕牧，枉滞章句间。",
            "昨日鹊啅余，鴈书忽堕前。",
            "云集南荡工，数灶腾青烟。",
            "书卖犹可市，前功戒颓颠。",
            "官业讵宜老，倦客志在闲。",
            "置书命鸱夷，心事今泰然。"
        ],
        "title": "和陶渊明归田园居六诗  其一",
        "id": "22ac3c1a-6bb3-4956-a101-726daf34a4e0"
    },
    {
        "author": "陈造",
        "paragraphs": [
            "良骥驰康庄，骧首轻韅鞅。",
            "筋骨倏谢昔，得无伏枥想。",
            "自审涎颡质，蹀躞欲奚往。",
            "如我合渔樵，夺炀忘幼长。",
            "资身本缺如，与世志空广。",
            "老去傃所安，岂直乐榛莽。"
        ],
        "title": "和陶渊明归田园居六诗  其二",
        "id": "680a7f07-77ca-4754-b82e-e2ec88113492"
    },
    {
        "author": "陈造",
        "paragraphs": [
            "种禾摭其实，即穊乃可稀。",
            "儒吏瞢不长，竟为老农归。",
            "妻芸儿可犂，称力食且衣。",
            "平生睎庞翁，此意今不违。"
        ],
        "title": "和陶渊明归田园居六诗  其三",
        "id": "a1eaeb82-9735-4f30-8752-89e4b3e6b671"
    },
    {
        "author": "陈造",
        "paragraphs": [
            "半生冒吏尘，初不一日娱。",
            "往往清夜梦，翛然系林墟。",
            "已办二顷耕，更有三亩居。",
            "养鱼近传诀，种桑不论株。",
            "呼儿计曩昔，屈信果何如。",
            "不复首尾畏，形泰神裕余。",
            "枝筇莎径微，枕书竹牖虚。",
            "日用食眠尔，外此一事无。"
        ],
        "title": "和陶渊明归田园居六诗  其四",
        "id": "267f8831-3072-4fa0-ac23-d1a0bdb202da"
    },
    {
        "author": "陈造",
        "paragraphs": [
            "我惭旷达人，梦寐眷乡曲。",
            "十年仕楚越，政坐食不足。",
            "人皆诧善奕，举世鲜识局。",
            "陶翁有高躅，迷涂炳明烛。",
            "于焉税吾驾，作息课昏旭。"
        ],
        "title": "和陶渊明归田园居六诗  其五",
        "id": "5c504336-0681-4499-ad3e-cd28064a538f"
    },
    {
        "author": "陈造",
        "paragraphs": [
            "把竿坐斜阳，跨牛出晓陌。",
            "长谣柴桑咏，聊复自适适。",
            "梓里三鬴余，邻犬不吠夕。",
            "稼穑政使忙，樽酒取空隙。",
            "仙曹有知友，自揣无能役。",
            "经时隽英事，小人分耕绩。",
            "成言君勿问，卖菜可求益。"
        ],
        "title": "和陶渊明归田园居六诗  其六",
        "id": "5f984c59-b27a-44ef-a5cc-17b03e517473"
    },
    {
        "author": "陈造",
        "paragraphs": [
            "医经戒多食，书恶殄天物。",
            "细茹取微足，卫生此其术。",
            "是铭当匕筯，况我已衰疾。",
            "胡为冒所戒，一卧复十日。",
            "恙疴不虚生，一一自口实。",
            "大嚼健武事，欲强蒲柳质。",
            "行年踰知命，备历世纤悉。",
            "山肤与水豢，尝味几十七。",
            "婪酣复不已，颐正昧终吉。",
            "昔人议四凶，饕餮乃其一。",
            "不见辟谷翁，曾是汉良弼。"
        ],
        "title": "病起四诗 一节食",
        "id": "7c69fe26-8621-4700-869d-6019a12a0a70"
    },
    {
        "author": "陈造",
        "paragraphs": [
            "少日良束脩，但识名教乐。",
            "谁令忧患后，颇复近杯勺。",
            "嚚号或跳梁，扶携取谐谑。",
            "兴来偶一适，事过含余怍。",
            "向非病鼎至，或未悟狂药。",
            "不知黍麦毒，终乃蓳葛若。",
            "腐肠自浸渐，履虺尚歌咢。",
            "覆觞吾已后，遽觉今胜昨。",
            "此衷天启之，相予固不薄。",
            "卒岁办僧过，茗粥安淡泊。",
            "时醉床头经，妙意翔碧落。"
        ],
        "title": "病起四诗 二止酒",
        "id": "ba78e60d-06b4-4380-8319-8114d79c69c1"
    },
    {
        "author": "陈造",
        "paragraphs": [
            "禄位据极品，勋业垂不磨。",
            "出从白马肥，家有黄金多。",
            "世间贵富者，才德乃莫过。",
            "骨相审自知，瓮盎哀骀他。",
            "一昔读书史，志空慕丘轲。",
            "矻矻章句乐，所趣不及他。",
            "日月倏迁谢，如此定命何。",
            "知己初不无，腰金鸣玉珂。",
            "一旦逝水去，匪斧嗟不柯。",
            "揆材既樗栎，揣分合涧薖。",
            "旌翻火驰余，但有双鬓皤。",
            "迨今要勇往，灌园仍养疴。",
            "石女自无儿，古井那解波。",
            "西湖佳风烟，久矣办一蓑。"
        ],
        "tags": [
            "西湖"
        ],
        "title": "病起四诗 三息念",
        "id": "8cda40fe-7e01-41a8-9994-b930e3090d9c"
    },
    {
        "author": "陈造",
        "paragraphs": [
            "我本扶犂手，为儒父兄意。",
            "全家饱官廪，发肤尽君赐。",
            "一念三稽首，报答迄未议。",
            "向来挹前修，谓可跬步至。",
            "即今频频食，空负堂堂志。",
            "尚当桑榆收，未可弁髦弃。",
            "柰何不自爱，生理冒所忌。",
            "致君荣吾亲，环省已不冀。",
            "余年犹视息，旧学有造诣。",
            "其次在立言，揆予敢辟是。",
            "于世粗有益，就死可无愧。",
            "噬将金玉女，凛凛戒失坠。"
        ],
        "title": "病起四诗 四论报",
        "id": "7a0d8d33-03f2-4b55-bf85-6bc4e3c9ba35"
    },
    {
        "author": "陈造",
        "paragraphs": [
            "卷舒乐天游，仕宦甘吏隠。",
            "吾宗大雅士，为学先究本。",
            "楼居盘礴地，超然寄妙蕴。",
            "沉沉一机深，纳纳万象泯。",
            "人方窥端倪，我自绝畦畛。",
            "胡宁山川丽，诗卷规束攟。",
            "彼哉狭且露，之世坐拘窘。",
            "瞢焉登斯楼，不博粲然冁。"
        ],
        "title": "题陈主管奥广楼",
        "id": "afa65717-1a09-400c-a464-8166223b1181"
    },
    {
        "author": "陈造",
        "paragraphs": [
            "元功播万有，洪纤各秀颖。",
            "一或疵疠之，槁干例榛梗。",
            "是身储至和，举世乏妙领。",
            "粹然太丘裔，父子皆秀整。",
            "学自付衣钵，刃不留綮肯。",
            "文字长少苏，智趣大小耿。",
            "翛然诗礼庭，翩度脊令影。",
            "穆穆埙箎春，矫矫尘务屏。",
            "会看蝉嫣去，滋味调九鼎。",
            "彼哉夸毗子，肝胆作蛙黾。",
            "斯焉世宗师，胡不日三请。"
        ],
        "title": "题雍和堂",
        "id": "29e59e2c-9c22-4de1-9b18-f4e7bcea336f"
    },
    {
        "author": "陈造",
        "paragraphs": [
            "世儒困墙面，窒外由蔽中。",
            "一理有朝澈，八窗自玲珑。",
            "公无末俗病，人识古贤风。",
            "照物鉴绝尘，与世云行空。",
            "似闻虚白室，略与公心同。",
            "彼哉坏陂老，史语宁所蒙。",
            "吾知泚笔意，千载端为公。"
        ],
        "title": "题通明堂",
        "id": "b97a9a9d-ebba-4ea0-8a78-d7f080d6fade"
    },
    {
        "author": "陈造",
        "paragraphs": [
            "一从荆楚役，八数昏旦星。",
            "剸裁有琐碎，觞咏无频仍。",
            "世故未焚券，官曹方治经。",
            "客或嗤臞儒，下亦安聋丞。",
            "过日念知己，远方空旧朋。",
            "持斧迺宗匠，歃血主文盟。",
            "天瓢賸挹注，风翼困凌乘。",
            "袖怜醉墨淄，眼为故交青。",
            "招此穷乡吏，闯彼小玉京。",
            "樽罍容吟噱，粉黛罗娉盈。",
            "理窟领新得，诗瓢倾旧盛。",
            "风前雕虎啸，秋后寒蛩鸣。",
            "六花严坚阵，尺箠鏖罢兵。",
            "是翁信奇伟，小子惭奉承。",
            "攘善悖古训，躗言防天刑。",
            "见推无异辞，君语吾未凭。"
        ],
        "title": "次韵余司理",
        "id": "e60ed464-1fcc-445b-bc85-7d3d14dce4e2"
    },
    {
        "author": "陈造",
        "paragraphs": [
            "北风鏖屯云，倦鸟白昼迷。",
            "筛为县麻雨，寒气晚凄凄。",
            "何以赠行客，去路一尺泥。",
            "卒徒淖莫前，草棘取新蹊。",
            "可能辞滞留，十步九颠隮。",
            "穷我恐非天，问子谁见挤。",
            "少日忧患海，有眉未肯低。",
            "流年况衰病，纵死非孩提。",
            "戚欣何足云，寿夭久已齐。",
            "秀色浮岭路，清音淙上溪。",
            "会心各姿态，捋须忘惨悽。",
            "山灵不无情，斩新献诗题。"
        ],
        "title": "离伏龙",
        "id": "dca21bb1-0e47-4395-8bd7-041957c4f28e"
    },
    {
        "author": "陈造",
        "paragraphs": [
            "我从外朝来，崄峭相连接。",
            "巉绝不可上，孰与西八叠。",
            "车匪毛羽去，我岂猿猱捷。",
            "一步九顿仆，陟起正岌嶪。",
            "飞萝攀恐断，狠石高更蹑。",
            "时方积雨后，没骭泥涉涉。",
            "客居惯泽国，未到意先慑。",
            "呀如敌场赴，隶卒不敢怯。",
            "及此问次舍，犹觉口嚅嗫。",
            "剪烛未渠寝，尚恐梦惊魇。"
        ],
        "title": "过八叠山",
        "id": "88eb8c18-9f2d-4d3e-9ee4-11f00751c5fc"
    },
    {
        "author": "陈造",
        "paragraphs": [
            "下坡黐鴈堕，上坡风鹢退。",
            "历险虽末势，未易忘叹慨。",
            "散人吏隠心，下上不云悔。",
            "摩眼见南山，众岭莫谋大。",
            "云阴巧蔽亏，日御颇隔阂。",
            "谁规山一凹，千室作阛阓。",
            "岚影暝竹柏，吾庐良好在。",
            "言归休吾劳，啸咏山与对。"
        ],
        "title": "还家登悔来坡",
        "id": "2b61c81d-78c8-4592-86a1-5b128ee67b85"
    },
    {
        "author": "陈造",
        "paragraphs": [
            "离合定有数，抚事尚忍言。",
            "忆掎枚邹袂，游从如兔园。",
            "堂堂绣衣老，凛凛云锦篇。",
            "繄公笑谭尔，讽玩良超然。",
            "效颦徒区区，睎驾嗟无缘。",
            "登楼漫多感，漂泊类仲宣。",
            "窊石取供醉，孤子真次山。",
            "东望搔白首，不独悲流年。"
        ],
        "title": "程帅和陶二诗见忆次韵",
        "id": "d0d487d5-f396-4ca7-964c-6a8eb7bfff30"
    },
    {
        "author": "陈造",
        "paragraphs": [
            "昔吾窃科第，正自学力勤。",
            "虽从士夫后，禄已不及亲。",
            "痛感韦经传，敢忘择孟邻。",
            "念汝知策厉，灯夜仍鸡晨。",
            "立志忌作辍，惜阴计寸分。",
            "盍抽胸次陈，驱为笔底春。",
            "解颜献新得，眩眼释峤云。",
            "鉏头足膏腴，天人巧相因。",
            "奉亲有如此，况予耐贱贫。",
            "谁今子不如，俪美须前人。"
        ],
        "title": "次程帅和陶诗韵",
        "id": "9188cecd-9790-43b9-9cf9-cd0bbd6e7634"
    },
    {
        "author": "陈造",
        "paragraphs": [
            "昔人道与俱，物外一不假。",
            "而我同是见，兼取及土苴。",
            "虚心超万境，诗笔时一把。",
            "造诣岂二机，此秘知者寡。"
        ],
        "title": "谢程帅袁制使  其一",
        "id": "a99ea8fc-3b9c-42d5-aa1a-96a879526d86"
    },
    {
        "author": "陈造",
        "paragraphs": [
            "还山念初愿，老夫办一物。",
            "生平万金产，自托五色笔。",
            "譬如十全医，付此无妄疾。",
            "落纸乱蛇蚓，超然百忧失。"
        ],
        "title": "谢程帅袁制使  其二",
        "id": "e6749dec-f6b7-433f-ae95-77ba89f97427"
    },
    {
        "author": "陈造",
        "paragraphs": [
            "世人事夸毗，失得纷灭起。",
            "回思少年日，失脚几堕此。",
            "尚友千载人，得已吾径已。",
            "高眠北窗风，贤否付一指。"
        ],
        "title": "谢程帅袁制使  其三",
        "id": "61d9939b-75ea-40ce-8139-133763f4a354"
    },
    {
        "author": "陈造",
        "paragraphs": [
            "俗间若偪仄，有士能湛浮。",
            "任真自得得，与世不同忧。",
            "得闲书遮眼，觉倦书枕头。",
            "不辞蠹鱼诮，不贻牢豕羞。"
        ],
        "title": "谢程帅袁制使  其四",
        "id": "f6bef454-f693-43ec-bd93-618a844a3d56"
    },
    {
        "author": "陈造",
        "paragraphs": [
            "江左风流人，安石颇巨擘。",
            "丝竹不去耳，用逃忧患域。",
            "陶琴不须絃，我辈所矜式。",
            "设逢东山翁，兕觥与浮白。"
        ],
        "title": "谢程帅袁制使  其五",
        "id": "340273df-4658-441f-8cea-ff7c3f231f1a"
    },
    {
        "author": "陈造",
        "paragraphs": [
            "好书飞堕前，客有记衰贱。",
            "蜀道六十舍，汗牛烦轺传。",
            "端如枵腹人，品列睨嘉荐。",
            "常伯古贤风，凛凛眼中见。"
        ],
        "title": "谢程帅袁制使  其六",
        "id": "3cd9e5e4-32c0-4e1e-b9e6-66a065b827f5"
    },
    {
        "author": "陈造",
        "paragraphs": [
            "会青媲熊胆，入眼冰雪如。",
            "疎云放佳月，赤眚为之除。",
            "自拭乌皮几，日课蝇头书。",
            "政使堂下笑，矻矻糟粕余。"
        ],
        "title": "谢程帅袁制使  其七",
        "id": "428140ea-298a-4aa3-8ce2-e96663fde326"
    },
    {
        "author": "陈造",
        "paragraphs": [
            "丰约自定分，丝粟戒妄求。",
            "斯文寓理窟，多取谁汝尤。",
            "人间张长公，肮脏谢公侯。",
            "穷涂有乐地，投老容夷犹。"
        ],
        "title": "谢程帅袁制使  其八",
        "id": "66b4d78b-b750-495e-99fb-87d0b6f11e5d"
    },
    {
        "author": "陈造",
        "paragraphs": [
            "九死得此生，万事遂成懒。",
            "惟余坐进地，劣亦受推挽。",
            "交游金玉人，毕力补疎短。",
            "诗书衔砭剂，陆续到老眼。"
        ],
        "title": "谢程帅袁制使  其九",
        "id": "e0ec9f1f-75a4-4e44-9df7-86d08a6359a8"
    },
    {
        "author": "陈造",
        "paragraphs": [
            "一编用刘汉，谁似进履生。",
            "高吟谢世书，我尝羨弥明。",
            "昭文倦袖手，此曲宁亏成。",
            "屠龙与澼洸，付渠自重轻。"
        ],
        "title": "谢程帅袁制使  其一○",
        "id": "de4e1f68-0e01-4d43-9fb9-bb3c9c3d54ea"
    },
    {
        "author": "陈造",
        "paragraphs": [
            "平时联辉星，转首食既月。",
            "谁能玄览空，影事睨盈缺。",
            "老子一掬泪，未憗谢天合。",
            "生世岐高下，末路各一穴。",
            "庄生悟浮休，荀粲枉悲咽。",
            "公言敬书绅，闻道有先达。"
        ],
        "title": "程帅以诗见慰用韵谢之",
        "id": "874c711c-a5b3-4dbb-9291-5b8aa2123b87"
    },
    {
        "author": "陈造",
        "paragraphs": [
            "自君之出矣，适我患祸初。",
            "入门悼今昔，顾影怜畸孤。",
            "古有鼓盆达，自笑食蘗如。",
            "石交不在眼，胜谈谁见娱。"
        ],
        "title": "梁广文归自襄阳作古乐章迎之  其一",
        "id": "e188d228-d252-4f11-923f-cdab7816046d"
    },
    {
        "author": "陈造",
        "paragraphs": [
            "自君之出矣，春意尚妖冶。",
            "著我愁城中，转首已中夏。",
            "岂无鼓吹具，尘笔置不把。",
            "亦欲鞭其慵，独倡无和者。"
        ],
        "title": "梁广文归自襄阳作古乐章迎之  其二",
        "id": "14b294ed-fc37-48a5-bcf6-6f04caa80005"
    },
    {
        "author": "陈造",
        "paragraphs": [
            "自君之出矣，无心惜流光。",
            "但记燕营巢，俄复蜂割房。",
            "烦君验节物，可孤北窗凉。",
            "戎葵一笑粲，竹萌十尺强。"
        ],
        "title": "梁广文归自襄阳作古乐章迎之  其三",
        "id": "b0d11985-3c3f-4ef5-8030-8bc60a469016"
    },
    {
        "author": "陈造",
        "paragraphs": [
            "自君之出矣，饥民日北首。",
            "春从二天来，共拜更生手。",
            "未议解倒垂，促膝此何有。",
            "非君面扬榷，谁有笔端口。"
        ],
        "title": "梁广文归自襄阳作古乐章迎之  其四",
        "id": "31bf5795-0171-4a73-99da-7d7453b0f65b"
    },
    {
        "author": "陈造",
        "paragraphs": [
            "一从别君来，圆缺几望舒。",
            "相与兄弟然，异姓殊厥居。",
            "向来帆归船，欲去仍趦趄。",
            "平安可但已，拟凭双鲤鱼。",
            "两地邈千里，二年能几书。",
            "了知故人意，记忆犹勤渠。",
            "当君访甓社，值我留南徐。",
            "参辰巧相避，终冀或起予。",
            "扣户听剥啄，果尔不作疎。",
            "属者久契阔，兹焉不踌躇。",
            "甚欲挽袖留，扣子万卷储。",
            "子家老嗣宗，三赋陵相如。",
            "阿戎青出蓝，万壑赴归墟。",
            "宸廷奉大对，百韫财一纾。",
            "有偕仲补衮，无取辛引裾。",
            "俯视汉诸公，彼馁此有余。",
            "置之不吾即，欲刃捐礛䃴。",
            "南台复西掖，高位为谁虚。",
            "未须芹藻地，脱口鎗珮琚。",
            "平时交游间，别酒惯搀袪。",
            "如君可畏敬，且复同乡闾。",
            "求全待补劓，涉险资闲舆。",
            "滔滔多面朋，著眼增欷歔。",
            "视我若浼然，于君何頼与。",
            "愿言风谊重，暇计日月除。",
            "许寻十日盟，妙论穷终初。",
            "治具有赤脚，抄诗戒小胥。",
            "安得方角轮，一昔生君车。"
        ],
        "title": "次韵陆子高",
        "id": "046d2d6e-e9f4-4215-8925-a1c044e687d8"
    },
    {
        "author": "陈造",
        "paragraphs": [
            "孰能下书帷，潜心如仲舒。",
            "没没视息间，饱食仍怀居。",
            "纷华或交战，进修顾趦趄。",
            "屹立视侪辈，未脱同队鱼。",
            "欲耕我无由，生计付束书。",
            "推卷了无得，每嗟吾负渠。",
            "日月驹隙过，抚事犹姑徐。",
            "衰晚时用少，幸直女骂予。",
            "拙怜官路涩，贫觉交情疎。",
            "沈沈王侯宅，进步终踟蹰。",
            "所悲名不称，暇计家无储。",
            "一官劣自庇，晋如复摧如。",
            "犂头足膏泽，良田本榛墟。",
            "洪钟忍不扣，妙意谁为纾。",
            "纤缺间众美，狐裘羔为裾。",
            "而我空无有，一馈九叹余。",
            "眼中今士龙，才业世舍诸。",
            "椽笔将精骑，诗来真擣虚。",
            "陈前眩锦绣，论报乏瑶琚。",
            "应以巴人歌，跼蹐疑见祛。",
            "逝将卖书去，近君营田闾。",
            "更仆怀韦编，课儿肩竹舆。",
            "有志竟未酬，南睇几欷歔。",
            "爱我宁恶石，非子而谁与。",
            "江山怅路长，冰雪迫岁除。",
            "临风歌归去，平日赋遂初。",
            "块处念离索，文会思乐胥。",
            "寄语识自警，仆夫行膏车。"
        ],
        "title": "再次陆子高韵奉寄",
        "id": "e3d76373-98a9-4257-a628-a4bfa8693271"
    },
    {
        "author": "陈造",
        "paragraphs": [
            "齐人石为瓠，自视比金璧。",
            "钻之不能窍，宝此果何益。",
            "人士为己学，落落肯如石。",
            "当知井用汲，又恶匏不食。"
        ],
        "title": "感事十诗上李侍郎  其一",
        "id": "17771d20-2b52-4b7c-8eff-e5e6602d1b36"
    },
    {
        "author": "陈造",
        "paragraphs": [
            "客来自罗浮，遗我药如粟。",
            "茹之三顿首，已觉颜如玉。",
            "飞浮日月傍，夜访银河宿。",
            "和气均人寰，坐使年谷熟。"
        ],
        "title": "感事十诗上李侍郎  其二",
        "id": "3b27ce16-1899-4dfd-8ccb-a28633e7a670"
    },
    {
        "author": "陈造",
        "paragraphs": [
            "邻女德称色，婉娈白玉温。",
            "无资嫁未售，行媒不顾门。",
            "佩是亲纫兰，庭有手植萱。",
            "君子正求匹，不聘甘难婚。",
            "芳岁逝不留，苦节中弥敦。",
            "涧潦有遗采，此意与谁论。"
        ],
        "title": "感事十诗上李侍郎  其三",
        "id": "b4504dc8-7956-492b-b921-b0000faea379"
    },
    {
        "author": "陈造",
        "paragraphs": [
            "国工铸良剑，发白心志悴。",
            "晶荧淬歛余，干莫并犀利。",
            "入匣蛰虬龙，落手慑魑魅。",
            "卫身未足道，适用在一试。",
            "楼兰犹颉颃，顾汝岂虚器。"
        ],
        "title": "感事十诗上李侍郎  其四",
        "id": "b3a95a7f-cfd5-4fba-8c51-d44016b3e216"
    },
    {
        "author": "陈造",
        "paragraphs": [
            "荆璞自楚宝，顾终杂土木。",
            "和氏浪三献，一身已再辱。",
            "小儒褐衣底，磊落几荆玉。",
            "把玩坐蓬屋，和应笑遗俗。",
            "善价谁不怀，一辱讵可赎。",
            "吾亦笑和氏，葵犹卫其足。"
        ],
        "title": "感事十诗上李侍郎  其五",
        "id": "5f554a31-0c97-4fe0-94b6-0ca71d95b3d6"
    },
    {
        "author": "陈造",
        "paragraphs": [
            "伯夷困采薇，名不厕周乱。",
            "敬通可言命，四七拱炎汉。",
            "圣主方侧席，士或槃薖涧。",
            "有斧苦无柯，古今同此叹。",
            "大人世凤麟，吐握岂云惮。",
            "么么未足数，一官从浪漫。"
        ],
        "title": "感事十诗上李侍郎  其六",
        "id": "9ab98d20-5026-4e8f-bb9e-983ff80c7255"
    },
    {
        "author": "陈造",
        "paragraphs": [
            "长松倚绝壑，高萝缠绵之。",
            "苍山屹半空，白云相因依。",
            "挥策马不前，自问此何时。",
            "圣贤运化枢，奇髦各骛驰。",
            "踯躅诸儒后，槁暴穷山为。",
            "槃木贵有因，平心勿嗟咨。"
        ],
        "title": "感事十诗上李侍郎  其七",
        "id": "e9b87c68-0914-4b7d-9738-4352694dd3d0"
    },
    {
        "author": "陈造",
        "paragraphs": [
            "燕君市骏心，一昔驰九野。",
            "岂知千里足，近出盐车下。",
            "临风非一鸣，几谓无识者。",
            "详肉略之骨，旷古无善马。"
        ],
        "title": "感事十诗上李侍郎  其八",
        "id": "a10b5049-6821-4148-97ef-aa8dd26934f3"
    },
    {
        "author": "陈造",
        "paragraphs": [
            "枉寻固已污，索价则已欺。",
            "人生功名念，舒卷自一时。",
            "荣辱取所适，穷达非敢知。",
            "及物傥在道，卑官亦可为。",
            "咄咄厌矮屋，心无一日嬉。",
            "还应乘田翁，笑汝太矜持。"
        ],
        "title": "感事十诗上李侍郎  其九",
        "id": "dbba7eb6-f03b-477d-91b5-be71341f917d"
    },
    {
        "author": "陈造",
        "paragraphs": [
            "幽人一床书，不肯睨侯伯。",
            "领会有真乐，未厌四立壁。",
            "平日太玄经，看人五鹿客。",
            "今代元紫芝，独未觇颜色。",
            "向来萦清梦，倏喜得亲炙。",
            "一洗衰俗耻，满腹志愿毕。"
        ],
        "title": "感事十诗上李侍郎  其一○",
        "id": "7a3b64fe-81e7-4547-9b87-ac0a234007af"
    },
    {
        "author": "陈造",
        "paragraphs": [
            "晴日暝复出，烟云尚飞浮。",
            "东风解人意，松间作飕飗。",
            "罢马不用鞭，正惬道涂修。",
            "凉气濯毛骨，百疾洒然瘳。",
            "萦纡草根泉，激激冰玉漱。",
            "篱头蔷薇花，娜娜新妇头。",
            "空林人语寂，野鸟时啁啾。",
            "名山无窘步，春色况未休。",
            "盘礴翠微寺，判作三日留。",
            "曾非躭禅寂，聊此乐深幽。",
            "文移暂见贳，清境与心谋。",
            "晞发五峰影，濯足双涧流。"
        ],
        "title": "隠静道中",
        "id": "2a8c988d-fa1a-4108-aaef-3bd31396cc45"
    },
    {
        "author": "陈造",
        "paragraphs": [
            "浮天大江白，发地羣山苍。",
            "江山环挹处，一鹫栖宝坊。",
            "偶从红尘中，与客分僧床。",
            "却窥红尘底，纷作磨蚁忙。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其一",
        "id": "6794c95c-faea-40aa-ae90-b67313c179f4"
    },
    {
        "author": "陈造",
        "paragraphs": [
            "精庐两牛鸣，欲往辄复止。",
            "山灵应笑人，矻矻簿书里。",
            "清辰陪诗翁，俗态方一洗。",
            "但恐烦移文，松桧负余耻。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其二",
        "id": "439eed6f-e58b-46d3-8fc7-ba655056858a"
    },
    {
        "author": "陈造",
        "paragraphs": [
            "令尹拯济功，在处腾歌讴。",
            "翛然伊洛意，副此招提游。",
            "一笑倥偬余，政以先民忧。",
            "虽怀蔡侯静，不作赵孟偷。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其三",
        "id": "f6e08c7f-6623-428b-a9cd-bebafcd5d8ef"
    },
    {
        "author": "陈造",
        "paragraphs": [
            "我虽裹章服，雅意耕宽闲。",
            "著貂可采药，拄笏或看山。",
            "白头敲榜地，兹游破天悭。",
            "有兴聊可歌，睡语不受删。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其四",
        "id": "5bd04140-06a1-48d6-a02e-272327dfc8f7"
    },
    {
        "author": "陈造",
        "paragraphs": [
            "枕流未云清，食蘗不言苦。",
            "老禅家翠微，风壑啸一虎。",
            "碧眼照人天，金地漂花雨。",
            "千偈弹指顷，竟亦无剩语。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其五",
        "id": "00ba49a9-20ab-4d3d-85f4-76761b102363"
    },
    {
        "author": "陈造",
        "paragraphs": [
            "名山吾敢忘，独往兴易穷。",
            "胜游得胜士，杖屦凛生风。",
            "表表益者友，当求古人中。",
            "今世习凿齿，前身黄石公。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其六",
        "id": "1e7f3078-dcbf-45cb-a652-f1e7af167ad6"
    },
    {
        "author": "陈造",
        "paragraphs": [
            "一代无为翁，雅志属丘壑。",
            "至今玉雪句，为山镇不若。",
            "生平嵇生龙，何时令威鹤。",
            "吊古但三叹，九原如可作。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其七",
        "id": "aa025eda-a6b2-4101-8a0d-b6efe7e6abdf"
    },
    {
        "author": "陈造",
        "paragraphs": [
            "吾侪自由身，声利为缠索。",
            "不有山林幽，何以宽此缚。",
            "熏炉仍茗椀，钩窗共盘礴。",
            "何必覩史天，是中差可乐。"
        ],
        "title": "同陈宰黄簿游灵山八首宰云吾辈可谓忙里偷闲苦中作乐以八字为韵  其八",
        "id": "46991cd9-e64a-48dc-abc9-31925b7a1e2d"
    },
    {
        "author": "陈造",
        "paragraphs": [
            "簿书棼如丝，取乐得少空。",
            "悠然杯勺兴，藉此歌舞送。",
            "从事来官厨，醉不睡邻瓮。",
            "衣裳賸兰泽，言议杂嚣閧。",
            "人生醒忌独，胜日饮须痛。",
            "向来鞲上鹰，府公解其纵。",
            "先生作禅卧，肯以静嗤动。",
            "形臞诗则昌，万境供日用。",
            "文字与红裙，宁非一理共。",
            "退之强分别，无乃梦中梦。",
            "丝竹娱中年，耐此发种种。",
            "明当解予酲，酒德赓旧颂。"
        ],
        "title": "郡寮按乐饮赵判院有诗次其韵",
        "id": "b55165eb-f974-4fc6-b5df-262c2224c38e"
    },
    {
        "author": "陈造",
        "paragraphs": [
            "茆茨竹间见，竹根漱清流。",
            "翛然杨子宅，面势崇山陬。",
            "开窗得小憩，忽复成再游。",
            "流光属深省，昔扇今驼裘。",
            "主人中田宿，穑事方未休。",
            "譍门紫兰儿，见客颇邀留。",
            "鸡黍要后约，行止宁前谋。",
            "揽辔茗事已，黄尘迷马头。"
        ],
        "title": "再过杨秀才庄",
        "id": "80a42521-524d-4d38-ac11-a9907d853530"
    },
    {
        "author": "陈造",
        "paragraphs": [
            "邮城望繁川，渺莽天一陬。",
            "亲知非不多，噬肯一来游。",
            "张侯我石友，前辈放一头。",
            "逃俗火避湿，赴义鹰辞鞲。",
            "穷谷喜足音，况接大雅流。",
            "前之翩然来，今复欣然留。",
            "兹非为我欤，厚意胡宜酬。",
            "日边有知己，崇论亲冕旒。",
            "故人书沓来，拥麾淮上州。",
            "置彼肯就此，与世风马牛。",
            "文字有至味，过从无珍羞。",
            "山院作僧过，竹静荷气浮。",
            "载下东野拜，幸贷别离忧。",
            "从渠夸毘子，见谓君何求。"
        ],
        "title": "张秀才复留为作",
        "id": "8e4fd705-4a59-4b96-9760-4c9d41c95ced"
    },
    {
        "author": "陈造",
        "paragraphs": [
            "自我得苏集，玩阅几忘年。",
            "汲甘乏脩绠，适远疲短牵。",
            "取一九不随，望若终茫然。",
            "子齿始半我，用志超我先。",
            "晶荧出秀句，妙斲遗雕镌。",
            "此翁深堂奥，骈阗谁敢专。",
            "潢污置不云，学海须百川。",
            "怪子介且方，落笔盘走圆。",
            "子真苏门徒，岂独长短篇。",
            "平生修月手，不补衣履穿。",
            "秦黄晁张陈，众星耿霜天。",
            "世儒昂其首，指似如登仙。",
            "子起斯人后，游刃牛无全。",
            "邢娥望可知，众女空丹铅。",
            "何时班荆地，解我心悬悬。",
            "即今清夜梦，不止怀昔贤。"
        ],
        "title": "次韵臧秀才读苏集",
        "id": "24fd0455-cfd8-4bca-a8ba-c9f2711d0a77"
    },
    {
        "author": "陈造",
        "paragraphs": [
            "二臧如静女，不受朱粉加。",
            "尹姬望邢娥，宜著帝者家。",
            "向来扬蛾眉，众喙怒以呀。",
            "指玉谢坚洁，擘肌起疵瑕。",
            "去汝忽若蜕，人与室俱遐。",
            "玉台镜如月，满意事铅华。",
            "九重访娟丽，万目看嫮姱。",
            "当使听听者，昂首七香车。"
        ],
        "title": "送臧子与子仪之楚州告免解二首  其一",
        "id": "7245bb49-4309-4cb8-9d10-7d6500fc1aff"
    },
    {
        "author": "陈造",
        "paragraphs": [
            "昭代论豪杰，崔侯允武文。",
            "小却折遐冲，厚用当致君。",
            "敷政极中和，殖学根典坟。",
            "士有砆玉岐，公自泾渭分。",
            "何人非教育，二臧实不羣。",
            "两两计偕去，名犹壅上闻。",
            "试袖于蒍歌，往拜刘将军。",
            "心醉公瑾前，何待曲糵醺。"
        ],
        "title": "送臧子与子仪之楚州告免解二首  其二",
        "id": "666b18ff-c8e4-4c4b-a4a8-55000d7ec4df"
    },
    {
        "author": "陈造",
        "paragraphs": [
            "昭代儒者尊，青云坦脩涂。",
            "即今子陈子，尚歌于蒍于。",
            "满岁不自保，尔俗苦好诬。",
            "向来抚字工，督课有不如。"
        ],
        "title": "寄陈用晦四首  其一",
        "id": "82fa9b62-f7f8-4728-abcf-a8d9d062cbdc"
    },
    {
        "author": "陈造",
        "paragraphs": [
            "百谪孟公达，三绌柳下直。",
            "今君向于湖，颇带迁逐色。",
            "府公酷好贤，要试心铁石。",
            "此学祇现前，嗟伤定何益。"
        ],
        "title": "寄陈用晦四首  其二",
        "id": "abce5e9a-bcea-4778-955a-84be65eb92b4"
    },
    {
        "author": "陈造",
        "paragraphs": [
            "诗翁磊块胸，大邑佳丽地。",
            "琼也领蝤蛴，懿也目秋水。",
            "清歌釂碧筩，粗足令公喜。",
            "醉呼翩欲仙，谁要卿料理。"
        ],
        "title": "寄陈用晦四首  其三",
        "id": "7e1fa055-1126-4bf4-b4d4-a299d364ca03"
    },
    {
        "author": "陈造",
        "paragraphs": [
            "我初识苏仙，谈诗达旦夕。",
            "君今与提衡，当复诧此客。",
            "一代紫微公，文采耀楚泽。",
            "归来要同登，斲句慰英魄。"
        ],
        "title": "寄陈用晦四首  其四",
        "id": "db2db162-92a6-4927-a0c6-a143fe79b7a8"
    },
    {
        "author": "陈造",
        "paragraphs": [
            "昔贤识紫芝，不恨生叔季。",
            "同寮得若人，襟宇极冲粹。",
            "相过鄙吝忘，满抱昔贤意。",
            "傍睨褦襶儿，真堪裂人眦。",
            "棋枰消暇日，竹轩荫疎翠。",
            "不作沮洳临，纤钩笑侯喜。",
            "爱此小泓渟，历乱青钿委。",
            "大篇副么荷，乞一仍得二。",
            "政须传生徒，未暇藏箧笥。",
            "辞源深莫穷，归牛定浮鼻。",
            "紫芝不诗鸣，较君同而异。",
            "游艺复友贤，老怀随所寄。",
            "莫嗤学奕秋，更想鸿鹄至。"
        ],
        "title": "次俞簿韵",
        "id": "5e6a3840-1b55-4c47-8136-0a0bd94064a7"
    },
    {
        "author": "陈造",
        "paragraphs": [
            "长涂并江沙，我行颇寂寥。",
            "登高望西南，羣山如涌潮。",
            "崩腾势相排，又如羣马骄。",
            "磕山乃孤峙，坐受羣山朝。",
            "云斜复烟横，助尔干碧霄。",
            "虚气信所聚，神物不汝遥。",
            "有龙窟其趾，贝珠丽宫醮。",
            "丰凶执其柄，祷襘走黎苗。",
            "胡为今兹旱，不能泽枯焦。",
            "史巫岁纷若，无乃徒嚣嚣。",
            "奔驰吾得辞，未救民腹枵。",
            "问龙当厚颜，深池卧逍遥。"
        ],
        "title": "检旱望磕山",
        "id": "482250ff-5136-4ab8-9dc7-d95df0562f74"
    },
    {
        "author": "陈造",
        "paragraphs": [
            "江头数羣山，骈踪各峥嵘。",
            "兹山挺秀出，乃以三山名。",
            "三山戟拔立，离合烟云横。",
            "巨麓截水出，石转为微行。",
            "倒影射江北，阴森如未晴。",
            "盘涡触岸去，势若蛟龙争。",
            "狭岸束洪流，突怒起不平。",
            "舟楫复往来，立者胆为惊。"
        ],
        "title": "三山矶",
        "id": "0d2fc82c-7273-44c5-b4e0-fdaa2cd8d4bf"
    },
    {
        "author": "陈造",
        "paragraphs": [
            "夫子如周郎，即之疑饮醇。",
            "相从不踰岁，遽欲潇湘秦。",
            "此生忧患余，佽助嗟无几。",
            "安得如公者，莫逆与终始。",
            "曲生到我室，奠贽心已倾。",
            "酝藉非俗辈，面作玉雪明。",
            "挹彼醇厚资，春意生户牖。",
            "非公介其间，未易交此友。",
            "此友仙者流，勿药气自和。",
            "著我无何乡，顾能蠲积疴。",
            "月团信佳人，业工败人意。",
            "使我百虑攻，愁城不余地。",
            "虽无叔夜书，泛交方自讼。",
            "平生一鲍子，世莫知管仲。",
            "悠然甘不怀，交道自久长。",
            "因渠念公他，端人更难忘。"
        ],
        "title": "谢宋宰惠玉友曲方",
        "id": "f6fb106c-f56e-4197-bbfc-f5581ef36207"
    },
    {
        "author": "陈造",
        "paragraphs": [
            "青女横侵鬓，讵堪连日饮。",
            "黄媪不克家，倏伏半月枕。",
            "阴阳有酣战，药剂阙上品。",
            "卫生忘周防，内愧每流沈。",
            "今朝步崇冈，晴日贷余凛。",
            "江波縠动镜，岭雪印涂廪。",
            "竹间小梅花，幽香到襟衽。",
            "去春无几日，鸟哢如见谂。",
            "酒瓢随短辕，旧盟聊复寝。",
            "诗句酬物华，是口不容噤。"
        ],
        "title": "病起闲步",
        "id": "6c63e982-6a0d-4337-8b35-24f126214bd9"
    },
    {
        "author": "陈造",
        "paragraphs": [
            "朴樕已非材，肮脏遽成翁。",
            "生无适时具，何向不涂穷。",
            "頼结文字缘，人士饱过从。",
            "三年尉山邑，趣操有同风。",
            "博古得二臧，秀发仍两钟。",
            "蒋侯厚本学，落笔语更工。",
            "我卜当涂居，薪米耐阙供。",
            "从渠得琢磨，遗汝不己丰。",
            "士生在知道，寡陋难言功。",
            "会理贵博观，受物由虚中。",
            "潢污不扬漪，大江日倾东。",
            "迟汝草灵光，一觞寿乃公。"
        ],
        "title": "示师文",
        "id": "e94c8af6-8264-44c7-a908-97698a4b8a51"
    },
    {
        "author": "陈造",
        "paragraphs": [
            "岁序各司存，雪神庀厥终。",
            "度腊不成白，接春吹旱风。",
            "井脉青烟起，地毛黄埃蒙。",
            "东君借一怒，六合玄云同。",
            "玉龙专独夜，纻带缟长空。",
            "破晓欻三尺，山川积苏中。",
            "宿麦頼一溉，园林潜动容。",
            "繄此玄冥事，春皇岂佻功。",
            "瘝官可辞责，代庖容非恭。",
            "风霜与旸雨，不时皆沴雺。",
            "即今雪擅春，何异雷鸣冬。",
            "方蕲焦槁息，未暇尤化工。",
            "缅怀虞周下，贤哲多不逢。",
            "权柄在掌握，秦越眎困穷。",
            "变故方沸渭，顷刻分吉凶。",
            "君子诿不谋，或非世用充。",
            "当知寸有长，琤琤即畴庸。",
            "鲋也肸土苴，顾能鲁使东。",
            "鸢肩既欧刀，五孺各疏封。",
            "融约漫百数，不当刘系宗。",
            "稊稗实枵腹，常以岁不丰。",
            "奇疾待乌喙，参术渠能攻。",
            "高位有不称，坐令蛇为龙。",
            "快意虽目前，道揆终厖茸。",
            "惟昔道兴世，圣贤启泰通。",
            "元凯森帝庭，十乱拱法宫。",
            "尽屏欺负徒，鲧兜变夷戎。",
            "此人如此雪，胡宁久长雄。",
            "小乖见睍期，适贻吾民痌。",
            "仰天欲三叹，羲驭暾朝红。"
        ],
        "title": "辛丑春雪甚意有感",
        "id": "905a6fdf-e018-43a0-810a-321cba984f6c"
    },
    {
        "author": "陈造",
        "paragraphs": [
            "章甫不价越，澼洸或彊吴。",
            "事以适时重，投暗恐类愚。",
            "毛子抱高学，眇睨大小儒。",
            "过阅几公卿，携文及吾庐。",
            "我穷劣识字，三读起长吁。",
            "妙处未遽了，君意无乃孤。",
            "劝子俛从俗，青紫摘颔须。",
            "他时不朽托，一一世楷模。"
        ],
        "title": "答毛叔子",
        "id": "9089f733-d955-4854-b425-bdd613c3b9f9"
    },
    {
        "author": "陈造",
        "paragraphs": [
            "应事如应敌，收功端有素。",
            "诗乃随景迁，预计几胶柱。",
            "鼓吹月明秋，当时亦佳句。",
            "见卵求时夜，竟为阴云妬。",
            "想像蕲为工，故智那用据。",
            "向来东游意，梦境骚人赋。",
            "出郭带月行，过山冲雪去。",
            "风力马欲却，寒气鸟不度。",
            "旧拟忽新偶，自笑邯郸步。",
            "与世甘数奇，失意资一悟。",
            "覆却从万方，翛然随所遇。",
            "吟情形前影，尘事风外絮。"
        ],
        "title": "有叹  其一",
        "id": "a02b71f8-9d4b-47e2-9c74-95dabd93393e"
    },
    {
        "author": "陈造",
        "paragraphs": [
            "郊原二月天，节物属丹素。",
            "山风欻雪花，野屋欲冰柱。",
            "破除酒边兴，截断口前句。",
            "谁将万玉妃，一一事娇妬。",
            "东皇不无情，退缩自失据。",
            "史君文章家，客子旧能赋。",
            "兹游岂偶然，拟作袖手去。",
            "江梅孤旧约，桃花怅前度。",
            "漂忽几何时，林影映沙步。",
            "层云放曒日，莹澈等僧悟。",
            "一笑百虑余，如世有晚遇。",
            "预知诗及门，新语谢盐絮。"
        ],
        "title": "有叹  其二",
        "id": "74f266c2-fccf-4f64-9e7f-49b7651a3eee"
    },
    {
        "author": "陈造",
        "paragraphs": [
            "去年客京华，酷暑不可度。",
            "时为冷泉登，税驾脱巾屦。",
            "风外杂佩鸣，松根一窦注。",
            "可闻不可挹，已足荡袢暑。",
            "朅来黄埃中，梦遶湖西路。",
            "宁知虎头侧，碧溜依绀宇。",
            "琤淙响琴筑，喷噀起霏雾。",
            "余润碧苔滋，照影红葵嫮。",
            "凉气濯毛骨，寒声到樽俎。",
            "况陪持斧翁，觞咏澣尘虑。",
            "坐著锦囊生，歌烦桃叶女。",
            "向来湖西亭，听泉渠须数。",
            "逼人洒清寒，如翁玉雪句。",
            "更唤泉间龙，为霖下山去。"
        ],
        "title": "王漕小燕玻璃分韵得路字",
        "id": "609be12c-86cc-4cf6-915e-af1ad3a712ee"
    },
    {
        "author": "陈造",
        "paragraphs": [
            "李侯西州英，早著武士冠。",
            "朅来淮上郡，鸡羣见翠鸾。",
            "清诗万卷余，脱手走铜丸。",
            "初听耳目醒，再读毛骨寒。",
            "解榻一瓯茗，敢作粗官看。",
            "今者连日语，衮衮为发难。",
            "中年可堪别，别君倍悲酸。",
            "书来有新句，政用驱愁端。"
        ],
        "title": "送李监岳二首  其一",
        "id": "f3f1659b-2831-4478-a137-37b4e1378798"
    },
    {
        "author": "陈造",
        "paragraphs": [
            "寥寥黄陈后，诗律日就卑。",
            "京江一灯续，天乃不憗遗。",
            "念君从之游，十年埙应箎。",
            "尽渠磋磨巧，况君粹美资。",
            "夺标快一得，不计弟子师。",
            "向来诵新作，格力欲并驰。",
            "扃户玩明月，寒饿用一岐。",
            "及今办一饱，无取空名垂。"
        ],
        "title": "送李监岳二首  其二",
        "id": "c13248a6-130a-4f62-a2f3-03daeb0ed2ca"
    },
    {
        "author": "陈造",
        "paragraphs": [
            "轻飔度翠密，碧溜下崚嶒。",
            "饮处凌埃𡏖，谈间忘鬰蒸。",
            "何物辟尘犀，堕我玉井冰。",
            "落手锦绣段，酬赠慙未能。"
        ],
        "title": "次韵王漕燕玻璃",
        "id": "11ed7eee-228f-4a0c-9214-b4b131b203d4"
    },
    {
        "author": "陈造",
        "paragraphs": [
            "渊明英杰气，不减运甓翁。",
            "漫仕径拂衣，高枕北窗风。",
            "平生经世意，萧然诗卷中。",
            "卯金纳大麓，正自窃鈇雄。",
            "妖雏自取死，遽敢贪天功。",
            "斯文未斲丧，吾道聊污隆。",
            "把菊得沉醉，直气歛长虹。",
            "区区记隠德，史笔殊未公。"
        ],
        "title": "题五柳先生诗编年后二首  其一",
        "id": "dae85b15-b081-4599-9e76-9f6ff397ebcb"
    },
    {
        "author": "陈造",
        "paragraphs": [
            "邸报议麟经，卜书目羲易。",
            "曲学暂雺曀，日月岂终蚀。",
            "陶翁诗百篇，优造雅颂域。",
            "九原不容作，妙意渠能测。",
            "今君语析尘，指示了皂白。",
            "定知泚笔人，斜川旧仙伯。",
            "毫厘无余蕴，领览饱新得。",
            "言下悟未师，吟边识圆泽。"
        ],
        "title": "题五柳先生诗编年后二首  其二",
        "id": "9777b498-bec0-4773-abfb-d9b8a3a6960c"
    },
    {
        "author": "陈造",
        "paragraphs": [
            "老骥挺高骨，弥耳尘中驰。",
            "邻女嫁不售，泣向流黄机。",
            "与子落穷山，坐无适时姿。",
            "濠梁莞一笑，游鳞噞风漪。"
        ],
        "title": "次章房陵韵四首  其一",
        "id": "7de32796-0197-48bb-912d-cadae2385a62"
    },
    {
        "author": "陈造",
        "paragraphs": [
            "诗法究源委，今古有正传。",
            "寥寥风骚后，谁定执此权。",
            "杜韩到黄陈，刃藏牛无全。",
            "愧我蟁负山，良夜卓两肩。"
        ],
        "title": "次章房陵韵四首  其二",
        "id": "952aaca6-d384-4163-8934-12b6101f6532"
    },
    {
        "author": "陈造",
        "paragraphs": [
            "章子五车读，诗外未一施。",
            "清篇忽见属，了不计吾谁。",
            "投暗率如此，世路宜暮迟。",
            "独无牙旷手，并坐絃君诗。"
        ],
        "title": "次章房陵韵四首  其三",
        "id": "63414e73-b5b6-409a-847f-f66a15f4a316"
    },
    {
        "author": "陈造",
        "paragraphs": [
            "诗社有血指，铅刀齿鱼肠。",
            "横江限一锁，未易枝龙骧。",
            "山泽护我瑕，珠璧耀我箱。",
            "胜谭当不遗，茗果秋夜长。"
        ],
        "title": "次章房陵韵四首  其四",
        "id": "5c9a7d43-4068-4d24-a271-a4924df79470"
    },
    {
        "author": "陈造",
        "paragraphs": [
            "咄咄嗟数奇，覤覤笑坐驰。",
            "超然达观士，显晦用一机。",
            "夫君抱器业，轩豁见奇姿。",
            "付我舟一叶，缗丝漾清漪。"
        ],
        "title": "再次韵  其一",
        "id": "b6f0cf35-3e2f-4609-b8b9-89b6a22a5a14"
    },
    {
        "author": "陈造",
        "paragraphs": [
            "覆觞课五升，秘诀不待传。",
            "百里三万家，优主师帅权。",
            "坐肉荒岁骨，岂但医十全。",
            "高郎径刺史，况论担弛肩。"
        ],
        "title": "再次韵  其二",
        "id": "cc330c76-c152-4fda-8d84-fe0372f6a583"
    },
    {
        "author": "陈造",
        "paragraphs": [
            "世人竞捧心，妍丑西东施。",
            "挥斤得妙质，舍子吾从谁。",
            "所惜忧患余，归计不暇迟。",
            "继今省幽独，鴈足时新诗。"
        ],
        "title": "再次韵  其三",
        "id": "e74ba3fa-8e81-4baf-b0df-8f221219c365"
    },
    {
        "author": "陈造",
        "paragraphs": [
            "平日四方念，见谓石作肠。",
            "即今还家梦，绊骥首屡骧。",
            "不作垂橐叹，藏书颇青箱。",
            "此灯可无传，儿孙共翁长。"
        ],
        "title": "再次韵  其四",
        "id": "3cfa1260-fedf-4a97-9735-3b72b0727981"
    },
    {
        "author": "陈造",
        "paragraphs": [
            "袖手飞雪前，徒有风雅渴。",
            "久亲无言子，此兴今莫遏。",
            "两君壮藻思，诗柄专杀活。",
            "可须龙伯睡，骊珠乃平夺。",
            "长翁久荒废，坐受儿女聒。",
            "愁城正合围，醉乡况禁谒。",
            "诗来起我敬，一嫡眇众孽。",
            "此雪更此诗，清晤乃细阅。",
            "晶荧盘走圆，便旋玉为屑。",
            "汛扫无恶氛，肯綮有妙割。",
            "解颐得匡鼎，和羹本商说。",
            "技痒吐复吞，正恐诮燕说。",
            "山城僧舍似，休务况佳节。",
            "可疎触寒过，一笑卷蕉叶。",
            "作诗供捧腹，巴唱酬白雪。"
        ],
        "title": "次韵梁教章宰喜雪  其一",
        "id": "f7cd6e06-5c23-468c-b936-e45cede55952"
    },
    {
        "author": "陈造",
        "paragraphs": [
            "穷腊缺膏润，何异客病渴。",
            "龙伯供雪事，落势不受遏。",
            "缤纷一再余，旋报焦卷活。",
            "去年痛无年，回首气尚夺。",
            "流亡何纷纷，哀诉良聒聒。",
            "为民倒陈红，拟效叫阍谒。",
            "绣衣肉骨手，大帚扫妖孽。",
            "贷金今可偿，复许岁再阅。",
            "秦越作肥瘠，德人终不屑。",
            "协气非挽回，何以救方割。",
            "想闻三白讯，把酒颜为说。",
            "嗣岁屈指计，老农聚头说。",
            "团栾饱餠饦，市鬻追时节。",
            "忍思狼狈初，草木茹根叶。",
            "苦乐倚伏间，此耻幸一雪。"
        ],
        "title": "次韵梁教章宰喜雪  其二",
        "id": "6c6e6624-f416-47f4-ad5f-8fec722a7e2d"
    },
    {
        "author": "陈造",
        "paragraphs": [
            "平时豪饮兴，人议老羌渴。",
            "骏蹄就康庄，中有谿涧遏。",
            "俛仰三十年，仅作扶病活。",
            "乐事生无几，造物忍见夺。",
            "谢安晚多感，正頼箫鼓聒。",
            "胡姬卖酒地，缅想不容谒。",
            "即今少年梦，尚苦法士孽。",
            "两君诗酒豪，将坛最阀阅。",
            "左顾得投辖，胜谭看吐屑。",
            "雪天仆为更，盘饭鲜粗割。",
            "共怜后山穷，块处但禅说。",
            "一饱共此客，矜向邻里说。",
            "问疾不厌频，他费尚可节。",
            "官涂计离合，江海浮一叶。",
            "别期后归燕，光阴等消雪。"
        ],
        "title": "次韵梁教章宰喜雪  其三",
        "id": "2fe0c7a5-47db-4f1a-8fa0-dcf0da566603"
    },
    {
        "author": "陈造",
        "paragraphs": [
            "斫水蕲断流，捻盐宁疗渴。",
            "区区守荒学，笼鸟眩樊遏。",
            "向来麋鹿姿，祇可樵牧活。",
            "始其事诵数，魄似穷鬼夺。",
            "文字取憎疾，见谓蜩螗聒。",
            "回首辈行人，班剑或朝谒。",
            "方嗟沈带减，正坐河鱼孽。",
            "分无青云上，但有枯策阅。",
            "峩峩指顶地，羣口免骚屑。",
            "醪敷儿为供，蜜脾手亲割。",
            "敝帚非世用，槁梧取己说。",
            "非君莫逆者，此怀谁与说。",
            "反求每日诳，百行收一节。",
            "西来倾藁册，又满三百叶。",
            "暮年了无得，付子镜中雪。"
        ],
        "title": "遣兴次前韵",
        "id": "18abfdb9-6625-47fb-9f29-53d5fdd6a60b"
    },
    {
        "author": "陈造",
        "paragraphs": [
            "卑官望雪心，有赋继梦渴。",
            "旱气方兆朕，造物工式遏。",
            "山城穷陋地，民以牟麦活。",
            "即今稼事宝，赵璧还秦夺。",
            "忽讶天云近，旋遭鸟乌聒。",
            "丰年得奇谶，贺诗簉佳谒。",
            "了知叶气熏，人定销天孽。",
            "老眼眩盐絮，已不啻三阅。",
            "瓣香为神报，无乃笑琐屑。",
            "绝望羔酒醉，作意鹭股割。",
            "赏雪须佳客，生恐无此说。",
            "来年当更好，可但老农说。",
            "来春还家吟，要使君击节。",
            "今朝泚笔否，浩荡对云叶。",
            "傥肯蹑凌兢，黍椀更一雪。"
        ],
        "title": "雪再次韵",
        "id": "30490722-0c0c-42d5-a881-e714441e3ec3"
    },
    {
        "author": "陈造",
        "paragraphs": [
            "投醪士或醉，说梅人不渴。",
            "穷途余乐事，不受忧患遏。",
            "诗可供呻吟，棋亦识死活。",
            "朝来喜雪句，神药胎可夺。",
            "一枰与儿晤，断无市声聒。",
            "既免沈舟谖，不作赌墅谒。",
            "指冷良易忍，眼花苦为孽。",
            "疏置仍作罫，随意略细阅。",
            "瓜葛胜负间，时亦近屑屑。",
            "策几奇兵鏖，地比弱王割。",
            "吾非江左管，舐犊愈爱说。",
            "升沈作丰悴，今古无成说。",
            "家居鼓吹具，藉以保晚节。",
            "掀髯得一笑，为汝倒蕉叶。",
            "袖手听残更，红鳞曀晴雪。"
        ],
        "title": "雪夜与师是棋次前韵",
        "id": "474290be-7281-4899-9fd9-a70cd93835b8"
    },
    {
        "author": "陈造",
        "paragraphs": [
            "我家五亩园，泉细地不渴。",
            "载酒噬肯游，开门谁汝遏。",
            "典衣买花栽，种十八九活。",
            "繁华出荒秽，天巧容人夺。",
            "三径纡晓步，两部厌晴聒。",
            "长日岸帻啸，看人曳裾谒。",
            "伸屈较倚伏，烜赫藏戾孽。",
            "蛮触胜负间，吾老饱所阅。",
            "孰知花药畴，细炷沈檀屑。",
            "此乐彼莫顾，渠爱我已割。",
            "微吟会心处，山鸟亦欣说。",
            "焉得喙三尺，佳处为君说。",
            "秋兰媚幽芳，野竹挺高节。",
            "当知陶一觞，可敌萧八叶。",
            "骈来作螟蠃，独立耿玉雪。"
        ],
        "title": "再次韵作招隠篇",
        "id": "27c844d1-ebaa-489b-a0f6-62e42c6d1fa6"
    },
    {
        "author": "陈造",
        "paragraphs": [
            "人间十日雪，已润夸父渴。",
            "宿云忽披靡，羲驭与抑遏。",
            "春从九地回，旋放牙甲活。",
            "主张披拂是，大块司予夺。",
            "椒柏追时序，鼓吹听晓聒。",
            "诗坛有同盟，办作衔袖谒。",
            "得雪晴更佳，过是或为孽。",
            "羣山半披剥，众巧献一阅。",
            "悬知兵吏集，不待铺木屑。",
            "令尹活人手，小试牛刀割。",
            "广文甘僻左，不肯事容说。",
            "与俗分乐事，盍以韵语说。",
            "独慙长须送，不量好时节。",
            "要须百篇富，趁此梅未叶。",
            "正使领兕觥，快作汤沃雪。"
        ],
        "title": "再次韵",
        "id": "4fac922d-a025-43cf-94d3-4f189db82a29"
    },
    {
        "author": "陈造",
        "paragraphs": [
            "传闻使者心，急士几忍渴。",
            "广文马已秣，势似不宜遏。",
            "长翁仕穷山，离索几苟活。",
            "藉君忘幽独，长恐有力夺。",
            "劝其少徐之，无谓险肤聒。",
            "吾侪冷如冰，虽坐慵造谒。",
            "渠侬夏畦讥，火驰自生孽。",
            "山城灯火夜，而况已再阅。",
            "佳人参辟辰，俗子眼中屑。",
            "一笑待休沐，官事罢剸割。",
            "期丧近丝竹，忧患偷愉说。",
            "古人惜中年，吾请用此说。",
            "为君枝病躯，偕我酬令节。",
            "捐金装玉梅，舣楫命桃叶。",
            "旧曲迄未试，把杯看翻雪。"
        ],
        "title": "再次韵",
        "id": "62082d32-18e2-4f7f-945e-cdff5e272065"
    },
    {
        "author": "陈造",
        "paragraphs": [
            "汤池潴巉巖，房祠踞穹隆。",
            "向来偕君西，寒雨斜惊风。",
            "虚簷吞山川，悗若困樊笼。",
            "往来三十里，兀兀妇车中。",
            "颈方学缩鼈，眼不到飞鸿。",
            "迄今簿领前，老面潮羞红。",
            "昨夕县麻势，子亦胡能东。",
            "如子亨衢人，不应分我穷。",
            "山灵两介士，不屑陵原通。",
            "我辈吏尘涴，枨触肯见容。",
            "高兴未渠尽，佳节宁易逢。",
            "调琴家治具，竹堂小窗栊。",
            "酬酢十客优，庖隶良易供。",
            "登山与听雨，取醉政自同。",
            "玉友陪从事，共达吾深衷。",
            "逮今彊健时，数近玻璃钟。",
            "丹杏正媚妩，柳枝颇昌丰。",
            "古今共陈迹，春事尚匆匆。",
            "此欢不可失，此言傥见从。",
            "对花但忍渴，请看衰病翁。"
        ],
        "title": "赠章宰",
        "id": "01f3c765-06d0-4312-a8d0-54c4b0420c4b"
    },
    {
        "author": "陈造",
        "paragraphs": [
            "谷巖蛰石燕，帝阙锁丰隆。",
            "入怀疑有无，惬此靡微风。",
            "晴空寄望眼，已快鹤出笼。",
            "向来阴雨余，缺然贤圣中。",
            "庭竹忽干鹊，云衢亦轻鸿。",
            "新诗照老眼，姱嫮欺羣红。",
            "飞僊款幽寂，珩璜韵丁东。",
            "稠叠挹胜槩，孰谓吾天穷。",
            "花神怜客心，密密灵犀通。",
            "冗官况暇豫，令节聊从容。",
            "少徐泛觞醉，或有解佩逢。",
            "倾城试新粧，户户虚帘栊。",
            "未用椽笔飞，坐诧十吏供。",
            "乐事易陈迹，此叹今古同。",
            "当时序兰亭，一一言由衷。",
            "嘉会青帝惜，芳情吾辈钟。",
            "繁香与丽人，相映媚以丰。",
            "沥酒劝羲驭，西去忍匆匆。",
            "迟暮冀如愿，百违今一从。",
            "澜翻笑谭口，几成呫嚅翁。"
        ],
        "title": "再次韵",
        "id": "bd46be45-0a96-4c59-895f-ba910cb883bb"
    },
    {
        "author": "陈造",
        "paragraphs": [
            "雨行不转首，岂即真良图。",
            "二年望乡国，得归不暇徐。",
            "徒隶悉此意，颇作竭蹷趋。",
            "冲泥傍险地，亦复歌载涂。",
            "使君卓旌旆，小燕留僧居。",
            "一杯酹龙公，庶或辅相予。",
            "捧觞未一再，霁色明桑榆。",
            "安寝俟清晓，办装无滞濡。",
            "有祷必其应，显幽无乃拘。",
            "夸诩讳天幸，此理良自诬。"
        ],
        "title": "呈交代",
        "id": "c8d6c75b-f782-4c98-a172-d9335d1a864b"
    },
    {
        "author": "陈造",
        "paragraphs": [
            "外朝走马息，险绝欲无路。",
            "驵骏蹙万蹄，势若敌场赴。",
            "崩腾临空旷，踠足此小驻。",
            "萧然一驿傍，为此数家聚。",
            "川城南山下，邑屋随指顾。",
            "行人不胜喜，息驾始此处。",
            "跫然愀然意，南北分来去。",
            "我解房州印，初试历险步。",
            "胡为亦自得，不作罢尔虑。",
            "乡心建瓴水，归梦受风絮。",
            "残年归来引，他日遂初赋。",
            "是役固已劳，端复酬夙素。",
            "临风搔白首，一笑饬徒御。"
        ],
        "title": "至喜铺",
        "id": "ec276ae4-d556-46ce-a3c8-71b7816d3725"
    },
    {
        "author": "陈造",
        "paragraphs": [
            "还家自欣然，小耐孥辈累。",
            "老禅遽辟席，倦客容即次。",
            "仍将寒碧供，为澣羁寓意。",
            "断续饥龙吟，煜燿金锁碎。"
        ],
        "title": "报恩方丈小憩二首  其一",
        "id": "319b3f87-03a6-4c28-bd42-8c82cdcbda03"
    },
    {
        "author": "陈造",
        "paragraphs": [
            "石鼎无几然，团蒲有余藉。",
            "山岚变寒凉，更挟清露下。",
            "月干澹疎櫺，风枝语良夜。",
            "为君赋招隠，自剔篝灯灺。"
        ],
        "title": "报恩方丈小憩二首  其二",
        "id": "bfc82cd2-c9c5-4233-bd0f-dafdb75ddff5"
    },
    {
        "author": "陈造",
        "paragraphs": [
            "二年仕穷山，书外睡作魔。",
            "吹律黍为茁，頼公有孰何。",
            "悬知登门初，大宅浮阳和。",
            "泛爱公自尔，小子何足多。"
        ],
        "title": "十诗谢廖计使  其一",
        "id": "0ec0535b-741b-4c52-8dfd-7c922a49d4d4"
    },
    {
        "author": "陈造",
        "paragraphs": [
            "平生书成痴，初不冀料理。",
            "颓龄迫肺病，课此未云已。",
            "屠龙诧流俗，禄𨔤欲何以。",
            "闭目耐昏花，三叹仍启齿。"
        ],
        "title": "十诗谢廖计使  其二",
        "id": "2d30947f-c42b-4336-a5d6-b0bb976f6580"
    },
    {
        "author": "陈造",
        "paragraphs": [
            "绣衣盖代公，学力闯天造。",
            "千篇发幽秘，万物困陵骜。",
            "攟收尽随和，吾富无乃暴。",
            "小试推敲手，聊效桃李报。"
        ],
        "title": "十诗谢廖计使  其三",
        "id": "aae1b9ae-2d13-409d-81d7-de8a1fd070de"
    },
    {
        "author": "陈造",
        "paragraphs": [
            "偓佺地上仙，笙鹤不我遐。",
            "楚骚欲命仆，古诗无名家。",
            "晋当泽帝范，小却侈国华。",
            "本末计中外，倚须拜亨嘉。"
        ],
        "title": "十诗谢廖计使  其四",
        "id": "8360f219-dc5c-4ca9-9822-2f25453318e0"
    },
    {
        "author": "陈造",
        "paragraphs": [
            "我生守荒学，意造无根蔕。",
            "时时写所蕴，致远终恐泥。",
            "小劳斲鼻巧，霜风扫氛翳。",
            "一言可终身，万金宁良惠。"
        ],
        "title": "十诗谢廖计使  其五",
        "id": "cf0771a3-ef47-44e4-b791-415cdda97f5b"
    },
    {
        "author": "陈造",
        "paragraphs": [
            "深井无浅汲，洪钟须妙撞。",
            "揆公取士心，海若吞湖江。",
            "泓涵老昌黎，客或陇头泷。",
            "可待函丈扣，此心久已降。"
        ],
        "title": "十诗谢廖计使  其六",
        "id": "9c7cc037-b09c-4686-9cca-4f544058c6fd"
    },
    {
        "author": "陈造",
        "paragraphs": [
            "古今国士遇，揆我不尽无。",
            "顽钟未容器，巧匠徒为模。",
            "即今鹗书上，逮此鹤发余。",
            "但恐良夜梦，翩翾只江湖。"
        ],
        "title": "十诗谢廖计使  其七",
        "id": "1ae7211c-0836-4d64-8a39-9497290ef4b0"
    },
    {
        "author": "陈造",
        "paragraphs": [
            "陆子木已拱，遗文空隽永。",
            "郑子为米仕，县廨縻簿领。",
            "听公谭旧社，文陈鹅鹳整。",
            "离索我若斯，胡术谢榛梗。"
        ],
        "title": "十诗谢廖计使  其八",
        "id": "7d3e13d6-d61b-4199-ac4a-2b92246657e9"
    },
    {
        "author": "陈造",
        "paragraphs": [
            "欲留苦滞淫，欲去复彷徨。",
            "卧漳仍登龙，两心正交相。",
            "粲粲金玉人，纳纳锦绣肠。",
            "安得云随龙，意行即公傍。"
        ],
        "title": "十诗谢廖计使  其九",
        "id": "77d39b38-849e-4403-8d43-22e10c9fd9ba"
    },
    {
        "author": "陈造",
        "paragraphs": [
            "贫女信难昏，俗子每易忘。",
            "文学公世师，一见遽倒囊。",
            "愿公出调燮，容我濯沧浪。",
            "台躔五云处，浩歌长相望。"
        ],
        "title": "十诗谢廖计使  其一○",
        "id": "e33ad2b8-72d2-4e1b-bc95-26ef2df3e555"
    },
    {
        "author": "陈造",
        "paragraphs": [
            "办舟留襄阳，辟风泊涑口。",
            "得行秋甲辰，初到夏癸酉。",
            "跛鼈已自惯，束发至衰朽。",
            "坐是冥得丧，况复多病后。",
            "绝怜操舟儿，不惜脱颖手。",
            "顾瞻岘山亭，觌面可搴取。",
            "微风吹薄暮，霁景挂高柳。",
            "凉月欲略箕，阴氛尚侵斗。",
            "明朝起柂计，未敢决可否。",
            "身已不藉在，心自无何有。",
            "一事萌一意，但见掣君肘。",
            "拥书坐蓬窗，醉我不以酒。"
        ],
        "title": "涑口守风",
        "id": "577d2c03-6d6f-4c9a-aa88-4cf752ef0664"
    },
    {
        "author": "陈造",
        "paragraphs": [
            "平日屠门嚼，因病不敢纵。",
            "园翁富薤畦，尚可羞此供。",
            "长白连嫩叶，雅称盐酰共。",
            "暖鬲号多益，断下仍百中。",
            "医经备收录，诗老屡吟讽。",
            "韭齑葵作葅，未觉取世重。",
            "鸡壅谢称帝，杞菊第宾从。",
            "佐我炊玉饱，食指免轻动。",
            "归计三径成，少办百本种。",
            "指日筋骨强，报汝当抱瓮。"
        ],
        "title": "买薤",
        "id": "21f3be17-f4ed-4343-ac37-8e78a5b31b19"
    },
    {
        "author": "陈造",
        "paragraphs": [
            "涛江吞天去，委此舟一叶。",
            "前之恃勇往，微命几颠跲。",
            "弱缆维复解，宿浪俄妥帖。",
            "北风不满帆，晴空欲凌蹑。",
            "淮人乡情重，相为细扶楫。",
            "浮玉瞥眼过，笑谭得利涉。",
            "穷涂有快意，十北收一捷。",
            "龙公不常喜，未用轻吾怯。"
        ],
        "title": "渡扬子",
        "id": "7a1decdd-d3ee-4be3-98e3-2793bbdfbbac"
    },
    {
        "author": "陈造",
        "paragraphs": [
            "汉江多恶滩，赤口乃其最。",
            "前年将家上，正值江流杀。",
            "奔衖震沟𤱶，狼石森戟镦。",
            "赑屭取进寸，一跌寻丈退。",
            "闻此尚痛定，躬履况儿辈。",
            "今者劈箭去，未觉有湍汇。",
            "一雨动三日，远岸卷澎湃。",
            "向者险巇地，了不经眼界。",
            "三老笑相语，无复忧滞碍。",
            "路可屈指计，归将平心待。",
            "穷涂偶快意，此惠莫谋大。",
            "龙公本何心，贱子多感慨。"
        ],
        "title": "赤口滩",
        "id": "8736b31d-fe3a-451d-85cc-711cbe015dfb"
    },
    {
        "author": "陈造",
        "paragraphs": [
            "枉渚八日留，池口百里近。",
            "东风翻白波，寸步不容进。",
            "如许天吴怒，颇讶地轴震。",
            "崩腾雪山飞，胆掉老眼晕。",
            "岂惟佐豪吟，更觉苏宿疢。",
            "还家可指日，去意复小靳。",
            "遗体泰山重，瞢敢诿忠信。",
            "流坎随所遇，迟速吾不问。"
        ],
        "tags": [
            "泰山"
        ],
        "title": "鴈汊东守风四首  其一",
        "id": "a1338dd6-8bae-4dc1-b786-41ab4f6413be"
    },
    {
        "author": "陈造",
        "paragraphs": [
            "蓬窗隔世尘，但有书满床。",
            "度日无与虞，日课一指彊。",
            "坐免鹜鴈聒，自诧肝肺香。",
            "奔骥踠足意，翛然吾自忘。",
            "贤否岐非是，狥己乃所望。",
            "温故餍新得，但觉此味长。",
            "晚来砲车云，翻空更漂扬。",
            "吾书未渠尽，更借灯烛光。"
        ],
        "title": "鴈汊东守风四首  其二",
        "id": "eb6ab334-8004-444e-900b-e6a42b7750e3"
    },
    {
        "author": "陈造",
        "paragraphs": [
            "惊麋砀洪浸，何人矢丽龟。",
            "遂令老病叟，珍毳及晚炊。",
            "野鹿敢伯仲，江鲟让甘肥。",
            "淮人笃乡义，贱乞等韭葵。",
            "向来无人境，沙漫水无涯。",
            "市声不到耳，茭苇相因依。",
            "今无暴客虞，解衣候朝曦。",
            "厚味真过矣，安食如含饴。"
        ],
        "title": "鴈汊东守风四首  其三",
        "id": "975823af-be04-4ed5-be4e-5638fc969306"
    },
    {
        "author": "陈造",
        "paragraphs": [
            "东趣长风沙，移柂取空隙。",
            "波头蛰飞雪，幸矣不数刻。",
            "连延百家聚，俯瞰白沙碛。",
            "卖餠售虾菜，傍舷忽络绎。",
            "矧闻淮南音，眼中便乡国。",
            "田翁颜甚温，村酒酽堪吃。",
            "突兀戎官廨，户柱相映赤。",
            "颇喜霜夜眠，更鼓听历历。"
        ],
        "title": "鴈汊东守风四首  其四",
        "id": "f819c6c5-11b8-4c22-995d-702bbe9bef28"
    },
    {
        "author": "陈造",
        "paragraphs": [
            "平生解公子，器质美无度。",
            "长加进学鞭，犹后趣时步。",
            "充肠笠泽书，脱手弹丸句。",
            "侪辈无争衡，儒先有延誉。",
            "岂应如老夫，啧啧声不遇。",
            "表表蠹斋翁，容易九原去。",
            "石交不在眼，頼子慰迟暮。",
            "新文烂锦绣，夫我何足赴。",
            "凛凛传远计，堂堂济世具。",
            "葆爱今其时，自视要婴孺。",
            "白璧不受尘，素丝易成污。",
            "毋为樗木散，宁作铁砚铸。",
            "良晨有逢年，逸足看取路。",
            "吾言信恶石，敢谓爱莫助。"
        ],
        "title": "题解禹玉文卷后",
        "id": "b7b3cd5b-7c8d-46a6-bd3c-c37c83a6b5f3"
    },
    {
        "author": "陈造",
        "paragraphs": [
            "七年走薄宦，重放湖上步。",
            "偕客憩鹫峰，访僧得龙树。",
            "瘦骨书作祟，余年药为助。",
            "君技信精微，我疾判疑误。",
            "多谢办再往，一饱许复具。",
            "意偶俗物败，行非山灵沮。",
            "定贻高人笑，竟堕尘事污。",
            "似闻今参寥，近在西林住。",
            "拟掇茗果供，饱玩玉雪句。",
            "胜践后五日，盟兼谂鸥鹭。"
        ],
        "title": "赠广教主人  其一",
        "id": "b7b984cf-48f1-4d18-9ae7-47a68e89c369"
    },
    {
        "author": "陈造",
        "paragraphs": [
            "风雨破十九，可得闲余步。",
            "画舫连千百，排拶隄侧树。",
            "湖山堕空濛，于客信非助。",
            "前朝冒雨还，正为初日误。",
            "今者乘兴往，不暇家治具。",
            "赏心有新惬，行计无旧沮。",
            "香尘纷罗绮，隠服耐此污。",
            "鶑花殊未厌，乌兔渠小住。",
            "爱日拟秉烛，把酒先得句。",
            "上马一回首，前滩下白鹭。"
        ],
        "title": "赠广教主人  其二",
        "id": "2e1f8389-6505-47c2-bfcb-e8a070a965e0"
    },
    {
        "author": "陈造",
        "paragraphs": [
            "苏公旧隄东，增筑更千步。",
            "右为萦回溪，夹以葱青树。",
            "晴湖映碧山，诗客独多助。",
            "醉乡赴新约，书痴悔前误。",
            "况此好清明，酒果随意具。",
            "向来计追欢，几为阴雨沮。",
            "今者成清游，仍免俗子污。",
            "斜阳不无情，似恋花柳住。",
            "春光念报答，襞牋须好句。",
            "此笔付此人，游客半鸳鹭。"
        ],
        "tags": [
            "西湖"
        ],
        "title": "清明西湖再次韵",
        "id": "38890e8e-1b6f-4d79-8778-e1f14f5f3d99"
    },
    {
        "author": "陈造",
        "paragraphs": [
            "厥初木禾种，移殖云水乡。",
            "粉之且缕之，一缕百尺彊。",
            "匀细茧吐绪，洁润鹅截肪。",
            "吴侬方法殊，楚产可倚墙。",
            "嗟此玉食品，纳我蔬蔌肠。",
            "匕筯动辄空，滑腻仍甘芳。",
            "岂惟仆飺饵，政复奴桄榔。",
            "即今弗洎感，颇思奉君王。"
        ],
        "title": "旅馆三适  其一",
        "id": "b5d69350-cefe-4fdd-8570-54fddcee296f"
    },
    {
        "author": "陈造",
        "paragraphs": [
            "隽永项上脔，红嫩劣带膋。",
            "彼美大栏君，坐受羣毛朝。",
            "鼎湆走真味，正藉松炬烧。",
            "芼我银丝窝，葱豉巧和调。",
            "堇涂非所宜，淑郁如兰椒。",
            "腹腴但下隶，羶根合藤条。",
            "并填长翁腹，未觉喉牙摇。",
            "但讶大嚼余，无补诗肠枵。"
        ],
        "title": "旅馆三适  其二",
        "id": "5ce03931-542d-4c63-8535-2312b0ca2f8a"
    },
    {
        "author": "陈造",
        "paragraphs": [
            "佳齐肯见分，春意偕客至。",
            "谁将清白名，言代碧香谥。",
            "起瀹饶磁瓯，玩吮色香味。",
            "醍醐馥牙颊，沆瀣沃肺胃。",
            "桑落古宜城，不足偕品第。",
            "我病久不饮，此日欲小醉。",
            "快哉羁寓中，乃遣拜嘉惠。",
            "一杯先晨饭，欻作凌云意。",
            "米饭荐烧猪，佳此三者备。",
            "饱足仍酣醺，眇睨人间世。"
        ],
        "title": "旅馆三适  其三",
        "id": "1996407d-00ef-4657-bc45-095de5bddc8a"
    },
    {
        "author": "陈造",
        "paragraphs": [
            "磨陁为官多，晓了未更历。",
            "今世从仕者，万口用一律。",
            "文桉日从事，鴈鹜窃投隙。",
            "自谋脱悔吝，初肯计易剧。",
            "追逮有踵接，符牒动山积。",
            "岂念南亩民，晷刻校日力。",
            "停犁听上命，质衣供旅食。",
            "谁定老我师，黠民几鬼蜮。",
            "缔彼刀笔吏，表里肆狙慝。",
            "柰何食肉人，立说与推激。",
            "此论傥不破，此弊终未息。",
            "揆予阅世熟，敢此谂在职。"
        ],
        "title": "官务",
        "id": "a63ac2bd-c773-4539-85e6-1c1b48f8d10c"
    },
    {
        "author": "陈造",
        "paragraphs": [
            "挽舟下奔牛，挽丁已疲极。",
            "长衖此埭东，衖心齿砂砾。",
            "千指取寸进，赑屭山可拆。",
            "舟子提肺肝，舟材宁铁石。",
            "即今扬尘处，劣计三百尺。",
            "时贤或兴怀，仅费十夫力。",
            "往来日几舟，孰者违此厄。",
            "为人计安便，作吏戒徒食。",
            "斯人仍斯患，胡必须目击。",
            "犹为埭兵地，吾言竟何益。"
        ],
        "title": "奔牛堰",
        "id": "ae7e61e2-20c6-49c7-86b7-e0a3f76a1848"
    },
    {
        "author": "陈造",
        "paragraphs": [
            "堰西绿泱泱，堰东已胶杯。",
            "吕城校奔牛，客舟更迟回。",
            "嗟我为贫仕，此路几往来。",
            "厉翁市冠师，与我熟追陪。",
            "渠贫安无求，我困坐不才。",
            "三别二十年，鬓发各摧颓。",
            "拟赓北山杞，倏笑南柯槐。",
            "惟翁未厌客，望影笑口开。",
            "生得数会面，升沈何有哉。",
            "相约饱饭过，世事付飞埃。"
        ],
        "title": "吕城堰",
        "id": "55b10f6a-6592-4e92-ae1c-b82cbf732e4c"
    },
    {
        "author": "陈造",
        "paragraphs": [
            "命书唐滥觞，委源传吕后。",
            "有倡莫为遏，波荡今不救。",
            "字育叵数计，八字讵所囿。",
            "甲子动垓亿，举一百万漏。",
            "荒唐无稽据，诵言指休咎。",
            "柰何聪达人，颇复安此谬。",
            "怀刺曳长裾，偃蹇文士右。",
            "夸诩走干谒，荐墨不待叩。",
            "士有待濡沬，百请不一售。",
            "我昔游江淮，知识间新旧。",
            "文士不到眼，此辈日交簉。",
            "辞章轻杯水，羨彼行橐富。",
            "鳃鳃问利禄，吾儒所深陋。",
            "自笑与世违，迂论取排诟。"
        ],
        "title": "命书",
        "id": "0f6c1a08-3e79-4b3d-96e8-03a2dfd2c912"
    },
    {
        "author": "陈造",
        "paragraphs": [
            "政术自学术，君子恶其欺。",
            "道学不容伪，世以伪用之。",
            "向来濂溪翁，粹然时所师。",
            "光风与霁月，取重前辈词。",
            "两程从之游，流变已受疑。",
            "应世颇拘谫，自立如矜持。",
            "何人传其粗，矫讦取世资。",
            "口中诚敬语，掎袂挹惠夷。",
            "其行则市井，跖屩差所为。",
            "危坐悄长默，覆此庸蚩蚩。",
            "经正盛时事，怪女尚抵巇。",
            "秉畀幸一旦，嘉谷去稗稊。",
            "正士鸳鸿集，古学星日垂。",
            "江湖隠沦客，有见真管窥。",
            "尔辈受排拫，似亦无孑遗。",
            "得无奇英士，失脚遂磷缁。",
            "用过贤用功，取璧忘小疵。",
            "愿引抆拭手，免兴失时悲。",
            "愿分斗升禄，少救并日饥。",
            "辟以周孔涂，正以孟韩规。",
            "嵬琐审辟就，诪张慙昨非。",
            "六通而四达，恢若隆古时。",
            "治道贵去甚，世变须防微。",
            "吾言或可录，敢用告采诗。"
        ],
        "title": "正学",
        "id": "4071d516-4ffa-47fe-b6bc-b4f80f7ed14c"
    },
    {
        "author": "陈造",
        "paragraphs": [
            "师昏古所辞，财昏今不耻。",
            "传祀合二姓，古者贵由礼。",
            "四德五可外，货贿亦末尔。",
            "民风日就颓，舍此争校彼。",
            "媒氏未到眼，聘资问有几。",
            "倾箧指金钱，交券搴租米。",
            "东家女未笄，仪矩无可纪。",
            "已闻归有日，资送耀邻里。",
            "西家女三十，闭户事麻枲。",
            "四壁漏风霜，行媒无留趾。",
            "坐贫失行期，趣富瞢贪鄙。",
            "流弊例不免，其源实此起。",
            "多约或少酬，暂誉甘长毁。",
            "坐令亲旧欢，诡谲变狐鬼。",
            "何况性习间，贫富岐臧否。",
            "土俗未易挽，人情大不媺。",
            "悠悠何足道，吾以谂君子。"
        ],
        "title": "财昏",
        "id": "8c4033e6-4877-487d-a4b3-64c456a261ca"
    },
    {
        "author": "陈造",
        "paragraphs": [
            "为政贵中和，偏徇古无取。",
            "无心斯善应，奸誉乃其蠹。",
            "柰何闻见间，往往用心误。",
            "扶弱抑其彊，古或垂此誉。",
            "世异俗且殊，处今犹徇故。",
            "曲直本不昧，彊弱岂所据。",
            "君子不此恤，情伪溷丹素。",
            "富室被剥朘，日有贫窭虑。",
            "士夫受加陵，悔不齿编户。",
            "羸弊取必胜，玉色吞气去。",
            "不知世富室，如母子所怙。",
            "不知意定向，未语机已露。",
            "传继用一律，抱寃莫赴愬。",
            "用是致和气，南首问燕路。"
        ],
        "title": "听政",
        "id": "522990eb-6a9d-4b0b-92ae-cf74d2b161c0"
    },
    {
        "author": "陈造",
        "paragraphs": [
            "为家重墙垣，为民须货殖。",
            "扬庐国北户，东南頼控扼。",
            "淮民鱼米余，百货仰殊域。",
            "用铜防外泄，用铁乃奇画。",
            "一利伏一弊，救弊要得策。",
            "持货贸官券，舍此莫衣食。",
            "钱货天下用，铁乃限南北。",
            "坐令两淮民，块处断贸易。",
            "计铁取券直，十才收六七。",
            "朝贤爱淮民，此困盍矜恤。",
            "铜铁均国宝，通变岂无术。",
            "近甸视远地，未可岐畛域。",
            "况今苦倒垂，倚待振焚溺。",
            "缘江八郡尔，杂用顾何失。",
            "官券朝北来，淮俗暮安宅。",
            "即今私铸断，胡尚胶今昔。",
            "吾贫复淮人，计势不容默。"
        ],
        "title": "钱弊",
        "id": "d7d0f369-9625-4464-a5b3-fe9fcb59c375"
    },
    {
        "author": "陈造",
        "paragraphs": [
            "铢两作低昂，举世皆此心。",
            "羨君松柏操，不受霜雪侵。",
            "向来车笠誓，岁寒迄能寻。",
            "肮脏吾何取，振拔意弥深。",
            "天才有贤否，宦路岐升沈。",
            "鼎贵听新渥，叠来当好音。",
            "我草贺缄处，碧溪映青林。",
            "祝公小婆娑，未宜轻分阴。"
        ],
        "title": "次韵林郎中相送北归",
        "id": "6148ecbd-12a6-438d-ab41-835e37a7baf9"
    },
    {
        "author": "陈造",
        "paragraphs": [
            "淮俗日就薄，识者颇借忧。",
            "天变不徒然，旱暵将谁尤。",
            "日来闻见同，比屋声悲愀。",
            "令君不鄙夷，疋马走道周。",
            "似闻疄陇间，蛰蛰霰雨稠。",
            "课功扑燎余，准粟秉庾收。",
            "一毙迺百孳，皁坚肥螟蟊。",
            "服劳岂容已，善后良未谋。",
            "即君论才谞，为邦似求由。",
            "佩兰扈玄蓠，所向多暗投。",
            "世贤刘系宗，芥视东家丘。",
            "方将解倒垂，未遑赋归休。",
            "横前觞深渊，君其万斛舟。",
            "愿天开老眼，一雨洗叹愁。",
            "旄倪饫菽粟，羁罢安田畴。",
            "探丸等和扁，沈疴洒然瘳。",
            "我亦民之一，担石略不留。",
            "遭罹本自致，未敢忘反求。",
            "诗来念贤劳，效颦聊杀羞。",
            "孰视援溺手，不计输几筹。"
        ],
        "title": "次韵杨宰",
        "id": "b2a23619-1d34-4461-a047-d4b1781a78a5"
    },
    {
        "author": "陈造",
        "paragraphs": [
            "游宦何许佳，解印还故乡。",
            "旧国仍旧都，别去未始忘。",
            "一旦吾眼中，怡然得徜徉。",
            "钓处它日梁，树是儿时桑。",
            "扶携拥道周，老倪皆壶浆。",
            "官簿有高下，此乐均未央。",
            "羊侯万金将，文武擅两长。",
            "棱威肃貔虎，谈兵厉冰霜。",
            "小作漳滨卧，斗饭方健强。",
            "胡为倚秋风，归思歌慨慷。",
            "似闻山阳郊，迓者立堵墙。",
            "湖蟹九月肥，社酒千室香。",
            "海舶来麋䴥，江户送鳟鲂。",
            "举白作鲸吸，罗幙同春阳。",
            "乐事有如此，夙志今始偿。",
            "我袖如椽笔，落纸烟云翔。",
            "自今小昼锦，为君记新堂。"
        ],
        "title": "送羊侯因简崔帅一首",
        "id": "72508e3f-53c0-4486-8a3d-b4812916cd94"
    },
    {
        "author": "陈造",
        "paragraphs": [
            "仲尼治道师，今古谁造阃。",
            "公与由也果，有得非二本。",
            "为政贵无倦，圣语要自反。",
            "吾宗宰仁和，条教仰瓴建。",
            "吟对千挺竹，日课五升饭。",
            "胶扰付冰解，隠幽莫形遯。",
            "器资铜百炼，心地兰九畹。",
            "人绝悬鱼续，自诡割鸡偃。",
            "秉心宁作辍，提耳悟顽谖。",
            "岂伊不可耐，据以为益损。",
            "譬如岁丰凶，良农守穮蔉。",
            "功名自民庸，君子计岁晚。"
        ],
        "title": "题陈守宰仁和无倦堂二首  其一",
        "id": "bb3831ff-b76e-43a8-8257-4dfef4bb36b1"
    },
    {
        "author": "陈造",
        "paragraphs": [
            "陈侯昔为邑，鼓舞辇毂民。",
            "尔来佐淮郡，喜诧有脚春。",
            "例满徯志望，正繄不已纯。",
            "帖焉受驯扰，初岂烦令申。",
            "抚临不云倦，依然旧持循。",
            "终始秉厚德，迩遐沐深仁。",
            "报政已捐日，设施方日新。",
            "羣蠹继革熄，千栋成逡巡。",
            "向来简斋僊，九德罄忱恂。",
            "长源无涸流，盍尝究所因。",
            "一印妙心传，千载挹圣真。",
            "此学不胜用，企公嗣前尘。"
        ],
        "title": "题陈守宰仁和无倦堂二首  其二",
        "id": "d2b653f9-7ef8-4548-8aaa-26ccea989c10"
    },
    {
        "author": "陈造",
        "paragraphs": [
            "有薪尚湿恶，有谷未舂簸。",
            "病客正牢落，急雪忽蜚堕。",
            "枵腹亟问炊，曲身可欠火。",
            "簷隙纳璀璨，座隅纷碎琐。",
            "缤漂才一瞬，弥满已四野。",
            "慨念菜茹农，负愧吾颜赭。",
            "人同忍朝饥，神亦辍秋社。",
            "吾村劣收获，犹幸了眼下。",
            "嗷嗷闻见间，久已绝贷假。",
            "何人发陈红，倚待由也果。"
        ],
        "title": "次韵杨宰",
        "id": "2ede0f2f-3a3d-4e90-88ee-3a43cde1e581"
    },
    {
        "author": "陈造",
        "paragraphs": [
            "生世波上舟，高下随掀簸。",
            "楼阁或藩溷，风花听飞堕。",
            "荣利计圭黍，光阴付膏火。",
            "胡不养弘大，而顾蹈嵬琐。",
            "君看前宵雪，积玉晓覆野。",
            "朝阳丽山川，湛碧仍眩赭。",
            "簿书办官事，酒炙趁村社。",
            "长翁取意适，吾策未云下。",
            "优服作贵贱，观傍了真假。",
            "平生招隠诗，寻盟逮今果。"
        ],
        "title": "次韵杨宰对雪有感",
        "id": "85da5213-cfde-4ee0-a4da-90f9bc1dd598"
    },
    {
        "author": "陈造",
        "paragraphs": [
            "少日试推敲，未脱蜂鹤病。",
            "世间十全手，噬肯爱三请。",
            "即今悔少作，草草生气盛。",
            "逢人忍脩缩，拜手博是正。",
            "往往掉其臂，百叩不一应。",
            "赑屭仰前修，萎惫不能劲。",
            "从君父子游，似颇识蹊径。",
            "使君唾隋珠，枚叟每后乘。",
            "郎君撞烟楼，楚珩复相映。",
            "两豪五字律，万象一清镜。",
            "賸馥副羣趋，余风振不竞。",
            "邮城望迎銮，未敢惮奔命。",
            "向来从渠后，无乃莹吾听。",
            "回省多岐亡，满冀一语订。",
            "此篇尤爱我，见推乃见警。",
            "政使元白前，向君亦脩敬。"
        ],
        "title": "赠张德恭",
        "id": "e5be0db8-fc18-43cc-9a81-ee982ddbfbd3"
    },
    {
        "author": "陈造",
        "paragraphs": [
            "清篇方鼎来，强韵不可柰。",
            "胆掉久未定，如守上泷柂。",
            "浑厚出绮丽，平谈含顿挫。",
            "正始叹不嗣，黄初君突过。",
            "想当舟陷泥，势若右旋磨。",
            "河神要好句，待君颜一破。",
            "我行阻重坝，倍费客炊火。",
            "邗沟尘欲扬，人步沟尾汊。",
            "一雨濯旱枯，此惠谁所假。",
            "生世天不人，孰者可吊贺。"
        ],
        "title": "次韵张守阻冰",
        "id": "09b22afc-8319-4770-8560-e6a357dd28f7"
    },
    {
        "author": "陈造",
        "paragraphs": [
            "有客可与游，阙酒得无病。",
            "岂意四从事，过我不待请。",
            "洗杓挹风度，免慙林花盛。",
            "公学此味如，浑厚兼醇正。",
            "公量虚谷如，有来良善应。",
            "肯分兵厨沥，少佐笔力劲。",
            "罢营杖头钱，徐取松间径。",
            "登临旧能赋，七发踵枚乘。",
            "此兴老未衰，西日尚余映。",
            "风怒雷再鼓，云破天一镜。",
            "山花下野鸟，诗题一堪命。",
            "府公文章伯，声称耸羣听。",
            "明朝倒锦囊，非是庶所订。",
            "岂伊彩凤鸣，而聆露鹤警。",
            "定知谢东山，凡百易子敬。"
        ],
        "title": "游北山",
        "id": "6be864f2-7c2c-40fb-993f-98e854469d47"
    },
    {
        "author": "陈造",
        "paragraphs": [
            "当腊可折絃，羣植不告病。",
            "春令宜画一，骤寒乃奇请。",
            "淙潺急雨后，摧拉北风盛。",
            "倚户颈为缩，引望立不正。",
            "下窗断过逢，袖手谢酬应。",
            "坐叹花信迟，陡怯弓力劲。",
            "今朝晴色好，呼童扫幽径。",
            "客子踏青约，久许陪骖乘。",
            "逶迤望北山，巷柳俄荫映。",
            "干鹊语红树，游鯈噞明镜。",
            "平时诗酒社，贾勇与春竞。",
            "即今鶑花前，欺客颇方命。",
            "击辕歌于蒍，宁入俚耳听。",
            "喧静交战间，诗老傥能订。",
            "寓物不流物，古语方自警。",
            "追随黄白郎，不拟缪为敬。"
        ],
        "title": "再次韵",
        "id": "97718e6d-7c23-4a17-b7d9-d42a89778b2a"
    },
    {
        "author": "陈造",
        "paragraphs": [
            "平日从俊游，寂寂坐多病。",
            "犯床漫飞埃，瑶笙罢重请。",
            "昔游喜复到，风物他日盛。",
            "坡恐名燕支，楼亦诧端正。",
            "新交间旧友，气合宫羽应。",
            "谭麈冰霜厉，笔阵鹅鹳劲。",
            "吏隠分乐地，与世不好径。",
            "拔贫办一欢，挟贵轻百乘。",
            "四豪载酒过，讲德珠璧映。",
            "歌奏云近人，舞罢鸾顾镜。",
            "酬酢忘主宾，笑语似纷竞。",
            "朱楼识阿盼，白酒醉师命。",
            "明朝耐残酲，江声醒幽听。",
            "此乐谪仙后，同异君试订。",
            "四豪成风手，可但只字警。",
            "我投诗社名，拜手敢貌敬。"
        ],
        "title": "吴节推赵杨子曹器远赵子野携具用韵谢之",
        "id": "5d175202-8a60-4918-b10f-d8c2e0176750"
    },
    {
        "author": "陈造",
        "paragraphs": [
            "阴风摧行车，欻作三日病。",
            "使君敬爱客，重此折简请。",
            "碧香骈柔嘉，虚辱礼意盛。",
            "老衰已不支，节候况失正。",
            "寒事动奸时，暖气久未应。",
            "积雨迁厥怒，密雪佐其劲。",
            "新诗挽春色，堕我桃李径。",
            "飘萧寻芳兴，亟问果下乘。",
            "把君珠两两，后照仍前映。",
            "重烧见火浣，百炼乃宝镜。",
            "折箠敌可笞，歌风楚不竞。",
            "读檄且观涛，寿我无有命。",
            "旧闻句通神，疟鬼褫魄听。",
            "援君起废手，直用古贤订。",
            "笑送梦中竖，子行良机警。",
            "亦笑齐东翁，口舌邀客敬。"
        ],
        "title": "再次敬字韵",
        "id": "3a9158ae-4618-45c3-b04c-914d55ba14f2"
    },
    {
        "author": "陈造",
        "paragraphs": [
            "生世诗作癖，颇坐艰局病。",
            "当前成风手，每来难塞请。",
            "后身习凿齿，名俪乃公盛。",
            "新诗再出奇，后出尤雅正。",
            "高吟步芳园，灵籁想随应。",
            "荆户厌卢罗，陈势无前劲。",
            "鍧隠度九轨，眇睨秋蛇径。",
            "狐兔新窜伏，愿前王公乘。",
            "我学但宋璞，多慙楚珩映。",
            "才与年貌衰，不拟拂晨镜。",
            "妙句骈魁杰，曩见绝夸竞。",
            "居然大小巫，讵容耻受命。",
            "目窥曹刘墙，日有韶濩听。",
            "古今尚论间，未遽优劣订。",
            "此意客未知，太简效规警。",
            "平生孔文举，敢替此心敬。"
        ],
        "title": "再次韵张簿",
        "id": "b639c166-ad2c-4b5b-a86b-695abdaf5f3d"
    },
    {
        "author": "陈造",
        "paragraphs": [
            "东园郡胜处，不作里所遐。",
            "池台掇天巧，草木专年华。",
            "一雨洗清晓，十顷围红霞。",
            "云何秉烛客，未驾载酒车。",
            "掾郎郡之望，士价诗名家。",
            "折简挽名胜，行庖富柔嘉。",
            "清风应灵籁，高谭振冲牙。",
            "酬酢角鲸吸，赓和纷天葩。",
            "痛饮未渠醉，浩兴渺无涯。",
            "孰知此老惫，坐受强敌加。",
            "空弮将一旅，坚阵凌五花。",
            "诗成字欹倒，病眼正麻嗏。"
        ],
        "title": "分韵得家字",
        "id": "bb6be3f0-45b3-4adb-8547-2798ca72628d"
    },
    {
        "author": "陈造",
        "paragraphs": [
            "竹风清如水，浣我尘埃颜。",
            "老禅贫无锥，小破蔬笋悭。",
            "短辕下鸱夷，共此半日闲。",
            "住笔讯鶑燕，把杯属江山。",
            "老夫病止饮，苦语涩莫删。",
            "揆予郊岛寒，著君季孟间。",
            "江柳未遽折，园花且同攀。",
            "后夜短亭梦，漫寄东风还。"
        ],
        "title": "游干明分韵得山字",
        "id": "bce11135-6a1c-4705-91aa-85a72ccb2202"
    },
    {
        "author": "陈造",
        "paragraphs": [
            "流光肯贷人，春事遽如许。",
            "眼不到蜚鸿，身每念缚虎。",
            "他日载酒约，坐受阴寒阻。",
            "非君韵超俗，畴肯顾羁旅。",
            "今朝鶑花前，有兴浩莫御。",
            "兹楼可图画，山立瞰江浒。",
            "壮侔彭城苏，气吞浔阳庾。",
            "乘凌脱埃𡏖，盘躄上烟雨。",
            "向来状雄观，尚欠魁杰语。",
            "江山君周旋，得句忍不吐。",
            "诗成人未醉，邻鸡唤亭午。",
            "新音略韶濩，至乐非箫鼓。",
            "却话庾与苏，今古一仰俯。"
        ],
        "title": "小饮俯江楼分韵得俯字",
        "id": "44363e71-162f-4f22-a3dd-28e6f459b1df"
    },
    {
        "author": "陈造",
        "paragraphs": [
            "秦邮望仪真，相与不三驿。",
            "仕学四十年，此地几旅食。",
            "寓公芹泮士，十九尽亲识。",
            "兹游最奇伟，诗坛许投迹。",
            "每当觞咏间，不盖慙颊赤。",
            "赤手桃虓虎，空弮抗雄戟。",
            "四盼号猿手，未敢箭锋直。",
            "排日有胜践，尚恐坐岑寂。",
            "才卷俯江帐，复蜡东园屐。",
            "小奚费收攟，巨橐珍的历。",
            "摩挲归装富，足容傲侯伯。"
        ],
        "title": "招朱法曹赵宰赵予野饮  其一",
        "id": "febd3fdc-ae69-483f-8909-b6ceefd3a062"
    },
    {
        "author": "陈造",
        "paragraphs": [
            "自公置簿领，来作一笑适。",
            "表表三英粲，各各万夫特。",
            "揆予自侨寓，人诧有此客。",
            "风烟入挥毫，江山皆动色。",
            "尚友古所贪，解后归来得。",
            "今朝乡思动，招邀话暌隔。",
            "非复向轩豁，但有新凄恻。",
            "吟诗尚尔工，把酒不能吃。",
            "县知短长亭，小蓬云月白。",
            "还应蘧蘧梦，蜚堕清江侧。"
        ],
        "title": "招朱法曹赵宰赵予野饮  其二",
        "id": "b17c323b-5053-412e-a7af-623dab837c6b"
    },
    {
        "author": "陈造",
        "paragraphs": [
            "旅怀我岑寂，诗语君隽永。",
            "新篇蜚堕前，坐阅仙府景。",
            "晓林媚红酣，春池涵渌静。",
            "叱吸风起籁，模写灯取影。",
            "东园固成言，此境亦深靓。",
            "应世足变迁，为谋难要领。",
            "酒车且新图，客棹非旧整。",
            "明朝鸥鹭前，鸭绿渺千顷。",
            "飞觞击钵地，独夜起重省。",
            "还应蓬背雨，闲滴魂梦冷。"
        ],
        "title": "仪真诸公饯别",
        "id": "4fa48857-f293-4c4f-ba1a-65d5582dfc20"
    },
    {
        "author": "陈造",
        "paragraphs": [
            "屈指旧新雨，何人顾蓬莱。",
            "骈车各鸱夷，良为老夫来。",
            "古今漆投胶，不独数陈雷。",
            "衮衮慰劳意，一杯复一杯。",
            "索句不解工，何以写别怀。",
            "敢惜吟髭折，柰此雨意催。",
            "此会良姱嫮，此行重徘徊。",
            "得无叶舟重，满载离愁回。"
        ],
        "title": "真州诸公语别",
        "id": "edee9024-9d66-4cab-a100-91abdabc8b7d"
    },
    {
        "author": "陈造",
        "paragraphs": [
            "离索老不堪，应接意多遻。",
            "爱者挽不留，恶者推不去。",
            "道人心如水，胡复生爱恶。",
            "方厌尘瞇眼，倏惊琼为树。",
            "赵侯南州英，中抱经世具。",
            "碧巖紫电耀，翠竹青鸾翥。",
            "联翩拜新作，一一弹丸句。",
            "倾盖得此友，霁月破愁雾。",
            "交君良恨晚，别我用许遽。",
            "溽暑挟旱气，河底车取路。",
            "在客身为本，食眠要将护。",
            "燕子溯北风，端许问尺素。"
        ],
        "title": "送赵夷仲南归",
        "id": "2164e8f4-b9fb-4c29-8271-ffe5b676b9e1"
    },
    {
        "author": "陈造",
        "paragraphs": [
            "酷暑如酷吏，顷刻不可对。",
            "万口噤不息，束湿底多罪。",
            "况我七十翁，形劣气已惫。",
            "懑若堕丹书，孰者我牍背。",
            "微风忽鸣秋，遽喜又无害。",
            "天岂刍狗我，生死置度外。",
            "会看三日雨，怛悼推所爱。",
            "甘泽洽嘉谷，生意亦萧艾。"
        ],
        "title": "立秋日",
        "id": "54563635-8859-4929-a5a4-b0fd74d92b85"
    },
    {
        "author": "陈造",
        "paragraphs": [
            "故人千里远，论心未遐弃。",
            "不谓江淮隔，尺书鴈能寄。",
            "春风生展掩，满慰别后意。",
            "陈义凛冰霜，不独相思字。"
        ],
        "title": "寄严文炳  其一",
        "id": "d2855ae0-ffc8-4765-8aaa-a1ec81762ec0"
    },
    {
        "author": "陈造",
        "paragraphs": [
            "只影秋鸿惊，独夜秋叶零。",
            "离索欻五霜，搔首听此声。",
            "岂无金石友，相避参辰星。",
            "安得木作肠，与世无复情。"
        ],
        "title": "寄严文炳  其二",
        "id": "d08e07c1-4bf0-40ab-874e-0f717b8e56f6"
    },
    {
        "author": "陈造",
        "paragraphs": [
            "子云草玄宅，门径积莓苔。",
            "昨梦凭诗说，新雨无客来。",
            "衮衮手可炙，自诧甘寒灰。",
            "蜀庄寂寞者，念我首独回。"
        ],
        "title": "寄严文炳  其三",
        "id": "d360d8c7-aa2f-40a8-963f-9912a7c7b17a"
    },
    {
        "author": "陈造",
        "paragraphs": [
            "乌墅两冯君，风霆蔼休问。",
            "自昔从之游，诗力借余润。",
            "夫君凛一敌，鸿笔上羣俊。",
            "旧坛今寻盟，得句毋我靳。"
        ],
        "title": "寄严文炳  其四",
        "id": "65ed158e-893a-48e7-80da-0358153d028b"
    },
    {
        "author": "陈造",
        "paragraphs": [
            "严子老于菟，彪炳踞贤关。",
            "可怜五车学，仅博九品官。",
            "客程望至喜，江阔山丛攒。",
            "缅怀造物心，念子讵能安。"
        ],
        "title": "寄严文炳  其五",
        "id": "11fee861-9aff-40fb-b786-e820776f22db"
    },
    {
        "author": "陈造",
        "paragraphs": [
            "善忘常憎医，独者自尊足。",
            "严子肮脏面，如我不谐俗。",
            "世情趣操间，憎爱岐珉玉。",
            "饶舌夸我贤，祗取白眼辱。"
        ],
        "title": "寄严文炳  其六",
        "id": "a53b4943-78e7-4e47-aa92-50ba6f9e7259"
    },
    {
        "author": "陈造",
        "paragraphs": [
            "联镳行乐地，俛仰成古今。",
            "可但捧觞人，贯珠无复音。",
            "缱绻棋酒伴，电泡半销沈。",
            "何时两衰翁，话旧同清斟。"
        ],
        "title": "寄严文炳  其七",
        "id": "6556a03e-2a7b-4d24-babb-2f958849988c"
    },
    {
        "author": "陈造",
        "paragraphs": [
            "赵侯当赐环，倔强耻媚灶。",
            "张侯鸣琴手，戍期几时到。",
            "何郎偕贤书，论价未足道。",
            "多烦问何如，好语君一报。"
        ],
        "title": "寄严文炳  其八",
        "id": "206b446b-23d2-4f18-86d6-03d2ef77718c"
    },
    {
        "author": "陈造",
        "paragraphs": [
            "石湖良乐眼，收士冀北空。",
            "嗟我孤所期，经世老无庸。",
            "一庄頼芥庵，报厚艾亦丰。",
            "宾实得美谥，表表无终穷。"
        ],
        "title": "寄严文炳  其九",
        "id": "af02b381-5a3d-4fe9-b2bc-4d4db0226de0"
    },
    {
        "author": "陈造",
        "paragraphs": [
            "严子从我时，脩竦峙双鹄。",
            "章绶裹瘦躯，此相胡宜肉。",
            "当嗣溧阳尉，苦语叩哀玉。",
            "宁当苏门翁，清啸答幽谷。"
        ],
        "title": "寄严文炳  其一○",
        "id": "5b46ae13-177a-48e2-9df1-d48a37fc194e"
    },
    {
        "author": "陈造",
        "paragraphs": [
            "旱后访亲知，悲风鏖愁雾。",
            "未办饱翳桑，况能嫁阿骛。",
            "令君妙为政，果艺今求路。",
            "道逢枵腹民，挟纩诵言句。",
            "保社知自爱，夺攘可无虑。",
            "飞腾要及时，封殖须此树。",
            "来年步畏垒，绘象各村墅。"
        ],
        "title": "次韵杨宰检旱野宿",
        "id": "97909725-1790-4954-8e41-11d1f3206b7b"
    },
    {
        "author": "陈造",
        "paragraphs": [
            "刘郎何所有，寒碧二百本。",
            "方渠懋进脩，藉尔伴萧散。",
            "妙处鼻观领，翛然市声远。",
            "朱墨五千卷，日力自缱绻。",
            "久闻伯仲间，珠璧各椟韫。",
            "一笑挹此君，方外得嵇阮。",
            "饥凤吟夜良，斑犀散春晚。",
            "惯尝推枕听，肯作芼羹挽。",
            "长翁纪幽致，一字粲褒衮。",
            "谱传渭川孙，石屹益州笋。",
            "行当洊惊雷，龙跃闯天阃。",
            "功名有咄嗟，世道计舒卷。",
            "平昔对床约，里闬规息偃。",
            "大屋俯婵娟，昼绣替前扁。"
        ],
        "title": "题刘行父净香轩",
        "id": "9ae704f4-5ab4-4a54-b4d6-b7f88fb7cd7e"
    },
    {
        "author": "陈造",
        "paragraphs": [
            "徐郎巢已焚，庭竹亦无在。",
            "太仓五升米，举室枵腹待。",
            "云何鲑菜供，日与长翁对。",
            "世有作金术，闾里颇猜怪。",
            "丘嫂剪髻余，旧质叠新债。"
        ],
        "title": "次姜尧章赠诗卷中韵  其一",
        "id": "7887a588-4ee5-47be-8145-387335bb6337"
    },
    {
        "author": "陈造",
        "paragraphs": [
            "诗传侯王家，翰墨到省寺。",
            "姜郎粲然文，羣蜚见孔翠。",
            "论交辱见予，卢马果同异。",
            "念君聚百指，一饱仰台馈。",
            "我亦多病过，忍口严酒戒。",
            "终胜柳柳州，吐水赋解祟。"
        ],
        "title": "次姜尧章赠诗卷中韵  其二",
        "id": "bfb2a480-8909-4815-b48d-44b1a2cffbbf"
    },
    {
        "author": "陈造",
        "paragraphs": [
            "壮年志在行，皇皇困无君。",
            "老矣此念灰，去住如闲云。",
            "诗坛二三子，一见胜百闻。",
            "徐郎吴下蒙，绚丽工语言。",
            "滔天自滥觞，昔人求其源。",
            "隠几有妙领，未觉市声喧。"
        ],
        "title": "次姜尧章赠诗卷中韵  其三",
        "id": "d0e69592-a5c7-4039-88e6-5dd2b73e3406"
    },
    {
        "author": "陈造",
        "paragraphs": [
            "自甘谢祖风，屑屑扫一室。",
            "准拟高史来，函丈置三席。",
            "声名绝辈行，文字追古昔。",
            "黄白马上郎，觌面不相挹。"
        ],
        "title": "次姜尧章赠诗卷中韵  其四",
        "id": "5ed95e50-bb8f-4e04-84ee-6a9346543dfd"
    },
    {
        "author": "陈造",
        "paragraphs": [
            "眼青节食事，日耐饥雷吼。",
            "兹幸陪众后，酒巵甫到口。",
            "不离寂寞滨，径造无何有。",
            "问津归有期，尚许寻盟否。"
        ],
        "title": "次姜尧章赠诗卷中韵  其五",
        "id": "edb20123-7f87-4bf1-8d60-0b4e3472a333"
    },
    {
        "author": "陈造",
        "paragraphs": [
            "林侯上州麾，便饫大官饭。",
            "左淮鱼稻供，顾肯回一眄。",
            "待人均待士，乐易屏崖岸。",
            "悬知讫民庸，功倍而事半。",
            "淮乡旧乐土，兼有齐俗缓。",
            "顷来南北杂，颇复烦城旦。",
            "要须禁夺攘，立可息愁叹。",
            "为公泚银笔，攘袂歌粲晏。"
        ],
        "title": "次韵林子长计使",
        "id": "355466c1-1987-4a28-9af5-0529f0b75dc9"
    },
    {
        "author": "陈造",
        "paragraphs": [
            "孤亭屹山椒，山灵信多助。",
            "比肯迂玉节，来作数刻住。",
            "江明山动色，取重以公故。",
            "未须坐谭客，子弟自翘楚。",
            "云岚远明灭，阡陌随指顾。",
            "何以验人情，楚歈杂吴舞。",
            "我来空想像，梦去上烟雨。",
            "尚及拂云饮，醉狂烦杜举。",
            "新欢偿昔游，幸会乃如许。",
            "古人重一饭，志士赋盛遇。",
            "归时混游人，健倒各扶路。"
        ],
        "title": "次林子长韵",
        "id": "cd838fe9-bd34-47d9-9e01-1f0f4fe38a35"
    },
    {
        "author": "陈造",
        "paragraphs": [
            "绣衣如椽笔，可但江山助。",
            "登楼得秀句，飞云为公住。",
            "使君倾意气，接我便亲故。",
            "自忖庸鄀陋，两公富全楚。",
            "赋雪容末至，高轩先左顾。",
            "醉乡信余地，肯作长沙舞。",
            "和气挽春回，冰柱下簷雨。",
            "代舍著狗盗，珠履贲豪举。",
            "阿迁诧齐魏，琐琐吾未许。",
            "我从两公游，趣舍本神遇。",
            "更当问学闲，司南取夷路。"
        ],
        "title": "再次韵酬林子长运使",
        "id": "081b4cd0-5f26-49fb-9f1e-d96aa58e5a7e"
    },
    {
        "author": "陈造",
        "paragraphs": [
            "雪神再出奇，剪水谁佽助。",
            "羣仙幻尘寰，落势未肯住。",
            "政成气乃和，此瑞岂无故。",
            "同云方颂周，恶氛已销楚。",
            "干坤玉花中，客子眩回顾。",
            "人家占嘉平，酒处应起舞。",
            "了知及物功，当倍苏旱雨。",
            "前雪淮海燕，把酒欲轻举。",
            "今雪燕拂云，胜槩惊似许。",
            "客途一笑适，乐事诧晚遇。",
            "回思何人家，鸡黍羞季路。"
        ],
        "title": "再次韵",
        "id": "63117874-1794-4197-bc9f-8bbadc8e520c"
    },
    {
        "author": "陈造",
        "paragraphs": [
            "吾宗洒画墨，似我诗得趣。",
            "未至心手忘，敢议江山助。",
            "东绢十幅围，中有千尺树。",
            "穷冬万虫蛰，拆地双虬怒。",
            "彷彿风雨声，想像栋梁具。",
            "人间汗反浆，对此毛发竖。",
            "怪君物写影，落笔神与遇。",
            "自言阅世孰，妙解等僧悟。",
            "每当槃薄余，了知精灵聚。",
            "此图尤杰出，持用博新句。",
            "墨君第一流，论世无殆庶。",
            "三熏且十袭，复靳为子赋。"
        ],
        "title": "陈宣卿为予作后彫图",
        "id": "05324d67-5942-4304-80a9-f97c0d8d9426"
    },
    {
        "author": "陈造",
        "paragraphs": [
            "邑政易堕，我方在行。",
            "挽袖柅车，交游至情。",
            "两君玉峙，表表国士。",
            "下榻倾倒，有贤公子。",
            "我介三子，匪同而和。",
            "提衡掖挽，交口孰何。",
            "月堂之评，罙久未改。",
            "匿瑕振过，兹焉有待。",
            "卜夜之饮，辍骊驹章。",
            "顾虽情钟，河鱼未康。",
            "作吏则疎，羨人报政。",
            "彼益者友，工药我病。",
            "低昂达穷，冥心所遭。",
            "独喜故人，往偕仙曹。",
            "摇摇脩程，烱烱初度。",
            "眷言顾之，矫首云路。",
            "胡不小留，共颓醉山。",
            "胡不更仆，共谭孔颜。",
            "西睇归帆，徙倚悽切。",
            "去留之间，仙凡斯别。"
        ],
        "title": "次赵判宗送李象山韵",
        "id": "475e71a2-4343-4a3e-a4ac-b73173bc3420"
    },
    {
        "author": "陈造",
        "paragraphs": [
            "载羽其觞，客遄于行。",
            "归从我私，兹焉用情。",
            "一奇搴秀，万金论士。",
            "生世已后，识古君子。",
            "宫倡羽随，至乐则和。",
            "俚音间之，人谓斯何。",
            "洁不容缁，薰不莸改。",
            "言受此柄，劣副期待。",
            "斯道在公，九报其章。",
            "人徯时施，跻之阜康。",
            "曾是伟人，而未闻政。",
            "袖司命手，旁睨世病。",
            "海濒埤污，苍山周遭。",
            "觞咏翺翔，乐殊尔曹。",
            "盍摅胸奇，焕我王度。",
            "盍提公言，辟我贤路。",
            "赫日中天，丽彼南山。",
            "赓歌交修，不腼其颜。",
            "有铅者刀，用或一切。",
            "云龙从之，无重此别。"
        ],
        "title": "再次韵",
        "id": "490a2b20-177a-49e2-8ab2-bd7af58aa7f3"
    },
    {
        "author": "陈造",
        "paragraphs": [
            "我官于房，庸谂房民。",
            "是腹枵然，惟贮一真。",
            "服事告工，以成以因。",
            "雄也言之，参天以人。",
            "燥之润之，是有黍稷。",
            "天不竟刈，物岂自植。",
            "系人之力，温饱稼穑。",
            "惟蚕而衣，如稼而食。",
            "盍槌于家，盍桑于陆。",
            "饲眠后先，如族昭穆。",
            "爰缲爰织，如寇之逐。",
            "悠悠玩日，迄莫归宿。",
            "孰溉不车，曾不计久。",
            "孰视槁干，徒用播耦。",
            "吴丰楚约，谁非朕亩。",
            "穗斯茧斯，均措厥手。",
            "彼多其储，汝则易匮。",
            "傚劳计工，宁终不冀。",
            "蹀躞十驾，与骥一至。",
            "枵中赤立，吾代尔愧。",
            "吏职民忧，无庸汝鄙。",
            "农以济学，繄吾素履。",
            "岂曰多言，率遵前轨。",
            "教诏顺从，庶或兼美。"
        ],
        "title": "次程帅劝农和陶诗韵",
        "id": "366e5e09-6fcd-4b33-a2de-bc4e56acf609"
    },
    {
        "author": "陈造",
        "paragraphs": [
            "我瞻西郊，云停不雨。",
            "鸡栖乱山，十舍千阻。",
            "一书缄春，慰厉存抚。",
            "望之或违，搔首企伫。",
            "停云酾之，蜚雨濛濛。",
            "启筒有获，如渴吸江。",
            "孤月河汉，轻飔牖窗。",
            "忆侍诲色，杖屦后从。",
            "盱衡推予，褒衮俪荣。",
            "靡怀不倾，靡言不情。",
            "会晤良难，欻然西征。",
            "孰谓愁斛，无自而生。",
            "竹萌触雪，粟花缀柯。",
            "风日山城，未春已和。",
            "命驾取涂，计日不多。",
            "官曹简书，公其谓何。"
        ],
        "title": "程帅和陶二诗见忆次韵",
        "id": "97e56361-a8eb-4fe3-8966-4ca45d8c2dbd"
    },
    {
        "author": "陈造",
        "paragraphs": [
            "汉宫第一人，只合侍天子。",
            "四絃春风手，可用入胡耳。",
            "天生国艳或为累，金赂画工宁不耻。",
            "玉颜初作万里行，朔风黧面边尘昏。",
            "路人私语泪栖睫，况妾去国怀君恩。",
            "穹庐渐耐胡天冷，政复难忘心耿耿。",
            "夜深拜月望长安，顾叹当时未央影。",
            "胡雏酌酒单于舞，铭肺千年朝汉主。",
            "传闻上谷与萧关，自顷耕桑皆乐土。",
            "向来屯饷仍缯絮，庙算年年关圣虑。",
            "但令黄屋不宵衣，埋骨龙荒妾其所。"
        ],
        "title": "明妃曲",
        "id": "4d5e732f-0e51-4145-8e95-a9228d50a8a9"
    },
    {
        "author": "陈造",
        "paragraphs": [
            "铁山横飞截平野，宁复江流饮胡马。",
            "大酋胆落狐鼠逃，虎头将军自天下。",
            "拂庐连络屯长云，提戈敢谓秦无人。",
            "惊霆白昼振解叶，淮地一扫留无尘。",
            "歌谣千载淮民口，将军归饮策勋酒。",
            "乌袍使者来如烟，腾书乞和胡稽首。",
            "蝇鸣鸱噪初不闻，贾怒一举雌雄分。",
            "辛勤结发七十战，数奇堪笑李将军。"
        ],
        "title": "柘臯短吟",
        "id": "a805687c-b777-4bc3-a9e3-f3898134b407"
    },
    {
        "author": "陈造",
        "paragraphs": [
            "风淫气格初不意，往往腠脉流肠胃。",
            "金匮一编亘古今，几人用之能起废。",
            "痛恙切身知谒医，俗气痼人渠不知。",
            "持筹侧肩蠹日力，锦鞲金弹随痴儿。",
            "斯人斯疾可攻否，更恐良医望之走。",
            "南窗解榻竹风清，请访轩中十全手。"
        ],
        "title": "题赵伯政医俗轩",
        "id": "616ad358-7ff1-48c1-b2ac-a8a4cf5a0413"
    },
    {
        "author": "陈造",
        "paragraphs": [
            "南州江山昔所历，雨峰黯靉晴江碧。",
            "几年思之忽堕前，政得欧生醉时笔。",
            "斯人历览山川奇，得兴落笔天露机。",
            "不须十日五日一水石，已可王宰相攀追。",
            "相逢便整南归柂，短章许君慵未果。",
            "酒边搜句敢言工，不解似君般礴臝。"
        ],
        "title": "急笔赠欧处士",
        "id": "eaf39459-bac6-469a-9af9-d3edf034bdd7"
    },
    {
        "author": "陈造",
        "paragraphs": [
            "青灯寒夜思吾乡，合眼便坐吾家堂。",
            "阿丁烱然目如水，彩服蹁跹趋我傍。",
            "中心喜之谬督过，还为遨嬉废书课。",
            "指似斜日西窗红，小赋未破书未供。",
            "向渠不敢恩胜义，亦怜忸缩不自容。",
            "蝶蜚鹿失忽惊寤，摵摵霜风在庭树。",
            "几时笔力跨乃父，与汝相忘不关虑。"
        ],
        "title": "记梦示师是",
        "id": "a200923f-5942-4b1f-8116-fb56906ba568"
    },
    {
        "author": "陈造",
        "paragraphs": [
            "画工神品今代无，祁岳一脉传醉胡。",
            "几年傲睨不落笔，乘兴扫出赤县图。",
            "今君所宝亦第一，我疑神遇非有笔。",
            "青林红叶晚未暝，遥山远水秋一色。",
            "五猿踞石相因依，两猿挂树松枝低。",
            "仰睇侧顾麞善疑，其二行齧如不知。",
            "昔人画马师廐马，画山直付居山者。",
            "野猿不驯麞易惊，邈影渠能写闲暇。",
            "草露空荒远刀几，即今放麑谁氏子。",
            "山蜂负毒不足怜，盍贷蟏蛸留报喜。"
        ],
        "title": "题胡处士猿麞图",
        "id": "e1ab0e37-569c-41ae-98de-edb84d54d120"
    },
    {
        "author": "陈造",
        "paragraphs": [
            "楼中香漂百和浓，楼下锦缬翻东风。",
            "玉樽美酒清若空，吴姬粧面相映红。",
            "人生一笑不易得，是间一醉千金直。",
            "元龙百尺君勿论，芳时且可金杯侧。"
        ],
        "title": "百花楼",
        "id": "e8c7458a-de37-499a-bbe8-957c8e3019d1"
    },
    {
        "author": "陈造",
        "paragraphs": [
            "墨云含雨江空濛，岛屿细琐连烟空。",
            "我家茆屋菰苇丛，卷蓑背笠随渔翁。",
            "展掩倍觉心神融，缅想惨澹经营中。",
            "王孙玉面食肉相，万里山川入遐想。",
            "当时宫禁断过逢，可得如侬逞江望。",
            "江天漠漠那容画，渺莽风烟生笔下。",
            "凫鸿灭没波不摇，雾墅霜林共萧洒。",
            "乃知绝艺神与通，般薄傲睨窥化工。",
            "市师日日江湖上，几人擅价能无穷。",
            "君家双莲冰玉质，此画与人俱第一。",
            "固应缄鐍付牢收，俗眼纷纷莫轻出。"
        ],
        "title": "题刘明府所藏秋江欲雨图",
        "id": "ad992dfd-d39e-45c7-a674-f854262f7849"
    },
    {
        "author": "陈造",
        "paragraphs": [
            "昔人石穴命西蜀，岂知桃源华胥隠石腹。",
            "诗人昔吟蜀道难，何曾锦城风物平时看。",
            "平时风物今犹故，井络坤维神所护。",
            "汉官威仪二百年，斩新不受胡尘污。",
            "蜀民日为药市游，家说追欢不说愁。",
            "蜀人之文落中州，中州伧父缩颈羞。",
            "吾徒向来梦游处，今日登僊送君去。",
            "遨头上客人所敬，翰林先生士知慕。",
            "似闻儒冠不容假，挽致邹鲁无难者。",
            "况君笔力西汉前，亟遣人才有扬马。",
            "锦城之乐乐未涯，绿鬓朱颜君更佳。",
            "要奉板舆追胜日，暮万里桥朝浣花。",
            "古今胜槩争入眼，归轩日日诗囊满。",
            "黄鹄东飞定有书，莫靳珠玑祇推懒。"
        ],
        "title": "送项平甫教授之成都",
        "id": "26e4c871-dfda-4ee9-8633-08ec0d06d0f8"
    },
    {
        "author": "陈造",
        "paragraphs": [
            "唐家大府开天策，祖庙工歌登七德。",
            "伪王连组𥿊颈归，山东羞死虬须客。",
            "文儒济济陪英游，海内共指登瀛洲。",
            "未妨滥吹一延族，中有谋断皋伊流。",
            "崇宁圣人抚洪业，黄头遗种初芽蘗。",
            "青宫进讲多暇日，睿情远览思才杰。",
            "水墨落纸分毫厘，心融笔忘天运机。",
            "鸾翔鹄峙俨在目，更用褚亮摛辞为。",
            "天翻地覆人得知，神京北风吹皁旗。",
            "空令便桥乞盟未央酒，盛事拂膺正观时。",
            "天家所宝君家得，拜手披图悼今昔。",
            "鼎湖龙去余弓剑，上林鴈来断消息。",
            "莫年笔力犹枝梧，惯题七骑阴山图。",
            "为君斲句偕画往，贷我老泪淋衣裾。"
        ],
        "title": "题钦庙主器时所作登瀛图",
        "id": "26c5c991-ea27-48f0-a77c-8ac6527928eb"
    },
    {
        "author": "陈造",
        "paragraphs": [
            "泼袴不容脱，鸟语徒殷勤。",
            "输租质农器，有袴那解新。",
            "官中催科吏如虎，告时趣耕尔能许。",
            "即今春种未入田，安得县胥知愧汝。",
            "卑栖俛喙良易谋，聒聒彊任田家忧。",
            "啼时未旦夜不休，班班血痕衔口头。",
            "人将近似测禽语，汝意真解忧农不。",
            "或传悍妻天所怒，姑不可挝渠不顾。",
            "罚为此鸟声曩愆，警世毋为郭家妇。",
            "南方谀佛古到今，人持数珠家梵音。",
            "区区说似一百八，讥诃劝相知何心。",
            "浙风淮俗隔江水，意解禽言乃如此。",
            "苏黄妙句谁嗣之，两地流传并须纪。",
            "世间儒墨纷相攻，巨细彼此臧谷同。",
            "争如痛饮卧长昼，付渠马耳射东风。"
        ],
        "title": "布谷吟",
        "id": "bf23e175-8299-4dc0-9cf4-640c8649be6f"
    },
    {
        "author": "陈造",
        "paragraphs": [
            "薄薄酒，颜可丹。",
            "麤麤布，身不寒。",
            "丑丑妇，贫相欢。",
            "人生浪悲行路难，欲不外骛心内安。",
            "富贵底用极力奸，政自沐猴求棘端。",
            "君不见寒儒肮脏默自守，横前书笈，燕坐瓮牖。",
            "麻畦可衣，秫田可酒。",
            "抽针纫绽，侑罇鼓缶。",
            "齐眉结发，頼有此妇。",
            "人不裂眦，事无掣肘。",
            "陶陶此兴殊未穷，一身易足天地中。",
            "巷东毕公子，为乐渠能同。",
            "宅舍颇轩亭，园池亦花草。",
            "相过便开樽，掀髯写怀抱。",
            "兰芳菊秀梅含春，拂翠匀红随分好。",
            "乏爱不无苎衣赠，取醉何妨接䍦倒。",
            "毕公子，吾之乐兮乐自如。",
            "一杯对妇兮，布衣蔽其躯。",
            "君之乐兮乐有余，妓女能楚楚。",
            "罇罍应指呼，醉乡宽闲兮吾得俱。",
            "设侍以金谷倾城之艳姝，酌以宜城九酝之醪敷。",
            "被狐白兮拥罗襦，朝歌暮燕，穷欢极娱。",
            "婪酣佁儗骄妻孥，外若丰泽中槁枯。",
            "吾不彼愿犹彼不吾羨。",
            "毕公子，方吾徒，狂歌而起舞，更酬而递劝。",
            "盖不知南威嫫母之有妍丑，衮衣短褐之为贵贱。",
            "彼骄其有，殆酰鸡之撇天。",
            "贪其取，如蜗牛之交战。",
            "益知心怡愉，无穷涂，中焚如，无亨衢。",
            "毕公子，倡予和女笙应竽。",
            "他年遂初赋，老盍歌归去。",
            "尘里无旷怀，人间有同趣。",
            "四方向来志，一巢今可具。",
            "亦不愿黄金为梁桂为柱，茅屋三间近君住。"
        ],
        "title": "薄薄酒",
        "id": "0abc9414-a5a0-4bae-9bf5-5734f0707e4e"
    },
    {
        "author": "陈造",
        "paragraphs": [
            "涛波襄陵尚霖雨，龙伯不省田家苦。",
            "官中出镪瘗流尸，内地之民无宅土。",
            "京邑本根枝外邦，渠侬枵虚闯官仓。",
            "流亡可饱骨可肉，县官仁爱吏慈祥。",
            "古来畏天灾无小，迄令百颦余一笑。",
            "阳愆阴伏谁致此，共说羣憸投有昊。",
            "一昨雩祷饭不荤，神祠佛屋香炷氲。",
            "霓望朝昏耐跼蹐，风传真赝长纷纭。",
            "我归得同郡人乐，愍农喜雨收奇作。",
            "想摩鲸牙凌浩荡，更穿月胁翔辽邈。",
            "吾邦不熟农告功，溜匙云子行沾侬。",
            "小儿解谢倩人诮，搜镌径欲分吾穷。",
            "乃公拙无尺一召，他日当归有先兆。",
            "耕先耘后计未失，谁谓山林迹如扫。",
            "世人二五不知十，赴争夺场不遗力。",
            "分表营营竟何补，截趾适屦山藏泽。",
            "黄堂诗老民所天，秋来衢路有醉眠。",
            "乐职未赋吾歉然，人言此笔须臞仙。",
            "小草可录寸有长，会从之游据胡床。",
            "蜂腰鹤膝容探汤，借儿茹胾升公堂。"
        ],
        "title": "读师文和郡侯喜雨诗次其韵",
        "id": "c8cd111a-e9f1-4b79-9cd7-cd71b37f6088"
    },
    {
        "author": "陈造",
        "paragraphs": [
            "当年金华小家儿，神游九天狭八维。",
            "房陵之山秀而奇，蔚蓝一山羣山推。",
            "儿肯下顾停軿辎，珠贝作宫琼门楣。",
            "门前乱石无津涯，一叱转眼羊万蹄。",
            "羒羝𦍩羯纷躨尼，蹲鸣踞齧供儿嬉。",
            "有褐之叟鬓已丝，似黠非黠痴非痴。",
            "傲睨窃觇儿所为，掉臂席卷靡孑遗。",
            "一杯见罚儿釂巵，亟鞭风驭还瑶池。",
            "幻变起灭荒是非，彼此失得谁成亏。",
            "即有而无道乃几，仙者狡狯人得知。",
            "以偷而名真见疵，我来访古求端倪。",
            "山吾良友儿吾师，嘉木异石相因依。",
            "如刻如椓如鬓眉，名峰以娟吾始之。",
            "为丐片石傥可碑，更遣子虚摛厥辞。",
            "此儿此叟当解颐。"
        ],
        "title": "娟峰",
        "id": "df9ddf38-c58f-4f63-95b8-4e224d0058fe"
    },
    {
        "author": "陈造",
        "paragraphs": [
            "杂木漫山谁所种，居不临流多不用。",
            "九月霜风卷黄落，羣山一昔皆班駮。",
            "遥看拖帔横椽衣，农家刈粟山有畦。",
            "家家垦田日嫌窄，荒林翳荟惜虚掷。",
            "斸荒作熟不挂籍，输官之余给衣食。",
            "州中之政常近厚，不欲屑屑校升斗。",
            "宁其弃之听民取，实亦藉是作康阜。",
            "继承不皆惠慈守，汝须弥缝吏胥口，防有后来规税亩。"
        ],
        "title": "垦山叟",
        "id": "34ef3579-dc8b-4e02-82b6-a6ca099efc24"
    },
    {
        "author": "陈造",
        "paragraphs": [
            "竹君亢宗擅楚墟，一一脩耸山泽臞。",
            "风流秀整与世殊，楚俗食息皆尔须。",
            "薪之篱之且籧篨，笲筥箱篚䉉篮笯。",
            "沟瓦厥祖羹其雏，随索斯获掇诸涂。",
            "今岁麦秋旱岁余，得麦仅足偿官租。",
            "竹君悯农如士夫，著花结实千林俱。",
            "密砌玉粒缀旒珠，株株撷取虽锱铢。",
            "弥顷亘亩无闲株，硙磨蒸炊胜雕胡。",
            "邻里乞索水火如，坐令颦蹙兴歌呼。",
            "野叟好事能分吾，香清而洌甘而腴。",
            "此君行能不一书，此惠及物旋就枯。",
            "摩顶放踵忘其躯，所学无乃墨者徒。",
            "老子苟禄天之隅，袖手无策苏𡞦孤，投匕三叹吾慙渠。"
        ],
        "title": "竹米行",
        "id": "acc42702-d68f-4fdd-8e82-72705460656e"
    },
    {
        "author": "陈造",
        "paragraphs": [
            "边头仅绝胡尘警，频年麦秕禾不颖。",
            "淮民久矣困憔悴，淮俗岂常藏不逞。",
            "槌鑪血马中夜呼，劫吏驱民刃加颈。",
            "吾民苦旱无生意，更复跳梁汝为梗。",
            "堂堂王度无玷缺，赫赫军容仍暇整。",
            "前年蜑户煽凶威，长蛇封狶摇湖岭。",
            "元戎白羽才一挥，欲丐微生一无幸。",
            "尔曹么么真癣疥，天网莫倚容蛙黾。",
            "昧逐青虫干斧锧，盍辞绿林救要领。",
            "鲸鲵虀粉有前戒，傥被皇恩各乡井。",
            "旱魃逞妖民倒垂，庙堂圣贤自司命。",
            "径须委节发陈廪，少息流离服顽横。",
            "劝分己责可次第，庶援沉焚痊国病。",
            "正资方岳佐尧禹，侧伫剡章伸此请。"
        ],
        "title": "闻舒州书生聚众为盗",
        "id": "2fe3e8f1-08a5-45cf-85c5-1694c832fac9"
    },
    {
        "author": "陈造",
        "paragraphs": [
            "五月之初四月尾，菖蒲叶长楝花紫。",
            "淮乡农事不胜忙，日落在田见星起。",
            "前之不雨甫再旬，秧畴已复生龟纹。",
            "近者连朝雨如注，麦陇横云欲殷腐。",
            "如今麦枯秧失时，举手仰天祷其私。",
            "秧恶久晴雨害麦，兼收并得宁庶几。",
            "餠托登盘米藏庾，侬家岁寒无重糈。",
            "岂知送日戴朝星，凡几忧晴几忧雨。",
            "吾侪一饱信关天，下筯敢忘田家苦。"
        ],
        "title": "田家叹",
        "id": "2d7c890e-ad2c-471f-af3a-ef1ebe7e2621"
    },
    {
        "author": "陈造",
        "paragraphs": [
            "我遵兔径西山麓，荆棘钩衣尘瞇目。",
            "怜渠此地费流光，君亦风餐并露宿。",
            "遗蝗蹢躅无地皮，田禾蚕食犹孑遗。",
            "洊饥可念劳可忍，君自坦坦人怜之。",
            "繁昌乱山仅容鏬，一一到我马蹄下。",
            "南村吃饭宿北村，罢极凭诗写悲唶。",
            "即今不作劳者歌，器识视我几倍过。",
            "脱身箠楚吾已多，简书趋走子如何。",
            "皇家猎隽张云罗，长安知己肩相摩。",
            "五云深深护台阁，缥缈羣僊依碧落。",
            "即看郭振起通泉，应笑卑陬郡文学。"
        ],
        "title": "寄冯尉",
        "id": "39f92781-b80a-441c-a862-5deb475c373c"
    },
    {
        "author": "陈造",
        "paragraphs": [
            "城边鹳城栖，水食衣楚楚。",
            "欲鸣不鸣候天雨，此肉胡宜登鼎俎。",
            "柳营子弟弓石八，南山之石犹饮羽，如汝正可虚弦取。",
            "血毛分披谁汝怜，低摧直诉使君前。",
            "使君德意孚鱼鸟，全汝之生令汝饱。",
            "徐行侧睨若无旁，饮洁啄腥近台沼。",
            "使君暂拥山城麾，诏音不日遄其归。",
            "矢来无乡汝谁依，江湖粗饱莫卑飞。"
        ],
        "title": "鹳带箭行",
        "id": "cf10a16b-3eef-489f-aa9a-e6f4f3b5ea87"
    },
    {
        "author": "陈造",
        "paragraphs": [
            "珍珠滴红敌紫腴，君家宝此如珍珠。",
            "我家玉友亦胜友，论交遣到君座隅。",
            "秋莲结实甘胜蜜，香粳荐新玉为粒。",
            "遥知毫末不及宾，一笑聊同孟光吃。"
        ],
        "title": "送瑞莲新米白酒与韩监仓",
        "id": "8fb94340-55d2-4a06-8c98-ff4ff730e489"
    },
    {
        "author": "陈造",
        "paragraphs": [
            "向来闻名思见面，常恨东西异乡县。",
            "即今去我一苇航，亦复经年不相见。",
            "重阳佳辰可虚辱，橙香蟹肥家酿熟。",
            "相过一醉犹待速，为君已约东篱菊。"
        ],
        "title": "招郑良佐",
        "id": "e9e645c7-5bf6-4e6f-8b47-96b6d4e53fcc"
    },
    {
        "author": "陈造",
        "paragraphs": [
            "池鱼千里磨蚁旋，人生出处俱可怜。",
            "束书结邻晏溪侧，淮安一寤三十年。",
            "积今成古阅飞电，我与昔人同此叹。",
            "悲欢离合置勿论，且喜重逢各彊健。"
        ],
        "title": "腊茶并三诗送李元诚  其一",
        "id": "e96d1a6f-1291-435c-8e8f-73ee646a3016"
    },
    {
        "author": "陈造",
        "paragraphs": [
            "向来衮衮论风期，百年心事多好违。",
            "君如荆石尚衷璞，我似野马初受羁。",
            "射阳广阳水云屋，襄城邮城尘土衣。",
            "俛眉作吏一不遂，丘壑付君未觉非。"
        ],
        "title": "腊茶并三诗送李元诚  其二",
        "id": "a6bac490-95b8-446d-bc91-ba3ac190d870"
    },
    {
        "author": "陈造",
        "paragraphs": [
            "北风吹霜战林樾，菊花彫零梅未发。",
            "留君无物供吟笔，一炷沉烟伴清绝。",
            "骚人悲悽为摇落，舟挽不回仍此别。",
            "还家试碾壑源春，何似卢郎三百月。"
        ],
        "title": "腊茶并三诗送李元诚  其三",
        "id": "00173b77-9c07-445f-99ca-3b02918f4703"
    },
    {
        "author": "陈造",
        "paragraphs": [
            "寒空黯惨塞不开，簁琼屑玉卷地来。",
            "干坤变灭定何意，风为披拂云剪裁。",
            "和声载路天亦喜，簸弄花絮为春台。",
            "了知麦秋更好在，老农指此丰年媒。"
        ],
        "title": "喜雪六首  其一",
        "id": "80e03fb2-4fc0-4d30-bb54-b050d3f81ac5"
    },
    {
        "author": "陈造",
        "paragraphs": [
            "平明僮奴更笑呼，羣飞掇取如拾涂。",
            "僵鸢窘兔真鲜腴，劝汝贷此惊啼乌。",
            "巢营卯伏知念母，一一向来反哺雏。",
            "枭獍纵横凤高引，殄灭此族宁良图。"
        ],
        "title": "喜雪六首  其二",
        "id": "8af9c138-f167-4601-82c7-f82a3ffd4b47"
    },
    {
        "author": "陈造",
        "paragraphs": [
            "玉龙睡起长风激，尽蜕玉鳞漂八极。",
            "蓬仙帝女聚瑶台，剪水效祥谁所役。",
            "或疑天公陋尘域，幻作冰壶供一剧。",
            "是耶非耶竟莫知，杯酒聊容曲身直。"
        ],
        "title": "喜雪六首  其三",
        "id": "a1af468a-0854-4235-8e09-fbb63ae92095"
    },
    {
        "author": "陈造",
        "paragraphs": [
            "淮春之楼高突兀，凭栏小耐寒如割。",
            "平湖穹山两西子，爱此鲜粧巧涂抹。",
            "回首斜阳照屋梁，玉际坤舆尚摧压。",
            "今宵更呼甓社龙，高挂明珠照空阔。"
        ],
        "title": "喜雪六首  其四",
        "id": "a8b3521f-3f0a-40c4-9b6b-5eba4e1a2940"
    },
    {
        "author": "陈造",
        "paragraphs": [
            "去年孰不苏捐瘠，今年已余四鬴食。",
            "自公之来适吾愿，挽回太和寿此域。",
            "一旬再雪近岁无，日日欢谣沸阡陌。",
            "瓦沟待泮亦不恶，要趁春前作三白。"
        ],
        "title": "喜雪六首  其五",
        "id": "d8d1a0fa-9b60-409d-bb14-e0be6a38fd0a"
    },
    {
        "author": "陈造",
        "paragraphs": [
            "南邻赏雪珠箔褰，红炉绿酒围婵娟。",
            "北邻飞雪洒枕席，拥户亭午无炊烟。",
            "袁安吻燥屋不补，东郭足皲履已穿。",
            "呜呼悲歌兮歌且止，安得薪炭如蓬酒如水。"
        ],
        "title": "喜雪六首  其六",
        "id": "3e273b19-4c2c-4a6a-aec2-7474a6423a51"
    },
    {
        "author": "陈造",
        "paragraphs": [
            "溪流抱玦园亭里，三面栏干压清泚。",
            "养花种竹今几年，红红绿绿皆风烟。",
            "黑头主人富文墨，隙地营园喜留客。",
            "去年香雾摇东风，藉花一醉君见容。",
            "翡翠拂衣蝶窥酒，归时簷牙挂星斗。",
            "有物系足寒前盟，徙倚东风空复情。",
            "歌前酒所何限意，黄鹂应说鸥应记。",
            "一春不风即蜚雨，曾奉亲舆赏花否。",
            "向来券游付梦云，向来券负今偿君。",
            "濡毫却叹无好语，说似能诗叶明府。"
        ],
        "title": "东园诗寄兴化吴从道",
        "id": "6c216c30-6518-4bb1-85dc-21870bb61ebb"
    },
    {
        "author": "陈造",
        "paragraphs": [
            "君文如泛涛渊里，方快惊澜忽清泚。",
            "手抄口诵欲忘年，小窗长日铜炉烟。",
            "端宜饮我三斗墨，有底向人矜此客。",
            "平生歌颂仍歌风，宽柔静直能形容。",
            "心知公瑾胜醇酒，人仰韩公真北斗。",
            "词坛正倚君主盟，笔驱化工钩物情。",
            "诗来得我玩世意，刻石便当幽居记。",
            "儿曹转手作云雨，陈雷输心可人否。",
            "中牟报政径青云，此老洗眼久徯君。",
            "重逢首理车笠语，定指渠侬笑城府。"
        ],
        "title": "叶进卿寄和章次韵复之",
        "id": "88bf31fc-2edd-4366-b609-8b81a117a6c8"
    },
    {
        "author": "陈造",
        "paragraphs": [
            "病翁耐病杯杓里，鼠矢压书毫不泚。",
            "眼中凛凛黄初年，读诗意欲凌紫烟。",
            "君才王佐绶犹墨，公外从容作诗客。",
            "心期与俗马牛风，化顽惠弱清而容。",
            "不学玄明刚制酒，不学陶公辞五斗。",
            "斯民信君如诅盟，饮羊攫金皆用情。",
            "圣皇旰食求贤意，姓字今应御屏记。",
            "太微清都上云雨，盐梅调鼎极可否。",
            "一艇付我眠溪云，咏歌太平横紫君。",
            "十行看君拜天语，去酌天浆列仙府。"
        ],
        "title": "再次韵酬叶进卿",
        "id": "4608ef46-d38b-400b-b514-c5432bb65098"
    },
    {
        "author": "陈造",
        "paragraphs": [
            "回车记我君能贤，席门忽下凫背僊。",
            "参辰相避徒自惜，但有妙语邦人传。",
            "阿戎齿录虽牵联，陆沈父书如缚禅。",
            "题凤不寘嵇喜下，杀鸡容羞季路前。",
            "才名放君一头出，高山可仰井用汲。",
            "小儿弄笔不及嗔，顾捐郑璞收和璧。",
            "作十日饮当有时，岸花水芝皆可诗。",
            "祗忧老气不复振，挑大国楚提偏师。"
        ],
        "title": "次韵寄叶进卿",
        "id": "0b2d4dcd-04e3-4b4d-b59b-348fbfc0a4cc"
    },
    {
        "author": "陈造",
        "paragraphs": [
            "平生友仁今事贤，长裾每侍黄堂仙。",
            "东方一士复石友，平安几见邮音传。",
            "斩新好语来翩联，当念醉叟方逃禅。",
            "亦知平处古人上，更卜气苏君子前。",
            "敢辞敝帚为君出，眢井尘生不受汲。",
            "但思共坐莲荡风，云锦明船月升璧。",
            "把酒一欢当及时，定拼费日仍费诗。",
            "转头相望便淮浙，已办雇直呼篙师。"
        ],
        "title": "再次韵酬进卿",
        "id": "6147df2c-b291-4cb0-96f4-be881751743e"
    },
    {
        "author": "陈造",
        "paragraphs": [
            "玄冥职寒事，庀职今几时。",
            "穷秋试雪似早计，冬令欲尽噤莫施。",
            "风声不怒日车近，客裘未绵河未澌。",
            "吴门十万家，心口同一疑。",
            "天公行四序，暑寒各有宜。",
            "岁云暮矣未见雪，嗣岁何以销疹疵。",
            "或云太湖龙，避静扃神扉。",
            "把弄明月坐贝阙，世间休戚吾何知。",
            "瑶台十二层，列坐万玉妃。",
            "屑琼翦水亦戏事，仙界运指想不龟。",
            "徒劳望切切，终竟来迟迟。",
            "芹宫冰氏翁，见与俗异岐。",
            "亦知仙人不作省事过，龙公肯如游惰儿。",
            "顾此千里间，司命付吏师。",
            "拊摩穷日力，日究仍夜思。",
            "向来裸露各温燠，一衾一絮公手之。",
            "赵衰之日周比屋，更以晴日相融怡。",
            "黄童白叟歌且舞，和声协气埙应箎。",
            "羣仙飘然下，龙亦赴指麾。",
            "先之汛洒五日雨，一雪不待公有祈。",
            "花作坻垅絮作阵，雪为翦刻风为筛。",
            "岂直冬温要弹压，抑令宿麦蒙沾滋。",
            "去年岂无雪，雪神春不归。",
            "赈施不预计，熟视民饥羸。",
            "他邦亦此雪，灾祥果是非。",
            "苦乐咫尺殊，满听民嗟咨。",
            "孰知此雪瑞此土，邦之人兮建德之游春台嬉。",
            "坡仙昔颍尾，喜雪忧民罢。",
            "赋薪遗粟亦户到，盛事未远谁可追。",
            "即今欲雪未雪已著念，挽回春意能先期。",
            "拟揭苏台之仙惠慈术，请继颍仙千古垂。",
            "惜无师旷琴，幼眇絃吾诗。"
        ],
        "tags": [
            "太湖"
        ],
        "title": "喜雪篇",
        "id": "54f79afa-73e3-4f0c-ad15-9f2bafb303b1"
    },
    {
        "author": "陈造",
        "paragraphs": [
            "伊昔乃祖使朔幽，艰难以来无此流。",
            "节旄欲尽气弥厉，始元属国真其畴。",
            "清篇神护到江表，河梁诉别岂所侔。",
            "嗣孙学力有家法，洪毅不割清不浮。",
            "骥子受辔抹燕越，粉袍长铗犹小留。",
            "人称张籍好古淡，我爱赵壹辞伊优。",
            "往之论交恐避俗，是人摇飏如缀旒。",
            "长年闵默堕俗学，夙志顾省伤羁囚。",
            "颀然扣门出新作，山奇海祕困穷搜。",
            "顷从同盟漫著脚，欻遇强对须抽头。",
            "吾乡巨擘子龚子，磊块贮腹皆阳秋。",
            "丽唱妍和日九返，君腕脱矣盍少休。",
            "恶语送似定一笑，共笑燕石酬精璆。"
        ],
        "title": "次郭祕正韵",
        "id": "71aec63f-89f1-4aaf-af60-cb400ec00eef"
    },
    {
        "author": "陈造",
        "paragraphs": [
            "市工营营有工拙，珣也旁睨裁一吷。",
            "扣门属我祗厚颜，结字著书无一惬。",
            "绣衣仙人归告猷，盍收此长助毫发。",
            "青霄政须立螭珥，黑头当看获麟绝。",
            "丰功被世名不灭，珣亦归装倒明月。"
        ],
        "title": "试俞珣笔呈罗大著",
        "id": "d0c0631a-a61b-45f5-9c9e-5b9738a5c4ad"
    },
    {
        "author": "陈造",
        "paragraphs": [
            "白龙天飞宜莫测，吴侬解数归消息。",
            "年年青帝发生时，似妬园林春动色。",
            "西山龙母诞弥月，归觐亲颜供子职。",
            "寿觞琼醴俗共传，玉鳞素鬐谁所觌。",
            "酸风鼓寒苦雾塞，行人缩头欲僵立。",
            "蛟鼍冻蛰大水拔，更问娇红并眉白。",
            "闭门三夜淙簷雨，起视溪流高数尺。",
            "去年夏秋走祈禜，云电收藏日血赤。",
            "农家倚锄望眼穿，白汗呀流地龟拆。",
            "天可问，曷不遣，两龙此时会生日。"
        ],
        "title": "春雨寒甚作长句",
        "id": "04cd9251-44ef-4973-b365-01085b2ca5bd"
    },
    {
        "author": "陈造",
        "paragraphs": [
            "王郎一室天地中，客来有榻樽不空。",
            "奉亲一笑办能事，插架万轴收新功。",
            "男儿磊落四方志，况子郎罢方诗穷。",
            "亟书周庸赐汉第，可用容膝师陶翁。"
        ],
        "title": "王秀才亦爱轩",
        "id": "0e28f5cb-5869-4b4e-b338-803eb02462ed"
    },
    {
        "author": "陈造",
        "paragraphs": [
            "书生著书贪日课，文士卖文救穷饿。",
            "青楼歌酒属富儿，不意此名君乃荷。",
            "风波平地自谁始，一倡从知百人和。",
            "东鲁男子旧踪谨，南郡诸生底逋播。",
            "平安敢烦街吏报，洁白长赓楚人些。",
            "流言不计两曾参，机上慈亲枉惊堕。",
            "阮舍尤须辨南北，杜冠可无分小大。",
            "宁知宋玉笑登徒，或指宣尼作阳货。",
            "璧亡误使张仪去，兵利徒为少卿祸。",
            "违从兄食祇厚诬，偿同舍金聊引过。",
            "无黥可息劓可补，未信白璧青蝇涴。",
            "君不见吾宗孟公士所倾，亦有俗子惊人坐。"
        ],
        "title": "寄郑良佐",
        "id": "ac4d54d2-ffcc-4736-8294-c58dc1aea68e"
    },
    {
        "author": "陈造",
        "paragraphs": [
            "思君不办一再过，束书谢客方卧疴。",
            "不为儒林丈人地，可耐造物小儿何。",
            "我亦病气刚制酒，自春迄秋在告多。",
            "几时蹁跹数访我，为君快作鲸饮河。"
        ],
        "title": "赠龚养正二首  其一",
        "id": "1ab91709-7604-4470-9726-a8560a07635d"
    },
    {
        "author": "陈造",
        "paragraphs": [
            "百骸缀联等非实，调虞小愆诸病入。",
            "忘三彭仇念昔闻，作五禽戏瞢此术。",
            "吾身甚羸心甚安，妻孥已捐今昔观。",
            "平生学力外生死，砭剂求工聊复尔。"
        ],
        "title": "赠龚养正二首  其二",
        "id": "b0371205-b97d-416b-9067-b887c45827d5"
    },
    {
        "author": "陈造",
        "paragraphs": [
            "声利营营阅蜚电，人生悲欢更几遍。",
            "羣儿沈迷如病酲，尚念醇醪梦酣醼。",
            "吾侪较之唯阿尔，书淫仅逃红绿眩。",
            "短檠半世课蝇头，老阅旧藏纷莫辨。",
            "近从损读得奇方，稳坐幽窗憩吾倦。",
            "严侯著书定千载，尚向枯策求闻见。",
            "可无一洗窦郎痴，捉笔因君拂尘砚。"
        ],
        "title": "次韵严上舍读书目昏",
        "id": "1302ffc6-5bbd-468b-a891-ea3686168f32"
    },
    {
        "author": "陈造",
        "paragraphs": [
            "玉颗莹澈珠就磋，吴乡早秔莫计过。",
            "无乃风露秀结异，移种昆仑之水禾。",
            "君家厨妇穷百技，三舂九淅付重罗。",
            "银丝万寻忽萦积，中疎外洁生搓挼。",
            "扶桑仙蚕大如盎，缲之本供织女梭。",
            "怳惊万喙鬭新巧，罥作米茸雪网窠。",
            "即今拟形供食事，纤手幻出千絇多。",
            "倒甑入筯第三绝，色香兼味皆可歌。",
            "周官宾祭珍飺饵，有此复具理则那。",
            "诗翁物色及粔𥹡，得此来前当见诃。",
            "鲙盘漫诧金缕饤，汤餠徒夸银线窝。",
            "琼酥玉腻信非匹，胡麻崖蜜仍相和。",
            "感君泛爱记衰朽，回首一笑分余波。",
            "腐儒口实长作累，馋噇之名定不磨。",
            "金山别去每挂梦，老眼复见还双摩。",
            "婪酣得饱问便腹，如汝平生相负何。",
            "更从公子乞方法，日当饫之老涧薖。",
            "买田二顷不种秫，未怕酒客来操戈。"
        ],
        "title": "谢韩干送丝糕",
        "id": "6f33d502-8c8d-4822-b64f-08c7f618e63d"
    },
    {
        "author": "陈造",
        "paragraphs": [
            "昔人技成叹屠龙，似我五字躭雕虫。",
            "镌肝搯肾探戃恍，半世不辞诗得穷。",
            "诗成颇讶神与力，畴昔梦中分五色。",
            "援毫动作万钧斡，应俗何曾一钱直。",
            "豪韩有句当千年，取世所遗政自贤。",
            "数篇蜚向青眼边，可复把玩盘中圆。",
            "君家十顷围翠密，近榭远亭如画出。",
            "时须唤我一罇同，笑对风烟挥此笔。"
        ],
        "title": "韩守松卿索近诗",
        "id": "c39bc501-dfcf-447a-aa43-740f5705d173"
    },
    {
        "author": "陈造",
        "paragraphs": [
            "化儿出奇安此腹，不称智囊不盛肉。",
            "饥雷收声才脱粟，荐以藻芹仍杞菊。",
            "园丁可是监河侯，供我朝昏三亩绿。",
            "即今春菘晚不衰，况复桂笋森可束。",
            "含烟带露不相下，拄腹撑肠未云足。",
            "食单一日得一隽，回首常嗜真舆仆。",
            "殿春日月官上速，日撷芝茎剥纤玉。",
            "风排雨浥犹须卜，卧作枯荄起成竹。"
        ],
        "title": "食晚菘新笋",
        "id": "891da08d-6f0f-427d-bb4e-32397909aad8"
    },
    {
        "author": "陈造",
        "paragraphs": [
            "城南路长勤往返，迎送何由贷吾嬾。",
            "向来红叶扑吟袍，重到绿秧围望眼。",
            "有人阅世风前蓬，年年客我此庵中。",
            "问津莫问庵中翁，贝叶结伴渠阳聋。"
        ],
        "title": "题姑苏南道者庵",
        "id": "d374257c-91c7-40fc-806c-2dc73b15e4e7"
    },
    {
        "author": "陈造",
        "paragraphs": [
            "泉脉不通海滨土，人家辘轳上咸卤。",
            "新秔本自玉为粒，荐熟便如猩血煮。",
            "初尝已叹失香味，久食更忧戕肺腑。",
            "城西禆海百顷宽，绀碧弥弥含雾雨。",
            "我者舣柂酌清泠，洁比盘冰味牛乳。",
            "得非天意补此乏，跬步可𣂏殊不苦。",
            "但令十舟玄津致，坐遣千室皆甘茹。",
            "迄今俗习不自拔，如食置傍饥不取。",
            "铜章师帅尽时贤，盍有教条祛惰窳。",
            "君不见乐天六筦挽西湖，惠利可容今愧古。"
        ],
        "tags": [
            "西湖"
        ],
        "title": "赠盐城诸友",
        "id": "edc8226c-3edc-44a6-9b6b-09ff79924d37"
    },
    {
        "author": "陈造",
        "paragraphs": [
            "岁星逼岁回躔吴，吴儿不用忧旱枯。",
            "社鬼雨师当率职，雪龙已复随指呼。",
            "百年眷属无宁居，崩腾胶葛周太虚。",
            "翻云挟雨动十日，洒润及物无遗余。",
            "帝意嘿与皇心符，屡丰政欲𡞦鳏苏。",
            "凤麟告瑞底用此，粟麦充腹可使无。",
            "节物破腊催谢徂，挽回和气浮洪炉。",
            "熏烟已告佛供罢，寿斝想见皇情娱。",
            "漂然一舸将腐儒，风前坏席争长涂。",
            "乘凌缤纷入缥缈，俛仰色界行画图。",
            "平生壮观老不孤，今段造物真娱予。",
            "拟从玉妃助剪水，徐与帝子看积苏。",
            "天僊著我白玉壶，应笑袖手毫不濡。",
            "归从绣衣两诗伯，照夜更掇骊龙珠。"
        ],
        "title": "归自淮南雪行呈张盐袁宪",
        "id": "19b96f85-bd2e-4273-9a34-1d4b1ce248b6"
    },
    {
        "author": "陈造",
        "paragraphs": [
            "神龙媚此清浅居，欻然腾陵行太虚。",
            "越民倚頼龙沾濡，频年岁事胜三吴。",
            "至仁一视无戚疎，置彼此及心缺如。",
            "嗟龙自伐端欺予，淮南之民如渴乌。"
        ],
        "title": "龙泉",
        "id": "69adf15e-56ed-4e95-8ff8-ce9d659d7568"
    },
    {
        "author": "陈造",
        "paragraphs": [
            "越山东来万烟鬟，余姚为邑山四环。",
            "客车细穿市井间，邑屋更绕龙泉山。",
            "佛阁翬飞最高处，远近岚霏随指顾。",
            "小留开船有新句，君知可是囚山赋。"
        ],
        "title": "登龙泉山",
        "id": "ce23b4ea-bfdd-49c5-af9c-d8b7c00a12b1"
    },
    {
        "author": "陈造",
        "paragraphs": [
            "小江随山巧回互，转首碧流分两股。",
            "丈亭系缆待潮生，徙倚才容一炊许。",
            "潮信曾何差顷刻，固应作意怜行客。",
            "为谁东去为谁西，酌酒殷勤酬河伯。"
        ],
        "title": "丈亭",
        "id": "5c3a9568-ce93-4dbc-94b3-ad48607d811a"
    },
    {
        "author": "陈造",
        "paragraphs": [
            "十五里近车不驱，净居之役良舒徐。",
            "愁霖鼓寒妬春事，倏喜淡日行云衢。",
            "涉患知乐闻自古，积忙得闲聊慰予。",
            "崇堂修庑般礴久，庞眉鲐背纷前趋。",
            "为催酒炙劳苦罢，细问里闾愁叹无。",
            "怡然离席手加额，共说温饱沾妻孥。",
            "频年丰登岂偶尔，圣恩及物天地俱。",
            "卑官政拙民未厌，辇输肩负怜朱愚。",
            "餠果在袖笑在颊，闯门稚子争携扶。",
            "我亦僧饭对两雏，未妨清坐留斯须。",
            "炉香翻频茗事竟，殿影已曀东廊隅。",
            "复撚吟髭度盘纡，人声鸟语乐有余。"
        ],
        "title": "癸丑劝耕净居",
        "id": "9a2af3b1-3c42-444d-912a-5491b3d8f2d7"
    },
    {
        "author": "陈造",
        "paragraphs": [
            "舆台却略车不前，寒风皴肌冰在袖。",
            "还家大胜去家时，景物顿回春气候。",
            "宿云坏裂无几留，满放羲轮碾晴昼。",
            "卧石荦确犹润湿，短篱檀栾挺疎瘦。",
            "是处麦畦间青壤，谁家柳阴围碧溜。",
            "前山竞献晓髻浓，后海全收纹縠皱。",
            "妖桃艳杏各趺萼，近树遥林错文绣。",
            "池鱼酣煖泳清浅，山鸟何知语幽茂。",
            "搜诗忽忘路远迩，啅鹊不离车前后。",
            "闲身胜践多龃龉，缓驾幽寻容宿留。",
            "转从净宇寄倦憩，得访老禅闲话旧。",
            "拂除尘壁诗刻在，俛仰岁华春事又。",
            "开单一饭吾易饱，袖手千倡渠无陋。",
            "戴星摩抚防务废，挽袂留连惭意厚。",
            "出处殊科要酬应，气味相投真邂逅。",
            "吾归自竟武城歌，放师道价诸山右。"
        ],
        "title": "赠妙胜主人",
        "id": "a4cc0af8-5a99-4d80-acdb-23369849d276"
    },
    {
        "author": "陈造",
        "paragraphs": [
            "二年俛眉簿书俗，分无足音到空谷。",
            "赵侯缥缈尘外人，肯舣归舟问幽独。",
            "冰壶炯炯当九秋，巖电熠熠悬双目。",
            "小家樽俎解咄嗟，卷褥或能营酒肉。",
            "从容不待投辖留，坐来屡跋铜盘烛。",
            "酒酣辞锋不受触，脱手诗成惊破竹。",
            "雄才伟论两超绝，磊嵬大称此腰腹。",
            "定多欬唾到银笔，自可风标藏画轴。",
            "别去日月讵几余，丰悴真成手翻覆。",
            "慈乌绝哺心糜碎，脊令断行泪陆续。",
            "化儿与人底异情，念君胡宁耐荼毒。",
            "诗肠祇作饥雷吼，谭舌未免穷涂哭。",
            "肉割鹭股竟何补，书凭雁翼惭虚辱。",
            "退之方急一箪食，少陵徒思万间屋。",
            "语追竞病代舍宽，王将军家禄千斛。",
            "奋蜚行矣君有待，否泰更之吾已熟。",
            "岂容步仞局赤骥，会见青冥上黄鹄。",
            "奉川之汪乖崖上，有粟如阜金如粟。",
            "载宽县籍偿丁算，长与饥民共年谷。",
            "一牛鸣地监河侯，盍令颜阖能饘粥。"
        ],
        "title": "赠赵排岸兼简汪尉",
        "id": "cb31f91e-8f8a-4980-a4f1-a3c97ad5df5b"
    },
    {
        "author": "陈造",
        "paragraphs": [
            "淮山归梦清莫续，僧窗睡足雨亦足。",
            "钟鸣鼓动萁炉红，深炷沈檀共僧粥。",
            "我生身口良易供，志愿略与山僧同。",
            "明年听雨淮之东，还许幽人林下逢。"
        ],
        "title": "云巖晓  其一",
        "id": "52eda191-ec34-45c0-a6a0-428841cbd5a9"
    },
    {
        "author": "陈造",
        "paragraphs": [
            "深堂清话红灯续，不减前人参白足。",
            "谭禅论诗仆为僵，更啖芋魁分茗粥。",
            "赋租正尔忧阙供，安得继日笑语同。",
            "他年渭北仍江东，鴈书定复嗟乖逢。"
        ],
        "title": "云巖晓  其二",
        "id": "d0ec7fff-2804-440a-a9c2-7478c3457b50"
    },
    {
        "author": "陈造",
        "paragraphs": [
            "净居栋宇犀辟尘，山居不乏尘外人。",
            "我来肯作厌客想，老语一一刊翠珉。",
            "频年愧烦香积供，醉后狂言亦安用。",
            "诗成每博覆瓿讥，更向丛林系轻重。",
            "皎公启公后进师，好事继今谁似之。",
            "他年落笔须妙质，政自两公劳梦思。"
        ],
        "title": "净居主人索诗急笔赋",
        "id": "b8d46e0c-2488-4460-ab9f-00757650f9f1"
    },
    {
        "author": "陈造",
        "paragraphs": [
            "道人兀坐云巖山，云巖之云是知己。",
            "风嘘岫吸漫不知，道人之心亦如此。",
            "从地涌出焕金碧，信手拈来自奇伟。",
            "门施铁限十五年，一旦刺头閙篮里。",
            "天宁古刹中阛阓，学子游人万其趾。",
            "世将喧静计今昔，不信道人心似水。",
            "方圆随器我何与，乘流即行坎当止。",
            "十字街头钟鼓鸣，八千偈成一弹指。",
            "今秋客公我得闲，井甘不竭囊无底。",
            "清谭要洗三载尘，肯学玉川劳送米。"
        ],
        "title": "送云巖老住天宁寺",
        "id": "71079702-b6ae-4004-ac30-1f1b56fcb080"
    },
    {
        "author": "陈造",
        "paragraphs": [
            "山僧一生餍山蔌，溪叟所仰才鱼菽。",
            "闯首侯家与相家，珍膳不应填汝腹。",
            "百二岁翁清且羸，茵坐鼎食宁其宜。",
            "焉知暂饱博长往，谷神震怒脾媪悲。",
            "官家颗粒皆民力，此禄食之须此骨。",
            "两翁妄食寿弗延，当念无功暴天物。",
            "我虽不偶犹餐钱，车行肉饱隶后先。",
            "食功揣己惧不称，因翁有言呼使前，盘几毕识翁所言。"
        ],
        "title": "识村翁语",
        "id": "e3ba6373-f48c-4699-ba88-739aedc7bcf0"
    },
    {
        "author": "陈造",
        "paragraphs": [
            "朋从应酬岐薄厚，魏郎凛凛金石友。",
            "四年再面情转亲，日有温言到衰朽。",
            "泾渭不混清浊流，云雨肯随翻覆手。",
            "自今淮徼望吴天，安得山林长聚首。"
        ],
        "title": "魏知元有赠仍索诗作此言别二首  其一",
        "id": "17693c18-0652-4551-a552-b0f929b4f7b2"
    },
    {
        "author": "陈造",
        "paragraphs": [
            "作诗求工今则然，古人培本深其源。",
            "周雅庄骚略未究，浪摹月露缀语言。",
            "知君胸中藏武库，平生游戏皆好句。",
            "老夫血指妙斲前，亟当还家事温故。"
        ],
        "title": "魏知元有赠仍索诗作此言别二首  其二",
        "id": "d8af9a71-ba7d-45cf-8a22-61e6b8bfc0a2"
    },
    {
        "author": "陈造",
        "paragraphs": [
            "北风猎猎吹行舟，客子坎止今乘流。",
            "汀洲立鹭仍飞鸥，定应笑我当退休。",
            "一贫所驱不自由，表表六子古与俦。",
            "知我此意不见羞，送行两舍未转头。",
            "我生甚愧羊荆州，郭吉校君谁劣优。",
            "天气冰井风力遒，召棠芜城甘滞留。",
            "推挽共作平山游，倚栏逸兴浩莫收。",
            "剧谭落屑酒溜油，不许旅寓生羁愁。",
            "饱阅世态谙枵浮，高情如君未易求。",
            "嗟予老矣胡为酬，相与金玉论轲丘。"
        ],
        "title": "赠送行六子  其一",
        "id": "f2863de9-0e00-44b6-ba3e-ff81a44cd9a2"
    },
    {
        "author": "陈造",
        "paragraphs": [
            "此身漂然不系舟，吕梁滟滪皆安流。",
            "江湖万顷浮一鸥，此心玩世常休休。",
            "吴山楚水纪所由，湘累老枚宁匹俦。",
            "琢句亦复忘晨羞，搯抉肝肾掉白头。",
            "岁六十四方佐州，计原夫日无乃优。",
            "客路日月迅且遒，朱颜壮志逝莫留。",
            "吾聊尔尔赋远游，山川自可卷轴收。",
            "老怀槁暴今膏油，访岘山石吊莫愁。",
            "庸随大楚皆萍浮，顾我不乐夫何求。",
            "缅思六客同献酬，如挹韩众追浮丘。"
        ],
        "title": "赠送行六子  其二",
        "id": "05897882-c219-4b2d-8541-62d2f23489c2"
    },
    {
        "author": "陈造",
        "paragraphs": [
            "十幅拟挂东风蒲，众贤好事争挽裾。",
            "盍不一笑留斯须，咄嗟而具成燕胥。",
            "僊醴湛湛白玉壶，篆烟褭褭黄金炉。",
            "骈集水豢罗山肤，彼姝者子不待呼。",
            "韈尘相携来坐隅，炯然皓齿明眸俱。",
            "含宫吮羽累贯珠，移柱品索凤将雏。",
            "诙笑尽略世谫拘，诸贤堂堂吏而儒。",
            "才猷声称雄万夫，慰藉倾倒向老迂。",
            "风义已与古并驱，况把乐事分穷涂。",
            "衰颜得酒失槁枯，暂容二子相映朱。",
            "尚忆扶醉下笋舆，江滩人声杂鴈凫。",
            "一欢转头堕空虚，此欢欲继良难图。",
            "周旋四贤偕两姝，此人此日吾知无。"
        ],
        "title": "谢仪真诸公",
        "id": "0d9b4da9-4fa7-468a-af66-058cbb88d4de"
    },
    {
        "author": "陈造",
        "paragraphs": [
            "繁昌古县依山麓，县外峯峦更重复。",
            "连山断处围平陆，有地可耕无十六。",
            "昔我作尉三年留，局促似为山所囚。",
            "野行村宿饭古寺，山路孰悉如吾州。",
            "车如鸡栖马如狗，风袂尘襟博升斗。",
            "是时身健发财斑，颇复兴怀为奔走。",
            "远近人家山影浓，与我周旋图画中。",
            "山鸟翔集相和应，野花开谢能白红。",
            "薄宦而今更长道，回头祇觉当时好。",
            "筋骸罢惫鬓摧颓，不叹漂零叹吾老。"
        ],
        "title": "繁昌县感旧",
        "id": "751396d1-a464-407c-b650-f0b209f34c11"
    },
    {
        "author": "陈造",
        "paragraphs": [
            "抱愁莫遣朱絃鸣，此声更与愁人听。",
            "江边一闻琵琶语，月惨风悽如动情。",
            "何况思妇伤幽独，少年多艺颜如玉。",
            "江州司马廊庙人，暮上谏书朝放逐。",
            "轻拢细撚忍泪弹，开樽侧耳思惘然。",
            "一诗说尽两心事，遗音翻入歌舞筵。",
            "此翁诗名自千古，诵诗亦叹琵琶女。",
            "谁惜亭前泊舟客，颇为漂零动悽楚。",
            "邻家故妓春风手，此曲每侑浇愁酒。",
            "今宵月影祇三人，倚栏长啸空搔首。"
        ],
        "title": "琵琶亭",
        "id": "bd5b1b00-735d-4965-a956-5d1c5a799c86"
    },
    {
        "author": "陈造",
        "paragraphs": [
            "堂上不合青枫起烟雾，墙间江山更疑误。",
            "千巖万壑眩明灭，暖翠浮岚满窗户。",
            "岘山鼎列屹相望，发地撑空鶱欲翔。",
            "一峯拔起羣山上，嶪若紫盖相雄长。",
            "仙山佛国住杳霭，晨烟暮云追戃恍。",
            "良工妙与山写真，诗中有画须诗人。",
            "诵君清诗对画壁，承蜩斲鼻俱疑神。",
            "知君怀古有高趣，我擥襄山识佳处。",
            "愿抄此诗誊此图，开卷时时揖羊杜。"
        ],
        "title": "题陈主管东墙三岘图",
        "id": "a9fc076e-35d3-4106-a9f3-41abefb8d0f7"
    },
    {
        "author": "陈造",
        "paragraphs": [
            "昨夕听雨喜不寐，清晓欲作喜雨诗。",
            "撚髭临纸笔未落，堕前乃获琼瑰辞。",
            "白鹅免烹巫不鼓，麦田欲干沛甘雨。",
            "玄璧扬辉珠剖蚌，诗思方悭得奇语。",
            "似闻比屋歌谣中，如我与君欢喜同。",
            "偕渠一饱已入手，锡羨阴隲繄谁功。",
            "民是天民天自恤，佻天之功天所疾。",
            "君言宠矣吾敢荷，更喜因诗识诗律。",
            "吾侪丰悴悬诸天，此雨无亦天兴怜。",
            "转头匕筯荐餠托，鼓腹可但田家乐。"
        ],
        "title": "次韵许节推喜雨  其一",
        "id": "12d5f32e-25a3-40b3-930b-e0f8a7359665"
    },
    {
        "author": "陈造",
        "paragraphs": [
            "旧雨新雨不后期，丰年当复歌周诗。",
            "手调玉烛属廊庙，归功假手敢固辞。",
            "妇子赴工听晓鼓，山歌和应挥汗雨。",
            "麦黄蚕老十分熟，坐衙日日闻此语。",
            "偕君薄宦羣山中，与我忧喜大抵同。",
            "畏垒谬诧庚桑楚，醉乡盍访王无功。",
            "向来小旱烦忧恤，喜雨新来慰衰疾。",
            "焉得妙思作彊对，如埙如箎吕应律。",
            "行藏老矣不问天，一饱肯受儿辈怜。",
            "炉熏频炷窗频托，公余还我文字乐。"
        ],
        "title": "次韵许节推喜雨  其二",
        "id": "ca1dd845-d8ee-4c38-bc28-77c2681bef49"
    },
    {
        "author": "陈造",
        "paragraphs": [
            "雨来不后晴不迟，今晴昔雨皆可诗。",
            "自怜老去才易尽，平日尚有黄绢辞。",
            "挑灯初听冬冬鼓，南风收尽簷间雨。",
            "麦根既润燥乃宜，此事时传老农语。",
            "人家屋脊黄云中，南村北村欢笑同。",
            "定知老子喜欲舞，鼎来骚客争奏功。",
            "诗人例穷天肯恤，浩然不逢李贺疾。",
            "宿习缠结我未脱，前身永思今次律。",
            "君亦妙巧戕其天，低摧与我皆可怜。",
            "此篇严密更开托，却须编入襄阳乐。"
        ],
        "title": "再次韵答余司理",
        "id": "b8fb1919-d5c9-45e5-ac6b-0ca50af3dc96"
    },
    {
        "author": "陈造",
        "paragraphs": [
            "房陵水秀山崛奇，政与路子昌其诗。",
            "临风启缄诵杰句，狂酲病卧闻楚辞。",
            "阴阳闭纵坎其鼓，年年凟神为旸雨。",
            "所嗟坐衙未暖席，已有疲民相告语。",
            "买牲酾酒方热中，霈然一雨千里同。",
            "雨足便晴夏田好，麦秋决可收全功。",
            "与民父天免衔恤，更因欢喜忘肺疾。",
            "雄篇良佩君记存，联翩古调仍唐律。",
            "人才高下渊视天，貂不易续私自怜。",
            "侧理漫草腮漫托，缠声鹿鸣媲林乐。"
        ],
        "title": "次韵答路监岳",
        "id": "2a347ac2-01f2-463c-8801-6d7b1614eb70"
    },
    {
        "author": "陈造",
        "paragraphs": [
            "人生行乐当及时，底用躭古仍癖诗。",
            "老子平日汗牛载，五穷追逐不得辞。",
            "罗帏围香击鼍鼓，食填巨壑酒如雨。",
            "君看白面纨袴郎，不知经史何等语。",
            "笑我蠹鱼尘简中，口角儒墨纷异同。",
            "腹雷昼隠吟仰屋，诧向子墨收新功。",
            "雪毛眵眼不自恤，讥诃抵触取憎疾。",
            "几人插羽上金銮，漫云九事八为律。",
            "不如醇朴还吾天，抉肠剔肾谁汝怜。",
            "且从酒徒趁落托，向来失计今差乐。"
        ],
        "title": "再次韵答节推司理",
        "id": "c1340a07-4ca0-4808-9306-340c479b1de2"
    },
    {
        "author": "陈造",
        "paragraphs": [
            "阴晴如期喜可知，况复攟束收新诗。",
            "相如未至客之右，开编自愧多芜辞。",
            "倅贰付我千家聚，佩襟戴君霑化雨。",
            "相从可独臭味同，接耳仅听淮乡语。",
            "诗来惊倒嗫嚅翁，结字著语古与同。",
            "少须官廨住家稳，往问句法几即功。",
            "似闻知津问沮溺，山间晴干度山疾。",
            "一笑行举通家杯，计日尚前蕤宾律。",
            "过君定发酰瓮天，倾囷倒廪当吾怜。",
            "家居除领齐眉托，意与诸雏诵思乐。"
        ],
        "title": "再次韵答梁教授",
        "id": "eff0d6b9-8051-427d-993f-fdd85e511b4b"
    },
    {
        "author": "陈造",
        "paragraphs": [
            "合宫嚼蕊今柳枝，燕台酷赏骚人诗。",
            "国色天香岂凡品，琼枝璧月信好辞。",
            "向来弄影对箫鼓，楚山高深自云雨。",
            "若为白昼去临邛，鹦鹉难防漏私语。",
            "翡翠久矣雕笼中，转头缥缈云鸿同。",
            "遥知怀璧骇众目，负山虽力难为功。",
            "敢意归来辱收恤，瑾瑜匿瑕山藏疾。",
            "客子一诵打鸭章，东君卢胡置严律。",
            "风生翠扇阊阖天，酒边重听想夫怜。",
            "楼中之燕当掌托，老子久谢裙裾乐。"
        ],
        "title": "记扬州旧事",
        "id": "c9e39cae-5755-46df-8af6-01fceb303027"
    },
    {
        "author": "陈造",
        "paragraphs": [
            "世传秀句我既不能如唐王维，民依慈母亦复不能如汉杜诗。",
            "一官彊颜窃温饱，粗免庚癸形廋辞。",
            "分从村歌趁社鼓，厌见翻云覆手雨。",
            "橐中仅办买山钱，径当拂衣践此语。",
            "三子表表吾眼中，趣操肯复衰朽同。",
            "辞坛崭然推大手，官业行矣收隽功。",
            "老夫老矣暇他恤，灌园之隙要治疾。",
            "折腰曳裾今痛定，端知缩鼈取卒律。",
            "谁能违性誉所天，俛眉屏息前乞怜。",
            "回思一挽间千托，带索弹琴有余乐。"
        ],
        "title": "再次韵答节推司理路监岳",
        "id": "b69f3643-69a0-4b1c-8cf4-31d19c6fe3ca"
    },
    {
        "author": "陈造",
        "paragraphs": [
            "梁侯藿菽芼山雌，冷坐欲试菁莪诗。",
            "嗣圣急贤饥渴似，项背趣召君得辞。",
            "九门方悬帝尧鼓，久旱可无傅巖雨。",
            "几听言议得韬韫，了知它日酬所语。",
            "人言才俊当居中，可使流落吾辈同。",
            "邓禹旧补文学掾，萧何不书野战功。",
            "民庸国计当惠恤，和扁之侧无废疾。",
            "会看同沐一台春，底用更试三尺律。",
            "生齿所戴共此天，杞国过忧吾绝怜。",
            "八柱如亏迟君托，未应诗酒私所乐。"
        ],
        "title": "赠梁教授",
        "id": "5c6cb5ad-6e74-4feb-a16d-fd646542e1ce"
    },
    {
        "author": "陈造",
        "paragraphs": [
            "房陵为州乱山锁，雅宜著此衰病身。",
            "勿云蕞尔曹郐下，舞袖莫回脚不伸。",
            "土风疎鬯北通魏，语音劲正西带秦。",
            "入筯卧沙惯割鲜，溜匙云子免荐陈。",
            "发轫淮乡此般礴，两地颇复同真纯。",
            "出处径付无何有，泊乎无营道自亲。",
            "损欲骤觉静胜热，休心宁作艮列夤。",
            "声名藉甚梁夫子，相与一笑寂寞滨。",
            "胸次但有云梦泽，衣上不留京洛尘。",
            "宾友固应消鄙吝，妻孥亦解忘贱贫。",
            "衮衮新篇警衰朽，清渊晓吹转漪沦。",
            "顾惭陆沈俗吏行，长须叩户何妨频。",
            "世儒难得诗造妙，汝曹但诧钱通神。",
            "甓社它年访遗老，为君蝇头编旧草。"
        ],
        "title": "次韵梁教授",
        "id": "d2fa2245-50dd-434b-9d79-edec6b1e7cb7"
    },
    {
        "author": "陈造",
        "paragraphs": [
            "一代司马公，山立皋稷后。",
            "声名竦华夷，所乐在五亩。",
            "著书不止陵左班，措世治平嘉祐间。",
            "不欺之学谁与嗣，元城逸驾君独攀。",
            "秀野之堂新断手，俨如拱侍公左右。",
            "扁榜结字吾何取，顾使与堂传永久。",
            "斯邕古篆学未成，钟王石经空典刑。",
            "向来玩碑一再宿，怒猊渴骥惭旧评。",
            "柴车争道乏妙领，画沙之锥犹露颖。",
            "闭门柿叶徒满屋，竟使吴霜飒垂颈。",
            "潮乎相逢奈老何，妙语爱君金叵罗。",
            "及君未中元祐科，深衣容我时相过。"
        ],
        "title": "次韵梁教授",
        "id": "59762d1a-3ec8-4c83-b1fc-6661efaa448e"
    },
    {
        "author": "陈造",
        "paragraphs": [
            "去年重午饮酒归，赓歌酬酢无俗子。",
            "今年重午约同饮，更向诗人阅诗史。",
            "平生玩物游戏尔，把酒孰知情所寄。",
            "交朋径略形体中，嗜好本非杯勺里。",
            "自昔骚人吟九辩，亦知令尹安三已。",
            "宗英分严君恩重，一身摧折财稊米。",
            "空遗楚俗千古哀，沈菰鼓鹢喧江涘。",
            "属世休明偕五细，尚论取友吾谢此。",
            "但制荷裳扈明月，无复凄风起苹芷。",
            "明日菖盘荐急觞，容我客间先坐寐。",
            "君来何止四者并，九室之春贱如水。"
        ],
        "title": "次韵梁广文重午吊古  其一",
        "id": "b88e3ce4-ac0d-4dae-a1e3-69056987025d"
    },
    {
        "author": "陈造",
        "paragraphs": [
            "菰粽蘸蜜彩作丝，竹萌尚箨榴未子。",
            "官居端午不可孤，小却文移谢胥史。",
            "酒社切戒屐声疎，诗邮莫漫奚奴寄。",
            "与君相望淮南北，宦游适偕乱山里。",
            "老纡章绂我不称，路指云霄君未已。",
            "相期玳席醉九室，先向花牋惊八米。",
            "自昔词源浩千顷，粗许老子窥涯涘。",
            "明朝酒罢诧里闾，颇尝见客今有此。",
            "古人独醒怨不逢，时搴葹薋弃蘅芷。",
            "吏隠顾窃诗酒乐，自公委蛇容食寐。",
            "一欢况复酬佳节，豪饮当观建瓴水。"
        ],
        "title": "次韵梁广文重午吊古  其二",
        "id": "ecf246c6-0bed-46c0-b055-b90e03e7c5fa"
    },
    {
        "author": "陈造",
        "paragraphs": [
            "旱气如毁民其咨，漂然一雨喜可知。",
            "醮席龙坛揭精意，青章祝号免愧辞。",
            "馨香了知罔时怨，耕耦亟用发尔私。",
            "四鬴足食可倚俟，三年余蓄夫何疑。",
            "小麦囷藏茧已择，及此得雨未后时。",
            "阴晴向人信大巧，此柄似付吾辈持。",
            "岂特贫窭免逋捕，抑令催歛减箠笞。",
            "旱魃蝗蝻方踯躅，不待炎火俄歼夷。",
            "吾皇圣德帝所佑，上瑞何必占蓍龟。",
            "职民之忧假守事，遇灾讵可缺祷祠。",
            "贪功谓盗古不予，读诗愧色浮清涯。",
            "揣己未敢拜此赐，亦念佳句堪疗饥。",
            "击钵千纸久不讲，聚头一醉属有期。",
            "自公退食况病减，今我不乐将谁欺。",
            "青楼歌舞有新按，中年丝竹聊自怡。",
            "已戒隶人谨约束，酒阑一屏骊驹诗。"
        ],
        "title": "急笔次梁教授韵",
        "id": "a6f62ced-2619-40d7-a6c0-5a0f5c696d5a"
    },
    {
        "author": "陈造",
        "paragraphs": [
            "陂行欲尽山崛起，十数人家住山觜。",
            "行人不炊市无米，买餠充肠听颐旨。",
            "日未薄山收市里，闭户人家呼不起。",
            "今春倦憩车曾抳，风物人情不如此。",
            "主人睨屋为翁指，方秋此屋犹在水。",
            "闾里襁负皆转徙，老夫危不鱼腹死。",
            "更向秋田问余几，使之饥寒责廉耻。",
            "不忘资人约诸己，焉得人人颜氏子。",
            "向纯厚俗今不美，曾是登山号庚癸。"
        ],
        "title": "高头市",
        "id": "8b142685-495a-4ac3-88f7-f0911d179191"
    },
    {
        "author": "陈造",
        "paragraphs": [
            "诗人百用皆草草，文房所储备精好。",
            "君家此纸世上珍，肯分嘉惠及此老。",
            "女肤腻滑葭膜匀，溪叟捣冰旧疑神。",
            "何人袖有善幻手，解蓝田玉山为贫。",
            "银光鱼卵人皆重，薛涛小牋才近用。",
            "盍自留供凤尾诺，十吏卷舒看飞动。",
            "杜郎百幅顾见贻，敢用实腹疗朝饥。",
            "囊诗方逐大堤客，快意挥扫播掿辞。",
            "策翰墨勋闯宏大，功名逼君方未沬。",
            "何当太史牛马走，秉笔特书端有待。"
        ],
        "title": "谢高机宜惠纸",
        "id": "39b5d20a-95e0-4866-a0cb-63776c28f078"
    },
    {
        "author": "陈造",
        "paragraphs": [
            "书生次舍先菜把，迺有甘肥来筯下。",
            "今日之羊我为政，属餍敢忘分甘者。",
            "府公宽容盖代豪，怜我诗穷仍老饕。",
            "卧沙九肋匕不筯，出甑嫩颤如花糕。",
            "即今野饭山栖地，食指屡动饥涎坠。",
            "谷城明府府公似，割鲜庸继台无馈。",
            "食神黄媪喜欲颠，一夜搜诗不得眠。",
            "将军问腹汝见负，世用官业俱茫然。",
            "论情少须分袂处，未敢径指房山路。",
            "饿鹰得饱遽飏去，政恐陈登轻吕布。"
        ],
        "title": "寄安抚程丈",
        "id": "741ca2be-e035-4b41-988b-7b31a19e83e7"
    },
    {
        "author": "陈造",
        "paragraphs": [
            "横前两锋踞草泥，恃勇宁复防吴儿。",
            "倏随主父死五鼎，岂止郭最遭寝皮。",
            "凡物有用皆贾祸，汝祸已酷孰使之。",
            "平生一窟不自办，敢羨鲸鳄游天池。",
            "含饴茹酒瞢怀璧，仅得士女称珍奇。",
            "不摇喉牙诧隽永，远封甖缶争矜持。",
            "爬沙躁扰良可念，请续杜老观渔诗。"
        ],
        "title": "次韵程安抚蟹二首  其一",
        "id": "69f128af-d5aa-4aaf-96b2-3787281e94bd"
    },
    {
        "author": "陈造",
        "paragraphs": [
            "物生不学螭蟠泥，祸及乃诿造化儿。",
            "良材厚味庸自保，熊毙以掌豹以皮。",
            "雄戟介甲亦壮矣，乘流未可听所之。",
            "托身要是鲲鹏宅，不然借穴习家池。",
            "主人仁心及虫蚁，一肉三韭不好奇。",
            "每讥骚客寒蒲缚，更笑狂士左手持。",
            "忍馋爱物良未失，可愧于牣形声诗。"
        ],
        "title": "次韵程安抚蟹二首  其二",
        "id": "3f2f9e84-2476-41b8-a2ec-ccdd9a5ae148"
    },
    {
        "author": "陈造",
        "paragraphs": [
            "庄叟所愿龟曳泥，正平止从屠沽儿。",
            "了知声利昏酣者，一一痴骨包妍皮。",
            "江湖我虽吏隠去，仰视二子终愧之。",
            "逝将归种二顷秫，又欲深凿六亩池。",
            "目寄飞鸿百念息，付渠夸世与钓奇。",
            "山翁溪友结三益，长年直钩时一持。",
            "灌园之隙课阿买，分题细和陶翁诗。"
        ],
        "title": "次前韵言怀",
        "id": "3c2b26dc-2589-4184-931d-3ed223fb9ae5"
    },
    {
        "author": "陈造",
        "paragraphs": [
            "嗜欲割去土与泥，调虞气血等稚儿。",
            "拘拘谫谫世所怪，未免鹤发仍鸡皮。",
            "甘脆为目不为腹，蚕茧自缚良苦之。",
            "两螯公子大于扇，九室春色堪为池。",
            "开缄况读万选句，快意领此一段奇。",
            "自怜忍欲忍艾似，涎流津饐不自持。",
            "明知喘疾有时愈，更寄斫雪加餐诗。"
        ],
        "title": "次韵程帅",
        "id": "c648e6fc-a18f-4471-97f9-3cd6ac20858f"
    },
    {
        "author": "陈造",
        "paragraphs": [
            "笑呼赤脚拆印泥，妇姑欢喜舞两儿。",
            "沅江似识九肋鼈，伏雌祇惯五羖皮。",
            "海螯不落江𧎼下，郭索公子是似之。",
            "但闻淮浙诧此味，岂意分派来江池。",
            "闭户独享良多愧，古以饕餮联穷奇。",
            "使君据案带减围，一杯解颜情分持。",
            "未用秉烛唤窈窕，促轸且絃诗老诗。"
        ],
        "title": "分糟蟹送沈守再次韵",
        "id": "87f4633d-1706-4350-850c-ae6f3a21b812"
    },
    {
        "author": "陈造",
        "paragraphs": [
            "腷趵履险不踏泥，我亦策蹇驱馿儿。",
            "玄云吹寒作飞雪，琐碎渺漭无地皮。",
            "幻苍变白顷刻尔，翕张披拂谁为之。",
            "定自帝所千玉妃，羽衣鹤帔集瑶池。",
            "俯视下方粲一噱，剪水刻花争出奇。",
            "忍寒索句徒自苦，万象偕我遭控持。",
            "明朝雪收鹊亦喜，邮筒到眼还新诗。"
        ],
        "title": "再次韵",
        "id": "2a23c3ef-7aaf-4ddd-9934-152df60cc157"
    },
    {
        "author": "陈造",
        "paragraphs": [
            "才力高下岐云泥，龟镜国老乳臭儿。",
            "纷纷过眼败人意，棘端觅猴毛不皮。",
            "江西久无金华伯，平水未识元微之。",
            "府公牙颊著天籁，吮潄濩武鸣咸池。",
            "江城屡雪传新作，梁园赋客让瓌奇。",
            "振两文忠旧号令，赤手破敌无所持。",
            "小人拜赐但袖手，匪报未办瑶华诗。"
        ],
        "title": "帅寄诗再次韵",
        "id": "ff1dbcfd-b4fb-403b-8e3a-956b95f6e60a"
    },
    {
        "author": "陈造",
        "paragraphs": [
            "还家未澣衣袂泥，聚首笑语环孙儿。",
            "挽须倒褚问所得，酬倡定续陆与皮。",
            "小子情话吾所师，指瑜擿瑕切中之。",
            "谓公杰作含古意，白月在天影在池。",
            "阿翁赑屭十驾足，故步虽在欠新奇。",
            "向者护前今不尔，自呼罚爵为汝持。",
            "与问潮乎奈吾老，亦喜商也能言诗。"
        ],
        "title": "携襄阳诗卷示子孙再次韵",
        "id": "fc27779a-c0cb-4543-88f5-46711b5a7e06"
    },
    {
        "author": "陈造",
        "paragraphs": [
            "归担乍弛谁洗泥，使君载酒携歌儿。",
            "小家卷褥当酒负，醉倒一笑眠虎皮。",
            "平生自审枯槁甚，高情顾肯振拂之。",
            "均州从事六辈来，欢喜如官浴凤池。",
            "诗筒偕拜府公赐，格律高古语崛奇。",
            "头风失去肺渴减，病夫虽病容枝持。",
            "南山侧望洁斋久，知我日诵无生诗。"
        ],
        "title": "再次韵",
        "id": "1dfc5f20-9370-43a2-9571-f557ea0a9920"
    },
    {
        "author": "陈造",
        "paragraphs": [
            "归袖翩翩去谁御，篝灯荧荧翳复吐。",
            "取道言从草市西，问津更访脩竹坞。",
            "残梦欻过均州山，杀更尚数襄阳鼓。",
            "盎盎屯云连远岫，剪剪北风斜细雨。",
            "袖手缩颈寒可胜，羨杀昨宵宿僧宇。",
            "伏龙一炊随分饱，小市居民无醢脯。",
            "孔明栖遯此其地，有庙才余十里所。",
            "侧望缚足欠一往，不得持杯吊忠甫。",
            "鹿门三岘率如此，何者不为积阴阻。",
            "行行野香间幽艳，晤对未用嗟无侣。",
            "栎林森疎陂渌净，江梅水仙争媚妩。",
            "殿秋迎腊太早计，花神今岁良夸诩。",
            "黄堂交笔为尔吟，题品再三犹记不。",
            "天涯骤作悬麻势，但听人家拥炉语。",
            "寂寂关门唤不譍，青钱可能沽重糈。",
            "夺炀争席吾敢校，定知楚俗轻羁旅。",
            "土风人情管头好，不比阳阿辄相遻。",
            "馈浆亦有白首翁，束缊乃得青裙女。",
            "推枕每被荒鸡催，捉鞭动与寒鴈伍。",
            "东村西里无干地，上山下山泥溅股。",
            "隶厮任辇起复僵，登顿连朝吾愧汝。",
            "空荒颇怪人迹绝，撩乱俄惊雪花舞。",
            "搅絮铺盐疑变幻，寒壑漫山太荧侮。",
            "弥漫六幕眩明灭，梦汞两间迷仰俯。",
            "山川映带巧装镂，林薮斓斑几纂组。",
            "麋鹿决骤鸟乌骇，颉颃猎夫布置罟。",
            "脚毛罥羽不遗力，割鲜倒瓶供快茹。",
            "人间壮观今创见，城市蔽亏无此覩。",
            "跨馿索句信能事，还忆词坛有盟主。",
            "风云月露溢缃素，膏馥芳鲜存肺腑。",
            "大笔轩轩轧时杰，新篇衮衮流乐府。",
            "击节长哦风为传，吮漱天籁含宫羽。",
            "雪神风师底颜面，解渠严冷聊夸与。",
            "雾扫天开一弹指，烛龙扬辉上琼圃。",
            "劳勤惬快初不意，倏忽起灭嗟如许。",
            "及兹追悔前两日，浪唶萍蓬悲兕虎。",
            "谷城重到昔所安，令君存旧犹比数。",
            "黄昏剥啄门为启，盘卧肥羊榼佳醑。",
            "他时回首追陈迹，可无甲子记毫楮。",
            "岁乘赤蛇月就盈，中澣之后厥壬午。"
        ],
        "title": "寄程安抚",
        "id": "c741df14-0b1a-4a9c-a88c-5b818cda7e92"
    },
    {
        "author": "陈造",
        "paragraphs": [
            "吴罝传世皆妙语，善升乃近崔遵度。",
            "丝桐造妙诗疑神，古来多属方外人。",
            "羨君矫矫云山客，子墨桐君生莫逆。",
            "此人此艺吾了然，锦囊杰句多时贤。",
            "月斧云斤且游戏，缠声鹿鸣莫经意。",
            "古人进艺道与俱，如君不应古与殊。",
            "谒帝行如稷丘子，莫谩瓜芋嗤侯喜。"
        ],
        "title": "赠安道士",
        "id": "d0066048-505e-4380-90fb-a3cd682c1f58"
    },
    {
        "author": "陈造",
        "paragraphs": [
            "胸次不平当近酒，热官奋扬肯回首。",
            "即今羊杜诗中仙，襄阳城中狮子吼。",
            "我将仲子趋黄堂，孰看毕战搴旌幢。",
            "抗颜路尘旋行役，但有魂梦公之傍。",
            "濒海作宰我漫仕，留赞郡符真左计。",
            "老夫已老子白丁，解颐与言游戏事。",
            "骈罗隠服芙蓉裳，设张翰墨当丝簧。",
            "敢向青山简奇胜，有田肯卖吾倒囊。",
            "如公端合穆王度，不靳尚作归田语。",
            "蓬莱朱金久已齐，还许远来结邻否。"
        ],
        "title": "程帅以古人名作诗见寄拟作谢之",
        "id": "a3e4424c-57af-4ef1-88e9-646c6fb44539"
    },
    {
        "author": "陈造",
        "paragraphs": [
            "羨公椽笔衔阳秋，黄钟大吕豪端收。",
            "省闱高掇未足道，文章老手第一流。",
            "轇轕玄谭已惊众，倒河翻澜骇飞动。",
            "递中筒诗陆续来，旧债未偿新债重。",
            "即今搦管重犯严，强颜回顾口如箝。",
            "更驱行李伸此情，句法政用公镌劖。"
        ],
        "title": "暗用古人名诗寄程帅",
        "id": "14ea4512-bd6b-468e-ad5b-3ef4b332a9bf"
    },
    {
        "author": "陈造",
        "paragraphs": [
            "清江如玦山如环，主人胸次自江山。",
            "寰中秀气困豪取，著亭杳霭空濛间。",
            "碧浪明边帆影远，暖风香里林花晚。",
            "市声隠地了不闻，贪看霏烟抹层巘。",
            "青山隠吏须已霜，带宽未用怜东阳。",
            "每来亭上小箕踞，傲睨山色挹江光。",
            "一樽从君多暇日，更诵清诗绿人发。",
            "绝胜九衢尘雾中，金印累累客牢石。"
        ],
        "title": "次韵张秀才题汪叔量挹秀亭  其一",
        "id": "3ff21173-edcb-4d7d-b30d-066d1dffb504"
    },
    {
        "author": "陈造",
        "paragraphs": [
            "清游如省隔世环，身系组绶心溪山。",
            "此亭攫踞山水上，羨君脱屣尘埃间。",
            "不应室迩嗟人远，时上风烟慰衰晚。",
            "怳如坐我天姥傍，长啸持杯揖云巘。",
            "张侯清吟句挟霜，肯因闻笛赋山阳。",
            "空青染袂醉颓玉，笑人簿领阅流光。",
            "诛茅结邻约他日，会映轩窗晞秃发。",
            "径从两君赋归来，何须官满六百石。"
        ],
        "title": "次韵张秀才题汪叔量挹秀亭  其二",
        "id": "ea63075f-f342-4818-9dcd-f2d60ed8bf4f"
    },
    {
        "author": "陈造",
        "paragraphs": [
            "钟郎耐暑如被酒，亦复不闲读书口。",
            "胸中莫可渚涯窥，笔下时作蛟龙吼。",
            "老夫瞠若终后尘，儿子徒劳汗流走。",
            "中年眼见花，养疴肘生柳。",
            "漂然振我衰懦气，此士此诗今仅有。",
            "亦思琢句与周旋，强敌当前难措手。"
        ],
        "title": "次韵钟汝楫",
        "id": "0f7da0f5-43a5-4f06-b44c-453a9045d4fd"
    },
    {
        "author": "陈造",
        "paragraphs": [
            "中年多病刚制酒，文字讥评慵挂口。",
            "克家尚须狮子子，时踞风林一哮吼。",
            "藏山有书当衣钵，端能太史牛马走。",
            "之齐莫操竽，名楚要穿柳。",
            "未闻狗监荐子虚，聊遣吴王质非有。",
            "独无鼓吹娱乃公，胜日不应长袖手。"
        ],
        "title": "再次韵示师文",
        "id": "825ce66a-0982-4e5c-a264-230a7dce7876"
    },
    {
        "author": "陈造",
        "paragraphs": [
            "君家开宴为酴醾，竹声裂石絃辊雷。",
            "我家芍药继如许，如解商量先后开。",
            "深红妍白各媚妩，琼肌玉骨无纤埃。",
            "日高未觉睡态足，风定亦送龙香来。",
            "素艳压架頩欲雨，粧面卧丛羞未擡。",
            "邢娥微服屏粉黛，众女望影慙莫陪。",
            "真妃娇泥午酒困，红潮作晕回香腮。",
            "春到陋邑好花少，鬰鬰高柳间古槐。",
            "浓李浅桃不入眼，菖条杏叶何有哉。",
            "喜如足音赏魏紫，愁寄驿使邀江梅。",
            "残春索寞风絮乱，有此二物生庭隈。",
            "维扬金腰可伯仲，闽南素馨但舆台。",
            "倚烟娉盈复妖嫮，等闲力挽春光回。",
            "东皇有情花有意，似欲我辈倒玉罍。",
            "君家赏花我方病，忆花有恨空成堆。",
            "我家花开病适愈，对花发兴知难裁。",
            "簿领困人日作恶，玉山猛判花前颓。",
            "及今乐事须秉烛，风狂雨横谁能猜。"
        ],
        "title": "长句简诸公",
        "id": "17fee3b3-eac4-4565-b18e-27ac5d872765"
    },
    {
        "author": "陈造",
        "paragraphs": [
            "犀非犀，玉非玉，拂拂轻霜浮脆绿。",
            "披箨含梢欲成竹，娟娟褭褭森可束。",
            "稀间只称佳月照，劲处差耐清风触。",
            "少忍充庖得补林，主人为目不为腹。",
            "论材似也子胜人，终竟鼻祖与膏馥。",
            "官闲尽日据胡床，乐与此君同避俗。",
            "冷笑京华痴少年，枉费千金买花木。"
        ],
        "title": "爱笋",
        "id": "a09f28db-ddfa-4990-86e7-a92726aa224b"
    },
    {
        "author": "陈造",
        "paragraphs": [
            "公诗见压楚服随，孤军慑怯逢荆尸。",
            "将坛已办降旗送，顾乃借重如等夷。",
            "文工武习知余事，腰箭臂弓聊寓意。",
            "仆姑不作饿鸱鸣，策策鲛人珠迸泪。",
            "巧匠血指非意及，微恙未须汤熨治。",
            "蟹螯置把蛇卧影，生世多才古为累。",
            "谁家酒好花打围，今日人闲柳生臂。",
            "不妨恶客著坐隅，身则独醒心解醉。"
        ],
        "title": "次赵判院韵",
        "id": "f377afc7-1dbc-4c59-8e0b-d4730ad63869"
    },
    {
        "author": "陈造",
        "paragraphs": [
            "江县居人寒食下，少在县中多在野。",
            "哭声不似笑声长，丽服新粧尽游者。",
            "长郊芳草接天绿，我亦行行策罢马。",
            "盍簪命醉岂不怀，卑官出入元无假。",
            "偶来却胜特来好，触处春光可图画。",
            "几日阴寒风用壮，今朝霁景天所借。",
            "趁人胡蝶作团蜚，逐妇鸣鸠数声罢。",
            "夭桃艳杏虽已过，郁李金沙犹未谢。",
            "其余红白争姱嫮，醉态啼粧各潇洒。",
            "颦风笑露頩欲语，半吐梨花最闲雅。",
            "游人几许健倒去，红粉谁家短墙亚。",
            "良辰独醒还自惜，捐佩一樽犹可贳。",
            "餠盘饧筯已寒盟，故人应问花应讶。",
            "对春长作了事痴，不念清欢本无价。",
            "会当从公谢不敏，百罚深杯不辞把。",
            "魏花有约待人归，秉烛酬春期后夜。"
        ],
        "title": "出郭  其一",
        "id": "cdb59d05-303f-499e-b4fa-56854337482c"
    },
    {
        "author": "陈造",
        "paragraphs": [
            "对花不领几柳下，以诗自苦如东野。",
            "今年陡觉负芳时，狎兴萧条殊曩者。",
            "西湖南园怳入梦，漫道尻轮神作马。",
            "可堪山鸟劝归去，拟为莼羹乞长假。",
            "十分销瘦空自怜，一段闲愁倩谁画。",
            "春光只比东逝波，堂堂去意那能借。",
            "青梅崖蜜倏登俎，禊祓秋千仍复罢。",
            "感君妙句慰岑寂，欲挽清欢付衰谢。",
            "光风摇摇压轻暑，亭榭况经微雨洒。",
            "径烦曲糵宽怀抱，未用文章继风雅。",
            "飜阶芍药醉面欹，压架酴醾香蓓亚。",
            "江城日有问字人，酒不论钱更须贳。",
            "君今頼以主人贤，我亦不忧官长讶。",
            "鶑花好处醉为乡，与君平日俱声价。",
            "旗亭市楼故乡约，岁晚会须茅一把。",
            "客中一笑且追陪，饮勿言归当卜夜。"
        ],
        "tags": [
            "西湖"
        ],
        "title": "出郭  其二",
        "id": "bdcb649e-6696-40ac-a9b3-7c49e04f278d"
    },
    {
        "author": "陈造",
        "paragraphs": [
            "风前病眼如挟沙，萧萧两鬓吹苍华。",
            "翩然一马度平楚，时见碧溜浮梅花。",
            "胡蝶蘧蘧恐非梦，干鹊角角营其家。",
            "哦君新诗念乡国，鴈字一行天际斜。"
        ],
        "title": "次韵张秀才",
        "id": "34cbcbea-f44e-4bc0-a2a0-2eaaf5e209ca"
    },
    {
        "author": "陈造",
        "paragraphs": [
            "亭亭碧山椒，依约凝黛立。",
            "何年荡子妇，登此望行役。",
            "君行断音信，妾恨无终极。",
            "坚诚不磨灭，化作山上石。",
            "烟悲复云惨，髣髴见精魄。",
            "野花徒自好，江月为谁白。",
            "亦知江南与江北，红楼无处无倾国。",
            "妾身为石良不惜，君心为石那可得。"
        ],
        "title": "望夫山",
        "id": "5b5837ba-62ba-44cd-9415-dd00903aa23f"
    }
]