[
    {
        "author": "皎然",
        "paragraphs": [
            "登嶺望落日，眇然傷別魂。",
            "亭臯秋色徧，遊子在荆門。",
            "世故東西客，山空斷續猨。",
            "此心誰復見，寂寞偶芳蓀。"
        ],
        "title": "晚秋登佛川南峰懷裴例",
        "id": "ea2609ba-ee56-4e2b-afa0-52b1abb966c1"
    },
    {
        "author": "皎然",
        "paragraphs": [
            "太湖東西路，吳主古山前。",
            "所思不可見，歸鴻自翩翩。",
            "何山賞春茗，何處弄春泉。",
            "莫是滄浪子，悠悠一釣船。"
        ],
        "tags": [
            "太湖"
        ],
        "title": "訪陸處士羽",
        "id": "6a194bbd-57a8-423b-8275-f6d90f2f9d3f"
    },
    {
        "author": "皎然",
        "paragraphs": [
            "我法從誰悟，心師是貫花。",
            "三塵觀種子，一雨發萌芽。",
            "定起輪燈缺，宵分印月斜。",
            "了空如藏史，始肯會禪家。"
        ],
        "title": "酬李侍御萼題看心道塲賦以眉毛腸心牙等五字",
        "id": "266be4f6-6260-4b1e-9f86-beef2c8ff4bc"
    },
    {
        "author": "皎然",
        "paragraphs": [
            "寺溪臨使府，風景借仁祠。",
            "補衮周官貴，能名漢主思。",
            "臥雲知獨處，望月憶同時。",
            "忽枉緘中贈，瓊瑤滿手持。"
        ],
        "title": "酬姚補闕南仲雲溪館中戲題隨書見寄",
        "id": "26add434-21ca-44c0-bc88-35d8861735e9"
    },
    {
        "author": "皎然",
        "paragraphs": [
            "東林期隱吏，日月爲虛盈。",
            "遠望浮雲隔，空憐定水清。",
            "逍遙方外侶，荏苒府中情。",
            "漸聽寒鞞發，淵淵在郡城。"
        ],
        "title": "春夜期裴都曹濟集心上人院不至",
        "id": "cae6ab0a-237c-4e21-b48a-5b175721c9df"
    },
    {
        "author": "皎然",
        "paragraphs": [
            "宦遊三楚外，家在五陵原。",
            "涼夜多歸夢，秋風滿故園。",
            "北書無遠信，西候獨傷魂。",
            "空念青門別，殷勤岐路言。"
        ],
        "title": "和裴少府懷京兄弟",
        "id": "e438ac36-0098-48c2-9f19-538b3864b9eb"
    },
    {
        "author": "皎然",
        "paragraphs": [
            "片月忽臨池，雙蛾憶畫時。",
            "光浮空似粉，影散不成眉。",
            "孤枕應驚夢，寒林正入帷。",
            "情知兩處望，莫怨獨相思。"
        ],
        "title": "和閻士和望池月荅人",
        "id": "5827d143-1f3e-4968-95cd-a50208c0659c"
    },
    {
        "author": "皎然",
        "paragraphs": [
            "共是竹林賢，心從貝葉傳。",
            "說經看月喻，開卷愛珠連。",
            "清淨遙城外，蕭疎古塔前。",
            "應隨北山子，高頂枕雲眠。"
        ],
        "title": "遙和塵外上人與陸澧夜集山寺問湼槃義兼陸生文卷",
        "id": "d2c31d26-e45b-441c-aad5-54f2d24801be"
    },
    {
        "author": "皎然",
        "paragraphs": [
            "仁聖垂文在，虛空日月懸。",
            "陵遲追哲匠，宗旨發幽詮。",
            "法受諸侯請，心教四子傳。",
            "春生雪山草，香下棘林天。",
            "顧我從今日，聞經悟宿緣。",
            "涼山萬里去，應爲教猶偏。"
        ],
        "title": "春日和盧使君幼平開元寺聽妙奘上人講",
        "id": "443e078d-95b3-4650-846b-7de1cd41e6a7"
    },
    {
        "author": "皎然",
        "paragraphs": [
            "入道曾經離亂前，長干古寺住多年。",
            "愛貧唯製蓮花足，取性閑書樹葉篇。",
            "自笑不歸看石牓，誰高無事弄苔泉。",
            "身外空名何足問，吾心已出第三禪。"
        ],
        "title": "荅李侍御問",
        "id": "9a07e5e5-a579-4693-abdd-cafb3ed67bfa"
    },
    {
        "author": "皎然",
        "paragraphs": [
            "昔歲爲邦初未識，今朝休沐始相親。",
            "移家水巷貧依靜，種柳風窗欲占春。",
            "詩思先邀烏府客，山情還訪白樓人。",
            "登臨許作煙霞伴，高在方袍間幅巾。"
        ],
        "title": "奉酬李員外使君嘉祐蘇臺屏營居春首有懷",
        "id": "8ccc72f0-4e2b-4591-acdc-1b70630167a0"
    },
    {
        "author": "皎然",
        "paragraphs": [
            "許令如今道姓雲，曾經西岳事桐君。",
            "流霞手把應憐壽，黃鶴心期擬作羣。",
            "金籙時教弟子檢，砂牀不遣世人聞。",
            "桂陽亦是神仙守，分別無嗟兩地分。"
        ],
        "title": "和李舍人使君紓題雲明府道室",
        "id": "f73594d4-caa0-4115-917f-a9c07e2161dd"
    },
    {
        "author": "皎然",
        "paragraphs": [
            "寒食江天氣最清，庾公晨望動高情。",
            "因逢內火千家靜，便覩行春萬木榮。",
            "深淺山容飛雨細，縈紆水態拂雲輕。",
            "腰章本郡誰相似，數日臨人政已成。"
        ],
        "title": "奉和陸中丞使君長源寒食日作",
        "id": "bff89d79-e08b-4ed4-815b-4843aec821c1"
    },
    {
        "author": "皎然",
        "paragraphs": [
            "欲別湖上客，暮期西林還。",
            "高歌風音表，放舟月色間。",
            "更人莫報夜，禪閣本無關。"
        ],
        "title": "奉酬袁使君送陸灞却迴期道寺院",
        "id": "21cb9562-b70e-4ec5-a79d-78a68c1be706"
    },
    {
        "author": "皎然",
        "paragraphs": [
            "山僧雖不飲，酤酒引陶潛。",
            "此意無人別，多爲俗士嫌。"
        ],
        "title": "招韓武康章",
        "id": "1da61721-336f-4f70-9fe4-fc96d8eb9794"
    },
    {
        "author": "皎然",
        "paragraphs": [
            "峰色秋天見，松聲靜夜聞。",
            "影孤長不出，行道在寒雲。"
        ],
        "title": "秋居法華寺下院望高頂贈如獻上人",
        "id": "6002df1d-0ba7-4497-b370-f3a873600439"
    },
    {
        "author": "皎然",
        "paragraphs": [
            "只將陶與謝，終日可忘情。",
            "不欲多相識，逢人懶道名。"
        ],
        "title": "贈韋早陸羽",
        "id": "f31c396a-eef7-452f-9f62-b3afdc43c51f"
    },
    {
        "author": "皎然",
        "paragraphs": [
            "山僧不厭野，才子會須狂。",
            "何處銷君興，春風擺綠楊。"
        ],
        "title": "戲呈薛彝",
        "id": "8771fe65-6982-444c-8a41-410c25c2b104"
    },
    {
        "author": "皎然",
        "paragraphs": [
            "漢家儀禮盛，名教出諸顏。",
            "更見尚書後，能文在子山。"
        ],
        "title": "贈顏主簿",
        "id": "b8d80a88-b7a2-4e3c-8002-783940ad5901"
    },
    {
        "author": "皎然",
        "paragraphs": [
            "常愛西林寺，池中月出時。",
            "芭蕉一片葉，書取寄吾師。"
        ],
        "title": "贈融上人",
        "id": "6edd2d8d-fbb2-4709-9ea5-e6091d26b3e5"
    },
    {
        "author": "皎然",
        "paragraphs": [
            "欹枕聽寒更，寒更發還住。",
            "一夜千萬聲，幾聲到君處。"
        ],
        "title": "聽寒更寄朱兵曹巨川",
        "id": "d5e803eb-f34f-4b69-ae74-75d05285ecb3"
    },
    {
        "author": "皎然",
        "paragraphs": [
            "早年初問法，因悟目中花。",
            "忽值胡雛起，芟夷如亂麻。",
            "脫身投彼岸，弔影念生涯。",
            "跡與空門合，心將世路賒。",
            "東田已蕪沒，南澗益傷嗟。",
            "崇替驚人事，凋殘感物華。",
            "知君過我里，惆悵舊煙霞。"
        ],
        "title": "早春書懷寄李少府仲宣",
        "id": "4b4fd7a6-139e-49f3-b28a-e5eb3ffe497f"
    },
    {
        "author": "皎然",
        "paragraphs": [
            "廷評年少法家流，心似澄江月正秋。",
            "學究天人知遠識，權分鹽鐵許良籌。",
            "春風憶酒烏家近，好月論禪謝寺幽。",
            "清白比來誰見賞，憐君獨有富人侯。"
        ],
        "title": "贈和評事判官",
        "id": "c4ce7e08-88c0-4dc0-a2bc-fe504b31a8fa"
    },
    {
        "author": "皎然",
        "paragraphs": [
            "雲林出空烏未歸，松吹時飄雨浴衣。",
            "石語花愁徒自詫，吾心見境盡爲非。"
        ],
        "title": "酬秦系山人題贈",
        "id": "9419fd9a-b053-4d34-9fc5-4350e10e473c"
    },
    {
        "author": "皎然",
        "paragraphs": [
            "正論禪寂忽狂歌，莫是塵心顛倒多。",
            "白足行花曾不染，黃囊貯酒欲如何。"
        ],
        "title": "酬秦系山人戲贈",
        "id": "1b4023af-9abc-4b0d-bba8-455a4395e39f"
    },
    {
        "author": "皎然",
        "paragraphs": [
            "茅氏常論七真記，壺公愛說三山事。",
            "寧知梅福在人間，獨爲蒼生作仙吏。",
            "日服丹砂骨自清，膚如冰雪心更明。",
            "山中玉筍是仙藥，袖裏素書題養生。",
            "願隨黃鶴一輕舉，仰望青霄獨延佇。",
            "平生好駿君已知，何必山陰訪王許。"
        ],
        "title": "貽李湯",
        "id": "d1be0ebf-036a-41cf-962c-7b20b347f263"
    },
    {
        "author": "皎然",
        "paragraphs": [
            "我祖文章有盛名，千年海內重嘉聲。",
            "雪飛梁苑操奇賦，春發池塘得佳句。",
            "世業相承及我身，風流自謂過時人。",
            "初看甲乙矜言語，對客偏能鴝鵒舞。",
            "飽用黃金無所求，長裾曳地干王侯。",
            "一朝金盡長裾裂，吾道不行計亦拙。",
            "歲晚高歌悲苦寒，空堂危坐百憂攢。",
            "昔時軒蓋金陵下，何處不傳沈與謝。",
            "綿綿芳籍至今聞，眷眷通宗有數君。",
            "誰見予心獨飄泊，依山寄水似浮雲。"
        ],
        "title": "述祖德贈湖上諸沈",
        "id": "2fd1cd3d-a7d6-4fc5-aa55-b13448d9b3b4"
    },
    {
        "author": "皎然",
        "paragraphs": [
            "二月湖南春草徧，橫山渡口花如霰。",
            "相思一日在孤舟，空見歸雲兩三片。"
        ],
        "title": "舟行懷閻士和",
        "id": "f152c170-82c8-4cc8-a1a7-ce1037f1569e"
    },
    {
        "author": "皎然",
        "paragraphs": [
            "玉京真子名太一，因服日華心如日。",
            "此心不許世人知，只向仙宮未曾出。"
        ],
        "title": "贈張道士",
        "id": "3aa22ac0-3f81-434e-a4ae-468fbf435975"
    },
    {
        "author": "皎然",
        "paragraphs": [
            "世人不知心是道，只言道在他方妙。",
            "還如瞽者望長安，長安在西向東笑。"
        ],
        "title": "戲呈吳馮",
        "id": "55593b78-8ce4-413b-ab56-cd3d3416e319"
    },
    {
        "author": "皎然",
        "paragraphs": [
            "偶來中峰宿，閑坐見真境。",
            "寂寂孤月心，亭亭圓泉影。",
            "□□□滿山，花落始知靜。",
            "從他半夜愁猨驚，不廢此心長杳冥。"
        ],
        "title": "宿山寺寄李中丞洪",
        "id": "1ef3f17a-c05b-45b0-ba05-3135f4cdfed8"
    },
    {
        "author": "皎然",
        "paragraphs": [
            "予讀古人書，遂識古人面。",
            "不是識古人，邪正心自見。",
            "貴義輕財求俗譽，一錢與人便驕倨。",
            "昨朝爲火今爲冰，此道非君獨撫膺。"
        ],
        "title": "戲贈吳馮",
        "id": "0ad11014-288e-4860-9ac7-e9819470d12f"
    },
    {
        "author": "皎然",
        "paragraphs": [
            "門前峴山近，無路可登陟。",
            "徒愛峴山高，仰之常歎息。",
            "不如松與桂，生在重巖側。"
        ],
        "title": "感興贈烏程李明府伯宜兼簡諸秀才",
        "id": "03cf8eaf-8e37-46cc-99b6-0929eadceb87"
    },
    {
        "author": "皎然",
        "paragraphs": [
            "清溪路不遙，都尉每相招。",
            "落日休戎馬，秋風罷射鵰。",
            "朮花生野徑，柏實滿寒條。",
            "永夜依山府，禪心共寂寥。"
        ],
        "title": "晚秋宿李軍道所居",
        "id": "e9f63abe-1137-4588-a5f6-24de23368c50"
    },
    {
        "author": "皎然",
        "paragraphs": [
            "芳草潛州路，乘軺憶再旋。",
            "餘花故林下，殘月舊池邊。",
            "峰色雲端寺，潮聲海上天。",
            "明朝富春渚，應見謝公船。"
        ],
        "title": "送陸判官歸杭州",
        "id": "98a22f14-aef7-4b95-a305-97ec10ae9c58"
    },
    {
        "author": "皎然",
        "paragraphs": [
            "秋意西山多，列岑縈左次。",
            "繕亭歷三癸，疏趾鄰什寺。",
            "元化隱靈蹤，始君啓高誄。",
            "誅榛養翹楚，鞭草理芳穗。",
            "俯砌披水容，逼天掃峰翠。",
            "境新耳目換，物遠風煙異。",
            "倚石忘世情，援雲得真意。",
            "嘉林幸勿剪，禪侶欣可庇。",
            "衛法大臣過，佐遊羣英萃。",
            "龍池護清澈，虎節到深邃。",
            "徒想嵊頂期，於今沒遺記。"
        ],
        "title": "奉和顏使君真卿與陸處士羽登妙喜寺三癸亭",
        "id": "3efe3373-2dd4-4189-a818-4fce16cd49cf"
    },
    {
        "author": "皎然",
        "paragraphs": [
            "雲水夾雙剎，遙疑涌平陂。",
            "入門見藏山，元化何由窺。",
            "曳組探詭怪，停驄訪幽奇。",
            "情高氣爲爽，德暖春亦隨。",
            "瑤草自的皪，蕙樓爭蔽虧。",
            "金精落壞陵，劒彩沈古池。",
            "一覽币天界，中峰步未移。",
            "應嘉生公石，列坐援松枝。"
        ],
        "title": "奉陪陸使君長源裴端公樞春遊東西武丘寺",
        "id": "e45a7251-e7b2-46e5-971c-a55c4c63dbb7"
    },
    {
        "author": "皎然",
        "paragraphs": [
            "庾公心曠遠，府事局耳目。",
            "遂與南湖遊，虛襟滌煩燠。",
            "始知皇天意，積水在亭育。",
            "細流信不讓，動物欣所蓄。",
            "萬頃合天容，洗然無雲族。",
            "峭蒨矚仙嶺，超遙隨明牧。",
            "知公愛澄清，波靜氣亦肅。",
            "已見橫流極，況聞長鯨戮。",
            "中洲暫採蘋，南郡思剖竹。",
            "向夕分好風，飄然送歸舳。"
        ],
        "tags": [
            "太湖"
        ],
        "title": "奉和陸使君長源夏月遊太湖",
        "id": "6dfb1fe5-5862-4db0-b3dd-977e7a0992ea"
    },
    {
        "author": "皎然",
        "paragraphs": [
            "常愛謝公郡，幽期願相從。",
            "果迴青驄臆，共躡玄仙踪。",
            "靈境若髣髴，爛柯思再逢。",
            "飛梁丹霞接，古局蒼苔封。",
            "往想冥昧理，誰親冰雪容。",
            "蕙樓聳空界，蓮宇開中峰。",
            "昔化沖虛鶴，今藏護法龍。",
            "雲窺香樹沓，月見色天重。",
            "永夜寄岑寂，清言滌心胸。",
            "盛遊千年後，書在巖中松。"
        ],
        "title": "奉和崔中丞使君論李侍御萼登爛柯山宿石橋寺効小謝體",
        "id": "10837c16-9587-4251-84fe-69d822946433"
    },
    {
        "author": "皎然",
        "paragraphs": [
            "雙峰開鳳翅，秀出南湖州。",
            "地勢抱郊樹，山威增郡樓。",
            "正逢周柱史，來會魯諸侯。",
            "緩步凌彩蒨，清鐃發颼飀。",
            "披雲得靈境，拂石臨芳洲。",
            "積翠遙空碧，含風廣澤秋。",
            "蕭辰資麗思，高論驚精修。",
            "何似鍾山集，[徵]文及惠休。"
        ],
        "tags": [
            "太湖"
        ],
        "title": "同顏使君真卿李侍御萼遊法華寺登鳳翅山望太湖",
        "id": "144e8b40-7119-4952-9e37-fde527ad7fb1"
    },
    {
        "author": "皎然",
        "paragraphs": [
            "嘗覽高逸傳，山僧有遺蹤。",
            "佐遊繼雅篇，嘉會何繇逢。",
            "塵世即下界，色天當上峰。",
            "春暉徧衆草，寒色留高松。",
            "繚繞彩雲合，參差綺樓重。",
            "瓊葩灑巾舃，石瀃清心胸。",
            "靈境若可託，道情知所從。"
        ],
        "title": "奉陪陸使君長源諸公遊支硎寺",
        "id": "92ca8a87-e2f9-4cdc-8357-21ed2a7972a1"
    },
    {
        "author": "皎然",
        "paragraphs": [
            "郡齋得無事，放舟下南湖。",
            "湖中見仙邸，果與心賞俱。",
            "不遠風物變，忽如寰宇殊。",
            "背雲視層崖，別是登蓬壺。",
            "突兀盤水府，參差沓天衢。",
            "迴瞻平蕪盡，洪流豁中區。",
            "氣吞江山勢，色淨氛靄無。",
            "靈長習水德，勝勢當地樞。",
            "朝宗動歸心，萬里思鴻途。"
        ],
        "tags": [
            "太湖",
            "洞庭湖"
        ],
        "title": "奉陪鄭使君諤遊太湖至洞庭山登上真觀却望湖水",
        "id": "5a6c5797-7ca9-4b01-be84-1d654803d0ae"
    },
    {
        "author": "皎然",
        "paragraphs": [
            "置亭隱城堞，事簡跡易幽。",
            "公性崇儉素，雅才非廣求。",
            "傍簷竹雨清，拂案杉風秋。",
            "不移府中步，登茲如遠遊。",
            "坐覺詩思高，俯知物役休。",
            "虛寂偶禪子，逍遙親道流。",
            "更聞臨川作，下節安能酬。"
        ],
        "title": "奉和袁使君高郡中新亭會張鍊師晝會二上人",
        "id": "6955a27f-37a1-4b5f-968b-f933ed97805f"
    },
    {
        "author": "皎然",
        "paragraphs": [
            "柳家陶暑亭，意遠不可齊。",
            "煩襟蕩朱弦，高步援綠荑。",
            "愛公滿亭客，來是清風攜。",
            "瀅渟前溪上，曠望古郡西。",
            "六月正中伏，水軒氣常淒。",
            "野香襲荷芰，道性親鳧鷖。",
            "禪子顧惠休，逸民重劉黎。",
            "乃知高世量，不以出處暌。"
        ],
        "title": "奉和陸使君長源水堂納涼効曹劉體",
        "id": "ec78521c-ea41-4da5-9d14-282471da0d1d"
    },
    {
        "author": "皎然",
        "paragraphs": [
            "府中自清遠，六月高梧間。",
            "寥亮泛雅瑟，逍遙扣玄關。",
            "嶺雲與人靜，庭鶴隨公閑。",
            "動息諒兼遂，茲情即東山。"
        ],
        "title": "夏日奉陪陸使君長源公堂集",
        "id": "eced748b-2e7b-4991-82e4-5898eb8e8e77"
    },
    {
        "author": "皎然",
        "paragraphs": [
            "霽景滿水國，我公望江城。",
            "碧山與黃花，爛熳多秋情。",
            "搖落見松柏，歲寒比忠貞。",
            "歡娛在鴻都，是日思朝英。"
        ],
        "title": "九日和于使君思上京親故",
        "id": "1c61ad4f-d648-4851-bc9d-7718e4b99bf8"
    },
    {
        "author": "皎然",
        "paragraphs": [
            "大火方燥石，停雲晝亦收。",
            "將從賞心侶，寸景難遠遊。",
            "擁几苦炎伏，出門望汀洲。",
            "迴溪照軒宇，廣陌臨梧楸。",
            "釋悶命雅瑟，放情思亂流。",
            "更持無生論，可以清煩憂。"
        ],
        "title": "伏日就湯評事衡湖上避暑",
        "id": "916d2a7a-fa6b-43bf-9faa-140f1e79c203"
    },
    {
        "author": "皎然",
        "paragraphs": [
            "外學宗碩儒，游焉從後進。",
            "恃以仁恕廣，不學門欄峻。",
            "著書裨理化，奉上表誠信。",
            "探討始河圖，紛綸歸海韻。",
            "親承大匠琢，況覩頹波振。",
            "錯簡記鉛槧，閱書移玉鎮。",
            "曷繇旌不朽，盛美流歌引。"
        ],
        "title": "奉和顏使君真卿修韻海畢會諸文士東堂重校",
        "id": "5e26809a-d48a-4d15-abe6-ba54c28792e7"
    },
    {
        "author": "皎然",
        "paragraphs": [
            "應難久辭秩，暫寄君陽隱。",
            "已見縣名花，會逢闈是粉。",
            "本自尋人至，寧因看竹引。",
            "身關白雲多，門占春山盡。",
            "最賞無事心，籬邊釣溪近。"
        ],
        "title": "喜義興權明府自君山至集陸處士羽青塘別業",
        "id": "3a48f3f5-6e61-4e22-8da8-0f164e72d54c"
    },
    {
        "author": "皎然",
        "paragraphs": [
            "修景屬良會，遠飆生煩襟。",
            "泄雲收淨綠，衆木積芳陰。",
            "疏滌府中務，迢遙湖上心。",
            "習閑得招我，賞夜宜泛琴。",
            "山近資性靜，月來寄情深。",
            "澹然若事外，豈藉隳華簪。"
        ],
        "title": "夏日集李司直縱溪齋",
        "id": "f99a4443-293c-43db-afde-7bedd638580e"
    },
    {
        "author": "皎然",
        "paragraphs": [
            "陶家無炎暑，自有林中峰。",
            "席上落山影，桐梢迴水容。",
            "放懷涼風至，緩步清陰重。",
            "何事親堆案，猶多高世蹤。"
        ],
        "title": "夏日題桐廬楊明府納涼山齋",
        "id": "daa348f2-e36c-4742-a8d8-2c083162208d"
    },
    {
        "author": "皎然",
        "paragraphs": [
            "釋事出縣閤，初聞茲山靈。",
            "寺扉隱天色，影剎遙丁丁。",
            "碧峰委合沓，香蔓垂蓂苓。",
            "清景爲公有，放曠雲邊亭。",
            "秋賞石潭潔，夜嘉杉月清。",
            "誦空性不昧，助道跡又經。",
            "是以於物理，紛然若未形。",
            "移來字人要，全與此道冥。"
        ],
        "title": "和楊明府早秋遊法華寺",
        "id": "058af41c-0711-4f11-9a5a-c3e9f19a4df9"
    },
    {
        "author": "皎然",
        "paragraphs": [
            "古觀秋木秀，冷然屬鮮飆。",
            "瓊葩被修蔓，柏實滿寒條。",
            "影殿山寂寂，寥天月昭昭。",
            "幽期寄仙侶，習定至中宵。",
            "清佩聞虛步，真官方宿朝。"
        ],
        "title": "宿道士觀",
        "id": "a74d2e6d-1a6f-470c-92b4-11614201d736"
    },
    {
        "author": "皎然",
        "paragraphs": [
            "採薪逢野泉，漸見棲閑所。",
            "坎坎山上聲，幽幽林中語。",
            "仙鄉何代隱，鄉服言亦楚。",
            "開水淨藥苗，掃雪候山侶。",
            "零葉聚敗籬，幽花積寒渚。",
            "冥冥孤鶴性，天外思輕舉。"
        ],
        "title": "冬日天井西峰張鍊師所居",
        "id": "747eba0a-0cbc-406d-9a8f-3e45c60a170a"
    },
    {
        "author": "皎然",
        "paragraphs": [
            "萬國布殊私，千年降祖師。",
            "雁門傳法至，龍藏立言時。",
            "故實刊周典，新聲播魯詩。",
            "六銖那更拂，劫石盡無期。"
        ],
        "title": "奉同顏使君真卿開元寺經藏院會觀樹文殊碑",
        "id": "4ea14494-6cc2-4c8e-93c5-e1e83816dddc"
    },
    {
        "author": "皎然",
        "paragraphs": [
            "影剎西方在，虛空翠色分。",
            "人天霽後見，猨鳥定中聞。",
            "真界隱青壁，春山凌白雲。",
            "今朝石門會，千古仰斯文。"
        ],
        "title": "奉同盧使君幼平遊精舍寺",
        "id": "39c7a954-06d2-4886-815f-33df6c3ccba2"
    },
    {
        "author": "皎然",
        "paragraphs": [
            "山中常見月，不及共遊時。",
            "水上恐將缺，林端愛落遲。",
            "烏驚憲府客，人詠鮑家詩。",
            "永夜南橋望，裴回若有期。"
        ],
        "title": "奉同顏使君真卿袁侍御駱駝橋翫月",
        "id": "461849d0-d0c0-43f0-a778-89fb40140ace"
    },
    {
        "author": "皎然",
        "paragraphs": [
            "春日繡衣輕，春臺別有情。",
            "春煙間草色，春鳥隔花聲。",
            "春樹亂無次，春山遙得名。",
            "春風正飄蕩，春甕莫須傾。"
        ],
        "title": "和邢端公登臺春望句句有春字之什",
        "id": "588a3bdb-03ab-45c2-89df-2aef3ec414a6"
    },
    {
        "author": "皎然",
        "paragraphs": [
            "日月人間短，何時此得仙。",
            "古山春已盡，遺渚事空傳。",
            "不見騰雲駕，徒臨洗藥泉。",
            "如今成逝水，翻使恨流年。"
        ],
        "title": "經仙人渚即沈山下古人沈義白日昇仙處",
        "id": "00148577-1689-4ef2-ae7f-9bc484345c53"
    },
    {
        "author": "皎然",
        "paragraphs": [
            "性野趣無端，春晴路又乾。",
            "逢泉破石弄，放鶴向雲看。",
            "好僻誰相似，從狂我自安。",
            "芳洲亦有意，步上白沙灘。"
        ],
        "title": "獨遊二首 一",
        "id": "c4981d78-fa46-4ecb-a281-4f88075a98aa"
    },
    {
        "author": "皎然",
        "paragraphs": [
            "臨水興不盡，虛舟可同嬉。",
            "還雲與歸鳥，若共山僧期。",
            "世事吾不預，此心誰得知。",
            "西峰有禪老，應見獨遊時。"
        ],
        "title": "獨遊二首 二",
        "id": "16ea8a69-f21b-42cc-ac32-f59752a88248"
    },
    {
        "author": "皎然",
        "paragraphs": [
            "溪色思泛月，沿洄欲未歸。",
            "殘燈逢水店，疎磬憶山扉。",
            "夜浦魚驚少，空林鵲遶稀。",
            "可中纔望見，撩亂擣寒衣。"
        ],
        "title": "遊溪待月",
        "id": "bdf7d9da-1f5e-4ef9-a6be-b210aa5fcf66"
    },
    {
        "author": "皎然",
        "paragraphs": [
            "道情何所居，素舸漫流間。",
            "真性憐高鶴，無名羨野山。",
            "經寒叢竹秀，入靜片雲閑。",
            "泛泛誰爲侶，唯應共月還。"
        ],
        "title": "西溪獨泛",
        "id": "c2ed6f9c-5526-4c32-9bc0-bc8f3d272fdb"
    },
    {
        "author": "皎然",
        "paragraphs": [
            "雨信清殘暑，蕭條古縣西。",
            "早涼生浦溆，秋意滿高低。",
            "前事雖堆案，閑情得泝溪。",
            "何言戰未勝，空寂用還齊。"
        ],
        "title": "早秋陪韓明府泛阮元公溪",
        "id": "a165cb66-168f-4906-8a08-5b4586bc6df9"
    },
    {
        "author": "皎然",
        "paragraphs": [
            "重陽荆楚尚，高會此難陪。",
            "偶見登龍客，同遊戲馬臺。",
            "風文向水疊，雲態擁歌迴。",
            "持菊煩相問，捫襟媿不才。"
        ],
        "title": "九日陪顏使君真卿登水樓",
        "id": "039f75f6-1973-49c0-9e88-35f0b4882d4f"
    },
    {
        "author": "皎然",
        "paragraphs": [
            "五湖生夜月，千里滿寒流。",
            "曠望煙霞盡，淒涼天地秋。",
            "相思路渺渺，獨夢水悠悠。",
            "何處空江上，裴回送客舟。"
        ],
        "title": "與盧孟明別後宿南湖對月",
        "id": "1f259d08-91cd-4faa-8740-f77e3d195e4a"
    },
    {
        "author": "皎然",
        "paragraphs": [
            "長亭賓馭散，岐路起悲風。",
            "千里勤王事，驅車明月中。",
            "寒生洞庭水，夜度塞門鴻。",
            "處處堪傷別，歸來山又空。"
        ],
        "tags": [
            "洞庭湖"
        ],
        "title": "自義亭驛送李長史縱夜泊臨平東湖",
        "id": "2bc58364-1fb9-43f1-91ce-02bf101db06b"
    },
    {
        "author": "皎然",
        "paragraphs": [
            "少時不見山，便覺無奇趣。",
            "狂發從亂歌，情來任閑步。",
            "此心誰共證，笑向風吹樹。"
        ],
        "title": "出遊",
        "id": "a134d9d7-4a3c-4354-94c4-d28cbaf074b5"
    },
    {
        "author": "皎然",
        "paragraphs": [
            "山頂東西寺，江中旦暮潮。",
            "歸心不可到，松路在青霄。"
        ],
        "title": "界石守風望天竺靈隱二寺",
        "id": "4d1bf2bd-7722-4904-b05b-a1f54223b410"
    },
    {
        "author": "皎然",
        "paragraphs": [
            "世學高南郡，身封盛魯邦。",
            "九流宗韻海，七字揖文江。",
            "借賞雲歸堞，留歡月在窗。",
            "不知名教樂，千載與誰雙。"
        ],
        "title": "奉和顏使君真卿修韻海畢州中重宴",
        "id": "482a0d82-c168-405d-86f4-083b0a5279f0"
    },
    {
        "author": "皎然",
        "paragraphs": [
            "南朝分古郡，山水似湘東。",
            "堤月吳風在，湔裾楚客同。",
            "桂寒初結斾，蘋小欲成叢。",
            "時晦佳游促，高歌聽未終。"
        ],
        "title": "晦日陪顏使君白蘋洲集",
        "id": "d1b53657-010b-4711-969f-c489cace7eb5"
    },
    {
        "author": "皎然",
        "paragraphs": [
            "亞歲崇佳宴，華軒照淥波。",
            "渚芳迎氣早，山翠向晴多。",
            "推往知時訓，書祥辨政和。",
            "從公惜日短，留賞夜如何。"
        ],
        "title": "冬至日陪裴端公使君清水堂集",
        "id": "c514d273-5ffb-4e9e-97a1-ca88a4089ca9"
    },
    {
        "author": "皎然",
        "paragraphs": [
            "暑氣當宵盡，裴回坐月前。",
            "靜依山堞近，涼入水扉偏。",
            "久是棲林客，初逢佐幕賢。",
            "愛君高野意，烹茗釣淪漣。"
        ],
        "title": "陪盧判官水堂夜宴",
        "id": "e251843e-76da-430c-949e-eb57d8fdf72a"
    },
    {
        "author": "皎然",
        "paragraphs": [
            "隔暑蘋洲近，迎涼欲泛舟。",
            "榮從憲府至，喜會夕郎遊。",
            "氣奪滄浪色，風欺汗漫流。",
            "誰言三伏夜，獨此月前秋。"
        ],
        "title": "新秋同盧侍御薛員外白蘋洲月夜",
        "id": "2e1a7b90-3797-4d42-b417-955929adf2b8"
    },
    {
        "author": "皎然",
        "paragraphs": [
            "前林夏雨歇，爲我生涼風。",
            "一室煩暑外，衆山清景中。",
            "忘歸親野水，適性許雲鴻。",
            "蕭散都曹吏，還將靜者同。"
        ],
        "title": "夏日集裴錄事北亭避暑",
        "id": "ba140ceb-52a5-4e61-8638-2752d36c2b5d"
    },
    {
        "author": "皎然",
        "paragraphs": [
            "何意廉從事，還來會默仙。",
            "寒空驚雪徧，春意入歌偏。",
            "瑤草三花發，瓊林七葉連。",
            "飄颻過柳寺，應滿譯經前。"
        ],
        "title": "與王錄事會張徵君姊妹鍊師院翫雪兼懷清會上人",
        "id": "9089124b-cc0b-4c73-9ed6-0fde025402c5"
    },
    {
        "author": "皎然",
        "paragraphs": [
            "遲賢心置閣，高意此郊居。",
            "古徑行春早，新窗見月初。",
            "放歌還倚瑟，講道亦觀書。",
            "爲我留禪位，來逢此會疎。"
        ],
        "title": "和李侍御萼歲初夜集處士書閣",
        "id": "7e11e0e1-e387-49ca-82ca-9192b10275ba"
    },
    {
        "author": "皎然",
        "paragraphs": [
            "山侶相逢少，清晨會水亭。",
            "雪晴松葉翠，煙暖藥苗青。",
            "靜對滄洲鶴，閑看古寺經。",
            "應憐叩關子，了義共心冥。"
        ],
        "title": "湯評事衡水亭會覺禪師",
        "id": "67ee9790-feb6-464f-9867-7bb5deca29a3"
    },
    {
        "author": "皎然",
        "paragraphs": [
            "洞庭孤月在，秋色望無邊。",
            "零露積衰草，寒螿鳴古田。",
            "茫茫區中想，寂寂塵外緣。",
            "從此悟浮世，胡爲傷暮年。"
        ],
        "tags": [
            "洞庭湖"
        ],
        "title": "與朝陽山人張朝夜集湖亭賦得各言其志",
        "id": "8ab2763a-0c33-4c93-8fa5-c19bd50904cd"
    },
    {
        "author": "皎然",
        "paragraphs": [
            "晦夜不生月，琴軒猶爲開。",
            "墻東隱者在，淇上逸僧來。",
            "茗愛傳花飲，詩看卷素裁。",
            "風流高此會，曉景屢裴回。"
        ],
        "title": "晦夜李侍御萼宅集招潘述湯衡海上人飲茶賦",
        "id": "c17be4a5-897c-4042-968b-bd47ab088643"
    },
    {
        "author": "皎然",
        "paragraphs": [
            "厭向人間住，逢山欲懶歸。",
            "片雲閑似我，日日在禪扉。",
            "地靜松陰徧，門空鳥語稀。",
            "夜涼疎磬盡，師友自相依。"
        ],
        "title": "寄昱上人上方居",
        "id": "1827e6bc-7165-4d01-be72-2dba106bde6b"
    },
    {
        "author": "皎然",
        "paragraphs": [
            "爲依爐峰住，境勝增道情。",
            "涼日暑不變，空門風自清。",
            "坐援香實近，轉愛綠蕪生。",
            "宗炳青霞士，如何知我名。"
        ],
        "title": "夏日與綦毋居士昱上人納涼",
        "id": "1e620d71-ca49-4c19-bb6d-1c8666de7ad5"
    },
    {
        "author": "皎然",
        "paragraphs": [
            "不因居佛里，無事得相逢。",
            "名重朝端望，身高俗外蹤。",
            "機閑看淨水，境寂聽疎鐘。",
            "宣室恩長在，知君志未從。"
        ],
        "title": "建元寺集皇甫侍御書閣",
        "id": "6cf38d83-ee7f-4f5d-b670-c2115430cb34"
    },
    {
        "author": "皎然",
        "paragraphs": [
            "近依城北住，幽遠少人知。",
            "積雪行深巷，閑雲繞古籬。",
            "竹花冬更發，橙實晚仍垂。",
            "還共巖中鶴，今朝下淥池。"
        ],
        "title": "郭北尋徐主簿別業",
        "id": "af34f329-2874-4117-977d-b34dd5625b48"
    },
    {
        "author": "皎然",
        "paragraphs": [
            "陳世凋亡後，仁祠識舊山。",
            "帝鄉喬木在，空見白雲還。",
            "雙塔寒林外，三陵暮雨間。",
            "此中難戰勝，君獨啓禪關。"
        ],
        "title": "題報德寺清幽上人西峰",
        "id": "20899a0e-5908-485d-93da-593e01c572da"
    },
    {
        "author": "皎然",
        "paragraphs": [
            "客齋開別住，坐占綠江濆。",
            "流水非外物，閑雲長屬君。",
            "浮榮未可累，曠達若爲羣。",
            "風起高梧下，清弦日日聞。"
        ],
        "title": "題鄭谷江畔桐齋",
        "id": "2a70afd0-2a5e-4580-a511-4bfe77d229f6"
    },
    {
        "author": "皎然",
        "paragraphs": [
            "郡理日閑曠，洗心宿香峰。",
            "雙林秋見月，萬壑靜聞鐘。",
            "珮玉行山翠，交麾動水容。",
            "如何股肱守，塵外得相從。"
        ],
        "title": "和閻士和李蕙冬夜重集",
        "id": "73bd06a0-e5b1-4a6e-aaf4-666792e20efa"
    },
    {
        "author": "皎然",
        "paragraphs": [
            "爲重南臺客，朝朝會魯儒。",
            "暄風衆木變，清景片雲無。",
            "峰翠飄簷下，溪光照座隅。",
            "不將簪艾隔，知與道情俱。"
        ],
        "title": "春日陪顏使君真卿皇甫曾西亭重會韻海諸生",
        "id": "21729050-31ef-4fa3-8dfb-cc7ce524225c"
    },
    {
        "author": "皎然",
        "paragraphs": [
            "古寺章陵下，潛公住幾年。",
            "安心生輭草，灌頂引春泉。",
            "寂寂傳燈地，寥寥禁火天。",
            "世間多暗室，白日爲誰懸。"
        ],
        "title": "寒食日同陸處士行報德寺宿解公房",
        "id": "1c56ba10-a01b-4cff-9a74-528e69ca54d3"
    },
    {
        "author": "皎然",
        "paragraphs": [
            "清景不可失，尋君趣有餘。",
            "身高避事後，道長問心初。",
            "出處名則異，遊從跡何疎。",
            "吟看刻盡燭，笑卷讀殘書。",
            "露彩生筆硯，風音入庭除。",
            "平明仙侶散，觳觫動迴車。"
        ],
        "title": "兵馬曹季良宅夜集",
        "id": "6a9a70f9-1a52-4e48-8327-d14e2f94af41"
    },
    {
        "author": "皎然",
        "paragraphs": [
            "素風千戶敵，新語陸生能。",
            "借宅心常遠，移籬力更弘。",
            "釣絲初種竹，衣帶近裁藤。",
            "戎佐推兄弟，詩流得友朋。",
            "柳陰容過客，花徑許招僧。",
            "不爲墻東隱，人家到未曾。"
        ],
        "title": "同李侍御萼李判官集陸處士羽新宅",
        "id": "498fbb85-8e95-41cf-9320-31baa99f5049"
    },
    {
        "author": "皎然",
        "paragraphs": [
            "上界雨色乾，涼宮日遲遲。",
            "水文披菡萏，山翠動罘罳。",
            "中有清真子，愔愔步閑墀。",
            "手縈頗黎縷，願證黃金姿。",
            "旋草堦下生，看心當此時。"
        ],
        "title": "題報恩寺惟照上人房",
        "id": "f75a1947-d95a-4243-bcc8-67e306914348"
    },
    {
        "author": "皎然",
        "paragraphs": [
            "常見仙翁變姓名，豈知松子號初平。",
            "逢人不道往來處，賣藥還將雞犬行。",
            "獨鶴天邊俱得性，浮雲世上共無情。",
            "三花落地君猶在，笑撫安期昨日生。"
        ],
        "title": "尋天目徐君",
        "id": "54f33f90-b7d7-43e1-a340-33167ea05bcf"
    },
    {
        "author": "皎然",
        "paragraphs": [
            "百緣唯有什公瓶，萬法但看一字經。",
            "從遣鳥喧心不動，任教香醉境常冥。",
            "蓮花天晝浮雲卷，貝葉宮春好月停。",
            "禪伴欲邀何著作，空音宜向夜中聽。"
        ],
        "title": "同李著作縱題塵外上人院",
        "id": "3d6c53ef-dfc3-41c7-aad3-36ef946709fa"
    },
    {
        "author": "皎然",
        "paragraphs": [
            "隱身苕上欲如何，不著青袍愛綠蘿。",
            "柳巷任疎容馬入，水籬從破許船過。",
            "昂藏獨鶴閑心遠，寂歷秋花野意多。",
            "若訪禪齋遙可見，竹窗書幌共煙波。"
        ],
        "title": "題周諫別業",
        "id": "0b222621-d127-4df5-b8a9-c1499378aa19"
    },
    {
        "author": "皎然",
        "paragraphs": [
            "佳人但莫吹參差，正憐月色生酒巵。",
            "山公取醉不關我，爲愛尊前白鷺鶿。"
        ],
        "title": "同李中丞洪水亭夜集",
        "id": "28b7720d-a738-4d2b-b713-20e395c0de75"
    },
    {
        "author": "皎然",
        "paragraphs": [
            "獨將詩教領諸生，但看青山不愛名。",
            "滿院竹聲堪愈疾，亂牀花片足忘情。"
        ],
        "title": "題秦系山人麗句亭",
        "id": "d11823fe-453a-4fe1-a0cd-985a7a328ce9"
    },
    {
        "author": "皎然",
        "paragraphs": [
            "欲賞芳菲肯待辰，忘情人訪有情人。",
            "西林可是無清景，祗爲忘情不記春。"
        ],
        "title": "春夜集陸處士居翫月",
        "id": "96b6e211-3145-43ac-989a-90646f04b0d2"
    },
    {
        "author": "皎然",
        "paragraphs": [
            "越山千萬雲門絕，西僧貌古還名月。",
            "清朝掃石行道歸，林下眠禪看松雪。"
        ],
        "title": "寄題雲門寺梵月無側房",
        "id": "bc174219-f611-4024-8870-625b9f426ea5"
    },
    {
        "author": "皎然",
        "paragraphs": [
            "路入松聲遠更奇，山光水色共參差。",
            "中峰禪寂一僧在，坐對梁朝老桂枝。"
        ],
        "title": "法華寺上方題江上人禪空",
        "id": "6d861c19-984d-4c03-b441-167e99ca9c2c"
    },
    {
        "author": "皎然",
        "paragraphs": [
            "我行倦修坂，四顧無平陸。",
            "雨霽鳴鷹鸇，天寒聚麋鹿。",
            "幽人訪名士，家在南岡曲。",
            "菜實縈小園，稻花遶山屋。",
            "深居寡憂悔，勝境怡耳目。",
            "徵心尚與我，永言謝浮俗。"
        ],
        "title": "冬日山行過薛徵君",
        "id": "8712a9d5-1263-4584-9e47-f6e0234ca731"
    },
    {
        "author": "皎然",
        "paragraphs": [
            "遠客殊未歸，我來幾惆悵。",
            "叩關一日不見人，繞屋寒花笑相向。",
            "寒花寂寂徧荒阡，柳色蕭蕭愁暮蟬。",
            "行人無數不相識，獨立雲陽古驛邊。",
            "鳳翅山中思本寺，魚竿村口望歸船。",
            "歸船不見見寒煙，離心遠水共悠然。",
            "他日相期那可定，閑僧著處即經年。"
        ],
        "title": "往丹陽尋陸處士不遇",
        "id": "f8e32064-bcb3-41ca-ad12-5a40f34bb4a0"
    },
    {
        "author": "皎然",
        "paragraphs": [
            "蒼涼遠景中，雨色緣山有。",
            "雲送滿洞庭，風吹繞楊柳。",
            "蕭蕭解輕袂，盡日隨林叟。"
        ],
        "tags": [
            "洞庭湖"
        ],
        "title": "集湯評事衡湖上望微雨",
        "id": "d1906765-01c9-4567-857d-716acaf87341"
    },
    {
        "author": "皎然",
        "paragraphs": [
            "九日山僧院，東籬菊也黃。",
            "俗人多泛酒，誰解助茶香。"
        ],
        "title": "九日與陸處士羽飲茶",
        "id": "ad2dc5eb-1d86-45ff-bf5f-11d0844c3c52"
    },
    {
        "author": "皎然",
        "paragraphs": [
            "愛君門館夜來清，瓊樹雙枝是弟兄。",
            "月在詩家偏足思，風過客位更多情。"
        ],
        "title": "夜過康錄事造會兄弟",
        "id": "021c0196-f295-4ddb-b2c9-d6c54735c1cb"
    },
    {
        "author": "皎然",
        "paragraphs": [
            "不下南昌縣，書齋每日閑。",
            "野花當砌落，溪鳥遂人還。",
            "有興常臨水，無時不見山。",
            "千峰數可盡，不出小窗間。"
        ],
        "title": "題沈少府書齋",
        "id": "41f0ddee-825d-4060-9ef9-b05888155f32"
    },
    {
        "author": "皎然",
        "paragraphs": [
            "南國宴佳賓，交情老倍親。",
            "月慙紅淚燭，花笑白頭人。",
            "寶瑟絚餘怨，瓊枝不讓春。",
            "更聞歌子夜，桃李豔妝新。"
        ],
        "title": "春夜與諸公同宴呈陸郎中",
        "id": "35811b12-3828-42e8-8bc1-384b8cdfc57b"
    },
    {
        "author": "皎然",
        "paragraphs": [
            "江上重雲起，何曾裛□塵。",
            "不能成落帽，翻欲更摧巾。",
            "素髮閑依枕，黃花暗待人。",
            "且應攜下價，芒屨就諸鄰。"
        ],
        "title": "九日阻雨簡高侍御",
        "id": "e549f0c3-e351-42ba-b739-c49b62bb8680"
    },
    {
        "author": "皎然",
        "paragraphs": [
            "武陵何處訪仙鄉，古觀雲根路已荒。",
            "細草擁壇人跡絕，落花沈磵水流香。",
            "山深有雨寒猶在，松老無風韻亦長。",
            "全覺此身離俗境，玄機亦可照迷方。"
        ],
        "title": "晚春尋桃源觀",
        "id": "9fab5260-1455-49e8-868a-9ac4fb558bfd"
    },
    {
        "author": "皎然",
        "paragraphs": [
            "留餞飛旌駐，離亭草色間。",
            "柏臺今上客，竹使舊朝班。",
            "日落東西水，天寒遠近山。",
            "古江分楚望，殘柳入隋關。",
            "戀闕心常積，迴軒日不閑。",
            "芳辰倚門道，猶得及春還。"
        ],
        "title": "同盧使君幼平郊外送閻侍御歸臺",
        "id": "3a4bef6d-003b-4b4b-9add-8e87825166cd"
    },
    {
        "author": "皎然",
        "paragraphs": [
            "明主重文諫，才臣出江東。",
            "束書辭東山，改服臨北風。",
            "萬里望皇邑，九重當曙空。",
            "天開芙蓉闕，日上蒲桃宮。",
            "天子初未起，金閨籍先通。",
            "身逢軒轅世，名貴鴛鸞中。",
            "故人榮此別，何用悲絲桐。"
        ],
        "title": "送梁拾遺肅歸朝",
        "id": "1478521e-b545-4d8c-9775-c9063f3f7c70"
    },
    {
        "author": "皎然",
        "paragraphs": [
            "碩賢靜廣州，信爲天下貞。",
            "屈茲大將佐，藉彼延閣英。",
            "聲動柳吳興，郊餞意不輕。",
            "吾知段夫子，高論關蒼生。",
            "處以得爲藩，出則道可行。",
            "遙知南樓會，新景當詩情。",
            "天高林瘴洗，秋遠海色清。",
            "時泰罷飛檄，唯應頌公成。"
        ],
        "title": "奉陪楊使君頊送段校書赴南海幕",
        "id": "62514170-aa7c-4664-afd8-6bddb4b6c65e"
    },
    {
        "author": "皎然",
        "paragraphs": [
            "長安三千里，喜行不言永。",
            "清路黃塵飛，大河滄流靜。",
            "更懷西川府，主公昔和鼎。",
            "伊鬱瑤瑟情，威遲花驄影。",
            "此時已難別，日又無停景。",
            "出餞闕相從，心隨過前嶺。"
        ],
        "title": "送陸侍御士佳赴上京",
        "id": "832673b1-038f-4eda-bc92-10b938233652"
    },
    {
        "author": "皎然",
        "paragraphs": [
            "峴首千里情，北轅自茲發。",
            "煙霞正登覽，簪筆限趨謁。",
            "黃鶴望天衢，白雲歸帝闕。",
            "客心南浦柳，離思西樓月。",
            "留賞景不延，感時芳易歇。",
            "他晨有山信，一爲訪林樾。"
        ],
        "title": "奉陪顏使君真卿登峴山送張侍御嚴歸臺",
        "id": "26f2689d-0bfc-4b06-b78f-5486bd4ddad2"
    },
    {
        "author": "皎然",
        "paragraphs": [
            "故人方遠適，訪我陳別情。",
            "此夜偶禪室，一言了無生。",
            "覽君緘中寶，如搴清玉瑛。",
            "胡爲蘊高價，歲晚徒營營。",
            "辭秩貧且病，何人見艱貞。",
            "出無黃金橐，空歌白苧行。",
            "威遲策駑馬，獨望故關樹。",
            "渺渺千里心，春風起中路。",
            "近聞新拜命，鸞鳳猶棲棘。",
            "勸君寄一枝，且養冥冥翼。",
            "甘泉多竹花，明年待君食。"
        ],
        "title": "酬元主簿子球別贈",
        "id": "8161a068-be19-4104-a253-41c822f3774b"
    },
    {
        "author": "皎然",
        "paragraphs": [
            "春色徧遠道，寂寞閩中行。",
            "碧水何渺渺，白雲亦英英。",
            "離人不可望，日暮芳洲情。",
            "黃鶴有逸翮，翹首白雲傾。",
            "欲爲山中侶，肯祕遼天聲。",
            "藍縷真子褐，葳蕤近臣纓。",
            "以茲奪爾懷，常恐道不成。",
            "吾門弟子中，不減惠休名。",
            "一性研已遠，五言功更精。",
            "從君汗漫遊，莫廢學無生。",
            "忍草肯搖落，禪枝不枯榮。",
            "采采慰長路，知吾心不輕。",
            "幻情有去住，真性無離別。",
            "留取老桂枝，歸來共攀折。"
        ],
        "title": "荅道素上人別",
        "id": "2516d4b3-0226-4238-8134-d7d4e84a86d7"
    },
    {
        "author": "皎然",
        "paragraphs": [
            "洛令從告還，故人東門餞。",
            "惠愛三年積，軒車一夜遠。",
            "曉月離館空，秋風故山晚。",
            "榮君有嘉薦，顧我阻遊衍。",
            "宿昔峰頂心，依依不可卷。"
        ],
        "title": "霅溪館送韓明府章辭滿歸",
        "id": "cc888ce8-b4db-485c-9855-061b240845e0"
    },
    {
        "author": "皎然",
        "paragraphs": [
            "天子錫玄纁，傾山禮隱淪。",
            "君拋青霞去，榮資觀國賓。",
            "劒光既陸離，瓊彩何璘玢。",
            "夙駕別情遠，商弦秋意新。",
            "冥冥鴻鵠姿，數尺看蒼旻。",
            "殘寇近宋郊，西行惡飆塵。",
            "立身素耿介，處難思經綸。",
            "春府搜才日，高科得一人。"
        ],
        "title": "送穆寂赴舉",
        "id": "33cf667a-649b-4f76-9009-48b6172cf325"
    },
    {
        "author": "皎然",
        "paragraphs": [
            "早聞凌雲彩，謂在鴛鷺儔。",
            "華髮始相遇，滄江仍旅遊。",
            "策名忘苟進，澹慮輕所求。",
            "常服遠遊誡，緬懷經世謀。",
            "片帆背風渚，萬里還湘洲。",
            "別望荆雲積，歸心漢水流。",
            "蘭苕行采采，桂櫂思悠悠。",
            "宿昔無機者，爲君動離憂。"
        ],
        "title": "送張彝歸長沙",
        "id": "2f59e15b-fd8d-48a8-a994-e478501e2d0e"
    },
    {
        "author": "皎然",
        "paragraphs": [
            "孤客秋易傷，嘶蟬靜仍續。",
            "佳晨亦已屢，歡會常不足。",
            "禪地非路岐，我心豈羈束。",
            "情生遠別時，坐恨清景促。",
            "望中千里隔，暮歸西山曲。",
            "蕭條月中道，彩蒨原上綠。",
            "不見同心人，幽懷增躑躅。"
        ],
        "title": "秋日毘陵南寺送潘述之揚州",
        "id": "eacea3d6-d9cd-4f35-836d-8b27480a3fc2"
    },
    {
        "author": "皎然",
        "paragraphs": [
            "別渚望邗城，岐路春日徧。",
            "柔風吹楊柳，芳景流郊甸。",
            "日日東林期，今夕異鄉縣。",
            "文房曠佳士，禪室阻清盼。",
            "離恨奪賞心，不得諧所願。",
            "莫憶山中人，碧雲遙可見。"
        ],
        "title": "春日又送潘述之揚州",
        "id": "50bd8261-d9b9-4f9b-9c4e-7520bfb16325"
    },
    {
        "author": "皎然",
        "paragraphs": [
            "故人念宿昔，欲別增遠情。",
            "入座炎氣屏，爲君秋景清。",
            "繇來空山客，不怨離弦聲。",
            "唯有暮蟬起，相思碧雲生。"
        ],
        "title": "新秋送盧判官",
        "id": "aca00475-41bd-4e9e-a4f6-5419b625d36d"
    },
    {
        "author": "皎然",
        "paragraphs": [
            "皇心亭毒廣，蝥賊皆陶甄。",
            "未刈蚩尤旗，方同軒后年。",
            "天子幸漢中，轘轅阻氛煙。",
            "璽書召幕牧，名在列岳仙。",
            "國難倚長城，廟謀資大賢。",
            "清損休汝騎，仁留述職篇。",
            "遐路渺天末，繁笳思河邊。",
            "飾徒促遠期，祗命赴急宣。",
            "謏才豈足稱，深仁顧何偏。",
            "那堪臨流意，千里望旗旃。"
        ],
        "title": "奉送袁高使君詔徵赴行在效曹劉體",
        "id": "dd23f806-a8a0-4636-8a7c-03be30ef8f7d"
    },
    {
        "author": "皎然",
        "paragraphs": [
            "詔下酇侯幕，徵賢寵上勳。",
            "才當持漢典，道可至堯君。",
            "藩牧今榮餞，詩流此盛文。",
            "水從吳渚別，樹向楚門分。",
            "宿寺期嘉月，看山識故雲。",
            "歸心復何奈，怊悵在江濆。"
        ],
        "title": "奉送陸中丞長源詔徵入朝",
        "id": "14d659d5-e351-4d2f-9bca-2918e6873fb4"
    },
    {
        "author": "皎然",
        "paragraphs": [
            "文憲中司盛，恩榮外鎮崇。",
            "諸侯皆取則，八使獨推功。",
            "詔喜新銜鳳，車看舊飾熊。",
            "去思今武子，餘教昔文翁。",
            "清在如江水，仁留是國風。",
            "光徵二千石，掃第望司空。"
        ],
        "title": "奉送李中丞道昌入朝",
        "id": "12bba4b4-3689-4142-9366-1334d7305fc8"
    },
    {
        "author": "皎然",
        "paragraphs": [
            "臨川千里別，惆悵上津橋。",
            "日暮人歸盡，山空雪未消。",
            "鄉雲心渺渺，楚水路遙遙。",
            "林下方歡會，山中獨寂寥。",
            "天寒驚斷鴈，江信望迴潮。",
            "歲晚流芳歇，思君在此宵。"
        ],
        "title": "冬日送顏延之明府撫州覲叔父",
        "id": "3cf59638-deea-4b7e-b6e6-e90266fe4a70"
    },
    {
        "author": "皎然",
        "paragraphs": [
            "如何有歸思，愛別欲忘難。",
            "白鷺沙洲晚，青龍水寺寒。",
            "蕉花鋪淨地，桂子落空壇。",
            "持此心爲境，應堪月夜看。"
        ],
        "title": "送關小師還金陵",
        "id": "a15bf243-f953-4f89-b66f-9143b5e47645"
    },
    {
        "author": "皎然",
        "paragraphs": [
            "漢家招秀士，峴上送君行。",
            "萬里見秋色，兩河傷遠情。",
            "王師出西鎬，虜寇避東平。",
            "天府登名後，迴看楚水清。"
        ],
        "title": "峴山送裴秀才赴舉",
        "id": "78063f93-fa73-41bd-91fb-55554f27c210"
    },
    {
        "author": "皎然",
        "paragraphs": [
            "證心何有夢，示說夢歸頻。",
            "文字齎秦本，詩騷學楚人。",
            "蘭開衣上色，柳向手中春。",
            "別後須相見，浮雲是我身。"
        ],
        "title": "酬別襄陽詩僧少微",
        "id": "1a759495-20b9-4da4-8905-bd32aa2be24c"
    },
    {
        "author": "皎然",
        "paragraphs": [
            "西陵古江口，遠見東揚州。",
            "淥水不同泛，春山應獨遊。",
            "尋僧白巖寺，望月謝家樓。",
            "宿昔心期在，人寰非久留。"
        ],
        "title": "送契上人遊揚州",
        "id": "dbad6d4f-0e8c-4418-acd9-c215f801476a"
    },
    {
        "author": "皎然",
        "paragraphs": [
            "八使慎求能，東人獨薦君。",
            "身猶千里限，名已九霄聞。",
            "遠路翻喜別，離言暫惜分。",
            "鳳門多士會，擁佩入卿雲。"
        ],
        "title": "送德清衛明府赴選",
        "id": "86bc6eb7-4e17-4174-9a17-877b3f6b8dbd"
    },
    {
        "author": "皎然",
        "paragraphs": [
            "離袂翠華滿，晨羞欲早行。",
            "春風生楚樹，曉角發隋城。",
            "野靄濕衣彩，江鴻增客情。",
            "征途不用戒，坐見白波清。"
        ],
        "title": "送鄭孝廉淮西覲省",
        "id": "3571ccea-faa3-42ec-bb60-33cbb4d2f112"
    },
    {
        "author": "皎然",
        "paragraphs": [
            "越客不成歌，春風起淥波。",
            "嶺重寒不到，海近瘴偏多。",
            "野戍桄榔發，人家翡翠過。",
            "翻疑此中好，君問定如何。"
        ],
        "title": "送沈秀才之閩中",
        "id": "14619596-c358-46df-9d2e-73055d921797"
    },
    {
        "author": "皎然",
        "paragraphs": [
            "佳遊限衰疾，一笑向西風。",
            "思見青門外，曾臨素滻東。",
            "峰明雲際寺，日出露寒宮。",
            "行道禪長在，香塵不染空。"
        ],
        "title": "送清會上人遊京",
        "id": "09aaf32b-3623-4c87-a46e-36a12b7a31d3"
    },
    {
        "author": "皎然",
        "paragraphs": [
            "辭宮因世難，家族盛南朝。",
            "名重郊居賦，才高獨酌謠。",
            "浪花飄一葉，峰色向三條。",
            "高逸雖成性，弓旌肯忘招。"
        ],
        "title": "送沈居士還太原",
        "id": "af62f9e2-faf7-410c-8315-5a1e186e475e"
    },
    {
        "author": "皎然",
        "paragraphs": [
            "漢日中郎妙，周王太史才。",
            "雲書捧日去，鶴版下天來。",
            "草見吳洲發，花思御苑開。",
            "羊公惜風景，欲別幾遲迴。"
        ],
        "title": "同顏使君真卿峴山送李法曹陽冰西上獻書時會有詔徵赴京",
        "id": "31c51111-e82a-452f-bf20-7ba6be083999"
    },
    {
        "author": "皎然",
        "paragraphs": [
            "兩河兵已偃，處處見歸舟。",
            "日夜故人散，江臯芳樹秋。",
            "楚雲傷遠思，秦月憶佳遊。",
            "名動春官籍，翩翩才少儔。"
        ],
        "title": "兵後送姚太祝赴選",
        "id": "5e20e345-189b-456a-b2ea-96e2bf078290"
    },
    {
        "author": "皎然",
        "paragraphs": [
            "舊遊經喪亂，道在復何人。",
            "寒草心易折，閑雲性常真。",
            "交情別後見，詩句比來新。",
            "向我桃州住，惜君東嶺春。"
        ],
        "title": "兵後送薛居士移家安吉",
        "id": "786d2b48-9685-4b38-8d5d-01d29ad520ad"
    },
    {
        "author": "皎然",
        "paragraphs": [
            "年少足詩情，西江楚月清。",
            "書囊山翠濕，琴匣雪花輕。",
            "久別經離亂，新正憶弟兄。",
            "贈君題樂府，爲是豫章行。"
        ],
        "title": "送鄥傪之洪州覲兄弟",
        "id": "98313de0-45fd-415a-8f3f-696c724b8b81"
    },
    {
        "author": "皎然",
        "paragraphs": [
            "羽檄飛未息，離情遠近同。",
            "感君繇泛瑟，關我是征鴻。",
            "眇默歸人盡，疎蕪夜渡空。",
            "還期當歲晚，獨在路行中。"
        ],
        "title": "送乾封李成",
        "id": "38c3862f-78a6-4d3c-b1d6-27327b5eeeff"
    },
    {
        "author": "皎然",
        "paragraphs": [
            "輕傳祗遠役，依依下姑亭。",
            "秋聲滿楊柳，暮色繞郊坰。",
            "煙水搖歸思，山當楚驛青。"
        ],
        "title": "送崔判官還揚子",
        "id": "dc1a9ede-8c1a-4380-9307-a5a5c23e7b01"
    },
    {
        "author": "皎然",
        "paragraphs": [
            "秋風怨別情，江守上西城。",
            "竹暑寒流淺，琴窗宿雨晴。",
            "治書招遠意，知共楚狂行。"
        ],
        "title": "奉酬袁使君西樓餞秦山人與晝同赴李侍御招三韻",
        "id": "a0651c69-b3f0-46c1-a65c-b11b67e530a2"
    },
    {
        "author": "皎然",
        "paragraphs": [
            "何意欲歸山，道高繇境勝。",
            "花空覺性了，月盡知心證。",
            "永夜出禪吟，清猨自相應。"
        ],
        "title": "送清涼上人",
        "id": "de64380f-bcb1-48b3-b6af-1709de80b037"
    },
    {
        "author": "皎然",
        "paragraphs": [
            "結駟何翩翩，落葉暗寒渚。",
            "夢裏春穀泉，愁中洞庭雨。",
            "聊持剡山茗，以代宜城醑。"
        ],
        "tags": [
            "洞庭湖"
        ],
        "title": "送李丞使宣州",
        "id": "09758709-4129-4b11-a298-0cd001955934"
    },
    {
        "author": "皎然",
        "paragraphs": [
            "知爾學無生，不應傷此別。",
            "相逢宿我寺，獨往遊靈越。",
            "早晚花會中，經行剡山月。"
        ],
        "title": "送至洪沙彌遊越",
        "id": "47837c8d-2791-4ba9-bb56-3080ef8e8b43"
    },
    {
        "author": "皎然",
        "paragraphs": [
            "雲陽別夜憶春耕，花發菱湖問去程。",
            "積水悠揚何處夢，亂山稠疊此時情。",
            "將離有月教弦斷，贈遠無蘭覺意輕。",
            "朝右要君持漢典，明年北墅可須營。"
        ],
        "title": "送皇甫侍御曾還丹陽別業",
        "id": "4f5dfe65-9c56-453b-a118-2787a226fe2e"
    },
    {
        "author": "皎然",
        "paragraphs": [
            "蘋洲北望楚山重，千里迴軺止一封。",
            "臨水情來還共載，看花醉去更相從。",
            "罷宮風渚何時別，寄隱雲陽幾處逢。",
            "後會那應似疇昔，年年覺老雪山容。"
        ],
        "title": "白蘋洲送洛陽李丞使還",
        "id": "39b92bbe-b7be-466c-a95a-8bda7783c6b3"
    },
    {
        "author": "皎然",
        "paragraphs": [
            "攜錫西山步綠莎，禪心未了奈情何。",
            "湘宮水寺清秋夜，月落風悲松柏多。"
        ],
        "title": "送履霜上人還金陵西山",
        "id": "d956bc46-82d6-4c9b-9f8d-f936709f89f9"
    },
    {
        "author": "皎然",
        "paragraphs": [
            "莫學休公學遠公，了心須與我心同。",
            "隋家古柳數株在，看取人間萬事空。"
        ],
        "title": "送辨聰上人還廣陵",
        "id": "276fd7e4-4cd7-4b9b-ad89-672baa15492f"
    },
    {
        "author": "皎然",
        "paragraphs": [
            "禪子自矜禪性成，將來擬照建溪清。",
            "南看閩樹花不落，更取何緣了妄情。"
        ],
        "title": "送清勵上人遊福建",
        "id": "b892cd02-1217-41d7-ac42-c323c69650e4"
    },
    {
        "author": "皎然",
        "paragraphs": [
            "見說洞庭無上路，春遊亂踏五靈芝。",
            "含桃風起花狼籍，正是仙翁碁散時。"
        ],
        "tags": [
            "洞庭湖"
        ],
        "title": "送顧道士遊洞庭山",
        "id": "7aff5d0b-5559-4355-a080-5054655f2f3c"
    },
    {
        "author": "皎然",
        "paragraphs": [
            "海上仙山屬使君，石橋琪樹古來聞。",
            "他時畫出白團扇，乞取天台一片雲。"
        ],
        "title": "送邢台州濟",
        "id": "11b06602-4ba1-43f6-a5b9-46dc196f22bc"
    },
    {
        "author": "皎然",
        "paragraphs": [
            "東城南陌強經過，怨別無心亦放歌。",
            "明日院公應問我，閑雲常在石門多。"
        ],
        "title": "送柳察諫議叔",
        "id": "ba9a88f0-988c-497b-bc44-1bf935190697"
    },
    {
        "author": "皎然",
        "paragraphs": [
            "中林許師友，忽阻夙心期。",
            "自顧青緺好，來將黃鶴辭。",
            "少年輕遠涉，世道得無欺。",
            "煙雨孤舟上，晨昏千里時。",
            "離魂渺天末，相望在江湄。",
            "無限江南柳，春風卷亂絲。"
        ],
        "title": "送柳淡扶侍赴洪州",
        "id": "68d1f205-0598-4395-94cf-34b1a0045cd1"
    },
    {
        "author": "皎然",
        "paragraphs": [
            "陵寢成香阜，禪枝出白楊。",
            "劒池留故事，月樹即他方。",
            "應世緣須別，栖心趣不忘。",
            "還將陸居士，晨發泛歸航。"
        ],
        "title": "同李司直題武丘寺兼留諸公與陸羽之無錫",
        "id": "f8a801ae-24da-4893-bc08-9c0b357326cc"
    },
    {
        "author": "皎然",
        "paragraphs": [
            "迢遙山意外，清風又對君。",
            "若爲於此地，翻作路岐分。",
            "別館琴徒語，前洲鶴自羣。"
        ],
        "title": "夏日題鄭谷江上納涼館",
        "id": "9adfe182-8f7b-4fd7-bef7-78b34ca4c684"
    },
    {
        "author": "皎然",
        "paragraphs": [
            "春風洞庭路，搖蕩暮天多。",
            "衰疾見芳草，別離傷遠波。",
            "詩名推首薦，賦甲擬前科。",
            "數日聞天府，山衣製芰荷。"
        ],
        "tags": [
            "太湖",
            "洞庭湖"
        ],
        "title": "太湖館送殷秀才赴舉",
        "id": "1439bee2-2d1c-48b2-82c3-b404a9fdacbc"
    },
    {
        "author": "皎然",
        "paragraphs": [
            "漸看華頂出，幽賞意隨生。",
            "十里行松色，千重過水聲。",
            "海容雲正盡，山色雨初晴。",
            "事事將心證，知君道可成。"
        ],
        "title": "送重鈞上人遊天台",
        "id": "0dc1a905-638b-4ee0-b6cf-8b958bc3ea64"
    },
    {
        "author": "皎然",
        "paragraphs": [
            "輕舸趣不已，東風吹綠蘋。",
            "欲看梅市雪，知賞柳家春。",
            "別意傾吳醑，芳聲動越人。",
            "山陰三月會，內史得嘉賓。"
        ],
        "title": "早春送顏主簿遊越東兼謁元中丞",
        "id": "a7c5039b-ea20-46df-ae06-1e116034b1d3"
    },
    {
        "author": "皎然",
        "paragraphs": [
            "誰知賞嘉節，別異忽相和。",
            "暮色汀洲徧，春情楊柳多。",
            "高城戀旌斾，極浦宿風波。",
            "惆悵支山月，今宵不再過。"
        ],
        "title": "同顏使君清明日遊因送蕭主簿",
        "id": "5d0a92b4-67ac-47af-9d70-774548dda771"
    },
    {
        "author": "皎然",
        "paragraphs": [
            "一與鍾山別，山中得信稀。",
            "經年求法後，及夏問安歸。",
            "野實充甘膳，池花當綵衣。",
            "慈親莫返拜，外禮欲無爲。"
        ],
        "title": "送道琚上人還金陵",
        "id": "377688d7-b1be-44c4-b3fc-56d953d4f6d9"
    },
    {
        "author": "皎然",
        "paragraphs": [
            "辭山偶世清，挾策忽西行。",
            "帆過隨江疾，衣霑楚雪輕。",
            "尚文須獻賦，重道莫論兵。",
            "東觀今多事，應高白馬生。"
        ],
        "title": "送裴邕之上京",
        "id": "efc703bb-6916-4269-bf9c-01513fd90d14"
    },
    {
        "author": "皎然",
        "paragraphs": [
            "江寺名天竺，多居躡遠蹤。",
            "春帆依柳浦，輕履上蓮峰。",
            "禪子兼三隱，空書共一封。",
            "因君達山信，應向白雲逢。"
        ],
        "title": "送珍上人還天竺兼寄廣通上人秦山人",
        "id": "e059389c-abce-49e0-bba6-87e5e560defa"
    },
    {
        "author": "皎然",
        "paragraphs": [
            "名在諸生右，家經見素風。",
            "春田休學稼，秋賦出儒宮。",
            "別路殘雲濕，離情晚桂叢。",
            "明年石渠署，應繼叔孫通。"
        ],
        "title": "送張孝廉赴舉",
        "id": "8284383b-63d9-4bad-b667-0cd6978c2612"
    },
    {
        "author": "皎然",
        "paragraphs": [
            "蕭蕭鳴夜角，驅馬背城濠。",
            "雨後寒流急，秋來朔吹高。",
            "三山期望海，八月欲觀濤。",
            "幾日西陵路，應逢謝法曹。"
        ],
        "title": "送劉司法之越",
        "id": "36cbe323-2fe4-47b1-a0d1-0bb272df2c02"
    },
    {
        "author": "皎然",
        "paragraphs": [
            "亂峰江上色，羨爾及秋行。",
            "釋氏推真子，郗家許貴甥。",
            "氎花新雨淨，帆葉好風輕。",
            "千里依元舅，迴潮亦有情。"
        ],
        "title": "送簡栖上人之建州覲使君舅",
        "id": "1e2b9a51-a60d-4fc4-ba23-3406eae1408d"
    },
    {
        "author": "皎然",
        "paragraphs": [
            "登望思慮積，長亭樹連連。",
            "悠揚下樓日，杳映傍帆煙。",
            "入夜四郊靜，南湖月待船。"
        ],
        "title": "登開元寺樓送崔少府還平望驛",
        "id": "df2fd6f1-6d5b-4373-92b9-2967698bc927"
    },
    {
        "author": "皎然",
        "paragraphs": [
            "野性配雲泉，詩情屬風景。",
            "愛作爛熳遊，閑尋東路永。",
            "何山最好望，須上蕭然嶺。"
        ],
        "title": "送王居士遊越",
        "id": "5a182ef9-a9de-4c03-a818-799a013d041a"
    },
    {
        "author": "皎然",
        "paragraphs": [
            "人獨歸，日將暮。",
            "孤帆帶孤嶼，遠水連遠樹。",
            "難作別時心，還看別時路。"
        ],
        "title": "雜言重送皇甫侍御曾",
        "id": "015123de-e5f5-4475-aecf-499c38f45d16"
    },
    {
        "author": "皎然",
        "paragraphs": [
            "臨川內史憐諸謝，爾在生緣比惠宗。",
            "遠別應將秦本去，幽尋定有楚僧逢。",
            "停船夜坐親孤月，把錫秋行入亂峰。",
            "便道須過大師寺，白蓮池上訪高蹤。"
        ],
        "title": "送演上人之撫州覲使君叔",
        "id": "210c23f4-db88-4ca0-bd10-b8c533055b38"
    },
    {
        "author": "皎然",
        "paragraphs": [
            "厭上烏橋送別頻，湖光爛熳望行人。",
            "欲將夜舸陪嘉月，肯住空林伴老身。",
            "獨鶴翩翻飛不定，歸雲蕭散會無因。",
            "從何得道懷惆悵，莫是人間屢見春。"
        ],
        "title": "送大寶上人歸楚山",
        "id": "5e5f47ff-0f41-439a-ae00-fbae21bd80c4"
    },
    {
        "author": "皎然",
        "paragraphs": [
            "芳草隨君自有情，不關山色與猨聲。",
            "爲看嚴子灘頭石，曾憶題詩不著名。"
        ],
        "title": "送侯秀才南遊",
        "id": "b6bfdacd-f332-425e-8612-db56bc69fbda"
    },
    {
        "author": "皎然",
        "paragraphs": [
            "白雲關我不關他，此物留君情最多。",
            "情著春風生橘樹，歸心不怕洞庭波。"
        ],
        "tags": [
            "洞庭湖"
        ],
        "title": "別洞庭維諒上人",
        "id": "e7808f40-425c-47f1-9d9b-61e5658bea45"
    },
    {
        "author": "皎然",
        "paragraphs": [
            "阮咸別曲四座愁，賴是春風不是秋。",
            "漫漫江行訪兄弟，猨聲幾夜宿蘆洲。"
        ],
        "title": "康造錄事宅送太祝姪之虔吉訪兄弟",
        "id": "bcb6f927-4a3a-4d3a-971f-1367fde21539"
    },
    {
        "author": "皎然",
        "paragraphs": [
            "平明匹馬上村橋，花發梅溪雪未消。",
            "日短天寒愁送客，楚山無限路遙遙。"
        ],
        "tags": [
            "抒情",
            "友人",
            "送别",
            "伤怀"
        ],
        "title": "冬日梅溪送裴方舟宣州",
        "id": "fcda5207-1ae4-4a31-bba0-da6f28c8bbf1"
    },
    {
        "author": "皎然",
        "paragraphs": [
            "才子南看多遠情，閑舟蕩漾任春行。",
            "新安江色長如此，何似新安太守清。"
        ],
        "title": "送韋向睦州謁獨孤使君汜",
        "id": "76f65785-3e98-4acc-a7f8-5c6cc6388ec9"
    },
    {
        "author": "皎然",
        "paragraphs": [
            "初到人間柳始陰，山書昨夜報春深。",
            "朝朝花落幾株樹，惱殺禪僧未證心。"
        ],
        "title": "送至嚴山人歸山",
        "id": "c7ca2bb2-4712-4f83-86ff-eeeb52518694"
    },
    {
        "author": "皎然",
        "paragraphs": [
            "平明擇鉢向風輕，正及隋堤柳色行。",
            "知爾禪心還似我，故宮春物肯傷情。"
        ],
        "title": "送僧遊揚州",
        "id": "0ac60a5c-acf7-4c2b-95c0-2bdab8cf6e60"
    },
    {
        "author": "皎然",
        "paragraphs": [
            "喜見幽人會，初開野客茶。",
            "日成東井葉，露採北山芽。",
            "文火香偏勝，寒泉味轉嘉。",
            "投鐺湧作沫，著椀聚生花。",
            "稍與禪經近，聊將睡網賒。",
            "知君在天目，此意日無涯。"
        ],
        "title": "對陸迅飲天目山茶因寄元居士晟",
        "id": "7e38e013-8ee1-4e25-a76f-55e772083dcd"
    },
    {
        "author": "皎然",
        "paragraphs": [
            "不意入前溪，愛溪從錯落。",
            "清清鑑不足，非是深難度。"
        ],
        "title": "渡前溪",
        "id": "9f260386-6918-4ec1-baa6-50b92076f515"
    },
    {
        "author": "皎然",
        "paragraphs": [
            "我欲長生夢，無心解傷別。",
            "千里萬里心，只似眼前月。"
        ],
        "title": "送靈澈",
        "id": "4b5edc93-e6c9-4e0e-8a09-3583554645a5"
    },
    {
        "author": "皎然",
        "paragraphs": [
            "欲問采靈藥，如何學無生。",
            "愛鶴頗似君，且非求仙情。"
        ],
        "title": "寄路溫州",
        "id": "eaeabc88-36d3-4e27-a3ac-9f63a4120216"
    },
    {
        "author": "皎然",
        "paragraphs": [
            "清淺白沙灘，綠蒲尚堪把。",
            "家住水東西，浣紗明月下。"
        ],
        "title": "浣紗女",
        "id": "465dbedf-6abe-4394-9cb6-23532cbf8679"
    },
    {
        "author": "皎然",
        "paragraphs": [
            "夜夜憶故人，長教山月待。",
            "今宵故人至，山月知何在。"
        ],
        "title": "待山月",
        "id": "e951a6ba-1dbc-40e5-ba83-45ca87bc7f76"
    },
    {
        "author": "皎然",
        "paragraphs": [
            "人生分已定，富貴豈妄來。",
            "不見海底泥，飛上成塵埃。"
        ],
        "title": "雜興",
        "id": "4c920f1b-b029-4445-bcfe-461caf31fa7c"
    },
    {
        "author": "皎然",
        "paragraphs": [
            "西底空流水，東垣但聚雲。",
            "最傷梅嶺望，花雪正紛紛。"
        ],
        "title": "舂陵登望",
        "id": "2fb49477-b27a-4765-8627-9a4684b7a23f"
    },
    {
        "author": "皎然",
        "paragraphs": [
            "若爲令憶洞庭春，上有閑雲可隱身。",
            "無限白雲山要買，不知山價出何人。"
        ],
        "tags": [
            "洞庭湖"
        ],
        "title": "投知己",
        "id": "bbed233e-2aee-485e-ba31-d4a59b6671a5"
    },
    {
        "author": "皎然",
        "paragraphs": [
            "攜手曾此分，怳如隔胡越。",
            "倫侯古封邑，榮盛風雨歇。",
            "飢鼯號空亭，野草生故轍。",
            "如何此路岐，更作千年別。",
            "馮軾望遠道，春山無斷絕。",
            "朝行入郢樹，夜泊依楚月。",
            "佳士持操高，揚才日昭晰。",
            "離言何所贈，盈滿有虧缺。",
            "時節傷蟪蛄，芳菲忌鶗鴂。",
            "予思鹿門隱，心跡貴冥滅。",
            "頹顏反芝朮，昔貌成冰雪。",
            "歲晏期爾來，銷聲坐巖穴。"
        ],
        "title": "兵後餘不亭重送盧孟明遊江西",
        "id": "2d3ba142-1e93-4213-8400-17d45daff7f7"
    },
    {
        "author": "皎然",
        "paragraphs": [
            "山翁亦好禪，借我風溪樹。",
            "採藥多近峰，汲泉有春渡。",
            "幽僧時相偶，仙子或與晤。",
            "自許戰勝心，彌高獨遊步。",
            "如何區中事，奪我林棲趣。",
            "辭山下復上，戀石行仍顧。",
            "宿昔情或乖，庶幾跡無誤。",
            "松聲莫相誚，此心冥去住。"
        ],
        "title": "別山詩",
        "id": "e005974a-ab48-4e6c-a41a-67b352683ae0"
    },
    {
        "author": "皎然",
        "paragraphs": [
            "庾公歡此別，路遠意猶賒。",
            "爲出塘邊柳，榮歸府中花。",
            "馳陽照古堞，遙思凝寒笳。",
            "延步下前渚，泝觴流淺沙。",
            "湖光引行色，輕舸傍殘霞。"
        ],
        "title": "同袁高使君送李判官使迴",
        "id": "f3facf68-cd48-43d3-8e23-db28e701b9bd"
    },
    {
        "author": "皎然",
        "paragraphs": [
            "江濤凋瘵後，遠使發天都。",
            "昏墊宸心及，哀矜詔命敷。",
            "恤民驅急傳，訪舊枉征艫。",
            "外鎮藩條最，中朝顧問殊。",
            "文皆正風俗，名共溢寰區。",
            "已事方懷闕，歸期早戒塗。",
            "繁笳咽水閣，高蓋擁雲衢。",
            "暮色生千嶂，秋聲入五湖。",
            "離歌猶宛轉，歸馭已踟躇。",
            "今夕庾公意，西樓月亦孤。"
        ],
        "title": "陪顏使君餞宣諭蕭常侍",
        "id": "512e5fd2-e9ca-4ee1-999c-e3e1e0862758"
    },
    {
        "author": "皎然",
        "paragraphs": [
            "諸侯崇魯學，羔鴈日成羣。",
            "外史刊新韻，中郎定古文。",
            "菁華兼百氏，縑素備三墳。",
            "國語思開物，王言欲致君。",
            "研精業已就，懽宴惜應分。",
            "獨望西山去，將身寄白雲。"
        ],
        "title": "奉陪顏使君修韻海畢東溪泛舟餞諸文士",
        "id": "82f3eb80-91a3-4b42-93c4-e1a73fc51a94"
    },
    {
        "author": "皎然",
        "paragraphs": [
            "行應會府春，欲勸及芳辰。",
            "北極天文正，東風漢律新。",
            "少年逢聖代，歡笑別情親。",
            "況是勳庸後，恩榮襲爾身。"
        ],
        "title": "今上初登極歲送皇甫孝廉赴選",
        "id": "7c60e0bd-891b-41da-8db2-3091534cd6b8"
    },
    {
        "author": "皎然",
        "paragraphs": [
            "久愛吳興客，來依道德藩。",
            "旋師聞杕杜，歸路憶轘轅。",
            "舊佩蒼玉在，新歌白芷繁。",
            "今朝天地靜，北望重飛翻。"
        ],
        "title": "同楊使君白蘋洲送陸侍御士佳入朝",
        "id": "d9268c26-7928-4e10-b09b-8b24f7f1d2b3"
    },
    {
        "author": "皎然",
        "paragraphs": [
            "繼世風流在，傳心向一燈。",
            "望雲裁衲慣，翫雪步花能。",
            "交戰情忘久，銷魂別未曾。",
            "明朝阮家集，知有竹林僧。"
        ],
        "title": "雪夜送海上人常州覲叔父上人殷仲文後",
        "id": "0012dca7-d278-450b-a531-c9636d0d774b"
    },
    {
        "author": "皎然",
        "paragraphs": [
            "灊人思爾法，楚信有迴船。",
            "估客親宵語，閑鷗偶晝禪。",
            "經聲含石瀲，麈尾拂江煙。",
            "常說歸山意，誅茅廬霍前。"
        ],
        "title": "送常清上人還舒州",
        "id": "934abcb8-a86f-4831-a0f0-c3fc0155548e"
    },
    {
        "author": "皎然",
        "paragraphs": [
            "楚思入詩清，晨登峴山情。",
            "秋天水西寺，古木宛陵城。",
            "琴匣應將往，書車亦共行。",
            "吾知江太守，一顧重君名。"
        ],
        "title": "峴山送崔子向之宣州謁裴使君",
        "id": "019a61c7-f187-40a0-b282-fe86c6c98531"
    },
    {
        "author": "皎然",
        "paragraphs": [
            "春日異秋風，何爲怨別同。",
            "潮迴芳渚沒，花落晝山空。",
            "旅候聞嘶馬，殘陽望斷鴻。",
            "應思右內史，相見直城中。"
        ],
        "title": "送嚴明府入關謁黎京兆",
        "id": "af7c624d-780d-47a0-8eb0-0449c042c261"
    },
    {
        "author": "皎然",
        "paragraphs": [
            "山情與詩思，爛熳欲何從。",
            "夜舸誰相逐，空江月自逢。",
            "春期越草秀，晴憶剡雲濃。",
            "便擬將輕錫，攜居入亂峰。"
        ],
        "title": "送丘秀才遊越",
        "id": "4fb350ba-d5ef-4d2f-a497-c7d0e3fc8023"
    },
    {
        "author": "皎然",
        "paragraphs": [
            "妖烽昨日靜，故里近嵩丘。",
            "楚月搖歸夢，江楓見早秋。",
            "鄉心無遠道，北信減離憂。",
            "禪子還無事，辭君買沃州。"
        ],
        "title": "送楊校書還濟源",
        "id": "311e2f12-cb56-4e03-bc1c-b313e27be91b"
    },
    {
        "author": "皎然",
        "paragraphs": [
            "秋風吹別袂，客思在長安。",
            "若得臨觴醉，何須減瑟彈。",
            "秉心凌竹柏，仗信越波瀾。",
            "春會文昌府，思君每北看。"
        ],
        "title": "送楊遂初赴選",
        "id": "284f2674-7f1d-437f-bb78-3a2a13fe71b5"
    },
    {
        "author": "皎然",
        "paragraphs": [
            "久遊春草盡，還寄北船歸。",
            "沙鳥窺中食，江雲入淨衣。",
            "秦原山色近，楚寺磬聲微。",
            "見說翻經館，多聞似者稀。"
        ],
        "title": "送贇上人還京",
        "id": "413da56f-7ee5-4dea-995b-9a713ded91f5"
    },
    {
        "author": "皎然",
        "paragraphs": [
            "香爐七嶺秀，秋色九江清。",
            "自古多禪隱，吾常愛此行。",
            "尋師經鄂渚，受請到青城。",
            "離別人間事，何關道者情。"
        ],
        "title": "送廣通上人遊江西",
        "id": "a60433a7-b5b1-4ef1-95b6-62b28dc2c19f"
    },
    {
        "author": "皎然",
        "paragraphs": [
            "君章才五色，知爾得家風。",
            "故里旋歸駕，壽春思奉戎。",
            "天寒長蛇伏，飆烈文虎雄。",
            "定頌張征虜，桓桓戡難功。"
        ],
        "title": "送羅判官還壽州幕",
        "id": "ccc82c46-f8e8-4870-8ec4-07c89144fa67"
    },
    {
        "author": "皎然",
        "paragraphs": [
            "山開江色上，孤賞去應遲。",
            "綠水迎吳榜，秋風入楚詞。",
            "猨清獨宿處，木落遠行時。",
            "見說東陽守，登樓爲爾期。"
        ],
        "title": "送李秀才赴婺州招",
        "id": "cd6dc609-00ed-4d26-9b1c-797f0d1c67d7"
    },
    {
        "author": "皎然",
        "paragraphs": [
            "六月鵬盡化，鴻飛獨冥冥。",
            "秋烽家不定，險路客頻經。",
            "牛渚何時到，漁船幾處停。",
            "遙知詠史夜，謝守月中聽。"
        ],
        "title": "送薛逢之宣州謁廢使",
        "id": "6163842c-cd07-4922-884f-b8ca285e40dd"
    },
    {
        "author": "皎然",
        "paragraphs": [
            "道賢齊二阮，俱向竹林歸。",
            "古偈穿花線，春裝卷葉衣。",
            "僧墟迴水寺，佛隴啓山扉。",
            "愛別吾何有，人心強有違。"
        ],
        "title": "送德守二叔姪上人還國清寺覲師",
        "id": "20125a58-e28c-4901-9bbc-2ed9be1531b2"
    },
    {
        "author": "皎然",
        "paragraphs": [
            "身爲郢令客，心許楚山雲。",
            "文墨應經世，林泉漫誘君。",
            "欲隨樵子去，惜與道流分。",
            "肯謝申公輩，治詩事漢文。"
        ],
        "title": "同明府章送沈秀才還石門山讀書",
        "id": "e7a61698-8744-4ba7-ad8e-6e8aae32456e"
    },
    {
        "author": "皎然",
        "paragraphs": [
            "江南梅雨天，別思極春前。",
            "長路飛鳴鶴，離帆聚散煙。",
            "清晨趨九陌，秋色望三邊。",
            "見說王都尹，山陽辟一賢。"
        ],
        "title": "送吉判官還京赴崔尹幕",
        "id": "76464b7b-6cdb-42fb-9397-4e8d3d49c93e"
    },
    {
        "author": "皎然",
        "paragraphs": [
            "商洛近京師，才難赴幕時。",
            "離歌紛白紵，候騎擁青絲。",
            "會喜疲人息，應逢猾虜衰。",
            "看君策高足，自此煙霄期。"
        ],
        "title": "送裴判官赴商幕",
        "id": "71a68ed2-a27f-4015-9a26-9c5724c4af71"
    },
    {
        "author": "皎然",
        "paragraphs": [
            "獨思賢王府，遂作豫章行。",
            "雄鎮廬霍秀，高秋江漢清。",
            "見聞驚苦節，艱故傷遠情。",
            "西邸延嘉士，遺才得正平。"
        ],
        "title": "送李喻之處士洪州謁曹王",
        "id": "ce2d35e0-f4b0-4409-971e-f7c02826fb65"
    },
    {
        "author": "皎然",
        "paragraphs": [
            "田園臨漢水，離亂寄隨關。",
            "今日煙塵盡，東西又未還。",
            "長亭百越外，孤櫂五湖間。",
            "何處遊芳草，雲門千萬山。"
        ],
        "title": "送唐贊善遊越",
        "id": "af0a0f75-4479-4a74-8b39-22d17c99f0c6"
    },
    {
        "author": "皎然",
        "paragraphs": [
            "晨裝行墮葉，萬里望桑乾。",
            "舊說涇關險，猶聞易水寒。",
            "黃雲戰後積，白草暮來看。",
            "近得君苗信，時教旅思寬。"
        ],
        "title": "送韋秀才",
        "id": "58425418-7cca-4d94-959e-0a9fdff1b95a"
    },
    {
        "author": "皎然",
        "paragraphs": [
            "諸侯懼削地，選士皆不羈。",
            "休隱脫荷芰，將鳴矜羽儀。",
            "甲科爭玉片，詩句擬花枝。",
            "君實三楚秀，承家有清規。"
        ],
        "title": "送陳秀才赴舉",
        "id": "83140b82-3e31-4b2b-84de-197885e41511"
    },
    {
        "author": "皎然",
        "paragraphs": [
            "身將劉令隱，經共謝公翻。",
            "有此宗師在，應知我法存。",
            "問心常寂樂，爲別豈傷魂。",
            "獨訪華泉去，秋風入雁門。"
        ],
        "title": "烏程李明府水堂同盧使君幼平送奘上人遊五臺",
        "id": "930f9898-6d9f-4812-b0f4-03a05b803b34"
    },
    {
        "author": "皎然",
        "paragraphs": [
            "風吹殘柳絲，孤客欲歸時。",
            "掩抑楚弦絕，離披湘葉衰。",
            "前軍猶轉戰，故國杳難期。",
            "北望鴈門雪，空吟平子詩。"
        ],
        "title": "送李季良北歸",
        "id": "c2a82c4d-8c7d-4c02-a5a8-3268bd1c085d"
    },
    {
        "author": "皎然",
        "paragraphs": [
            "歡言欲忘別，風信忽相驚。",
            "柳浦歸人思，蘭陵春草生。",
            "擷芳心未及，視枕戀常盈。",
            "此去非長路，還如千里情。"
        ],
        "title": "送淳于秀才蘭陵覲省",
        "id": "f51d1cab-f27a-4c80-9ad2-38f00f169ec9"
    },
    {
        "author": "皎然",
        "paragraphs": [
            "不肯資章甫，勝衣被木蘭。",
            "今隨秣陵信，欲及蔡州壇。",
            "野寺鐘聲遠，春山戒足寒。",
            "歸來次第學，應見後心難。"
        ],
        "title": "送至洪沙彌赴上元受戒",
        "id": "54229a02-6078-4090-a29b-54f58859bbb4"
    },
    {
        "author": "皎然",
        "paragraphs": [
            "重陽千騎出，送客爲踟躕。",
            "曠野多搖落，寒山滿路隅。",
            "晴空懸蒨斾，秋色起菱湖。",
            "幾日登司會，揚才盛五都。"
        ],
        "title": "九日同盧使君幼平吳興郊外送李司倉赴選",
        "id": "45f72bee-0bd1-4aaa-beb7-2e56674558d4"
    },
    {
        "author": "皎然",
        "paragraphs": [
            "江臯北風至，歸客獨傷魂。",
            "楚水逢鄉雁，平陵憶故園。",
            "征驂嘶別館，落日隱寒原。",
            "應及秦川望，春華滿國門。"
        ],
        "title": "送盧孟明還上都",
        "id": "743b9ff6-ef74-4619-a1fb-8b677a3baa9d"
    },
    {
        "author": "皎然",
        "paragraphs": [
            "豈謂江南別，心如塞上行。",
            "苦雲搖陣色，亂木攪秋聲。",
            "周谷雨未散，漢河流尚橫。",
            "春司遲爾策，方用靜妖兵。"
        ],
        "title": "送李少賓赴舉",
        "id": "9acd6b1e-d9d2-4074-b391-695f47562b0d"
    },
    {
        "author": "皎然",
        "paragraphs": [
            "不慣人間別，多應忘別時。",
            "逢山又逢水，只畏却來遲。"
        ],
        "title": "留別閻士和",
        "id": "a2c15180-6f0d-4087-934d-79fd364e25b9"
    },
    {
        "author": "皎然",
        "paragraphs": [
            "常隨山上下，忽限江南北。",
            "共是忘情人，何繇肯相憶。"
        ],
        "title": "送李道士",
        "id": "84ad0278-c239-4721-bf78-53385b0905f4"
    },
    {
        "author": "皎然",
        "paragraphs": [
            "北望煙鋪驃騎營，虜烽無火楚天晴。",
            "此時千里西歸客，泗上春風得及耕。"
        ],
        "title": "送裴參軍還下邳舊居",
        "id": "ecd7e63d-8c05-4af2-9018-05064797df28"
    },
    {
        "author": "皎然",
        "paragraphs": [
            "悠悠渺渺屬寒波，故寺思歸意若何。",
            "長憶孤洲二三月，春山偏愛富春多。"
        ],
        "title": "送文會上人還富陽",
        "id": "cd9e26f7-052e-4c53-8746-6af2a42e9d72"
    },
    {
        "author": "皎然",
        "paragraphs": [
            "從來湖上勝人間，遠愛浮雲獨自還。",
            "孤月空天見心地，寥寥一水鏡中山。"
        ],
        "tags": [
            "洞庭湖"
        ],
        "title": "送維諒上人歸洞庭",
        "id": "6aa24cb9-01be-4fbb-bee5-3d54ba38ffeb"
    },
    {
        "author": "皎然",
        "paragraphs": [
            "明日重陽今日歸，布帆絲雨望霏霏。",
            "行過鶴渚知堪住，家在龍沙意有違。"
        ],
        "title": "九月八日送蕭少府歸洪州",
        "id": "36a820f5-686d-4ce1-94d9-58e2edc15f00"
    },
    {
        "author": "皎然",
        "paragraphs": [
            "維舟若許暫從容，送過重江不厭重。",
            "霜簡別來今始見，雪山歸去又難逢。"
        ],
        "title": "同顏魯公泛舟送皇甫侍御曾",
        "id": "7f2da814-75d0-4dd9-a34f-1582f214b923"
    },
    {
        "author": "皎然",
        "paragraphs": [
            "不知持斧客，吟會是何情。",
            "丹陛恩猶在，滄洲賞暫行。",
            "江橈隨月泛，山策逐雪行。",
            "佳句傳零雨，詩流許盛名。"
        ],
        "title": "送孫侍御遊越",
        "id": "d3ea160b-27f5-4da1-919d-776f3626a246"
    },
    {
        "author": "皎然",
        "paragraphs": [
            "西候風信起，三湘孤客心。",
            "天寒漢水廣，鄉遠楚雲深。",
            "服綵將侍膳，擷芳思滿襟。",
            "歸人忘艱阻，別恨獨何任。"
        ],
        "title": "送顏處士還長沙覲省",
        "id": "76bc3b65-fb42-4452-9609-867bebe7fb03"
    },
    {
        "author": "皎然",
        "paragraphs": [
            "欲廣分何教，心將江漢期。",
            "雲招望寺處，月待泝杯時。",
            "真侶誰傷別，降猨汝自悲。",
            "多應過廬阜，幽賞却來遲。"
        ],
        "title": "送還本上人遊江西",
        "id": "fcc20a02-5750-4224-98ff-908761c51854"
    },
    {
        "author": "皎然",
        "paragraphs": [
            "國賦推能吏，今朝發貢湖。",
            "佇瞻雙闕鳳，思見柏臺烏。",
            "樹向秦關遠，江分楚驛孤。",
            "榮君有兄弟，相繼騁長途。"
        ],
        "title": "送路少府使京兼覲侍御兄",
        "id": "86d12ea5-2998-4a34-bd94-c4497c385889"
    },
    {
        "author": "皎然",
        "paragraphs": [
            "落日獨歸客，空山匹馬嘶。",
            "蕭條古關外，岐路更東西。",
            "大澤雲寂寂，長亭雨淒淒。",
            "君還到湘水，寒夜滿猨啼。"
        ],
        "title": "於武原從送盧士舉",
        "id": "66692e37-82e5-42af-a89b-3a95b6a18bb5"
    },
    {
        "author": "皎然",
        "paragraphs": [
            "驛吏滿江城，深仁見此情。",
            "士林推玉振，公府薦冰清。",
            "爲政移風久，承恩就日行。",
            "仲容綸綍貴，南巷有光榮。"
        ],
        "title": "送烏程李明府得陟狀赴京",
        "id": "77de2bc3-e57f-4aa7-b682-6d1fd1e5a629"
    },
    {
        "author": "皎然",
        "paragraphs": [
            "一身齎萬卷，編室寄煙蘿。",
            "硯滴穿池小，書衣種楮多。",
            "吟詩山響荅，泛瑟竹聲和。",
            "鶴板求儒術，深居意若何。"
        ],
        "title": "送裴秀才往會稽山讀書",
        "id": "42b6ff28-fc0b-4301-858b-f9cfde4b7e95"
    },
    {
        "author": "皎然",
        "paragraphs": [
            "金虎城池在，銅龍劒珮新。",
            "重看前浦柳，猶憶舊洲蘋。",
            "遠思秦雲暮，歸心臘月春。",
            "青園昔遊處，惆悵別離人。"
        ],
        "title": "送崔詹事論之上都",
        "id": "6360624e-cef8-4329-a0b3-93f1bba833d6"
    },
    {
        "author": "皎然",
        "paragraphs": [
            "蕭蕭北風起，孤櫂下江濆。",
            "暮客去來盡，春流南北分。",
            "萋萋御亭草，渺渺蕪城雲。",
            "相送目千里，空山獨望君。"
        ],
        "title": "京口送盧孟明還揚州",
        "id": "39e5f0de-6788-4f52-ab8b-0bf7bac1d8e8"
    },
    {
        "author": "皎然",
        "paragraphs": [
            "童年隨法侶，家世本儒流。",
            "章句三生學，清涼萬里遊。",
            "雲歸龍沼暗，木落鴈門秋。",
            "長老應相問，傳予向祖州。"
        ],
        "title": "送沙彌大智遊五臺",
        "id": "803f49d8-542b-4f21-bdbc-2111b7c5916a"
    },
    {
        "author": "皎然",
        "paragraphs": [
            "雲泉誰不賞，獨見爾情高。",
            "投石輕龍窟，臨流笑鷺濤。",
            "折荷爲片席，灑水淨方袍。",
            "剡路逢禪侶，多應問我曹。"
        ],
        "title": "送稟上人遊越",
        "id": "9eb38dff-a8cc-4790-9e6f-810abaf53f82"
    },
    {
        "author": "皎然",
        "paragraphs": [
            "楚水清風生，揚舲泛月行。",
            "荻洲寒露彩，雷岸曙潮聲。",
            "東道思才子，西人望客卿。",
            "從來金谷集，相繼有詩名。"
        ],
        "title": "送潘秀才之舒州",
        "id": "596683bb-2f3e-41d2-9999-5bbdc0835442"
    },
    {
        "author": "皎然",
        "paragraphs": [
            "千里訪靈奇，山資亦相隨。",
            "葉舟過鶴市，花漏宿龍池。",
            "峰頂應閑散，人間足別離。",
            "白雲將世事，吾見爾心知。"
        ],
        "tags": [
            "庐山"
        ],
        "title": "送王山人遊廬山",
        "id": "c276f673-4007-40ed-8fc4-a6dfec5a8266"
    },
    {
        "author": "皎然",
        "paragraphs": [
            "楚僧推後輩，唐本學新經。",
            "外國傳香氎，何人施竹瓶。",
            "秋風別李寺，春日向柯亭。",
            "大阮今爲郡，看君眼最青。"
        ],
        "title": "送道契上人之越覲大夫叔",
        "id": "86facd49-87e1-43d5-b741-b14a0877bb74"
    },
    {
        "author": "皎然",
        "paragraphs": [
            "白版年猶小，黃花褐已通。",
            "若爲詩思逸，早欲似休公。",
            "邁俗多真氣，傳家有素風。",
            "應須學心地，宗旨在關東。"
        ],
        "title": "送沙彌長文遊京",
        "id": "f148b8dd-998d-4959-989b-01c5fcf57fed"
    },
    {
        "author": "皎然",
        "paragraphs": [
            "超然獨遊趣，無限別山情。",
            "予病不同賞，雲閑應共行。",
            "齋容秋水照，香氎早風輕。",
            "曾被陳王識，遙知江上迎。"
        ],
        "title": "秋日送擇高上人往江西謁曹王",
        "id": "64cd7b89-72d8-476e-aa56-fcf28d28ce5c"
    },
    {
        "author": "皎然",
        "paragraphs": [
            "關中四子教猶存，見說新經待爾翻。",
            "爲法應過七祖寺，忘名不到五侯門。",
            "閑尋鄠杜看脩竹，獨上風涼望古原。",
            "高逸詩情無別怨，春遊從遣落花繁。"
        ],
        "title": "送如獻上人遊長安",
        "id": "7309e31f-5147-4cd7-a2b6-82ff85bb4977"
    },
    {
        "author": "皎然",
        "paragraphs": [
            "送君何處最堪思，孤月停空欲別時。",
            "露茗猶芳邀重會，寒花落盡不成期。",
            "鶴令先去看山近，雲礙初飛到寺遲。",
            "莫倚禪功放心定，蕭家陵樹誤人悲。"
        ],
        "title": "日曜上人還潤州",
        "id": "12715327-00ab-42f0-938f-7ac575c4369c"
    },
    {
        "author": "皎然",
        "paragraphs": [
            "一奏胡笳客未停，野僧還欲廢禪聽。",
            "難將此意臨江別，無限春風葭菼青。"
        ],
        "title": "寺院聽胡笳送李殷",
        "id": "7efa5ff8-f211-4b7f-a230-83cef869fafc"
    },
    {
        "author": "皎然",
        "paragraphs": [
            "斜日搖揚在柳絲，孤亭寂寂水逶迤。",
            "誰堪別後行人盡，唯有春風起路岐。"
        ],
        "title": "送僧繹",
        "id": "dd17e316-87b9-4a64-bdc6-d5cb619bf5e4"
    },
    {
        "author": "皎然",
        "paragraphs": [
            "波上荻花非雪花，風吹撩亂滿袈裟。",
            "如今歲晏無芳草，獨對離樽作物華。"
        ],
        "title": "荅裴評事澄荻花間送梁肅拾遺",
        "id": "bcca4847-f95e-4271-9aea-ea04f166f8dc"
    },
    {
        "author": "皎然",
        "paragraphs": [
            "昨日雪山記爾名，吾今坐石已三生。",
            "少年道性易流動，莫遣秋風入別情。"
        ],
        "title": "送勝雲小師",
        "id": "3d2875fd-05b7-4db6-b58d-fe69e2f1df9b"
    },
    {
        "author": "皎然",
        "paragraphs": [
            "今日同，明日隔，何事悠悠久爲客。",
            "君憐溪上去來雲，我羨磷磷水中石。"
        ],
        "title": "誚士和別",
        "id": "49b136e1-ba54-4338-9959-9aac45592250"
    },
    {
        "author": "皎然",
        "paragraphs": [
            "北期何意促，蕙草夜來繁。",
            "清月思淮水，春風望國門。",
            "此時休旋逸，萬里忽飛翻。",
            "若憶山陰會，孤琴爲我援。"
        ],
        "title": "送吳馮遊京",
        "id": "4a4243ce-d7ea-4524-b1bc-afdbccb75945"
    },
    {
        "author": "皎然",
        "paragraphs": [
            "楚山千里一僧行，念爾初緣道未成。",
            "莫向舒姑泉口泊，此中嗚咽爲傷情。"
        ],
        "title": "送僧遊宣州",
        "id": "0c49dce5-ed9c-43dc-8375-bed3229dc819"
    },
    {
        "author": "皎然",
        "paragraphs": [
            "上方精舍遠，共宿白雲端。",
            "寂寞千峰夜，蕭條萬木寒。",
            "山光霜下見，松色月中看。",
            "却與西林別，歸心即欲闌。"
        ],
        "title": "宿支硎寺上房",
        "id": "aff696be-a91f-4e19-8ecd-6b09c57adb35"
    },
    {
        "author": "皎然",
        "paragraphs": [
            "西山禪隱比來聞，長道唯應我與君。",
            "書上無名心忘却，人間聚散似浮雲。"
        ],
        "title": "荅胡處士",
        "id": "e3373f5d-d110-4172-8558-4046a87b0f55"
    },
    {
        "author": "皎然",
        "paragraphs": [
            "莫道謫官無主人，秣陵才令日相親。",
            "前溪更有忘憂處，荷葉田田間白蘋。"
        ],
        "title": "荅張烏程",
        "id": "cfd73d42-2f25-42c4-9a56-8b325c82f841"
    },
    {
        "author": "皎然",
        "paragraphs": [
            "愛君詩思動禪心，使我休吟待鶴吟。",
            "更說郡中黃霸在，朝朝無事許招尋。"
        ],
        "title": "酬張明府",
        "id": "546f24ef-4889-4f0d-90b0-279554000dfb"
    },
    {
        "author": "皎然",
        "paragraphs": [
            "官居鼎鼐古今無，名士才臣獨一余。",
            "賢閣御題龍墨燦，詔歸補衮在須臾。"
        ],
        "title": "勞山居寄呈吳處士",
        "id": "aed7d4ae-8389-4ede-bfd0-9fdb439b1d33"
    },
    {
        "author": "皎然",
        "paragraphs": [
            "候騎出紛紛，元戎霍冠軍。",
            "漢鞞秋聒地，羌火晝燒雲。",
            "萬里戈城合，三邊羽檄分。",
            "烏孫驅未盡，肯顧遼陽勳。"
        ],
        "title": "從軍行五首 一",
        "id": "97dd72e9-9042-4c92-943e-9632baf2097b"
    },
    {
        "author": "皎然",
        "paragraphs": [
            "韓斾拂丹霄，漢軍新破遼。",
            "紅塵驅鹵簿，白羽擁嫖姚。",
            "戰苦軍猶樂，功高將不驕。",
            "至今丁零塞，朔吹空蕭蕭。"
        ],
        "title": "從軍行五首 二",
        "id": "9a5d1655-e201-4e9e-ac7a-ae583c563707"
    },
    {
        "author": "皎然",
        "paragraphs": [
            "百萬逐呼韓，頻年不解鞍。",
            "兵屯絕漠暗，馬飲濁河乾。",
            "破虜功未錄，勞師力已殫。",
            "須防肘腋下，飛禍出無端。"
        ],
        "title": "從軍行五首 三",
        "id": "191fa949-63bc-435b-8ed6-950484a6ac87"
    },
    {
        "author": "皎然",
        "paragraphs": [
            "飛將下天來，奇謀閫外裁。",
            "水心龍劒動，地肺鴈山開。",
            "望氣燕師銳，當鋒虜陣摧。",
            "從今射鵰騎，不敢過雲堆。"
        ],
        "title": "從軍行五首 四",
        "id": "37cec46c-16fe-40f9-8610-845d552c562f"
    },
    {
        "author": "皎然",
        "paragraphs": [
            "黃紙君王詔，青泥校尉書。",
            "誓師張虎落，選將擐犀渠。",
            "霧暗津蒲失，天寒塞柳疎。",
            "橫行十萬騎，欲掃虜塵餘。"
        ],
        "title": "從軍行五首 五",
        "id": "05b15565-3921-4c2a-b7c9-a1fb6ff8cd58"
    },
    {
        "author": "皎然",
        "paragraphs": [
            "隴頭水欲絕，隴水不堪聞。",
            "碎影搖槍壘，寒聲咽幔軍。",
            "素從鹽海積，綠帶柳城分。",
            "日落天邊望，逶迤入寒雲。"
        ],
        "title": "隴頭水二首 一",
        "id": "5272bdd9-1aec-4937-b764-a6c1294b4205"
    },
    {
        "author": "皎然",
        "paragraphs": [
            "秦隴逼氐羌，征人去未央。",
            "如何幽咽水，併欲斷君腸。",
            "西注悲窮漠，東分憶故鄉。",
            "旅魂聲攪亂，無夢到咸陽。"
        ],
        "title": "隴頭水二首 二",
        "id": "83527647-593d-4e2e-94d4-fdc41689c95d"
    },
    {
        "author": "皎然",
        "paragraphs": [
            "寒塞無因見落梅，胡人吹入笛聲來。",
            "勞勞亭上春應度，夜夜城南戰未迴。"
        ],
        "title": "塞下曲二首 一",
        "id": "9439ec50-08ff-4eef-a2e4-7da211440b49"
    },
    {
        "author": "皎然",
        "paragraphs": [
            "都護今年破武威，胡沙萬里鳥空飛。",
            "旄竿瀚海掃雲出，氈騎天山蹋雪歸。"
        ],
        "title": "塞下曲二首 二",
        "id": "a59a6c0a-3019-4d54-9a34-f7fbed9e13bc"
    },
    {
        "author": "皎然",
        "paragraphs": [
            "黃綺皆皓髮，秦時隱商山。",
            "嘉謀匡帝道，高步遊天關。",
            "不愛珪組紲，却思林壑還。",
            "放歌長松下，日與孤雲閑。"
        ],
        "title": "覽史",
        "id": "0f885a40-7601-4ae1-b885-afa5562f07c5"
    },
    {
        "author": "皎然",
        "paragraphs": [
            "獨負高世資，冥冥寄浮俗。",
            "卞子去不歸，何人辯荆玉。",
            "鬻舂意不淺，汚迹身豈辱。",
            "鸞鎩樂迍邅，虬蟠甘窘束。",
            "五噫譎且正，可以見心曲。"
        ],
        "title": "詠史",
        "id": "e7e99c18-4408-46a5-aaac-9875ef05cb68"
    },
    {
        "author": "皎然",
        "paragraphs": [
            "田氏門下客，馮公衆中賤。",
            "一朝市義還，百代名獨擅。",
            "始知下客不可輕，能使主人功業成。",
            "借問高車與珠履，何如卑賤一書生。"
        ],
        "title": "詠史",
        "id": "e9812eed-7e8d-4680-bfcd-187b20b1889f"
    },
    {
        "author": "皎然",
        "paragraphs": [
            "相公乃天蓋，人文佐生成。",
            "立程正頹靡，繹思何縱橫。",
            "春杼弄緗綺，陽林敷玉英。",
            "飄然飛動姿，邈矣高簡情。",
            "後輩驚失步，前修敢爭衡。",
            "始欣耳目遠，再使機慮清。",
            "體正力已全，理精識何妙。",
            "昔年歌陽春，徒推郢中調。",
            "今朝聽鸞鳳，豈獨羨門嘯。",
            "帝命鎮雄州，待濟寄上流。",
            "才兼荆衡秀，氣助瀟湘秋。",
            "逸蕩子山匹，經奇文暢儔。",
            "沈吟未終卷，變態紛難數。",
            "曜耳代明璫，襲衣同芳杜。",
            "愔愔聞玉磬，寤寐在靈府。"
        ],
        "title": "讀張曲江集",
        "id": "4ff6d91f-2f0b-403e-be77-1763e842d62f"
    },
    {
        "author": "皎然",
        "paragraphs": [
            "江蘺生古砌，花每落禪床。",
            "嘉客未採掇，空門自馨香。",
            "名因詩目見，色對道心忘。",
            "不遇陸內史，誰知殊衆芳。"
        ],
        "title": "奉酬陸使君見過各賦院中一物得江蘺",
        "id": "77ee5e3c-0aea-4164-b277-091b9534e0aa"
    },
    {
        "author": "皎然",
        "paragraphs": [
            "世業西山墅，移家長我身。",
            "蕭疎遺樹老，寂寞廢田春。",
            "車巷傷前轍，籬溝憶舊隣。",
            "何堪再過日，更送北歸人。"
        ],
        "title": "賦得謝墅送王長史",
        "id": "d800b4ee-588c-43a4-a256-61c32096c664"
    },
    {
        "author": "皎然",
        "paragraphs": [
            "遠山湖上小，青翠望依稀。",
            "纔向窗中列，還從林表微。",
            "色濃春草在，峰起夏雲歸。",
            "不是蓬萊島，如何人去稀。"
        ],
        "title": "夏日同崔使君論登城樓賦得遠山",
        "id": "8cee75e7-ed9f-4d4e-b7a6-4686a2aa4806"
    },
    {
        "author": "皎然",
        "paragraphs": [
            "鄒子譚天歲，黃童對日年。",
            "求真初作傳，鍊魄已成仙。",
            "鶴駕迎緱嶺，星橋下蜀川。",
            "逢君竹林客，相對弄清絃。"
        ],
        "title": "詠數探得七",
        "id": "cc22f815-b1f7-4503-8bef-4ca8376cfbc1"
    },
    {
        "author": "皎然",
        "paragraphs": [
            "落日車遙遙，客心在歸路。",
            "細草暗回塘，春泉縈古渡。",
            "遺蹤歎蕪沒，遠道悲去住。",
            "寂寞荻花空，行人別無數。"
        ],
        "title": "奉同顏使君真卿送李侍御萼賦得荻塘路",
        "id": "87a7ee00-8b78-4550-8957-93f9d006b994"
    },
    {
        "author": "皎然",
        "paragraphs": [
            "曾看顏氏傳，多記晉時仙。",
            "却憶桐君老，俱還桂父年。",
            "青春留鬢髮，白日向雲煙。",
            "遠別賷遺簡，囊中有幾篇。"
        ],
        "title": "賦顏氏古今一事得晉仙傳送顏逸",
        "id": "9a02583c-9b2a-4e41-a7fa-6524219e97eb"
    },
    {
        "author": "皎然",
        "paragraphs": [
            "架石通霞壁，懸崖散碧沙。",
            "天晴虹影渡，風細練文斜。",
            "舉陟幽期阻，沿洄客意賒。",
            "河梁非此路，別恨亦無涯。"
        ],
        "title": "賦得石梁泉送崔逵",
        "id": "745f741a-151f-48c7-94c9-bb8a314c197e"
    },
    {
        "author": "皎然",
        "paragraphs": [
            "閑堦夜雨滴，偏入別情中。",
            "斷續清猨應，淋漓候館空。",
            "氣令煩慮散，時與早秋同。",
            "歸客龍山道，東來雜好風。"
        ],
        "title": "賦得夜雨滴空堦送陸羽歸龍山",
        "id": "a6dd43ba-4310-41c8-9583-27c6d53d28b6"
    },
    {
        "author": "皎然",
        "paragraphs": [
            "燈心生衆草，因有始知芳。",
            "綵妓窗偏麗，金桃動更香。",
            "花驚春未盡，焰喜夜初長。",
            "別後空離室，何人借末光。"
        ],
        "title": "賦得燈心送李侍御萼",
        "id": "0a9f435e-e8c4-45c1-b7a2-e1244e002fa4"
    },
    {
        "author": "皎然",
        "paragraphs": [
            "縹竹湘南美，吾師尚毀形。",
            "仍留負霜節，不變在林青。",
            "每入楊枝手，因談貝葉經。",
            "誰期沃州講，持此別東亭。"
        ],
        "title": "賦得竹如意送詳師赴講",
        "id": "30bb80ff-ab37-4cce-ba84-6183bdd55787"
    },
    {
        "author": "皎然",
        "paragraphs": [
            "法子出西秦，名齊漆道人。",
            "纔敷藥草義，便見雪山春。",
            "護講龍來遠，聞經鶴下頻。",
            "應機如一雨，誰不滌心塵。"
        ],
        "title": "聽素法師講法華經",
        "id": "2fc5531b-5101-49ed-937b-19ec3037906e"
    },
    {
        "author": "皎然",
        "paragraphs": [
            "寫得長松意，千尋數尺中。",
            "翠陰疑背日，寒色欲生風。",
            "真樹孤標在，高人立操同。",
            "一枝遙可折，吾欲問生公。"
        ],
        "title": "詠敭上人座右畫松",
        "id": "458df517-cfbb-4932-b3d9-2a9e0f9f1efd"
    },
    {
        "author": "皎然",
        "paragraphs": [
            "片雨拂簷楹，煩襟四坐清。",
            "霏微過麥隴，蕭散傍莎城。",
            "靜愛和花落，幽聞入竹聲。",
            "朝觀趣無限，高詠寄深情。"
        ],
        "title": "夏日登觀農樓和崔使君",
        "id": "c53cc0fc-164a-4d47-bd2d-3183e60716dc"
    },
    {
        "author": "皎然",
        "paragraphs": [
            "一磬寒山至，凝心轉清越。",
            "細和虛籟盡，疎繞懸泉發。",
            "在夜吟更長，停空韻難絕。",
            "幽僧悟深定，歸客忘遠別。",
            "寂歷無性中，真聲何起滅。"
        ],
        "title": "妙喜寺逵公院賦得夜磬送呂評事",
        "id": "70fd00a6-8f6b-45c5-9233-8df1c067af27"
    },
    {
        "author": "皎然",
        "paragraphs": [
            "瀑布小更奇，潺湲二三尺。",
            "細脉穿亂沙，叢聲咽危石。",
            "初因智者賞，果會幽人跡。",
            "不向定中聞，那知我心寂。"
        ],
        "title": "詠小瀑布",
        "id": "c0e7fc56-c2c2-4369-9056-a8a2c2eb5b59"
    },
    {
        "author": "皎然",
        "paragraphs": [
            "寂寂舊桑田，誰家女得僊。",
            "應無雞犬在，空有子孫傳。",
            "古木花猶發，荒臺路未遷。",
            "暮來雲一片，疑是欲歸年。"
        ],
        "title": "僊女臺",
        "id": "e95ac284-a766-4f68-86cb-2d3c5ed2f343"
    },
    {
        "author": "皎然",
        "paragraphs": [
            "七石配七賢，隱僧山上移。",
            "石性殊磊落，君子又高奇。",
            "跂禪服宜壞，坐客冠可隳。",
            "夜倚月樹影，晝傾風竹枝。",
            "集質患追琢，表頑用磷緇。",
            "佚火玉亦害，塊然長在茲。"
        ],
        "title": "靈澈上人何山寺七賢石詩",
        "id": "0cdca8d5-33d5-42ee-9563-65705d230d25"
    },
    {
        "author": "皎然",
        "paragraphs": [
            "愛子性情奇，初生玉樹枝。",
            "人曾天上見，名向月中知。",
            "我識嬰兒意，何須待佩觿。"
        ],
        "title": "潘丞孩子",
        "id": "620ec4d0-eaf2-420b-a6bd-6eff4dfa685e"
    },
    {
        "author": "皎然",
        "paragraphs": [
            "夜夜池上觀，禪身坐月邊。",
            "虛無色可取，皎潔意難傳。",
            "若向空心了，長如影正圓。"
        ],
        "title": "南池雜詠五首 水月",
        "id": "c3438d68-b266-4d5a-a52d-9640ecfa2f93"
    },
    {
        "author": "皎然",
        "paragraphs": [
            "舒卷意何窮，縈流復帶空。",
            "有形不累物，無迹去隨風。",
            "莫怪長相逐，飄然與我同。"
        ],
        "title": "南池雜詠五首 溪雲",
        "id": "f1528b27-d4f2-458c-b755-c60c0e53a111"
    },
    {
        "author": "皎然",
        "paragraphs": [
            "虛舟動又靜，忽似去逢時。",
            "觸物知無迕，爲梁幸見遺。",
            "因風到此岸，非有濟川期。"
        ],
        "title": "南池雜詠五首 虛舟",
        "id": "3099b9b0-2454-4e75-8d51-947f01a3485f"
    },
    {
        "author": "皎然",
        "paragraphs": [
            "侵空撩亂色，獨愛我中峰。",
            "無事負輕策，閑行躡幽踪。",
            "衆山搖落盡，寒翠更重重。"
        ],
        "title": "南池雜詠五首 寒山",
        "id": "0bec7d92-c885-42f1-a4d4-31bd72bb5c03"
    },
    {
        "author": "皎然",
        "paragraphs": [
            "褭褭孤生竹，獨立山中雪。",
            "蒼翠搖動風，嬋娟帶寒月。",
            "狂花不相似，還共凌冬發。"
        ],
        "title": "南池雜詠五首 寒竹",
        "id": "129eea93-a072-40f8-82e4-ee1c7a10d040"
    },
    {
        "author": "皎然",
        "paragraphs": [
            "林杪不可分，水步遙難辨。",
            "一片山翠邊，依稀見村遠。"
        ],
        "title": "望遠村",
        "id": "58c91a06-3e08-4d81-892e-7ae8afc5f409"
    },
    {
        "author": "皎然",
        "paragraphs": [
            "疎陰花不動，片景松梢度。",
            "夏日舊來長，佳遊何易暮。"
        ],
        "title": "惜暮景",
        "id": "18e7b894-4ed6-400a-aa0b-f59da5d838d6"
    },
    {
        "author": "皎然",
        "paragraphs": [
            "日出天地正，煌煌闢晨曦。",
            "六龍驅羣動，古今無盡時。",
            "夸父亦何愚，競走先自疲。",
            "飲乾咸池水，折盡扶桑枝。",
            "渴死化爝火，嗟嗟徒爾爲。",
            "空留鄧林在，折盡令人嗤。"
        ],
        "title": "效古",
        "id": "cf14fe00-0553-4519-9482-37eceabce9d1"
    },
    {
        "author": "皎然",
        "paragraphs": [
            "太湖三山口，吳王在時道。",
            "寂寞千載心，無人見春草。",
            "誰識緘怨者，持此傷懷抱。",
            "孤舟畏狂風，一點宿煙島。",
            "望所思兮若何，月蕩漾兮空波。",
            "雲離離兮北斷，鴻眇眇兮南多。",
            "身去兮天畔，心折兮湖岸。",
            "春風胡爲兮塞路，使我歸夢兮撩亂。"
        ],
        "tags": [
            "太湖"
        ],
        "title": "古別離",
        "id": "3c40a679-b659-4773-8737-7b37a226dcc3"
    },
    {
        "author": "皎然",
        "paragraphs": [
            "春信在河源，春風蕩妾魂。",
            "春歌雜鶗鴂，春夢繞轘轅。",
            "春絮愁偏滿，春絲悶更繁。",
            "春期不可定，春曲嬾新翻。"
        ],
        "title": "擬長安春詞",
        "id": "965c0cc3-6966-41d7-b599-eb83a6ee328d"
    },
    {
        "author": "皎然",
        "paragraphs": [
            "思君轉戰度交河，強弄胡琴不成曲。",
            "日落應愁隴底難，春來定夢江南數。",
            "萬丈游絲是妾心，惹蝶縈花亂相續。"
        ],
        "title": "效古",
        "id": "0f7aa672-9a8a-4334-b044-48ade354289d"
    },
    {
        "author": "皎然",
        "paragraphs": [
            "自倚嬋娟望主恩，誰知美惡忽相翻。",
            "黃金不買漢宮貌，青塚空埋胡地魂。"
        ],
        "title": "昭君怨",
        "id": "317b0c79-babb-40a4-986a-2a05ee5511b5"
    },
    {
        "author": "皎然",
        "paragraphs": [
            "強開尊酒向陵看，憶得君王舊日懽。",
            "不覺餘歌悲自斷，非關豔曲轉聲難。"
        ],
        "title": "銅雀妓",
        "id": "a6df100f-c72d-43ce-ab45-c264abb61961"
    },
    {
        "author": "皎然",
        "paragraphs": [
            "春風日日閉長門，搖蕩春心似夢魂。",
            "誰遣花開只笑妾，不如桃李正無言。"
        ],
        "title": "長門怨",
        "id": "5511ce66-c137-479b-b99f-b0a1df5c479d"
    },
    {
        "author": "皎然",
        "paragraphs": [
            "仁人邁厚德，可謂名實全。",
            "撫迹若疎曠，會心極精研。",
            "履危節詎屈，著論識不偏。",
            "恨以榮級淺，嘉猷未及宣。",
            "伊人期遠大，志業難比肩。",
            "昭世既合幷，吾君藉陶甄。",
            "奈何明明理，與善徒空詮。",
            "徵教或稽聖，窮源反問天。",
            "一官自吳邑，六翮委江壖。",
            "始是牽絲日，翻成撤瑟年。",
            "金膏果不就，玉珮長此捐。",
            "倚伏信冥昧，夭修驚後先。",
            "安知忘情子，愛網素已褰。",
            "爲有深仁感，遂令真性遷。",
            "心悲空林下，淚灑秋景前。",
            "夫子寡兄弟，撫孤傷藐然。",
            "傾雲爲慘結，弔鶴共聯翩。",
            "割念命歸駕，訣詞向空筵。",
            "樹桃陰始合，愛客位常懸。",
            "幡然遠行時，崇望歸朝旋。",
            "悟茲懽宴隔，哀被歲月延。",
            "書帶變芳草，履痕移綠錢。",
            "冥期儻可逢，生盡會無緣。",
            "幸願示因業，代君運精專。",
            "相思轉寂寞，獨往西林泉。",
            "欲見故人心，時閱所贈篇。",
            "素高陶靖節，今重楚先賢。",
            "芳躅將遺愛，可爲終古傳。"
        ],
        "title": "哭吳縣房聳明府",
        "id": "cf69e622-5338-4418-8989-d15d34df68a7"
    },
    {
        "author": "皎然",
        "paragraphs": [
            "憶君南適越，不作買山期。",
            "昨得耶溪信，翻爲逝水悲。",
            "神交如可見，生盡杳難思。",
            "白日東林下，空懷步影時。"
        ],
        "title": "哭覺上人",
        "id": "5db6676b-b9f6-40e8-805a-6b41df421081"
    },
    {
        "author": "皎然",
        "paragraphs": [
            "武原離亂後，真界積塵埃。",
            "殘月生秋水，悲風起故臺。",
            "居人今已盡，棲鴿暝還來。",
            "不到無生理，應堪賦七哀。"
        ],
        "title": "題餘不溪廢寺",
        "id": "6159289b-17fb-4d40-91eb-2a78ab7836ef"
    },
    {
        "author": "皎然",
        "paragraphs": [
            "慘慘寒城望，將軍下世時。",
            "高墉暮草遍，大樹野風悲。",
            "壁壘今惟在，勳庸近可思。",
            "蒼然古溪上，川逝共悽其。"
        ],
        "title": "同李洗馬入餘不溪經辛將軍故城",
        "id": "6a081af9-da14-448e-90b1-7768a2b7ba88"
    },
    {
        "author": "皎然",
        "paragraphs": [
            "箬溪朝雨散，雲色似天台。",
            "應是東風便，吹從海上來。",
            "靈山遊汗漫，仙石過莓苔。",
            "誤到人間世，經年不早迴。"
        ],
        "title": "憶天台",
        "id": "ac2ef3d8-c8f1-48d7-a74c-cca3dc21e258"
    },
    {
        "author": "皎然",
        "paragraphs": [
            "萬里稱逆化，愚惷性亦全。",
            "紫紱拖身上，妖姬安膝前。",
            "見他拘坐寂，故我是眠禪。",
            "吾知至人心，杳若青冥天。"
        ],
        "title": "萬回寺",
        "id": "cf875959-7cd6-466b-b8ce-1b7489a678b6"
    },
    {
        "author": "皎然",
        "paragraphs": [
            "萬法出無門，紛紛使智昏。",
            "徒稱誰氏子，獨立天地元。",
            "實際且何有，物先安可存。",
            "須知不動念，照山萬重源。"
        ],
        "title": "禪詩",
        "id": "8ac50c7c-8aae-43ac-a75c-ffcc573f3e18"
    },
    {
        "author": "皎然",
        "paragraphs": [
            "本師不得已，強爲我著書。",
            "知盡百慮遣，名存萬象拘。",
            "如何工言子，終日論虛無。",
            "伊人獨冥冥，時人以爲愚。"
        ],
        "title": "哀教",
        "id": "a630a4e0-d48a-4c21-9b16-d04a15f7a68e"
    },
    {
        "author": "皎然",
        "paragraphs": [
            "古寺寒山上，遠鐘揚好風。",
            "聲餘月樹動，響盡霜天空。",
            "永夜一禪子，泠然心境中。"
        ],
        "title": "聞鐘",
        "id": "ad05f3da-4b0a-47f7-8521-9ccb311f94ae"
    },
    {
        "author": "皎然",
        "paragraphs": [
            "秋水月娟娟，初生色界天。",
            "蟾光散浦溆，素影動淪漣。",
            "何事無心見，虧盈向夜禪。"
        ],
        "title": "溪上月",
        "id": "386d0201-97d3-491c-8c69-2ffa31bacd83"
    },
    {
        "author": "皎然",
        "paragraphs": [
            "夕陽在西峰，疊翠縈殘雪。",
            "狂風卷絮迴，驚猨攀玉折。",
            "何意山中人，誤報山花發。"
        ],
        "title": "山雪",
        "id": "2d90ebdd-324e-40ef-9365-70b499cea039"
    },
    {
        "author": "皎然",
        "paragraphs": [
            "江風西復東，飄暴忽何窮。",
            "初生虛無際，稍起蕩漾中。",
            "應吹夏口檣竿折，定蹙湓城浪花咽。",
            "今朝莫怪沙岸明，昨夜聲狂卷成雪。"
        ],
        "title": "江上風",
        "id": "92cc0e07-5194-4e9f-950c-2f9ed7a62ab0"
    },
    {
        "author": "皎然",
        "paragraphs": [
            "一片雨，山半晴。",
            "長風吹落西山上，滿樹蕭蕭心耳清。",
            "雲鶴驚亂下，水香凝不然。",
            "風迴雨定芭蕉濕，一滴時時入晝禪。"
        ],
        "title": "山雨",
        "id": "f50085c3-cb5a-4c1f-8b96-31fde4920e2c"
    },
    {
        "author": "皎然",
        "paragraphs": [
            "天與松子壽，獨飲日月精。",
            "復令顏子賢，胡爲夭其生。",
            "吾將尋河源，上天問天何不平。",
            "我將詰仙老，大道無私誰強名。",
            "仙老難逢天不近，世人何人解應盡。",
            "明朝欲向翅頭山，問取禪公此義還。"
        ],
        "title": "問遙山禪老",
        "id": "9f0efffd-61e5-412c-9804-789f66959bbc"
    },
    {
        "author": "皎然",
        "paragraphs": [
            "真我性無主，誰爲塵識昏。",
            "奈何求其本，若拔大木根。",
            "妄以一念動，勢如千波翻。",
            "傷哉子桑扈，蟲臂徒虛言。",
            "神威興外論，宗邪生異源。",
            "空何妨色在，妙豈廢身存。",
            "寂滅本非寂，諠譁曾未諠。",
            "嗟嗟世上禪，不共智者論。"
        ],
        "title": "禪思",
        "id": "91d5e4e6-c84a-438d-b8e1-21b9fd7ef71d"
    },
    {
        "author": "皎然",
        "paragraphs": [
            "支公養馬復養鶴，率性無機多脫畧。",
            "天生支公與凡異，凡情不到支公地。",
            "得道繇來天上仙，爲僧却下人間寺。",
            "道家諸子論自然，此公唯許逍遙篇。",
            "山陰詩友喧四座，佳句縱橫不廢禪。"
        ],
        "title": "支公詩",
        "id": "491b93f3-1668-4472-ab79-9c71145eefd1"
    },
    {
        "author": "皎然",
        "paragraphs": [
            "夢中歸見西陵雪，渺渺茫茫行路絕。",
            "覺來還在剡東峰，鄉心繚繞愁夜鐘。",
            "寺北禪岡猶記得，夢歸長見山重重。"
        ],
        "title": "述夢",
        "id": "882a0ebe-aac5-43ee-8624-0c3cf9e0a00d"
    },
    {
        "author": "皎然",
        "paragraphs": [
            "緣岸蒙籠出見天，晴沙瀝瀝水濺濺。",
            "何處羽人長洗藥，殘花無數逐流泉。"
        ],
        "title": "赤松",
        "id": "8b882bbc-71d0-4c8a-b54a-5c6ac07663bf"
    },
    {
        "author": "皎然",
        "paragraphs": [
            "爲愛松聲聽不足，每逢松樹遂忘還。",
            "翛然此外更何事，笑向閑雲似我閑。"
        ],
        "title": "戲題松樹",
        "id": "7ea657a9-5995-425b-803d-06ac1e9ae43e"
    },
    {
        "author": "皎然",
        "paragraphs": [
            "看飲逢歌日屢曛，我身何似繫浮雲。",
            "時人不解野僧意，歸去溪頭作鳥羣。"
        ],
        "title": "戲題二首 一",
        "id": "99f504d7-10b6-413d-ae97-7a1661073a0b"
    },
    {
        "author": "皎然",
        "paragraphs": [
            "喧喧共在是非間，終日誰知我自閑。",
            "偶客狂歌何所爲，欲於人事強相關。"
        ],
        "title": "戲題二首 二",
        "id": "6043558f-9f5b-4088-8b8c-745cc729a923"
    },
    {
        "author": "皎然",
        "paragraphs": [
            "嗟嗟號呶子，世稱謫僊儔。",
            "媚俗被鮫綃，欺天薦昫脩。",
            "奔景謂可致，馳齡言易流。",
            "燕昭昧往事，嬴政亡前籌。",
            "三山果不見，九僊忽悠悠。",
            "君看牛山樂，君見麋浦遊。",
            "昨日千金子，聯綿成古丘。",
            "吾將攬明月，照爾生死流。",
            "至樂享爰居，慙貽達者尤。",
            "冥冥光塵內，機喪成海漚。"
        ],
        "title": "雜寓興",
        "id": "63d517da-12c9-4384-a682-2036be0a8f55"
    },
    {
        "author": "皎然",
        "paragraphs": [
            "吾觀談天客，工言喪其精。",
            "萬物資廣庇，此中何有情。",
            "若爲昧顏跖，修短怨太清。",
            "高論讓鄒子，放詞徵屈生。",
            "請從象外推，至論尤明明。"
        ],
        "title": "雜興六首 一",
        "id": "d7afccab-7a02-4075-813c-d8dce3eb01e2"
    },
    {
        "author": "皎然",
        "paragraphs": [
            "短齡役長世，擾擾悟不早。",
            "嬪女身後空，歡娛夢中好。",
            "從教西陵樹，千載傷懷抱。",
            "鶴駕何冥冥，鼇洲去浩浩。",
            "柔顏感三花，凋發悲蔓草。",
            "月中伐桂人是誰，翻使年年不衰老。"
        ],
        "title": "雜興六首 二",
        "id": "f9471382-2f72-4409-b7b5-7e10909b5019"
    },
    {
        "author": "皎然",
        "paragraphs": [
            "誰高齊公子，泣聽雍門琴。",
            "死且何足傷，殊非達人心。"
        ],
        "title": "雜興六首 三",
        "id": "c320b71e-2a0e-4b3b-bd6b-c9843bc7ee05"
    },
    {
        "author": "皎然",
        "paragraphs": [
            "獨高庭中鶴，意遠貴氛埃。",
            "有時青冥遊，顧我還下來。"
        ],
        "title": "雜興六首 四",
        "id": "ee47c307-2b14-4a7f-b10b-3ec948ad6c32"
    },
    {
        "author": "皎然",
        "paragraphs": [
            "白雲琅玕色，一片生虛無。",
            "此物若無心，若何卷還舒。"
        ],
        "title": "雜興六首 五",
        "id": "782de211-6463-4a98-81cb-0736555c285b"
    },
    {
        "author": "皎然",
        "paragraphs": [
            "疎散遂吾性，栖山更無機。",
            "寥寥高松下，獨有閑雲歸。",
            "精意不可道，冥然還掩扉。"
        ],
        "title": "雜興六首 六",
        "id": "47edc7e9-a2c5-4de2-aaaf-d21d57740345"
    },
    {
        "author": "皎然",
        "paragraphs": [
            "樂禪心似蕩，吾道不相妨。",
            "獨悟歌還笑，誰言老更狂。"
        ],
        "title": "偶然五首 一",
        "id": "5a1757d3-f95c-47b3-9951-523538ecd61e"
    },
    {
        "author": "皎然",
        "paragraphs": [
            "偶然寂無喧，吾了心性源。",
            "可嫌蟲食木，不笑鳥能言。"
        ],
        "title": "偶然五首 二",
        "id": "3879732f-c0c2-47a0-9fa3-b0a206bdbc89"
    },
    {
        "author": "皎然",
        "paragraphs": [
            "隱心不隱跡，却欲住人寰。",
            "欠樹移春樹，無山看畫山。",
            "居喧我未錯，真意在其間。"
        ],
        "title": "偶然五首 三",
        "id": "02acfec5-03e9-49af-b5e4-c152825dd52f"
    },
    {
        "author": "皎然",
        "paragraphs": [
            "虜語嫌不學，胡音從不翻。",
            "說禪顛倒是，樂殺金王孫。"
        ],
        "title": "偶然五首 四",
        "id": "f29f9b32-c701-48c3-8e06-9407d2cc25f5"
    },
    {
        "author": "皎然",
        "paragraphs": [
            "真隱須無矯，忘名要似愚。",
            "只將兩條事，空却漢潛夫。"
        ],
        "title": "偶然五首 五",
        "id": "f7dd7349-0416-4fc8-b53d-0852f0203054"
    },
    {
        "author": "皎然",
        "paragraphs": [
            "天公何時有，談者皆不經。",
            "誰道賢人死，今爲傅說星。"
        ],
        "title": "問天",
        "id": "3bcd1f4a-bc89-4a92-8d79-ef19bd749b88"
    },
    {
        "author": "皎然",
        "paragraphs": [
            "吾道本無我，未曾嫌世人。",
            "如今到城市，彌覺此心真。"
        ],
        "title": "寓言",
        "id": "16981157-528b-44dd-99cc-19ce8bcd0aea"
    },
    {
        "author": "皎然",
        "paragraphs": [
            "春歌已寂寂，古水自涓涓。",
            "徒誤時人輩，傷心作逝川。"
        ],
        "title": "前溪作",
        "id": "51b8187d-90ba-42e9-8dfc-ad713c764a6c"
    },
    {
        "author": "皎然",
        "paragraphs": [
            "乞我百萬金，封我異姓王。",
            "不如獨悟時，大笑放清狂。"
        ],
        "title": "戲作",
        "id": "d995d252-549e-40f9-9c51-2bb792ed9354"
    },
    {
        "author": "皎然",
        "paragraphs": [
            "浮雲浮雲，集於扶桑。",
            "扶桑茫茫，日暮之光。",
            "匪日之暮，浮雲之汙。",
            "嗟我懷人，憂心如蠹。"
        ],
        "title": "浮雲三章 一",
        "id": "c6513f4d-5abd-4043-80cb-7b9567995dab"
    },
    {
        "author": "皎然",
        "paragraphs": [
            "浮雲浮雲，集於咸池。",
            "咸池微微，日昃之時。",
            "匪日之昃，浮雲之惑。",
            "嗟我懷人，憂心如織。"
        ],
        "title": "浮雲三章 二",
        "id": "c988c1d2-dc41-441e-ac83-39bf1441b663"
    },
    {
        "author": "皎然",
        "paragraphs": [
            "浮雲浮雲，集於高舂。",
            "高舂濛濛，日夕之容。",
            "匪日之夕，浮雲之積。",
            "嗟我懷人，憂心如[惄]。"
        ],
        "title": "浮雲三章 三",
        "id": "71677a05-d3f4-4e2c-82a1-6d2212d84729"
    },
    {
        "author": "皎然",
        "paragraphs": [
            "人生百年我過半，天生才定不可換。",
            "東海釣鼇鼇不食，南山坐石石欲爛。"
        ],
        "title": "寓言",
        "id": "7ff78979-1ada-457d-906b-d0aa39930a5d"
    },
    {
        "author": "皎然",
        "paragraphs": [
            "春生若邪水，雨後漫流通。",
            "芳草行無盡，清源去不窮。",
            "野煙迷極浦，斜日起微風。",
            "數處乘流望，依稀似剡中。"
        ],
        "title": "若邪春興",
        "id": "4fb18e55-2551-4e0c-a120-3b2f469fd78b"
    },
    {
        "author": "皎然",
        "paragraphs": [
            "凌晨擁弊裘，徑上古原頭。",
            "雪霽山疑近，天高思若浮。",
            "瓊峰埋積翠，玉嶂掩飛流。",
            "曜彩含朝日，搖光奪寸眸。",
            "寒空標瑞色，爽氣襲皇州。",
            "清眺何人得，終當獨再遊。"
        ],
        "title": "晨登樂遊原望終南積雪",
        "id": "8ccb3c7e-54b1-4d83-aae8-cc761e4354c7"
    },
    {
        "author": "皎然",
        "paragraphs": [
            "比來知爾有詩名，莫恨東歸學未成。",
            "新豐有酒爲我飲，消取故園傷別情。"
        ],
        "title": "送商季臯",
        "id": "d95317f6-6e5d-4942-b589-01c5468f332f"
    },
    {
        "author": "皎然",
        "paragraphs": [
            "昧天道兮有無，聽汨渚兮躊躇。",
            "期靈均兮若存，問神理兮何如。",
            "願君精兮爲月，出孤影兮示予。",
            "天獨何兮有君，君在萬兮不羣。",
            "既冰心兮皎潔，上問天兮胡不聞。",
            "天不聞，神莫覩。",
            "若雲冥冥兮雷霆怒，蕭條杳眇兮餘草莽。",
            "古山春兮爲誰，今猨哀兮何思。",
            "風激烈兮楚竹死，國殤人悲兮雨颸颸，雨颸颸兮望君时。",
            "光芒蕩漾兮化爲水，萬古忠貞兮徒爾爲。"
        ],
        "title": "弔靈均詞",
        "id": "91e038db-986c-4ca4-93bb-f9455fa6250b"
    },
    {
        "author": "皎然",
        "paragraphs": [
            "予因覽真訣，遂感西城君。",
            "玉笙下青冥，人間未曾聞。",
            "日華鍊精魄，皎皎無垢氛。",
            "謂我有僊骨，且令餌氤氳。",
            "俯仰媿靈顏，願隨鸞鵠羣。",
            "俄然動風馭，縹渺歸青雲。"
        ],
        "title": "步虛詞",
        "id": "3fc4419e-d44c-457c-93bc-4f5850e012ed"
    },
    {
        "author": "皎然",
        "paragraphs": [
            "道流迹異人共驚，寄向畫中觀道情。",
            "如何萬象自心出，而心澹然無所營。",
            "手援毫，足蹈節，披縑灑墨稱麗絕。",
            "石文亂點急管催，雲態徐揮慢歌發。",
            "樂縱酒酣狂更好，攢峰若雨縱橫埽。",
            "尺波澶漫意無涯，片嶺崚嶒勢將倒。",
            "盻睞方知造境難，象忘神遇非筆端。",
            "昨日幽奇湖上見，今朝舒卷手中看。",
            "興餘輕拂遠天色，曾向峰東海邊識。",
            "秋空暮景颯颯容，翻疑是真畫不得。",
            "顏公素高山水意，常恨三山不可至。",
            "賞君狂畫忘遠遊，不出軒墀坐蒼翠。"
        ],
        "tags": [
            "洞庭湖"
        ],
        "title": "奉應顏尚書真卿觀玄真子置酒張樂舞破陣畫洞庭三山歌",
        "id": "61be085b-5ba1-4a7c-bfe8-9a37c6d608b5"
    },
    {
        "author": "皎然",
        "paragraphs": [
            "野人藥瓢天下絕，全如渾金割如月。",
            "彪炳文章智使然，生成在我不在天。",
            "若言有物不繇物，何意中虛道性全。",
            "韋生能詩兼好異，獲此靈瓢遠相遺。",
            "仙侯玉帖人漫傳，若士青囊世何秘。",
            "一捧一開如見君，藥盛五色香氛氳。",
            "背上驪龍蟠不睡，張鱗擺頷生風雲。",
            "世人強知金丹道，默僊不成穢僊老。",
            "年少紛如陌上塵，不見吾瓢盡枯槁。",
            "聊將繫肘步何輕，便有三山孤鶴情。",
            "東方小兒乏此物，遂令僊籍獨無名。"
        ],
        "title": "荅韋山人隱起龍文藥瓢歌",
        "id": "15f50b8f-3352-47f1-9cb8-265edb790477"
    },
    {
        "author": "皎然",
        "paragraphs": [
            "卞山幽石產奇璞，荆人至死採不著。",
            "何人琢枕持贈君，片片桃花開未落。",
            "劒工見兮可爲劒，玉工辨兮知非石。",
            "至寶繇來覽者稀，今君獨鑒應欲惜。",
            "何辭售與章天真，幸得提攜近玉人。",
            "可中棄置君不顧，天生秀色徒璘玢。",
            "四座喧喧爭目悅，巧過造化稱一絕。",
            "莫言昨日因錯磨，看取從來無點缺。",
            "六月江南暑未闌，一尺花冰試枕看。",
            "高窗正午風颯變，室中不減春天寒。",
            "主人所重重枕德，文章外飾徒相惑。",
            "更有堅貞不易心，與君天下爲士則。"
        ],
        "title": "桃花石枕歌贈康從事",
        "id": "50704141-b942-45c4-9e93-45716a788740"
    },
    {
        "author": "皎然",
        "paragraphs": [
            "伯英死後生怕高，朝看手把山中毫。",
            "先賢草律我草狂，風雲陣發愁鍾王。",
            "須臾變態皆自我，象形類物無不可。",
            "閬風遊雲千萬朵，驚龍蹴踏飛欲墮。",
            "更覩鄧林花落朝，狂風亂攪何飄飄。",
            "有時凝然筆空握，情在寥天獨飛鶴。",
            "有時取勢氣更高，憶得春江千里濤。",
            "張生奇絕難再遇，草罷臨風展輕素。",
            "陰慘陽舒如有道，鬼狀魑容若可懼。",
            "黃公酒壚興偏入，阮籍不嗔嵇亦顧。",
            "長安酒牓醉後書，此日騁君千里步。"
        ],
        "title": "張伯英草書歌",
        "id": "7e93144a-6b85-4f1e-b619-9b6776d1a2ff"
    },
    {
        "author": "皎然",
        "paragraphs": [
            "君在廬山不知羣，有疑是鶴又是雲。",
            "生死塵埃汙不得，眼前榮利徒紛紛。",
            "今日惠然來訪我，酒榼書囊肩背荷。",
            "拂除衣上餌煙霞，昨夜胥門宿蔡家。",
            "天然不飲亦不食，拋名換姓覓不得。",
            "且向人間作酒僊，不肯將身生羽翼。",
            "停形爲餌天地根，世人皆死我獨存。",
            "洗慮因吞清明籙，世人皆貪我常足。",
            "栖子妙今道已成，手把玄樞心運冥。",
            "能令鬼哭神效靈，身如飄風不可絆。",
            "朝遊崆峒夕汗漫，向來坐客猶未散。",
            "忽憶羅浮欲去時，遙指孤雲作路岐。",
            "海上仙遊不可見，人間日落空桑枝。"
        ],
        "tags": [
            "庐山"
        ],
        "title": "寒栖子歌",
        "id": "853e4d9d-d1e5-4a68-8432-33048877cc31"
    },
    {
        "author": "皎然",
        "paragraphs": [
            "古人賞神駿，如何秋隼擊。",
            "獨立高標望霜翮，應看天宇如咫尺。",
            "低迴拂地凌風翔，鵬雛敢下鴈斷行。",
            "晴空四顧忽不見，有時獨出青霞傍。",
            "窮陰萬里落寒日，氣殺草枯增奮逸。",
            "雲塞斜飛攪葉迷，雪天直上穿花疾。",
            "見君高情有所屬，贈別因歌翔隼曲。",
            "離亭慘慘客散時，歌盡路長意不足。"
        ],
        "title": "翔隼歌送王端公",
        "id": "8151068a-111c-4566-8baf-ec3d41d23356"
    },
    {
        "author": "皎然",
        "paragraphs": [
            "一見西山雲，使人情意遠。",
            "憑高發詠何超遙，道妙如君有舒卷。",
            "縈空疊景多麗容，衆峰峰上自爲峰。",
            "潔白不繇陰雨積，高明肯共雜煙重。",
            "萬物有形皆有著，白雲有形無繫縛。",
            "黃金被爍玉亦瑕，一片飄然汙不著。",
            "或逢天上或人間，人自營營雲自閑。",
            "忽爾飛來暫爲侶，忽然飛去莫能攀。",
            "逸民對雲效高致，禪子逢雲增道意。",
            "白雲遇物無偏頗，自是人心見同異。",
            "閶闔天門宜曙看，爲纓作蓋擁千官。",
            "從龍合沓臨清暑，就日逶迤繞露寒。",
            "誰憐西山雲，亭亭處幽絕。",
            "坐石長看非我羈，手中欲攬待君說。",
            "貞白先生那得知，只向空山自怡悅。"
        ],
        "title": "白雲歌寄陸中丞使君長源",
        "id": "42ee203b-9152-4f47-8101-51104acab4d5"
    },
    {
        "author": "皎然",
        "paragraphs": [
            "昔年攀桂爲留人，今朝攀桂送歸客。",
            "秋風桃李搖落盡，爲君青青伴松柏。",
            "謝公南樓送客還，高歌桂樹凌寒山。",
            "應憐獨秀空林上，空賞敷華積雪間。",
            "昨夜一枝生在月，嬋娟可望不可折。",
            "若爲天上堪贈行，徒使亭亭照離別。"
        ],
        "title": "裴端公使君清席賦得青桂歌送徐長史",
        "id": "e53dd574-3be2-45ff-b260-c379d2defc6a"
    },
    {
        "author": "皎然",
        "paragraphs": [
            "長史畫神獨感神，高步區中無兩人。",
            "雅而逸，高且真，形生虛無忽可親。",
            "降魔大戟縮在手，倚天長劒橫諸紳。",
            "慈威示物雖凜凜，在德無秋唯有春。",
            "吾知真象本非色，此中妙用君心得。",
            "苟能下筆合神造，誤點一點亦爲道。",
            "寫出霜縑可舒卷，何人應識此情遠。",
            "秋齋清寂無外物，盥手焚香聊自展。",
            "憶昔胡兵圍未解，感得此神天上下。",
            "至今雲旗圖我形，爲君一顧煙塵清。"
        ],
        "title": "周長史昉畫毗沙門天王歌",
        "id": "3ca0bb55-8e8a-4a81-ba9c-f678c7f51760"
    },
    {
        "author": "皎然",
        "paragraphs": [
            "滄浪子後玄真子，冥冥釣隱江之汜。",
            "刳木新成舴艋舟，諸侯落舟自茲始。",
            "得道身不繫，無機舟亦閑。",
            "從水遠逝兮任風還，朝五湖兮夕三山。",
            "停綸乍入芙蓉浦，擊汰時過明月灣。",
            "太公取璜我不取，龍伯釣鼇我不釣。",
            "竹竿嫋嫋魚簁簁，此中自得還自笑。",
            "汗漫一遊何可期，後來誰遇冰雪姿。",
            "上古初聞出堯世，今朝還見在堯時。"
        ],
        "title": "奉和顏魯公真卿落玄真子舴艋舟歌",
        "id": "d1631d0a-1ab3-49e4-9b18-b77d538961a5"
    },
    {
        "author": "皎然",
        "paragraphs": [
            "萬物貴天然，天然不可得。",
            "渾樸無勞剞劂工，幽姿自可蛟龍質。",
            "欲騰未去何翩翩，揚袂爭前誰敢拂。",
            "可中風雨一朝至，還應不是池中物。",
            "蒼山萬重採一枝，形如器車生意奇。",
            "風號雨噴心不折，衆木千叢君獨知。",
            "高人心，多越格。",
            "有時就月吟春風，持來座右驚神客。",
            "愛君開閤江之濱，白雲黃鶴長相親。",
            "南郭子綦我不識，非君獨是是何人。"
        ],
        "title": "鄭容全成蛟形木机歌",
        "id": "d0e20fd2-4917-4eeb-9bb1-27f12313ea48"
    },
    {
        "author": "皎然",
        "paragraphs": [
            "名山洞府到金庭，三十六洞稱最靈。",
            "不有古仙啓其秘，今日安知靈寶經。",
            "中山鍊師栖白雲，道成仙秩號元君。",
            "三千甲子朝玉帝，世上如今名始聞。",
            "吐納青牙養肌髮，花冠玉舃何高潔。",
            "不聞天上來謫仙，自是人間授真訣。",
            "吳興太守道家流，仙師遠放清風樓。",
            "應將內景還飛去，且從分風當此留。",
            "湖之山兮樓上見，山冥冥兮水悠悠。",
            "世人不到君自到，縹緲仙都誰與儔。",
            "黃鶴孤雲天上物，物外飄然自天匹。",
            "一別千年未可期，仙家不數人間日。"
        ],
        "tags": [
            "洞庭湖"
        ],
        "title": "奉同顏使君真卿清風樓賦得洞庭歌送吳鍊師歸林屋洞",
        "id": "4f9eba2b-be41-4cb3-ad59-c90b2cdba294"
    },
    {
        "author": "皎然",
        "paragraphs": [
            "逸僧戛椀爲龍吟，世上未曾聞此音。",
            "一從太尉房公賞，遂使秦人傳至今。",
            "初戛徐徐聲漸顯，樂音不管何人[辨]。",
            "似出龍泉萬丈底，乍怪聲來近而遠。",
            "未必全繇戛者功，真生虛無非椀中。",
            "寥亮掩清笛，縈迴凌細風。",
            "遙聞不斷在煙杪，萬籟無聲天境空。",
            "乍向天台宿華頂，秋宵一吟更清迥。",
            "能令聽者易常性，憂人忘憂躁人靜。",
            "今日鏗鍠江上聞，蛟螭奔飛如得羣。",
            "聲過陰嶺恐成雨，響駐晴天將起雲。",
            "坐來吟盡空江碧，却尋向者聽無迹。",
            "人生萬事將此同，暮賤朝榮動還寂。"
        ],
        "title": "戛銅椀爲龍吟歌",
        "id": "0830d6a3-d41e-4e82-9dee-73d31e69b61f"
    },
    {
        "author": "皎然",
        "paragraphs": [
            "越人遺我剡溪茗，採得金牙爨金鼎。",
            "素瓷雪色縹沫香，何似諸仙瓊蘂漿。",
            "一飲滌昏寐，情來朗爽滿天地。",
            "再飲清我神，忽如飛雨灑輕塵。",
            "三飲便得道，何須苦心破煩惱。",
            "此物清高世莫知，世人飲酒多自欺。",
            "愁看畢卓甕間夜，笑向陶潛籬下時。",
            "崔侯啜之意不已，狂歌一曲驚人耳。",
            "孰知茶道全爾真，唯有丹丘得如此。"
        ],
        "title": "飲茶歌誚崔石使君",
        "id": "41fca742-a88c-4a20-8dfe-a48d2d6f7d43"
    },
    {
        "author": "皎然",
        "paragraphs": [
            "華陰少年何所希，欲餌丹砂化骨飛。",
            "江南藥少淮南有，暫別胥門上京口。",
            "京口斜通江水流，斐回應上青山頭。",
            "夜驚潮沒鸕鶿堰，朝看日出芙蓉樓。",
            "搖蕩春風亂帆影，片雲無數是揚州。",
            "揚州喧喧賣藥市，浮俗無由識仙子。",
            "河間姹女直千金，紫陽夫人服不死。",
            "吾於此道復何如，昨朝新得蓬萊書。"
        ],
        "title": "買藥歌送楊山人",
        "id": "43cac04d-45ad-4a67-a715-f2d310cd6faa"
    },
    {
        "author": "皎然",
        "paragraphs": [
            "桂陽仙柳道家說，昔傳蘇君今是薛。",
            "聊將握槊偶時人，便被人間稱冠絕。",
            "黃楊文局龜螭蟠，琢成骰子雙琅玕。",
            "初疑月破雲中墮，復怪星移指下攢。",
            "誰識兵奇勢可保，坐看將軍上一道。",
            "有時彩王非所希，笑擊單于出重圍。",
            "鳧驚隼擊疾若飛，左顧右盻生光輝。",
            "家本聯姻漢戚里，身是長安貴公子。",
            "名高藝絕何翩翩，幾迴決勝君王前。",
            "扈遊長樂與祈年，人望青雲白日邊。",
            "謫宦江南歲陰晚，還將此道聊自遣。",
            "繇來君子行最長，予亦知君寄心遠。"
        ],
        "title": "薛卿教長行歌",
        "id": "a43169e8-7e6e-4b18-850d-09f64232409a"
    },
    {
        "author": "皎然",
        "paragraphs": [
            "君吏桃州尚奇跡，桃州採得桃花石。",
            "爛疑朝日照已舒，含似春風吹未坼。",
            "珪璋特達世所珍，吾知此物亦其倫。",
            "應羨花開不凋悴，應嘉玉片無緇磷。",
            "立性堅剛平若砥，君子偏將交道比。",
            "何人亦秉堅剛姿，吾見君心得如此。",
            "君心所好我獨知，別多見少長相思。",
            "從來賞翫安左右，萬里提攜君莫辭。"
        ],
        "title": "桃花石枕歌送安吉康丞",
        "id": "efea89d2-59ff-4599-af6d-a2801c8ff62e"
    },
    {
        "author": "皎然",
        "paragraphs": [
            "見說吳王送女時，行宮直到荆溪口。",
            "溪上千年送女潮，爲感吳王至今有。",
            "乃知昔人繇志誠，流水無情翻有情。",
            "平波忽起二三尺，此上疑與神仙宅。",
            "今人猶望荆之湄，長令望者增所思。",
            "吳王已歿女不返，潮水無情那有期。",
            "溪草何草號帝女，溪竹何竹號湘妃。",
            "靈濤旦暮自堪傷，的爍嬋娟又爭發。",
            "客歸千里自茲始，覽古高歌感行子。",
            "不知別後相見期，君意何如此潮水。"
        ],
        "title": "賦得吳王送女潮歌送李判官之河中府",
        "id": "21cd5872-8790-43cb-b694-390d4bee7f25"
    },
    {
        "author": "皎然",
        "paragraphs": [
            "君家雙美姬，善歌工箏人莫知。",
            "軋用蜀竹弦楚絲，清哇宛轉聲相隨。",
            "夜靜酒闌佳月前，高張水引何淵淵。",
            "美人矜名曲不誤，蹙響時時如迸泉。",
            "趙琴素所[嘉]，齊謳世稱絕。",
            "箏歌一動凡音輟，凝弦且莫停金罍。",
            "淫聲已闋雅聲來，遊魚噞喁鶴裴回，主人高情始爲開。",
            "高情放浪出常格，偶世有名道無跡。",
            "勳業先登上將科，文章已冠諸人籍。",
            "每笑石崇無道情，輕身重色禍亦成。",
            "君有佳人當禪伴，於中不廢學無生。",
            "愛君天然性寡欲，家貧祿薄常知足。",
            "謫官無慍如古人，交道忘言比前躅。",
            "不意全家萬里來，湖中再見春山綠。",
            "吳興公舍幽且閑，何妨寄隱在其間。",
            "時議名齊謝太傅，更看攜妓似東山。"
        ],
        "title": "觀李中丞洪二美人唱歌軋箏歌",
        "id": "b1670ba6-08bd-4517-9ed4-8ae750204488"
    },
    {
        "author": "皎然",
        "paragraphs": [
            "書家孺子有奇名，天然大草令人驚。",
            "僧虔老時把筆法，孺子如今皆暗合。",
            "飆揮電灑眼不及，但覺毫端鳴颯颯。",
            "有時作點險且能，太行片石看欲崩。",
            "偶然長掣濃入燥，少室枯松欹不倒。",
            "夏室炎炎少人歡，山軒日色在闌干。",
            "桐花飛盡子規思，主人高歌興不至。",
            "濁醪不飲嫌昏沈，欲翫草書開我襟。",
            "龍爪狀奇鼠鬚銳，水牋白皙越人惠。",
            "王家小令草最狂，爲予灑出驚騰勢。"
        ],
        "title": "陳氏童子草書歌",
        "id": "d82ba80c-aea7-4745-8113-a3632baf5248"
    },
    {
        "author": "皎然",
        "paragraphs": [
            "丹丘羽人輕玉食，採茶飲之生羽翼。",
            "名藏仙府世空知，骨化雲宮人不識。",
            "雲山童子調金鐺，楚人茶經虛得名。",
            "霜天半夜芳草折，爛漫緗花啜又生。",
            "賞君此茶祛我疾，使人胸中蕩憂慄。",
            "日上香罏情未畢，醉踏虎溪雲，高歌送君出。"
        ],
        "title": "飲茶歌送鄭容",
        "id": "7c4471c4-9b26-4c3c-88c0-9c4bdfaab437"
    },
    {
        "author": "皎然",
        "paragraphs": [
            "楚山有石郢人琢，琢成長枕知是玉。",
            "全疑冰片坐恐銷，間發花藂驚不足。",
            "贈予比之金琅玕，瓊花爛熳浮席端。",
            "吾師道吾不執寶，今日感君因執看。",
            "試叩鏗然應清律，纖塵不留蠅敢拂。",
            "萬物皆因造化資，如何獨負清貞質。",
            "南山有雲鵠在空，長松爲我生涼風。",
            "高友朗詠樂其中，行住四儀皆道意。",
            "不學小乘一曲士，唯將此物安座隅，取次閑眠有禪味。"
        ],
        "title": "花石長枕歌荅章居士贈",
        "id": "a209fb14-de5a-42d6-8555-33f71a0cab7f"
    },
    {
        "author": "皎然",
        "paragraphs": [
            "滄洲誤是真，萋萋忽盈視。",
            "便有春渚情，褰裳掇芳芷。",
            "颯然風至草不動，始悟丹青得如此。",
            "丹青變化不可尋，翻空作有移人心。",
            "猶言雨色斜拂座，乍似水涼來入襟。",
            "滄洲說近三湘口，誰知卷得在君手。",
            "披圖擁褐臨水時，翛然不異滄洲臾。"
        ],
        "title": "觀王右丞維滄洲圖歌",
        "id": "4517e291-ba61-49b1-b490-1753020ca5c3"
    },
    {
        "author": "皎然",
        "paragraphs": [
            "洞庭仙山但生橘，不生凡木與梨栗。",
            "真子無私自不栽，感得一株階下出。",
            "細葉繁枝委露新，四時常綠不關春。",
            "若言此物無道性，何意孤生來就人。",
            "二月三月山初暖，最愛低簷數枝短。",
            "白花不用烏銜來，自有風吹手中滿，九月十月爭破顏。",
            "金實離離色殷殷，一夜天晴香滿山。",
            "天生珍木異於俗，俗士來逢不敢觸。",
            "清陰獨步禪起時，徙倚前看看不足。"
        ],
        "tags": [
            "洞庭湖"
        ],
        "title": "洞庭山維諒上人院階前孤生橘樹歌",
        "id": "b7cb0165-deb9-45a5-b298-988984481f33"
    },
    {
        "author": "皎然",
        "paragraphs": [
            "吳縑楚練何白皙，居士持來遺禪客。",
            "禪客能裁漉水囊，不用衣工秉刀尺。",
            "先師遺我式無缺，一濾一翻心敢賒。",
            "夕望東峰思漱盥，曨曨斜月懸燈紗。",
            "徙倚花前漏初斷，白猨爭嘯驚禪伴。",
            "玉瓶徐瀉賞涓涓，濺著蓮衣水珠滿。",
            "因識仁人爲宦情，還如漉水愛蒼生。",
            "聊歌一曲與君別，莫忘寒泉見底清。"
        ],
        "title": "春夜賦得漉水囊歌送鄭明府",
        "id": "52031657-fa7f-46a3-81e9-690298f6995d"
    },
    {
        "author": "皎然",
        "paragraphs": [
            "天生靈草生靈地，誤生人間人不貴。",
            "獨君井上有一根，始覺人間衆芳草。",
            "拖線垂絲宜曙看，裴回滿架何珊珊。",
            "春風亦解愛此物，褭褭時來傍香實。",
            "濕雲綴葉擺不去，翠羽銜花驚畏失。",
            "肯羨孤松不凋色，皇天正氣肅不得。",
            "我獨全生異此輩，順時榮落不相背。",
            "孤松自被斧斤傷，獨我柔枝保無害。",
            "黃油酒囊石棊局，吾羨湛生心出俗。",
            "擷芳生影風灑懷，其致翛然此中足。"
        ],
        "title": "湛處士枸杞架歌",
        "id": "6ae4a38c-eda3-43c6-a303-a231c1afa9db"
    },
    {
        "author": "皎然",
        "paragraphs": [
            "誰工此松唯拂墨，巧思丹青營不得。",
            "初寫松梢風正生，此中勢與真松爭。",
            "高柯細葉動颯颯，乍聽幽飀如有聲。",
            "左右雙松更奇絕，龍鱗麈尾仍半折。",
            "經春寒色聚不散，逼座陰陰將下雪。",
            "荆門石狀凌璵璠，蹙成數片倚松根。",
            "何年蒨蒨苔黏跡，幾夜潺潺水擊痕。",
            "裴生詩家後來客，爲我開圖翫松石。",
            "對之自有高世心，何事勞君上山屐。"
        ],
        "title": "觀裴秀才松石障歌",
        "id": "53c20649-82fb-4e0b-94b1-0b1e9425b7b8"
    },
    {
        "author": "皎然",
        "paragraphs": [
            "吳門顧子予早聞，風貌真古誰似君。",
            "人中黃憲與顏子，物表孤高將片雲。",
            "性背時人高且逸，平生好古無儔匹。",
            "醉書在篋稱絕倫，神畫開廚怕飛出。",
            "謝氏檀郎亦可儔，道情還似我家流。",
            "安貧日日讀書坐，不見將名干五侯。",
            "知君別業長洲外，欲行秋田循畎澮。",
            "門前便取觳觫乘，腰上還將鹿盧佩。",
            "禪子有情非世情，御荈貢餘聊贈行。",
            "滿道喧喧遇君別，爭窺玉潤與冰清。"
        ],
        "title": "送顧處士歌",
        "id": "db20c6f2-4d08-4acf-a055-5fe1a4ff4af8"
    },
    {
        "author": "皎然",
        "paragraphs": [
            "西方真人爲行密，臂上記珠皎如日。",
            "佛名無著心亦空，珠去珠來體常一。",
            "誰道佛身千萬身，重重只向心中出。"
        ],
        "title": "水精數珠歌",
        "id": "69debd7f-bf3f-4ef1-a64e-8906aad836e3"
    },
    {
        "author": "皎然",
        "paragraphs": [
            "一從清氣上爲天，仙叟何年見乾海。",
            "黃河幾度濁復清，此水如今未曾改。",
            "西尋仙人渚，誤入桃花穴。",
            "風吹花片使我迷，時時問山驚踏雪。",
            "石梁丹竈意更奇，春草不生多故轍。",
            "我來隱道非隱身，如今世上無風塵。",
            "路是武陵路，人非秦代人。",
            "飯松得高侶，濯足偶清津。",
            "數片昔賢磬石在，幾迴竝坐戴綸巾。"
        ],
        "tags": [
            "黄河"
        ],
        "title": "兵後西日溪行",
        "id": "435cea06-ac01-4ca7-a132-bcc81d56427f"
    },
    {
        "author": "皎然",
        "paragraphs": [
            "古臺不見秋草衰，却憶吳王全盛時。",
            "千年月照秋草上，吳王在時幾迴望。",
            "至今月出君不還，世人空對姑蘇山。",
            "山中精靈安可覩，轍跡人蹤麋鹿聚。",
            "嬋娟西子傾國容，化作寒陵一堆土。"
        ],
        "title": "姑蘇行",
        "id": "db95391f-b0af-4027-addd-6e970841188e"
    },
    {
        "author": "皎然",
        "paragraphs": [
            "古人若不死，吾亦何所悲。",
            "蕭蕭煙雨九原上，白楊青松葬者誰。",
            "貴賤同一塵，死生同一指。",
            "人生在世共如此，何異浮雲與流水。",
            "短歌行，短歌無窮日已傾。",
            "鄴宮梁苑徒有名，春草秋風傷我情。",
            "何爲不學金仙侶，一悟空王無死生。"
        ],
        "title": "短歌行",
        "id": "cbd2adb6-8bae-4f5c-bcc2-24ceb75895b5"
    },
    {
        "author": "皎然",
        "paragraphs": [
            "家家望秋月，不及秋山望。",
            "山中萬境長寂寥，夜夜孤明我山上。",
            "海人皆言生海東，山人自謂出山中。",
            "憂虞歡樂皆占月，月本無心同不同。",
            "自從有月山不改，古人望盡今人在。",
            "不知萬世今夜時，孤月將□誰更待。"
        ],
        "title": "山月行",
        "id": "b0cbc1c9-1684-43e8-9277-df5ef2354ffe"
    },
    {
        "author": "皎然",
        "paragraphs": [
            "我有雲泉隣渚山，山中茶事頗相關。",
            "鶗鴂鳴時芳草死，山家漸欲收茶子。",
            "伯勞飛日芳草滋，山僧又是採茶時。",
            "繇來慣採無近遠，陰嶺長兮陽崖淺。",
            "大寒山下葉未生，小寒山中葉初卷。",
            "吳婉攜籠上翠微，蒙蒙香刺罥春衣。",
            "迷山乍被落花亂，度水時驚啼鳥飛。",
            "家園不遠乘露摘，歸時露彩猶滴瀝。",
            "初看怕出欺玉英，更取煎來勝金液。",
            "昨夜西峰雨色過，朝尋新茗復如何。",
            "女宮露澀青芽老，堯市人稀紫筍多。",
            "紫筍青芽誰得識，日暮採之長太息。",
            "清泠真人待子元，貯此芳香思何極。"
        ],
        "title": "顧渚行寄裴方舟",
        "id": "a8ee3623-7412-4f9a-a181-96f798c2b512"
    },
    {
        "author": "皎然",
        "paragraphs": [
            "昔年羣盜阻江東，吳山動搖楚澤空。",
            "齊人亦戴蜂蠆毒，美稷化爲荆棘藂。",
            "洶洶四顧多窟穴，浮雲白波名不同。",
            "萬人死地當虎口，一旦生涯懸彀中。",
            "昨日將軍徇死節，悉向生民陷成血。",
            "胸中豹略張陣雲，握內虵矛揮白雪。",
            "長洲南去接孤城，居人散盡鼓譟驚。",
            "三春不見芳草色，四面唯聞刁斗聲。",
            "此時狂寇紛如市，君當要衝固深壘。",
            "縱橫計出皆獲全，士卒身先每輕死。",
            "埽平氛祲望吳門，人間歲美桑柘繁。",
            "比屋生全受君賜，連營罷戰賴君恩。",
            "如何棄置功不錄，通籍無名滯江曲。",
            "灞亭不重李將軍，漢爵猶輕蘇屬國。",
            "荒營寂寂隱山椒，春意空驚故柳條。",
            "野戰攻城盡如此，即今誰是霍嫖姚。"
        ],
        "title": "武源行贈丘卿岑",
        "id": "af62b125-aa6a-477f-9f7e-f40569724899"
    },
    {
        "author": "皎然",
        "paragraphs": [
            "翠樓春酒蝦蟇陵，長安少年皆共矜。",
            "紛紛半醉綠槐道，躞蹀花驄驕不勝。"
        ],
        "title": "長安少年行",
        "id": "f70d54e7-a999-4359-8355-c1917796cdb2"
    },
    {
        "author": "皎然",
        "paragraphs": [
            "西嶺松聲落日秋，千枝萬葉風飀飀。",
            "美人援琴弄成曲，寫得松間聲斷續。",
            "聲斷續，清我魂，流波壞陵安足論。",
            "美人夜坐月明裏，含少商兮點清徵。",
            "風何淒兮飄飄，攪寒松兮又夜起。",
            "夜未央，曲何長，金徽更促聲泱泱。",
            "何人此時不得意，意苦弦悲聞客堂。"
        ],
        "title": "風入松",
        "id": "fd8db3ba-96ed-4396-94bf-a52fddf5e125"
    },
    {
        "author": "皎然",
        "paragraphs": [
            "野寺出人境，捨舟登遠峰。",
            "林開明見月，萬壑靜聞鐘。",
            "擁燭明山翠，交麾動水容。",
            "如何股肱守，塵外得相逢。"
        ],
        "title": "陪盧中丞閑遊山寺",
        "id": "6383bc37-f778-4a0e-ba86-453a1c847052"
    },
    {
        "author": "皎然",
        "paragraphs": [
            "削去僧家事，南池便隱居。",
            "爲憐松子壽，還卜道家書。",
            "藥院常無客，茶樽獨對余。",
            "有時招逸史，來飯野中蔬。"
        ],
        "title": "湖南草堂讀書招李少府",
        "id": "e3f70416-ea7e-4968-8668-117d15499d1b"
    },
    {
        "author": "皎然",
        "paragraphs": [
            "天女來相試，將花欲染衣。",
            "禪心竟不起，還捧舊花歸。"
        ],
        "title": "荅李季蘭",
        "id": "18dd38a4-0ad4-4ae9-ad90-4e1a2572b486"
    },
    {
        "author": "皎然",
        "paragraphs": [
            "歲歲湖南隱已成，如何星使忽知名。",
            "沙鷗慣識無心客，今日逢君不解驚。"
        ],
        "title": "酬鄭判官湖上見贈",
        "id": "81b94247-0fba-45d6-93cb-50069332c076"
    },
    {
        "author": "皎然",
        "paragraphs": [
            "真心不廢別，試看越溪清。",
            "知汝機忘盡，春山自有情。",
            "月思華頂宿，雲愛石門行。",
            "海近應須汎，無令鷗鷺驚。"
        ],
        "title": "送旻上人遊天台",
        "id": "3b059853-57c0-434e-a748-879d646fb580"
    },
    {
        "author": "皎然",
        "paragraphs": [
            "聞說情人怨別情，霜天淅瀝在寒城。",
            "長宵漫漫角聲發，禪子無心恨亦生。"
        ],
        "title": "送別",
        "id": "eecf361b-0425-492e-8ee8-b3c65b626636"
    },
    {
        "author": "皎然",
        "paragraphs": [
            "有一鳥雛，凌寒獨宿。",
            "若逢雲雨，兩兩相逐。"
        ],
        "title": "與昂上人兩字繼合四句初字日",
        "id": "dd542e66-4935-4424-a967-44b0c712f9fa"
    },
    {
        "author": "皎然",
        "paragraphs": [
            "野外有一人，獨立無四隣。",
            "彼見是我身，我見是彼身。"
        ],
        "title": "次日",
        "id": "6fb5985f-b3a7-4815-ae19-f7ab098c1e5c"
    },
    {
        "author": "廣宣",
        "paragraphs": [
            "望苑招延後，禪扉訪道餘。",
            "祗言俟文雅，何意及庸虛。",
            "率性多非學，緣情偶自書。",
            "清風聞寺響，白日見心初。",
            "重道逢軒后，崇儒過魏儲。",
            "青宮列芳梓，玄圃積瓊琚。",
            "鄭鼠寧容者，齊竽久舍諸。",
            "龍懷受恩感，含思幾躊躇。"
        ],
        "title": "皇太子頻賜存問幷索唱和新詩因有陳謝",
        "id": "d8f1dfe9-2f17-42bb-99df-879459d09dc8"
    },
    {
        "author": "廣宣",
        "paragraphs": [
            "天上萬年枝，人間不可窺。",
            "道場三教會，心地百王期。",
            "侍讀霑恩早，傳香駐日遲。",
            "在筵還向道，通籍許言詩。",
            "空媿陪仙列，何階答聖慈。",
            "從今精至理，長願契無爲。"
        ],
        "title": "禁中法會應制",
        "id": "4dd4ed1a-be62-4feb-ad45-67023f70aedf"
    },
    {
        "author": "廣宣",
        "paragraphs": [
            "慶壽千齡遠，敷仁萬國通。",
            "登霄欣有路，捧日媿無功。",
            "仙駕三山上，龍生二月中。",
            "修齋長樂殿，講道大明宮。",
            "此地人難到，諸天事不同。",
            "法筵花散後，空界滿香風。"
        ],
        "title": "降誕日內庭獻壽應制",
        "id": "21cc13eb-a312-48f6-b334-e28b334b45bf"
    },
    {
        "author": "廣宣",
        "paragraphs": [
            "珍木生奇畝，低枝拂梵宮。",
            "因開四界分，本自百花中。",
            "當夏陰涵綠，臨秋色變紅。",
            "君看藥草喻，何減太陽功。"
        ],
        "title": "寺中柿樹一蒂四顆詠應制",
        "id": "921324d6-b166-4273-b2b8-58fdc567303d"
    },
    {
        "author": "廣宣",
        "paragraphs": [
            "秋蓂開六葉，元聖誕千年。",
            "繞殿祥風起，當空瑞日懸。",
            "道光中國主，人識大羅仙。",
            "敢贊無疆壽，香花上法筵。"
        ],
        "title": "早秋降誕日獻壽二首應制 一",
        "id": "629673bf-1627-4277-8933-9d286026b661"
    },
    {
        "author": "廣宣",
        "paragraphs": [
            "萬方瞻聖日，九土仰清光。",
            "磬地山河壯，彌天福壽長。",
            "瑞煙薰法界，真偈啓仁王。",
            "看獻千秋樂，千秋樂未央。"
        ],
        "title": "早秋降誕日獻壽二首應制 二",
        "id": "5362025b-04dc-4e24-87cd-9d6ab303628e"
    },
    {
        "author": "廣宣",
        "paragraphs": [
            "天界宜春賞，禪門不掩關。",
            "宸遊雙闕外，僧引百花間。",
            "車馬喧長路，煙雲淨遠山。",
            "觀空復觀俗，皇鑒此中閑。"
        ],
        "title": "駕幸天長寺應制",
        "id": "81046667-7eb1-4e93-9482-a165c3cdb153"
    },
    {
        "author": "廣宣",
        "paragraphs": [
            "可訝東籬菊，能知節候芳。",
            "細枝青玉潤，繁蘂碎金香。",
            "爽氣浮朝露，濃姿帶夜霜。",
            "泛杯傳壽酒，應共樂時康。"
        ],
        "title": "九月菊花詠應制",
        "id": "f69b1eec-7a95-469d-bc42-a4f5af76f71d"
    },
    {
        "author": "廣宣",
        "paragraphs": [
            "大唐國裏千年聖，王舍城中百億身。",
            "却指容顏非我相，自言空色是吾真。",
            "深殿虔心隨寶輦，廣庭徐步引金輪。",
            "古來貴重緣親近，狂客慙爲侍從臣。"
        ],
        "title": "駕幸聖容院應制",
        "id": "6ccbaef5-6d1e-456c-8a04-204bf22852e0"
    },
    {
        "author": "廣宣",
        "paragraphs": [
            "禪居河畔無多地，來往尋春物正華。",
            "磴道上盤千畝竹，欄干低壓萬人家。",
            "簷前施飯來飛鳥，林下行香踏落花。",
            "自解剎那知佛性，不勞更喻幾塵沙。"
        ],
        "title": "聖恩顧問獨遊月磴閣直書其事應制",
        "id": "f8312d3c-714f-429a-9a7a-c915224748de"
    },
    {
        "author": "廣宣",
        "paragraphs": [
            "東林何殿是西鄰，禪客垣牆接羽人。",
            "萬乘遊仙宗有道，三車引路本無塵。",
            "初傳寶訣長生術，已證金剛不壞身。",
            "兩地盡修天上事，共瞻鑾駕重來巡。"
        ],
        "title": "安國寺隨駕幸興唐觀應制",
        "id": "76be28ad-f2ca-4efc-b6f1-a0a8660ce410"
    },
    {
        "author": "廣宣",
        "paragraphs": [
            "從辭鳳閣掌絲綸，便向青雲領貢賓。",
            "再闢文場無枉路，兩開金榜絕冤人。",
            "眼看龍化門前水，手放鶯飛谷口春。",
            "明日定歸台席去，鶺鴒原上共陶鈞。"
        ],
        "title": "賀王起",
        "id": "2d051af0-83ac-4799-ae24-b0486d3aaf22"
    },
    {
        "author": "廣宣",
        "paragraphs": [
            "南方寶界幾由旬，八部同瞻一佛身。",
            "寺壓山河天宇靜，樓懸日月鏡光新。",
            "重城柳暗東風曙，複道花明上苑春。",
            "向晚鑾輿歸鳳闕，曲江池上動青蘋。"
        ],
        "title": "賀幸普濟寺應制",
        "id": "067d10ee-d8f8-4161-904f-c413c8cd801a"
    },
    {
        "author": "廣宣",
        "paragraphs": [
            "紅樓疑見白毫光，寺逼宸居福盛唐。",
            "支遁愛山情謾切，曇摩泛海路空長。",
            "經聲夜息聞天語，鑪氣晨飄接御香。",
            "誰道此中難可到，自憐深院得徊翔。"
        ],
        "title": "紅樓院應制",
        "id": "536f7f15-1020-4b20-9c23-910e2c64cc84"
    },
    {
        "author": "廣宣",
        "paragraphs": [
            "南方歸去再生天，內殿今年異昔年。",
            "見闢乾坤新定位，看題日月更高懸。",
            "行隨車輦登仙路，坐近爐煙講法筵。",
            "自喜恩深陪侍從，兩朝長在聖人前。"
        ],
        "title": "再入道場紀事應制",
        "id": "ad79561a-2047-4894-b9cc-b0d0db7e384d"
    },
    {
        "author": "廣宣",
        "paragraphs": [
            "東風萬里送香來，上界千花向日開。",
            "却笑霞樓紫芝侶，桃源仙洞訪仙才。"
        ],
        "title": "寺中賞花應制",
        "id": "3e9cf2f9-ea87-4d05-8742-ef85f4015b51"
    },
    {
        "author": "廣宣",
        "paragraphs": [
            "霜天晴夜宿東齋，松竹交陰愜素懷。",
            "迥出風塵心得地，可憐三五月當階。",
            "清光滿院恩情見，寒色臨門笑語諧。",
            "霄漢路殊從道合，往來人事不相乖。"
        ],
        "title": "九月十五日夜宿鄭尚書絪東亭望月寄杜給事",
        "id": "88c76a49-0ceb-4adf-abf5-903635a98441"
    },
    {
        "author": "含曦",
        "paragraphs": [
            "長壽寺石壁，盧公一首詩。",
            "渴讀即不渴，飢讀即不飢。",
            "鯨吞海水盡，露出珊瑚枝。",
            "海神知貴不知價，留向人間光照夜。"
        ],
        "title": "酬盧仝見訪不遇題壁",
        "id": "7a11467a-8bf2-45dc-9f86-e3a0b1fdff30"
    },
    {
        "author": "善生",
        "paragraphs": [
            "一自游他國，相逢少故人。",
            "縱然爲客樂，爭似在家貧。",
            "畜恨霜侵鬢，搜詩病入神。",
            "若非憐片善，誰肯問風塵。"
        ],
        "title": "旅中荅喻軍事問客情",
        "id": "997cd3bd-760b-41f1-af84-40b153b838dc"
    },
    {
        "author": "善生",
        "paragraphs": [
            "高眠巖野間，至藝敵應難。",
            "詩苦無多首，藥靈惟一丸。",
            "引泉魚落釜，攀果露沾冠。",
            "已得嵇康趣，逢迎事每闌。"
        ],
        "title": "贈盧逸人",
        "id": "1c578582-d531-48e3-949c-76758c155a0b"
    },
    {
        "author": "善生",
        "paragraphs": [
            "飄然無定迹，迥與律乘違。",
            "入郭隨緣住，思山破夏歸。",
            "盂擎數家飯，衲乞幾人衣。",
            "洞了曹溪旨，寧輸俗者機。"
        ],
        "title": "送玉禪師",
        "id": "2c3f998e-32dc-4be9-bcc5-ec77185c7e4b"
    },
    {
        "author": "善生",
        "paragraphs": [
            "結束衣囊了，炎州定去游。",
            "草堂方惜別，山雨爲相留。",
            "又得一宵話，免生千里愁。",
            "莫辭重卜日，後會必經秋。"
        ],
        "title": "送智光之南值雨",
        "id": "8fef71c0-a42f-49c8-bd26-df58bfb7f8e7"
    },
    {
        "author": "韜光",
        "paragraphs": [
            "山僧野性好林泉，每向巖阿倚石眠。",
            "不解栽松陪玉勒，惟能引水種金蓮。",
            "白雲乍可來青嶂，明月難教下碧天。",
            "城市不能飛錫去，恐妨鶯囀翠樓前。"
        ],
        "title": "謝白樂天招",
        "id": "d337e5a0-0265-4747-972f-d41a99d83489"
    },
    {
        "author": "知玄",
        "paragraphs": [
            "花開滿樹紅，花落萬枝空。",
            "唯餘一孕在，明日定隨風。"
        ],
        "title": "五歲詠花",
        "id": "43acca77-47dc-4735-9ac0-e79bd3c0973a"
    },
    {
        "author": "知玄",
        "paragraphs": [
            "生天本自生天業，未必求仙便得仙。",
            "鶴背傾危龍背滑，君王且住一千年。"
        ],
        "title": "祝堯詩",
        "id": "fb6ac873-ad3a-4f6f-881c-38fdc072d624"
    },
    {
        "author": "知玄",
        "paragraphs": [
            "觀君法苑思沖虛，使我真乘刃有餘。",
            "若使龍光時可待，應憐僧肇論成初。",
            "五車外典知誰敵，九趣多才恐不如。",
            "蕭寺講軒橫淡蕩，帝鄉雲樹正扶疎。",
            "幾生曾得闍瑜意，今日堪將貝葉書。",
            "一振微言冠千古，何人執卷問吾廬。"
        ],
        "title": "荅僧澈",
        "id": "26806e16-f95a-4ea8-9162-15b848082b8e"
    },
    {
        "author": "元孚",
        "paragraphs": [
            "獨夜相思但自勞，阮生吟罷夢雲濤。",
            "此時小定未禪寂，古塔月中松磬高。"
        ],
        "title": "月夜懷劉秀才",
        "id": "e9c101d4-3425-442b-bce2-dbd80d9f958e"
    },
    {
        "author": "元孚",
        "paragraphs": [
            "朱絲寫別鶴泠泠，詩滿紅箋月滿庭。",
            "莫學楚狂隳姓字，知音還有子期聽。"
        ],
        "title": "送李四校書",
        "id": "3c2c3b54-7289-4df9-987b-f84f63191fbb"
    },
    {
        "author": "栖白",
        "paragraphs": [
            "西北黃雲暮，聲聲畫角愁。",
            "陰山一夜雨，白草四郊秋。",
            "亂雁鳴寒渡，飛沙入廢樓。",
            "何時番色盡，此地見芳洲。"
        ],
        "title": "邊思",
        "id": "88e303bb-2186-46d7-90fc-f33fc26b8530"
    },
    {
        "author": "栖白",
        "paragraphs": [
            "尋常三五夜，不是不嬋娟。",
            "及至中秋滿，還勝別夜圓。",
            "清光凝有露，皓魄爽無煙。",
            "自古人皆望，年來又一年。"
        ],
        "tags": [
            "节日",
            "月亮"
        ],
        "title": "八月十五夜翫月",
        "id": "6b5e17d8-03a9-40bd-a99d-baf6b994a05d"
    },
    {
        "author": "栖白",
        "paragraphs": [
            "松下禪栖所，苔滋徑莫分。",
            "青山春暮見，流水夜深聞。",
            "不坐看心石，應隨出定雲。",
            "猨猱非可問，巖谷自空曛。"
        ],
        "title": "尋山僧真勝上人不遇",
        "id": "48e2260b-6d78-4713-bf1b-2df974a97f80"
    },
    {
        "author": "栖白",
        "paragraphs": [
            "南居古廟深，高樹宿山禽。",
            "明月上清漢，騷人動楚吟。",
            "數篇正始韻，一片補亡心。",
            "孤悄欺何謝，雲波不可尋。"
        ],
        "title": "贈李溟秀才",
        "id": "57015630-19e4-4820-8f3e-3a83e481e5fd"
    },
    {
        "author": "栖白",
        "paragraphs": [
            "正是歎羈游，知音拜楚侯。",
            "何須辭遠道，自可樂扁舟。",
            "倚棹江洲雨，聞猨島岫秋。",
            "謝家山水興，終日待詩流。"
        ],
        "title": "送石秀才",
        "id": "c175f8ef-afbe-4fb6-bedd-7144eaea7433"
    },
    {
        "author": "栖白",
        "paragraphs": [
            "寒空金錫響，欲過渭陽津。",
            "極目多來鴈，孤城少故人。",
            "與師雖別久，於法本相親。",
            "又對清涼月，中宵語宿因。"
        ],
        "title": "送造微上人游五臺及禮本師",
        "id": "b0d76d62-cd8f-419b-863d-bdbadf291422"
    },
    {
        "author": "栖白",
        "paragraphs": [
            "背郭去歸宿，頭陀意頗濃。",
            "鶴爭栖遠樹，猨鬬上孤峰。",
            "夜戍經霜月，秋城過雨鐘。"
        ],
        "title": "送禪師宗極歸玉峰",
        "id": "38171e7f-158a-43d6-bf6e-be26927a569b"
    },
    {
        "author": "栖白",
        "paragraphs": [
            "談空與破邪，獻壽復榮家。",
            "白日得何偈，青天落幾花。",
            "傳燈皆有分，化俗獨無涯。",
            "却入中峯寺，還知有聚沙。"
        ],
        "title": "送僧歸舊山",
        "id": "ee6b0053-2a16-4352-b943-0013e2dae934"
    },
    {
        "author": "栖白",
        "paragraphs": [
            "家山臨晚日，海路信歸橈。",
            "樹滅渾無岸，風生只有潮。",
            "歲窮程未盡，天末國仍遙。",
            "已入閩王夢，香花境外邀。"
        ],
        "title": "送圓仁三藏歸本國",
        "id": "6fd9c5e0-d17c-4f1b-96a3-f1d858f26bcd"
    },
    {
        "author": "栖白",
        "paragraphs": [
            "飄然綠毛節，杳去洛城端。",
            "隔水見秋嶽，兼霜掃石壇。",
            "一溪松色古，半夜鶴聲寒。",
            "迥與人寰別，勞生不可觀。"
        ],
        "title": "送王鍊師歸嵩嶽",
        "id": "89978b38-400f-42f6-a73a-02f326571044"
    },
    {
        "author": "栖白",
        "paragraphs": [
            "景候融融陰氣潛，如峰雲共火相兼。",
            "霞光捧日登天上，丹彩乘風入殿簷。",
            "行逐赤龍千歲出，明當朱夏萬方瞻。",
            "微臣多幸逢佳節，得賦殊祥近御簾。"
        ],
        "title": "壽昌節賦得紅雲表夏日",
        "id": "6d2c9460-ed93-442d-a6ce-1c19d0dd3d37"
    },
    {
        "author": "栖白",
        "paragraphs": [
            "終日河聲咽暮空，煙愁此地晝濛濛。",
            "錦帆東去沙侵苑，玉輦西來樹滿宮。",
            "魯客望津天欲雪，朔鴻離岸葦生風。",
            "那堪獨立思前事，回首殘陽雉堞紅。"
        ],
        "title": "經廢宮",
        "id": "23c54fa5-704e-4205-bc80-57b12a0a7679"
    },
    {
        "author": "栖白",
        "paragraphs": [
            "重城深寺講初休，却憶家山訪舊游。",
            "對月與君相送夜，聞蛩教我獨驚秋。",
            "雲心杳杳難爲別，鶴性蕭蕭不可留。",
            "遙想孤舟清渭上，飄然帆影起離愁。"
        ],
        "title": "贈識古法師",
        "id": "9917ad6d-e7f7-419f-a007-0ecdd72a859a"
    },
    {
        "author": "栖白",
        "paragraphs": [
            "獨夜相思但自勞，阮生吟罷夢雲濤。",
            "此時小定未禪寂，古塔月中松磐高。"
        ],
        "title": "月夜懷劉秀才",
        "id": "da259365-e96a-44e9-a3eb-894785a24947"
    },
    {
        "author": "栖白",
        "paragraphs": [
            "一度林前見遠公，靜聞真語世情空。",
            "至今寂寞禪心在，任起桃花柳絮風。"
        ],
        "title": "寄南山景禪師",
        "id": "6e01ff71-35a2-46a5-9437-c6c629a024c4"
    },
    {
        "author": "栖白",
        "paragraphs": [
            "爲愛詩名吟至死，風魂雪魄去難招。",
            "直須桂子落墳上，生得一枝冤始消。"
        ],
        "title": "哭劉得仁",
        "id": "2842a2fa-b7e9-4e20-9019-4e5087e8ebb3"
    },
    {
        "author": "應物",
        "paragraphs": [
            "石激懸流雪滿灣，五龍潛處野雲閑。",
            "暫收雷電九峰下，且飲溪潭一水間。",
            "浪引浮槎依北岸，波分曉日浸東山。",
            "回瞻四面如看畫，須信游人不欲還。"
        ],
        "title": "龍潭",
        "id": "74c36382-c6b5-4065-add5-5c05840f118d"
    },
    {
        "author": "應物",
        "paragraphs": [
            "平高選處創蓮宮，一水縈流處處通。",
            "畫閣晝開遲日畔，禪房夜掩碧雲中。",
            "平川不見龍行雨，幽谷遙聞虎嘯風。",
            "偶與遊人論法要，真元浩浩理無窮。"
        ],
        "title": "題化城寺",
        "id": "aee480d4-8058-4cfa-8a2a-639b70a39deb"
    },
    {
        "author": "智亮",
        "paragraphs": [
            "人間謾說上天梯，上萬千迴總是迷。",
            "曾似老人巖上坐，清風明月與心齊。"
        ],
        "title": "戴雲山吟",
        "id": "73c8a0af-0b29-4e04-b22e-9b2d71da6e34"
    },
    {
        "author": "智亮",
        "paragraphs": [
            "戴雲山頂白雲齊，登頂方知世界低。",
            "異草奇花人不識，一池分作九條溪。"
        ],
        "title": "又戴雲山吟",
        "id": "39fcc78f-7ebe-4de5-8e49-76928167f97a"
    },
    {
        "author": "良乂",
        "paragraphs": [
            "風泉秪向夢中聞，身外無餘可寄君。",
            "當戶一輪惟曉月，掛簷數片是秋雲。"
        ],
        "title": "荅盧鄴",
        "id": "bb3a71a3-2c27-40d6-a58a-a0753f145b75"
    },
    {
        "author": "常達",
        "paragraphs": [
            "身閑依祖寺，志僻性多慵。",
            "少室遺真旨，層樓起暮鐘。",
            "啜茶思好水，對月數諸峰。",
            "有問山中趣，庭前是古松。"
        ],
        "title": "山居八詠 一",
        "id": "82af10b7-6438-40e8-b432-fe943c87a576"
    },
    {
        "author": "常達",
        "paragraphs": [
            "晚望虛庭物，心心見祖情。",
            "煙開分嶽色，雨霧減泉聲。",
            "遠樹猨長嘯，層巖日乍明。",
            "更堪論的意，林下筍新生。"
        ],
        "title": "山居八詠 二",
        "id": "6a6228ce-2dcc-4e4d-acc3-652b3a417bfa"
    },
    {
        "author": "常達",
        "paragraphs": [
            "一室塵埃外，翛然祗麽常。",
            "睡來開寢帳，鐘動下禪牀。",
            "溪浸山光冷，秋凋木葉黃。",
            "時提祖師意，欹石看斜陽。"
        ],
        "title": "山居八詠 三",
        "id": "d035016e-a397-40d8-8243-b6774dd6c4f3"
    },
    {
        "author": "常達",
        "paragraphs": [
            "西來真祖意，祗在見聞中。",
            "寒雁一聲過，疎林幾葉空。",
            "心閑憐水石，身老怯霜風。",
            "爲報參玄者，山山月色同。"
        ],
        "title": "山居八詠 四",
        "id": "a33da39c-8c21-4279-9865-3ed9936c25f6"
    },
    {
        "author": "常達",
        "paragraphs": [
            "真性寂無機，塵塵祖佛師。",
            "日明庭砌暖，霜苦藥苗衰。",
            "汲水和煙酌，栽松帶雪移。",
            "好聽玄旨處，猨嘯嶺南枝。"
        ],
        "title": "山居八詠 五",
        "id": "1af19b68-1a4b-443d-bb19-b6a5bde4dd78"
    },
    {
        "author": "常達",
        "paragraphs": [
            "古寺憑欄危，時聞舉妙機。",
            "庭空月色淨，夜迥磬聲移。",
            "漏轉寒更急，燈殘冷焰微。",
            "太虛同萬象，相謂話玄微。"
        ],
        "title": "山居八詠 六",
        "id": "1bb5c14d-2f3c-4f4c-b66f-819ff4b2d23a"
    },
    {
        "author": "常達",
        "paragraphs": [
            "胡僧論的旨，物物唱圓成。",
            "疎柳春來翠，幽窗日漸明。",
            "禪心清石室，蝶翅覆花英。",
            "好聽談玄處，喬松鶴數聲。"
        ],
        "title": "山居八詠 七",
        "id": "a2d85651-174e-4928-be49-1b426e7f324a"
    },
    {
        "author": "常達",
        "paragraphs": [
            "祖祖唯心旨，春融日正長。",
            "霜輕莎草綠，風細藥苗香。",
            "月滿真如淨，花開覺樹芳。",
            "庭前鶯囀處，時聽語圓常。"
        ],
        "title": "山居八詠 八",
        "id": "cf25e8c0-10fb-4379-b9ed-6e91f43267c2"
    },
    {
        "author": "僧鸞",
        "paragraphs": [
            "燭龍銜火飛天地，平陸無風海波沸。",
            "彤雲疊疊聳奇峰，焰焰流光熱凝翠。",
            "煙島摶鵬嚲雙翅，羲和赫怒強總轡。",
            "飲流夸父斃長途，如見當中印王字。",
            "明明夜西朝又東，古來有道仍再中。",
            "扶桑老葉蔽不得，輝華直欲凌蒼空。",
            "行人揮汗翻成雨，口燥喉乾嗌塵土。",
            "西郊雲色晝冥冥，如何不救生靈苦。",
            "何山怪木藏蛟龍，縮鱗卷鬣爲乖慵。",
            "不發滂澤注天下，欲使風雷何所從。",
            "旱苗原上枯成焰，嶽靈徒祝無神驗。",
            "豪家簾外喚清風，水紋明角鋪長簟。",
            "玉扇畫堂凝夜秋，歌豔繞梁催莫愁。",
            "陽烏落盡酒不醒，扶上西園當月樓。",
            "廢田暍死非吾屬，庫有黃金倉有粟。"
        ],
        "title": "苦熱行",
        "id": "015bfef1-49e4-4499-83a4-fe6b8cf37c0b"
    },
    {
        "author": "僧鸞",
        "paragraphs": [
            "隴西輝用真才子，搜奇探險無倫比。",
            "筆下銛磨巨闕鋒，胸中靜灩西江水。",
            "哀弦古樂清人耳，月露激寒哭秋鬼。",
            "苔地無塵到曉吟，杉松老葉風乾起。",
            "十軸示余三百篇，金碧爛光燒蜀牋。",
            "雄芒逸氣測不得，使我躑躅成狂顛。",
            "大郊遠闊空無邊，凝明淡綠收餘煙。",
            "曠懷相對景何限，落日亂峰青倚天。",
            "又驚大舶帆高懸，行濤劈浪凌飛仙。",
            "回首瞥見五千仞，撲下香爐瀑布泉。",
            "何事古人誇八斗，焉敢今朝定妍醜。",
            "颯風驅雷暫不停，始向塲中稱大手。",
            "駿如健鶻鶚與鵰，拏雲獵野翻重霄。",
            "狐狸竄伏不敢動，却下雙鳴當迅飆。",
            "愁如湘靈哭湘浦，咽咽哀音隔雲霧。",
            "九嶷深翠轉巍峨，仙骨寒消不知處。",
            "清同野客敲越甌，丁當急響涵清秋。",
            "鸞雛相引叫未定，霜結夜闌仍在樓。",
            "高若太空露雲物，片白激青皆彷彿。",
            "仙鶴閑從淨碧飛，巨鼇頭戴蓬萊出。",
            "前輩歌詩惟翰林，神仙老格何高深。",
            "鞭馳造化繞筆轉，燦爛不爲酸苦吟。",
            "夢乘明月清沈沈，飛到天台天姥岑。",
            "傾湖湧海數百字，字字不朽長摐金。",
            "此日多君可儔侶，堆珠疊璣滿玄圃。",
            "終日並轡遊崑崙，十二樓中宴王母。"
        ],
        "tags": [
            "长江"
        ],
        "title": "贈李粲秀才",
        "id": "b2b2a314-64b6-4677-8048-d1a60c724884"
    },
    {
        "author": "神穎",
        "paragraphs": [
            "衆岳雄分野，九華鎮南朝。",
            "彩筆凝空遠，崔嵬寄青霄。",
            "龍潭古仙府，靈藥今不凋。",
            "瑩爲滄海鏡，煙霞作荒標。",
            "造化心數奇，性狀精氣饒。",
            "玉樹鬱玲瓏，天籟韻蕭寥。",
            "寂寂尋乳竇，兢兢行石橋。",
            "通泉漱雲母，藉草縈香苕。",
            "我住幽且深，君賞昏復朝。",
            "稀逢發清唱，片片霜凌飆。"
        ],
        "tags": [
            "九华山"
        ],
        "title": "和王季文題九華山",
        "id": "a6ceb4b9-5559-43fa-8c86-f3e5dffcc54f"
    },
    {
        "author": "神穎",
        "paragraphs": [
            "寒谷荒臺七里洲，賢人永逐水東流。",
            "獨猿叫斷青天月，千古冥冥潭樹秋。"
        ],
        "title": "宿嚴陵釣臺",
        "id": "21f3296c-bfbd-471c-bd8b-1b2316ea19e2"
    },
    {
        "author": "澹交",
        "paragraphs": [
            "榮辱又榮辱，一何翻與覆。",
            "人生百歲中，孰肯死前足。",
            "玄鬢忽如絲，青叢不再綠。",
            "自古爭名徒，黃金是誰祿。"
        ],
        "title": "效古",
        "id": "08921503-b709-494b-add8-12bafedf141c"
    },
    {
        "author": "澹交",
        "paragraphs": [
            "未得忘身法，此身終未安。",
            "病腸猶可洗，瘦骨不禁寒。",
            "藥少心情餌，經無氣力看。",
            "悠悠片雲質，獨對夕陽殘。"
        ],
        "title": "病後作",
        "id": "99c53029-b8af-449e-9b67-630053e36683"
    },
    {
        "author": "澹交",
        "paragraphs": [
            "圖形期自見，自見却傷神。",
            "已是夢中夢，更逢身外身。",
            "水花凝幻質，墨彩染空塵。",
            "堪笑予兼爾，俱爲未了人。"
        ],
        "title": "寫真",
        "id": "4c16c60c-2206-4dcc-af22-a82767c13be2"
    },
    {
        "author": "文秀",
        "paragraphs": [
            "節分端午自誰言，萬古傳聞爲屈原。",
            "堪笑楚江空渺渺，不能洗得直臣冤。"
        ],
        "tags": [
            "抒怀",
            "端午节"
        ],
        "title": "端午",
        "id": "8094770c-24e2-4c91-af3f-32bae8ba718b"
    },
    {
        "author": "懷楚",
        "paragraphs": [
            "軒車誰肯到，泉石自相親。",
            "暮雨凋殘寺，秋風悵望人。",
            "庭新一片葉，衣故十年塵。",
            "賴有瑤華贈，清吟愈病身。"
        ],
        "title": "謝友人見訪留詩",
        "id": "69404663-532a-4c1b-b80c-105738fb2db9"
    },
    {
        "author": "懷楚",
        "paragraphs": [
            "常聽倉庚思舊友，又因蝴蝶夢生涯。",
            "一千餘里河連郭，三十六峰寒到家。",
            "陰島直分東虢雁，晴樓高入上陽鴉。",
            "姜嫄廟北與君別，應笑薄寒悲落花。"
        ],
        "title": "送新平故人",
        "id": "f8f13fd8-83e3-45e6-94e6-d419f36ddbfe"
    },
    {
        "author": "躭章",
        "paragraphs": [
            "摧殘枯木倚寒林，幾度逢春不變心。",
            "樵客見之猶不採，郢人何事苦搜尋。"
        ],
        "title": "辭南平鍾王召",
        "id": "8c6a02f7-5c85-4314-8f6a-478f7d965b7a"
    },
    {
        "author": "子蘭",
        "paragraphs": [
            "日月何忙忙，出沒住不得。",
            "使我勇壯心，少年如頃刻。",
            "人生石火光，通時少於塞。",
            "四季倏往來，寒暑變爲賊。",
            "偷人面上花，奪人頭上黑。"
        ],
        "title": "短歌行",
        "id": "b48a8a83-7991-49f4-94b2-ecff5584984f"
    },
    {
        "author": "子蘭",
        "paragraphs": [
            "游客長城下，飲馬長城窟。",
            "馬嘶聞水腥，爲浸征人骨。",
            "豈不是流泉，終不成潺湲。",
            "洗盡骨上土，不洗骨中冤。",
            "骨若比流水，四海有還魂。",
            "空流嗚咽聲，聲中疑是言。"
        ],
        "title": "飲馬長城窟",
        "id": "679a5329-7e1c-49e8-b550-d3765379af24"
    },
    {
        "author": "子蘭",
        "paragraphs": [
            "大內隔重牆，多聞樂未央。",
            "燈明宮樹色，茶煮禁泉香。",
            "鳳輦通門靜，雞歌入漏長。",
            "宴榮陪御席，話密近龍章。",
            "吟步彤庭月，眠分玉暑涼。",
            "欲粘朱紱重，頻草白麻忙。",
            "筆力將羣吏，人情在致唐。",
            "萬方瞻仰處，晨夕面吾皇。"
        ],
        "title": "夜直",
        "id": "68dcd1e9-0321-4e45-8ac4-fee2694683a7"
    },
    {
        "author": "子蘭",
        "paragraphs": [
            "世界曾行遍，全無行可修。",
            "炎涼三衲共，生死一身休。",
            "片斷雲隨體，稀疎雪滿頭。",
            "此門無所著，不肯暫淹留。"
        ],
        "title": "贈行脚僧",
        "id": "9d68bae3-b35e-47fe-8835-b782c42cdc80"
    },
    {
        "author": "子蘭",
        "paragraphs": [
            "咸言上國繁華，豈謂帝城羈旅。",
            "十點五點殘螢，千聲萬聲秋雨。",
            "白雲江上故鄉，月下風前吟處。",
            "欲去不去遲遲，未展平生所佇。"
        ],
        "tags": [
            "山",
            "抒怀",
            "写景"
        ],
        "title": "秋日思舊山",
        "id": "0ed628a5-78b1-4eec-a10a-a31c84d8e927"
    },
    {
        "author": "子蘭",
        "paragraphs": [
            "冷落官資不畏貧，司曹且共內官分。",
            "步量野色成公案，點檢樵聲入奏聞。",
            "陵廟路因朝去掃，御爐香每夜來焚。",
            "碑寒樹古神門上，管得無窮空白雲。"
        ],
        "title": "寄乾陵楊侍郎",
        "id": "f515b8a4-cdd6-485b-ac04-0a897e4e8db4"
    },
    {
        "author": "子蘭",
        "paragraphs": [
            "物象遠濛濛，周迴極望中。",
            "帶煙千井樹，和磬一樓風。",
            "月色寒沈地，波聲夜颺空。",
            "登臨無限趣，恨不與君同。"
        ],
        "title": "登樓憶友",
        "id": "1380ea34-986c-4410-82b1-165f7a07a7e5"
    },
    {
        "author": "子蘭",
        "paragraphs": [
            "萬木葉初紅，人家樹色中。",
            "疎鐘搖雨脚，秋水浸雲容。",
            "雪磧回寒鴈，村燈促夜舂。",
            "舊山歸未得，生計欲何從。"
        ],
        "title": "華嚴寺望樊川",
        "id": "7d6a784c-319a-4d75-aab7-0b7e6a68f7f9"
    },
    {
        "author": "子蘭",
        "paragraphs": [
            "論道窮心少有朋，此時清話昔年曾。",
            "柿凋紅葉鋪寒井，鵠墜霜毛著定僧。",
            "風遰遠聲秋澗水，竹穿深色夜房燈。",
            "出門盡是勞生者，只此長閑幾箇能。"
        ],
        "title": "與道侶同於水陸寺會宿",
        "id": "3c7190c2-955c-4209-9734-5e6bd610663a"
    },
    {
        "author": "子蘭",
        "paragraphs": [
            "古塚密於草，新墳侵官道。",
            "城外無閑地，城中人又老。"
        ],
        "title": "城上吟",
        "id": "045ed0b0-35b8-45ee-9275-b4fa51659c8b"
    },
    {
        "author": "子蘭",
        "paragraphs": [
            "爲憶南遊人，移家大堤住。",
            "千帆萬帆來，盡過門前去。"
        ],
        "title": "襄陽曲",
        "id": "b68b9b6b-5e96-411e-8804-8943f8d2ae10"
    },
    {
        "author": "子蘭",
        "paragraphs": [
            "多求待心足，未足旋傾覆。",
            "明知貪者心，求榮不求辱。"
        ],
        "title": "誡貪",
        "id": "5a4daf63-3283-4120-b40d-bcd25d7bd807"
    },
    {
        "author": "子蘭",
        "paragraphs": [
            "獨蟬初唱古槐枝，委曲悲涼斷續遲。",
            "雨後忽聞誰最苦，異鄉孤館憶家時。"
        ],
        "title": "蟬二首 一",
        "id": "5e95281a-83b7-4762-9c68-d751e0befd79"
    },
    {
        "author": "子蘭",
        "paragraphs": [
            "衰柳蟬吟旁濁河，正當殘日角聲和。",
            "尋常不足少愁思，此際聞時愁更多。"
        ],
        "title": "蟬二首 二",
        "id": "86bedc7f-6c4e-4e01-ad9b-0da991b9d29d"
    },
    {
        "author": "子蘭",
        "paragraphs": [
            "不語淒涼無限情，荒堦行盡又重行。",
            "昔年住此何人在，滿地槐花秋草生。"
        ],
        "title": "太平坊尋裴郎中故宅",
        "id": "12d0306e-9266-438c-af72-21161bea05fb"
    },
    {
        "author": "子蘭",
        "paragraphs": [
            "邊邑鴻聲一例秋，大波平日遶山流。",
            "故人千里同明月，盡夕無言空倚樓。"
        ],
        "title": "登樓",
        "id": "3a315b5f-69f5-488e-a13d-ba2fd0b9e18d"
    },
    {
        "author": "子蘭",
        "paragraphs": [
            "風舞槐花落御溝，終南山色入城秋。",
            "門門走馬徵兵急，公子笙歌醉玉樓。"
        ],
        "tags": [
            "终南山"
        ],
        "title": "長安早秋",
        "id": "777d125c-03a2-4a15-9ae2-7f9754a267e1"
    },
    {
        "author": "子蘭",
        "paragraphs": [
            "密密無聲墜碧空，霏霏有韻舞微風。",
            "幽人吟望搜辭處，飄入窗來落硯中。"
        ],
        "title": "對雪",
        "id": "ff9cdef1-31fa-45ac-951f-07f62af10800"
    },
    {
        "author": "子蘭",
        "paragraphs": [
            "翠毛丹觜乍教時，終日無寥似憶歸。",
            "近來偷解人言語，亂向金籠說是非。"
        ],
        "title": "鸚鵡",
        "id": "4a11a829-508c-41c4-8486-820e78ea4b7a"
    },
    {
        "author": "子蘭",
        "paragraphs": [
            "池荷衰颯菊芬芳，策杖吟詩上草堂。",
            "滿目暮雲風卷盡，郡樓寒角數聲長。"
        ],
        "title": "晚景",
        "id": "1a86d2a6-234b-465a-b109-c96b6c837e5a"
    },
    {
        "author": "子蘭",
        "paragraphs": [
            "霜隕中春花半無，狂遊恣飲盡兇徒。",
            "年年賞翫公卿輩，今委溝塍骨漸枯。"
        ],
        "title": "長安傷春",
        "id": "a7313897-306c-41dc-97e8-21e00f9f2453"
    },
    {
        "author": "子蘭",
        "paragraphs": [
            "水勢滔滔不可量，漁舟容易泛滄浪。",
            "連山翠靄籠沙溆，白鳥翩翩下夕陽。"
        ],
        "title": "河梁晚望二首 一",
        "id": "588ebca2-06d2-4477-9a92-2191593a4abd"
    },
    {
        "author": "子蘭",
        "paragraphs": [
            "雨添一夜秋濤闊，極目茫茫似接天。",
            "不知龍物潛何處，魚躍蛙鳴滿檻前。"
        ],
        "title": "河梁晚望二首 二",
        "id": "abc03614-423e-45b0-80a0-499d2ce6cca9"
    },
    {
        "author": "子蘭",
        "paragraphs": [
            "何事天時禍未回，生靈愁悴苦寒灰。",
            "豈知萬傾繁華地，強半今爲瓦礫堆。"
        ],
        "title": "悲長安",
        "id": "91d45b28-57c9-469e-8e93-ddc41b21638f"
    },
    {
        "author": "子蘭",
        "paragraphs": [
            "一朵花開千葉紅，開時又不藉春風。",
            "若教移在香閨畔，定與佳人豔態同。"
        ],
        "title": "千葉石榴花",
        "id": "31fe5c69-8234-4aaa-95b8-7bf4cc573f59"
    },
    {
        "author": "子蘭",
        "paragraphs": [
            "拂局盡消時，能因長路遲。",
            "點頭初得計，格手待無疑。",
            "寂默親遺景，凝神入過思。",
            "共藏多少意，不語兩相知。"
        ],
        "title": "觀碁",
        "id": "07a74718-94be-41f9-a43a-5c30490492f1"
    },
    {
        "author": "可止",
        "paragraphs": [
            "雪消春力展，花漫洞門垂。",
            "果長纖枝曲，巖崩直道移。",
            "重猿圍淺井，鬬鼠下疎籬。",
            "寒食微燈在，高風勢徹陂。"
        ],
        "title": "山居",
        "id": "794a36dc-408d-4cb2-9ee9-410252190a87"
    },
    {
        "author": "可止",
        "paragraphs": [
            "瘦顏顴骨見，滿面雪毫垂。",
            "坐石鳥疑死，出門人謂癡。",
            "照身潭入楚，浸影檜生隋。",
            "太白曾經夏，清風涼四肢。"
        ],
        "title": "贈樊川長老",
        "id": "831233b2-5900-4cf5-a7e3-7bdb5913f9f4"
    },
    {
        "author": "可止",
        "paragraphs": [
            "默然如大道，塵世不相關。",
            "青檜行時靜，白雲禪處閑。",
            "貧高一生行，病長十年顏。",
            "夏滿期游寺，尋山又下山。"
        ],
        "title": "寄積麥山會如長老",
        "id": "c822084a-85dc-480d-913e-bd07cb3d1fab"
    },
    {
        "author": "可止",
        "paragraphs": [
            "四海無拘繫，行心興自濃。",
            "百年三事衲，萬里一枝筇。",
            "夜減當晴影，春消過雪蹤。",
            "白雲深處去，知宿在何峰。"
        ],
        "title": "送僧",
        "id": "fc170b63-78c7-413b-b7d1-83179175a4a1"
    },
    {
        "author": "可止",
        "paragraphs": [
            "燕生松雪地，蜀死葬山根。",
            "詩僻降今古，官卑悞子孫。",
            "塚欄寒月色，人哭苦吟魂。",
            "墓雨滴碑字，年年添蘚痕。"
        ],
        "title": "哭賈島",
        "id": "c1eca9f1-86ca-4c2f-b641-02069a104bb3"
    },
    {
        "author": "可止",
        "paragraphs": [
            "落處咸過尺，翛然物象淒。",
            "瑞凝金殿上，寒甚玉關西。",
            "潤比江河普，明將日月齊。",
            "凌雲花頂膩，鎖徑竹梢低。",
            "出谷樵童怯，歸林野鳥迷。",
            "煮茶融破練，磨墨染成黳。",
            "陷兔埋平澤，和魚凍合溪。",
            "入樓消酒力，當檻寫詩題。",
            "道路依憑馬，朝昏委託雞。",
            "洞深猿作族，松亞鶴移棲。",
            "及夏清巖穴，經春溜石梯。",
            "豐年兼泰國，天道育黔黎。"
        ],
        "title": "雪十二韻",
        "id": "b04cf4c7-c3ca-4857-b268-9e2fb2391dff"
    },
    {
        "author": "可止",
        "paragraphs": [
            "空門寂寂淡吾身，溪雨微微洗客塵。",
            "臥向白雲情未盡，任他黃鳥醉芳春。"
        ],
        "title": "精舍遇雨",
        "id": "5e32dfd5-c43d-4e56-8328-e102a0290bb8"
    },
    {
        "author": "可止",
        "paragraphs": [
            "落雪臨風不厭看，更多還恐蔽林巒。",
            "愁人正在書窗下，一片飛來一片寒。"
        ],
        "title": "小雪",
        "id": "c40e1b88-3fed-40e0-a447-5d78cf8cc53e"
    },
    {
        "author": "可止",
        "paragraphs": [
            "雪嶺金河獨向東，吳山楚澤意無窮。",
            "如今白首鄉心盡，萬里歸程在夢中。"
        ],
        "tags": [
            "送别"
        ],
        "title": "送婆羅門僧",
        "id": "f8a4158c-053c-4017-9202-797c61f525c9"
    },
    {
        "author": "可止",
        "paragraphs": [
            "不知誰會喃喃語，必向王前報太平。"
        ],
        "title": "句",
        "id": "52697b5a-c4dd-4dd1-b262-cb7472e8f4e4"
    },
    {
        "author": "雲表",
        "paragraphs": [
            "寒食悲看郭外春，野田無處不傷神。",
            "平原纍纍添新塚，半是去年來哭人。"
        ],
        "tags": [
            "寒食节",
            "人生",
            "感叹"
        ],
        "title": "寒食日",
        "id": "5bfdf075-5a65-4b2b-8839-3d919df4049e"
    },
    {
        "author": "歸仁",
        "paragraphs": [
            "日日爲詩苦，誰論春與秋。",
            "一聯如得意，萬事總忘憂。",
            "雨墮花臨砌，風吹竹近樓。",
            "不吟頭也白，任白此生頭。"
        ],
        "title": "自遣",
        "id": "6064a784-aff3-455e-aa4d-b95dcbfccfcd"
    },
    {
        "author": "歸仁",
        "paragraphs": [
            "一百八十首，清泠韻可敲。",
            "任從人不愛，終是我難拋。",
            "桂魄吟來滿，蒲團坐得凹。",
            "先生聲價在，寰宇幾人抄。"
        ],
        "title": "酬沈先輩卷",
        "id": "54e63514-fd37-4d2c-bc84-cdd9bdf10efe"
    },
    {
        "author": "歸仁",
        "paragraphs": [
            "此臺如可廢，此恨有誰平。",
            "縱使迷青草，終難沒舊名。",
            "天悲朝雨色，嶽哭夜猨聲。",
            "不是心偏苦，應關自古情。"
        ],
        "title": "題賈島吟詩臺",
        "id": "e59aed37-0336-4982-96bd-a1bd468312ed"
    },
    {
        "author": "歸仁",
        "paragraphs": [
            "一著讒書未快心，幾抽胸臆縱狂吟。",
            "管中窺豹我猶在，海上釣鼇君也沈。",
            "歲月盡能消憤懣，寰區那更有知音。",
            "長安冠蓋皆塗地，仍喜先生葬碧岑。"
        ],
        "title": "悼羅隱",
        "id": "b2276a29-70ae-4179-9325-8a8c3a7d2052"
    },
    {
        "author": "歸仁",
        "paragraphs": [
            "羞容難更返江東，誰問從來百戰功。",
            "天地有心歸道德，山河無力爲英雄。",
            "蘆花尚認霜戈白，海日猶思火陣紅。",
            "也是男兒成敗事，不須惆悵對西風。"
        ],
        "title": "題楚廟",
        "id": "b886bb24-4cb6-4caa-8d4a-bbee62c48944"
    },
    {
        "author": "歸仁",
        "paragraphs": [
            "三春堪惜牡丹奇，半倚朱欄欲綻時。",
            "天上更無花勝此，人間偏得貴相宜。",
            "偷香黑蟻斜穿葉，覷蕋黃蜂倒挂枝。",
            "除却解禪心不動，算應狂殺五陵兒。"
        ],
        "title": "牡丹",
        "id": "85ecba7c-69b7-40ae-862e-10df1182e9ec"
    },
    {
        "author": "卿雲",
        "paragraphs": [
            "舊居梨嶺下，風景近炎方。",
            "地暖生春早，家貧覺歲長。",
            "石房雲過濕，杉徑雨餘香。",
            "日夕竟無事，詩書聊自強。"
        ],
        "title": "舊國里",
        "id": "e55f3f89-6ae3-400c-8f90-5288a425c01e"
    },
    {
        "author": "卿雲",
        "paragraphs": [
            "寄居江島邊，閑詠見秋殘。",
            "草白牛羊瘦，風高猨鳥寒。",
            "檢方醫故疾，挑薺備中餐。",
            "時復停書卷，鉏莎種木蘭。"
        ],
        "title": "秋日江居閑詠",
        "id": "2b492836-6c41-44e0-bdcd-4688fd62e9f1"
    },
    {
        "author": "卿雲",
        "paragraphs": [
            "故園梨嶺下，歸路接天涯。",
            "生作長安草，勝爲邊地花。",
            "雁南飛不到，書北寄來賒。",
            "堪羨神仙客，青雲早致家。"
        ],
        "title": "長安言懷寄沈彬侍郎",
        "id": "f49ed0f5-5a9d-443c-9c23-3ec93a8b126b"
    },
    {
        "author": "卿雲",
        "paragraphs": [
            "去去玉關路，省君曾未行。",
            "塞深多伏寇，時靜亦屯兵。",
            "雪每先秋降，花嘗近夏生。",
            "閑陪射鵰將，應到受降城。"
        ],
        "title": "送人游塞",
        "id": "ca192c09-7183-4004-a9e7-a2c8a91637ac"
    },
    {
        "author": "隱巒",
        "paragraphs": [
            "路逢一老翁，兩鬢白如雪。",
            "一里二里行，四回五回歇。"
        ],
        "title": "逢老人",
        "id": "ba9b0630-2932-4e64-afad-366367d9201f"
    },
    {
        "author": "隱巒",
        "paragraphs": [
            "牧童見人俱不識，盡着芒鞋戴篛笠。",
            "朝陽未出衆山晴，露滴蓑衣猶半濕。",
            "二月三月時，平原草初綠。",
            "三箇五箇騎羸牛，前村後村來放牧。",
            "笛聲纔一舉，衆稚齊歌舞。",
            "看看白日向西斜，各自騎牛又歸去。"
        ],
        "title": "牧童",
        "id": "99cf0dd4-56f4-48f9-979b-05558e97b4ee"
    },
    {
        "author": "隱巒",
        "paragraphs": [
            "居游正值芳春月，蜀道千山皆秀發。",
            "溪邊十里五里花，雲外三峯兩峰雪。",
            "君上匡山我舊居，松蘿拋擲十年餘。",
            "君行試到山前問，山鳥只今相憶無。"
        ],
        "tags": [
            "庐山"
        ],
        "title": "蜀中送人游廬山",
        "id": "172df690-65db-4eda-ae51-400f32781388"
    },
    {
        "author": "隱巒",
        "paragraphs": [
            "七條絲上寄深意，澗水松風生十指。",
            "自乃知音猶尚稀，欲教更入何人耳。"
        ],
        "title": "琴",
        "id": "a4b755be-7e12-4d78-adb2-c321d591ba37"
    },
    {
        "author": "隱巒",
        "paragraphs": [
            "橫壓驚波防沒溺，當初元剏是軍機。",
            "行人到此全無滯，一片江雲踏欲飛。"
        ],
        "title": "浮橋",
        "id": "7ae4da07-3bcd-4a8d-b64d-bb1f3c05e6f7"
    },
    {
        "author": "泠然",
        "paragraphs": [
            "佛寺孤莊千嶂間，我來詩境強相關。",
            "巖邊樹動猿下澗，雲裏錫鳴僧上山。",
            "松月影寒生碧落，石泉聲亂噴潺湲。",
            "明朝更躡層霄去，誓共煙霞到老閑。"
        ],
        "title": "宿九華化成寺莊",
        "id": "2f55c11b-e673-49e6-a099-8c374336da3a"
    },
    {
        "author": "大愚",
        "paragraphs": [
            "六幅故牢健，知君恣筆蹤。",
            "不求千澗水，止要兩株松。",
            "樹下留盤石，天邊縱遠峰。",
            "近巖幽濕處，惟藉墨煙濃。"
        ],
        "title": "乞荆浩畫",
        "id": "9b0ec11d-6088-4069-af03-8e2c153fe9ec"
    },
    {
        "author": "懷濬",
        "paragraphs": [
            "家在閩山西復西，其中歲歲有鶯啼。",
            "如今不在鶯啼處，鶯在舊時啼處啼。"
        ],
        "title": "上歸州刺史代通狀二首 一",
        "id": "c591cbbd-4b6d-4284-a265-d29ffb1db9b4"
    },
    {
        "author": "懷濬",
        "paragraphs": [
            "家在閩山東復東，其中歲歲有花紅。",
            "而今不在花紅處，花在舊時紅處紅。"
        ],
        "title": "上歸州刺史代通狀二首 二",
        "id": "92c3cd1a-2451-49f5-8361-0d2be7c68086"
    },
    {
        "author": "恆超",
        "paragraphs": [
            "虛著褐衣老，浮杯道不成。",
            "誓傳經論死，不染利名生。",
            "厭樹遮山色，憐窗向月明。",
            "他時隨范蠡，一棹五湖清。"
        ],
        "title": "辭郡守李公恩命",
        "id": "5b0c92d7-03f5-4547-9770-f7026d3cdfd7"
    },
    {
        "author": "淨顯",
        "paragraphs": [
            "靈異不能棲鳥雀，幽奇終不着猿猱。",
            "爲經巢賊應無損，縱使秦驅也謾勞。",
            "珍重昔賢留像迹，陵遷谷變自堅牢。"
        ],
        "title": "題廣愛寺楞伽山",
        "id": "215b4a08-7fe4-4c10-b855-17342878dd52"
    },
    {
        "author": "修雅",
        "paragraphs": [
            "山色沈沈，松煙羃羃。",
            "空林之下，盤陀之石。",
            "石上有僧，結跏橫膝。",
            "誦白蓮經，從旦至夕。",
            "左之右之，虎跡狼跡。",
            "十片五片，異花狼籍。",
            "偶然相見，未深相識。",
            "知是古之人，今之人？是曇彥，是曇翼？",
            "我聞此經有深旨，覺帝稱之有妙義。",
            "合目冥心子細聽，醍醐滴入焦腸裏。",
            "佛之意兮祖之髓，我之心兮經之旨。",
            "可憐彈指及舉手，不達目前今正是。",
            "大矣哉！甚奇特。",
            "空王要使羣生得，光輝一萬八千土。",
            "土土皆作黃金色，四生六道一光中。",
            "狂夫猶自問彌勒，我亦當年學空寂。",
            "一得無心便休息，今日親聞誦此經。",
            "始覺驢乘匪端的，我亦當年不出戶。",
            "不欲紅塵沾步武，今日親聞誦此經。",
            "始覺行行皆寶所，我亦當年愛吟詠。",
            "將謂冥搜亂神定，今日親聞誦此經。",
            "何妨筆硯資真性，我亦當年狎兒戲。",
            "將謂光陰半虛棄，今日親聞誦此經。",
            "始覺聚沙非小事，我昔曾游山與水。",
            "將謂他山非故里，今日親聞誦此經。",
            "始覺山河無寸地，我昔心猿未調伏。",
            "常將金鎖虛拘束，今日親聞誦此經。",
            "始覺無物爲拳拲，師誦此經經一字。",
            "字字爛嚼醍醐味，醍醐之味珍且美。",
            "不在脣，不在齒，只在勞生方寸裏。",
            "師誦此經經一句，句句白牛親動步，白牛之步疾如風。",
            "不在西，不在東，只在浮生日用中，日用不知一何苦。",
            "酒之腸，飯之腑，長者揚聲喚不迴。",
            "何異聾，何異瞽，世人之耳非不聰，耳聰特向經中聾。",
            "世人之目非不明，目明特向經中盲。",
            "合聰不聰，合明不明。",
            "轆轤上下，浪死虛生。",
            "世人縱識師之音，誰人能識師之心。",
            "世人縱識師之形，誰人能識師之名。",
            "師名醫王行佛令，來與衆生治心病。",
            "能使迷者醒，狂者定，垢者淨，邪者正，凡者聖，如是則非但天恭敬。",
            "人恭敬，亦合龍讚詠。",
            "鬼讚詠，佛讚詠，豈得背覺合塵之徒，不稽首而歸命。"
        ],
        "title": "聞誦法華經歌",
        "id": "6dd9e156-d253-4450-832b-3a03672563e6"
    },
    {
        "author": "元寂",
        "paragraphs": [
            "酒禿酒禿，何榮何辱。",
            "但見衣冠成古丘，不見江河變陵谷。"
        ],
        "title": "歌",
        "id": "3c0acdd4-79dd-4f19-93ab-513eb1147024"
    },
    {
        "author": "若虛",
        "paragraphs": [
            "九疊嵯峨倚着天，悔隨寒瀑下巖煙。",
            "深秋猨鳥來心上，夜靜松杉到眼前。",
            "書架想遭苔蘚[裹]，石窗應被薜蘿纏。",
            "一枝筇竹游江北，不見爐峰二十年。"
        ],
        "tags": [
            "庐山"
        ],
        "title": "懷廬山舊隱",
        "id": "90776a02-e72a-479e-910c-e1f942e1e546"
    },
    {
        "author": "若虛",
        "paragraphs": [
            "樂氏騎龍上碧天，東吳遺宅尚依然。",
            "悟來大道無多事，真後丹元不值錢。",
            "老樹夜風蟲咬葉，古垣春雨蘚生甎。",
            "松傾鶴死桑田變，華表歸鄉未有年。"
        ],
        "title": "樂仙觀",
        "id": "21ef5b32-b69e-4e24-a287-a2b4eca01ec9"
    },
    {
        "author": "若虛",
        "paragraphs": [
            "軒后紅爐獨鑄成，蘚痕磨落月輪呈。",
            "萬般物象皆能鑒，一箇人心不可明。",
            "匣內乍開鸞鳳活，臺前高挂鬼神驚。",
            "百年肝膽堪將比，祗怕看頻素髮生。"
        ],
        "title": "古鏡",
        "id": "84e24966-b11c-4fbc-90ef-668d93bb0941"
    },
    {
        "author": "文益",
        "paragraphs": [
            "木平山裏人，貌古年復少。",
            "相看陌路同，論心秋月皎。",
            "懷衲線非蠶，助歌聲有鳥。",
            "城闕今日來，一謳曾已曉。"
        ],
        "title": "覩木平和尚",
        "id": "9a7757e0-0967-4fd6-b6bb-ff98f4724b3e"
    },
    {
        "author": "无則",
        "paragraphs": [
            "白蘋紅蓼碧江涯，日暖雙雙立睡時。",
            "願揭金籠放歸去，却隨沙鶴鬬輕絲。"
        ],
        "title": "鷺鷥",
        "id": "085b5c16-f6f9-4495-8b0c-c404dda4d477"
    },
    {
        "author": "无則",
        "paragraphs": [
            "千愁萬恨過花時，似向春風怨別離。",
            "若使衆禽俱解語，一生懷抱有誰知。"
        ],
        "title": "百舌鳥二首 一",
        "id": "af717420-b906-41ab-9bac-9837855b5a21"
    },
    {
        "author": "无則",
        "paragraphs": [
            "長截隣雞叫五更，數般名字百般聲。",
            "饒伊搖舌先知曉，也待青天明即鳴。"
        ],
        "title": "百舌鳥二首 二",
        "id": "46fa6fc6-61d8-478a-ae84-429cf9a4871a"
    },
    {
        "author": "謙光",
        "paragraphs": [
            "擁衲對芳叢，由來事不同。",
            "鬢從今日白，花似去年紅。",
            "豔異隨朝露，馨香逐曉風。",
            "何須對零落，然後始知空。"
        ],
        "title": "賞牡丹應教",
        "id": "37fc7daa-d7c5-4df1-b273-24422a525b47"
    },
    {
        "author": "貫休",
        "paragraphs": [
            "有美一人兮，婉如青揚。",
            "識曲別音兮，令姿煌煌。",
            "繡袂捧琴兮，登君子堂。",
            "如彼萱草兮，使我憂忘。",
            "欲贈之以紫玉尺，白銀鐺，久不見之兮，湘水茫茫。"
        ],
        "tags": [
            "怀人",
            "女子",
            "写鸟",
            "鸟"
        ],
        "title": "善哉行",
        "id": "9a7d5078-a898-4787-85d7-35afd4e4a650"
    },
    {
        "author": "貫休",
        "paragraphs": [
            "湘江濱，湘江濱，蘭紅芷白波如銀，終須一去呼湘君。",
            "問湘神，雲中君，不知何以交靈均。",
            "我恐湘江之魚兮，死後盡爲人。",
            "曾食靈均之肉兮，箇箇爲忠臣。",
            "又想靈均之骨兮終不曲，千年波底色如玉。",
            "誰能入水少取得，香沐函題貢上國。",
            "貢上國，即全勝和璞懸瓈，垂棘結綠。"
        ],
        "title": "讀離騷經",
        "id": "2fa627ae-9d13-495c-a5f5-82822db1d81c"
    },
    {
        "author": "貫休",
        "paragraphs": [
            "爲口莫學阮嗣宗，不言是非非至公。",
            "爲手須似朱雲輩，折檻英風至今在。",
            "男兒結髮事君親，須斅前賢多慷慨。",
            "歷數雍熙房與杜，魏公姚公宋開府。",
            "盡向天上仙宮閑處坐，何不却辭上帝下下土？",
            "忍見蒼生苦苦苦。"
        ],
        "title": "陽春曲",
        "id": "4032c0aa-68d2-4b62-b842-a92ae3fec730"
    },
    {
        "author": "貫休",
        "paragraphs": [
            "列鼎佩金章，淚眼看風枝。",
            "却思食藜藿，身作屠沽兒。",
            "負米無遠近，所希升斗歸。",
            "爲人無貴賤，莫學雞狗肥。",
            "斯言如不忘，別更無光輝。",
            "斯言如或忘，即安用人爲。"
        ],
        "title": "白雪曲",
        "id": "e6c811cb-96d9-457c-98ec-4f68ef2eb3a1"
    },
    {
        "author": "貫休",
        "paragraphs": [
            "父不父，兄不兄。",
            "上留田，蝥賊生。",
            "徒陟岡，淚崢嶸。",
            "我欲使諸凡鳥雀，盡變爲鶺鴒。",
            "我欲使諸凡草木，盡變爲田荆。",
            "鄰人歌，鄰人歌。",
            "古風清，清風生。"
        ],
        "title": "上留田",
        "id": "9751674d-2434-4234-8179-d1119fe16e52"
    },
    {
        "author": "貫休",
        "paragraphs": [
            "霍嫖姚，趙充國，天子將之平朔漠。",
            "肉胡之肉，燼胡帳幄。",
            "千里萬里，唯留胡之空殼。",
            "邊風蕭蕭，榆葉初落。",
            "殺氣晝赤，枯骨夜哭。",
            "將軍既立殊勳，遂有胡無人曲。",
            "我聞之，天子富有四海。",
            "德被無垠，但令一物得所。",
            "八表來賓，亦何必令彼胡無人。"
        ],
        "title": "胡無人",
        "id": "c8374980-3b6d-420c-9afd-1fa79cf5af51"
    },
    {
        "author": "貫休",
        "paragraphs": [
            "北風北風，職何嚴毒。",
            "摧壯士心，縮金烏足。",
            "凍雲囂囂，礙雪一片下不得。",
            "聲遶枯桑，根在沙塞。",
            "黃河徹底，頑直到海。",
            "一氣摶束，萬物無態。",
            "唯有吾庭前杉松樹枝，枝枝健在。"
        ],
        "tags": [
            "黄河"
        ],
        "title": "苦寒行",
        "id": "342bf50e-e7b2-453f-8b63-69adf2491ce0"
    },
    {
        "author": "貫休",
        "paragraphs": [
            "兔不遲，烏更急，但恐穆王八駿，著鞭不及。",
            "所以蒿里，墳出蕺蕺。",
            "氣凌雲天，龍騰鳳集。",
            "盡爲風消土喫，狐掇蟻拾，黃金不啼玉不泣。",
            "白楊騷屑，亂風愁月。",
            "折碑石人，莽穢榛沒。",
            "牛羊窸窣，時見牧童兒，弄枯骨。"
        ],
        "title": "蒿里",
        "id": "934195d8-7c49-4757-8b7e-20835be1de86"
    },
    {
        "author": "貫休",
        "paragraphs": [
            "涼風吹遠念，使我升高臺。",
            "寧知數片雲，不是舊山來。",
            "故人天一涯，久客殊未回。",
            "鴈來不得書，空寄聲哀哀。"
        ],
        "title": "臨高臺",
        "id": "3dc985d9-c158-4b44-a138-0a84046ad574"
    },
    {
        "author": "貫休",
        "paragraphs": [
            "秦之無道兮四海枯，築長城兮遮北胡。",
            "築人築土一萬里，杞梁貞婦啼嗚嗚。",
            "上無父兮中無夫，下無子兮孤復孤。",
            "一號城崩塞色苦，再號杞梁骨出土。",
            "疲魂飢魄相逐歸，陌上少年莫相非。"
        ],
        "title": "杞梁妻",
        "id": "0643fb8d-f9d3-43fd-afdd-af860fe2e781"
    },
    {
        "author": "貫休",
        "paragraphs": [
            "離恨如旨酒，古今飲皆醉。",
            "只恐長江水，盡是兒女淚。",
            "伊余非此輩，送人空把臂。",
            "他日再相逢，清風動天地。"
        ],
        "tags": [
            "长江",
            "别离",
            "警示",
            "爱情"
        ],
        "title": "古離別",
        "id": "4a9b1423-886f-4131-98d9-9485b423774a"
    },
    {
        "author": "貫休",
        "paragraphs": [
            "萬里桑乾傍，茫茫古蕃壤。",
            "將軍貌憔悴，撫劍悲年長。",
            "胡兵尚陵逼，久住亦非強。",
            "邯鄲少年輩，箇箇有伎倆。",
            "拖槍半夜去，雪片大如掌。"
        ],
        "title": "戰城南二首 一",
        "id": "b18303e0-3fd6-4d77-b32a-de7c0a81785d"
    },
    {
        "author": "貫休",
        "paragraphs": [
            "磧中有陰兵，戰馬時驚蹶。",
            "輕猛李陵心，摧殘蘇武節。",
            "黃金鎖子甲，風吹色如鐵。",
            "十載不封侯，茫茫向誰說。"
        ],
        "title": "戰城南二首 二",
        "id": "c5f8a792-07da-4cb7-b73d-cbd827fbef17"
    },
    {
        "author": "貫休",
        "paragraphs": [
            "錦衣鮮華手擎鶻，閑行氣貌多輕忽。",
            "稼穡艱難總不知，五帝三王是何物。"
        ],
        "title": "少年行 一",
        "id": "01300dd3-4cc0-4704-951f-48aee9578526"
    },
    {
        "author": "貫休",
        "paragraphs": [
            "自拳五色裘，迸入他人宅。",
            "却捉蒼頭奴，玉鞭打一百。"
        ],
        "title": "少年行 二",
        "id": "f981000b-8a6a-4391-8be0-0908498376f2"
    },
    {
        "author": "貫休",
        "paragraphs": [
            "面白如削玉，猖狂曲江曲。",
            "馬上黃金鞍，適來新賭得。"
        ],
        "title": "少年行 三",
        "id": "378c9a7b-6342-4e69-a07e-c154a77e0a90"
    },
    {
        "author": "貫休",
        "paragraphs": [
            "夢到海中山，入箇白銀宅。",
            "逢見一道士，稱是李八伯。"
        ],
        "title": "夢遊仙四首 一",
        "id": "143b1f06-47db-4b06-b10c-a37cd8372375"
    },
    {
        "author": "貫休",
        "paragraphs": [
            "三四仙女兒，身著瑟瑟衣。",
            "手把明月珠，打落金色梨。"
        ],
        "title": "夢遊仙四首 二",
        "id": "edee2b50-743e-4c16-9bbd-38a933a1f9ae"
    },
    {
        "author": "貫休",
        "paragraphs": [
            "車渠地無塵，行至瑤池濱。",
            "森森椿樹下，白龍來嗅人。"
        ],
        "title": "夢遊仙四首 三",
        "id": "e8b5afc6-579c-4c77-9a4b-b94cc0147e0e"
    },
    {
        "author": "貫休",
        "paragraphs": [
            "宮殿崢嶸籠紫氣，金渠玉砂五色水。",
            "守閽仙婢相倚睡，偷摘蟠桃幾倒地。"
        ],
        "title": "夢遊仙四首 四",
        "id": "d1de0b99-af67-466c-b27a-ae17ad5895d8"
    },
    {
        "author": "貫休",
        "paragraphs": [
            "繡林錦野，春態相壓。",
            "誰家少年，馬蹄蹋蹋。",
            "鬬雞走狗夜不歸，一擲賭却如花妾。",
            "誰云不顛不狂，其名不彰。",
            "悲夫！。"
        ],
        "title": "輕薄篇二首 一",
        "id": "526b2aa9-3041-44a9-bd83-3387a31cfa21"
    },
    {
        "author": "貫休",
        "paragraphs": [
            "木落蕭蕭，蟲鳴唧唧。",
            "不覺朱蔫臉紅，霜劫鬢漆。",
            "世途多事，泣向秋日。",
            "方今少壯不努力，老大徒傷悲。"
        ],
        "title": "輕薄篇二首 二",
        "id": "7edafc3b-0629-42e8-a597-c7ac03b2a908"
    },
    {
        "author": "貫休",
        "paragraphs": [
            "憧憧合合，八表一轍。",
            "黃塵霧合，車馬火熱。",
            "名湯風雨，利輾霜雪。",
            "千車萬馱，半宿關月。",
            "上有堯禹，下有夔卨。",
            "紫氣銀輪兮，常覆金闕。",
            "仙掌捧日兮，濁河澄澈。",
            "愚將草木兮有言，與華封人兮不別。"
        ],
        "title": "長安道",
        "id": "fb0c3d10-e664-45ff-b654-6be68cae002c"
    },
    {
        "author": "貫休",
        "paragraphs": [
            "昔時昔時洛城人，今作茫茫洛城塵。",
            "我聞富有石季倫，樓臺五色干星辰。",
            "樂如天樂日夜聞，錦姝繡妾何紛紛。",
            "真珠簾中，姑射神人。",
            "文金線玉，香成暮雲。",
            "孫秀若不殺，晉室應更貧。",
            "伊水削行路，塚石花磷磷。",
            "蒼茫金谷園，牛羊齕荆榛。",
            "飛鳥好羽毛，疑是綠珠身。"
        ],
        "title": "洛陽塵",
        "id": "0a110a6d-6a30-4bfd-afb5-92f8d077535b"
    },
    {
        "author": "貫休",
        "paragraphs": [
            "有金張族，驕奢相續。",
            "瓊樹玉堂，雕墻繡轂。",
            "紈綺雜雜，鐘鼓合合。",
            "美人如白牡丹花，半日只舞得一曲。",
            "樂不樂，足不足，爭教他愛山青水綠。"
        ],
        "title": "富貴曲二首 一",
        "id": "8d3f1a1c-b8cf-4d10-9d48-5ef77af95fb1"
    },
    {
        "author": "貫休",
        "paragraphs": [
            "如神若仙，似蘭同雪。",
            "樂戒于極，胡不知輟。",
            "只欲更綴上落花，恨不能把住明月。",
            "太山肉盡，東海酒竭。",
            "佳人醉唱，敲玉釵折。",
            "寧知耘田車水翁，日日日灸背欲裂。"
        ],
        "title": "富貴曲二首 二",
        "id": "94a77918-76c6-44f6-8e8e-58fb7dd978d5"
    },
    {
        "author": "貫休",
        "paragraphs": [
            "高樹風多，吹爾巢落。",
            "深蒿葉暖，宜爾依泊。",
            "莫近鴞類，蛛網亦惡。",
            "飲野田之清水，食野田之黃粟。",
            "深花中睡，𡋯土裏浴。",
            "如此即全勝啄太倉之穀，而更穿人之屋。"
        ],
        "title": "野田黃雀行",
        "id": "28f892da-d936-4767-a397-5a2273fe1c36"
    },
    {
        "author": "貫休",
        "paragraphs": [
            "一雨火雲盡，閉門心冥冥。",
            "蘭花與芙蓉，滿院同芳馨。",
            "佳人天一涯，好鳥何嚶嚶。",
            "我有雙白璧，不羨于虞卿。",
            "我有徑寸珠，別是天地精。",
            "玩之室生白，瀟灑身安輕。",
            "只應天上人，見我雙眼明。"
        ],
        "title": "古意九首 一",
        "id": "309461b0-8cf8-4288-8eca-6f610fa9d2ec"
    },
    {
        "author": "貫休",
        "paragraphs": [
            "陽烏爍萬物，草木懷春恩。",
            "茫茫塵土飛，培壅名利根。",
            "我本是蓑笠，幼知天子尊。",
            "學爲毛氏詩，亦多直致言。",
            "不慕需臑類，附勢同崩奔。",
            "唯尋桃李蹊，去去長者門。"
        ],
        "title": "古意九首 二",
        "id": "bb398fc9-0346-4cd2-ab39-6ca8dba2e380"
    },
    {
        "author": "貫休",
        "paragraphs": [
            "美人如遊龍，被服金鴛鴦。",
            "手把古刀尺，在彼白玉堂。",
            "文章深掣曳，珂珮鳴丁當。",
            "好風吹桃花，片片落銀床。",
            "何妨學羽翰，遠逐朱鳥翔。"
        ],
        "title": "古意九首 三",
        "id": "68c2b127-eda7-498d-828e-46271de7d98f"
    },
    {
        "author": "貫休",
        "paragraphs": [
            "乾坤有清氣，散入詩人脾。",
            "聖賢遺清風，不在惡木枝。",
            "千人萬人中，一人兩人知。",
            "憶在東溪日，花開葉落時。",
            "幾擬以黃金，鑄作鍾子期。"
        ],
        "title": "古意九首 四",
        "id": "3ea05842-1f5c-427f-ab89-9bbac4075eb1"
    },
    {
        "author": "貫休",
        "paragraphs": [
            "莫輕白雲白，不與風雨會。",
            "莫見守羊兒，或是初平輩。",
            "人生非日月，光輝豈常在。",
            "一榮與一辱，古今常相對。",
            "君不見于公門，子孫好冠蓋。"
        ],
        "title": "古意九首 五",
        "id": "0d931fe9-b45d-4ca9-af65-26b5d5aac2bc"
    },
    {
        "author": "貫休",
        "paragraphs": [
            "古交如真金，百煉色不回。",
            "今交如暴流，儵忽生塵埃。",
            "我願君子氣，散爲青松栽。",
            "我恐荆棘花，只爲小人開。",
            "傷心復傷心，吟上高高臺。"
        ],
        "title": "古意九首 六",
        "id": "0cdc8483-10f9-43d1-a125-e400ac468bf6"
    },
    {
        "author": "貫休",
        "paragraphs": [
            "常思謝康樂，文章有神力。",
            "是何清風清，凜然似相識。",
            "一種爲頑嚚，得作翻經石。",
            "一種爲枯槁，得作登山屐。",
            "永嘉爲郡後，山水添鮮碧。",
            "何當學羽翰，一去觀遺跡。"
        ],
        "title": "古意九首 七",
        "id": "4e260c15-8a1d-43a3-ba62-4827397397e3"
    },
    {
        "author": "貫休",
        "paragraphs": [
            "常思李太白，仙筆驅造化。",
            "玄宗致之七寶床，虎殿龍樓無不可。",
            "一朝力士脫靴後，玉上青蠅生一箇。",
            "紫皇殿前五色麟，忽然掣斷黃金鎖。",
            "五湖大浪如銀山，滿船載酒撾鼓過。",
            "賀老成異物，顛狂誰敢和。",
            "寧知江邊墳，不是猶醉臥。"
        ],
        "title": "古意九首 八",
        "id": "7f2ba1dc-4d47-4fee-9127-b28753702eb8"
    },
    {
        "author": "貫休",
        "paragraphs": [
            "憶在山中時，丹桂花葳蕤。",
            "紅泉浸瑤草，白日生華滋。",
            "箬屋開地鑪，翠墻挂藤衣。",
            "看經竹窗邊，白猨三兩枝。",
            "東峰有老人，眼碧頭骨奇。",
            "種薤煮白石，旨趣如嬰兒。",
            "月上來打門，月落方始歸。",
            "授我微妙訣，恬澹無所爲。",
            "別來六七年，只恐白日飛。"
        ],
        "title": "古意九首 九",
        "id": "96cbc2fa-2200-466f-b851-2fb48769623d"
    },
    {
        "author": "貫休",
        "paragraphs": [
            "霰雨灂灂，風號如斸。",
            "有叟有叟，暮投我宿。",
            "吁歎自語，云太守酷。",
            "如何如何，掠脂斡肉。",
            "吳姬唱一曲，等閑破紅束。",
            "韓娥唱一曲，錦段鮮照屋。",
            "寧知一曲兩曲謌，曾使千人萬人哭。",
            "不惟哭，亦白其頭，飢其族，所以祥風不來，和氣不復。",
            "蝗乎蠈忽，東西南北。"
        ],
        "title": "酷吏詞",
        "id": "bb9659cd-3b17-448f-8d4f-9bdd007eab34"
    },
    {
        "author": "貫休",
        "paragraphs": [
            "厚於鐵圍山上鐵，薄似雙成仙體纈。",
            "蜀機鳳雛動蹩躠，珊瑚枝枝撐著月。",
            "王愷家中藏難掘，顏回飢僝愁天雪。",
            "古松直筆雷不折，雪衣女啄蟠桃缺。"
        ],
        "title": "還舉人歌行卷",
        "id": "963f4825-dd3c-4461-9ae8-4e1a296a9b95"
    },
    {
        "author": "貫休",
        "paragraphs": [
            "緬想當時宮闕盛，荒宴椒房懱堯聖。",
            "玉樹花歌百花裏，珊瑚窗中海日迸。",
            "大臣來朝酒未醒，酒醒忠諫多不聽。",
            "陳宮因此成野田，耕人犂破宮人鏡。"
        ],
        "title": "陳宮詞",
        "id": "e1d4f8d3-5714-4a2b-90e0-391d6eba2d6e"
    },
    {
        "author": "貫休",
        "paragraphs": [
            "靜只焚香坐，詠懷悲歲闌。",
            "佳人忽有贈，滿手紅琅玕。",
            "不獨耀肌魄，將行爲羽翰。",
            "酬如上青天，風雪空漫漫。"
        ],
        "title": "擬齊梁酬所知見贈二首 一",
        "id": "1c0a8f64-89ff-4b84-abfc-2c3fcd8e2b8d"
    },
    {
        "author": "貫休",
        "paragraphs": [
            "美如仙鼎金，清如纖手琴。",
            "孫登嘯一聲，縹緲不可尋。",
            "但覺神洋洋，如入三昧林。",
            "釋手復在手，古意深復深。",
            "慚無英瓊瑤，何以酬知音。"
        ],
        "title": "擬齊梁酬所知見贈二首 二",
        "id": "b8eedaee-8d5b-4cf9-ace6-eda237c3c8e7"
    },
    {
        "author": "貫休",
        "paragraphs": [
            "茫茫凶荒，迥如天設。",
            "駐馬四顧，氣候迂結。",
            "秋空崢嶸，黃日將沒。",
            "多少行人，白日見物。",
            "莫道路高低，盡是戰骨。",
            "莫見地赤碧，盡是征血。",
            "昔人昔人既能忠盡于力，身糜戈戟。",
            "脂其風，膏其域。",
            "今人何不繩其塍？",
            "植其食。",
            "而使空曠年年，常貯愁煙。",
            "使我至此，不能無言。"
        ],
        "title": "經古戰場",
        "id": "487d58be-60e4-4d7c-9699-375301ed4f69"
    },
    {
        "author": "貫休",
        "paragraphs": [
            "獵師紛紛走榛莽，女亦相隨把弓矢。",
            "南北東西盡殺心，斷燒殘雲在圍裏。",
            "鶻拂荒田兔成血，竿打黃茅雉驚起。",
            "傷嗟箇輩亦是人，一生將此關身己。",
            "我聞天地之大德曰生，又聞萬事皆天意。",
            "何遣此人又如此，猶更願天公一丈雪，深山麋鹿盡凍死。"
        ],
        "title": "村行遇獵",
        "id": "2b02b5d9-6d1e-486b-b399-01cab26423fc"
    },
    {
        "author": "貫休",
        "paragraphs": [
            "赤蘆蓋屋低壓恰，沙漲柴門水痕疊。",
            "黃雞青犬花蒙籠，漁女漁兒掃風葉。",
            "有叟相逢帶秋醉，自拔船樁色無媿。",
            "前山脚下得魚多，惡浪堆中盡頭睡。",
            "但得忘筌心自樂，肯羨前賢釣清渭。",
            "終須畫取挂秋堂，與爾爲鄰有深意。"
        ],
        "title": "漁家",
        "id": "444208cf-16ab-44c1-9908-6bf26d235f10"
    },
    {
        "author": "貫休",
        "paragraphs": [
            "田家老翁無可作，晝甑蒸梨香漠漠。",
            "只向堦前曝背眠，赤桑大葉時時落。",
            "古壍侵門桃竹密，倉囤峨峨欲遮日。",
            "自云孫子解耕耘，四五年來腹多實。",
            "我聞此語心自悲，世上悠悠豈得知，稼而不穡徒爾爲。"
        ],
        "title": "田家作",
        "id": "1cfb66ee-9b73-4c33-9fcf-8372639753cf"
    },
    {
        "author": "貫休",
        "paragraphs": [
            "松森森，江渾渾，江邊古祠空閉門。",
            "精靈應醉社日酒，白龜咬斷菖蒲根。",
            "花殘泠紅宿雨滴，土龍甲濕鬼眼赤。",
            "天符早晚下空碧，昨夜前村行霹靂。"
        ],
        "title": "江邊祠",
        "id": "a75558cd-3e5c-4776-bccb-c2f075ac9503"
    },
    {
        "author": "貫休",
        "paragraphs": [
            "天雲如燒人如炙，天地鑪中更合適。",
            "蟬喘雷乾冰井融，些子清風有何益。",
            "守羊真人聃之役，高吟招隱倚碧壁。",
            "紫氣紅煙鮮的的，澗茗園瓜麴塵色，驕冷奢涼合相憶。"
        ],
        "title": "苦熱寄赤松道者",
        "id": "49338a72-6850-4da6-9d4c-ed9760ecb164"
    },
    {
        "author": "貫休",
        "paragraphs": [
            "新詩一千首，古錦初下機。",
            "除月與鬼神，別未有人知。",
            "子期去不返，浩浩良不悲。",
            "不知天地間，知者復是誰。"
        ],
        "title": "偶作二首 一",
        "id": "e33b261f-1996-463a-8c98-1043225b08bb"
    },
    {
        "author": "貫休",
        "paragraphs": [
            "門前數枝路，路路車馬鳴。",
            "名埃與利塵，千里萬里行。",
            "只見青山高，豈見青山平。",
            "朱門勢峨峨，冠蓋何光明。",
            "黃鳥在花裏，青蟬奪其聲。",
            "爾生非金玉，豈常貴復貞。",
            "寄言之子心，可以歸無形。"
        ],
        "title": "偶作二首 二",
        "id": "46bc2d31-92f6-4e9b-a69e-df3ce6139ac0"
    },
    {
        "author": "貫休",
        "paragraphs": [
            "蟪蛄切切風騷騷，芙蓉噴香蟾蜍高。",
            "孤燈耿耿征婦勞，更深撲落金錯刀。"
        ],
        "title": "夜夜曲",
        "id": "2a3c5a70-a796-46d2-8f22-87c21636da0e"
    },
    {
        "author": "貫休",
        "paragraphs": [
            "柴門寂寂黍飯馨，山家煙火春雨晴。",
            "庭花濛濛水泠泠，小兒啼索樹上鶯。"
        ],
        "title": "春晚書山家屋壁二首 一",
        "id": "031f570d-e6de-4773-ad0f-ad417bae76f4"
    },
    {
        "author": "貫休",
        "paragraphs": [
            "水香塘黑蒲森森，鴛鴦鸂鶒如家禽。",
            "前村後壟桑柘深，東鄰西舍無相侵。",
            "蠶娘洗繭前溪淥，牧童吹笛和衣浴。",
            "山翁留我宿又宿，笑指西坡瓜豆熟。"
        ],
        "tags": [
            "山",
            "写景",
            "抒情",
            "喜悦",
            "组诗",
            "乡村"
        ],
        "title": "春晚書山家屋壁二首 二",
        "id": "ca89ed95-a370-4413-ad31-55a752465d07"
    },
    {
        "author": "貫休",
        "paragraphs": [
            "春霖閉門久，春色聚庭木。",
            "一夢辭舊山，四鄰有新哭。",
            "菰蒲生白水，風篁擢纖玉。",
            "爲憶湖上翁，花時獨冥目。"
        ],
        "title": "春晚閑居寄陳嵩伯",
        "id": "81410c71-1b7d-4b01-a4ab-2bd3fe99e3f3"
    },
    {
        "author": "貫休",
        "paragraphs": [
            "嘮嘮長夜坐，嘮嘮早起。",
            "杉森森，不見長，人聲續續如流水。",
            "摐金掙玉，吐宮嚥徵。",
            "頭低草木，手合神鬼。",
            "日消三兩黃金爭得止，而槁木朽枝，一食而已。",
            "傷嗟浮世之人，善事不曾入耳。"
        ],
        "title": "長持經僧",
        "id": "44ea5056-6a2f-4ed3-8161-771d9d706e9e"
    },
    {
        "author": "貫休",
        "paragraphs": [
            "茫茫復茫茫，滿眼皆埃塵。",
            "莫言白髮多，莖莖是愁筋。",
            "未達苦雕僞，及達多不仁。",
            "淺深與高低，盡能生棘榛，茫茫四大愁殺人。"
        ],
        "title": "茫茫曲",
        "id": "6a84410e-3f39-42c8-bde8-caa85e59be9a"
    },
    {
        "author": "貫休",
        "paragraphs": [
            "至寶不自寶，照古還照今。",
            "仙人手胼胝，寥泬秋沈沈。",
            "不是十二面，不是百煉金。",
            "若非八彩眉，不可輒照臨。",
            "即歸玉案頭，爲君整冠簪。",
            "即居吾君手，照出天下心。",
            "恭聞太宗朝，此鏡當宸襟。",
            "六合懸清光，萬里無塵侵。",
            "此鏡今又出，天地還得一。"
        ],
        "title": "古鏡詞上劉侍郎",
        "id": "c67a341b-00d8-43fe-b731-49721065beab"
    },
    {
        "author": "貫休",
        "paragraphs": [
            "松品落落，雪格索索。",
            "眼有三角，頭峭五岳。",
            "若不居岳，此處難著。",
            "藥僮貌蠻名鄙彼，葫蘆酒滿擔劣起。",
            "萬里長風嘯一聲，九貞須拍黃金几。",
            "落葉蕭蕭□杳□，送師言了意未了。",
            "意未了，他時爲我致取一部音聲鳥。"
        ],
        "title": "送姜道士歸南岳",
        "id": "29b41a32-c7cb-4ec5-9c4b-5579ecb1b7bc"
    },
    {
        "author": "貫休",
        "paragraphs": [
            "海中紫霧蓬萊島，安期子喬去何早。",
            "遊戲多騎白騏驎，鬚髮如銀未曾老。",
            "亦留仙訣在人間，齧鏃終言藥非道。",
            "始皇不得此深旨，遠遣徐福生憂惱。",
            "紫朮黃精心上苗，大還小還行中寶。",
            "若師方術棄心師，浪似雪山何處討。"
        ],
        "title": "了仙謠",
        "id": "d659c16e-1b35-4251-b67f-e220466dd599"
    },
    {
        "author": "貫休",
        "paragraphs": [
            "需宿需宿，炳爛光合。",
            "蒸蒸婺民，鍾此多福。",
            "自東自西，自南自北。",
            "伊飛伊走，乳乳良牧。",
            "和氣無形，春光自成。",
            "大信不信，貽厥無朕。",
            "需女需女，爾亦須語。",
            "使君爲理，玄風震古。",
            "需女需女，爾亦須語。",
            "我願喙長三千里，枕著玉階奏明主。"
        ],
        "title": "循吏曲上王使君",
        "id": "aeb4697e-c3da-4a14-8cbe-f96eff2ba28f"
    },
    {
        "author": "貫休",
        "paragraphs": [
            "我有一面鏡，新磨似秋月。",
            "上唯金膏香，下狀驪龍窟。",
            "等閑不欲開，醜者多不悅。",
            "或問幾千年，軒轅手中物。"
        ],
        "title": "古鏡詞",
        "id": "7f2f6cd2-3d78-43c3-bb25-3398c9dfde70"
    },
    {
        "author": "貫休",
        "paragraphs": [
            "張周二夫子，詩好人太癖。",
            "更不過嶺來，如今頭盡白。",
            "人傳禹力不到處，河聲流向西。",
            "又到處即閉戶，逢君方展眉。",
            "不知是不是，若是即大奇。",
            "我又聞二公，心與人不同。",
            "一生常在寂寞中，有時狂吟入僧宅。",
            "錦囊鳥啼荔枝紅，有時冥搜海山腦。",
            "珊瑚枝動日杲杲，聖君在上知不知，赤面濁醪許多好。"
        ],
        "title": "懷張爲周朴",
        "id": "08224bf6-bbdb-47b7-b7f8-e002f6199136"
    },
    {
        "author": "貫休",
        "paragraphs": [
            "儀清態淡雕瓊瓌，捲簾瀟灑無塵埃。",
            "嶽茶如乳庭花開，信心弟子時時來。",
            "灌頂壇嚴伸㽬塞，三十年功苦拘束。",
            "梵僧夢裏授微言，雪嶺白牛力深得。",
            "水精一索香一爐，紅蓮花舌生醍醐。",
            "初聽喉音寶樓閣，如聞魔王宮殿拉金瓦落。",
            "次聽妙音大隨求，更覺人間萬事深悠悠。",
            "四音俱作清且柔，愛河濁浪却倒流。",
            "却倒流兮無處去，碧海含空日初曙。"
        ],
        "title": "題弘顗三藏院",
        "id": "54225f57-2dcc-4b0e-9461-4dd755b96241"
    },
    {
        "author": "貫休",
        "paragraphs": [
            "青松雖有花，有花不如無。",
            "貧井泉雖清，且無金轆轤。",
            "客從遠方來，遺我古銅鏡。",
            "挂之玉堂上，如對軒轅聖。",
            "天龍睡坤腹，土蝕金鬣綠。",
            "因知燕趙佳人顏似玉，不得此鏡終不。"
        ],
        "title": "古意代友人投所知",
        "id": "9c937474-d08e-47e8-bf3e-309d00eed91f"
    },
    {
        "author": "貫休",
        "paragraphs": [
            "天驥頭似鳥，[倐]忽四天下。",
            "南金色如椹，入火不見火。",
            "吾交二名士，遽立于帝左。",
            "鳳姿既出世，天意囑在我。",
            "奇哉子淵頌，無可無不可。"
        ],
        "title": "聞知己入翰林",
        "id": "6d5fecfd-f432-4fa6-8f77-3aee61fd3317"
    },
    {
        "author": "貫休",
        "paragraphs": [
            "我有一端綺，花彩鸞鳳羣。",
            "佳人金錯刀，何似裁此文。"
        ],
        "title": "上裴大夫二首 一",
        "id": "f011a00f-3463-4787-8149-e0505464dd7a"
    },
    {
        "author": "貫休",
        "paragraphs": [
            "我有白雲琴，樸斲天地精。",
            "俚耳不使聞，慮同衆樂聽。",
            "指指法仙法，聲聲聖人聲。",
            "一彈四時和，再彈中古清。",
            "庭前梧桐枝，颯颯南風生。",
            "還希師曠懷，見我心不輕。"
        ],
        "title": "上裴大夫二首 二",
        "id": "cbf318fe-e826-47b6-bc66-6e79a5b65832"
    },
    {
        "author": "貫休",
        "paragraphs": [
            "周邵吁噓氣，結爲禎祥雲。",
            "客從遠方來，持此將贈君。",
            "時命偶不謬，授館終南東。",
            "愔愔良吏師，不寐如老農。",
            "丘軻文之天，代天有餘功。",
            "代天復代天，后稷何所從。"
        ],
        "title": "上劉商州",
        "id": "2d1233a3-6911-4c3b-a0fb-b5679fd28ca4"
    },
    {
        "author": "貫休",
        "paragraphs": [
            "夜雨山草滋，爽籟生古木。",
            "閑吟竹仙偈，清於嚼金玉。",
            "蟋蟀啼壞牆，苟免悲局促。",
            "道人優曇花，迢迢遠山綠。"
        ],
        "title": "閑居擬齊梁四首 一",
        "id": "2087809f-1af6-44d9-8b56-697c355752c1"
    },
    {
        "author": "貫休",
        "paragraphs": [
            "果熟無低枝，芳香入屏帷。",
            "故人久不來，萱草何離離。",
            "苦吟齋貌減，更被杉風吹。",
            "獨賴湖上翁，時爲烹露葵。"
        ],
        "title": "閑居擬齊梁四首 二",
        "id": "99a762e4-3c24-4830-9702-75bde063eed3"
    },
    {
        "author": "貫休",
        "paragraphs": [
            "紅藕暎嘉魴，澄池照孤坐。",
            "池痕放文彩，雨氣贈慵墮。",
            "山翁寄朮藥，幸得秋病可。",
            "終召十七人，雲中備香火。"
        ],
        "title": "閑居擬齊梁四首 三",
        "id": "41a710ba-f0fd-46df-97da-714c47c61840"
    },
    {
        "author": "貫休",
        "paragraphs": [
            "清氣生滄洲，殘雲落林藪。",
            "放鶴久不歸，不知更歸否。",
            "支策到江湄，江臯木葉飛。",
            "自憐爲客遠，還如鵲遶枝。",
            "南枝復北枝，玉露沾毛衣。"
        ],
        "title": "閑居擬齊梁四首 四",
        "id": "cbe61f2e-56fc-460e-9e26-98cb74b5c874"
    },
    {
        "author": "貫休",
        "paragraphs": [
            "錦袷胡兒黑如漆，騎羊上冰如箭疾。",
            "蒲萄酒白雕腊紅，苜蓿根甜沙鼠出。",
            "單于右臂何須斷，天子昭昭本如日。",
            "一握黳髯一握絲，須知只爲平戎術。"
        ],
        "title": "塞上曲二首 一",
        "id": "f36ec153-e2bf-4e00-8208-ac45b0fb3eb5"
    },
    {
        "author": "貫休",
        "paragraphs": [
            "去年轉鬬陰山脚，生得單于却放却。",
            "今年深入于不毛，胡兵拔帳遺弓刀。",
            "男兒須展平生志，爲國輸忠合天地。",
            "甲穿雖即失黃金，劒缺猶能生紫氣。",
            "塞草萋萋兵士苦，胡虜如今勿胡虜。",
            "封侯十萬始無心，玉關凱入君看取。"
        ],
        "title": "塞上曲二首 二",
        "id": "97d60e07-8e14-42cd-8c0d-4ba6ba51e238"
    },
    {
        "author": "貫休",
        "paragraphs": [
            "庭鳥多好音，相呼灌木中。",
            "竹房更何有，還如鳥巢空。",
            "賴逢富人侯，真東晉謝公。",
            "煌煌發令姿，珂珮鳴丁冬。",
            "故山有深霞，未如旌旗紅。",
            "慚非衛霍松，何以當清風。"
        ],
        "title": "擬齊梁體寄馮使君三首 一",
        "id": "11d9e605-c1b2-4651-92f2-bf024ae44875"
    },
    {
        "author": "貫休",
        "paragraphs": [
            "露益蟬聲長，蕙蘭垂紫帶。",
            "清吟代明月，孤雲忽爲蓋。",
            "伊余石林人，本是燒畬輩。",
            "頻接謝公棊，輸多未曾賽。"
        ],
        "title": "擬齊梁體寄馮使君三首 二",
        "id": "3dc179e3-6b97-4513-9d55-8b9cdb6673e6"
    },
    {
        "author": "貫休",
        "paragraphs": [
            "大道貴無心，聖賢爲始慕。",
            "秋空共澄潔，美玉同貞素。",
            "偉哉桐江守，雌黃出金口。",
            "爲文能廢興，談道弭空有。",
            "雪林槁枯者，坐石聽亦久。",
            "還疑紫磨身，成居靈運後。"
        ],
        "title": "擬齊梁體寄馮使君三首 三",
        "id": "84980cd4-e51e-47b4-8cd2-ba00e9097cc3"
    },
    {
        "author": "貫休",
        "paragraphs": [
            "篔簹紅實好鳥語，銀髯瘦僧貌如祖。",
            "香煙濛濛衣上聚，冥心縹緲入鐵圄。",
            "白麏作夢枕藤屨，東峯山媼貢瓜乳。"
        ],
        "tags": [
            "庐山"
        ],
        "title": "書匡山老僧菴",
        "id": "b2da42c3-3266-4126-84f4-d4a5334b1ab0"
    },
    {
        "author": "貫休",
        "paragraphs": [
            "雪泥露金冰滴瓦，楓檉火著僧留坐。",
            "忽覩逋翁一軸歌，始覺詩魔辜負我。",
            "花飛飛，雪霏霏，三珠樹曉珠纍纍。",
            "妖狐爬出西子骨，雷車拶破織女機。",
            "憶昔鄱陽寺中見一碣，逋翁詞兮逋翁札。",
            "庾翼未伏王右軍，李白不知誰擬殺。",
            "別，別，若非仙眼應難別。",
            "不可說，不可說，離亂亂離應打折。"
        ],
        "title": "讀顧況歌行",
        "id": "089ebcfd-893b-432e-a3e8-af3f748b7722"
    },
    {
        "author": "貫休",
        "paragraphs": [
            "冬風吹草木，亦吹我病根。",
            "故人久不來，冷落如丘園。",
            "聃龍與摩詰，吁歎非不聞。",
            "顧惟年少時，未合多憂懃。",
            "風鍾遠孤枕，雪水流凍痕。",
            "空餘微妙心，期空靜者論。"
        ],
        "title": "冬末病中作二首 一",
        "id": "530741a2-f841-4fa4-94cf-673df4f8a172"
    },
    {
        "author": "貫休",
        "paragraphs": [
            "胸中有一物，旅拒復攻擊。",
            "向下還上來，唯疑是肺石。",
            "山童頑且小，用之復何益。",
            "教洗煮茶鐺，雪團打鄰壁。",
            "宛轉無好姿，裴回更何適。",
            "庭前早梅樹，坐見花盡碧。",
            "屋老多鼠窠，窗卑露山脊。",
            "近來胸中物，已似輸藥力。",
            "微吟復微今，依稀似莊舃。"
        ],
        "title": "冬末病中作二首 二",
        "id": "692bdb40-7c79-4c9e-9b9d-3c476620896e"
    },
    {
        "author": "貫休",
        "paragraphs": [
            "文章擬真宰，儀冠冷如[璧]。",
            "山寺偶相逢，眼青勝山色。",
            "氣隆多慷慨，語澹無他力。",
            "金繩殘果落，竹閣涼雨滴。",
            "自媿龍鍾人，見此沖天翼。"
        ],
        "title": "遇葉進士",
        "id": "a18a3990-6160-4bbd-8d5d-1565d9662e84"
    },
    {
        "author": "貫休",
        "paragraphs": [
            "清辰捲珠簾，盥漱香滿室。",
            "杉松經雪後，別有精彩出。",
            "琅函芙蓉書，開之向堦日。",
            "好鳥常解來，孤雲偶相失。",
            "有時作章句，氣概還鮮逸。",
            "茫茫世情世，誰人愛真實。",
            "清高慕玄度，宴默攀道一。",
            "殘磬隔風林，微陽解冰筆。",
            "亦知休明代，諒無經濟術。",
            "門前九箇峯，終擬爲文乞。"
        ],
        "title": "寄杜使君",
        "id": "19fd214b-2da6-4461-a40a-25800d2c2ef4"
    },
    {
        "author": "貫休",
        "paragraphs": [
            "冷冽蒼黃風似劈，雪骨冰筋滿瑤席。",
            "庭松流汙相抵喫，霜絮重裘火無力。",
            "孤峯地鑪燒白櫪，龐眉道者應相憶。",
            "儵忽維陽歲云暮，寂寥不覺成章句。",
            "惟應將寄蘂珠宮，禪剎雲深一來否。"
        ],
        "title": "寄高員外",
        "id": "9cfb1c1b-3f23-447b-9857-4a57aa71ac61"
    },
    {
        "author": "貫休",
        "paragraphs": [
            "有叟傲堯日，髮白肌膚紅。",
            "妻子亦讀書，種蘭清溪東。",
            "白雲有奇色，紫桂含天風。",
            "即應迎鶴書，肯羨於洞洪。"
        ],
        "title": "書陳處士屋壁二首 一",
        "id": "dec600ff-f7f2-4824-8bc9-d429374b2b28"
    },
    {
        "author": "貫休",
        "paragraphs": [
            "高步前山前，高歌北山北。",
            "數載賣甘橙，山貲近云足。",
            "新詩不將出，往往僧乞得。",
            "唯云李太白，亦是偷桃賊。",
            "吟狂鬼神走，酒釅天地[黑]。",
            "青芻生堦除，擷之束成束。"
        ],
        "title": "書陳處士屋壁二首 二",
        "id": "2257ed8f-1739-4a4d-9eb2-9ac80c778618"
    },
    {
        "author": "貫休",
        "paragraphs": [
            "今人看此月，古人看此月。",
            "如何古人心，難向今人說。",
            "古人求祿以及親，及之如之何。",
            "忠孝爲朱輪，今人求祿唯庇身。",
            "庇身如之何，惡木多斜文。",
            "斜文復斜文，顛窒何紛紛。"
        ],
        "title": "對月作",
        "id": "a2cc6dcf-6c94-4fc7-a3e9-a514310a63b9"
    },
    {
        "author": "貫休",
        "paragraphs": [
            "風裁日染開仙囿，百花色死猩血謬。",
            "今朝一朵墮堦前，應有看人怨孫秀。"
        ],
        "title": "山茶花",
        "id": "45175096-5a3e-4dd1-ab2c-f822de0bd1e9"
    },
    {
        "author": "貫休",
        "paragraphs": [
            "聖主得賢臣，天地方交泰。",
            "恭惟嶽精粹，多出於昭代。",
            "君侯握文鏡，獨立塵埃外。",
            "王演俗容儀，崔陵小風概。",
            "馨香擁蘭雪，峻秀高嵩岱。",
            "嵇松領歲寒，莊劒無礱淬。",
            "威稜玉霜直，匠石金槌大。",
            "詩穿明月珠，道拍安期背。",
            "中興鸞鳳集，直道風雲會。",
            "萬卷似無書，三山如歷塊。",
            "德乎天所縱，清矣誰堪對。",
            "有法在朝端，無塵到冠蓋。",
            "具瞻從密勿，旦夕調鼎鼐。",
            "爲君整衢尊，爲君戢蕃塞。",
            "豈知吾后意，憂此毘陵最。",
            "親手賜彤弓，蒼生是繄賴。",
            "下車鄰寇散，是物冰壺內。",
            "龔遂[愛]廉平，次公太繁碎。",
            "袴襦砧動地，父母歌闤闠。",
            "□雪鏁戈鋋，非煙遶旌斾。",
            "寧思子產冰，肯羨任棠薤。",
            "忽如春再來，不獨天重戴。",
            "昂藏海嶠鶴，冷碧仙庭檜。",
            "物物動和氣，家家有新態。",
            "芙蓉開帟幕，錦帳無纖壒。",
            "鼓角穿凍雲，恩波動耕耒。",
            "奸回改精魄，禮教書紳帶。",
            "必于堯舜日，還似房杜輩。",
            "野人有章句，格力亦慷慨。",
            "若不入丘門，世間更誰愛。"
        ],
        "title": "上孫使君",
        "id": "d79e889a-3212-4cfc-b0ae-720e340a5c73"
    },
    {
        "author": "貫休",
        "paragraphs": [
            "一公何不在，空有遠公名。",
            "共說岑山路，今時不可行。",
            "舊房松更老，新塔草初生。",
            "經論傳緇侶，文章遍墨卿。",
            "禪林枝幹折，法宇棟梁傾。",
            "誰俊修僧史，應知傳已成。"
        ],
        "title": "哭靈一上人",
        "id": "47426d63-51d4-4e03-bc27-323630bb1168"
    },
    {
        "author": "貫休",
        "paragraphs": [
            "君不見山高海深人不測，古往今來轉青碧。",
            "淺近輕浮莫與交，地卑只解生荆棘。",
            "誰道黃金如糞土，張耳陳餘斷消息。",
            "行路難，行路難，君自看。"
        ],
        "title": "行路難 一",
        "id": "b22f841a-91f2-4537-bc81-79fd1d56919d"
    },
    {
        "author": "貫休",
        "paragraphs": [
            "不會當時作天地，剛有多般愚與智。",
            "到頭還用真宰心，何如上下皆清氣。",
            "大道冥冥不知處，那堪頓得羲和轡。",
            "義不義兮仁不仁，擬學長生更容易。",
            "負心爲罏復爲火，緣木求魚應且止。",
            "君不見燒金煉石古帝王，鬼火熒熒白楊裏。"
        ],
        "title": "行路難 二",
        "id": "eca50797-22fc-4805-8db6-96546f8383eb"
    },
    {
        "author": "貫休",
        "paragraphs": [
            "君不見道傍廢井生古木，本是驕奢貴人屋。",
            "幾度美人照影來，素綆銀缾濯纖玉。",
            "雲飛雨散今如此，繡闥雕甍作荒谷。",
            "沸渭笙歌君莫誇，不應常是西家哭。",
            "休誰遺編行者幾，至竟終須合天理。",
            "敗他成此亦何功，蘇張終作多言鬼。",
            "行路難，行路難，不在羊腸裏。"
        ],
        "title": "行路難 三",
        "id": "d7df0412-a577-49e5-aa8b-adb1a3d8d635"
    },
    {
        "author": "貫休",
        "paragraphs": [
            "九有茫茫共堯日，浪死虛生亦非一。",
            "清淨玄音竟不聞，花眼酒腸暗如漆。",
            "或偶因片言隻字登第光二親，又不能獻可替否航要津。",
            "口譚羲軒與周孔，履行不及屠沽人。",
            "行路難，行路難，日暮途遠空悲歎。"
        ],
        "title": "行路難 四",
        "id": "bd949047-34b7-4d60-87ae-147c9b8e0c36"
    },
    {
        "author": "貫休",
        "paragraphs": [
            "君不見道傍樹有寄生枝，青青鬱鬱同榮衰。",
            "無情之物尚如此，爲人不及還堪悲。",
            "父歸墳兮未朝夕，已分黃金爭田宅。",
            "高堂老母頭似霜，心作數支淚常滴。",
            "我聞忽如負芒刺，不獨爲君空歎息。",
            "古人尺布猶可縫，潯陽義犬令人憶。",
            "寄言世上爲人子，孝義團圓莫如此。",
            "若如此，不遄死兮更何俟。"
        ],
        "title": "行路難 五",
        "id": "b86cc3c8-715b-46fe-9a2f-0e72af8e599f"
    },
    {
        "author": "貫休",
        "paragraphs": [
            "岸如洞庭山似剡，船漾清溪涼勝簟。",
            "月白風高不得眠，枯葦叢邊釣師魘。"
        ],
        "tags": [
            "洞庭湖"
        ],
        "title": "泊秋江",
        "id": "7b8fd964-d0aa-4328-9830-d7284d70bc53"
    },
    {
        "author": "貫休",
        "paragraphs": [
            "葦蕭蕭，風摵摵，落日江頭何處客。",
            "斜倚帆檣不喚人，五湖浪向心中白。"
        ],
        "title": "嘲商客",
        "id": "e7d6ca40-9b7a-4088-9dcc-827bc79f19d2"
    },
    {
        "author": "貫休",
        "paragraphs": [
            "梅月多開戶，衣裳潤欲滴。",
            "寂寥雖無形，不是小讐敵。",
            "地虛草木壯，雨白桃李赤。",
            "永日無人來，庭花苦狼籍。",
            "吟高好鳥覷，風靜茶煙直。",
            "唯思萊子來，衣拖五般色。"
        ],
        "title": "寄王滌",
        "id": "049b232e-8ab1-4ccb-967e-4899bc6c6e12"
    },
    {
        "author": "貫休",
        "paragraphs": [
            "撐船碧江上，春日何遲遲。",
            "汀花最深處，拾得鴛鴦兒。"
        ],
        "title": "上馮使君五首 一",
        "id": "42d13e43-6efe-4101-bf30-8685ef9c5cbd"
    },
    {
        "author": "貫休",
        "paragraphs": [
            "漁父無憂苦，水仙亦何別。",
            "眠在綠葦邊，不知釣筒發。"
        ],
        "title": "上馮使君五首 二",
        "id": "ae39f4cf-c7c4-49f1-99cd-df8cfeaf765a"
    },
    {
        "author": "貫休",
        "paragraphs": [
            "樵叟無憂苦，地仙亦何別。",
            "茆屋岸花中，弄孫頭似雪。"
        ],
        "title": "上馮使君五首 三",
        "id": "46d5cea9-c175-494c-bde5-ba17a6e19cae"
    },
    {
        "author": "貫休",
        "paragraphs": [
            "扣舷得新詩，茶煮桃花水。",
            "㠔㠔數片帆，去去殊未已。"
        ],
        "title": "上馮使君五首 四",
        "id": "f6d58548-3293-4f9f-9142-7f4c71d09607"
    },
    {
        "author": "貫休",
        "paragraphs": [
            "仁政無不及，乳獺將子行。",
            "誰家苦竹林，中有讀書聲。"
        ],
        "title": "上馮使君五首 五",
        "id": "2ba0bdf9-9c3b-4f2e-be4c-cb31824c1385"
    },
    {
        "author": "貫休",
        "paragraphs": [
            "我愛正考甫，思賢作商頌。",
            "我愛揚子雲，理亂皆如鳳。",
            "振衣中夜起，露花香旖旎。",
            "撲碎驪龍明月珠，敲出鳳皇五色髓。",
            "陋巷蕭蕭風㭊㭊，緬想斯人勝珪璧。",
            "寂寥千載不相逢，無限區區盡虛擲。",
            "君不見沈約道，佳人不在茲，春光爲誰惜。"
        ],
        "title": "擬君子有所思二首 一",
        "id": "0b24845c-c5cb-4e7f-aa86-3cd08e92c742"
    },
    {
        "author": "貫休",
        "paragraphs": [
            "安得龍猛筆，點石爲黃金。",
            "散爲酷吏家，使無貪殘心。",
            "甘棠密葉成翠幄，欵鳳不來天地塞。",
            "所以傾國傾城人，如今如今不可得。"
        ],
        "title": "擬君子有所思二首 二",
        "id": "00146da6-8344-44fe-8522-526cdf8cad77"
    },
    {
        "author": "貫休",
        "paragraphs": [
            "古塞腥膻地，胡兵聚如蠅。",
            "寒鵰中𩩉石，落在黃河冰。",
            "蒼茫邏逤城，枿枿賊氣興。",
            "鑄金禱秋穹，還擬相憑陵。"
        ],
        "tags": [
            "黄河"
        ],
        "title": "古塞下曲四首 一",
        "id": "994573a0-8bec-4d71-81d4-6299d4d039ac"
    },
    {
        "author": "貫休",
        "paragraphs": [
            "戰骨踐成塵，飛入征人目。",
            "黃雲忽變黑，戰鬼作陣哭。",
            "陰風吼大漠，火號出不得。",
            "誰爲天子前，唱此邊城曲。"
        ],
        "title": "古塞下曲四首 二",
        "id": "b920728f-1c21-4af8-a85b-34d1930e9bc7"
    },
    {
        "author": "貫休",
        "paragraphs": [
            "日向平沙出，還向平沙沒。",
            "飛蓬落軍營，驚鵰去天末。",
            "帝鄉青樓倚霄漢，歌吹掀天對花月。",
            "豈知塞上望鄉人，日日雙眸滴清血。"
        ],
        "title": "古塞下曲四首 三",
        "id": "1a9cd899-f5d3-4dfa-9d3d-27f1782942e9"
    },
    {
        "author": "貫休",
        "paragraphs": [
            "狼煙在陣雲，匈奴愛輕敵。",
            "領兵不知數，牛羊復吞磧。",
            "嚴冬大河枯，嫖姚去深擊。",
            "戰血染黃沙，風吹暎天赤。"
        ],
        "title": "古塞下曲四首 四",
        "id": "75e88bc8-47d9-41dc-9416-50be12c9ab9f"
    },
    {
        "author": "貫休",
        "paragraphs": [
            "我昔不幸兮遭百罹，蒼蒼留我兮到好時。",
            "耳聞鐘鼓兮生豐肌，白髮却黑兮自不知。",
            "東鄰老人好吹笛，倉囤峨峨穀多赤。",
            "餅紅鰕兮㭊麋腊，有酒如濁醯兮呼我喫。",
            "往往醉倒潢洿之水邊兮人盡識，孰云六五帝兮四三皇。",
            "如夔如龍羞如龔黃，吾不知此之言兮是何之言兮。"
        ],
        "title": "鼓腹曲",
        "id": "71da2ffd-7f42-4700-afee-3a6fe0dd1a02"
    },
    {
        "author": "貫休",
        "paragraphs": [
            "吾師楞伽山中人，氣岸古淡僧麒麟。",
            "曹溪老兄一與語，金玉聲利。",
            "泥棄唾委，兀兀如頑雲。",
            "驪珠兮固難價其價，靈芝兮何以根其根。",
            "真貌枯槁言樸略，衲衣爛黑燒嶽痕。",
            "憶昔十四五年前苦寒節，禮師問師楞伽月。",
            "此時師握玉麈尾，報我却云非日月。",
            "一敲粉碎狂性歇，庭松無韻冷撼骨。",
            "搔窗擦簷數枝雪，邇來流浪于吳越。",
            "一片閑雲空皎潔，再來尋師已蟬蛻。",
            "薝蔔枝枯醴泉竭，水檀香火遺影在。",
            "甘露松枝月中折，寶師往日真隱心，今日不能墮雙血。"
        ],
        "title": "經曠禪師院",
        "id": "67eda351-739f-4349-aef7-3793896a3c4e"
    },
    {
        "author": "貫休",
        "paragraphs": [
            "山無綠兮水無清，風既毒兮沙亦腥。",
            "胡兒走馬疾飛鳥，聯翩射落雲中聲。"
        ],
        "title": "邊上作三首 一",
        "id": "4135e905-70cf-4329-9c96-d95134949a77"
    },
    {
        "author": "貫休",
        "paragraphs": [
            "陣雲忽向沙中起，探得胡兵過遼水。",
            "堪嗟護塞征戍兒，未戰已疑身是鬼。"
        ],
        "title": "邊上作三首 二",
        "id": "fe93599e-d985-4d78-bdb7-dddaa666cb29"
    },
    {
        "author": "貫休",
        "paragraphs": [
            "見說青塚穴，中有白野狐。",
            "時時出沙磧，向東而號呼。",
            "號呼復號呼，畫師圖得無。"
        ],
        "title": "邊上作三首 三",
        "id": "af42490e-26c5-4b68-8103-532d4fc6744f"
    },
    {
        "author": "貫休",
        "paragraphs": [
            "道之大道古太古，二字爲名爭莽鹵。",
            "社稷安危在直言，須歷堯堦撾諫鼓。",
            "恭聞吾皇至聖深無比，推席却几聽至理。",
            "一言偶未合堯聰，賈生須看湘江水。",
            "君不見頃者百官排闥赴延英，陽城不死存令名。",
            "又不見仲尼遙奇司馬子，珮玉垂紳合如此。",
            "公乎公乎施之掾，江上春風喜相見。",
            "畏天之命復行行，芙蓉爲衣勝絁絹。",
            "好音入耳應非久，三峽聞猨莫迴首。",
            "且啜千年羹，醉巴酒。"
        ],
        "title": "送張拾遺赴施州司戶",
        "id": "34159e29-e317-4bd9-bc89-46f040bd8ecb"
    },
    {
        "author": "貫休",
        "paragraphs": [
            "茶烹綠乳花暎簾，撐沙苦筍銀纖纖。",
            "窗中山色青翠黏，主人於我情無厭。"
        ],
        "title": "書倪氏屋壁三首 一",
        "id": "e4c4ee12-b22c-433f-a82c-fd54538dd993"
    },
    {
        "author": "貫休",
        "paragraphs": [
            "白桑紅椹鶯咽咽，麵揉玉塵餅挑雪。",
            "將爲數日已一月，主人於我特地切。"
        ],
        "title": "書倪氏屋壁三首 二",
        "id": "8e422260-dad4-4f42-8d01-eeb08e55baa3"
    },
    {
        "author": "貫休",
        "paragraphs": [
            "水嬌草媚掩山路，睡槎鴛鴦如畫作。",
            "春光靄靄忽已暮，主人剛地不放去。"
        ],
        "title": "書倪氏屋壁三首 三",
        "id": "416b638a-4f61-4c5f-be68-788367160801"
    },
    {
        "author": "貫休",
        "paragraphs": [
            "善爲爾諸身，行爲爾性命。",
            "禍福必可轉，莫慤言前定。",
            "見人之得，如己之得。",
            "則美無不克，見人之失。",
            "如己之失，是亨貞吉。",
            "反此之徒，天鬼必誅。",
            "福先禍始，好殺滅[紀]。",
            "不得不止，守謙寡慾。",
            "善善惡惡，不得不作。",
            "無見貴熱，諂走蹩躠。",
            "無輕賤微，上下相依。",
            "古聖著書，矻矻孳孳。",
            "忠孝信行，越食逾衣。",
            "生天地間，未或非假。",
            "身危彩虹，景速奔馬。",
            "胡不自彊，將升玉堂。",
            "胡爲自墜，言虛行僞。",
            "豔殃爾壽須戒，酒腐爾腸須畏。",
            "勵志須至，撲滿必破。",
            "非莫非於餙非，過莫過於文過。",
            "及物陰功，子孫必封。",
            "無恃文學，是司奇薄。",
            "患隨不忍，害逐無足。",
            "一此一彼，諧宮合徵。",
            "親仁下問，立節求己。",
            "惡木之陰匪陰，盜泉之水匪水。",
            "世孚草草，能生幾幾。",
            "直須如冰如玉，種桃種李。",
            "嫉人之惡，酬恩報義。",
            "忽己之慢，成人之美。",
            "毋擔虛譽，無背至理。",
            "恬和愻暢，沖融終始。",
            "天人之行，盡此而已。",
            "丁寧丁寧，戴髮含齒。"
        ],
        "title": "續姚梁公坐右銘",
        "id": "9477a2d1-3108-45a6-93e3-6b3f56d9bed6"
    },
    {
        "author": "貫休",
        "paragraphs": [
            "荆山有美玉，含華尚炳爛。",
            "堪爲聖君璽，堪爲聖君案。",
            "草木潤不彫，煙霞覆不散。",
            "野人到山下，仰視星辰畔。",
            "倘或如栗黃，保之上霄漢。"
        ],
        "title": "上盧少卿覓千文",
        "id": "66725f40-86fd-4d39-b906-5bb47a7b5336"
    },
    {
        "author": "貫休",
        "paragraphs": [
            "廬山有石鏡，高倚無塵垢。",
            "晝景分煙蘿，夜魄侵星斗。",
            "苞含物象列，搜照魚龍吼。",
            "寄謝天地間，毫端皆我有。"
        ],
        "tags": [
            "庐山"
        ],
        "title": "謝盧少卿惠千文",
        "id": "548d265e-163c-4961-8869-1ccf7bf346aa"
    },
    {
        "author": "貫休",
        "paragraphs": [
            "金冊昭昭，列聖孤標。",
            "仲尼有言，巍巍帝堯。",
            "承天眷命，罔厥矜驕。",
            "四德炎炎，堦蓂不凋。",
            "永孚於休，垂衣飄颻。",
            "吾皇則之，小心翼翼。",
            "秉陽亭毒，不遑暇食。",
            "土堦苔綠，茅茨雪滴。",
            "君既天賦，相亦天錫。",
            "德輈金鏡，以聖繼聖。",
            "漢高將將，太宗兵柄。",
            "吾皇則之，日新德盛。",
            "朽索六馬，罔墜厥命。",
            "熙熙蓼蕭，塊潤風調。",
            "舞擎干羽，囿入蒭蕘。",
            "既玉其葉，亦金其枝。",
            "葉葉枝枝，百工允釐。",
            "享國如堯，不疑不疑。"
        ],
        "title": "大蜀皇帝壽春節進堯銘舜頌二首 堯銘",
        "id": "2cd7213a-5931-48bb-bc52-933feeedf20d"
    },
    {
        "author": "貫休",
        "paragraphs": [
            "高高歷山，有黍有粟。",
            "皇皇大舜，合堯玄德。",
            "五典克從，四門伊穆。",
            "大道將行，天下爲公。",
            "臨下有赫，選賢用能。",
            "吾皇則之，無斁無逸。",
            "綏厥品彙，光光得一。",
            "千輻臨頂，十在隨蹕。",
            "大哉大同，爲光爲龍。",
            "吾皇則之，聖謀隆隆。",
            "納隍孜孜，攷攷切切。",
            "六宗是禋，五瑞斯列。",
            "排麟環鳳，披香立雪。",
            "四夷納賮，九圍有截。",
            "昔救世師，降生竺乾。",
            "壽春亦然，萬年萬年。"
        ],
        "title": "大蜀皇帝壽春節進堯銘舜頌二首 舜頌",
        "id": "bc3f76e0-612a-4477-b75c-48fc94778f2d"
    },
    {
        "author": "貫休",
        "paragraphs": [
            "有叟有叟，居岳之室。",
            "忽振金湯，下彼巉崪。",
            "聞蜀風景，地寧得一。",
            "富人侯王，旦奭摩詰。",
            "龍角日角，紫氣盤屈。",
            "揭日月行，符湯禹出。",
            "天步孔艱，橫流犯蹕。",
            "穆穆蜀俗，整整師律。",
            "髯髮垂雪，忠貞貫日。",
            "四人蘇活，萬里豐謐。",
            "無雨不膏，有露皆滴。",
            "有叟有叟，無實行實。",
            "一瓶一衲，既朴且質。",
            "幸蒙顧盼，詞煖恩鬱。",
            "軒鏡光中，願如善吉。"
        ],
        "title": "大蜀高祖潛龍日獻陳情偈頌",
        "id": "3f1a79cf-d96c-429e-b422-8571a8be136a"
    },
    {
        "author": "貫休",
        "paragraphs": [
            "道朗居太山，達磨住熊耳。",
            "手擎清涼月，靈光溢天地。",
            "盡騎金師子，去世久已矣。",
            "吾師隱廬岳，外念全刳削。",
            "擲孔聖之日月，相空王之橐籥。",
            "曾升麟德殿，譚無著。",
            "賜衣三銖讓不著，唯思紅泉白石閣。",
            "因隨裴楷離京索，邇來便止於匡霍。",
            "瀑布千尋噴冷煙，旃檀一枝翹瘦鶴。",
            "峴首故人清信在，千書萬書取不諾。",
            "微人昔爲門下人，扣玄佩惠無邊垠。",
            "自憐亦是師子子，未逾三載能嚬呻。",
            "一從散席歸寧後，溪寺更有誰相親。",
            "青山古木入白浪，赤松道士爲東鄰。",
            "焚香西望情何極，不及曇詵淚空滴。",
            "桐江太守社中人，還送郄超米千石。",
            "寶書遽掩修章句，萬里空函亦何益。",
            "終須一替辟虵人，未解融神出空寂。"
        ],
        "title": "寄大願和尚",
        "id": "ab17b5a3-0877-4c22-b700-157aabd9e444"
    },
    {
        "author": "貫休",
        "paragraphs": [
            "碧海漾仙洲，驪珠外無寶。",
            "一岳倚青冥，羣山盡如草。",
            "君侯聖朝瑞，動只關玄造。",
            "誰云倚天劍，含霜在懷抱。",
            "誰云青雲險，門前是平道。",
            "洪民亦何幸，里巷清如掃。",
            "至化無經綸，至神無祝禱。",
            "即應炳文柄，孤平去浩浩。",
            "即應調鼎味，比屋堪封保。",
            "野人慕正化，來自海邊島。",
            "經傳髻裏珠，詩學池中藻。",
            "閉門十餘載，庭杉共枯槁。",
            "今朝投至鑒，得不傾肝腦。",
            "斯文如未精，歸山更探討。"
        ],
        "title": "上顧大夫",
        "id": "2d6bfbad-eb99-4f8e-981e-c84f2b56f23a"
    },
    {
        "author": "貫休",
        "paragraphs": [
            "之子逍遙塵世薄，格淡於雲語如鶴。",
            "相見唯談海上山，碧側青斜冷相沓。",
            "芒鞋竹杖寒凍時，玉霄忽去非有期。",
            "僮擔赤籠密雪裏，世人無人留得之。",
            "想入紅霞路深邃，孤峰縱嘯仙飆起。",
            "星精聚觀泣海鬼，月湧薄煙花點水。",
            "送君丁寧有深旨，好尋佛窟遊銀地。",
            "雪眉衲僧皆正氣，伊昔貞白先同此意。",
            "若得神聖之藥，即莫忘遠相寄。"
        ],
        "title": "寒月送玄士入天台",
        "id": "be6921ff-6aaa-43d8-a0d0-730a4c56e42a"
    },
    {
        "author": "貫休",
        "paragraphs": [
            "爲魚須處海，爲木須在岳。",
            "一登君子堂，頓覺心寥廓。",
            "右聽青女鏡，左聽宣尼鐸。",
            "政術似蒲盧，詩情出沖漠。",
            "從來苦清苦，近更加澹薄。",
            "訟庭何所有，一隻兩隻鶴。",
            "煙霞色擁墻，禾黍香侵郭。",
            "嚴霜與美雨，皆從二天落。",
            "蒼生苦瘡痍，如何盡消削。",
            "聖君新雨露，更作誰恩渥。",
            "即捉五色筆，密勿金鑾角。",
            "即同房杜手，把乾坤橐籥。",
            "休說卜圭峰，開門對林壑。"
        ],
        "title": "上杜使君",
        "id": "6bffbe8d-b870-4677-915d-ce1cfe699e76"
    },
    {
        "author": "貫休",
        "paragraphs": [
            "馬頭寶峰，秀塞寒空。",
            "有叟有叟，真隱其中。",
            "無味醍醐，亦非般若。",
            "白趾碧目，數百瀟灑。",
            "苦竹大於杉，白熊臥如馬。",
            "金鍾撼壑，布水噴瓦。",
            "芙蓉堂開峰月入，岳精踏雪立屋下。",
            "伊余解攀緣，已是非常者。",
            "更有叟，獨往來，與我語。",
            "情無剛彊，氣透今古。",
            "竹笠援補，芒鞋藤乳。",
            "北風倒人，乾雪不聚。",
            "滿頭霜雪湯雪去，湯雪去。",
            "無人及，空望真氣江上立。"
        ],
        "title": "送僧入馬頭山",
        "id": "6fad8b1f-159f-4826-b7c2-14d4cb7b37e9"
    },
    {
        "author": "貫休",
        "paragraphs": [
            "夔龍在廟堂，雖然有僉議。",
            "蒼生得父母，自是天之意。",
            "鄱陽氣候正，文物皆鮮媚。",
            "金鏡有餘光，春風少閑地。",
            "膺門倚寒碧，到者寧容易。",
            "賓從皆鳳毛，爪牙悉猨臂。",
            "樓臺千萬戶，錦繡龍歌沸。",
            "大惠蟲鳥全，至嚴龍虎畏。",
            "可憐召伯樹，婆裟不勝翠。",
            "詩搜日月華，道嚥神仙味。",
            "嘉樹白雀來，祥煙甘露墜。",
            "中川一帶香，□開幽邃地。",
            "逸少情有餘，東山境不啻。",
            "恭聞聖天子，廊廟猶虛位。",
            "應知黎庶心，只恐徵書至。"
        ],
        "title": "上盧使君",
        "id": "5cf044ce-bd24-412c-88c7-de1224ad97e7"
    },
    {
        "author": "貫休",
        "paragraphs": [
            "霜鋒擗石鳥雀聚，帆凍陰飆吹不舉。",
            "芬陀利香釋驎虎，幡幢冒雪爭迎取。",
            "春光主，芙蓉堂窄堆花乳，手提金桴打金鼓。",
            "天花娉婷下如雨，狻猊座上師子語。",
            "苦却樂，樂却苦，盧至黃金忽如土。"
        ],
        "title": "送顥雅禪師",
        "id": "5ec79aef-b871-4cd4-9020-2ae523d1c1db"
    },
    {
        "author": "貫休",
        "paragraphs": [
            "爲郡三星無一事，龔黃意外扳喬松。",
            "日邊揚歷不爭路，雲外苔蘚須留蹤。",
            "溪月未落漏滴滴，隼旟已入山重重。",
            "捫蘿蓋輸山屐伴，駐斾不見朝霞濃。",
            "乳猨劇黠掛險樹，露木翠脆生諸峰。",
            "初平謝公道非遠，黯然物外心相逢。",
            "石羊依稀齕瑤草，桃花彷彿開仙宮。",
            "終當歸補吾君衮，好山好水那相容。"
        ],
        "title": "和楊使君遊赤松山",
        "id": "ad293cec-27a2-40e3-b276-dff5567b3c41"
    },
    {
        "author": "貫休",
        "paragraphs": [
            "柳門柳門，芳草芊綿。",
            "日日日日，黯然黯然。",
            "子牟戀闕歸闕，王粲下樓相別。",
            "食實得地，頗淹歲月。",
            "今朝天子在上，合雪必雪。",
            "況絳之牧，文行炳潔。",
            "釋謂緣因，久昵清塵。",
            "王嘉迎安，遠狎遺民。",
            "嫓彼二子，厥或相似。",
            "論文不文，話道無滓。",
            "士有貴逼，勢不可遏。",
            "麟步規矩，鳳翥昂枿。",
            "峴首仁蹤項頻跋，商雲乳麝香可撮。",
            "望塵□□連紫闥，吾皇必用整乾坤，莫忘江頭白頭達。"
        ],
        "title": "送崔使君",
        "id": "5cca6a4d-c12b-4615-8b65-d0cbc7bff23b"
    },
    {
        "author": "貫休",
        "paragraphs": [
            "天目連天搏秀氣，崢嶸作起新城地。",
            "德門鍾秀光盛時，三虎八龍皆世瑞。",
            "頃者天厖亂下鯨翻海，烽火崩騰照行在。",
            "江表唯傳君子營，劍衝牛斗疏真宰。",
            "金昆玉季輕三鼓，煮海懸魚臣節苦。",
            "鴈影參差入瑞煙，荆花燦爛開仙圃。",
            "我聞大中咸通真令主，相惟大杜兼小杜。",
            "但能致君活國濟生人，亦何必須踏金梯，折桂樹。",
            "宣宗懿宗調舜琴，大杜小杜爲殷霖。",
            "出將入相兮功德深，生人受賜兮直至今。",
            "杜侯兄弟繼之後，璞玉渾金美騰口。",
            "常言一呼百萬何足云，終取封侯之印大如斗。",
            "功聞吾皇似堯禹，搜索賢良皆面覩。",
            "杜侯杜侯，君儻修令德，克有終，即必還爲大杜兼小杜。",
            "人之戴兮天筆註，國之福兮天固祚。",
            "四海無波八表臣，如今而後君看取。"
        ],
        "title": "杜侯行",
        "id": "2cc440c7-195a-4b79-87e6-4b7b20b8a260"
    },
    {
        "author": "貫休",
        "paragraphs": [
            "誰信心火多，多能焚大國。",
            "誰信鬢上絲，莖莖出蠶腹。",
            "嘗聞養蠶婦，未曉上桑樹。",
            "下樹畏蠶飢，兒啼亦不顧。",
            "一春膏血盡，豈止應王賦。",
            "如何酷吏酷，盡爲搜將去。",
            "蠶蛾爲蝶飛，僞葉空滿枝。",
            "冤梭與恨機，一見一霑衣。"
        ],
        "title": "偶作五首 一",
        "id": "fcc288e7-f096-45f4-ace3-eb1d795effdc"
    },
    {
        "author": "貫休",
        "paragraphs": [
            "機生機，巧生巧，心鑊烘烘日煎炒。",
            "闖蜀眉嚬遊海島，扶桑椹熟金烏飽。",
            "金烏飽，飛復飛，四天下人眼眙眙。"
        ],
        "title": "偶作五首 二",
        "id": "1bd1fcda-a97c-44b6-9fcf-4fc1ceaf4df5"
    },
    {
        "author": "貫休",
        "paragraphs": [
            "孰云我輕薄，石頭如何喚作玉。",
            "孰云我是非，隨邪逐惡又爭得。",
            "古人終不事悠悠，一言道合死即休。",
            "豈不見大鵬點翼蓋十洲，是何之物鳴啾啾。"
        ],
        "title": "偶作五首 三",
        "id": "5f08a3dd-01f6-46b5-908c-3bfd21e509da"
    },
    {
        "author": "貫休",
        "paragraphs": [
            "君子食即食，何必在珍華。",
            "小人食不食，縱食如泥沙。",
            "清歌且莫唱，妙舞亦休誇。",
            "爾非鳳灸麒麟肉，焉能一掛於齒牙。",
            "去來去來歸去來，紅泉正灑芙蓉霞。"
        ],
        "title": "偶作五首 四",
        "id": "cf83f240-214a-4762-8364-fc752ecd5798"
    },
    {
        "author": "貫休",
        "paragraphs": [
            "君不見金陵風臺月榭煙霞光，如今五里十里野火燒茫茫。",
            "君不見西施綠珠顏色可傾國，樂極悲來留不得。",
            "君不見漢王力盡得乾坤，如何秋雨灑廟門。",
            "銅臺老樹作精魅，金谷野狐多子孫。",
            "幾許繁華幾更改，唯有堯舜周召丘軻似長在。",
            "坐看樓閣成丘墟，莫話桑田變成海。",
            "吾有清涼雪山雪，天上人間常皎潔。",
            "茫茫慾火欲燒人，惆悵無因爲君說。"
        ],
        "title": "偶作五首 五",
        "id": "4845f4b5-bb3f-48b6-9108-a4f12eb5b5f7"
    },
    {
        "author": "貫休",
        "paragraphs": [
            "山爲水精宮，藉花無塵埃。",
            "吟狂岳似動，筆落天瓊瓌。",
            "伊余自樂道，不論才不才。",
            "有時鬼笑兩三聲，疑是大謝小謝李白來。"
        ],
        "title": "山中作",
        "id": "7822273d-bc96-4f18-9be7-e35f3434a460"
    },
    {
        "author": "貫休",
        "paragraphs": [
            "爲善無近名，竊名者得聲不如心，誠哉是言也。",
            "使君聖朝瑞，乾符初刺婺。",
            "德變人性靈，筆變人風土。",
            "煙霞與蟲鳥，和氣將美雨。",
            "千里與萬里，各各來相附。",
            "信哉有良吏，玄讖應百數。",
            "古人古人自古人，今日又見民歌六七袴。",
            "不幸大寇崩騰來，孤城勢孤固難錮。",
            "攀轅既不及，旌斾衝風露。",
            "大駕已西幸，飄零何處去？",
            "婺人空悲哀，對生祠泣沾莓苔。",
            "忽聞暫寄河之北，兵強四面無塵埃。",
            "唯祝鑾輿早歸來，用此咎繇仲虺才。",
            "使四野霧廓，八紘鏡開。",
            "皇天無親，長與善鄰，宜哉宜哉。"
        ],
        "title": "聞前王使君在澤潞居",
        "id": "2920c9a1-bdab-4435-82e1-d47c75b7df5f"
    },
    {
        "author": "貫休",
        "paragraphs": [
            "噴嵐堆黛塞寒碧，窗前古雪入白石。",
            "臨岐約我來不來，若來須撥紅霞覓。"
        ],
        "tags": [
            "庐山"
        ],
        "title": "將入匡山別芳晝二公二首 一",
        "id": "c68e9289-7c74-449f-ac83-6f8924d8b848"
    },
    {
        "author": "貫休",
        "paragraphs": [
            "紅豆樹間滴紅雨，戀師不得依師住。",
            "世情世界愁殺人，錦繡谷中歸舍去。"
        ],
        "tags": [
            "庐山"
        ],
        "title": "將入匡山別芳晝二公二首 二",
        "id": "39b52015-5f01-4243-ba21-b1e7289c9326"
    },
    {
        "author": "貫休",
        "paragraphs": [
            "北山峨峨香拂拂，翠漲青奔勢巉崪。",
            "赤松君宅在其中，紫金爲墻珠作室。",
            "玻璃門外仙獓睡，幢節森森絳煙密。",
            "水精簾捲桃花開，文錦娉婷衆非一。",
            "撫長離，坎答鼓。",
            "花姑吹簫，弄玉起舞。",
            "三萬八千爲半日，海涸鼇枯等閑覩。",
            "愛共安期碁，苦識彭祖祖。",
            "有時朝玉京，紅雲擁金虎。",
            "石橋亦是神仙住，白鳳飛來又飛去。",
            "五雲縹緲羽翼高，世人仰望心空勞。"
        ],
        "title": "送楊秀才",
        "id": "6de0cbea-6106-46fb-83e3-3399c7e15958"
    },
    {
        "author": "貫休",
        "paragraphs": [
            "伊余本是胡爲者，採蕈鋤茶在窮野。",
            "偶披蓑笠事空王，餘力爲文擬何謝。",
            "少年心在青雲端，知音滿地皆龍鸞。",
            "遽逢天步艱難日，深藏溪谷空長歎。",
            "偶出重圍遇英哲，留我江樓經歲月。",
            "身隈玉帳香滿衣，夢歷金盆雨和雪。",
            "東風來兮歌式微，深雲道人召來歸。",
            "燕辭大廈兮將何爲，濛濛花雨兮鶯飛飛，一汀楊柳同依依。"
        ],
        "title": "別杜將軍",
        "id": "f235b793-9b94-4451-a5c4-14b30ed54060"
    },
    {
        "author": "貫休",
        "paragraphs": [
            "伊余龍鍾歸海涯，千山萬水情自怡。",
            "夢公別我還上國，江邊慘執行遲遲。",
            "向我道雲中覓伴未得伴，又示我數首新詩盡是詩。",
            "只恐不如此，若如此如此，即須天子知。",
            "蕭蕭金吹荆門口，槐菊鬬黃落葉走。",
            "前程勝事未可涯，但空圭峰難入手。",
            "蓮峰掌記韓拾遺，鴈行雍穆世所稀。",
            "二十年前即別離，憑師一話吟朝飢。"
        ],
        "title": "送夢上人歸京",
        "id": "5daf4987-6227-49bf-8375-446332ed4f4e"
    },
    {
        "author": "貫休",
        "paragraphs": [
            "世病如山岳，世醫皆拱手。",
            "道病如金鎖，師遭鎖鎖否。",
            "伊昔芙蓉頰，談經似主涉。",
            "蘇合晝氤氳，天花似飛蝶。",
            "覺樹垂實，魔輩刺疾。",
            "病也不問，終不皴膝。",
            "春光冉冉，不上爾質。",
            "東風浩浩，謾入爾室。",
            "云何斯人，而有斯疾。"
        ],
        "title": "問岳禪師疾",
        "id": "59841f8a-df17-4d9d-99b8-3b447d3cc54a"
    },
    {
        "author": "貫休",
        "paragraphs": [
            "明明赫赫中興主，動納諸隍冠前古。",
            "四海英雄盡戢兵，皆如圪圪天金柱。",
            "萬姓多論政與德，請樹豐碑似山岳。",
            "一從寇滅二十年，琬琰雕鐫賜重疊。",
            "荆州化風何卓異，寡欲無爲合天地。",
            "雖立貞碑與衆殊，字字皆是吾皇意。",
            "君侯捧碑西拜泣，臣且何人恩洊及。",
            "鳳皇銜下雕龍文，德昧政虛爭敢立。",
            "函封三奏心匍匐，堅讓此碑聲蓋國。",
            "我恐江淹五色筆，作不立此碑之碑文不得。"
        ],
        "title": "上荆南府主三讓德政碑",
        "id": "0f717aea-de1d-4c03-b5b4-2e84875a269d"
    },
    {
        "author": "貫休",
        "paragraphs": [
            "我聞昔有海上翁，鬚眉皎白塵土中。",
            "葫蘆盛藥行如風，病者與藥皆惺憁。",
            "藥王藥上親兄弟，救人急於己諸體。",
            "玉毫調御偏讚揚，金輪釋梵咸歸禮。",
            "賢守運心亦相似，不吝親親拘子子。",
            "曾聞古德有深言，由來大士皆如此。"
        ],
        "title": "施萬病丸",
        "id": "4c379ad7-41ed-418e-ba95-6dfb40b01eca"
    },
    {
        "author": "貫休",
        "paragraphs": [
            "春雨偶愆期，草木亦未覺。",
            "君侯不遑處，退食或閉閣。",
            "東海浪滔滔，西江波漠漠。",
            "得不願身爲大虬，金其角，玉其甲。",
            "一吸再喢，雲平霧匝。",
            "華暢九有，清傾六合。",
            "使不蘇者蘇，不足者足。",
            "情通上玄，如膏綿綿。",
            "有叟有叟，鼓腹歌於道邊。",
            "歌曰：麥苗芃芃兮鶬鶊飛，日出而作兮日入歸，如彼草木兮雨露肥。",
            "古人三樂兮，我樂多之。",
            "天之成兮，地之平兮。",
            "柘系黃兮，瓠葉青兮。",
            "乳女啼兮，蒸黍馨兮。",
            "炙背捫虱兮，復何經營兮。"
        ],
        "title": "甘雨應祈",
        "id": "8e3beb3e-384b-415d-8b9a-92e7b3b3c0af"
    },
    {
        "author": "貫休",
        "paragraphs": [
            "真宰動洪鑪，萬物皆消息。",
            "唯有三珠樹，不用東風力。",
            "君子天廟器，頭骨何巉崱。",
            "海內久聞名，江西偶相識。",
            "誰不有詩機，麟龍不解織。",
            "誰不有心地，蘭茝不曾植。",
            "多君二俱作，獨立千仞壁。",
            "話道出先天，憑師動臻極。",
            "青霄鴈行律，紅露荆花滴。",
            "偶然成遠別，別後長相憶。",
            "行至鄱陽郡，又見謝安石。",
            "留我遇殘冬，身心苦恬寂。",
            "江上春又至，引頸山空積。",
            "何日再相逢，天香滿瑤席。"
        ],
        "title": "寄韓團練",
        "id": "dcf396a5-34c7-4f7e-80e2-4ed286d89ac7"
    },
    {
        "author": "貫休",
        "paragraphs": [
            "閑步淺青平綠，流水征車自逐。",
            "誰家挾彈少年，擬打紅衣[啄]木。"
        ],
        "title": "春野作五首 一",
        "id": "bad8119c-a952-494d-8d13-2bfadfa43c05"
    },
    {
        "author": "貫休",
        "paragraphs": [
            "山花雨打盡，滿地如爛錦。",
            "遠尋鷓鴣雛，拾得一團蕈。"
        ],
        "title": "春野作五首 二",
        "id": "8d301c1b-a0f9-4ce9-a299-74fe08a31036"
    },
    {
        "author": "貫休",
        "paragraphs": [
            "大牛苦耕田，乳犢望似泣。",
            "萬事皆天意，綠草頭蕺蕺。"
        ],
        "title": "春野作五首 三",
        "id": "79d591d4-9cbd-4424-bab5-3f75dd8a2965"
    },
    {
        "author": "貫休",
        "paragraphs": [
            "斜陽射破冢，髑髏半出地。",
            "不知誰氏子，猶自作意氣。"
        ],
        "title": "春野作五首 四",
        "id": "49963281-37ec-4930-b46d-2167f9799321"
    },
    {
        "author": "貫休",
        "paragraphs": [
            "拋牛沙上鬬百草，鉏隴老人又太老。",
            "薄煙漠漠覆桑棗，戴嵩醉後取次掃。"
        ],
        "title": "春野作五首 五",
        "id": "14d1d929-ec98-4841-8097-b47179050aa9"
    },
    {
        "author": "貫休",
        "paragraphs": [
            "衲衣線麄心似月，自把短鋤鋤榾柮。",
            "青石溪邊踏葉行，數片雲隨兩眉雪。"
        ],
        "title": "深山逢老僧二首 一",
        "id": "2ea2805c-d7d1-4005-9f72-9fd3b606a410"
    },
    {
        "author": "貫休",
        "paragraphs": [
            "山童貌頑名乞乞，放火燒畬采崖蜜。",
            "擔頭何物帶山香，一籮白蕈一籮栗。"
        ],
        "title": "深山逢老僧二首 二",
        "id": "76124fa1-0a96-470d-a832-8f0742278cd5"
    },
    {
        "author": "貫休",
        "paragraphs": [
            "草木亦有性，與我將不別。",
            "我若似草木，成道無時節。",
            "世人不會道，向道却嗔道。",
            "傷嗟此輩人，寶山不得寶。"
        ],
        "title": "道情偈",
        "id": "565fe987-81c5-439e-98c5-5600c795adfa"
    },
    {
        "author": "貫休",
        "paragraphs": [
            "傷心復傷心，流光似飛電。",
            "有惠驪龍十斛珠，不如一見君子面。",
            "愁人復愁人，滿眼皆埃塵。",
            "有惠黃金一萬斤，不如一見於仁人。",
            "我昔讀詩書，如今盡拋也。",
            "只記得田叔孟溫舒，帝王滿口呼長者。"
        ],
        "title": "懷二三朝友",
        "id": "1605dbfb-06a9-4fe7-9dcf-b8932826532c"
    },
    {
        "author": "貫休",
        "paragraphs": [
            "君子稱一善，馨香遍九垓。",
            "小人妬一善，處處生嫌猜。",
            "口如暴死人，鐵尺抝不開。",
            "稂莠蝕田髓，積陰成冬雷。",
            "因知咋舌人，千古空悠哉。"
        ],
        "title": "偶作",
        "id": "f3dc4fbc-522c-4834-9cbd-ef747969f1e2"
    },
    {
        "author": "貫休",
        "paragraphs": [
            "先生先生不可遇，愛平不平眉斗豎。",
            "黃昏雨雹空似黳，別我不知何處去。"
        ],
        "title": "義士行",
        "id": "4b2c787e-9399-499b-b5f8-c71be1879676"
    },
    {
        "author": "貫休",
        "paragraphs": [
            "張顛顛後顛非顛，直至懷素之顛始是顛。",
            "師不譚經不說禪，筋力唯於草書朽。",
            "顛狂却恐是神仙，有神助兮人莫及。",
            "鐵石畫兮墨須入，金尊竹葉數斗餘。",
            "半斜半傾山衲濕，醉來把筆獰如虎。",
            "粉壁素屏不問主，亂拏亂抹無規矩。",
            "羅剎石上坐伍子胥，蒯通八字立對漢高祖。",
            "勢崩騰兮不可止，天機暗轉鋒鋩裏。",
            "閃電光邊霹靂飛，古栢身中𣵡龍死。",
            "駭人心兮目眓{目臭}，頓人足兮神辟易。",
            "乍如沙場大戰後，斷槍橛箭皆狼籍。",
            "又似深山朽石上，古病松枝掛鐵錫。",
            "月兔筆，天竈墨，斜鑿黃金側剉玉。",
            "珊瑚枝長大束束，天馬驕獰不可勒。",
            "東却西，南又北，倒又起，斷復續。",
            "忽如鄂公喝住單雄信，秦王肩上𠞈著棗木槊。",
            "懷素師，懷素師，若不是星辰降瑞，即必是河岳孕靈。",
            "固宜須冷笑逸少，爭得不心醉伯英。",
            "天台古杉一千尺，崖崩劁折何崢嶸。",
            "或細微，仙衣半拆金線垂。",
            "或妍媚，桃花半紅公子醉。",
            "我恐山爲墨兮磨海水，天與筆兮書大地。",
            "乃能畧展狂僧意，常恨與師不相識。",
            "一見此書空歎息，伊昔張渭任華葉季良。",
            "數子贈歌豈虛飾，所不足者渾未曾道著其神力。",
            "石橋被燒燒，良玉土不蝕。",
            "錐畫沙兮印印泥，世人世人爭得測。",
            "知師雄名在世間，明月清風有何極。"
        ],
        "title": "觀懷素草書歌",
        "id": "cffd0769-b125-4945-896d-d4caf42ec0ed"
    },
    {
        "author": "貫休",
        "paragraphs": [
            "一曰：勸君不用登峴首山，讀羊祜碑。",
            "男兒事業須自奇，此碑山頭如日月。",
            "日日照人人不知，人不知，青山白雲徒爾爲。"
        ],
        "title": "送盧舍人三首 一",
        "id": "5689d532-07b4-467b-9725-ee2642c76144"
    },
    {
        "author": "貫休",
        "paragraphs": [
            "二曰：勸君登商山，不用覓商山皓。",
            "雲深雪深騾馬倒，我願終南太華變爲金。",
            "吾后見之不爲寶，我願九州四海紙。",
            "幅幅與君爲諫草，使躡卨踐夔。",
            "逢軒見皞，日環五色。",
            "是物得老，如此即商山皓。",
            "商山皓，君不用討他，他必來相討。"
        ],
        "title": "送盧舍人三首 二",
        "id": "19185848-0d6e-423a-9b40-54fb433442cb"
    },
    {
        "author": "貫休",
        "paragraphs": [
            "三曰：君不見釋梵諸天壽億垓，天上人間去復來。",
            "君又不見紫金爲輪一千幅，寶洲□四皆臣伏。",
            "輪王釋梵作何因，祗是弘隆大乘福。",
            "自古皇王與賢哲，頂敬心師刻金玉。",
            "報通三世釋迦言，莫將梁武爲題目。",
            "君不見近代韋裴蔣與蕭，文房書府師百僚。",
            "代天理物映千古，布髮掩泥非一朝。",
            "大哉釋梵輪王璞，已矣何人繼先覺。",
            "行行珍重寄斯言，斯言不是尋常曲。"
        ],
        "title": "送盧舍人三首 三",
        "id": "8fc8539e-1fd5-414a-a3a7-f8cf2e10e1dc"
    },
    {
        "author": "貫休",
        "paragraphs": [
            "行行一宿深村裏，雞犬豐年鬧如市。",
            "黃昏見客合家喜，月下取魚戽塘水。"
        ],
        "title": "宿深村",
        "id": "5548982c-af27-4a74-988e-98d95c66758a"
    },
    {
        "author": "貫休",
        "paragraphs": [
            "一種爲春禽，花中開羽翼。",
            "如何此鳥身，便是黃金色。",
            "黃金色，若逢竹實終不食。"
        ],
        "title": "黃鶯",
        "id": "cef18895-f2cc-4542-9b66-b51473e3d1f6"
    },
    {
        "author": "貫休",
        "paragraphs": [
            "面如玉盤身八尺，燕語清獰戰袍窄。",
            "古嶽龍腥一匣霜，江上相逢雙眼碧。",
            "冉冉春光方婉娩，黯然別我歸稽巘。",
            "他年必帥邯鄲兒，與我殺輕班定遠。"
        ],
        "title": "送越將歸會稽",
        "id": "3ca56169-b0b3-4dd6-b8ef-9f013f4b193e"
    },
    {
        "author": "貫休",
        "paragraphs": [
            "巨鼇頭縮翻仙翠，蟠桃爛落珊瑚地。",
            "浪濺霓旌濕鵬翅，畧別千年太容易。"
        ],
        "title": "別仙客",
        "id": "2c26b989-0b62-4d52-9f62-fc5c71eb945b"
    },
    {
        "author": "貫休",
        "paragraphs": [
            "荒岸燒未死，白雲癡不動。",
            "極目無人行，浪打取魚籠。"
        ],
        "title": "寒江上望",
        "id": "4b307d65-7a4f-41ad-9ba3-8c1edd4589c9"
    },
    {
        "author": "貫休",
        "paragraphs": [
            "我愛李景伯，內宴執良規。",
            "君臣道昭彰，天顏終熙怡。",
            "大簸怕清風，糠粃繚亂飛。",
            "洪鑪烹五金，黃金終自奇。",
            "大哉爲忠臣，捨此何所之。"
        ],
        "title": "讀唐史",
        "id": "ca0ab538-c4ad-42ba-8ed3-4c8a7ca1b96b"
    },
    {
        "author": "貫休",
        "paragraphs": [
            "樵父貌飢帶塵土，自言一生苦寒苦。",
            "擔頭擔箇赤瓷甖，斜陽獨立濛籠塢。"
        ],
        "title": "樵叟",
        "id": "593ed65c-1082-495d-b677-a341751b2a35"
    },
    {
        "author": "貫休",
        "paragraphs": [
            "重疊太古色，濛濛花雨時。",
            "好峰行恐盡，流水語相隨。",
            "黑壤生紅黍，黃猨領白兒。",
            "因思石橋月，曾與故人期。"
        ],
        "title": "春山行",
        "id": "ff25c2e2-054b-4968-a63f-f779da127d60"
    },
    {
        "author": "貫休",
        "paragraphs": [
            "危行危言者，從天落海涯。",
            "如斯爲遠客，始是好男兒。",
            "瘴雜交州雨，犀揩馬援碑。",
            "不知千萬里，誰復識辛毗。"
        ],
        "title": "送諫官南遷",
        "id": "68d30fd3-058d-4305-b4f6-e62bc97535b0"
    },
    {
        "author": "貫休",
        "paragraphs": [
            "常思峰頂叟，石窟土爲牀。",
            "日日先見日，煙霞多異香。",
            "冥心同槁木，掃雪帶微陽。",
            "終必相尋去，斯人不可忘。"
        ],
        "title": "懷香爐峰道人",
        "id": "6f578b08-7dd6-414e-bcc7-23acbed69df6"
    },
    {
        "author": "貫休",
        "paragraphs": [
            "日角浮紫氣，凜然塵外清。",
            "雖稱李太白，知是那星精。",
            "御宴千鍾飲，蕃書一筆成。",
            "宜哉杜工部，不錯道騎鯨。"
        ],
        "title": "觀李翰林真二首 一",
        "id": "0b9b6763-fff0-4951-bf14-acc5bdc07a43"
    },
    {
        "author": "貫休",
        "paragraphs": [
            "誰氏子丹青，毫端曲有靈。",
            "屹如山忽墮，爽似酒初醒。",
            "天馬難攏勒，仙房久閉扃。",
            "若非如此輩，何以傲彤庭。"
        ],
        "title": "觀李翰林真二首 二",
        "id": "a42c920e-9a02-46aa-868c-65922521e2f8"
    },
    {
        "author": "貫休",
        "paragraphs": [
            "煙浪瀁秋色，高吟似有鄰。",
            "一輪湘渚月，萬古獨醒人。",
            "岸濕穿花遠，風香禱廟頻。",
            "祗應諛佞者，到此不傷神。"
        ],
        "title": "晚泊湘江作",
        "id": "6cde46e0-fe46-48f5-a25e-078b75bf1f3c"
    },
    {
        "author": "貫休",
        "paragraphs": [
            "故園離亂後，十載始逢君。",
            "長恨南熏奏，尋常只自聞。",
            "荒窗秋見岳，赤地夜生雲。",
            "莫歎謀身晚，中興正用文。"
        ],
        "title": "淮上逢故人",
        "id": "3ec8c54b-2eda-48f6-b177-99b116d27b07"
    },
    {
        "author": "貫休",
        "paragraphs": [
            "造化拾無遺，唯應杜甫詩。",
            "豈非玄域橐，奪得古人旗。",
            "日月精華薄，山川氣概卑。",
            "古今吟不盡，惆悵不同時。"
        ],
        "title": "讀杜工部集二首 一",
        "id": "908f68ec-e7d3-4d08-9564-19f4b10d12ba"
    },
    {
        "author": "貫休",
        "paragraphs": [
            "甫也道亦喪，孤身出蜀城。",
            "彩毫終不撅，白雲更能輕。",
            "命薄相如命，名齊李白名。",
            "不知耒陽令，何以葬先生。"
        ],
        "title": "讀杜工部集二首 二",
        "id": "8e7c374d-32dc-449d-9f57-ee519658a459"
    },
    {
        "author": "貫休",
        "paragraphs": [
            "機忘室亦空，靜與沃洲同。",
            "唯有半庭竹，能生竟日風。",
            "思山海月上，出定印香終。",
            "繼後傳衣者，還須立雪中。"
        ],
        "title": "題簡禪師院",
        "id": "e5d77052-7f2e-430e-9e2c-50a000250542"
    },
    {
        "author": "貫休",
        "paragraphs": [
            "二公俱作者，其奈亦迂儒。",
            "且有諸峰在，何將一第吁。",
            "句還如菡萏，誰復贈襜褕。",
            "想得重泉下，依前與衆殊。"
        ],
        "title": "讀劉得仁賈島集二首 一",
        "id": "4a40f2eb-0402-4c4a-aa1d-008f15f26862"
    },
    {
        "author": "貫休",
        "paragraphs": [
            "役思曾衝尹，多言阻國親。",
            "桂枝何所直，陋巷不勝貧。",
            "馬病唯湯雪，門荒劣有人。",
            "伊余吟亦苦，爲爾一眉嚬。"
        ],
        "title": "讀劉得仁賈島集二首 二",
        "id": "001a7fb3-c61b-42aa-82bc-28d470be9b08"
    },
    {
        "author": "貫休",
        "paragraphs": [
            "獨住無人處，松龕嶽色侵。",
            "僧中九十臘，雲外一生心。",
            "白髮垂不剃，青眸笑轉深。",
            "猶能指孤月，爲我暫開襟。"
        ],
        "title": "天台老僧",
        "id": "175daf3f-fa38-4918-b8b0-59a838cc0d40"
    },
    {
        "author": "貫休",
        "paragraphs": [
            "巉巖玉九株，秀濕掩蒼梧。",
            "祥瑞久不出，羲軒消得無。",
            "雨和高瀑濁，燒熁大櫧枯。",
            "到此思歸去，迢迢隔五湖。"
        ],
        "title": "經費隱君舊宅",
        "id": "30c5a9be-4fc0-4953-9341-83e924d9b2b0"
    },
    {
        "author": "貫休",
        "paragraphs": [
            "昔住匡廬北，無人知姓名。",
            "侵雲收穀粟，引蟻上柑橙。",
            "寒雨雪兼落，枯林虎獨行。",
            "誰能將白髮，共向此中生。"
        ],
        "tags": [
            "庐山"
        ],
        "title": "秋末懷舊山",
        "id": "f0c7bf66-3a40-487d-82fe-9af8017e6562"
    },
    {
        "author": "貫休",
        "paragraphs": [
            "百慮片帆下，風波極目看。",
            "吳山兼鳥沒，楚色入衣寒。",
            "過此愁人處，始知行路難。",
            "夕陽沙島上，回首一長歎。"
        ],
        "title": "春過鄱陽湖",
        "id": "da1610bf-679f-49e6-8ab3-2e926f45ccc3"
    },
    {
        "author": "貫休",
        "paragraphs": [
            "鳥外更誰親，諸峰即四鄰。",
            "白頭寒枕石，青衲爛無塵。",
            "橡栗堆行徑，猨猴遶定身。",
            "儻然重結社，願作掃壇人。"
        ],
        "title": "寄僧野和尚",
        "id": "fd191111-d21a-4629-b8ea-746b065847e0"
    },
    {
        "author": "貫休",
        "paragraphs": [
            "端居碧雲暮，好鳥啼紅芳。",
            "滿郭桃李熟，捲簾風雨香。",
            "清吟繡段句，默念芙蓉章。",
            "未得歸山去，頻升謝守堂。"
        ],
        "title": "寄馮使君",
        "id": "f22a59d9-515a-4678-8b84-b95f753ac599"
    },
    {
        "author": "貫休",
        "paragraphs": [
            "積翠藏一叟，常思未得遊。",
            "不知在巖下，爲復在峰頭。",
            "苔上枯藤笐，泉淋破石樓。",
            "伊余更何事，不學此翁休。"
        ],
        "title": "寄紫閣隱者",
        "id": "ef62eaac-02c0-48eb-a6a1-23c45c4fe25e"
    },
    {
        "author": "貫休",
        "paragraphs": [
            "大是清虛地，高吟到日晡。",
            "水聲金磬亂，雲片玉盤粗。",
            "仙有遺蹤在，人還得意無。",
            "石碑文不值，壁畫色多枯。",
            "冷立千年鶴，閑燒六一爐。",
            "松枝垂似物，山勢秀難圖。",
            "紫府程非遠，清溪徑不迂。",
            "馨香柏上露，皎潔水中珠。",
            "賢聖無他術，圓融只在吾。",
            "寄言桐柏子，珍重保之乎。"
        ],
        "title": "寄天台道友",
        "id": "2c6210d5-bdbc-4b33-87c6-50e1f988a7e9"
    },
    {
        "author": "貫休",
        "paragraphs": [
            "暮塵微雨收，蟬急楚鄉秋。",
            "一片月出海，幾家人上樓。",
            "砌香殘果落，汀草宿煙浮。",
            "唯有知音者，相思歌白頭。"
        ],
        "title": "旅中懷孫路",
        "id": "a12abc62-60d5-490c-b41f-3c3242f69fc7"
    },
    {
        "author": "貫休",
        "paragraphs": [
            "至理不誤物，悠悠自不明。",
            "黃金燒欲盡，白髮火邊生。",
            "苦惑神仙䜝，難收日月精。",
            "捕風兼繫影，信矣不須爭。"
        ],
        "title": "貽世",
        "id": "72c08cb2-34c6-4196-8302-fc80165bbecd"
    },
    {
        "author": "貫休",
        "paragraphs": [
            "香沐整山衣，開君一軸詩。",
            "吟當秋景苦，味出雪林遲。",
            "經濟幾人到，工夫兩鬢知。",
            "因嗟和氏淚，不是等閑垂。"
        ],
        "title": "覽李秀才卷",
        "id": "58b4d694-56c7-4946-bdc5-4f27deb5b512"
    },
    {
        "author": "貫休",
        "paragraphs": [
            "冥搜入仙窟，半夜水堂前。",
            "吾道祗如此，古人多亦然。",
            "螢沈荒塢霧，月苦綠梧蟬。"
        ],
        "title": "懷方干張爲",
        "id": "3305e7cf-60ac-4306-87a1-79c080ecb2c7"
    },
    {
        "author": "貫休",
        "paragraphs": [
            "何人圖四皓，如語話嘮嘮。",
            "雙鬢雪相似，是誰年最高。",
            "溪苔連豹褥，仙酒汙雲袍。",
            "想得忘秦日，伊余亦合逃。"
        ],
        "title": "四皓圖",
        "id": "091dfdbf-c8d1-4d28-9da0-f956f5583bbf"
    },
    {
        "author": "貫休",
        "paragraphs": [
            "寒思白閣層，石屋兩三僧。",
            "斜雪掃不盡，飢猨喚得應。",
            "香然一字火，磬過數潭冰。",
            "終必相尋去，孤懷久不勝。"
        ],
        "title": "懷白閣道侶",
        "id": "88626846-4a90-4f2e-8582-d2d17ed3eb29"
    },
    {
        "author": "貫休",
        "paragraphs": [
            "東野子何之，詩人始見詩。",
            "清刳霜雪髓，吟動鬼神司。",
            "舉世言多媚，無人師此師。",
            "因知吾道後，冷淡亦如斯。"
        ],
        "title": "讀孟郊集",
        "id": "84a2c28d-7421-4ef3-8d56-9b22f6239263"
    },
    {
        "author": "貫休",
        "paragraphs": [
            "孤峰含紫煙，師住此安禪。",
            "不下便不下，如斯太可憐。",
            "坐侵天井黑，吟久海霞蔫。",
            "豈覺塵埃裏，干戈已十年。"
        ],
        "title": "懷四明亮公",
        "id": "3b5f0e5c-4a1b-4356-92e8-f689f47d8701"
    },
    {
        "author": "貫休",
        "paragraphs": [
            "巨浸東隅極，山吞大野平。",
            "因知吳相恨，不盡海濤聲。",
            "黑氣騰蛟窟，秋雲入戰城。",
            "遊人千萬里，過此白髭生。"
        ],
        "tags": [
            "钱塘江"
        ],
        "title": "秋過錢塘江",
        "id": "fae002b8-9045-43d3-be91-69102ee2f677"
    },
    {
        "author": "貫休",
        "paragraphs": [
            "近拋蓑笠者，急善遇休明。",
            "未省親宗伯，焉能識正聲。",
            "病容經夏在，岳夢入秋幷。",
            "無限林中意，今逢許郭傾。"
        ],
        "title": "上俞許二判官",
        "id": "1f4b7a50-1c95-49ae-8f30-c57dc39bda98"
    },
    {
        "author": "貫休",
        "paragraphs": [
            "詩名動帝畿，身謝亦因詩。",
            "白日只如哭，皇天得不知。",
            "旅墳孤𨃤岳，羸僕泣如兒。",
            "多少求名者，聞之淚盡垂。"
        ],
        "title": "懷劉得仁",
        "id": "e79adefc-4434-4a9e-beae-1cced23d00d8"
    },
    {
        "author": "貫休",
        "paragraphs": [
            "昨別楚江邊，逡巡早數年。",
            "詩雖清到後，人更瘦於前。",
            "岸翠連喬嶽，汀沙入壞田。",
            "何時重一見，談笑有茶煙。"
        ],
        "title": "歸故林後寄二三知己",
        "id": "cb0565db-2757-412d-8dcd-10e47a27741e"
    },
    {
        "author": "貫休",
        "paragraphs": [
            "搔首復搔首，孤懷草萋萋。",
            "春光已滿目，君在西山西。",
            "塹水成文去，庭柯擎翠低。",
            "所思不可見，黃鳥花中啼。"
        ],
        "title": "春寄西山陳陶",
        "id": "7359e37f-faf1-44d9-b7ea-a00dc0e465b6"
    },
    {
        "author": "貫休",
        "paragraphs": [
            "四顧木落盡，扁舟增所思。",
            "雲衝遠燒出，帆轉大荒遲。",
            "天際霜雪作，水邊蒿艾衰。",
            "斷猨不堪聽，一聽亦同悲。"
        ],
        "title": "秋末江行",
        "id": "3d39c680-b9ea-4866-847b-c5ce3237929b"
    },
    {
        "author": "貫休",
        "paragraphs": [
            "昨夜西風起，送君歸故鄉。",
            "積愁窮地角，見日上扶桑。",
            "蜃氣生初霽，潮痕匝亂荒。",
            "從茲頭各白，魂夢一相望。"
        ],
        "title": "送人歸新羅",
        "id": "f8dc1637-e7f7-4982-9936-b45d4e44e459"
    },
    {
        "author": "貫休",
        "paragraphs": [
            "山兄詩癖甚，寒夜更何爲。",
            "覓句唯頑坐，嚴霜打不知。",
            "石膏黏木屐，崖蜜落冰池。",
            "近見禪僧說，生涯勝往時。"
        ],
        "tags": [
            "庐山"
        ],
        "title": "思匡山賈匡",
        "id": "49c329a1-eceb-4993-a1d2-9d6497af346f"
    },
    {
        "author": "貫休",
        "paragraphs": [
            "十載獨扃扉，唯爲二雅詩。",
            "道孤終不雜，頭白更何疑。",
            "句冷杉松與，霜嚴鼓角知。",
            "修心對閑鏡，明月印秋池。"
        ],
        "title": "偶作",
        "id": "b8fbd555-2a68-478b-a457-25dbfd053e66"
    },
    {
        "author": "貫休",
        "paragraphs": [
            "盛名與高隱，合近謝敷村。",
            "弟子已得桂，先生猶灌園。",
            "垂綸侵海介，拾句歷雲根。",
            "白日昇天路，如君別有門。"
        ],
        "title": "贈方干",
        "id": "baf9995f-364c-4c99-b981-41838cf562c2"
    },
    {
        "author": "貫休",
        "paragraphs": [
            "一葉一竿竹，眉鬚雪欲零。",
            "陸應無祖業，香必是伊腥。",
            "兒亦名魚鷓，歌稱我洞庭。",
            "回頭深自媿，舊業近滄溟。"
        ],
        "tags": [
            "洞庭湖"
        ],
        "title": "漁父",
        "id": "f70914bd-6189-41db-b71d-0150db9ea2f9"
    },
    {
        "author": "貫休",
        "paragraphs": [
            "卜居鄰塢寺，魂夢又相關。",
            "鶴本如雲白，君初似我閑。",
            "月明僧渡水，木落火連山。",
            "從此天台約，來茲未得還。"
        ],
        "title": "題友人山居",
        "id": "bddf11e8-b166-40f0-acfb-73d4a2cb6e0e"
    },
    {
        "author": "貫休",
        "paragraphs": [
            "寺倚烏龍腹，窗中見碧稜。",
            "空廊人畫祖，古殿鶴窺燈。",
            "風吼深松雪，爐寒一鼎冰。",
            "唯應謝內史，知此道心澄。"
        ],
        "title": "寄宋使君",
        "id": "958ba357-f213-43d2-b5c5-da1e222cfabc"
    },
    {
        "author": "貫休",
        "paragraphs": [
            "常思紅石子，獨自住山椒。",
            "窗外猩猩語，爐中奼奼嬌。",
            "乳香諸洞滴，地秀衆峰朝。",
            "曾見奇人說，煙霞恨太遙。"
        ],
        "title": "懷武夷紅石子二首 一",
        "id": "1ae34a5d-57eb-4d41-a539-40831acfcbab"
    },
    {
        "author": "貫休",
        "paragraphs": [
            "弋者終何慕，高吟坐綠鼇。",
            "燒侵薑芋窖，僧與水雲袍。",
            "竹鞘畬刀缺，松枝獵箭勞。",
            "何時一相見，清話擘蟠桃。"
        ],
        "title": "懷武夷紅石子二首 二",
        "id": "9ec3b793-5144-4531-ad9d-3461bb10692e"
    },
    {
        "author": "貫休",
        "paragraphs": [
            "七縱七擒處，君行事可攀。",
            "亦知磨一劒，不獨定諸蠻。",
            "樹盡低銅柱，潮常沸火山。",
            "名須麟閣上，好去及瓜還。"
        ],
        "title": "送人征蠻",
        "id": "517cc330-aad1-4218-bf53-27cd8314a62f"
    },
    {
        "author": "貫休",
        "paragraphs": [
            "二子無消息，多應各自耕。",
            "巴江思杜甫，漳水憶劉楨。",
            "白髮應全白，生涯作麽生。",
            "寄書多不達，空念重行行。"
        ],
        "title": "懷周朴張爲",
        "id": "5c957047-1970-4e2a-95ff-18018f2fa0b5"
    },
    {
        "author": "貫休",
        "paragraphs": [
            "雨打繁暑盡，放懷步微涼。",
            "綠苔狂似人，入我白玉堂。",
            "塹鳥眠堪畫，庭檉夜益香。",
            "唯應蘂宮子，時到虎溪傍。"
        ],
        "title": "寄令狐郎中",
        "id": "9330db84-8fa0-4a78-a829-68d40a824ad8"
    },
    {
        "author": "貫休",
        "paragraphs": [
            "鄱陽古岸邊，無一樹無蟬。",
            "路轉他山大，砧驅鄉思偏。",
            "湖平帆盡落，天淡月初圓。",
            "何事堯雲下，干戈滿許田。"
        ],
        "title": "鄱陽道中作",
        "id": "3c698a82-92fb-417f-bd4d-187d615b3fe5"
    },
    {
        "author": "貫休",
        "paragraphs": [
            "別離無古今，柳色向人深。",
            "萬里長江水，平生不印心。",
            "遠書容北雁，贈別謝南金。",
            "媿勉青雲志，余懷非陸沈。"
        ],
        "tags": [
            "长江"
        ],
        "title": "歸故林別知己",
        "id": "d840a583-6308-4307-bf1e-b2d734f21d98"
    },
    {
        "author": "貫休",
        "paragraphs": [
            "囊空心亦空，城郭去騰騰。",
            "眼作麽是眼，僧誰識此僧。",
            "歇隈紅樹久，笑看白雲崩。",
            "已有天台約，深秋必共登。"
        ],
        "title": "送僧遊天台",
        "id": "ff40d41a-7501-4e90-ac9e-62288b730b87"
    },
    {
        "author": "貫休",
        "paragraphs": [
            "出處慙林藪，才微幸一陽。",
            "不緣懷片善，豈得近馨香。",
            "節亦因人淨，聲從擲地彰。",
            "但令筋力在，永願報時昌。"
        ],
        "title": "詠竹根珓子",
        "id": "15efe7df-33f0-4fc5-8abb-fad09d91380b"
    },
    {
        "author": "貫休",
        "paragraphs": [
            "淺薄雖頑朴，其如近筆端。",
            "低心蒙潤久，入匣更身安。",
            "應念研磨苦，無爲瓦礫看。",
            "儻然仁不棄，還可比琅玕。"
        ],
        "title": "硯瓦",
        "id": "7a3bfb22-eaa7-46af-80e4-15cecba0b18a"
    },
    {
        "author": "貫休",
        "paragraphs": [
            "良匠曾陶瑩，多居筆硯中。",
            "一從親几案，常恐近兒童。",
            "卓立澄心久，提攜注意通。",
            "不應嫌器小，還有濟人功。"
        ],
        "title": "水壺子",
        "id": "1dc06baa-9966-4a88-9a9b-fa9ed08e5d4a"
    },
    {
        "author": "貫休",
        "paragraphs": [
            "莫訝書紳苦，功成在一毫。",
            "自從蒙管錄，便覺用心勞。",
            "手點時難棄，身閑架亦高。",
            "何妨成五色，永願助風騷。"
        ],
        "title": "筆",
        "id": "d816f1a2-982e-4540-8998-6562fdffb025"
    },
    {
        "author": "貫休",
        "paragraphs": [
            "棊信無聲樂，偏宜境寂寥。",
            "著高圖暗合，勢王氣彌驕。",
            "人事掀天盡，光陰動地銷。",
            "因知韋氏論，不獨爲吳朝。"
        ],
        "title": "棊",
        "id": "8ca6ed24-6521-402f-849f-c4df46748ae8"
    },
    {
        "author": "貫休",
        "paragraphs": [
            "皓彩中宵合，開門失所蹤。",
            "何年今夜意，共子在孤峰。",
            "氣射燈花落，光侵壁罅濃。",
            "唯君心似我，吟到五更鐘。"
        ],
        "title": "夜對雪作寄友生",
        "id": "0c846acb-1c14-4cd8-9877-9126c8248e68"
    },
    {
        "author": "貫休",
        "paragraphs": [
            "苦節兼青目，公卿話有餘。",
            "唯傳黃葉喻，還似白泉居。",
            "猨撥孤雲破，鐘撞衆木疎。",
            "社壇蹤跡在，重結復何如。"
        ],
        "title": "題惠琮律師院",
        "id": "ce2eeecf-98d5-4d01-81fb-89dce5b62d9f"
    },
    {
        "author": "貫休",
        "paragraphs": [
            "常憶清泠子，深雲種早禾。",
            "萬緣雖不涉，一句子如何。",
            "蹤跡諸峰匝，衣裳老虱多。",
            "江頭無事也，終必到煙蘿。"
        ],
        "title": "寄清泠山道人",
        "id": "e61110c9-d584-4cea-ab75-1fcd50a9e4ac"
    },
    {
        "author": "貫休",
        "paragraphs": [
            "行行芳草歇，潭島葉紛紛。",
            "山色路無盡，砧聲客強聞。",
            "殘陽曜極野，黑水浸空墳。",
            "那得無鄉思，前程入楚雲。"
        ],
        "title": "秋盡途中作",
        "id": "c3e8a03c-15f1-4db6-9450-b762972df3be"
    },
    {
        "author": "貫休",
        "paragraphs": [
            "禪林蟬□落，地燥可生苔。",
            "好句慵收拾，清風作麽來。",
            "餅唯餐喜悅，社已得宗雷。",
            "還似山中日，柴門更不開。"
        ],
        "title": "秋居寄王相公三首 一",
        "id": "23f86497-8343-4196-8337-f352aad57684"
    },
    {
        "author": "貫休",
        "paragraphs": [
            "松聲高似瀑，藥熟色如花。",
            "誰道全無病，時猶不在家。",
            "山童舂菽粉，園叟送銀瓜。",
            "誰訪孫弘閣，談玄到日斜。"
        ],
        "title": "秋居寄王相公三首 二",
        "id": "26eb858c-23f4-4b8d-bdee-217eff1c5acd"
    },
    {
        "author": "貫休",
        "paragraphs": [
            "氣與非常合，常人爭得知。",
            "直須窮到底，始是出家兒。",
            "閣雀銜紅粟，鄰僧背古碑。",
            "祗應王與謝，時有沃州期。"
        ],
        "title": "秋居寄王相公三首 三",
        "id": "2771e0fb-a3b4-413a-9c16-7621c1b67867"
    },
    {
        "author": "貫休",
        "paragraphs": [
            "宋璟姚崇死，中庸遂變移。",
            "如何遊萬里，祗爲一胡兒。",
            "泣溻乾坤色，飄零日月旗。",
            "火從龍闕起，淚向馬嵬垂。",
            "始憶張丞相，全師郭子儀。",
            "百官皆剽劫，九廟盡崩隳。",
            "塵撲銀輪暗，雷奔棧閣危。",
            "倖臣方賜死，野老不勝悲。",
            "及霤飄淪日，行宮寂寞時。",
            "人心雖未厭，天意亦難知。",
            "聖兩歸丹禁，承乾動四夷。",
            "因知納諫諍，始是太平基。"
        ],
        "title": "讀玄宗幸蜀記",
        "id": "e5caae55-5b5d-48e2-8818-10fc9d18ac72"
    },
    {
        "author": "貫休",
        "paragraphs": [
            "一詔羣公起，移山四海聞。",
            "因知丈夫事，須佐聖明君。",
            "白酒全傾甕，蒲輪半載雲。",
            "從茲居諫署，筆硯幾人焚。"
        ],
        "title": "聞徵四處士",
        "id": "fe5a10b9-a93d-4525-aa75-2d13eb823d14"
    },
    {
        "author": "貫休",
        "paragraphs": [
            "失意窮邊去，孤城值晚春。",
            "黑山霞不赤，白日鬼隨人。",
            "角咽胡風緊，沙昏磧月新。",
            "明時至公在，迴首莫因循。"
        ],
        "title": "送友人下第遊邊",
        "id": "e01077e4-9b2f-4ff5-8ec2-b2beb06c1959"
    },
    {
        "author": "貫休",
        "paragraphs": [
            "錦繡谷中人，相思入夢頻。",
            "寄言無別事，琢句似終身。",
            "書卷須求旨，鬚根易得銀。",
            "斯言如不惑，千里亦相親。"
        ],
        "tags": [
            "庐山"
        ],
        "title": "寄匡山紀公",
        "id": "6ca6a371-c799-4418-b228-bbf007af7117"
    },
    {
        "author": "貫休",
        "paragraphs": [
            "一事不經營，孤峰長老情。",
            "惟餐橡子餅，愛說道君兄。",
            "池藕香貍掘，山神白日行。"
        ],
        "title": "聞無相道人順世五首 一",
        "id": "379416d5-eb98-44ef-8fd7-41eb405b5952"
    },
    {
        "author": "貫休",
        "paragraphs": [
            "自昔尋師日，顛峰絕頂頭。",
            "雖聞不相似，特地使人愁。",
            "庭樹雪摧殘，上有白獮猴。",
            "大哉法中龍，去去不可留。"
        ],
        "title": "聞無相道人順世五首 二",
        "id": "84e54795-d406-4b1c-b77a-45de6ba025aa"
    },
    {
        "author": "貫休",
        "paragraphs": [
            "常思將道者，高論地爐傍。",
            "迂談無世味，夜深山木僵。",
            "下山遭離亂，多病惟深藏。",
            "一別三十年，煙水空茫茫。"
        ],
        "title": "聞無相道人順世五首 三",
        "id": "db52ba9d-b7c0-4a0a-9b69-4d55c3d4f2f5"
    },
    {
        "author": "貫休",
        "paragraphs": [
            "石霜既順世，吾師亦不住。",
            "杉桂有猩猩，糠粃無句句。",
            "土肥多孟蕨，道老如孾孺。",
            "莫比優曇花，斯人更難遇。"
        ],
        "title": "聞無相道人順世五首 四",
        "id": "eafffc19-3d74-4a0d-9d90-22fa3b4143dc"
    },
    {
        "author": "貫休",
        "paragraphs": [
            "百千萬億偈，共他勿交涉。",
            "所以那老人，密傳與迦葉。",
            "吾師得此法，不論劫不劫。",
            "去矣不可留，無踪若爲躡。"
        ],
        "title": "聞無相道人順世五首 五",
        "id": "02c5bb93-e6f6-4caf-8bfd-2d45a818d7ee"
    },
    {
        "author": "貫休",
        "paragraphs": [
            "松桂枝不動，陽烏飛半天。",
            "稻麻須結實，沙石欲生煙。",
            "毒氣仍干扇，高枝不立蟬。",
            "舊山多積雪，歸去是何年。"
        ],
        "title": "苦熱",
        "id": "2ee8df6b-525b-408e-bbdb-b5381367ed1f"
    },
    {
        "author": "貫休",
        "paragraphs": [
            "寂寥堆積者，自爲是高僧。",
            "客遠何人識，吟多冷病增。",
            "松煙青透壁，雪氣細吹燈。",
            "猶賴師於我，依依非面朋。"
        ],
        "title": "鄂渚贈祥公",
        "id": "7cbe381a-7b22-4e7e-ab21-99565ee597c5"
    },
    {
        "author": "貫休",
        "paragraphs": [
            "常憶能吟一，房連古帝墟。",
            "無端多忤物，唯我獨知渠。",
            "病愈囊空後，神清木落初。",
            "祗因烽火起，書札自茲疎。"
        ],
        "title": "懷武昌棲一二首 一",
        "id": "89e8030c-3a82-4507-9813-a5f235e7362b"
    },
    {
        "author": "貫休",
        "paragraphs": [
            "清風江上月，霜灑月中砧。",
            "得句先呈佛，無人知此心。",
            "寂寥從鬼出，蒼翠到門深。",
            "惟有雙峰寺，時時獨去尋。"
        ],
        "title": "懷武昌棲一二首 二",
        "id": "7f217011-f281-4957-9db6-797bbe42f2fb"
    },
    {
        "author": "貫休",
        "paragraphs": [
            "寒食將吾族，相隨過石溪。",
            "塚花沾酒落，林鳥學人啼。",
            "白水穿蕪疾，新霞出霧低。",
            "不堪迴首望，家在赤松西。"
        ],
        "title": "寒食郊外",
        "id": "2c940534-e56b-470c-8637-7b727a602811"
    },
    {
        "author": "貫休",
        "paragraphs": [
            "道高留不住，道去更何云。",
            "舉世皆趨世，如君始愛君。",
            "徑侵銀地滑，瀑到石城聞。",
            "它日如相憶，金桃一爲分。"
        ],
        "title": "送道士歸天台",
        "id": "12f8ead1-ed1c-4bd2-8c7c-c433b5f10e7b"
    },
    {
        "author": "貫休",
        "paragraphs": [
            "孟子終焉處，遊人得得過。",
            "⿰木養深黃狖小，地煗白雲多。",
            "孔聖嗟大謬，玄宗爭奈何。",
            "空餘峴山色，千古共嵯峨。"
        ],
        "title": "經孟浩然鹿門舊居二首 一",
        "id": "044d89e7-3b5a-40e1-8ae8-e6273de393ac"
    },
    {
        "author": "貫休",
        "paragraphs": [
            "花落谷鶯啼，精靈安在哉。",
            "青山不可問，永日獨裴回。",
            "塚穴應藏虎，荒碑祗見苔。",
            "伊余亦惆悵，昨日郢城迴。"
        ],
        "title": "經孟浩然鹿門舊居二首 二",
        "id": "eeda7c05-18ee-447c-a4b4-361dcec8f0e8"
    },
    {
        "author": "貫休",
        "paragraphs": [
            "春色滿三湘，送師還故鄉。",
            "穿霞逢黑鴧，乞食得紅薑。",
            "大化宗門闢，孤禪海樹涼。",
            "儻爲新句偈，寄我亦何妨。"
        ],
        "title": "春送禪師歸閩中",
        "id": "81de46df-7a5c-4e45-b174-e7f026d1f11d"
    },
    {
        "author": "貫休",
        "paragraphs": [
            "東西南北路，相遇共興哀。",
            "世濁無知己，子從何處來？",
            "菊衰芳草在，程遠宿煙開。",
            "儻遇中興主，還應不用媒。"
        ],
        "title": "途中逢周朴",
        "id": "bb03845a-507c-4a85-b25a-2cd7b2103ed2"
    },
    {
        "author": "貫休",
        "paragraphs": [
            "山翠碧嵯峨，攀牽去者多。",
            "淺深俱得地，好惡未知他。",
            "有草皆爲戶，無人不荷戈。",
            "相逢空悵望，更有好時麽。"
        ],
        "title": "避寇山中作",
        "id": "14c7275b-6c9d-44bc-80ca-84404009cb92"
    },
    {
        "author": "貫休",
        "paragraphs": [
            "蒼黃緣鳥道，峰脋見樓臺。",
            "檉桂香皆滴，煙霞濕不開。",
            "僧高眉半白，山老石多摧。",
            "莫問塵中事，如今正可哀。"
        ],
        "title": "避寇上唐臺山",
        "id": "74a252eb-e1c0-4cff-b958-872607a390ae"
    },
    {
        "author": "貫休",
        "paragraphs": [
            "律中麟角者，高[淡]出塵埃。",
            "芳草不曾觸，幾生如此來。",
            "壑風吹磬斷，杉露滴花開。",
            "如結林中社，伊余亦願陪。"
        ],
        "title": "題嶧桐律師院",
        "id": "f3ec4742-6ae4-4c1b-ab2e-b3c0cb65bc23"
    },
    {
        "author": "貫休",
        "paragraphs": [
            "跣足拄巴藤，潺湲渡幾曾。",
            "盡權無著印，不是登閑僧。",
            "熊耳應初到，牛頭始去登。",
            "畫來偏覺好，將寄柳吳興。"
        ],
        "title": "上馮使君渡水僧障子",
        "id": "3ff84338-4c67-4d21-a9ca-21fd8a7ce7ad"
    },
    {
        "author": "貫休",
        "paragraphs": [
            "光異磨礱出，輪非雕斵成。",
            "今宵剛道別，舉世勿人爭。",
            "征婦砧添怨，詩人哭到明。",
            "惟宜華頂叟，笙磬有餘聲。"
        ],
        "title": "秋夜翫月懷玉霄道士",
        "id": "f797c58f-66fc-4824-b457-fd739470ce47"
    },
    {
        "author": "貫休",
        "paragraphs": [
            "顏冉德無鄰，分憂浙水濱。",
            "愛山成大癖，求瘼似諸身。",
            "視事奸回盡，登樓海岳春。",
            "野人如有幸，應得見陶鈞。"
        ],
        "title": "上杭州令狐使君",
        "id": "6d76477f-567b-4b3a-8429-eb2fb623096e"
    },
    {
        "author": "貫休",
        "paragraphs": [
            "諸葛子作者，詩曾我細看。",
            "出山因覓孟，踏雪去尋韓。",
            "謬獨哭不錯，常流飲實難。",
            "知音知便了，歸去舊江干。"
        ],
        "title": "懷諸葛珏二首 一",
        "id": "80109dd8-2d23-4f26-9f9c-af2f8ab30c97"
    },
    {
        "author": "貫休",
        "paragraphs": [
            "羸馬與羸童，微吟冒北風。",
            "店孤僧共歇，日落思無窮。",
            "囊草無非刺，魏人那識公。",
            "鶯花五陵道，去去與誰同。"
        ],
        "title": "懷諸葛珏二首 二",
        "id": "ffbb2dc3-d796-4db0-b4ca-86c979155601"
    },
    {
        "author": "貫休",
        "paragraphs": [
            "二子依公子，雞鳴狗盜徒。",
            "青雲十上苦，白髮一莖無。",
            "風澀潮聲惡，天寒角韻孤。",
            "別離千萬里，何以慰榮枯。"
        ],
        "title": "懷錢唐羅隱章魯封",
        "id": "a0fab6ba-0410-41b9-b4df-e90573bc87d1"
    },
    {
        "author": "貫休",
        "paragraphs": [
            "從知無遠近，木落去閩城。",
            "地入無諸俗，冠峨甲乙精。",
            "山多高興亂，江直好風生。",
            "儉府清無事，唯應薦禰衡。"
        ],
        "title": "送沈侍郎",
        "id": "8cb0d317-82e2-454a-8fb7-5596f03c26fd"
    },
    {
        "author": "貫休",
        "paragraphs": [
            "身閑心亦然，如此已多年。",
            "語淡不著物，茶香別有泉。",
            "古衣和蘚衲，新偈幾人傳。",
            "時說秋歸夢，孤峰在海邊。"
        ],
        "title": "題宿禪師院",
        "id": "cd803d7e-c11b-455d-8586-97dd3fd5482a"
    },
    {
        "author": "貫休",
        "paragraphs": [
            "蕭索漳江北，何人慰寂寥。",
            "北風人獨立，南國信空遙。",
            "燒塢新雲白，漁家衆木凋。",
            "所思不可見，行雁在青霄。"
        ],
        "title": "秋晚泊石頭驛有寄",
        "id": "8fc62ffe-a9da-467e-ab7f-74427ac8722f"
    },
    {
        "author": "貫休",
        "paragraphs": [
            "杜宇聲聲急，行行楚水濆。",
            "道無裨政化，行處傲孤雲。",
            "幸到膺門下，頻蒙俸粟分。",
            "詩雖曾引玉，棊數中埋軍。",
            "山好還尋去，恩深豈易云。",
            "扇風千里泰，車雨九重聞。",
            "晴霧和花氣，危檣鼓浪文。",
            "終期陶鑄日，再見信陵君。"
        ],
        "title": "別盧使君",
        "id": "da1b470e-721b-44fa-a2a4-96d9be93a197"
    },
    {
        "author": "貫休",
        "paragraphs": [
            "如愚復愛詩，木落即眠遲。",
            "思苦香消盡，更深筆尚隨。",
            "飢童舂赤黍，繁露灑烏椑。",
            "看却龍鍾也，歸山是底時。"
        ],
        "title": "秋夜吟",
        "id": "72345f4c-bb4b-44cc-8070-0bbe44c532b6"
    },
    {
        "author": "貫休",
        "paragraphs": [
            "木落雨翛翛，桐江古岸頭。",
            "擬歸仙掌去，剛被謝公留。",
            "猛燒侵茶塢，殘霞照角樓。",
            "坐來還有意，流水面前流。"
        ],
        "title": "桐江閑居作十二首 一",
        "id": "e4eb7117-8f24-4e2c-8c14-65738c975e89"
    },
    {
        "author": "貫休",
        "paragraphs": [
            "香剎通真觀，樓臺倚郡城。",
            "陰森古樹氣，粗淡老僧情。",
            "壁畫連山潤，仙鐘扣月清。",
            "何須結西社，大道本無生。"
        ],
        "title": "桐江閑居作十二首 二",
        "id": "cc5d2a24-d230-4080-a9a7-8aa419da187a"
    },
    {
        "author": "貫休",
        "paragraphs": [
            "靜室焚檀印，深爐燒鐵瓶。",
            "茶和阿魏煖，火種柏根馨。",
            "數隻飛來鶴，成堆讀了經。",
            "何妨似支遁，騎馬入青冥。"
        ],
        "title": "桐江閑居作十二首 三",
        "id": "23a9a528-7aff-4962-8999-9d393ab433c0"
    },
    {
        "author": "貫休",
        "paragraphs": [
            "不問賡桑子，唯師妙吉祥。",
            "等閑眠片石，不覺到斜陽。",
            "獨自收櫧葉，教童探柏瓤。",
            "王孫莫指笑，淡泊味還長。"
        ],
        "title": "桐江閑居作十二首 四",
        "id": "34ba63db-8003-44f6-8e52-3e422349a2b5"
    },
    {
        "author": "貫休",
        "paragraphs": [
            "詩琢冰成句，多將大道論。",
            "人誰知此意，日日祗關門。",
            "乳鼠穿荒壁，溪龜上淨盆。",
            "因知無事貴，言外更無言。"
        ],
        "title": "桐江閑居作十二首 五",
        "id": "2175d830-a5b5-4cf3-9256-861c224b55f7"
    },
    {
        "author": "貫休",
        "paragraphs": [
            "紅黍飯溪苔，清吟茗數杯。",
            "祗應唯道在，無意俟時來。",
            "樹疊藏仙洞，山蒸足爆雷。",
            "從他嫌復笑，門更不曾開。"
        ],
        "title": "桐江閑居作十二首 六",
        "id": "f95e0da2-9bf1-40d4-8259-8aff74f66bed"
    },
    {
        "author": "貫休",
        "paragraphs": [
            "蟬急野蕭蕭，山中信屢招。",
            "樹香烹菌朮，詩□□瓊瑤。",
            "諸境教人認，荒榛引燒燒。",
            "吾皇禮金骨，誰□美南朝。"
        ],
        "title": "桐江閑居作十二首 七",
        "id": "43491681-26bd-4df7-8847-eb0114f33d87"
    },
    {
        "author": "貫休",
        "paragraphs": [
            "露滴滴蘅茅，秋成爽氣交。",
            "霜椑如蜜裹，□□似鹽苞。",
            "浮蘚侵蛩穴，微陽落鶴巢。",
            "還如山裏日，門更絕人敲。"
        ],
        "title": "桐江閑居作十二首 八",
        "id": "8dffe621-5c62-4f4f-a3d0-24db011ab579"
    },
    {
        "author": "貫休",
        "paragraphs": [
            "壍鳥毛衣別，頻來似愛吟。",
            "蕭條秋病後，斑駁綠苔深。",
            "珠翠籠金像，風泉灑玉琴。",
            "孰知吾所適，終不是心心。"
        ],
        "title": "桐江閑居作十二首 九",
        "id": "859b171b-533d-4d04-8d1a-fd03b06d915b"
    },
    {
        "author": "貫休",
        "paragraphs": [
            "芙蓉峰裏居，關閉復何如。",
            "白玃兼花鹿，多年不見渠。",
            "紅泉香滴瀝，丹桂冷扶疎。",
            "唯有西溪叟，時時到弊廬。"
        ],
        "title": "桐江閑居作十二首 十",
        "id": "da2eb8d9-4699-4a1d-b2fa-6aabe1a15c18"
    },
    {
        "author": "貫休",
        "paragraphs": [
            "憶在山中日，爲僧鬢欲衰。",
            "一燈常到曉，十載不離師。",
            "水汲冰溪滑，鐘撞雪閣危。",
            "從來多自省，不學擬何爲。"
        ],
        "title": "桐江閑居作十二首 十一",
        "id": "4c2b1379-b10f-401e-b172-8081c5044a01"
    },
    {
        "author": "貫休",
        "paragraphs": [
            "囊非撲滿器，門更絕人過。",
            "土井連岡冷，風簾迸葉多。",
            "村童頑似鐵，山菜硬如莎。",
            "唯有前山色，窗中無奈何。"
        ],
        "title": "桐江閑居作十二首 十二",
        "id": "cf25b759-79db-45d1-9b69-610f5d730ff4"
    },
    {
        "author": "貫休",
        "paragraphs": [
            "山風與霜氣，浩浩滿松枝。",
            "永日燒杉子，無人共此時。",
            "爲文攀諷諫，得道在毫釐。",
            "唯有桐江守，常憐志不卑。"
        ],
        "title": "寄馮使君",
        "id": "510ab4a1-3617-4cc0-a1f5-0e7e561f5448"
    },
    {
        "author": "貫休",
        "paragraphs": [
            "竺卿何處去，觸目盡淒涼。",
            "不見中秋月，空餘一炷香。",
            "殘花飄暮雨，枯葉蓋啼螿。",
            "誰禮新墳塔，蕭條渭水傍。"
        ],
        "title": "經棲白舊院二首 一",
        "id": "98da9e6a-be05-4f84-b49c-41ea3b29ba17"
    },
    {
        "author": "貫休",
        "paragraphs": [
            "國寶還亡一，時多李德林。",
            "故人卿相泣，承製渥恩深。",
            "舊藳誰收得，空堂影似吟。",
            "裴回不能去，寒日下西岑。"
        ],
        "title": "經棲白舊院二首 二",
        "id": "3ae51901-884c-41b3-afab-24d227da488d"
    },
    {
        "author": "貫休",
        "paragraphs": [
            "闒茸復埃塵，難親復易親。",
            "皆疑有仙術，問著却愁人。",
            "祗是耽浮蟻，曾云見泣麟。",
            "相逢先合手，渾似有前因。"
        ],
        "title": "贈李祐道人",
        "id": "25ea552e-e6e3-4c4a-9643-46313a813fb2"
    },
    {
        "author": "貫休",
        "paragraphs": [
            "藏經看幾徧，眉有數條霜。",
            "萬境心都泯，深冬日亦長。",
            "窗虛花木氣，衲挂水雲鄉。",
            "時說秋歸夢，峰頭雪滿牀。"
        ],
        "title": "贈景和尚院",
        "id": "cbe3e704-4cb1-42ce-8f08-1517e62a0a49"
    },
    {
        "author": "貫休",
        "paragraphs": [
            "折桂文如錦，分憂力若春。",
            "位高空倚命，詩妙古無人。",
            "有感禾爭熟，無私吏盡貧。",
            "野人如有幸，應得見陶鈞。"
        ],
        "title": "上宋使君",
        "id": "cfb2a2fd-38b6-4c07-a1df-63ab004ec2ce"
    },
    {
        "author": "貫休",
        "paragraphs": [
            "亂後知深隱，菴應近石樓。",
            "異香因雪歇，仙果落池浮。",
            "詩老全拋格，心空未到頭。",
            "還應嫌笑我，世路獨悠悠。"
        ],
        "title": "離亂後寄九峰和尚二首 一",
        "id": "2bd335a8-d8f6-41ab-bf90-eb0c68a3c72d"
    },
    {
        "author": "貫休",
        "paragraphs": [
            "蕭灑復蕭灑，松根獨據梧。",
            "瀑冰吟次折，遠燒坐來無。",
            "老𤣎寒披衲，孤雲靜入廚。",
            "不知知我否，已到不區區。"
        ],
        "title": "離亂後寄九峰和尚二首 二",
        "id": "b935ca1c-a8d6-4181-bd4f-669a145fdf5d"
    },
    {
        "author": "貫休",
        "paragraphs": [
            "冬暮雨菲菲，行人喜可稀。",
            "二階□夜雪，亞聖在春闈。",
            "馬疾頑童遠，山荒凍葉飛。",
            "□師無一事，應見麗龜歸。"
        ],
        "title": "送黃賓于赴舉",
        "id": "2b198b1b-9ab1-44bb-9328-5f14fe6c4ea6"
    },
    {
        "author": "貫休",
        "paragraphs": [
            "境清僧格冷，新斬古林開。",
            "舊隱還如此，令人來又來。",
            "嵐飛黏似霧，茶好碧於苔。",
            "但使心清淨，從渠歲月催。"
        ],
        "title": "題靈溪暢公墅",
        "id": "ee56384d-1331-4440-9bbc-06b173d75d9a"
    },
    {
        "author": "貫休",
        "paragraphs": [
            "回也曾言志，明君則事之。",
            "中興今若此，須去更何疑。",
            "志列秋霜好，忠言劇諫奇。",
            "陸機遊洛日，文舉薦衡時。",
            "虎跡商山雪，雲痕岳廟碑。",
            "夫君將潦倒，一說向深知。"
        ],
        "title": "送高九經赴舉",
        "id": "04ffd72a-f1b3-4649-ad10-1515e6a583a0"
    },
    {
        "author": "貫休",
        "paragraphs": [
            "水爾何如此，區區矻矻流。",
            "牆牆邊瀝瀝，砌砌下啾啾。",
            "味不卑於乳，聲常占得秋。",
            "崩騰成大瀑，落托出深溝。",
            "遠歷神仙窟，高淋竹樹頭。",
            "數家舂碓磑，幾處浴猿猴。",
            "共月穿峰罅，喧僧睡石樓。",
            "派通天宇闊，霤入楚江浮。",
            "爲潤知何極，無邊始自由。",
            "好歸江海裏，長負濟川舟。"
        ],
        "title": "東西二林寺流水",
        "id": "1d984c45-4fc0-4a41-b4cf-89b60352f152"
    },
    {
        "author": "貫休",
        "paragraphs": [
            "心苦酬心了，東歸謝所知。",
            "可鄰重試者，如折兩三枝。",
            "雨毒逢花少，山多愛馬遲。",
            "此行三可羨，正值倒戈時。"
        ],
        "title": "送王貞白重試東歸",
        "id": "d7ecbd4c-aa8d-42a8-ab02-e79733151163"
    },
    {
        "author": "貫休",
        "paragraphs": [
            "金脈火初微，開門竹杖隨。",
            "此身全是病，今日更嗔誰。",
            "落葉崢嶸處，諸峰爽拔時。",
            "唯思棠樹下，高論入圓伊。"
        ],
        "title": "早秋即事寄馮使君",
        "id": "4fafd02d-6d57-4fa9-88db-067a89caa8ba"
    },
    {
        "author": "貫休",
        "paragraphs": [
            "貌古眉如雪，看經二十霜。",
            "尋常對詩客，祗勸療心瘡。",
            "炭火邕湖瀅，山晴紫竹涼。",
            "怡然無一事，流水自湯湯。"
        ],
        "title": "贈景和尚院",
        "id": "550739a8-64b7-4a4f-b24f-132835de272e"
    },
    {
        "author": "貫休",
        "paragraphs": [
            "待價欲要君，山前獨灌園。",
            "雖然不識面，要且已消魂。",
            "鹿睡紅霞影，泉淋白石門。",
            "伊余心更苦，何日共深論。"
        ],
        "title": "寄西山胡汾",
        "id": "b009a1a1-c9fa-444d-bb75-1df42230400c"
    },
    {
        "author": "貫休",
        "paragraphs": [
            "師院清無敵，師心智不知。",
            "臘高清眼細，閑甚白雲卑。",
            "煮茗然楓枿，泥牆札祖碑。",
            "愛師終不及，謾住許多時。"
        ],
        "title": "題師頴和尚院",
        "id": "72f3ee07-8164-48ef-b151-a89213c368f8"
    },
    {
        "author": "貫休",
        "paragraphs": [
            "雲頂聊一望，山靈草木奇。",
            "黔南在何處，堪笑復堪悲。",
            "菊歇香未歇，露繁蟬不飢。",
            "明朝又西去，錦水與峨眉。"
        ],
        "title": "遊雲頂山晚望",
        "id": "4b955db8-1d3d-4dc7-bb07-c05213bfb067"
    },
    {
        "author": "貫休",
        "paragraphs": [
            "千騎擁朱輪，香塵豈是塵。",
            "如何補衮服，來看衲衣人。",
            "莊叟因先覺，空王有宿因。",
            "對花無俗態，愛竹見天真。",
            "欹枕松窗迥，題牆道意新。",
            "戒師慙匪什，都講更勝詢。",
            "桃熟多紅璺，茶香有碧筋。",
            "高宗多不寐，終是夢中人。"
        ],
        "title": "劉相公見訪",
        "id": "54eba643-8818-4d0e-b957-8f245334d9da"
    },
    {
        "author": "貫休",
        "paragraphs": [
            "不見高人久，空令鄙恡多。",
            "遙思青嶂下，無那白雲何。",
            "子愛寒山子，歌惟樂道歌。",
            "會應陪太守，一日到煙蘿。"
        ],
        "title": "寄赤松舒道士二首 一",
        "id": "aebf17e6-ad83-4325-84a7-68e85ed85208"
    },
    {
        "author": "貫休",
        "paragraphs": [
            "余亦如君也，詩魔不敢魔。",
            "一餐兼午睡，萬事不如他。",
            "雨陣衝溪月，蛛絲罥砌莎。",
            "近知山果熟，還擬寄來麽。"
        ],
        "title": "寄赤松舒道士二首 二",
        "id": "def6beb6-726d-417c-a6d9-2ed535e096f4"
    },
    {
        "author": "貫休",
        "paragraphs": [
            "流浪兵荒苦，相思歲月闌。",
            "理惟通至道，人或謂無端。",
            "燒猛湖煙赤，窗空雪月寒。",
            "知音不可見，始爲一吟看。"
        ],
        "title": "鄂渚逢楊贊禹",
        "id": "eb3c873c-6348-4d31-b01b-9595fd065cfd"
    },
    {
        "author": "貫休",
        "paragraphs": [
            "積翠迸一瀑，紅霞碧霧開。",
            "方尋此境去，莫問幾時迴。",
            "盪槳入檐石，思詩聞早雷。",
            "唯師心似我，欲近不然灰。"
        ],
        "title": "別性空禪師",
        "id": "700ca29d-82f7-4c3a-8a66-0ff0c4a163a4"
    },
    {
        "author": "貫休",
        "paragraphs": [
            "不名兼不利，相遇海西濆。",
            "白字未干髮，清時錯愛雲。",
            "頭巾多酒氣，竹杖有苔文。",
            "久積希顏意，林中又送君。"
        ],
        "title": "送胡處士",
        "id": "c58e3397-685a-4acd-8409-1c7d675c6014"
    },
    {
        "author": "貫休",
        "paragraphs": [
            "小一頭應白，孤高住歙城。",
            "不知安樂否，何以近無生。",
            "燒逼鴻行側，風乾雪朕清。",
            "途中逢此信，珍重未精誠。"
        ],
        "title": "寄瀾公二首 一",
        "id": "64d9609b-53d8-4eef-986a-64c6f645b180"
    },
    {
        "author": "貫休",
        "paragraphs": [
            "荒亂拋深隱，飄零遠寓居。",
            "片雲無定所，得力是逢渠。",
            "瀑灂羣公社，江崩古帝墟。",
            "終期再相見，招手復何如。"
        ],
        "title": "寄瀾公二首 二",
        "id": "3f60045a-4d04-430c-ae97-69454af2a690"
    },
    {
        "author": "貫休",
        "paragraphs": [
            "花塹接滄洲，陰雲閑楚丘。",
            "雨聲雖到夜，吟味不如秋。",
            "古屋藏花鴿，荒園聚亂流。",
            "無機心便是，何用話歸休。"
        ],
        "title": "寄棲一上人",
        "id": "0339c075-3dce-4d7d-8854-c9de165977ca"
    },
    {
        "author": "貫休",
        "paragraphs": [
            "湘水萬餘里，師遊芳草生。",
            "登山乞食後，無伴入雲行。",
            "宿雨和花落，春牛擁霧耕。"
        ],
        "title": "送僧之湖南",
        "id": "89ada22b-c8fd-4f32-9766-b51d896d7de3"
    },
    {
        "author": "貫休",
        "paragraphs": [
            "靜坐黔城北，離仁半歲彊。",
            "霧中紅黍熟，燒後白雲香。",
            "多病如何好，無心去始長。",
            "寂寥還得句，溪上寄三張。"
        ],
        "title": "秋末寄張侍郎",
        "id": "3dc3720c-f1fc-4a11-8cc6-097cfe626633"
    },
    {
        "author": "貫休",
        "paragraphs": [
            "單于烽火動，都護去天涯。",
            "別賜黃金甲，親臨白玉除。",
            "塞垣須靜謐，師旅審安危。",
            "定遠條支寵，如今勝古時。"
        ],
        "title": "古塞曲三首 一",
        "id": "4f49601d-f757-4cd2-b8f0-4b8d6f05bb9d"
    },
    {
        "author": "貫休",
        "paragraphs": [
            "方見將軍貴，分明[對]冕旒。",
            "聖恩如遠被，狂虜不難收。",
            "臣節唯期死，功勳敢望侯。",
            "終辭脩里第，從此出皇州。"
        ],
        "title": "古塞曲三首 二",
        "id": "516fbe77-eee2-4a8c-a982-6d0548f33e0f"
    },
    {
        "author": "貫休",
        "paragraphs": [
            "百萬精兵動，參差便渡遼。",
            "如何好白日，亦照此天驕。",
            "遠樹深疑賊，驚蓬迥似鵰。",
            "凱歌何日唱，磧路共天遙。"
        ],
        "title": "古塞曲三首 三",
        "id": "d71efae1-1556-4efc-83e4-500de066aa44"
    },
    {
        "author": "貫休",
        "paragraphs": [
            "下營依遁甲，分帥把河隍。",
            "地使人心惡，風吹旗燄荒。",
            "搜山得探卒，放火獵黃羊。",
            "唯有南飛雁，聲聲斷客腸。"
        ],
        "title": "古塞下曲七首 一",
        "id": "7e385d41-7a71-4829-905d-bd7f1e806c99"
    },
    {
        "author": "貫休",
        "paragraphs": [
            "歸去是何年，山連邏逤川。",
            "蒼黃曾戰地，空闊養鵰天。",
            "旗插蒸沙堡，槍擔卓槊泉。",
            "蕭條寒日落，號令徹窮邊。"
        ],
        "title": "古塞下曲七首 二",
        "id": "b12b7929-807e-4c85-bf63-961b810df9c3"
    },
    {
        "author": "貫休",
        "paragraphs": [
            "虜寇日相持，如龍馬不肥。",
            "突圍金甲破，趂賊鐵槍飛。",
            "漢月堂堂上，胡雲慘慘微。",
            "黃河冰已合，猶未送征衣。"
        ],
        "tags": [
            "黄河"
        ],
        "title": "古塞下曲七首 三",
        "id": "6917c039-5787-4737-afbe-960f9d8123ce"
    },
    {
        "author": "貫休",
        "paragraphs": [
            "南北惟堪恨，東西實可嗟。",
            "常飛侵夏雪，何處有人家？",
            "風刮陰山薄，河推大岸斜。",
            "祗應寒夜夢，時見故園花。"
        ],
        "title": "古塞下曲七首 四",
        "id": "4b785cad-7bd9-4a1e-86bd-5118ea86eeea"
    },
    {
        "author": "貫休",
        "paragraphs": [
            "不是將軍勇，胡兵豈易當。",
            "雨曾淋火陣，箭又中金瘡。",
            "鐵嶺全無土，豺羣亦有狼。",
            "因思無戰日，天子是陶唐。"
        ],
        "title": "古塞下曲七首 五",
        "id": "f1ee72d0-3426-41ff-9681-25376a1dce20"
    },
    {
        "author": "貫休",
        "paragraphs": [
            "榆葉飄蕭盡，關防烽寨重。",
            "寒來知馬疾，戰後覺人兇。",
            "燒逐飛蓬死，沙生毒霧濃。",
            "誰能奏明主，功業已堪封。"
        ],
        "title": "古塞下曲七首 六",
        "id": "c1bd78c1-45dd-4000-a6a0-f5fd0f95fffd"
    },
    {
        "author": "貫休",
        "paragraphs": [
            "萬戰千征地，蒼茫古塞門。",
            "陰兵爲客祟，惡酒發刀痕。",
            "風落崑崙石，河崩苜蓿根。",
            "將軍更移帳，日日近西蕃。"
        ],
        "title": "古塞下曲七首 七",
        "id": "601d8e9a-142c-4dfa-a390-8f422ac68e79"
    },
    {
        "author": "貫休",
        "paragraphs": [
            "幽幷兒百萬，百戰未曾輸。",
            "蕃界已深入，將軍仍遠圖。",
            "月明風拔帳，磧暗鬼騎狐。",
            "但有東歸日，甘從筋力枯。"
        ],
        "title": "古塞上曲七首 一",
        "id": "db2e6b95-1383-4d00-8fa6-ff3ac7779bf7"
    },
    {
        "author": "貫休",
        "paragraphs": [
            "中軍殺白馬，白日祭蒼蒼。",
            "號變旗幡亂，鼙乾草木黃。",
            "朔雲含凍雨，枯骨放妖光。",
            "故國今何處，參差近鬼方。"
        ],
        "title": "古塞上曲七首 二",
        "id": "e3d253d8-25c2-474e-b0c8-dc2bf199bef9"
    },
    {
        "author": "貫休",
        "paragraphs": [
            "白雁兼羌笛，幾年垂淚聽。",
            "陰風吹殺氣，永日在青冥。",
            "遠戍秋添將，邊烽夜雜星。",
            "嫖姚頭半白，猶自看兵經。"
        ],
        "title": "古塞上曲七首 三",
        "id": "74e6902f-8152-4c25-84e3-b6dc1965eb78"
    },
    {
        "author": "貫休",
        "paragraphs": [
            "久雨始無塵，邊聲四散聞。",
            "浸河荒寨柱，吹角白頭軍。",
            "戰馬齕𦎬草，烏鳶識陣雲。",
            "征人心力盡，枯骨更遭焚。"
        ],
        "title": "古塞上曲七首 四",
        "id": "81687455-4367-4bec-9567-2b973766009e"
    },
    {
        "author": "貫休",
        "paragraphs": [
            "帳幕侵奚界，憑陵未可涯。",
            "擒生行別路，尋箭向平沙。",
            "赤落蒲桃葉，香微甘草花。",
            "不堪登隴望，白日又西斜。"
        ],
        "title": "古塞上曲七首 五",
        "id": "061e8cbe-c05c-48b2-ab99-786946dc247d"
    },
    {
        "author": "貫休",
        "paragraphs": [
            "地角天涯外，人號鬼哭邊。",
            "大河流敗卒，寒日下蒼煙。",
            "殺氣諸蕃動，軍書一箭傳。",
            "將軍莫惆悵，高處是燕然。"
        ],
        "title": "古塞上曲七首 六",
        "id": "f42235ee-d4d1-4139-a8fc-599f139dd27d"
    },
    {
        "author": "貫休",
        "paragraphs": [
            "山接胡奴水，河連勃勃城。",
            "數州今已伏，此命豈堪輕。",
            "磧吼旄頭落，風乾刁斗清。",
            "因嗟李陵苦，祗得沒蕃名。"
        ],
        "title": "古塞上曲七首 七",
        "id": "a412022b-2965-4ddb-bb76-ea59af9e74db"
    },
    {
        "author": "貫休",
        "paragraphs": [
            "掃盡狂胡迹，迴頭望故關。",
            "相逢惟死鬬，豈易得生還。",
            "縱宴參胡樂，收兵過雪山。",
            "不封十萬戶，此事亦應閑。"
        ],
        "title": "古出塞曲三首 一",
        "id": "53b39de2-aa4e-420a-b55d-d4b3c6a423e7"
    },
    {
        "author": "貫休",
        "paragraphs": [
            "玉帳將軍意，殷勤把酒論。",
            "功高寧在我，陣沒與招魂。",
            "塞色干戈束，軍容喜氣屯。",
            "男兒今始是，譀出玉關門。"
        ],
        "title": "古出塞曲三首 二",
        "id": "d7614674-e17b-427d-a0c5-9e26147f16d2"
    },
    {
        "author": "貫休",
        "paragraphs": [
            "回首隴山頭，連天草木秋。",
            "聖君應入夢，半路遣封侯。",
            "水不擔陰雪，柴令倒戍樓。",
            "歸來麟閣上，春色滿皇州。"
        ],
        "title": "古出塞曲三首 三",
        "id": "866e6de8-31cf-4772-8078-50e5c00f708a"
    },
    {
        "author": "貫休",
        "paragraphs": [
            "地變賢人喪，瘡痍不可觀。",
            "一聞消息苦，千種破除難。",
            "陰騭那虛擲，深山近始安。",
            "玄關評兔角，玉器琢雞冠。",
            "傲野高難狎，融怡美不殫。",
            "冀迎新渥澤，遽逐逝波瀾。",
            "蛻殼埋金隧，飛精駕錦鸞。",
            "傾摧千仞壁，枯歇一株蘭。",
            "仙廟詩雖繼，苔牆篆必鞔。",
            "煙霞成片黯，松桂著行乾。",
            "影拄溪流咽，堂扃隟月寒。",
            "寂寥遺藥犬，縹緲想瓊竿。",
            "伊昔相尋遠，留連幾盡歡。",
            "論詩花作席，炙菌葉爲盤。",
            "彭伉心相似，承禎趣一般。",
            "琴彈溪月側，棊次砌雲殘。",
            "儵忽成千古，飄零見百端。",
            "荆囊春浩浩，吳越浪漫漫。",
            "已矣紅霞子，空留白石壇。",
            "無弦亦須絕，回首一長歎。"
        ],
        "title": "聞赤松舒道士下世",
        "id": "df764d09-6970-4b94-ab8d-1bf5cc159c79"
    },
    {
        "author": "貫休",
        "paragraphs": [
            "郡政今良吏，門風古縉紳。",
            "萬年唐社稷，一箇哭麻人。",
            "憤烈身先死，敷敭氣益貞。",
            "天乎資大寶，泰矣見忠臣。",
            "得罪鍾多故，投荒豈是迍。",
            "玉寒方重澀，松古更青皴。",
            "鵬𪄚寧唯白，龍多豈止荀。",
            "道孤梳有雪，恩重淚盈巾。",
            "喻蜀須憑草，成周必仗仁。",
            "三峰宵旰切，萬里渥恩新。",
            "賦鵩言無累，依劉德有鄰。",
            "風期仁祖帽，鼠訝史雲塵。",
            "禪叟知何幸，玄談有宿因。",
            "雙溪逢陸海，荆渚遇平津。",
            "落日愁聞笛，何人爲吐茵。",
            "生徒希匠化，寰海仰經綸。",
            "疾愈蟬聲老，年豐雨滴頻。",
            "劉虬師弟子，時喜一相親。"
        ],
        "title": "贈抱麻劉舍人",
        "id": "2cd6df86-e9e8-4c18-8117-3b7ea20163d2"
    },
    {
        "author": "貫休",
        "paragraphs": [
            "刻羽流商否，霜風動地吹。",
            "邇來唯自惜，知合是誰知。",
            "塹雪消難盡，鄰僧睡太奇。",
            "知音不可得，始爲一吟之。"
        ],
        "title": "夜寒寄盧給事二首 一",
        "id": "3f3d56f2-c049-40d4-8349-c4c108be013f"
    },
    {
        "author": "貫休",
        "paragraphs": [
            "心苦味不苦，世衰吾道微。",
            "清如吞雪雹，誰把比珠璣。",
            "作者相收拾，常人任是非。",
            "舊居滄海上，歸去即應歸。"
        ],
        "title": "夜寒寄盧給事二首 二",
        "id": "8b1bd2ac-136b-4a81-bef8-b8b6e7c3029e"
    },
    {
        "author": "貫休",
        "paragraphs": [
            "年年屈復屈，惆悵曲江湄。",
            "自古身榮者，多非年少時。",
            "空囊投刺遠，大雪入關遲。",
            "來歲還公道，平人不用疑。"
        ],
        "title": "送葉蒙赴舉",
        "id": "3ad3a5bb-70bb-4bc2-8911-b2a6992baa33"
    },
    {
        "author": "貫休",
        "paragraphs": [
            "世亂君巡狩，清賢又告亡。",
            "星辰皆有角，日月略無光。",
            "金柱連天折，瑤階被賊荒。",
            "令人轉惆悵，無路問蒼蒼。"
        ],
        "title": "聞王慥常侍卒三首 一",
        "id": "f0416605-ce3a-4e92-80db-2bd29c632882"
    },
    {
        "author": "貫休",
        "paragraphs": [
            "宗社運微衰，山摧甘井枯。",
            "不知千載後，更有此人無。",
            "政入龔黃甲，詩輕沈宋徒。",
            "受恩酬未得，不覺祗長吁。"
        ],
        "title": "聞王慥常侍卒三首 二",
        "id": "5fbe45d0-4760-4422-87b2-96df7becce86"
    },
    {
        "author": "貫休",
        "paragraphs": [
            "儻在扶天步，重興古國風。",
            "還如齊晏子，再見狄梁公。",
            "棠樹梅溪北，佳城舜廟東。",
            "誰修循吏傳，對此莫悤悤。"
        ],
        "title": "聞王慥常侍卒三首 三",
        "id": "ab574363-6946-4118-af09-3671cf4fca1f"
    },
    {
        "author": "貫休",
        "paragraphs": [
            "藤屨兼閩竹，吟行一水傍。",
            "樹涼蟬不少，溪斷路多荒。",
            "燒岳陰風起，田家濁酒香。",
            "登高吟更苦，微月出蒼茫。"
        ],
        "title": "秋晚野步",
        "id": "61e320ab-c0d5-41a3-a836-ead8b94564f3"
    },
    {
        "author": "貫休",
        "paragraphs": [
            "王室今如燬，仍聞喪我師。",
            "古容圖得否，內院去無疑。",
            "岳鬼月中哭，松龕雪次隳。",
            "直須文五色，始可立高碑。"
        ],
        "title": "聞大願和尚順世三首 一",
        "id": "f25f808d-b3dc-46a3-94f1-27d63e18543a"
    },
    {
        "author": "貫休",
        "paragraphs": [
            "鄴衛松杉外，芝蘭季孟間。",
            "盡希重詔出，祗待六龍還。",
            "不疾成千古，令焚動四山。",
            "感恩終有淚，遙寄水潺潺。"
        ],
        "title": "聞大願和尚順世三首 二",
        "id": "b672cb2d-0d41-4ee4-8a20-f78d899df704"
    },
    {
        "author": "貫休",
        "paragraphs": [
            "師稟盡名卿，孤峰老稱情。",
            "若遊三點外，爭把七賢平。",
            "苦霧埋空室，啼猨有咽聲。",
            "今朝益惆悵，曾沐下牀迎。"
        ],
        "title": "聞大願和尚順世三首 三",
        "id": "2e07d818-f8e9-4ecd-ad9a-9e96b6ff1301"
    },
    {
        "author": "貫休",
        "paragraphs": [
            "憶昨送君詩，平人不用疑。",
            "吾徒若不得，天道即應私。",
            "塵土茫茫曉，麟龍草草騎。",
            "相思不可見，又是落花時。"
        ],
        "title": "聞葉蒙及第",
        "id": "a5400d94-a37f-4b08-9198-37ba84d6bb2c"
    },
    {
        "author": "貫休",
        "paragraphs": [
            "舊識爲邊帥，師遊勝事兼。",
            "連天唯白草，野餅有紅鹽。",
            "蕃近風多{孛支}，河渾磧半淹。",
            "因知心似月，處處有人瞻。"
        ],
        "title": "送僧之靈夏",
        "id": "3f6aaf57-b3d9-4c03-a172-c1b300641f67"
    },
    {
        "author": "貫休",
        "paragraphs": [
            "造化太茫茫，端居紫石房。",
            "心遺無句句，頂處有霜霜。",
            "白鹿眠枯葉，清泉灑毳囊。",
            "寄言疑未決，須道雪溪旁。"
        ],
        "title": "書無相道人菴",
        "id": "3ab6673b-d3b3-498d-be60-a1adfd4858f4"
    },
    {
        "author": "貫休",
        "paragraphs": [
            "相訪多衝雨，由來德有鄰。",
            "卷簾繁暑退，濕樹一蟬新。",
            "道在誰爲主，吾衰自有因。",
            "祗應江海上，還作狎鷗人。"
        ],
        "title": "明進士北齋避暑",
        "id": "8d511214-d634-4647-a5f8-822a6080a045"
    },
    {
        "author": "貫休",
        "paragraphs": [
            "白頭爲遠客，常憶白雲間。",
            "祗覺老轉老，不知閑是閑。",
            "花含宜細雨，室冷是深山。",
            "唯有霜臺客，依依是往還。"
        ],
        "title": "晚春寄吳融于競二侍郎",
        "id": "7ba3d33d-418b-40da-87ff-6836c230ac78"
    },
    {
        "author": "貫休",
        "paragraphs": [
            "沃州那不住，一別許多時。",
            "幾度懷君夜，相逢出夢遲。",
            "瓶擔千丈瀑，偈是七言詩。",
            "若向羅浮去，伊余亦願隨。"
        ],
        "title": "喜不思上人來",
        "id": "e15231ea-e011-4af2-a471-d93536cf93ce"
    },
    {
        "author": "貫休",
        "paragraphs": [
            "仙觀在雲端，相思星斗寒。",
            "常憐呼鶴易，却恨見君難。",
            "石罅青虵濕，風榸白菌乾。",
            "終期花月下，壇上聽君彈。"
        ],
        "title": "秋懷赤松道士",
        "id": "2e4e8c4e-9f12-407c-8ad7-055d61527087"
    },
    {
        "author": "貫休",
        "paragraphs": [
            "離亂生涯盡，依劉是見機。",
            "從來吟太苦，不得力還稀。",
            "路入閩山熟，江浮瘴雨肥。",
            "何須折楊柳，相送已依依。"
        ],
        "title": "送劉逖赴閩辟",
        "id": "316bb760-a73a-4ae5-a498-a604d2526270"
    },
    {
        "author": "貫休",
        "paragraphs": [
            "通宵復連夕，其狀祗如傾。",
            "却遣思山者，忽然嫌水聲。",
            "好花飄草盡，古壁欲雲生。",
            "不奈天難問，迢迢遠客情。"
        ],
        "title": "苦雨中作",
        "id": "16e05dff-217a-4b95-b122-042cc9fd1250"
    },
    {
        "author": "貫休",
        "paragraphs": [
            "焚香祝海靈，開眼夢中行。",
            "得達即便是，無生可作輕。",
            "流黃山火著，碇石索雷鳴。",
            "想到夷王禮，還爲上寺迎。"
        ],
        "tags": [
            "黄山"
        ],
        "title": "送僧歸日本",
        "id": "409fb19a-ee56-4158-88a1-d52bd7f9710f"
    },
    {
        "author": "貫休",
        "paragraphs": [
            "貌古似蒼鶴，心清如鼎湖。",
            "仍聞得新義，便欲註陰符。",
            "點化金常有，閑行影漸無。",
            "杳兮中便是，應不食菖蒲。"
        ],
        "title": "贈信安鄭道人",
        "id": "d6d4be1a-303f-426e-918a-c1208bb1066b"
    },
    {
        "author": "貫休",
        "paragraphs": [
            "帝念梓州民，年年戰仗頻。",
            "山川無草木，烽火沒煙塵。",
            "政亂皆因亂，安人必藉仁。",
            "皇天開白日，殷鼎輟誠臣。",
            "一日離君側，千官送渭濱。",
            "酒傾紅琥珀，馬控白騏驎。",
            "渥澤番番降，壺漿處處陳。",
            "旌幢山色濕，邛僰鳥啼新。",
            "帟幕還名儉，良醫始姓秦。",
            "軍雄城似岳，地變物含春。",
            "白必侵雙鬢，清應誡四鄰。",
            "吾皇重命相，更合是何人。"
        ],
        "title": "送吏部劉相公除東川",
        "id": "292b47cc-a1bc-4c6a-aab1-bf808b3b459d"
    },
    {
        "author": "貫休",
        "paragraphs": [
            "萬事歸一衲，曹溪初去尋。",
            "從來相狎輩，盡不是知音。",
            "乞食林花落，穿雲翠巘深。",
            "終希重一見，示我祖師心。"
        ],
        "title": "送智光禪伯",
        "id": "9db4b8ed-970a-46c8-8236-aa920d6c5cc4"
    },
    {
        "author": "貫休",
        "paragraphs": [
            "片片含天意，紛紛勢莫拘。",
            "灑於諸瑞後，憂恐一冬無。",
            "鶴凚聲偏密，風焦片益粗。",
            "冷牽人夢轉，清逼瘴根徂。",
            "掃徑僧傾笠，爲詩士棄爐。",
            "橋高銀螮蝀，峰峻玉浮圖。",
            "盈尺何須問，豐年已可□。",
            "遙思郢中曲，句句出冰壺。"
        ],
        "title": "夜對雪寄杜使君",
        "id": "7c4f55cf-9f7a-4779-9d4d-04909ce6bd0b"
    },
    {
        "author": "貫休",
        "paragraphs": [
            "太宗羅俊彥，桂玉比光輝。",
            "難得終須得，言歸始是歸。",
            "風帆天際吼，金鶚月中飛。",
            "五府如交辟，魚書莫便稀。"
        ],
        "title": "送王轂及第後歸江西",
        "id": "39815561-8fff-46bd-8a48-adaa57c7e7ef"
    },
    {
        "author": "貫休",
        "paragraphs": [
            "文行成身事，從知貴得仁。",
            "歸來還寂寞，何以慰交親。",
            "芳草色似動，胡桃花又新。",
            "昌朝有知己，好作諫垣臣。"
        ],
        "title": "送盧瞻罷廬陵幕歸閿鄉",
        "id": "2cb6681d-abba-4cbd-9e5d-cd9307c60621"
    },
    {
        "author": "貫休",
        "paragraphs": [
            "避亂無深淺，蒼黃古驛東。",
            "草枯牛尚齕，霞濕燒微紅。",
            "□□時時□，人愁處處同。",
            "猶逢好時否，孤坐雪濛濛。"
        ],
        "title": "避寇白沙驛作",
        "id": "89dbb1ab-0373-435a-862c-366a73b016f4"
    },
    {
        "author": "貫休",
        "paragraphs": [
            "蒼蒼難可問，問荅亦難聞。",
            "落葉平津岸，愁人李使君。",
            "文章應力竭，茅土始天分。",
            "又逐東風去，迢迢隔嶺雲。"
        ],
        "title": "聞李頻員外卒",
        "id": "20ddb6ca-d910-4a35-8f78-f7206e28b12d"
    },
    {
        "author": "貫休",
        "paragraphs": [
            "久住荆溪北，禪關挂綠蘿。",
            "風清閑客去，睡美落花多。",
            "萬事皆妨道，孤峰謾憶他。",
            "新詩舊知己，始爲味如何。"
        ],
        "title": "江陵寄翰林韓偓學士",
        "id": "3de94bff-c805-4a0b-8756-c7aa6ac9e8df"
    },
    {
        "author": "貫休",
        "paragraphs": [
            "閑門微雪下，慵惰計全成。",
            "默作便終日，孤峰祗此清。",
            "身心閑少夢，杉竹冷多聲。",
            "唯有西峰叟，相逢眼最明。"
        ],
        "title": "閑居作",
        "id": "8bbc7fb7-5814-4ba0-932a-b9f8b7a50d7c"
    },
    {
        "author": "貫休",
        "paragraphs": [
            "刻形求得相，事事未嘗眠。",
            "霖雨方爲雨，非煙豈是煙。",
            "童收庭樹果，風曳案頭牋。",
            "仲虺專爲誥，何充雅愛禪。",
            "靜嫌山色遠，病是酒杯偏。",
            "蜩響初穿壁，蘭芽半出甎。",
            "堂懸金粟像，門枕御溝泉。",
            "旦沐雖頻握，融帷孰敢褰。",
            "德高羣彥表，善植幾生前。",
            "脩補烏皮几，深藏子敬氈。",
            "扶持千載聖，瀟灑一聲蟬。",
            "棊陣連殘月，僧交似大顛。",
            "常知生似幻，維重直如弦。",
            "餅憶蓴羹美，茶思岳瀑煎。",
            "祗聞溫樹譽，堪鄙竹林賢。",
            "脫穎三千士，馨香四十年。",
            "寬平開義路，淡泞潤清田。",
            "哲后知如子，空王夙有緣。",
            "對歸香滿袖，吟次月當川。",
            "休說慙如揵，堯天即梵天。"
        ],
        "title": "和韋相公見示閑臥",
        "id": "82d82ab1-d18d-496b-b0f7-7931ce75bf6f"
    },
    {
        "author": "貫休",
        "paragraphs": [
            "舉世遭心使，吾師獨使心。",
            "萬緣冥目盡，一句不言深。",
            "野火燒禪石，殘霞照栗林。",
            "秋風溪上路，終願一相尋。"
        ],
        "title": "寄山中伉禪師",
        "id": "01b15546-2895-456b-81eb-459360c705f8"
    },
    {
        "author": "貫休",
        "paragraphs": [
            "一別一公後，相思時一吁。",
            "眼中瘡校未，般若偈持無。",
            "卷句冰團大，爐煙櫪橛粗。",
            "勸君君記取，不用更他圖。"
        ],
        "title": "秋寄栖一",
        "id": "55b70b6e-b2ee-4df6-b76c-dc99a5043c06"
    },
    {
        "author": "貫休",
        "paragraphs": [
            "白石峰之半，先生好在麽。",
            "捲簾當大瀑，常恨不如他。",
            "杉罅龍涎溢，潭㘭石髮多。",
            "吾皇搜草澤，爭奈謝安何。"
        ],
        "tags": [
            "庐山"
        ],
        "title": "懷匡山山長二首 一",
        "id": "b350d17b-8e23-4042-bf63-9f5900f59be1"
    },
    {
        "author": "貫休",
        "paragraphs": [
            "見說面前峰，尋常醉亦登。",
            "雨餘多菌出，燒甚古崖崩。",
            "覓句曾衝虎，耕田半爲僧。",
            "聞名多歲也，常恨不飛騰。"
        ],
        "tags": [
            "庐山"
        ],
        "title": "懷匡山山長二首 二",
        "id": "baae70d6-9e7c-4062-aec3-1f8731f72c6d"
    },
    {
        "author": "貫休",
        "paragraphs": [
            "知爾今何處，孤高獨不羣。",
            "論詩唯許我，窮易到無文。",
            "貰酒兒穿雪，尋僧月照雲。",
            "何時再相見，兵寇尚紛紛。"
        ],
        "title": "懷高真動二首 一",
        "id": "519ac77d-8fe5-4c79-ac5c-091cf9b44d65"
    },
    {
        "author": "貫休",
        "paragraphs": [
            "久別無消息，今秋忽得書。",
            "諸孤婚嫁苦，求己世情疎。",
            "亂甚無喬木，溪多不釣魚。",
            "祗應金岳色，如爾復如余。"
        ],
        "title": "懷高真動二首 二",
        "id": "7aaa3ebd-bc84-4314-93b4-58bbe8e1d6c8"
    },
    {
        "author": "貫休",
        "paragraphs": [
            "楚國茱萸月，吳吟梨栗船。",
            "遠遊無定所，高臥是何年。",
            "浪卷紛紛葉，檣衝澹澹煙。",
            "去心還自喜，廬岳倚青天。"
        ],
        "tags": [
            "庐山"
        ],
        "title": "秋末入匡山船行八首 一",
        "id": "98010ad5-bc2c-472a-851b-98f809fc9fcc"
    },
    {
        "author": "貫休",
        "paragraphs": [
            "蘆葦深花裏，漁歌一曲長。",
            "人心雖憶越，帆態似浮湘。",
            "石獺銜魚白，汀茅浸浪黃。",
            "等閑千萬里，道在亦無妨。"
        ],
        "tags": [
            "庐山"
        ],
        "title": "秋末入匡山船行八首 二",
        "id": "23391358-ea11-49ab-abf8-a0a209374a39"
    },
    {
        "author": "貫休",
        "paragraphs": [
            "島上離家化，茅茨竹戶開。",
            "黃桑雙鵲喜，白日有誰來。",
            "擔浪澆秋芋，緣灘取淨苔。",
            "回頭深自媿，舊業本蒿萊。"
        ],
        "tags": [
            "庐山"
        ],
        "title": "秋末入匡山船行八首 三",
        "id": "d9806351-cd2a-48e7-a159-16e7b7913be8"
    },
    {
        "author": "貫休",
        "paragraphs": [
            "匡阜層層翠，修江疊疊波。",
            "從來未曾到，此去復如何。",
            "水廟寒鴉集，沙村夕照多。",
            "誰如垂釣者，孤作鬢皤皤。"
        ],
        "tags": [
            "庐山"
        ],
        "title": "秋末入匡山船行八首 四",
        "id": "3552e2ed-e071-4302-b7e7-8386a6b19ef5"
    },
    {
        "author": "貫休",
        "paragraphs": [
            "晚泊蒼茫浦，風微浪亦粗。",
            "估喧如亥合，檣密似林枯。",
            "地峻湖無□，潮寒蚌有珠。",
            "東西無定所，何用問前途。"
        ],
        "tags": [
            "庐山"
        ],
        "title": "秋末入匡山船行八首 五",
        "id": "ac838a0f-0402-4cb5-ba7a-d6b0fd752771"
    },
    {
        "author": "貫休",
        "paragraphs": [
            "島香思賈島，江碧憶清江。",
            "囊橐誰相似，饞慵世少雙。",
            "鼉驚入窟月，燒到繫船樁。",
            "謾有歸鄉夢，前頭是楚邦。"
        ],
        "tags": [
            "庐山"
        ],
        "title": "秋末入匡山船行八首 六",
        "id": "db49702e-d89b-414b-b414-f354afee3fc2"
    },
    {
        "author": "貫休",
        "paragraphs": [
            "南北雖無適，東西亦似萍。",
            "霞根生石片，象跡壞沙汀。",
            "莽莽蒹葭赤，微微蜃蛤腥。",
            "因思范蠡輩，未免亦飄零。"
        ],
        "tags": [
            "庐山"
        ],
        "title": "秋末入匡山船行八首 七",
        "id": "f7bce7a2-640c-4e38-b17c-45b4319ff6e3"
    },
    {
        "author": "貫休",
        "paragraphs": [
            "曉色千檣去，長江八月時。",
            "雨淙山骨出，橰擉岸形卑。",
            "野水畬田黑，荒汀獨鳥癡。",
            "如今是清世，誰道出山遲。"
        ],
        "tags": [
            "庐山",
            "长江"
        ],
        "title": "秋末入匡山船行八首 八",
        "id": "c8a79701-1203-4814-8657-c7aa5a0c55b6"
    },
    {
        "author": "貫休",
        "paragraphs": [
            "心枯衲亦枯，歸岳揭空盂。",
            "七貴留不住，孤雲出更孤。",
            "燒灰猶湯足，雪片似黏鬚。",
            "他日如相覓，還應道到吳。"
        ],
        "title": "送僧歸華山",
        "id": "ed50c044-aa14-4cee-a88e-de5772498fd1"
    },
    {
        "author": "貫休",
        "paragraphs": [
            "五嶺難爲客，君遊早晚回。",
            "一囊秋課苦，萬里瘴雲開。",
            "金柱根應動，風雷舶欲來。",
            "明時好□進，莫滯長卿才。"
        ],
        "title": "送友人之嶺外",
        "id": "0f0b0e46-8b1f-4557-b7bd-1ce97285f332"
    },
    {
        "author": "貫休",
        "paragraphs": [
            "羶行無爲日，垂衣帝道亨。",
            "聖真千載聖，明必萬年明。",
            "重德須朝覲，流年不可輕。",
            "洪才傳出世，清甲得高名。",
            "罕玉藏無映，嵇松畫不成。",
            "起銜軒后勅，醉別亞夫營。",
            "燒闊荆州熟，霞新峴首晴。",
            "重重堯雨露，去去漢公卿。",
            "白髮應從白，清貧但更清。",
            "夢緣丹陛險，春傍綵衣生。",
            "既握鍾繇筆，須調傅說羹。",
            "倘因星使出，一望問支鏗。"
        ],
        "title": "送盧舍人朝覲",
        "id": "a39823b3-e3f9-4bde-8e3b-ff85d3203d98"
    },
    {
        "author": "貫休",
        "paragraphs": [
            "憶山歸未得，畫出亦堪憐。",
            "崩岸全隳路，荒村半有煙。",
            "筆句岡勢轉，墨搶燒痕顛。",
            "遠浦深通海，孤峰冷倚天。",
            "柴棚坐逸士，露茗煮紅泉。",
            "繡與蓮峰競，威如劒閣牽。",
            "石門關麈鹿，氣候有神仙。",
            "茅屋書窗小，苔堦滴瀑圓。",
            "松根擊石朽，桂葉蝕霜鮮。",
            "畫出欺王墨，擎將獻惠連。",
            "新詩寧妄說，舊隱實如然。",
            "願似窗中列，時聞大雅篇。"
        ],
        "title": "上馮使君山水障子",
        "id": "bc61a33f-cf3a-4ad6-9d4f-8f5bb083cf6d"
    },
    {
        "author": "貫休",
        "paragraphs": [
            "渚宮遙落日，相送碧江湄。",
            "陟也須爲相，天乎更贊誰。",
            "風高檣力出，霞熱鳥行遲。",
            "此去多來客，無忘慰所思。"
        ],
        "title": "送令狐煥赴闕",
        "id": "d6a74210-3717-4c21-9671-5e2184e494c6"
    },
    {
        "author": "貫休",
        "paragraphs": [
            "漢文思賈傅，賈傅遂生還。",
            "今日又如此，送君非等閑。",
            "雲寒猶惜雪，燒猛似烹山。",
            "應笑無機者，騰騰天地間。"
        ],
        "title": "送吳融員外赴闕",
        "id": "5a637488-2e87-493c-a1e4-ddd736108bd1"
    },
    {
        "author": "貫休",
        "paragraphs": [
            "捧詔動征輪，分飛楚水濱。",
            "由來真廟器，多作伏蒲人。",
            "捨魯知非願，朝天不話貧。",
            "沙頭千騎送，島上一蟬新。",
            "莫使身侵貴，無矜貴逼身。",
            "玉階凝正色，蘭苑漲芳塵。",
            "鑾輅方離華，車書漸似秦。",
            "流年飄儵忽，書札莫因循。",
            "涼雨鳴紅葉，非煙閉紫宸。",
            "憑將西社意，一說向荀陳。"
        ],
        "title": "送姚洎拾遺自江陵幕赴京",
        "id": "e76674fe-695e-4691-8155-2c5712e5405b"
    },
    {
        "author": "貫休",
        "paragraphs": [
            "舉世祗堪吁，空知與道俱。",
            "論心齊至聖，對鏡破凡夫。",
            "業王如雲合，頭低似箭驅。",
            "三清徒妄想，千載亦須臾。",
            "唯我流陽叟，深雲領毳徒。",
            "盡騎香白象，皆握月明珠。",
            "寂寞排松榻，斕斑半雪鬚。",
            "苔侵長者論，嵐蝕祖師圖。",
            "翠巘金鐘曉，香林寶月孤。",
            "兟兟齊白趾，赫赫共洪爐。",
            "山色鋤難盡，松根踏欲無。",
            "難評傳的的，須到不區區。",
            "撩舍新羅瘦，爐煙榾柮粗。",
            "燒畬平虎窟，分瀑入香廚。",
            "師去情何切，人間事莫拘。",
            "穿林宿古冢，踏葉揭空盂。",
            "無事終無事，令枯便合枯他年相覓在，亦不是生蘇。"
        ],
        "title": "送僧人入石霜",
        "id": "19061181-fe35-49d8-b79b-c76b545d4936"
    },
    {
        "author": "貫休",
        "paragraphs": [
            "殼殼學得律，還鄉見苦情。",
            "遠思芳草盛，不入楚山行。",
            "帆入汀煙健，經吟戍月清。",
            "到鄉同學輩，應到贛江迎。"
        ],
        "title": "送僧歸南康",
        "id": "52cc3857-5a5a-48f6-ae74-643bcdf26fe1"
    },
    {
        "author": "貫休",
        "paragraphs": [
            "主聖臣賢日，求名莫等閑。",
            "直須詩似玉，不用力如山。",
            "草白兵初息，年豐駕已還。",
            "憑將安養意，一說向曾顏。"
        ],
        "title": "送陳秀才赴舉兼寄韓舍人",
        "id": "549bc28c-406c-4398-a205-e2b12036405b"
    },
    {
        "author": "貫休",
        "paragraphs": [
            "得桂爲邊辟，翩翩頗合宜。",
            "嫖姚留不住，晝錦已歸遲。",
            "島側花藏虎，湖心浪撼棊。",
            "終期華頂下，共禮淥身師。"
        ],
        "title": "送友人及第後歸台州",
        "id": "6472c949-4888-4320-9fb5-958fc3d5d01b"
    },
    {
        "author": "貫休",
        "paragraphs": [
            "遐想涪陵岸，山花半已殘。",
            "人心何以遣，天步正艱難。",
            "鳥聽黃袍小，城臨白帝寒。",
            "應知窗下夢，日日到江干。"
        ],
        "title": "晚春寄張侍郎",
        "id": "014cd916-3921-4e8c-b8dc-2f4e6cb6079c"
    },
    {
        "author": "貫休",
        "paragraphs": [
            "獨住西峰半，尋常欲下難。",
            "石多桐屐齾，香甚藥花乾。",
            "荏苒新鶯老，窮通亦自寬。",
            "髯參與短簿，始爲一吟看。"
        ],
        "title": "寄景判官兼思州葉使君",
        "id": "2b2fe4c1-3983-49b0-845f-55daed7373e1"
    },
    {
        "author": "貫休",
        "paragraphs": [
            "幾載阻兵荒，一名終不忘。",
            "還衝猛風雪，如畫冷朝陽。",
            "句好慵將出，囊空却不忙。",
            "明年公道日，去去必穿楊。"
        ],
        "title": "送盧秀才應舉",
        "id": "c2101a4d-5354-48a5-8ac8-9af19521caff"
    },
    {
        "author": "貫休",
        "paragraphs": [
            "新蟬終夜呌，嘒嘒隔溪濆。",
            "杜宇仍相雜，故人聞不聞。",
            "捲簾花動月，冥目砌生雲。",
            "終共謝時去，西山鸞鶴羣。"
        ],
        "title": "聞新蟬寄桂雍",
        "id": "ebe9157b-aa85-4210-b319-51c686e3c00f"
    },
    {
        "author": "貫休",
        "paragraphs": [
            "吾師師子兒，而復貌瓌奇。",
            "何得文明代，不爲王者師。",
            "鐵盂湯雪早，石炭煮茶遲。",
            "謾有參尋意，因循到亂時。"
        ],
        "title": "寄懷楚和尚二首 一",
        "id": "fb9130e8-b244-43a3-9033-39b7a9b55ad6"
    },
    {
        "author": "貫休",
        "paragraphs": [
            "跳躑諸峰險，回翔萬里空。",
            "爭將金鎖鎖，那把玉籠籠。",
            "印缺香崩火，窗疎蝎喫風。",
            "永懷今已矣，吟坐雪濛濛。"
        ],
        "title": "寄懷楚和尚二首 二",
        "id": "1d0c9d29-c64d-4afe-938d-3f0140e7c606"
    },
    {
        "author": "貫休",
        "paragraphs": [
            "昔事堪惆悵，談玄愛白牛。",
            "千場花下醉，一片夢中遊。",
            "耕避初平石，燒殘沈約樓。",
            "無因更重到，且副濟川舟。"
        ],
        "title": "和韋相公話婺州陳事",
        "id": "42388f80-e8cb-49c8-a042-7e60afbf8fe3"
    },
    {
        "author": "貫休",
        "paragraphs": [
            "十萬里到此，辛勤詎可論。",
            "唯云吾上祖，見買給孤園。",
            "一月行沙磧，三更到鐵門。",
            "白頭鄉思在，迴首一銷魂。"
        ],
        "title": "遇五天僧入五臺五首 一",
        "id": "f2a56c12-67ee-469c-89bb-1dfdbddaec70"
    },
    {
        "author": "貫休",
        "paragraphs": [
            "雪嶺頂危坐，乾坤四顧低。",
            "河橫于闐北，日落月支西。",
            "水石香多白，猨猱老不啼。",
            "空餘忍辱草，相對色萋萋。"
        ],
        "title": "遇五天僧入五臺五首 二",
        "id": "07f008b2-1cd4-464b-ae9a-9e2ea4c67c32"
    },
    {
        "author": "貫休",
        "paragraphs": [
            "遠禮清涼寺，尋真似善才。",
            "身心無所得，日月不將來。",
            "白疊還圖象，滄溟亦汎杯。",
            "唐人亦何幸，處處覺花開。"
        ],
        "title": "遇五天僧入五臺五首 三",
        "id": "f9105eaa-3461-4932-9137-c3f66fdd5d54"
    },
    {
        "author": "貫休",
        "paragraphs": [
            "塗足油應盡，乾陀帔半隳。",
            "辟支迦狀貌，剎利帝家兒。",
            "結印魔應哭，遊心聖不知。",
            "深嗟頭已白，不得遠相隨。"
        ],
        "title": "遇五天僧入五臺五首 四",
        "id": "0808fe0f-f916-434e-9374-12d7e32e73ac"
    },
    {
        "author": "貫休",
        "paragraphs": [
            "送迎經幾國，多化帝王心。",
            "電激青蓮目，環垂紫磨金。",
            "眉根霜入細，梵夾蠹難侵。",
            "必似陀波利，他年不可尋。"
        ],
        "title": "遇五天僧入五臺五首 五",
        "id": "c989e9a7-0805-417c-96af-c548044a37fe"
    },
    {
        "author": "貫休",
        "paragraphs": [
            "大一今何處，登堂似昔時。",
            "曾蒙金印印，得異野干兒。",
            "影束龍神在，門荒桐竹衰。",
            "誰云續僧史，別位著吾師。"
        ],
        "title": "經普化禪師影院",
        "id": "90b68d61-57ca-4beb-894d-f66a8c00e276"
    },
    {
        "author": "貫休",
        "paragraphs": [
            "爲郎須塞詔，當路亦驅驅。",
            "貴不因人得，清還似句無。",
            "燒煙連野白，山藥拶階枯。",
            "想得徵黃詔，如今已在途。"
        ],
        "title": "秋寄李頻使君二首 一",
        "id": "33b52e4a-b40b-46db-914f-75d6d757ceb5"
    },
    {
        "author": "貫休",
        "paragraphs": [
            "務簡趣難陪，清吟共綠苔。",
            "葉和秋蟻落，僧帶野香來。",
            "留客朝嘗酒，憂民夜畫灰。",
            "終期冒風雪，江上見宗雷。"
        ],
        "title": "秋寄李頻使君二首 二",
        "id": "385e6970-ac1e-4aac-89a9-3d31c49b981a"
    },
    {
        "author": "貫休",
        "paragraphs": [
            "讓紫歸青壁，高名四海聞。",
            "雖然無一事，得不是要君。",
            "道祗傳伊字，詩多笑碧雲。",
            "應憐門下客，餘力亦爲文。"
        ],
        "title": "上東林和尚",
        "id": "e6791481-45a7-4c10-a119-22c2963708f1"
    },
    {
        "author": "貫休",
        "paragraphs": [
            "獨住大江濱，不知何代人。",
            "藥罏生紫氣，肌肉似紅銀。",
            "酒釅竹屋[爛]，符收山鬼仁。",
            "何妨將我去，一看武陵春。"
        ],
        "title": "江邊道士",
        "id": "d60762fd-8b7e-41fb-922c-c1e2bc5e70f9"
    },
    {
        "author": "貫休",
        "paragraphs": [
            "去旨趣非常，春風爾莫狂。",
            "惟擎一鐵鉢，舊亦講金剛。",
            "午飯孤煙裏，宵禪大石旁。",
            "羨師終不及，湘浪淥茫茫。"
        ],
        "title": "送僧之湖外",
        "id": "e484cc34-6bcd-463b-ae30-f8415b448932"
    },
    {
        "author": "貫休",
        "paragraphs": [
            "常憶蘭陵子，瓌奇皴渴才。",
            "思還如我苦，時不爲伊來。",
            "岳霞猱擲雪，湖月浪翻杯。",
            "未聞霑寸祿，此事亦堪哀。"
        ],
        "title": "懷謬獨一",
        "id": "2003d1a4-829a-4952-904d-72b1ed0d7e58"
    },
    {
        "author": "貫休",
        "paragraphs": [
            "飛錫下崆㟅，清高世少雙。",
            "凍天方篩雪，別我去何邦。",
            "燒繞赤烏亥，雲漫白蚌江。",
            "路人爭得識，空仰鬢眉[龐]。"
        ],
        "tags": [
            "庐山"
        ],
        "title": "送廬山衲僧",
        "id": "aba94546-a2d9-425d-b4a5-6468bb951fe5"
    },
    {
        "author": "貫休",
        "paragraphs": [
            "帶經鋤隴者，何止手胼胝。",
            "覓句句句好，慙予筋力衰。",
            "雲塠臨案冷，鹿隊過門遲。",
            "相憶空回首，江頭日暮時。"
        ],
        "title": "寄西山胡汾吳樵",
        "id": "17d6e480-90d2-4c24-a800-0192028a812e"
    },
    {
        "author": "貫休",
        "paragraphs": [
            "不食更何憂，自由中自由。",
            "身輕嫌衲重，天旱爲民愁。",
            "應器誰將去，生臺蟻不遊。",
            "會須傳此術，相共老山丘。"
        ],
        "title": "休糧僧",
        "id": "7f90985a-7b30-4196-85a7-d3da41c8d351"
    },
    {
        "author": "貫休",
        "paragraphs": [
            "借寇借不得，清聲徹帝聰。",
            "坐來千里泰，歸去一囊空。",
            "遺愛封疆熟，扳轅草木同。",
            "路遙山不少，江靜思無窮。",
            "花舸衝煙濕，朱衣照浪紅。",
            "援毫兩岸曉，欹枕滿旗風。",
            "道罕將人合，心難與聖通。",
            "從茲林下客，應□代天功。"
        ],
        "title": "送杜使君朝覲",
        "id": "08aa7e3f-58d0-45a0-9002-eb138c62d0c5"
    },
    {
        "author": "貫休",
        "paragraphs": [
            "見說還南去，迢迢有侶無。",
            "時危須早轉，親老莫他圖。",
            "小店虵羹黑，空山象糞枯。",
            "三閭遺廟在，爲我一鳴呼。"
        ],
        "title": "送人之嶺外",
        "id": "10c9b064-44ca-457e-b31d-3ab1197a5354"
    },
    {
        "author": "貫休",
        "paragraphs": [
            "二雅兼二密，愔愔祗自怡。",
            "臘高雲屐朽，貌古畫師疑。",
            "壍蟻緣金錫，罏煙惹雪眉。",
            "仍聞有新作，祗是寄相思。"
        ],
        "title": "題弘式和尚院兼呈杜使君",
        "id": "2c23b5ff-e9d9-4a9a-9b3e-f0da181099da"
    },
    {
        "author": "貫休",
        "paragraphs": [
            "梨栗鳥啾啾，高歌若自由。",
            "人誰知此意，舊業在湖頭。",
            "飢鼠掀菱殻，新蟬避栗皺。",
            "不知江海上，戈甲幾時休。"
        ],
        "title": "湖頭別墅三首 一",
        "id": "fadf4f2d-bd6b-430a-8b9b-1640ef60fa26"
    },
    {
        "author": "貫休",
        "paragraphs": [
            "桑柘參桐竹，陰陰一徑苔。",
            "更無他事出，祗有衲僧來。",
            "壍蟻爭生食，窗經卷燒灰。",
            "可憐門外路，日日起塵埃。"
        ],
        "title": "湖頭別墅三首 二",
        "id": "501c51d6-24d7-40dc-a8a7-ab633840e336"
    },
    {
        "author": "貫休",
        "paragraphs": [
            "南北如仙境，東西似畫圖。",
            "園飛青啄木，簷挂白蜘蛛。",
            "鄰叟教修廢，牛童與納租。",
            "寄言來往客，不用問榮枯。"
        ],
        "title": "湖頭別墅三首 三",
        "id": "19e2d254-3069-4354-a543-e5b00f8ca82b"
    },
    {
        "author": "貫休",
        "paragraphs": [
            "歷歷數聲猨，寥寥渡白煙。",
            "應栖多月樹，況是下霜天。",
            "萬里客危坐，千山境悄然。",
            "更深仍不住，使我欲移船。"
        ],
        "title": "三峽聞猨",
        "id": "0c88819f-1fce-4552-837d-8cdb25f47c80"
    },
    {
        "author": "貫休",
        "paragraphs": [
            "文翁還化蜀，帟幕列鵷鸞。",
            "飲水臨人易，燒山覓士難。",
            "錦機花正合，椶蕈火初乾。",
            "知己相思否，如何借羽翰。"
        ],
        "title": "聞知聞赴成都辟請",
        "id": "55f96160-fe72-45d8-89a6-4a5cb058eb86"
    },
    {
        "author": "貫休",
        "paragraphs": [
            "儀冠凝寒玉，端居似沃州。",
            "學徒梧有鳳，律藏目無牛。",
            "茗滑香黏齒，鐘清雪滴樓。",
            "還須結西社，來往悉諸侯。"
        ],
        "title": "題淮南惠照寺律師院",
        "id": "f1bdf665-ca76-48fc-a04c-39b87dcba3c1"
    },
    {
        "author": "貫休",
        "paragraphs": [
            "荒寺古江濱，莓苔地絕塵。",
            "長廊飛亂葉，寒雨更無人。",
            "栗不和皺落，僧多到骨貧。",
            "行行行未得，孤坐更誰親。"
        ],
        "title": "秋末長興寺作",
        "id": "d4ab7baf-95ea-4e7f-8058-f66e84bcef28"
    },
    {
        "author": "貫休",
        "paragraphs": [
            "罷郡歸侵夏，仍聞靈隱居。",
            "僧房謝朓語，寺額葛洪書。",
            "月樹獮猴睡，山池菡萏疎。",
            "吾皇愛清靜，莫便結吾廬。"
        ],
        "title": "寄杭州靈隱寺宋震使君",
        "id": "df1a116f-fae6-4ba5-83ed-19b06b28e4c2"
    },
    {
        "author": "貫休",
        "paragraphs": [
            "鴈鴈葉紛紛，行人豈易聞。",
            "千山與萬水，何處更逢君？",
            "貌不長如玉，人生祗似雲。",
            "倘經三祖寺，一爲禮龕墳。"
        ],
        "title": "送人歸夏口",
        "id": "69b92e14-b8e7-450c-b2ad-6dc1eb640c6e"
    },
    {
        "author": "貫休",
        "paragraphs": [
            "忘身求至教，求得却東歸。",
            "離岸乘空去，終年無所依。",
            "月衝陰火出，帆拶大鵬飛。",
            "想得還鄉後，多應著紫衣。"
        ],
        "title": "送新羅僧歸本國",
        "id": "bb81fe79-0e09-4ff1-863e-f7a3fa6ee49c"
    },
    {
        "author": "貫休",
        "paragraphs": [
            "草草穿銀峽，崎嶇路未諳。",
            "傍山爲店戍，永日繞溪潭。",
            "燒地生芚蕨，人家煮僞蠶。",
            "翻如歸舊隱，步步入煙嵐。"
        ],
        "title": "避寇入銀山",
        "id": "9ba76ba7-23d1-4762-a9f7-2050c3a228da"
    },
    {
        "author": "貫休",
        "paragraphs": [
            "見心知命好，一別隔煙波。",
            "世亂無全士，君方掇大科。",
            "早隨鑾輅轉，莫戀蜀山多。",
            "必貢安時策，忠言奈爾何。"
        ],
        "title": "聞友人駕前及第",
        "id": "37bc4a26-3b08-424c-9267-a4615ff8ef97"
    },
    {
        "author": "貫休",
        "paragraphs": [
            "至理至昭昭，心通即不遙。",
            "聖威無遠近，吾道太孤標。",
            "辛苦蘇氓俗，端貞荅盛朝。",
            "氣高吞海岳，貧甚似漁樵。",
            "庾亮風流澹，劉寬政事超。",
            "清須遭貴遇，隱已被誰招。",
            "栗塢修禪寺，仙香寄石橋。",
            "風雷巡稼穡，魚鳥合歌謠。",
            "視事私終殺，憂民態亦彫。",
            "道高無不及，恩甚固難消。",
            "大寇山難隔，孤城數合燒。",
            "烽煙終日起，湯沐用心燋。",
            "勇義排千陣，誅鋤擬一朝。",
            "誓盟違日月，旌斾過寒潮。",
            "古驛江雲入，荒宮海雨飄。",
            "仙松添瘦碧，天驥減豐臕。",
            "似在陳兼衛，終爲宋與姚。",
            "已觀雲似鹿，即報首皆梟。",
            "盡願迴清鏡，重希在此條。",
            "應憐千萬戶，禱祝向唐堯。"
        ],
        "title": "避地毘陵上王慥使君",
        "id": "480e4f20-0fd6-4a06-97bf-2b5d4bd7b2f3"
    },
    {
        "author": "貫休",
        "paragraphs": [
            "至理契穹旻，方生甫與申。",
            "一麾歌政正，三相賀仁人。",
            "叵似盧懷慎，全如邵信臣。",
            "澄渟消宿蠹，煦愛劇陽春。",
            "對客煙花拆，焚香渥澤新。",
            "徵黃還有自，挽鄧住無因。",
            "峽水全輸潔，巫娥却訝神。",
            "宋均顏未老，劉寵骨應貧。",
            "大醉辭王翦，含香望紫宸。",
            "三峰初有雪，萬里正無塵。",
            "伊昔林中社，多招席上珍。",
            "終期仙掌下，香火一相親。"
        ],
        "title": "送崔尚書朝覲",
        "id": "58f3543a-d635-47bd-b91b-692e092c5b64"
    },
    {
        "author": "貫休",
        "paragraphs": [
            "永夜殊不寐，懷君正寂寥。",
            "疎鐘寒徧郭，微雪靜鳴條。",
            "南省鴈孤下，西林鶴屢招。",
            "終當謝時去，與子住山椒。"
        ],
        "title": "寒夜有懷同志",
        "id": "2b8602c2-0ace-4c49-a762-6de52f3353a0"
    },
    {
        "author": "貫休",
        "paragraphs": [
            "獨自住烏龍，應憐是衲僧。",
            "句須人未道，君此事偏能。",
            "塢濕雲埋觀，溪寒月照罾。",
            "相思不可見，江上立騰騰。"
        ],
        "title": "寄新定桂雍",
        "id": "7ac5f2fa-46a7-4b33-bd8b-13100b40e885"
    },
    {
        "author": "貫休",
        "paragraphs": [
            "常恨煙波隔，聞名二十年。",
            "結爲清氣引，來到法堂前。",
            "薪拾紛紛葉，茶烹滴滴泉。",
            "莫嫌來又去，天道本泠然。"
        ],
        "title": "贈靈鷲山道潤禪師院",
        "id": "4ad0983d-f474-4449-b5f0-e461259a328c"
    },
    {
        "author": "貫休",
        "paragraphs": [
            "霜打汀島赤，孤煙生池塘。",
            "清吟倚大樹，瑤草何馨香。",
            "久別青雲士，常思白石房。",
            "誰能共歸去，流水似鳴璫。"
        ],
        "title": "干霄亭晚望懷王棨侍郎",
        "id": "c33be971-5cf6-4bed-bf73-7901c46f32fb"
    },
    {
        "author": "貫休",
        "paragraphs": [
            "清世詩聲出，誰人得似君。",
            "命通須有日，天未喪斯文。",
            "楚木寒連寺，修江碧入雲。",
            "相思喜相見，庭葉正紛紛。"
        ],
        "title": "海邊見羅鄴",
        "id": "25318673-4aef-42c4-89d9-7aed97ab6781"
    },
    {
        "author": "貫休",
        "paragraphs": [
            "之子之東洛，囊中有偈新。",
            "紅塵誰不入，獨鶴自難親。",
            "定鼎門連岳，黃河凍過春。",
            "憑師將遠意，說似社中人。"
        ],
        "tags": [
            "黄河"
        ],
        "title": "送僧之東都",
        "id": "7ddf9ef4-0fcd-47b0-87ae-045488e02c88"
    },
    {
        "author": "貫休",
        "paragraphs": [
            "亂離吾道在，不覺到清時。",
            "得句下雪岳，送君登玉墀。",
            "冷驚蟬韻斷，涼觸火雲隳。",
            "倘遇南來使，無忘問所之。"
        ],
        "title": "送于兢補闕赴京",
        "id": "c9a02462-e7d8-40d1-a13a-b1c674e72353"
    },
    {
        "author": "貫休",
        "paragraphs": [
            "兩河兵火後，西笑見吾曹。",
            "海靜三山出，天空一鶚高。",
            "賃居槐拶屋，行卷雪埋袍。",
            "他日如相覓，栽桃近海濤。"
        ],
        "title": "送鄭準赴舉",
        "id": "e6649508-3b80-4317-8d12-524ab291beab"
    },
    {
        "author": "貫休",
        "paragraphs": [
            "拄杖鄰僧與，殊常不可名。",
            "一條黳玉重，百兩紫金輕。",
            "有乳盤春力，無心合道情。",
            "惟宜高處著，將寄謝宣城。"
        ],
        "title": "寄拄杖上王使君",
        "id": "c9b1c5b3-00a4-4bde-81ab-0c181431baff"
    },
    {
        "author": "貫休",
        "paragraphs": [
            "靜躡紅蘭徑，憑高曠望時。",
            "無端求句苦，永日壑風吹。",
            "大月生峰角，殘霞在樹枝。",
            "祗應劉越石，清嘯正相宜。"
        ],
        "title": "秋望寄王使君",
        "id": "1aee28e7-c254-4226-a065-259f79739f55"
    },
    {
        "author": "貫休",
        "paragraphs": [
            "師與雷居士，尋山道入閩。",
            "應將熊耳印，別授武夷君。",
            "崖𥕕仙棺出，江垠毒草分。",
            "他年相覓在，莫苦入深雲。"
        ],
        "title": "送緣有禪師與雷處士入武夷山",
        "id": "e3acec7e-0989-4819-b308-5b2b950e0720"
    },
    {
        "author": "貫休",
        "paragraphs": [
            "才大終難住，東浮景漸暄。",
            "知將刖足恨，去擊李膺門。",
            "宿霧開花塢，春潮入苧村。",
            "預思秋薦後，一鶚出乾坤。"
        ],
        "title": "送友生入越投知己",
        "id": "3a8af7dd-5c98-4550-a85f-fe712c9fe2b6"
    },
    {
        "author": "貫休",
        "paragraphs": [
            "庭果色如丹，相思夕照殘。",
            "雲邊踏燒去，月下把書看。",
            "澗水仙居共，窗風漆樹寒。",
            "吾君方側席，未可便懷安。"
        ],
        "title": "寄烏龍山賈泰處士",
        "id": "086f8ae0-fcf0-4896-a691-940c0ed9af92"
    },
    {
        "author": "貫休",
        "paragraphs": [
            "應行諸岳徧，象屣半無綱。",
            "一法尋常說，此機仍未忘。",
            "窗閑藤影老，衲厚瀑痕荒。",
            "寄語迷津者，來茲問不妨。"
        ],
        "title": "題大安寺通禪師院",
        "id": "e903cd38-5bef-4aaa-a44a-3d15f5112e1f"
    },
    {
        "author": "貫休",
        "paragraphs": [
            "滿郭春如畫，空堂心自澄。",
            "禪拋金鼎藥，詩和玉壺冰。",
            "白雨飄花盡，晴霞向閣凝。",
            "寂寥還得句，因寄柳吳興。"
        ],
        "title": "春晚寄盧使君",
        "id": "e51c9044-4a5c-4e8c-b14e-0824e8659302"
    },
    {
        "author": "貫休",
        "paragraphs": [
            "小一何人識，騰騰天地間。",
            "尋常如一鶴，亦不愛青山。",
            "鐵鉢年多赤，麻衣帶毳斑。",
            "祗聞尋五柳，時到月中還。"
        ],
        "title": "武昌縣與晝公兼寄邑宰",
        "id": "a3017902-5140-4f2b-b704-c536a55f22ee"
    },
    {
        "author": "貫休",
        "paragraphs": [
            "大士宅裏宿，芙蓉龕畔遊。",
            "自憐□□在，子莫苦相留。",
            "燥葉飄山席，孤雲傍茗甌。",
            "裴回不能去，房在好峰頭。"
        ],
        "title": "別東林僧",
        "id": "08b913a3-fb24-4395-a44c-a9795fd9d811"
    },
    {
        "author": "貫休",
        "paragraphs": [
            "荒寺雨微微，空堂獨掩扉。",
            "高吟多忤俗，此貌若爲飢。",
            "旅夢遭鴻喚，家山被賊圍。",
            "空餘老萊子，相見獨依依。"
        ],
        "title": "避地寄高蟾",
        "id": "9df5f97c-9dee-4e73-bcb2-956c8c82c23c"
    },
    {
        "author": "貫休",
        "paragraphs": [
            "萬疊仙山裏，無緣見有緣。",
            "紅心蕉繞屋，白額虎同禪。",
            "古木苔封菌，深崖乳雜泉。",
            "終期還此去，世事祗如然。"
        ],
        "title": "懷武夷山禪師",
        "id": "9a934608-a290-4a63-bb24-9ff3cbab2041"
    },
    {
        "author": "貫休",
        "paragraphs": [
            "幽居山不別，落葉與階平。",
            "盡日吟詩坐，無端箇病成。",
            "徑苔因旱赤，池水入冬清。",
            "惟有東峰叟，相尋月下行。"
        ],
        "title": "秋末閑居作",
        "id": "d04414d4-52fb-4fec-8656-2f23daa1ccd4"
    },
    {
        "author": "貫休",
        "paragraphs": [
            "晝公友秦奚，來往踏溪雲。",
            "如今又到我，還愛許徵君。",
            "落花鳥銜來，永日香氤氳。",
            "終期將爾曹，歸去麋鹿羣。"
        ],
        "title": "贈許徵君",
        "id": "d2ac2cfe-b74c-4df3-ad73-ca86567911d3"
    },
    {
        "author": "貫休",
        "paragraphs": [
            "萬事何須問，良時即此時。",
            "高秋半夜雨，落葉滿前池。",
            "靜怕龍神識，貧從草木欺。",
            "平生無限事，祗有道人知。"
        ],
        "title": "秋夜作因懷天台道者",
        "id": "e8612de4-9a77-40dc-ac0c-59078aa156fb"
    },
    {
        "author": "貫休",
        "paragraphs": [
            "蠻木葉不落，微吟漳水濱。",
            "二毛空有雪，萬事不如人。",
            "壍水平芳草，山花落淨巾。",
            "天童好真伴，何日更相親。"
        ],
        "title": "偶作因懷大同道友",
        "id": "b27ab0cb-2e3e-4f65-aef8-7f8d226b5492"
    },
    {
        "author": "貫休",
        "paragraphs": [
            "黑松林外路，風角遠嗈嗈。",
            "朔氣生荒堡，秋塵滿病容。",
            "豺掊沙底骨，人上月邊烽。",
            "休作西行計，西行地漸兇。"
        ],
        "title": "邊上行",
        "id": "525e545e-5080-4ec2-8ea9-123c757d3df7"
    },
    {
        "author": "貫休",
        "paragraphs": [
            "六七年不見，相逢鬢已蒼。",
            "交情終淡薄，詩語更清狂。",
            "未得丹霄便，依前四壁荒。",
            "但令吾道在，晚達亦何妨。"
        ],
        "title": "江西再逢周璉",
        "id": "1b836181-12f9-4517-9bc5-fd3ec578ed69"
    },
    {
        "author": "貫休",
        "paragraphs": [
            "寺樓閑縱望，不覺到斜暉。",
            "故國在何處，多年未得歸。",
            "寒江平楚外，細雨一鴻飛。",
            "終斅於陵子，吳山有綠薇。"
        ],
        "title": "登鄱陽寺閣",
        "id": "f95e49cd-8338-42a1-ac92-e89688fe4b3a"
    },
    {
        "author": "貫休",
        "paragraphs": [
            "僻居人不到，吾道本來孤。",
            "山色園中有，詩魔象外無。",
            "霜禾連島赤，煙草倚橋枯。",
            "何必求深隱，門前似畫圖。"
        ],
        "title": "秋晚野居",
        "id": "30aec185-4eff-4542-a328-d3702dcf8e54"
    },
    {
        "author": "貫休",
        "paragraphs": [
            "軋軋復軋軋，更深門未關。",
            "心疼無所得，詩債若爲還。",
            "露灑一鶴睡，鐘餘萬象閑。",
            "慙將此時意，明日寄東山。"
        ],
        "title": "酬杜使君見寄",
        "id": "13a138cd-8e8c-4334-9cc8-03c4149e2ad8"
    },
    {
        "author": "貫休",
        "paragraphs": [
            "我竟胡爲者，嘮嘮但愛吟。",
            "身中多病在，湖上住年深。",
            "山霤穿苔壁，風鐘度雪林。",
            "近來心更苦，誰復是知音。"
        ],
        "title": "湖上作",
        "id": "9c4b0f6c-bd0e-4270-bbb4-9629acbaaf38"
    },
    {
        "author": "貫休",
        "paragraphs": [
            "天台四絕寺，歸去見師真。",
            "莫折枸杞葉，令他十得嗔。",
            "天空聞聖磬，瀑細落花巾。",
            "必若雲中老，他時得有鄰。"
        ],
        "title": "送僧歸天台寺",
        "id": "c047d8a4-35fa-4b1d-9244-4e32dd842048"
    },
    {
        "author": "貫休",
        "paragraphs": [
            "聖運關天紀，龍飛古帝基。",
            "振搖三蜀地，聳發萬年枝。",
            "出震同中古，承乾動四夷。",
            "恩頒新命廣，淚向舊朝垂。",
            "大寶歸玄讖，殊祥出遠池。",
            "法天深罔測，體聖妙難知。",
            "儉德爲全德，無思契十思。",
            "丕圖非力至，英武悉天資。",
            "正直方親切，回邪豈敢窺。",
            "將排頗與牧，相得稷兼夔。",
            "鹽出符真主，麟來合大規。",
            "賡歌隨羽籥，奕葉斅伊祁。",
            "寡欲情雖泰，憂民色未怡。",
            "盛如唐創業，宛勝晉朝儀。",
            "旰食宮鶯囀，宵衣禁漏遲。",
            "多於湯土地，還有禹胼胝。",
            "視物如傷日，勝殘去殺時。",
            "守文情的的，無逸戒孜孜。",
            "軒頊風重振，皇唐鼎創移。",
            "始聞呈瑞石，又報產靈芝。",
            "覆幬高緣大，包容妙在卑。",
            "兄呼春赫日，師指佛牟尼。",
            "佳氣宸居合，淳風樂府吹。",
            "急賢彰帝業，解網見天慈。",
            "粟赤千千窖，軍雄萬萬兒。",
            "八蠻須稽顙，四海仰昌期。",
            "玉輦嬪嬙擁，宮花錦繡欹。",
            "堯雲同靉靆，漢祖太驅馳。",
            "氛祲根株盡，澆訛朕兆隳。",
            "山河方有截，野逸詔無遺。",
            "境靜消鋒鏑，田香熟稻𪎭。",
            "夢中逢傅說，殿上見辛毗。",
            "金鏡懸千古，彤雲起四維。",
            "盛行唐典法，再覩舜雍熙。",
            "祝壽乾文動，郊天太一隨。",
            "煌煌還宿衛，亹亹叶聲詩。",
            "飲醴和甘雨，非煙遶御帷。",
            "銀輪隨寶馬，玉沼見金龜。",
            "杳杳聞韶濩，重重降撫綏。",
            "魏徵須却出，葛亮更何之。",
            "簡約逾前古，昇平美不疑。",
            "觸邪羊唅唅，鼓腹叟嘻嘻。",
            "邁五方云大，超三始見奇。",
            "錦霞連紫極，仙鳥下峨眉。",
            "謝傅還爲傅，周師又作師。",
            "納隍爲永任，從諫契無爲。",
            "子子寰瀛主，孫孫日月旗。",
            "壽春嗟壽域，萬國盡虔祈。",
            "捧日三車子，恭思八彩眉。",
            "願將七萬歲，匍匐拜瑤墀。"
        ],
        "title": "壽春節進",
        "id": "7cbe66fe-efd2-4132-9383-71b3e8318a1b"
    },
    {
        "author": "貫休",
        "paragraphs": [
            "安南千萬里，師去趣何長。",
            "鬢有炎州雪，心爲異國香。",
            "退牙山象惡，過海布帆荒。",
            "早作歸吳計，無忘父母鄉。"
        ],
        "title": "送僧之安南",
        "id": "71cf5a48-286d-4038-ab39-a3753fb48425"
    },
    {
        "author": "貫休",
        "paragraphs": [
            "遠逃爲亂處，寺與石城連。",
            "木落歸山路，人初刈剡田。",
            "荒林猴咬栗，戰地鬼多年。",
            "好去楞伽子，精修莫偶然。"
        ],
        "title": "送僧歸剡山",
        "id": "e5390c99-dbb3-4082-b090-a2993accba44"
    },
    {
        "author": "貫休",
        "paragraphs": [
            "高士高無敵，騰騰話入燕。",
            "無人知爾意，向我道非禪。",
            "栗逕穿蕃冢，狼聲隔遠煙。",
            "槃山多道侶，應未有歸年。"
        ],
        "title": "送僧入幽州",
        "id": "6bfb6de0-ca15-4efb-a45d-a40f1000ed32"
    },
    {
        "author": "貫休",
        "paragraphs": [
            "羨師遊五頂，乞食值年豐。",
            "去去誰爲侶，栖栖力已充。",
            "濁河高岸拆，衰草古城空。",
            "必到華嚴寺，憑師問辨公。"
        ],
        "title": "送僧遊五臺",
        "id": "66717e3a-7e92-4e45-866d-1b3040663704"
    },
    {
        "author": "貫休",
        "paragraphs": [
            "五洩江山寺，禪林境最奇。",
            "九年喫菜粥，此事少人知。",
            "山響僧擔穀，林香豹乳兒。",
            "伊余頭已白，不去更何之。"
        ],
        "title": "送僧入五洩",
        "id": "dd159603-2350-4133-ae6d-5c348aba8c25"
    },
    {
        "author": "貫休",
        "paragraphs": [
            "軒窗領嵐翠，師得世情忘。",
            "惟愛談諸祖，曾經宿大荒。",
            "泉聲淹臥榻，雲片犯鑪香。",
            "寄語題門者，看經在上方。"
        ],
        "title": "題令宣和尚院",
        "id": "aa4c2d7c-010e-4cf1-98b2-dd230dbfe621"
    },
    {
        "author": "貫休",
        "paragraphs": [
            "淮海兵荒日，分飛直至今。",
            "知擔諸子出，却入四明深。",
            "衣必編仙草，僧應共栗林。",
            "秋風溪上路，應得一相尋。"
        ],
        "title": "寄四明閭丘道士二首 一",
        "id": "771a895b-913a-415f-a75e-8b4112333e61"
    },
    {
        "author": "貫休",
        "paragraphs": [
            "三千功未了，大道本無程。",
            "好共禪師好，牆將藥犬行。",
            "石門紅蘚剝，柘塢白雲生。",
            "莫認無名是，無名已是名。"
        ],
        "title": "寄四明閭丘道士二首 二",
        "id": "a5007e8b-4da7-4ec3-8c63-07bb32b86b76"
    },
    {
        "author": "貫休",
        "paragraphs": [
            "偷兒成大寇，處處起煙塵。",
            "黃葉滿空宅，青山見俗人。",
            "妖星芒刺越，鬼哭勢連秦。",
            "惆悵還惆悵，茫茫江海濱。"
        ],
        "title": "經士馬中作",
        "id": "3f216211-6e9e-4ca8-b22f-6309fabbe25c"
    },
    {
        "author": "貫休",
        "paragraphs": [
            "滿眼盡瘡痍，相逢相對悲。",
            "亂階猶未已，一柱若爲支。",
            "堰茗蒸紅棗，看花似好時。",
            "不知今日後，吾道竟何之。"
        ],
        "title": "士馬後見赤松舒道士",
        "id": "37087c5a-4952-4cac-addd-29b4f2369899"
    },
    {
        "author": "貫休",
        "paragraphs": [
            "銀地有餘光，方公道益芳。",
            "誰分修藏力，頂有剃頭霜。",
            "經勘松風燥，簷垂塢茗香。",
            "終須結西社，此縣似柴桑。"
        ],
        "title": "題方公院寄夏侯明府",
        "id": "522876a2-be3b-4275-a0ea-b3238c20e796"
    },
    {
        "author": "貫休",
        "paragraphs": [
            "獨居三島上，花竹映柴關。",
            "道廣羣仙惜，名成萬事閑。",
            "病多唯縱酒，靜極不思山。",
            "唯有逍遙子，時時自往還。"
        ],
        "title": "與劉象正字",
        "id": "b89c776e-a8ff-4142-89bb-ad7eb1607de8"
    },
    {
        "author": "貫休",
        "paragraphs": [
            "栖碧思吾友，庭鶯百囀時。",
            "唯應一處住，方得不相思。",
            "雲水淹門閫，春雷在樹枝。",
            "平生無限事，不獨白雲知。"
        ],
        "title": "懷智體道人",
        "id": "8aee9d96-68d9-4f98-8e8c-7398592228ad"
    },
    {
        "author": "貫休",
        "paragraphs": [
            "流陽爲役者，相訪葉紛紛。",
            "有句雖如我，無心未似君。",
            "搆林青及竹，茆屋暖於雲。",
            "何日相將去，千山麋鹿羣。"
        ],
        "title": "贈晦公禪人",
        "id": "4fbc473c-0e44-4473-a652-e2d492942c4c"
    },
    {
        "author": "貫休",
        "paragraphs": [
            "見說山居好，書樓被翠侵。",
            "燒熛汀島境，月色弟兄吟。",
            "犬吠黃椑落，牛歸紅樹深。",
            "仍聞多白菌，應許一相尋。"
        ],
        "title": "寄靜林別墅胡進士兄弟",
        "id": "175506e9-c38f-4ce1-be8a-f4622fe46631"
    }
]