[
    {
        "author": "釋道璨",
        "paragraphs": [
            "至日書雲，雲作何色。",
            "眼裏無筋，青黄赤白。"
        ],
        "title": "偈頌十八首  其一三",
        "id": "b733360d-824d-4c15-88ad-271fc8847acf"
    },
    {
        "author": "釋道璨",
        "paragraphs": [
            "江月照，松風吹，永夜清宵何所爲。"
        ],
        "title": "偈頌十八首  其一四",
        "id": "6c5ce596-67cf-44ca-928f-fcda9c481f02"
    },
    {
        "author": "釋道璨",
        "paragraphs": [
            "漏盡夜沉沉，山房風露深。",
            "無雲生嶺上，有月落波心。"
        ],
        "title": "偈頌十八首  其一五",
        "id": "7d492db9-ab99-4a17-ba53-f2e7769d1b6a"
    },
    {
        "author": "釋道璨",
        "paragraphs": [
            "道在目前，全無罅縫。",
            "左之右之，百發百中。",
            "是風動，是旛動。"
        ],
        "title": "偈頌十八首  其一六",
        "id": "986ac1ae-ab77-40b1-b6dd-2fcbce17fb91"
    },
    {
        "author": "釋道璨",
        "paragraphs": [
            "臨濟四料揀，洞山四賓主。",
            "甜瓜徹蒂甜，苦瓠連根苦。",
            "倒腹傾腸說向人，恰似杏花枝上雨。"
        ],
        "title": "偈頌十八首  其一七",
        "id": "e4cee9e2-3f47-41ac-8247-d830cc9c0829"
    },
    {
        "author": "釋道璨",
        "paragraphs": [
            "登芝山，望五老。",
            "雲靜日月正，眼高天地小。",
            "達磨大師脊骨等閑踏折，釋迦老子心肝五臟一時見了。",
            "因思擾擾塵寰，茫茫宇宙。",
            "手把夜明符，幾箇知天曉。"
        ],
        "title": "偈頌十八首  其一八",
        "id": "41380ecf-1bf2-441d-b7e5-0fa873a6f592"
    },
    {
        "author": "釋道璨",
        "paragraphs": [
            "無箇入處，奔走殺人。",
            "有箇入處，礙塞殺人。"
        ],
        "title": "偈頌十二首  其一",
        "id": "e6f37931-a621-441d-b8da-0bcffd80a12a"
    },
    {
        "author": "釋道璨",
        "paragraphs": [
            "五日風，十日雨。",
            "江面不驚，邊烽不舉。",
            "眼前漸見太平，耳畔多聞好雨。",
            "山人只管看青山，有口不須吞佛祖。"
        ],
        "title": "偈頌十二首  其二",
        "id": "6a9cdfc3-a984-45f5-9fe8-9976d35145ea"
    },
    {
        "author": "釋道璨",
        "paragraphs": [
            "一言已出駟難追，道了如何悔得來。",
            "冷地被人相訐露，牙關咬定口慵開。"
        ],
        "title": "偈頌十二首  其三",
        "id": "c58e70f7-0528-4f91-8990-f58888e930d5"
    },
    {
        "author": "釋道璨",
        "paragraphs": [
            "擾擾匆匆，晨雞暮鐘。",
            "喚冬作夏，喚夏作冬。",
            "一線短長誰管得，雪霜盡處是春風。"
        ],
        "title": "偈頌十二首  其四",
        "id": "03c1d2e0-c2d9-457e-9f92-14f8a71de4f3"
    },
    {
        "author": "釋道璨",
        "paragraphs": [
            "睚到虛空粉碎時，空花一任眼前飛。",
            "若還別覓安心法，客路漫漫何處歸。"
        ],
        "title": "偈頌十二首  其五",
        "id": "35df514e-fad8-4599-8c58-9959ce1a3ef3"
    },
    {
        "author": "釋道璨",
        "paragraphs": [
            "今日則有，明日則無。",
            "天何高，地何極。",
            "謂吾滅度，謂吾不滅度。",
            "一箇死屍，許多狼藉。",
            "我觀靈山百萬大衆，惟波旬却有丈夫氣息，面赤不如語直。"
        ],
        "title": "偈頌十二首  其六",
        "id": "6cf19c07-3903-4edf-8de6-f6e7469cd996"
    },
    {
        "author": "釋道璨",
        "paragraphs": [
            "臨濟一喝，德山一棒。",
            "霹靂電光，寧容近傍。"
        ],
        "title": "偈頌十二首  其七",
        "id": "8adf671a-924b-41da-aa09-2dc4209e9209"
    },
    {
        "author": "釋道璨",
        "paragraphs": [
            "不撥一境，不露一機。",
            "錦包特石，綿裹秤椎。"
        ],
        "title": "偈頌十二首  其八",
        "id": "378abf9d-a052-449d-81b2-befb6e19bb22"
    },
    {
        "author": "釋道璨",
        "paragraphs": [
            "天晴蓋却屋，乘時刈却禾。",
            "輸納王租了，秋冬事轉多。",
            "阿呵呵，喚不回頭爭奈何。"
        ],
        "title": "偈頌十二首  其九",
        "id": "af0e4fec-413f-4f94-93e1-eac52e1d1d4f"
    },
    {
        "author": "釋道璨",
        "paragraphs": [
            "土木場中輥一回，平生己眼豁然開。",
            "廣寒宮殿無關鑰，撞破髑髏歸去來。"
        ],
        "title": "偈頌十二首  其一○",
        "id": "260ab925-9d1f-4375-be44-746a82f9de7f"
    },
    {
        "author": "釋道璨",
        "paragraphs": [
            "一冬不雨，一春不雨。",
            "九土皆焦枯，天高叫無路。",
            "開先拄杖子忽然變作空行龍王，油然起雲霈然洪澍。",
            "直得枯者榮甲者拆萌者吐，發機須是千鈞弩。"
        ],
        "title": "偈頌十二首  其一一",
        "id": "5a0f1e94-6b94-4861-94c0-e227948367ec"
    },
    {
        "author": "釋道璨",
        "paragraphs": [
            "肥不剩肉，瘦不露骨。",
            "動地放光明，眼睛烏律律。"
        ],
        "title": "偈頌十二首  其一二",
        "id": "92e1fcaf-655a-48f1-bcbb-7e05cff19602"
    },
    {
        "author": "釋道璨",
        "paragraphs": [
            "去去實不去，是法住法位。",
            "來來實不來，世間相常住。"
        ],
        "title": "偈頌二十五首  其一",
        "id": "6f9583cc-9367-4d54-82d1-ff4842675a0f"
    },
    {
        "author": "釋道璨",
        "paragraphs": [
            "桃花無數，李花無數。",
            "若向這裏活眼不開，平地上死人更是無數。",
            "去年踏青人今年不來，今年上墳底明年何處。",
            "日月急如梭，生死無定據。",
            "謹白參玄人，光陰莫虛度。"
        ],
        "title": "偈頌二十五首  其二",
        "id": "621f658a-bbae-472d-8654-5995919ffca4"
    },
    {
        "author": "釋道璨",
        "paragraphs": [
            "趺坐疊足，問訊起手。",
            "眼若透青，一見便了。",
            "更待說心說性，山僧未曾問人借得口。"
        ],
        "title": "偈頌二十五首  其三",
        "id": "f16dcc49-0818-4bbe-bbf9-d819bdb46065"
    },
    {
        "author": "釋道璨",
        "paragraphs": [
            "風蕭蕭，雨蕭蕭。",
            "天高地厚，水闊山遥。",
            "達磨大師無端遊梁歷魏，二祖大師平白失了一臂。",
            "水潦和尚不合喫馬師一踏，天下大禪佛枉自喫了四藤條，說著令人恨不消。"
        ],
        "title": "偈頌二十五首  其四",
        "id": "25a1bf80-c3eb-4aec-98c2-d757c605a2db"
    },
    {
        "author": "釋道璨",
        "paragraphs": [
            "靜處具足閙中境界，閙處顯示靜中消息。",
            "達磨面壁少林，普化摇鈴閙市。",
            "皆是眼觀東南，意在西北。",
            "若是向上巴鼻，畢竟何曾會得。"
        ],
        "title": "偈頌二十五首  其五",
        "id": "5842e1f8-d3da-4247-bccf-36df7e14e7da"
    },
    {
        "author": "釋道璨",
        "paragraphs": [
            "今日雨，明日雨。",
            "春流岸岸深，屋漏無乾處。",
            "魯公亭上望番城，祇有湖水無行路。"
        ],
        "title": "偈頌二十五首  其六",
        "id": "f0dd6dab-2085-4919-a5bf-f93b72c1be8c"
    },
    {
        "author": "釋道璨",
        "paragraphs": [
            "一出五六月，往返三千里。",
            "信脚踢得著，信手提得起。",
            "不曾輕示人，深藏懷袖裏。",
            "歸來普請大衆做箇入門歡，是什麽浙東山浙西水。"
        ],
        "title": "偈頌二十五首  其七",
        "id": "26eb1138-00e7-4f76-9464-05ed42304928"
    },
    {
        "author": "釋道璨",
        "paragraphs": [
            "仰山撼樹，溈山良久。",
            "說體說用，互揚家醜。"
        ],
        "title": "偈頌二十五首  其八",
        "id": "7824551d-43f2-459d-a6e8-8dcd7170845d"
    },
    {
        "author": "釋道璨",
        "paragraphs": [
            "開眼便是，開口便是。",
            "舉手便是，舉足便是。",
            "雖然如是，未是未是。"
        ],
        "title": "偈頌二十五首  其九",
        "id": "91dc9ff5-ff24-400f-9cfd-38c357c4b015"
    },
    {
        "author": "釋道璨",
        "paragraphs": [
            "百不知，百不會，喫飽飯，熟打睡。",
            "要得剋期，取燈取燈，如是三昧。"
        ],
        "title": "偈頌二十五首  其一○",
        "id": "7ae954ad-be89-413f-9f9d-085ece11902f"
    },
    {
        "author": "釋道璨",
        "paragraphs": [
            "如來禪，祖師意。",
            "兒啼子哭，雞鳴犬吠。",
            "是汝諸人，瞥地也未。"
        ],
        "title": "偈頌二十五首  其一一",
        "id": "973ea64e-d265-4fa5-8d3b-c65c20943fab"
    },
    {
        "author": "釋道璨",
        "paragraphs": [
            "堂奧雖深無鎖鑰，包容大地與山河。",
            "草窠裏輥人多少，喚不回頭爭奈何。"
        ],
        "title": "偈頌二十五首  其一二",
        "id": "a3fbe27a-220a-458c-85cf-637d8f41a295"
    },
    {
        "author": "釋道璨",
        "paragraphs": [
            "京師出大黄，價直極相當。",
            "未曾識道地，枉自費商量。"
        ],
        "title": "偈頌二十五首  其一三",
        "id": "e59d4558-80fb-4018-b92f-0d1fcff6d8e6"
    },
    {
        "author": "釋道璨",
        "paragraphs": [
            "放開也在我，捏聚也在我。",
            "睦州擔板漢，開口成話墮。"
        ],
        "title": "偈頌二十五首  其一四",
        "id": "fadd5aee-4368-48c3-af2a-fb4cd559fd45"
    },
    {
        "author": "釋道璨",
        "paragraphs": [
            "溪東是國王水草，溪西是國王水草。",
            "隨分納些些，佛法休尋討。",
            "堪笑水潦和尚，枉被馬師踏倒。",
            "薦福與麽告報，猶較王老師一線道。"
        ],
        "title": "偈頌二十五首  其一五",
        "id": "6537ebf4-525a-44be-8774-fce2aad07936"
    },
    {
        "author": "釋道璨",
        "paragraphs": [
            "篷底欹眠醉復醒，君山只在兩眉青。",
            "渾家不管興亡事，一味和雲看洞庭。"
        ],
        "tags": [
            "洞庭湖"
        ],
        "title": "偈頌二十五首  其一六",
        "id": "83e1c1b5-798c-4b50-b29c-817e55418bc6"
    },
    {
        "author": "釋道璨",
        "paragraphs": [
            "語言上著到，身心上著到。",
            "要透納僧關，料掉復料掉。"
        ],
        "title": "偈頌二十五首  其一七",
        "id": "c20d7df5-e64c-47a5-a4b4-8b27a4baae9e"
    },
    {
        "author": "釋道璨",
        "paragraphs": [
            "天地一東籬，萬古一重九。",
            "黄花三兩枝，東湖隨分有。",
            "逢人不拈出，只麽空雙手。",
            "醉殺天下人，不是茱萸酒。"
        ],
        "title": "偈頌二十五首  其一八",
        "id": "ad825fe7-9705-467c-91e0-d9c34d2a50ec"
    },
    {
        "author": "釋道璨",
        "paragraphs": [
            "重圍身入脫身難，再拜投降得活還。",
            "手脚一時都露了，如何遮掩得傍觀。"
        ],
        "title": "偈頌二十五首  其一九",
        "id": "3a408105-af8f-42e6-9b4e-c4de6c2b0952"
    },
    {
        "author": "釋道璨",
        "paragraphs": [
            "釋迦不是佛，達磨不是祖。",
            "佛法滿天下，諸人還知否。",
            "青草池頭處處蛙，黄梅時節家家雨。"
        ],
        "title": "偈頌二十五首  其二○",
        "id": "a75929b0-79df-4342-aebc-1943b4797f19"
    },
    {
        "author": "釋道璨",
        "paragraphs": [
            "諸人病是山僧病，山僧病是諸人病。",
            "諸人痛處山僧能忍，山僧痛處諸人欲忍不能。",
            "單方一服當下和平，不必松根採茯苓。"
        ],
        "title": "偈頌二十五首  其二一",
        "id": "4faab66d-a693-4c24-bcc2-29b3ccd9d8fa"
    },
    {
        "author": "釋道璨",
        "paragraphs": [
            "北人偶與南人會，借問如何喫荔枝。",
            "口未開時先話墮，香甜二字且酬伊。"
        ],
        "title": "偈頌二十五首  其二二",
        "id": "db961956-d1ce-4973-b677-b42bdaf681bd"
    },
    {
        "author": "釋道璨",
        "paragraphs": [
            "信口道一句，栗棘金圈皆露布。",
            "信脚行一步，柳陌花衢非活路。",
            "未開口，未舉足，已前薦得，許你有箇入頭處。",
            "東湖一箭落雙鵰，鳳棲不在梧桐樹。"
        ],
        "title": "偈頌二十五首  其二三",
        "id": "e266eb99-bcdf-4176-a829-9ca902e95dd2"
    },
    {
        "author": "釋道璨",
        "paragraphs": [
            "無蒲團禪板與諸人廝睚，無金圈栗蓬與諸人吞吐。",
            "水清月分明，雲散山呈露。",
            "山僧結夏來，贏得緊閉戶。"
        ],
        "title": "偈頌二十五首  其二四",
        "id": "644e64f4-530d-49d5-9c41-898380c2b476"
    },
    {
        "author": "釋道璨",
        "paragraphs": [
            "雨不來，旱彌烈。",
            "草木枯，金石裂。",
            "江流斷，井泉竭。",
            "盡大地，生意絕。",
            "東湖上，乾坤別。",
            "最清凉，無惱熱。",
            "優曇花正開，清香來不徹。"
        ],
        "title": "偈頌二十五首  其二五",
        "id": "b4702772-e69f-45ca-8dc1-350401111e2d"
    },
    {
        "author": "釋道璨",
        "paragraphs": [
            "聲以眼聞，色以耳見。",
            "下與衆生同一悲仰，上與諸佛同一悲願。",
            "大海枯，磐石爛，我此大心方了辦。"
        ],
        "title": "觀音讚",
        "id": "277abfe5-0676-4be8-9702-5ac577cc667c"
    },
    {
        "author": "釋道璨",
        "paragraphs": [
            "如嶼兮媚川，如山兮倚天。",
            "大哉圓通之道，民無得而名焉。"
        ],
        "title": "又",
        "id": "ddd1e7ab-7c08-4e0e-b9c4-e03ac38def8d"
    },
    {
        "author": "釋道璨",
        "paragraphs": [
            "布袋無口，拄杖無枝。",
            "靠定這箇，有甚了期。"
        ],
        "title": "布袋讚",
        "id": "dad1ad9b-a938-4035-a3b8-b7205b8ea24f"
    },
    {
        "author": "釋道璨",
        "paragraphs": [
            "明皎皎，暗昏昏。",
            "未曾舉首，爍破面門。",
            "若更停機停思，苦哉彌勒世尊。"
        ],
        "title": "又",
        "id": "5d12461d-c26d-40ab-9c68-91aaa8c7a730"
    },
    {
        "author": "釋道璨",
        "paragraphs": [
            "蒼崖鎖寒色，題目分明極。",
            "無端書兩字，剗地失平仄。",
            "颺却筆，放却墨，一句了然超百億。"
        ],
        "title": "寒拾讚",
        "id": "c05bfc25-0772-4792-90fc-515bb03c981b"
    },
    {
        "author": "釋道璨",
        "paragraphs": [
            "淡墨磨虛空，禿筆蘸滄海。",
            "點污天台山，是他這一對。"
        ],
        "title": "又",
        "id": "c8592c1b-614b-439a-bb36-97ec7927da6a"
    },
    {
        "author": "釋道璨",
        "paragraphs": [
            "毒藥醫不活，風雪凍不死。",
            "自己欠一半，說甚傳宗旨。",
            "天自天，地自地，枉自東游十萬里。"
        ],
        "title": "半身達磨讚",
        "id": "dcd4b049-ff63-4b47-b655-a9981b86d1bf"
    },
    {
        "author": "釋道璨",
        "paragraphs": [
            "開眼受睦州廝瞞，甘心喫黄蘗痛棒。",
            "握定拳以當平熱生，除一喝別無伎倆。",
            "何曾夢見無位真人，剛要滅却正法眼藏。",
            "見人家則盡情藉沒，併與性命一時掃蕩。",
            "不可聞名，如何近傍。",
            "自有佛法以至于今，少曾見有箇樣，不覩是底和尚。"
        ],
        "title": "臨濟讚",
        "id": "8e7a6dad-1fea-444e-aedf-b5a39010cc3f"
    },
    {
        "author": "釋道璨",
        "paragraphs": [
            "橘大天地窄，眼高秦漢小。",
            "一片隠淪心，商山青未了。"
        ],
        "title": "商山四皓讚",
        "id": "3d8fc9e5-5b03-4af5-aafc-5159cb143b48"
    },
    {
        "author": "釋道璨",
        "paragraphs": [
            "提起絛頭，垂下衣袖。",
            "信脚闊步行，親見黄龍後。"
        ],
        "title": "呂洞賓讚",
        "id": "24e40c67-fe89-4688-b702-1fdf71e3692e"
    },
    {
        "author": "釋道璨",
        "paragraphs": [
            "頭小面狹，眼橫鼻直。",
            "難親易忘，易見難識。",
            "剛道笑翁手脚緩慢，無準癡絕，尺寸短窄。",
            "視秦山喬嶽不過一拳，視長江大河不過一滴。",
            "西天此土要橫行，有祖以來無此僧。"
        ],
        "tags": [
            "长江"
        ],
        "title": "自讚  其一",
        "id": "454431dc-c58b-437a-a7fd-da99efc1dee8"
    },
    {
        "author": "釋道璨",
        "paragraphs": [
            "讀書不識字，行脚不會禪。",
            "有拳爺不識，有口佛不吞。",
            "惟康第一莫學他，學他陷汝到黄泉。"
        ],
        "title": "自讚  其二",
        "id": "f52f69dc-812e-4007-9e98-b4040d5e7a00"
    },
    {
        "author": "釋道璨",
        "paragraphs": [
            "迷是誰兮悟是誰，山僧贏得眼如眉。",
            "新糊紙被烘來暖，睡到天明日上時。"
        ],
        "title": "佛成道",
        "id": "143013a1-c553-46aa-9cd3-7593ab7e4926"
    },
    {
        "author": "釋道璨",
        "paragraphs": [
            "百尺竿頭一縷絲，沒提撕處急提撕。",
            "離鈎三寸忽拋却，正是虛空粉碎時。"
        ],
        "title": "釣雪",
        "id": "22c9cbb4-afc5-4059-9cd3-adda7d3ad770"
    },
    {
        "author": "釋道璨",
        "paragraphs": [
            "上頭上面得人憎，少見生獰箇樣僧。",
            "莫道無又輕放過，病來無力舉烏藤。"
        ],
        "title": "送東上人",
        "id": "b660a827-1c22-4263-9f0f-344e22476924"
    },
    {
        "author": "釋道璨",
        "paragraphs": [
            "空拳打入長蛇陣，殺氣連雲戰更酣。",
            "輥到了無交涉處，牛頭向北馬頭南。"
        ],
        "title": "贈禪客",
        "id": "02f5db3e-9833-461c-a961-938715ca2a67"
    },
    {
        "author": "釋道璨",
        "paragraphs": [
            "面如生鐵鑄崑崙，有底榮枯到你論。",
            "謾說青青亭畔竹，春風幾箇有兒孫。"
        ],
        "title": "贈相士",
        "id": "76278dce-7df2-42fb-9406-5d4fefbe4d50"
    },
    {
        "author": "釋道璨",
        "paragraphs": [
            "萬法須從皈處參，難將皈處與人談。",
            "簷頭昨夜風和雨，說得分明落二三。"
        ],
        "title": "一庵",
        "id": "519befb0-29c6-448b-a497-d28c9d0ca01d"
    },
    {
        "author": "釋道璨",
        "paragraphs": [
            "無數飛花舞曉風，天開二十五圓通。",
            "要知門戶從何入，問取溪邊石耳峰。"
        ],
        "title": "送人之圓通",
        "id": "41c535ab-8457-4867-8451-ee086b562b3f"
    },
    {
        "author": "釋道璨",
        "paragraphs": [
            "拈一旗兮放一鎗，多從枝葉上摶量。",
            "全身入草全身出，那箇師僧無寸長。"
        ],
        "title": "摘茶",
        "id": "9dcdc6d3-4828-4190-8cbe-748ae92a9820"
    },
    {
        "author": "釋道璨",
        "paragraphs": [
            "對面相看千里隔，手持史君招隠檄。",
            "一條拄杖兩人扶，面带東湖秋水碧。",
            "口裏只安三寸匙，平生懶病無藥醫。",
            "菜羹白飯隨處有，誰能辛苦貪住持。",
            "向來春風滿兩手，如今零落能多少。",
            "盡情包裹付二妙，散與青青湖上柳。"
        ],
        "title": "送仙知客總侍者",
        "id": "55a48fbb-d0ea-4bc6-aa76-1b8bb7e69dca"
    },
    {
        "author": "釋道璨",
        "paragraphs": [
            "白雲巖上月，太平松下影。",
            "東山大導師，指作一片境。",
            "若作境會孤東山，不作境會隔重關。",
            "蓋天蓋地這一著，分明似鏡見還難。",
            "認作清凉轉炎熱，掃除光影成途轍。",
            "廣寒宮殿等虛空，不信問取蒼髯翁。"
        ],
        "title": "松月軒",
        "id": "ef50bb24-9f3b-417b-92bc-4283107f562e"
    },
    {
        "author": "釋道璨",
        "paragraphs": [
            "金華道人少而壯，學道苦心知趣向。",
            "俊如秋鷹方振揚，快似馬駒絕超放。",
            "無準軟頑癡絕癡，領過不消渠一狀。",
            "前年相別五峯巔，今年相見松江上。",
            "無影枝頭拾得春，要去北山呈伎倆。",
            "北山老人眼𦞂癡，毒手惡拳難近傍。",
            "跨門一機我識渠，脚跟定與三十棒。"
        ],
        "title": "送奕上人",
        "id": "4f4c4923-13a9-459a-a89d-332eddb6bf5c"
    },
    {
        "author": "釋道璨",
        "paragraphs": [
            "門上書心字，窗上書心字。",
            "長嘯住庵人，不知庵內事。",
            "除却煨芋頭，無力收寒涕。",
            "我觀從上來，懶瓚較些子。",
            "君勿輕住庵，住庵不容易。",
            "手中長柄鋤，上有千古意。",
            "前山粟自鋤，後山禾自刈。",
            "客來問有麽，牢把柴門閉。"
        ],
        "title": "送覃侍者住庵",
        "id": "3e278607-8091-4496-93a4-c6311132ad1c"
    },
    {
        "author": "釋道璨",
        "paragraphs": [
            "道人家住廬山寺，信脚東游二千里。",
            "三年飽喫浙西飯，不曾咬著浙西米。",
            "大川惡拳打不活，石溪淺水浸不死。",
            "自言辣手難近傍，祇有癡絕較些子。",
            "要從窗下看廬山，歸卧溪聲山色裏。",
            "了無玄字涴胸懷，肯將佛法掛唇齒。",
            "漠漠重湖五老前，衮衮九江千嶂底。",
            "空手携鋤種白石，赤脚提籃挈流水。",
            "有問參尋事若何，向道今年秋芋多。"
        ],
        "tags": [
            "庐山"
        ],
        "title": "送開上人",
        "id": "2e5d70fa-5cc8-4f60-b273-c3b47e12fe2a"
    },
    {
        "author": "釋道璨",
        "paragraphs": [
            "隠山無量罪過，復被公安追到。",
            "要得重整頹綱，不免再陞此座。"
        ],
        "title": "偈頌十二首  其一",
        "id": "4b3a1fc4-5ceb-488c-8bf1-d8ad8e46c1ce"
    },
    {
        "author": "釋道璨",
        "paragraphs": [
            "心心急要入巖隈，不合談禪信口開。",
            "引得王臣多愛重，遮回又被捉將來。"
        ],
        "title": "偈頌十二首  其二",
        "id": "6725b8be-e174-403f-bb8a-2eb5eb8e3155"
    },
    {
        "author": "釋道璨",
        "paragraphs": [
            "報恩門庭，別無道理。",
            "長連牀上，大衆努觜。",
            "本無佛法可商量，亦不坐在鬼窟裏。",
            "驀然洗面摸著鼻，便知得飯元是米。",
            "更若遲遲疑疑，白雲千里萬里。"
        ],
        "title": "偈頌十二首  其三",
        "id": "1c520897-3cd8-478d-b823-ea0a7b2570ba"
    },
    {
        "author": "釋道璨",
        "paragraphs": [
            "風和日暖，牡丹生卵。",
            "露柱吹笙，燈籠拍版。",
            "城上遊人，三杯兩盞。",
            "報恩禪和，努觜不管。",
            "一念不生，前後際斷。",
            "踢倒鞏縣茶瓶，打破饒州瓷碗。"
        ],
        "title": "偈頌十二首  其四",
        "id": "972dfe08-6d74-43d8-b0cc-8669bc4c44d5"
    },
    {
        "author": "釋道璨",
        "paragraphs": [
            "隠山夜來夢喫攧，築著脚指頭出血。",
            "就地摸得麗水金，元來却是新羅鐵。",
            "翻身撞倒鳳凰峯，赤面山神驚吐舌。",
            "喚起前庵卧如來，休來向這裏入滅。",
            "一棒打殺麻姑仙，說甚長生真祕訣。",
            "叮嚀五通與三郎，切莫向李太白說。",
            "怕他俗士不甘，打你頭破腦裂。"
        ],
        "title": "偈頌十二首  其五",
        "id": "8e8476be-a87f-4f8d-a656-6e75b72d6fb8"
    },
    {
        "author": "釋道璨",
        "paragraphs": [
            "奪得胡兒馬便休，何須抵死覓封侯。",
            "草鞋直掛龍牀角，爭似山間煨芋頭。"
        ],
        "title": "偈頌十二首  其六",
        "id": "15012136-6c5d-46ac-a42e-6e74530fdc44"
    },
    {
        "author": "釋道璨",
        "paragraphs": [
            "身世悠悠不繫舟，莫將閑事掛心頭。",
            "休言佛法無人會，且說晚冬又倍收。",
            "又倍收，蟻穴百年能幾久，龜腸一飽更何求。",
            "大衆拍手唱囉哩，算得生來不解愁。"
        ],
        "title": "偈頌十二首  其七",
        "id": "aa5b1bb0-451a-4b0a-b079-e1e1e5600ff0"
    },
    {
        "author": "釋道璨",
        "paragraphs": [
            "箭穿楊葉未爲親，透得金塵有幾人。",
            "多謝汾陽曾說破，重陽九日菊花新。"
        ],
        "title": "偈頌十二首  其八",
        "id": "35a349fc-6fac-4a7d-afd8-f17f86dbc24c"
    },
    {
        "author": "釋道璨",
        "paragraphs": [
            "天下老隠山，醜怪百千狀。",
            "不依本分說禪，一向橫拈豎放。",
            "有時放夜市於蟭螟眼中，有時駕鐵船於須彌頂上。",
            "有時倒騎駿馬驟高樓，有時輕引藕絲牽大象。",
            "證鱉成龜，喚三作兩。",
            "黑豆換人眼睛，偏做遮般伎倆。"
        ],
        "title": "偈頌十二首  其九",
        "id": "7caa602f-d845-4595-8ed4-a41f7b91a93e"
    },
    {
        "author": "釋道璨",
        "paragraphs": [
            "天工剪水作花飛，爲瑞爲祥也大奇。",
            "管取明年禾麥熟，山河大地盡光輝。",
            "千樹萬樹銀花結，也是普賢呈醜拙。",
            "謝三郎在南臺江，手指東山笑不歇。"
        ],
        "title": "偈頌十二首  其一○",
        "id": "6dd60732-1969-4386-96e6-3363b498f446"
    },
    {
        "author": "釋道璨",
        "paragraphs": [
            "捏不成團撥不開，衲僧一見莫輕猜。",
            "今朝爲汝明明說，花奴花奴喫飯來。"
        ],
        "title": "偈頌十二首  其一一",
        "id": "772cf8d5-0ed6-40fd-8ba4-20e891624cf1"
    },
    {
        "author": "釋道璨",
        "paragraphs": [
            "釋迦彌勒是他奴，二十年來心膽粗。",
            "甘與魔王爲眷屬，休將惡語張荼糊。"
        ],
        "title": "偈頌十二首  其一二",
        "id": "2fbb5f08-3597-494b-b681-0642d87f051f"
    },
    {
        "author": "釋道璨",
        "paragraphs": [
            "紛紛世事幾昏明，仙計還山又未成。",
            "欲學種松消永日，不徒煨芋博虛名。",
            "雲開衡嶽鵬程闊，秋入鄱陽雁影清。",
            "也欲摩挲病來眼，春風暖處望前旌。"
        ],
        "title": "和雲壑",
        "id": "9c6f7bb1-987b-4e61-b723-c933f785796a"
    },
    {
        "author": "方逢辰",
        "paragraphs": [
            "龍泉三尺倚天橫，濁世滔滔我獨清。",
            "一柱高臺仙掌起，願推一滴活蒼生。"
        ],
        "title": "題盧可庵天邊風露樓",
        "id": "af27c144-d491-4f6d-bd64-a5a954a9eb1c"
    },
    {
        "author": "方逢辰",
        "paragraphs": [
            "是非辯白只須欽，敬簡奚消讀呂刑。",
            "一片公心一雙眼，心醒醒則眼醒醒。"
        ],
        "title": "題柯峰讞掾錢君叔行敬簡軒",
        "id": "f776855d-e42a-48a4-bb7e-bd3a998ec28a"
    },
    {
        "author": "方逢辰",
        "paragraphs": [
            "陰陽晴雨可前知，此是人間第一奇。",
            "鼾睡華山何日覺，煩君更與問希夷。"
        ],
        "title": "贈尹巽齋數學",
        "id": "9c0e0bf1-2e97-4eed-abce-363416230a91"
    },
    {
        "author": "方逢辰",
        "paragraphs": [
            "聞君家在雪邊住，靠盡闌干索盡詩。",
            "只怕梅花應冷笑，清香元不要人知。"
        ],
        "title": "題吳氏梅堂",
        "id": "2f779cea-ebd3-4756-91f4-1ca08f3f5c30"
    },
    {
        "author": "方逢辰",
        "paragraphs": [
            "胭脂十二萬風塵，一樣胞胎父母身。",
            "天欲殺之胡至此，厥初何用降生民。"
        ],
        "title": "問天",
        "id": "f98978ba-0eaf-4661-ad72-a11284166d3b"
    },
    {
        "author": "方逢辰",
        "paragraphs": [
            "羊祜乘危乃併孫，楊堅非解自蠶陳。",
            "長江不是無天塹，只爲江南多婦人。"
        ],
        "tags": [
            "长江"
        ],
        "title": "天對",
        "id": "3abd3dc7-93d4-4674-8531-b64ee689f4df"
    },
    {
        "author": "方逢辰",
        "paragraphs": [
            "一團烟裏蓄明光，做出稜稜竹樣剛。",
            "語汝好尋臺閣主，直將勁節掃豺狼。"
        ],
        "title": "贈墨士翁彥卿",
        "id": "13af0566-409f-433b-a685-cbcb4a190133"
    },
    {
        "author": "方逢辰",
        "paragraphs": [
            "九重拊髀歎才難，幣聘皇皇難未戡。",
            "老眼試尋天下看，豈無頗牧在東南。"
        ],
        "title": "贈風鑒曹老眼",
        "id": "d52f5d89-5330-4f7e-ad51-980a5a4e8b29"
    },
    {
        "author": "方逢辰",
        "paragraphs": [
            "人言行路險於山，君却乘槎欲問天。",
            "畢竟家邦總聞達，雞鳴猛著祖生鞭。"
        ],
        "title": "送胡兄遠遊",
        "id": "89a6cd79-7bf2-454c-b718-a180a43f4f0f"
    },
    {
        "author": "方逢辰",
        "paragraphs": [
            "蒼苔破屋生涯足，淡飯清湯夢寐安。",
            "認得秀才窮快活，何須煩惱做窮官。"
        ],
        "title": "贈月心",
        "id": "76f21262-57cf-4f50-a165-d6ac6843dc67"
    },
    {
        "author": "方逢辰",
        "paragraphs": [
            "藥中得報飯中施，始實終空不是呆。",
            "水復去來來復去，誰知無去亦無來。"
        ],
        "title": "贈大佛老子賣藥齋僧",
        "id": "d1924c07-0b70-4d2d-aa67-9478d149627b"
    },
    {
        "author": "方逢辰",
        "paragraphs": [
            "著心尋處元無物，開眼見時都是天。",
            "楚市少年霸陵尉，紛紛蠛蠓過吾前。"
        ],
        "title": "贈南山寄傲軒",
        "id": "3aaa3f54-cebe-43f3-8f95-3ff7e600af8c"
    },
    {
        "author": "方逢辰",
        "paragraphs": [
            "烟霞泉石在空谷，富貴貂蟬在北方。",
            "林下野人無可相，相人須去相侯王。"
        ],
        "title": "贈相者",
        "id": "f6cf87e9-d40e-46fb-8ec7-ae735f41400b"
    },
    {
        "author": "方逢辰",
        "paragraphs": [
            "滿睫塵埃寸許深，世間豪傑尚山林。",
            "冰壺指見形骸外，難照江湖一片心。"
        ],
        "title": "贈梁電目",
        "id": "a20b57f6-7dfa-4024-ba3b-bb2c190ebc42"
    },
    {
        "author": "方逢辰",
        "paragraphs": [
            "合宮芬郁徹垓埏，治象陽明景爛然。",
            "雲氣朝隮疑欲雨，帝心夕惕即旋乾。",
            "皇穹后土實臨汝，祖德宗功鑒在天。",
            "既灌更祈如未灌，緝熈此福萬斯年。"
        ],
        "title": "慶明堂禮成",
        "id": "2b378175-656f-4a5b-8948-83263db1b645"
    },
    {
        "author": "方逢辰",
        "paragraphs": [
            "英雄牢落谷音空，敦薄猶存柳下風。",
            "善政有聲聞六邑，病軀無自謁千峰。",
            "乾坤許大心知少，道義相交我輩同。",
            "珍重瑰章何以報，烟雲留護峽山松。"
        ],
        "title": "和劉府判",
        "id": "573dfc9e-b355-45ca-8032-3fc32a057ccc"
    },
    {
        "author": "方逢辰",
        "paragraphs": [
            "吝驕專恣諱言兵，禍本伊誰自種成。",
            "潮汛有時聲轉怒，權奸一死罰猶輕。",
            "道無起滅無今古，物有消虛有長盈。",
            "贊化正需豪傑手，華山深處卧昇平。"
        ],
        "title": "和張寓軒題孤山二首  其一",
        "id": "0a1dccb0-043a-450d-9a85-bfc011807f95"
    },
    {
        "author": "方逢辰",
        "paragraphs": [
            "西湖舊事逝如流，紅紫塵沙新綠稠。",
            "昔日賞心今日吊，前人遺迹後人遊。",
            "雨觀水色連山色，晴看湖頭送日頭。",
            "鷗鷺無情自來往，興亡不管帝王州。"
        ],
        "tags": [
            "西湖"
        ],
        "title": "和張寓軒題孤山二首  其二",
        "id": "a1d0b55d-e431-4e96-a298-f63d4d09575c"
    },
    {
        "author": "方逢辰",
        "paragraphs": [
            "孩提均識愛其親，未有君家最睦姻。",
            "遜畔以全諸父義，在原此豈婦人仁。",
            "一門鄒魯斯文地，三世羲皇太古人。",
            "朱紫滿門直餘事，九京可作百其身。"
        ],
        "title": "挽有宋周府君袁夫人",
        "id": "c3fc8c09-ec78-440d-9e95-586c5a11dad5"
    },
    {
        "author": "方逢辰",
        "paragraphs": [
            "時樣多求赫赫聲，惟公獨韞玉精神。",
            "傳無房杜可書事，心即羲皇太古人。",
            "日月升時先奮翼，風雲濃處忽抽身。",
            "蒼蒼忍奪客星去，却使凌烟憶老臣。"
        ],
        "title": "挽宋尚書余公二首  其一",
        "id": "1e5c5bc7-d0df-4e33-9cf2-80ae8cd63415"
    },
    {
        "author": "方逢辰",
        "paragraphs": [
            "扁舟一葉掠垂虹，因泛江蓮得識公。",
            "千里軍民安席上，一年賓主坐春中。",
            "斑催紫橐朝天近，夢到黄粱霍地空。",
            "契闊真情言不盡，只將楚些寄東風。"
        ],
        "title": "挽宋尚書余公二首  其二",
        "id": "2948107f-0a6d-4c7e-9447-7cce56b499e2"
    },
    {
        "author": "方逢辰",
        "paragraphs": [
            "翱翔碧水又蓬山，再入郎闈即丐閒。",
            "屢疏朝端詞梗梗，一麾道院政斑斑。",
            "閣因書創家鄒魯，堂以親名行冉顔。",
            "所恨與公非識面，一詩寄雁寫潸潸。"
        ],
        "title": "挽宋吏部趙公",
        "id": "77a7b935-ea9b-44f3-b360-bdb4b95bb0fd"
    },
    {
        "author": "方逢辰",
        "paragraphs": [
            "萬里皇華遣使輈，姓名曾覆御前甌。",
            "燕臺禮重金爲屋，嚴瀨風高玉作鈎。",
            "丹鳳喜從天上落，白駒須向谷中求。",
            "敲門不醒希夷睡，休怪山雲著意留。"
        ],
        "title": "被召不赴",
        "id": "7c5357de-1f58-4f1e-a58a-d5100a99e351"
    },
    {
        "author": "方逢辰",
        "paragraphs": [
            "樵仙深入琴棋境，一笑出門天地寬。",
            "人世已非存朽斧，土音不改只南冠。",
            "琴中自有鐵心在，局外何妨道眼觀。",
            "霽月光風元屬我，飯牛何謂夜漫漫。"
        ],
        "title": "贈樵隠",
        "id": "cd18c5ab-6061-4506-b2c7-8ce98e161332"
    },
    {
        "author": "方逢辰",
        "paragraphs": [
            "閒中歷覽古和今，夫豈全無所用心。",
            "書爲重看因熟讀，詩添新作費沉吟。",
            "消磨暇日尊前酒，賡和薰風膝上琴。",
            "過去未來都不管，却看明月是知音。"
        ],
        "title": "題何潜齋安樂窩",
        "id": "cb25a27c-7554-4a37-bca1-347cf1c823c5"
    },
    {
        "author": "方逢辰",
        "paragraphs": [
            "六縣驩娛己獨勞，肯心行善是人豪。",
            "乞憐請命繭絲價，起死回生鼎釜熬。",
            "誰謂他人無力氣，不於好事拔毫毛。",
            "老夫贊詠非誇詡，此在春秋亦合褒。"
        ],
        "title": "頌徐大可爲六縣減免稅糧得請",
        "id": "fd8c1646-b49f-47d7-8d0c-79b3ee5c2549"
    },
    {
        "author": "方逢辰",
        "paragraphs": [
            "冰崖赤骨物俱老，火樹生陽我不孤。",
            "鐵葉幾經寒暑戰，丹心不爲雪霜枯。",
            "托根峽裏老居士，加號花中烈丈夫。",
            "顔色不淫枝幹古，洛陽牡藥只爲奴。"
        ],
        "title": "石峽山茶盛開  其一",
        "id": "322bb8c6-0b3e-4290-9821-ab4fc8ccfab0"
    },
    {
        "author": "方逢辰",
        "paragraphs": [
            "凡卉春妍誇國色，此花陰極抱陽明。",
            "人疑芝草非時出，我謂丹砂托樹生。",
            "可惜洛中忻富貴，不知霜裏蓄精英。",
            "老夫詩若宋初出，牡藥如何得盛行。"
        ],
        "title": "石峽山茶盛開  其二",
        "id": "8dd6d544-c4a9-4920-aa72-c2632e7b7884"
    },
    {
        "author": "方逢辰",
        "paragraphs": [
            "蠡湖擘破亨衢開，山川鍾作魁奇材。",
            "九關叫後入雲岫，六陰卷出登蓬萊。",
            "著庭萬卷了汗竹，粉闈胡事被先幞。",
            "非徒五馬人生榮，正要急流剛扷足。",
            "章貢二水分西東，江右九郡斯爲雄。",
            "亭橫塵外眇四海，臺插天表森孤峯。",
            "三百里水見沙磧，一十八灘如劍脊。",
            "醉讀題詠呼坡翁，此是太守風月窟。",
            "又聞獷俗多驚湍，况有蠆尾鄰諸蠻。",
            "付之重寄憂亦大，此是太守思慮關。",
            "代木詩廢友道缺，道山幸有詩送別。",
            "一言愛助當何如，思慮先之後風月。"
        ],
        "title": "餞修史宮講吏部陳大著赴鎮贛州",
        "id": "f6943d88-f0ba-49e3-a537-66670e332808"
    },
    {
        "author": "方逢辰",
        "paragraphs": [
            "番江之峰高插天，番湖之水淵其淵。",
            "山川鍾作一書簏，胸次洶湧萬斛泉。",
            "呼來天上佐良史，喚起英雄斧奸魅。",
            "玉堂萬字雲錦章，赤墀一對國士器。",
            "天爲資善擇畏師，汝作羽翼從吾兒。",
            "光芒忽報動雙劍，翱翔直去分一麾。",
            "我聞了翁鐵梁脊，生晚不得拜履舄。",
            "又聞龜山與延平，首爲東南揭標的。",
            "今君剖符守其鄉，視三先生爲有光。",
            "開明義理當日用，扶植氣節爭秋霜。",
            "知君報政只數月，袴襦萬口九天徹。",
            "去時好趁蘆花天，歸時又見橙橘節。",
            "道山繾綣持一觥，臨別惟有詩送行。",
            "執手不敢贊諛語，版樣惟視三先生。"
        ],
        "title": "錢判府國史直講秘書赴鎮南劍",
        "id": "443ca9e4-0321-4713-bb0a-f02444b10c72"
    },
    {
        "author": "方逢辰",
        "paragraphs": [
            "夫子說周易，肇開太極分。",
            "及乎作春秋，下逮西狩麟。",
            "混闢至决裂，堅冰致習馴。",
            "三皇何皞皞，五帝何紛紛。",
            "卓哉洙泗翁，道大孤無鄰。",
            "於是作六經，以救萬世人。",
            "孟氏辨義利，戰國駭所聞。",
            "不肯爲老聃，和光同其塵。",
            "人不識四端，豈知有君親。",
            "孔孟作日月，然後夜向晨。",
            "天高與地下，中立師與君。",
            "師以扶綱常，君以治廣輪。",
            "廉恥甚鈇鉞，禮教威斧斤。",
            "自古立宇宙，以道爲精神。",
            "清溪斗大邑，土瘠民甚貧。",
            "虎豺方恣睢，駰騏忽諏詢。",
            "痛民若赤子，禮士如上賓。",
            "簞瓢在陋巷，窮則獨善身。",
            "家有讀書屋，乃爲劫火焚。",
            "仁人忽行惻，仲氏敢具陳。",
            "公肯挈墜道，天未亡斯文。",
            "移檄作主宰，歌詩示恩勤。",
            "絃歌已久廢，簡陋尚可因。",
            "祠堂儼遺像，生徒招驚麕。",
            "戶內有洙泗，山中見華勛。",
            "光霽挹茂叔，粹盎師伯淳。",
            "體用契忠恕，恭安想天申。",
            "仰師千載上，興起三代民。",
            "剝窮果不食，貞下元又春。",
            "太極在何處，青歸燒痕新。"
        ],
        "title": "和僉事夾谷之寄韻",
        "id": "e5d973f7-aba8-408d-b513-3c2273d42590"
    },
    {
        "author": "方逢辰",
        "paragraphs": [
            "無屋住僧廬，無菜挑野草。",
            "野草風味長，僧廬人跡少。",
            "剝剝誰扣扃，訪予事幽討。",
            "錢唐有騷翁，自號翠谷老。",
            "疋馬遊南牆，要伴松竹好。",
            "遐思到山人，迂尋出詩稿。",
            "詩無怨苦吟，掃退郊與島。",
            "胸次鮑明遠，筆下王逸少。",
            "我觀陰與陽，禪代何時了。",
            "不能爲魯連，尚可作商皓。",
            "長歌黍離篇，酹酒問旻昊。"
        ],
        "title": "送潘翠谷",
        "id": "c885f844-4f1a-4dd6-9e41-a76f1138765d"
    },
    {
        "author": "方逢辰",
        "paragraphs": [
            "高目下耳赫如鑑，福善禍淫平如衡。",
            "顔癯胡夭跖胡壽，季氏乃富憲乃貧。",
            "伯道無兒湯有後，造物豈是鑑不明。",
            "孔明遺恨懿血食，造物豈是衡不平。",
            "當知稟氣有清濁，所以人品有善惡。",
            "至若夭壽與賤貴，又是稟氣有厚薄。",
            "清濁厚薄物自聖，洪纖高下天何言。",
            "君子惟以理自充，英雄難與造物爭。",
            "前人論理不論氣，不信試問劉鑑衡。"
        ],
        "title": "贈術士劉衡鑑",
        "id": "9b17eb01-27ef-4eb2-8d0d-8be03e0d9fc7"
    },
    {
        "author": "方逢辰",
        "paragraphs": [
            "五星聚東井，天下王業開。",
            "五星聚奎宿，天下多賢才。",
            "蚩尤掃彯□，攙槍卷飛埃。",
            "日月黄道見火羅，計孛烏能爲之災。",
            "雲峯挾術善說命，窮通貴賤非所問。",
            "敢問何時聚五星，今年五星聚何分。",
            "聖人在上天下平，疏食飲水甘曲肱。"
        ],
        "title": "贈星命舒雲峰",
        "id": "ae4f3bec-f377-47bd-83e5-57c96c4fa398"
    },
    {
        "author": "方逢辰",
        "paragraphs": [
            "驪珠一顆千仞淵，漁翁探得遭驪眠。",
            "一朝吹墮千萬顆，恐是蛟驪卧半天。",
            "駢花儷葉妙天下，文賦直追古班馬。",
            "手抉河漢裂錦章，寫在詩歌軋騷雅。",
            "大篇赤手捕長蛇，不須控勒騎生騧。",
            "短篇任意起忽伏，蒼江浩浩濤中槎。",
            "文章妙手壓場屋，到底亡羊還得鹿。",
            "廬陵方買載月舟，清淡又展朝天軸。",
            "軍將打門書一封，呼起醉夢爲醒鬆。",
            "只怕至寶不肯留山中，雷霆風雨取去還蛟龍。"
        ],
        "title": "題盧文峰十二知丞文集",
        "id": "aa541a6e-bd6b-4043-8f44-04f60612873a"
    },
    {
        "author": "方逢辰",
        "paragraphs": [
            "有姪宰相才，昔惟呂文穆。",
            "有婿國士器，昔惟晏同叔。",
            "公乃兼其榮，秀氣塞一門。",
            "爲國作瑞璉，頼公培福根。",
            "世態方惡直，公乃自立的。",
            "掉頭蠻觸爭，冷坐雪月窟。",
            "今世能幾人，如公心迹清。",
            "馨豔有如此，公死猶如生。"
        ],
        "title": "挽鄭直齋居士",
        "id": "9026e30d-c0cc-4c4d-8e89-95edcecb89d7"
    },
    {
        "author": "方逢辰",
        "paragraphs": [
            "子肉可療親，或曰不敢毀。",
            "不見母生兒，生死一間耳。",
            "此身母之身，非可認爲己。",
            "殺身可救母，當還愛一死。",
            "天理通神明，寸膚直糠粃。",
            "苟能充此心，是即學曾子。"
        ],
        "title": "贈楊內舍景堯刲股",
        "id": "6d80a02c-7120-4009-a60b-baf71246c564"
    },
    {
        "author": "方逢辰",
        "paragraphs": [
            "粵從動靜極互根，裂爲二氣分五行。",
            "未有二氣先有理，理與氣合人物生。",
            "人惟稟得天地氣，故爲耳目形口鼻。",
            "人惟稟得氣之理，故爲仁義爲禮智。",
            "氣爲人形理爲心，同是水木火土金。",
            "今人問氣不問理，茫茫只向天外尋。",
            "人而不仁木已死，不須更論敗在子。",
            "人而薄義金已傷，如何却說生在巳。",
            "無禮無智水火滅，不忠不信土氣絕。",
            "人於心上斬了根，是氣安從有萌蘗。",
            "出門一笑逢星翁，談天議論迥不同。",
            "若能論氣又論理，太極只在挑包中。"
        ],
        "title": "贈五星陳東野",
        "id": "8dfb31b0-5e95-4b9c-b9fd-3d247c33ef6b"
    },
    {
        "author": "方逢辰",
        "paragraphs": [
            "清溪眇如斗大邑，萬山壁立土磽瘠。",
            "百分地無一分田，九十九分如劍脊。",
            "一畝之地高復低，節節級級如橫梯。",
            "畈心一畦可一畝，邊旁一畝分數畦。",
            "大家有田僅百畝，三二十畝十八九。",
            "父母夫妻子婦孫，一奴一婢成九口。",
            "一口日噉米二升，茗鹺醯醤菜與薪。",
            "共來日費二三斗，尚有輸官七八分。",
            "小民有田不滿十，鐮方放兮有菜色。",
            "曹胥鄉首冬夏臨，催科差役星火急。",
            "年年上熟猶皺眉，一年不熟家家饑。",
            "山中風土多食糜，兩兒止肯育一兒。",
            "只緣人窮怕餓死，可悲可吊又如此。",
            "有司猶曰汝富民，手執鞭敲目怒視。",
            "今年淫雨天作難，洶湧澎湃四五番。",
            "浮尸弊屋環江下，迸山裂地如鯨奔。",
            "半山都成水澤國，平地皆作龍蛇窟。",
            "水頭晚退早復來，屋角朝出夕又沒。",
            "巋然令丞簿尉衙，下視四境無人家。",
            "水平歸家無屋住，有屋住者無生涯。",
            "農民拋家認畝隴，擔砂翻石肩皆腫。",
            "百千一畝判晚秧，一坵分作兩坵種。",
            "都來一畝無百千，買秧已費半百錢。",
            "眼前插種已剜肉，頭後豐歉猶在天。",
            "晚田再種未可保，早田無秧爲出草。",
            "皂衣旦暮來槌門，今年苗稅催得早。",
            "打快織機趁頭綱，作急糴米輸苗倉。",
            "更有一言牢記取，斷不許人言災荒。"
        ],
        "title": "田父吟",
        "id": "b26a7990-48e1-48ff-8a18-1d7c4bfe46ce"
    },
    {
        "author": "方逢辰",
        "paragraphs": [
            "獵者圍猩猩，疑其以衆抗。",
            "諉曰不取小，惟取大與壯。",
            "衆猩自相仇，推擠送其長。",
            "以次索二三，不復推已往。",
            "四五至于十，無一得釋放。",
            "衆猩怒相目，各悔受人誑。",
            "及早同一心，未必軀盡喪。",
            "吁嗟獸不靈，相仇無足嗔。",
            "胡爲豪傑群，不能自相親。",
            "秦人吞六國，諸侯各附秦。",
            "併力取其一，冀不及他人。",
            "智者欲合從，徒自腐舌唇。",
            "安得先震鄰，然後于其身。",
            "彼先噬其一，其次禍亦均。",
            "早知秦用術，六國同一心。"
        ],
        "title": "猩猩歌",
        "id": "064c8c87-7ce4-4005-84e3-64b78f630b54"
    },
    {
        "author": "方逢辰",
        "paragraphs": [
            "我聞先儒云，雞雛可觀仁。",
            "須臾不舍母，是即孝弟根。",
            "不待教而知，不待習而成。",
            "於斯爲良知，於斯爲良能。",
            "人從此充拓，四海皆閔曾。",
            "異哉鷄伏鶩，出殻忘其恩。",
            "子向水中去，母從岸呼鳴。",
            "子往母亦往，子疏母愈親。",
            "鷹隼飛在天，母亦與子驚。",
            "或遇狸與狌，愛雛忘其身。",
            "不顧力小大，直與爭死生。",
            "天於微物上，感人惻隠真。",
            "人觀鷄護雛，鐵石爲動情。",
            "子呱方卧冰，安得卵覆人。",
            "勿看雞伏鶩，吾則行吾仁。"
        ],
        "title": "鷄雛吟",
        "id": "034e2b32-05f9-4a46-9f92-1af83d984532"
    },
    {
        "author": "方逢辰",
        "paragraphs": [
            "夜來怪甚風太顛，掀簸震撼不可眠。",
            "門前鐵騎怒拔屋，枕上猛虎飛吼天。",
            "却是廬山夕作雪，楊花未春先擘綿。",
            "左蠡門前玉兩柱，江心落石鷺一拳。",
            "五峰千仞削銀壁，重湖萬頃開璚田。",
            "若使璚田可以種，雖遭赤地民不癲。",
            "若使銀壁可以鑄，當造白幣權飛錢。",
            "要知冬燠生意洩，明年造化工斯全。",
            "帝呼玄冥急收歛，閉塞陽氣胚豐年。",
            "雖云不可耕與種，桑麻穀粟茲開先。"
        ],
        "tags": [
            "庐山"
        ],
        "title": "南康遇雪",
        "id": "cb9dd202-c296-41c2-8bcf-5995b1aa3a81"
    },
    {
        "author": "翁仲德",
        "paragraphs": [
            "大川東逝近叢林，石壁潮音雜梵音。",
            "旱望湫龍噓澗氣，沛然甘雨慰農心。"
        ],
        "title": "雨微山",
        "id": "1409612a-18f5-4e56-aa4b-69370d0db8b2"
    },
    {
        "author": "翁仲德",
        "paragraphs": [
            "江南雨霽彩雲開，眼界空寬翠色排。",
            "蜀客躊躇還識認，子規啼月夜歸來。"
        ],
        "title": "夜飛山",
        "id": "3db2200b-818f-4118-9859-d3a8a998bd73"
    },
    {
        "author": "翁仲德",
        "paragraphs": [
            "滄海東頭鶴阜高，仙人騎鶴下林坳。",
            "一聲唳起揚州去，華表空餘月下巢。"
        ],
        "title": "鳴鶴山",
        "id": "0257e208-919a-4624-8a66-e017fa524d24"
    },
    {
        "author": "龔潗",
        "paragraphs": [
            "涓涓劍池泉，削崖出石乳。",
            "流傳歲千百，評列品三五。",
            "輿梁見何時，樓與姓俱古。",
            "坐令丘壑觀，凜作巖牆懼。",
            "霑公大勇猛，咄嗟見未覩。",
            "欹傾變略彴，岞崿移朽腐。",
            "連筒稱深汲，惠澤徧下土。",
            "幽尋穩登眺，清意逼肺腑。",
            "何須鐵作限，只爾天可補。",
            "傳聞橋下雲，已作前山雨。"
        ],
        "title": "劍池橋梁久就傾圮方丈霑公刊石伐木以遞汲且併陳樓悉改舊觀",
        "id": "0597828d-94de-4878-be00-0f87d0b938c3"
    },
    {
        "author": "吳衍",
        "paragraphs": [
            "滿壁雲濤倚太空，雙崖一線路微通。",
            "幾年勝概埋荆棘，好事山翁始發蒙。"
        ],
        "title": "東巖",
        "id": "29966863-70e4-466c-80c4-69517352bdd8"
    },
    {
        "author": "吳衍",
        "paragraphs": [
            "一峰擎天維，下有萬斛水。",
            "委蛇到澗壑，遇坎亦不止。",
            "鳴鼉忽動地，濤怒生足底。",
            "得非坤軸裂，驚視坐爲起。",
            "盆傾濺珠胎，鼎沸翻玉髓。",
            "長蛟躩連卷，救首復救尾。",
            "吾廬枕清淺，徙倚每自侈。",
            "及茲睹奇觀，目眩顙有泚。",
            "便欲逃世紛，置身巖穴裏。",
            "蓬瀛渺溟渤，對面不遺咫。",
            "嗟余聞道晚，今始忘仕已。",
            "重來三十年，恍若游故里。",
            "壯顔日凋瘁，浩志亦頹靡。",
            "載歌蜀仙詩，此老元不死。",
            "至今斯亭上，清風盈棐几。",
            "觀水必觀瀾，是中存妙理。",
            "源泉何混混，有本故如此。"
        ],
        "title": "翠蛟亭",
        "id": "b701fcdc-c9b5-4732-a44f-f68fa6b74b31"
    },
    {
        "author": "李申子",
        "paragraphs": [
            "□巖峭□色斕斑，雲葉煙蘿□□鬟。",
            "疑有仙琚時會集，唾珠霏屑落人間。"
        ],
        "title": "君子泉",
        "id": "08312004-3a3b-41fd-b5c3-6da182c51cd3"
    },
    {
        "author": "李申子",
        "paragraphs": [
            "深城市紅塵怎得侵骨雲巖檜老險驚興廢一掬清泉酌古沈寂徘徊覓句聽。"
        ],
        "title": "句",
        "id": "65cbd9f6-aaa6-417b-8b98-c62710018853"
    },
    {
        "author": "杭學士人",
        "paragraphs": [
            "塞翁何必恨失馬，城火可憐殃及魚。",
            "一笑出門天萬里，擔頭猶有斥姦書。"
        ],
        "title": "絕句",
        "id": "2c1ad42b-5f62-44a1-9b83-4d1dcdf7b5f5"
    },
    {
        "author": "杭學士人",
        "paragraphs": [
            "鄭五不去國，金陵深懼君。",
            "校存知必毀，書在已如焚。",
            "自是清流禍，非干比黨分。",
            "歸歟雖幸矣，恨未效朱雲。"
        ],
        "title": "五言",
        "id": "8b906592-60e9-4220-b327-c49a7d1dcc89"
    },
    {
        "author": "杭學士人",
        "paragraphs": [
            "上書如啜盧仝茶，直論國體寧無譁。",
            "依然茅葦縱橫斜，鍾山老柏休槎牙。",
            "嗚呼時事如絲麻，食肉者口徒咿哇。",
            "鬼蜮空含射影沙，逐客令下堪吁嗟。",
            "識者將謂秦得邪，淳祐寖不如端嘉。",
            "邪人剛指正人邪，時有引喙鳴靈鴉。",
            "失脚奇禍曹羅罝，尼山草木枯無華，奄奄山鬼相揄揶。",
            "我今束書歸天涯，不惜一去惜國家。"
        ],
        "title": "古詩",
        "id": "9adaefd3-57e6-4f7d-a410-e35501b2d3a7"
    },
    {
        "author": "張遠猷",
        "paragraphs": [
            "巖竇天下奇，黄詩天下稀。",
            "洞明無所隠，石勢爭欲飛。",
            "雷鼓今猶在，澹仙何未歸。",
            "磨崖文斷滅，苔蘚却成衣。"
        ],
        "title": "澹山巖",
        "id": "39173eb0-c129-43a7-a0c1-19a5a70441e9"
    },
    {
        "author": "陸夢發",
        "paragraphs": [
            "人間誰是識梅真，棄實求花後世心。",
            "何似只如三代日，分甘投老萬山深。",
            "寄來陸凱渾多事，說到林逋亦費吟。",
            "耿耿知音唯月在，無言相看古猶今。"
        ],
        "title": "見梅雜興",
        "id": "85a3e190-cd73-4a29-a13b-209b07739786"
    },
    {
        "author": "陸夢發",
        "paragraphs": [
            "城中忙失探梅期，初見僧窗一兩枝。",
            "猶喜相逢那恨晚，故應更好半開時。",
            "今冬不雪何關事，值伴孤芳却欠伊。",
            "月落山空正幽獨，慰存無酒且新詩。"
        ],
        "title": "梅花",
        "id": "3d9366d2-3938-4c28-8fd4-f6e4db29db51"
    },
    {
        "author": "吳之選",
        "paragraphs": [
            "宗派天潢衍，文章吏部遺。",
            "前朝尺土盡，軼事幾人知。",
            "歲月松杉古，塵沙日夜吹。",
            "數家芳草外，憑弔總淒其。"
        ],
        "title": "鐵券山",
        "id": "807a8a03-14df-401e-ae2d-f3623682b4cc"
    },
    {
        "author": "趙與東",
        "paragraphs": [
            "芋火房陰處，翛然類嬾殘。",
            "雨欺梅影瘦，風助竹聲寒。",
            "擁袂衣全薄，哦詩字欲安。",
            "兒童疑有雪，頻起穴窗看。"
        ],
        "title": "次韻方萬里雨夜雪意",
        "id": "839d8db5-b091-4d32-be29-2fac36da8f4a"
    },
    {
        "author": "趙與東",
        "paragraphs": [
            "連日寒殊甚，衰年無一能。",
            "硯呵磨墨凍，瓶曬插花冰。",
            "浮世無根絮，餘生有髮僧。",
            "蘇門如可即，端合事孫登。"
        ],
        "title": "次韻方萬里寒甚送酒",
        "id": "74c06938-cc80-4513-9d5f-56fcad258838"
    },
    {
        "author": "潘用中",
        "paragraphs": [
            "誰教窄路恰相逢，脈脈靈犀一點通。",
            "最恨無情芳草路，匿蘭含蕙各西東。"
        ],
        "title": "郊遊遇黄府女孫",
        "id": "e6ed0810-7de5-465a-b5d1-f74138d5ae8a"
    },
    {
        "author": "潘用中",
        "paragraphs": [
            "一曲臨風值萬金，如何難買玉人心。",
            "君如解得相如意，比似金徽恨更深。"
        ],
        "title": "答黄府女孫",
        "id": "7f8ea442-962f-4be7-a2b8-95b77e72fecb"
    },
    {
        "author": "黄氏女",
        "paragraphs": [
            "欄桿閒倚日偏長，短笛無情苦斷腸。",
            "安得身輕如燕子，隨風容易到君傍。"
        ],
        "title": "贈潘用中",
        "id": "92303550-d3c9-4191-b601-cd28c6c6adff"
    },
    {
        "author": "黄氏女",
        "paragraphs": [
            "自從聞笛苦匆匆，魄散魂飛似夢中。",
            "最恨粉牆高幾許，蓬萊弱水隔千重。"
        ],
        "title": "又贈",
        "id": "b1cda545-cac4-4b2d-81ee-881320809111"
    },
    {
        "author": "趙必成",
        "paragraphs": [
            "初冬未見一片雪，先見梅開傍花庵。",
            "可是東君留厚意，早傳消息到江南。"
        ],
        "title": "十月梅花",
        "id": "81c34dfb-98d2-4102-bbf7-09e9c43cbbfd"
    },
    {
        "author": "趙必成",
        "paragraphs": [
            "神龍原自異凡魚，潴澤還知不久居。",
            "平地雷轟頭角露，滔天浪浴甲鱗舒。",
            "應誇鼇海都量遍，漫道龍門不可踰。",
            "試問錦標剛一躍，陡成霖雨足沾濡。"
        ],
        "title": "題陳生鯉魚圖",
        "id": "75ef7801-7ecd-44e0-8569-9e151a159d82"
    },
    {
        "author": "常楙",
        "paragraphs": [
            "松風朝來入夢頻，公餘乘興去尋真。",
            "紅塵物外長清境，白日壺中不老春。",
            "柏子灰寒烟寂寂，桃花風暖水粼粼。",
            "逍遥羽士閑如許，媿我浮名役此身。"
        ],
        "title": "憩宮偶成",
        "id": "046bc854-bc98-4664-8f15-ac036662c5f2"
    },
    {
        "author": "程瑞",
        "paragraphs": [
            "清淺溪橋水，高低籬外枝。",
            "這些風骨異，瘦盡古今詩。"
        ],
        "title": "詠梅",
        "id": "6ef946fc-e656-4d0a-bea8-3872674fa0c8"
    },
    {
        "author": "程瑞",
        "paragraphs": [
            "博浪沙中力士，望仙橋下軍人。",
            "古來忠膽一概，至今裂視二秦。"
        ],
        "title": "咏古",
        "id": "3b7fde84-ae12-4456-b4ac-d20474072505"
    },
    {
        "author": "王橚",
        "paragraphs": [
            "奩鏡平開碧四圍，百重山裏亦希奇。",
            "寫成萬古空明趣，只爲中秋一首詩。"
        ],
        "title": "北湖水月",
        "id": "ed0c33a2-dcc8-480c-8f0a-82ecbaa4f14b"
    },
    {
        "author": "趙與㒇",
        "paragraphs": [
            "男兒有志事竟成，好把功名竹帛垂。",
            "今日輿圖當混一，誰能重拭□□碑。"
        ],
        "title": "幸侍軺車敬贅嚴韻  其一",
        "id": "a459506d-2a94-41d8-bcaf-f804fabc96e1"
    },
    {
        "author": "趙與㒇",
        "paragraphs": [
            "細把中興唐頌看，玉環遺恨記當年。",
            "自從擁馬回靈武，整頓乾坤豈偶然。"
        ],
        "title": "幸侍軺車敬贅嚴韻  其二",
        "id": "4b0d250b-4601-41c9-8c8b-78340b0be148"
    },
    {
        "author": "趙與㒇",
        "paragraphs": [
            "生平夢不到浯溪，此日欣從使者來。",
            "天放一晴舒眼界，大江橫上八罇罍。"
        ],
        "title": "即事口占",
        "id": "07d5b3c5-1a91-4d23-9bca-9f73b2b4a0f3"
    },
    {
        "author": "四明士子",
        "paragraphs": [
            "來則非邪抑是邪，緣堤何必更行沙。",
            "瑟當調處難膠柱，棋到危時見作家。",
            "公論有誰能著脚，事機至此轉聱牙。",
            "不如疊嶂雙溪下，行對青山坐看花。"
        ],
        "title": "上吳履齋",
        "id": "2a6e999d-df96-4b01-9ca7-2a03726b5627"
    },
    {
        "author": "熊某",
        "paragraphs": [
            "近來西北又干戈，獨立斜陽感慨多。",
            "雷爲元城驅劫火，天胡丁謂活鯨波。",
            "九原難起先生死，萬世其如公論何。",
            "道過雕峰休插竹，想逢宗老續長歌。"
        ],
        "title": "嘲時事",
        "id": "d393ef23-7432-44fb-9e25-2a61cc4d40f6"
    },
    {
        "author": "松庵道人",
        "paragraphs": [
            "千巖萬壑倚晴空，此洞真奇迥不同。",
            "未數洞天三十六，想移當日太清宮。"
        ],
        "title": "題真仙巖",
        "id": "0ef29506-5542-4bd3-a644-e1fabef746f1"
    },
    {
        "author": "□子發",
        "paragraphs": [
            "巉巉怪石錦鮮明，不假人爲自織成。",
            "頻向水晶簾外立，泉聲那更雜溪聲。"
        ],
        "title": "錦石巖  其一",
        "id": "18f1ae28-78d6-400e-8468-54996c4f2ae2"
    },
    {
        "author": "□子發",
        "paragraphs": [
            "倚空峻壁列松杉，水色嵐光總不凡。",
            "一段畫圖奇絕處，夕陽天際認歸帆。"
        ],
        "title": "錦石巖  其二",
        "id": "f3e02c41-80ca-43b8-8505-0083f535d513"
    },
    {
        "author": "□子發",
        "paragraphs": [
            "平昔曾聞錦水名，維舟特向此中行。",
            "只愁凡骨成仙去，寒却當年泉石盟。"
        ],
        "title": "錦石巖  其三",
        "id": "16926db0-ce7c-4aac-bb2e-c806dcbf0f35"
    },
    {
        "author": "葉堪之",
        "paragraphs": [
            "管領江山勝，無如寒翠亭。",
            "一朝成土梗，萬象蔽林坰。",
            "且喜新經理，猶存舊典刑。",
            "爲留亭柱句，姑以代鎸銘。"
        ],
        "title": "寒翠亭",
        "id": "cbf2ef7c-32cf-4133-b2cf-6613b6bb5066"
    },
    {
        "author": "王中立",
        "paragraphs": [
            "寄與閒閒傲浪仙，枉隨詩酒墮凡緣。",
            "黄塵遮斷來時路，不到蓬山五百年。"
        ],
        "title": "遺閒閒趙公",
        "id": "9e646898-7b08-44b2-ba0b-879ab574be64"
    },
    {
        "author": "王中立",
        "paragraphs": [
            "印透山河影，照開天地心。",
            "人世有昏曉，我胸無古今。"
        ],
        "title": "中秋",
        "id": "586427bb-bc5a-49f6-bceb-ceda43b34099"
    },
    {
        "author": "王中立",
        "paragraphs": [
            "天地之間一古儒，醒來不記醉中書。",
            "旁人錯比神仙字，只恐神仙字不如。"
        ],
        "title": "古鶴",
        "id": "41013f44-c7ca-41b4-ac6e-d78cbde4113c"
    },
    {
        "author": "王中立",
        "paragraphs": [
            "華山宮殿白雲封，不見當年打睡翁。",
            "貪看終南山色好，不知紅日下前峰。"
        ],
        "tags": [
            "终南山"
        ],
        "title": "雜詩四首  其一",
        "id": "82eb827d-7397-4497-8a5d-51ad476f9cfa"
    },
    {
        "author": "王中立",
        "paragraphs": [
            "獨跨蒼虬下太清，春風萬里月華明。",
            "因君感激爲君說，鑿破天機我也驚。"
        ],
        "title": "雜詩四首  其二",
        "id": "99869050-6a2d-4ab7-a4c7-f64952ab585e"
    },
    {
        "author": "王中立",
        "paragraphs": [
            "雲葉粼粼皺碧空，笙簫遞響入天風。",
            "忽驚風浪耳邊急，不覺形神來世中。"
        ],
        "title": "雜詩四首  其三",
        "id": "11e34996-1a48-4147-b652-b3955faf0852"
    },
    {
        "author": "王中立",
        "paragraphs": [
            "此生休更問浮名，名利區區不蹔停。",
            "我有一丸天上藥，用時還解濟蒼生。"
        ],
        "title": "雜詩四首  其四",
        "id": "455ff279-e292-44bf-97b4-d14c735a3303"
    },
    {
        "author": "王中立",
        "paragraphs": [
            "醉袖舞嫌天地窄，詩情狂壓海山平。"
        ],
        "title": "句",
        "id": "31405291-d2c9-496e-a776-abb3e64c4807"
    },
    {
        "author": "劉意",
        "paragraphs": [
            "不馳駿馬駕青牛，西度函關紫氣浮。",
            "文字五千傳道德，僅同釋教讓儒流。"
        ],
        "title": "劉待詔老子出關圖卷",
        "id": "bea5c21f-c8b9-4d23-b9d8-95c6cafccc25"
    },
    {
        "author": "釋如珙",
        "paragraphs": [
            "少室無門戶，如何便得通。",
            "夜寒寧耐立，聽我話西東。"
        ],
        "title": "偈頌三十六首  其一",
        "id": "9bd1b981-0c6e-4fd4-9689-0d2d18925287"
    },
    {
        "author": "釋如珙",
        "paragraphs": [
            "古佛與露柱交參，貓兒咬殺猛虎。",
            "出門撞著須菩提，拶破虛空全體露。",
            "一片虛凝絕謂情，萬里清光飛玉兔。"
        ],
        "title": "偈頌三十六首  其二",
        "id": "20693fbe-b4ab-475e-a6a7-e85459f9f38a"
    },
    {
        "author": "釋如珙",
        "paragraphs": [
            "般若如大火聚，著得一絲毫麽。",
            "一拳拳倒黄鶴樓，一踢踢翻鸚鵡洲。",
            "有意氣時添意氣，不風流處也風流。"
        ],
        "title": "偈頌三十六首  其三",
        "id": "4858a5ee-e8ed-4356-84d4-278992e74193"
    },
    {
        "author": "釋如珙",
        "paragraphs": [
            "一毛吞海，海性無虧。",
            "纖芥投鋒，鋒利不動。",
            "龍潭吹滅紙燈，德山倒地禮拜。",
            "今年桃李貴，一顆直千金。"
        ],
        "title": "偈頌三十六首  其四",
        "id": "64464897-fdfd-42bd-a000-8e41ca0cc773"
    },
    {
        "author": "釋如珙",
        "paragraphs": [
            "三界心盡，即是涅槃。",
            "山花紅似錦，澗水湛如藍。"
        ],
        "title": "偈頌三十六首  其五",
        "id": "72c18ca1-891a-4775-8ca5-a6b74046e765"
    },
    {
        "author": "釋如珙",
        "paragraphs": [
            "相見不揚眉，君東我亦西。",
            "相逢欲相喚，脈脈不能語，總是粥飯氣。",
            "貼貼底無縫罅能有幾箇，溫州城裡何限數。"
        ],
        "title": "偈頌三十六首  其六",
        "id": "67db45e0-2fe8-4f72-8b15-e7ecf51d132f"
    },
    {
        "author": "釋如珙",
        "paragraphs": [
            "盡大地冷啾啾，逼十方閙浩浩。",
            "放過布袋和尚，穿却解空鼻孔。"
        ],
        "title": "偈頌三十六首  其七",
        "id": "532954b5-97d6-4876-8813-861bf2ea813b"
    },
    {
        "author": "釋如珙",
        "paragraphs": [
            "華陰山前百尺井，中有寒泉徹骨冷。",
            "誰家女子來照影，不照其餘照斜領。"
        ],
        "title": "偈頌三十六首  其八",
        "id": "75c74bdf-2a07-4bfb-852b-f7820c8d6c33"
    },
    {
        "author": "釋如珙",
        "paragraphs": [
            "十方同聚會，啾啾唧唧。",
            "箇箇學無爲，勞勞摝摝。",
            "此是選佛場，心空及第歸。"
        ],
        "title": "偈頌三十六首  其九",
        "id": "8ef870fd-6f0b-4055-b8f2-876e270a3d9a"
    },
    {
        "author": "釋如珙",
        "paragraphs": [
            "河清海晏皇基壯，雨順風調百姓安。",
            "三世如來同祝讚，龍樓曲奏萬年歡。"
        ],
        "title": "偈頌三十六首  其一○",
        "id": "9ced9062-299c-405d-87fb-dbd6fc5ef8ae"
    },
    {
        "author": "釋如珙",
        "paragraphs": [
            "今日生，來日死。",
            "千年田，八百主。",
            "郎當屋舍沒人修，火官頭上風車子。"
        ],
        "title": "偈頌三十六首  其一一",
        "id": "bcadbd11-17fc-4aa0-b3f3-0e322e4fe660"
    },
    {
        "author": "釋如珙",
        "paragraphs": [
            "離四句，絕百非，老僧愛瞋不愛喜。",
            "箭過西天十萬里，向大唐國裡等候。"
        ],
        "title": "偈頌三十六首  其一二",
        "id": "72e3d0d0-6495-4615-bb9d-efe4c5ebafa4"
    },
    {
        "author": "釋如珙",
        "paragraphs": [
            "三衣覆體，四事供需。",
            "若也知慚知愧，是真釋子。",
            "莫道曩劫修來，非從今日。"
        ],
        "title": "偈頌三十六首  其一三",
        "id": "3c5e9b30-6030-4d85-825f-80db1c9a5a71"
    },
    {
        "author": "釋如珙",
        "paragraphs": [
            "木女穿針山色秀，石人牽線海雲生。",
            "高茅座主赤雙脚，直向毗盧頂上行。"
        ],
        "title": "偈頌三十六首  其一四",
        "id": "2259a9ed-2f93-4e3e-aa62-02c1418ee88b"
    },
    {
        "author": "釋如珙",
        "paragraphs": [
            "夜來地動葭灰起，百草頭邊一寸春。",
            "抖擻精神急薦取，生老病死不饒人。"
        ],
        "title": "偈頌三十六首  其一五",
        "id": "3e2171cb-d408-485c-bd87-6d1e2abe7eeb"
    },
    {
        "author": "釋如珙",
        "paragraphs": [
            "拈槌豎拂，好肉剜瘡。",
            "舉今舉古，開眼尿床。"
        ],
        "title": "偈頌三十六首  其一六",
        "id": "b5487074-cc85-4fa6-a06f-a0a87b862258"
    },
    {
        "author": "釋如珙",
        "paragraphs": [
            "惡是罪業，善亦是罪業。",
            "罪業消除，青天白日。",
            "西河弄獅子，豐干騎猛虎。",
            "老玄沙卓牌，鄧師伯打瓦鼓。"
        ],
        "title": "偈頌三十六首  其一七",
        "id": "7405e346-04f7-4667-81db-29052568d16d"
    },
    {
        "author": "釋如珙",
        "paragraphs": [
            "蓮花生淤泥，標格天然別。",
            "出水未出時，餧魚并餧鼈。"
        ],
        "title": "偈頌三十六首  其一八",
        "id": "b59109a8-3413-4a53-b1de-5b7bc750ce4a"
    },
    {
        "author": "釋如珙",
        "paragraphs": [
            "小屎坑，大屎坑，浸不殺底出來。",
            "我有一句向你道，如何是佛，乾屎橛。"
        ],
        "title": "偈頌三十六首  其一九",
        "id": "5f8839d5-9e40-4a37-89d2-1142de5c9150"
    },
    {
        "author": "釋如珙",
        "paragraphs": [
            "龍門無宿客，不是點額人。",
            "孤峯無宿客，不是守株人。",
            "紅日繞須彌，清風遍寰宇。"
        ],
        "title": "偈頌三十六首  其二○",
        "id": "5291e901-15bd-440b-b784-3aef97afcb47"
    },
    {
        "author": "釋如珙",
        "paragraphs": [
            "天得一以清，地得一以寧。",
            "金剛神合掌，歸依佛法僧。"
        ],
        "title": "偈頌三十六首  其二一",
        "id": "279d441d-1aa9-4661-85d7-be6e4a49448a"
    },
    {
        "author": "釋如珙",
        "paragraphs": [
            "芻狗吠時天地合，木雞啼後祖燈輝。",
            "一年光景今宵盡，萬里更無人未歸。"
        ],
        "title": "偈頌三十六首  其二二",
        "id": "8e895c0b-8f78-491d-a960-ede0e892ba34"
    },
    {
        "author": "釋如珙",
        "paragraphs": [
            "鼓聲咬破七條，只著偏衫去也。",
            "老鼠滿地走，拖取貓兒來。"
        ],
        "title": "偈頌三十六首  其二三",
        "id": "5862c491-f8e1-4b63-9be5-1f27d7fe0f3f"
    },
    {
        "author": "釋如珙",
        "paragraphs": [
            "施供養者，受供養者。",
            "俱無住著，獲波羅蜜。"
        ],
        "title": "偈頌三十六首  其二四",
        "id": "469f6c3d-8cc3-4556-89ac-7e477ec3408c"
    },
    {
        "author": "釋如珙",
        "paragraphs": [
            "五臺山上雲蒸飯，佛殿階前狗尿天。",
            "剎竿頭上煎䭔子，三箇猢猻夜簸錢。"
        ],
        "title": "偈頌三十六首  其二五",
        "id": "81108446-ec40-4824-b00d-8c1a95e369b7"
    },
    {
        "author": "釋如珙",
        "paragraphs": [
            "年窮歲盡時，家家燒紙錢。",
            "滴滴落地，千神俱醉。",
            "不可作佛法商量，不可作世諦流布。",
            "若作世諦流布，瞎却眼睛。",
            "若作佛法商量，爛却舌頭。",
            "即心即佛，非心非佛。",
            "不是心，不是佛，不是物。",
            "東海鯉魚打𨁝跳，新羅國裏無寸土。"
        ],
        "title": "偈頌三十六首  其二六",
        "id": "1511f6fe-b242-4b9b-9ae4-9638ae2543df"
    },
    {
        "author": "釋如珙",
        "paragraphs": [
            "大無外，小無內。",
            "一即三，三即一。",
            "路逢道伴交肩過，一生參學事畢。"
        ],
        "title": "偈頌三十六首  其二七",
        "id": "f59f2ae0-0741-4fba-81ca-04443654e090"
    },
    {
        "author": "釋如珙",
        "paragraphs": [
            "糞堆頭上，無人覷著。",
            "萬法紛紜，自起自滅。"
        ],
        "title": "偈頌三十六首  其二八",
        "id": "6beedd12-5b4f-4c91-99e1-9f5224f65c51"
    },
    {
        "author": "釋如珙",
        "paragraphs": [
            "日暖風和二月春，桃紅李白遍山林。",
            "涅槃路上絕來往，一箇無爲清浄身。"
        ],
        "title": "偈頌三十六首  其二九",
        "id": "10eb49e4-0381-413d-a51c-39900221a8c0"
    },
    {
        "author": "釋如珙",
        "paragraphs": [
            "薪火相交，識性不停。",
            "上至諸佛，下至衆生。",
            "扶過斷橋水，伴歸明月村。"
        ],
        "title": "偈頌三十六首  其三○",
        "id": "69b1f13f-a089-4c0c-ac7c-e8f42301dfce"
    },
    {
        "author": "釋如珙",
        "paragraphs": [
            "三世如來說妙義，炎炎火燄雪火飛。",
            "面前總是聽法底，識取當頭底是誰。"
        ],
        "title": "偈頌三十六首  其三一",
        "id": "952bd19c-9e20-4b94-866f-e99268ef1af9"
    },
    {
        "author": "釋如珙",
        "paragraphs": [
            "哇地一聲諸境現，周行七步更多能。",
            "老僧不是多饒舌，要與諸人絕謂情。"
        ],
        "title": "偈頌三十六首  其三二",
        "id": "ca69284e-ac58-43d0-8d3b-da850140c52d"
    },
    {
        "author": "釋如珙",
        "paragraphs": [
            "從上來，死衲子心，能有幾人。",
            "活衲子眼，能有幾人。",
            "昨夜玲瓏巖，吞却太白峯。"
        ],
        "title": "偈頌三十六首  其三三",
        "id": "f586e759-417c-47d6-87e4-4fbe80b7affd"
    },
    {
        "author": "釋如珙",
        "paragraphs": [
            "群陰欲去未去之際，一陽欲來未來之時。",
            "樓上鐘鳴，堂前鼓響。",
            "凡聖交參，一期事畢。"
        ],
        "title": "偈頌三十六首  其三四",
        "id": "9e457597-b104-452a-b3d5-45fa4fcfd2ec"
    },
    {
        "author": "釋如珙",
        "paragraphs": [
            "明暗色空，不曾礙人。",
            "一念周沙界，日用萬般通。",
            "湛然常寂寂，常轉自家風。"
        ],
        "title": "偈頌三十六首  其三五",
        "id": "49eeee38-843d-4610-9cdd-fae4d1167bd7"
    },
    {
        "author": "釋如珙",
        "paragraphs": [
            "三期罷了不施功，萬里秋天西北風。",
            "無孔鐵鎚成隊走，苦哉滅却少林宗。"
        ],
        "title": "偈頌三十六首  其三六",
        "id": "0f01c361-459a-4def-af3b-8629c80c3e13"
    },
    {
        "author": "釋如珙",
        "paragraphs": [
            "世尊拈花，迦葉微笑。",
            "正法眼藏，涅槃妙心。"
        ],
        "title": "頌古四十五首  其一",
        "id": "9485aac7-8070-43b8-bf14-09a045c4916a"
    },
    {
        "author": "釋如珙",
        "paragraphs": [
            "是定出得不得，關捩初無多子。",
            "文殊神通太過，罔明輕輕彈指。"
        ],
        "title": "頌古四十五首  其二",
        "id": "12dcded6-c5df-40eb-9aee-734da6e47c40"
    },
    {
        "author": "釋如珙",
        "paragraphs": [
            "覓心不得疑情息，與汝安心萬事休。",
            "十萬里沙來又去，杖挑隻履在肩頭。"
        ],
        "title": "頌古四十五首  其三",
        "id": "abc224e1-743a-4a95-87bd-27fee706cc09"
    },
    {
        "author": "釋如珙",
        "paragraphs": [
            "我瞿曇佛，具正徧知。",
            "子母分解，只在當時。"
        ],
        "title": "頌古四十五首  其四",
        "id": "1477cb0f-0a4c-47fd-9950-8a8ccbe8a803"
    },
    {
        "author": "釋如珙",
        "paragraphs": [
            "問你地藏知不知，下頭註脚萬千千。",
            "算沙入海徒疲倦，不若教他了目前。"
        ],
        "title": "頌古四十五首  其五",
        "id": "95190e78-2b4a-49ab-92c2-d758dcb2a81b"
    },
    {
        "author": "釋如珙",
        "paragraphs": [
            "真正道流行脚去，護身符子不須擔。",
            "國師實爲耽源切，不是臨岐作對談。"
        ],
        "title": "頌古四十五首  其六",
        "id": "2e0f2de8-c6e7-471b-b62e-10ea7e113f34"
    },
    {
        "author": "釋如珙",
        "paragraphs": [
            "一般顔色兩般名，紙蓋難瞞衆眼睛。",
            "雪嶺當時便封轉，閩王猶未息疑情。"
        ],
        "title": "頌古四十五首  其七",
        "id": "a41768d1-8046-43bf-acf7-550097d0cb37"
    },
    {
        "author": "釋如珙",
        "paragraphs": [
            "相公問道古來有，指水指天只藥山。",
            "總是祇園聽法者，如今分布在人間。"
        ],
        "title": "頌古四十五首  其八",
        "id": "4ef7a5e6-1f4e-42f9-8dfe-9006d55e65e3"
    },
    {
        "author": "釋如珙",
        "paragraphs": [
            "曲設多方驗作家，有誰親見老玄沙。",
            "耳聾口啞眼睛瞎，五濁衆生數似麻。"
        ],
        "title": "頌古四十五首  其九",
        "id": "65609378-087b-41a6-b913-cb88277e7231"
    },
    {
        "author": "釋如珙",
        "paragraphs": [
            "聞聲不見形，撼樹却惺惺。",
            "體用何須論，歸家落日明。"
        ],
        "title": "頌古四十五首  其一○",
        "id": "761ef2a6-0e40-4bc5-a4f9-459889836344"
    },
    {
        "author": "釋如珙",
        "paragraphs": [
            "荒院天寒燒木佛，一堆紅燄對枯床。",
            "渾身終夜烘烘暖，罪過難教院主當。"
        ],
        "title": "頌古四十五首  其一一",
        "id": "a7b943bd-c191-439c-a858-1096361ed49f"
    },
    {
        "author": "釋如珙",
        "paragraphs": [
            "廓然無聖真實語，對朕者誰心未息。",
            "本光燦爛照十方，無量劫來到今日。"
        ],
        "title": "頌古四十五首  其一二",
        "id": "4cc3fb7d-2eab-4eef-881f-e0575ed95ac2"
    },
    {
        "author": "釋如珙",
        "paragraphs": [
            "補陀巖上，白衣觀音。",
            "聞聲悟道，見色明心。"
        ],
        "title": "頌古四十五首  其一三",
        "id": "d132f884-308c-4de7-ad90-624f75ce64ec"
    },
    {
        "author": "釋如珙",
        "paragraphs": [
            "只將乍入來伸請，一到叢林志便高。",
            "喫粥了也洗鉢去，宗師不用更忉忉。"
        ],
        "title": "頌古四十五首  其一四",
        "id": "170137f8-58a8-41e9-98a7-09e25d917ae7"
    },
    {
        "author": "釋如珙",
        "paragraphs": [
            "洞水無緣會逆流，見他苦切故相酬。",
            "西來祖意實無意，妄想狂心歇便休。"
        ],
        "title": "頌古四十五首  其一五",
        "id": "1b0afcfd-6d51-45a6-96a5-14ce2a4756ba"
    },
    {
        "author": "釋如珙",
        "paragraphs": [
            "白水田邊問路頭，雪眉婆子打耕牛。",
            "草鞋泥滑青山遠，不是愁人也著愁。"
        ],
        "title": "頌古四十五首  其一六",
        "id": "fdd6364f-d393-4a4a-b1a3-5cb68bc5ffc5"
    },
    {
        "author": "釋如珙",
        "paragraphs": [
            "佛手馿脚容易見，最難道處是生緣。",
            "黄梅不是周家子，七歲傳衣便會禪。"
        ],
        "title": "頌古四十五首  其一七",
        "id": "a55affad-41ae-4e28-b3ab-295b5290a76c"
    },
    {
        "author": "釋如珙",
        "paragraphs": [
            "千載靈龜庵下出，團團骨上卦重重。",
            "草鞋蓋却無頭尾，且聽傍人定吉凶。"
        ],
        "title": "頌古四十五首  其一八",
        "id": "89bf0993-25f5-4e1c-8c2e-13be2c1110de"
    },
    {
        "author": "釋如珙",
        "paragraphs": [
            "受惠當思報，將他一餠回。",
            "出家緣法到，當下得心灰。"
        ],
        "title": "頌古四十五首  其一九",
        "id": "6e47a1d7-29e6-4e5d-9fb4-ca38e9e17c35"
    },
    {
        "author": "釋如珙",
        "paragraphs": [
            "學者疑心尚未休，飽柴飽水坐牛頭。",
            "子期不用黄金鑄，末世知音有趙州。"
        ],
        "title": "頌古四十五首  其二○",
        "id": "5d83eb5e-f08a-43fa-8a63-5f5905c743b4"
    },
    {
        "author": "釋如珙",
        "paragraphs": [
            "心燈不可付，祖印亦難傳。",
            "野鴨飛過去，搊得鼻頭穿。"
        ],
        "title": "頌古四十五首  其二一",
        "id": "cc0d74bb-13b1-4115-8ee6-74c0a9a3ad40"
    },
    {
        "author": "釋如珙",
        "paragraphs": [
            "一刀成兩段，釋得二僧爭。",
            "草鞋頭戴出，貓兒無再生。"
        ],
        "title": "頌古四十五首  其二二",
        "id": "090c22ce-b1ca-4687-905d-1b910a101e8b"
    },
    {
        "author": "釋如珙",
        "paragraphs": [
            "牙齒唇皮包不過，吾家密事俗人知。",
            "首座出院未爲過，長老罰油方合宜。"
        ],
        "title": "頌古四十五首  其二三",
        "id": "b0d10862-2e6d-4574-9cf2-1a281ec1d5de"
    },
    {
        "author": "釋如珙",
        "paragraphs": [
            "人來面壁成多事，爭得心開見本源。",
            "空劫已前諸佛子，話頭不舉自然圓。"
        ],
        "title": "頌古四十五首  其二四",
        "id": "5e4f5e46-90c1-4241-bf36-dcd87ad5dfa3"
    },
    {
        "author": "釋如珙",
        "paragraphs": [
            "鐘鳴衆集歸方丈，苦殺堂頭請法人。",
            "法法本來無一法，若言無法法纏身。"
        ],
        "title": "頌古四十五首  其二五",
        "id": "95fd7920-70b9-4361-b9f0-5b3f6581d54d"
    },
    {
        "author": "釋如珙",
        "paragraphs": [
            "托鉢回身去，鐘鼓未鳴時。",
            "不會末後句，只有奯心知。"
        ],
        "title": "頌古四十五首  其二六",
        "id": "7366e3bc-9780-42a0-8001-d845fa93b58b"
    },
    {
        "author": "釋如珙",
        "paragraphs": [
            "密啟深深意，禪和不用疑。",
            "恰得三年活，言中果有期。"
        ],
        "title": "頌古四十五首  其二七",
        "id": "e62cffaa-5954-4b67-be0d-9a5bfe3f8d3e"
    },
    {
        "author": "釋如珙",
        "paragraphs": [
            "秘魔提杈起，驗你本來人。",
            "得在杈下死，不負此生身。"
        ],
        "title": "頌古四十五首  其二八",
        "id": "bee8f9a7-41ee-4961-9884-79cc2e6e9c2d"
    },
    {
        "author": "釋如珙",
        "paragraphs": [
            "螻蟻皆有佛性，爲甚狗子却無。",
            "趙州觀音院裡，壁上掛箇胡蘆。"
        ],
        "title": "頌古四十五首  其二九",
        "id": "142fa132-702b-4bda-8632-8a5bdb00660f"
    },
    {
        "author": "釋如珙",
        "paragraphs": [
            "大地一隻眼，誰敢屙其中。",
            "鍬子寄將去，那知到雪峰。"
        ],
        "title": "頌古四十五首  其三○",
        "id": "0ee762ef-f3db-4b22-a698-aaa3a4debca1"
    },
    {
        "author": "釋如珙",
        "paragraphs": [
            "不曾出門去，莊上喫油糍。",
            "莊主歸相謝，侍者不得知。"
        ],
        "title": "頌古四十五首  其三一",
        "id": "9c41335d-4af9-4dcc-b75b-5f6bf3c51115"
    },
    {
        "author": "釋如珙",
        "paragraphs": [
            "塵中辨主問巖頭，心識如何曾得休。",
            "鼻孔眼睛都要見，銅砂鑼裏滿盛油。"
        ],
        "title": "頌古四十五首  其三二",
        "id": "28e38906-8418-4352-a5de-50d24dc0955b"
    },
    {
        "author": "釋如珙",
        "paragraphs": [
            "擔一片板在肩頭，如何得到空王地。",
            "睦州古佛多垂慈，要你自家放捨去。"
        ],
        "title": "頌古四十五首  其三三",
        "id": "fd503b83-2283-46b6-9622-2bc137840496"
    },
    {
        "author": "釋如珙",
        "paragraphs": [
            "你若學他看，牛皮真箇穿。",
            "長年橫案上，字義自然圓。"
        ],
        "title": "頌古四十五首  其三四",
        "id": "1201e6c7-b16f-41ed-a2a5-9b03e40e41fe"
    },
    {
        "author": "釋如珙",
        "paragraphs": [
            "坐禪成佛生妄見，磨磚作鏡妄尤多。",
            "打車打牛俱是妄，攪得心腸沒奈何。"
        ],
        "title": "頌古四十五首  其三五",
        "id": "5fd99a77-a730-4a52-8cc0-64fbbd4b4a79"
    },
    {
        "author": "釋如珙",
        "paragraphs": [
            "豈要共出一隻手，只教喚著沙彌來。",
            "鐵鐺無脚又無耳，牆下春深薺葉開。"
        ],
        "title": "頌古四十五首  其三六",
        "id": "bc66427d-1ff8-4f52-af58-a894c19e8cf1"
    },
    {
        "author": "釋如珙",
        "paragraphs": [
            "圓相中間坐底誰，便施女拜各呈機。",
            "國師道大徧天下，未許尋常人得知。"
        ],
        "title": "頌古四十五首  其三七",
        "id": "d0be3e12-febd-4075-b553-ba57c3c534d7"
    },
    {
        "author": "釋如珙",
        "paragraphs": [
            "千里同風見不差，僧持此語報玄沙。",
            "不知蹉過如何也，莫是玄沙蹉過他。"
        ],
        "title": "頌古四十五首  其三八",
        "id": "5ef3dda1-b230-4803-ad01-95a9896f5cfe"
    },
    {
        "author": "釋如珙",
        "paragraphs": [
            "尊者策眉王不會，十方剎土古風清。",
            "佛齋勝會親曾預，不是尋堂粥飯僧。"
        ],
        "title": "頌古四十五首  其三九",
        "id": "7a8ad6a5-d183-4bc3-92cd-787cd8acfcb8"
    },
    {
        "author": "釋如珙",
        "paragraphs": [
            "二十年來不具眼，茅菴燒却是徒爲。",
            "三春暖氣無多子，真實之言亦可師。"
        ],
        "title": "頌古四十五首  其四○",
        "id": "3e2300ee-b477-45b6-be19-a0e7f7e33b67"
    },
    {
        "author": "釋如珙",
        "paragraphs": [
            "只一箇休去，伎倆自然消。",
            "諸聖在甚處，脚下路條條。"
        ],
        "title": "頌古四十五首  其四一",
        "id": "083f3df5-e53e-4f02-8ac0-b0a72edee4f1"
    },
    {
        "author": "釋如珙",
        "paragraphs": [
            "斬蛇却非小小事，直是教他脫苦輪。",
            "座主高茅心未泯，如何胡亂妄通言。"
        ],
        "title": "頌古四十五首  其四二",
        "id": "214ac050-375b-446d-ade4-1f40f97a22d9"
    },
    {
        "author": "釋如珙",
        "paragraphs": [
            "北斗裏藏身，虛空中出沒。",
            "道得一句來，日頭東畔出。"
        ],
        "title": "頌古四十五首  其四三",
        "id": "cfd50957-6edb-48c4-b6e4-9fded742d209"
    },
    {
        "author": "釋如珙",
        "paragraphs": [
            "設粥殷勤請念誦，白槌各爲念摩訶。",
            "上來功德要圓滿，復去厨頭打破鍋。"
        ],
        "title": "頌古四十五首  其四四",
        "id": "741bfec5-523f-41b7-a6c2-67ca32917d4f"
    },
    {
        "author": "釋如珙",
        "paragraphs": [
            "藥山手中書佛字，問他端爾要心開。",
            "只將佛字爲酬對，元是曾持五戒來。"
        ],
        "title": "頌古四十五首  其四五",
        "id": "ac4c177b-a481-49a9-9f02-1e2fe6778b72"
    },
    {
        "author": "釋如珙",
        "paragraphs": [
            "彩雲縹緲懸紅日，瞻彼慈容大導師。",
            "四十八願丘山重，衆生雜念亂如絲。"
        ],
        "title": "彌陀懸鼓相贊",
        "id": "b4e60eb8-3fae-439e-a5ac-6053963a7d1b"
    },
    {
        "author": "釋如珙",
        "paragraphs": [
            "做詩無題目，只要寫心源。",
            "心源雖難搆，淺深在目前。",
            "白雲抱幽石，藤花樹上紆。",
            "豐干不識你，道你是文殊。"
        ],
        "title": "寒山贊",
        "id": "32098eba-c6ec-4fa8-9d8e-b3144bf544b6"
    },
    {
        "author": "釋如珙",
        "paragraphs": [
            "是誰拾得你，便名爲拾得。",
            "手把粗糲藜，要打天邊月。",
            "埽地却有功，眼界得浄潔。",
            "閭丘太守來，也解生欣悅。"
        ],
        "title": "拾得贊",
        "id": "a084b2bf-a8ea-4e77-9b0a-724a6c58389e"
    },
    {
        "author": "釋如珙",
        "paragraphs": [
            "人心既無，虎心亦無。",
            "騎來騎去，是汝是吾。",
            "松門杳杳，朗月輪孤。"
        ],
        "title": "豐干贊",
        "id": "26666ea1-4bbc-406c-8df8-71fe63e32244"
    },
    {
        "author": "釋如珙",
        "paragraphs": [
            "禪月羅漢應身，畫出羅漢形像。",
            "絲毫無得滲漏，虛空捏作一團。",
            "拈來掛虛空中，咄咄咄咄咄咄。"
        ],
        "title": "禪月大師畫羅漢像贊",
        "id": "9f15f16b-77aa-4da1-9e9e-3b6259de97af"
    },
    {
        "author": "釋如珙",
        "paragraphs": [
            "破六宗己見固是，折莖蘆渡江還非。",
            "大道等虛空，非虛空之量。",
            "大道同日月，踰日月之明。",
            "一華開五葉，結果自然成。"
        ],
        "title": "達磨大師贊",
        "id": "5f439799-61b0-49b7-95f2-1ba3f7a46c21"
    },
    {
        "author": "釋如珙",
        "paragraphs": [
            "曹溪本無波浪，是他來者激起。",
            "日月星辰萬象，總被陸沈，出頭不得。"
        ],
        "title": "六祖大師贊",
        "id": "3aa10674-1f02-4292-b23a-27fb82d7f410"
    },
    {
        "author": "釋如珙",
        "paragraphs": [
            "得馬祖百丈黄檗之旨，發自己胸中本有底光明。",
            "見僧入門便喝，謂之臨濟一宗。",
            "三世諸佛搆不著，狸奴白牯搆不著。"
        ],
        "title": "臨濟大師贊",
        "id": "7aa64579-5299-4834-ad4e-b03cec282f34"
    },
    {
        "author": "釋如珙",
        "paragraphs": [
            "吹滅紙燈，眼前黑暗。",
            "拈得白棒，胡揮亂揮。",
            "黄河放出，太華裂開，大千沙界絕塵埃。"
        ],
        "title": "德山和尚贊",
        "id": "6d8329c8-8220-45b2-b2ab-e45744759d2d"
    },
    {
        "author": "釋如珙",
        "paragraphs": [
            "睦州拶折脚，如何嗣雪峯。",
            "一句內，三句外，星飛電捲。",
            "搆得著，搆不著，總是死漢。"
        ],
        "title": "雲門大師贊",
        "id": "1f80fcd1-ecf7-4d9f-bb15-cc975ae87a89"
    },
    {
        "author": "釋如珙",
        "paragraphs": [
            "有底道趙州說禪，近在口皮邊，遠過河沙國，總描邈不著。",
            "鎮州出大蘿蔔頭，是他親見南泉。",
            "觀音院壁上，掛箇葫蘆，風吹不落。"
        ],
        "title": "趙州和尚贊",
        "id": "e24c8ee6-8b14-4a97-bd31-9a371935f926"
    },
    {
        "author": "釋如珙",
        "paragraphs": [
            "得人怕，得人憎。",
            "嚇得神鼎，頭縮面青。",
            "燒火未著，晚參鼓鳴。"
        ],
        "title": "慈明和尚贊",
        "id": "30eb96a2-a87c-447e-834d-ace1ea724578"
    },
    {
        "author": "釋如珙",
        "paragraphs": [
            "屋老四壁疎，雪珠床上跳。",
            "猶有閑情懷，對白雲發笑。"
        ],
        "title": "楊岐和尚贊",
        "id": "17e25176-7f00-48b6-b446-b2730d769e9e"
    },
    {
        "author": "釋如珙",
        "paragraphs": [
            "睡虎一嘯，虛空掇轉。",
            "南辰居北，北辰居南。",
            "馿作馿鳴，犬作犬吠。",
            "外道消滅，正宗亦無。"
        ],
        "title": "虎丘隆和尚贊",
        "id": "bf3d219b-2226-4545-9cf9-b7974400f7ff"
    },
    {
        "author": "釋如珙",
        "paragraphs": [
            "不道先師具大眼目，只道先師無肯路。",
            "還有知得者麽，楊岐之衣到松源師祖不傳，臨終謂兄弟久聚。",
            "正路行者有，只不能用黑豆法。",
            "難以荷負正宗，臨濟佛法到此平沈。",
            "痛哉痛哉，以此見先師，深得師祖之旨矣。"
        ],
        "title": "天目和尚贊",
        "id": "dc4a5779-04f1-4d51-9471-9f85e12fb440"
    },
    {
        "author": "釋如珙",
        "paragraphs": [
            "我祖之真，是真非真。",
            "我父之贊，是贊非贊。",
            "非真是真，非贊是贊。",
            "塞破虛空，斷楊岐旨，滅臨濟宗。",
            "分付定水，打鳳羅龍。"
        ],
        "title": "天目和尚贊松源和尚像永長老請贊",
        "id": "bf5e5264-8c5e-49fc-81e1-3921055740d6"
    },
    {
        "author": "釋如珙",
        "paragraphs": [
            "不破古人玄關，而玄關自破。",
            "不碎今時窠臼，而窠臼自碎。",
            "鷲峰之衣爛却，西丘之話無傳。"
        ],
        "title": "禪人畫師像請贊  其一",
        "id": "dd8a929a-822b-43b2-9915-ab6bab1b4294"
    },
    {
        "author": "釋如珙",
        "paragraphs": [
            "尺璧千丈石，寸金萬里沙。",
            "揀辨俱不得，達磨返流沙。"
        ],
        "title": "禪人畫師像請贊  其二",
        "id": "65f47447-6d35-4990-aafe-41a67971bb84"
    },
    {
        "author": "釋如珙",
        "paragraphs": [
            "黄檗不是臨濟，爭打六十拄杖。",
            "較之七佛已前，都無許多勞攘。",
            "即是吾真種草，何須特地寫像。"
        ],
        "title": "禪人畫師像請贊  其三",
        "id": "a9c8f88d-bdf9-464a-bc68-8a256aedf63a"
    },
    {
        "author": "釋如珙",
        "paragraphs": [
            "持刀殺人，人心不死。",
            "赤手殺人，人心不死。",
            "伎倆俱盡，人心自死。"
        ],
        "title": "禪人畫師像請贊  其四",
        "id": "0bbddfb7-1f06-432c-bb2a-c181fa7d84e8"
    },
    {
        "author": "釋如珙",
        "paragraphs": [
            "一喝從馬師起，臨濟承虛接響。",
            "病叟本無氣力，不能學這般承。"
        ],
        "title": "禪人畫師像請贊  其五",
        "id": "c1e1ddd0-7a8c-4aa0-b540-f19acb1d6d55"
    },
    {
        "author": "釋如珙",
        "paragraphs": [
            "栽菜根向上，種豆要收穀。",
            "不必生疑訝，今年六十六。"
        ],
        "title": "禪人畫師像請贊  其六",
        "id": "06540b05-7451-4ab6-90eb-c530f1fe0b25"
    },
    {
        "author": "釋如珙",
        "paragraphs": [
            "不是心，不是佛，不是物。",
            "新羅國裏打鼓，大唐殿上作舞。",
            "天上天下人癡癡，七佛傳來到六祖。"
        ],
        "title": "禪人畫師像請贊  其七",
        "id": "aab3e820-f52e-481b-97c3-08c48954dde8"
    },
    {
        "author": "釋如珙",
        "paragraphs": [
            "道遠乎哉，觸事而真。",
            "羅公照鏡，李婆映水。",
            "鼻孔各別，娘生一般。",
            "會與不會，福州使鐵錢。"
        ],
        "title": "禪人畫師像請贊  其八",
        "id": "4c29ad3a-d3a8-4a1e-9be0-53505dc534b8"
    },
    {
        "author": "釋如珙",
        "paragraphs": [
            "日影每從窗外過，知他奔逐幾時休。",
            "虛空落地須彌碎，三世如來不出頭。"
        ],
        "title": "偈頌二十首  其一",
        "id": "62203b86-6401-4b47-898c-28687c2feeb2"
    },
    {
        "author": "釋如珙",
        "paragraphs": [
            "月在水中撈不上，徒勞戳碎水中天。",
            "夜深山寺開門睡，月自飛來到面前。"
        ],
        "title": "偈頌二十首  其二",
        "id": "02c1b115-e23b-4207-807b-186f825349b6"
    },
    {
        "author": "釋如珙",
        "paragraphs": [
            "人心到老不知休，心若休時萬事休。",
            "水上葫蘆捺得住，始信橋流水不流。"
        ],
        "title": "偈頌二十首  其三",
        "id": "62ad723e-49fa-4e08-b180-9a6855faf2a6"
    },
    {
        "author": "釋如珙",
        "paragraphs": [
            "貪瞋癡衆生根本，衆生根本佛根本。",
            "佛無衆生不成佛，是故衆生佛根本。"
        ],
        "title": "偈頌二十首  其四",
        "id": "7be25542-481a-43fd-84e8-f25e9dde3d51"
    },
    {
        "author": "釋如珙",
        "paragraphs": [
            "樓上五更鐘未動，人間萬事已營營。",
            "明朝一飯先書籍，那取工夫細度量。"
        ],
        "title": "偈頌二十首  其五",
        "id": "4016b4aa-0cda-41f6-9e0b-128f2c145791"
    },
    {
        "author": "釋如珙",
        "paragraphs": [
            "諸佛面前求早悟，衆生界上幾曾迷。",
            "本源自性天真佛，日用中間無少虧。"
        ],
        "title": "偈頌二十首  其六",
        "id": "747bf231-4467-421d-8a51-516895060298"
    },
    {
        "author": "釋如珙",
        "paragraphs": [
            "清浄世界清浄人，濁惡世界濁惡人。",
            "隨性所轉移不得，總是娘生一箇身。"
        ],
        "title": "偈頌二十首  其七",
        "id": "90d87cf9-9ddf-4579-b62f-36ffddaf7288"
    },
    {
        "author": "釋如珙",
        "paragraphs": [
            "觸目盡是清浄地，清浄地上無佛住。",
            "趙州教人急走過，狸奴倒上菩提樹。"
        ],
        "title": "偈頌二十首  其八",
        "id": "f47d6f71-634c-4c6e-a6c5-dbd4c8490838"
    },
    {
        "author": "釋如珙",
        "paragraphs": [
            "老已無心走市廛，娑羅樹下展身眠。",
            "餘生一了一切了，不去燒香向佛前。"
        ],
        "title": "偈頌二十首  其九",
        "id": "7a16b879-8baf-4694-b386-a1f58bff125e"
    },
    {
        "author": "釋如珙",
        "paragraphs": [
            "萬事成空皆已悉，一身無實亦深知。",
            "絲毫名利放不過，得出輪迴是幾時。"
        ],
        "title": "偈頌二十首  其一○",
        "id": "de154c14-c7f9-4d73-b29d-0fd33b1d9463"
    },
    {
        "author": "釋如珙",
        "paragraphs": [
            "曉來雲過闌干濕，手把圓珠獨自立。",
            "聲聲稱念南無佛，佛道現前不成佛。"
        ],
        "title": "偈頌二十首  其一一",
        "id": "f06f6bc3-ed67-423a-962a-f027a9af36f3"
    },
    {
        "author": "釋如珙",
        "paragraphs": [
            "魚浮水面性地平，鳥入林中機路密。",
            "秋到石床楓葉落，夢幻伴子六十七。"
        ],
        "title": "偈頌二十首  其一二",
        "id": "a65ba858-f590-45f5-abd3-6b1d4b8ea46a"
    },
    {
        "author": "釋如珙",
        "paragraphs": [
            "水邊林下道人行，念念無非是道情。",
            "盡去西方尋浄土，青蓮華在淤泥生。"
        ],
        "title": "偈頌二十首  其一三",
        "id": "f667ef7a-36f3-4b46-bbc9-ddf919c09674"
    },
    {
        "author": "釋如珙",
        "paragraphs": [
            "稱心稱意可長保，上苑名園春日花。",
            "一箇尖頭茅屋下，長年無事道人家。"
        ],
        "title": "偈頌二十首  其一四",
        "id": "445f590a-1e90-47d4-b164-c1dc544a1102"
    },
    {
        "author": "釋如珙",
        "paragraphs": [
            "大道在目前，本來無妙理。",
            "陽地生爲人，陰空死作鬼。",
            "月照嶺上松，風吹原下水。",
            "髼頭寒拾翁，拍手笑不已。"
        ],
        "title": "偈頌二十首  其一五",
        "id": "ed820930-da36-4224-8fa8-aba5af86d417"
    },
    {
        "author": "釋如珙",
        "paragraphs": [
            "人有黄金宅，棄之徒自忙。",
            "北風連地起，吹雪上眉梁。",
            "杳杳黄泉路，難逢日月光。",
            "吾儂如此說，且去審思量。"
        ],
        "title": "偈頌二十首  其一六",
        "id": "85e14491-bfce-4d45-bf24-8fa8a357f3ea"
    },
    {
        "author": "釋如珙",
        "paragraphs": [
            "山中滋味別，往往少人知。",
            "野菜合黄獨，能充白日饑。",
            "風輕翻草葉，猿重墜藤枝。",
            "餘生只寄此，閒讀古人詩。"
        ],
        "title": "偈頌二十首  其一七",
        "id": "d795fb9d-0826-418a-a48f-b6544bfc6be3"
    },
    {
        "author": "釋如珙",
        "paragraphs": [
            "老農隴上耕，終日手不住。",
            "白骨誰家塚，群鴉噪高樹。",
            "一條淺溪水，滔滔自流去。"
        ],
        "title": "偈頌二十首  其一八",
        "id": "8d5ec7d7-272f-4b39-b9c0-7dd8b199e180"
    },
    {
        "author": "釋如珙",
        "paragraphs": [
            "迷時從他迷，悟時聽他悟。",
            "九牛雖有力，拽之不可住。",
            "日落又黄昏，風吹白楊樹。"
        ],
        "title": "偈頌二十首  其一九",
        "id": "fd298f24-0ff2-468b-a222-3cf5f7fc5eab"
    },
    {
        "author": "釋如珙",
        "paragraphs": [
            "吾家不甚遥，看取脚下路。",
            "紅日上山頭，石羊草裏卧。",
            "人間一百年，彈指聲中過。",
            "柴門無鎖鑰，白雲自來去。"
        ],
        "title": "偈頌二十首  其二○",
        "id": "5c40e9b3-8580-4bca-a70d-ac6da86bae49"
    },
    {
        "author": "釋如珙",
        "paragraphs": [
            "懶舉話頭嫌鼻祖，燒香那肯禮西方。",
            "空房消盡閑心識，日往月來不見長。"
        ],
        "title": "過竹田西堂無相菴房",
        "id": "0f76576a-0171-4bfc-be34-c83f9b0fb73d"
    },
    {
        "author": "釋如珙",
        "paragraphs": [
            "入我門來先割愛，胡爲舊路又重行。",
            "娑婆世界多寒暑，一箇皮囊幾度生。"
        ],
        "title": "清藏主歸鄉省親",
        "id": "b3674f1f-d47d-4021-a44d-8b09eb5c9920"
    },
    {
        "author": "釋如珙",
        "paragraphs": [
            "曷送住持芝下寺，祖翁一箇破砂盆。",
            "寒酸固是難開眼，煮飯猶堪煮菜根。"
        ],
        "title": "送契首座住鴈山靈峰",
        "id": "80a2c53e-fb25-40a3-b01f-c7870bd71dfb"
    },
    {
        "author": "釋如珙",
        "paragraphs": [
            "一夏工夫打不徹，百千億劫不消磨。",
            "金烏玉兔長相逐，鴈蕩峰頭見也麽。"
        ],
        "title": "示椿藏主",
        "id": "ee1912e9-171f-4aec-ac78-ccd3ac8d93c5"
    },
    {
        "author": "釋如珙",
        "paragraphs": [
            "巖房終日冷沈沈，經案塵埃一寸深。",
            "五十餘年如此過，道人行世太無心。"
        ],
        "title": "到中山寶首座房",
        "id": "02cafde3-18f1-440d-8bf2-fd7faa8aacd1"
    },
    {
        "author": "釋如珙",
        "paragraphs": [
            "老來自病救不了，佛病祖病孰能排。",
            "壁上葫蘆風打落，床頭拄杖被塵埋。"
        ],
        "title": "永藏主到鴈蕩山放牧寮請益",
        "id": "d83ebf1d-9256-4434-ae8c-2fc6ca9da3c7"
    },
    {
        "author": "釋如珙",
        "paragraphs": [
            "要成大樹作陰凉，放教片心如泥去。",
            "雲門一舉四十九，臨濟大師無本據。"
        ],
        "title": "寄予藏主",
        "id": "b5cc8fc8-96c5-4e39-8e97-e0cd27a50860"
    },
    {
        "author": "釋如珙",
        "paragraphs": [
            "參禪只要見得盡，見得盡時無障礙。",
            "六箇門頭長日開，聲香味觸常三昧。"
        ],
        "title": "示莫侍者",
        "id": "da6c10d0-63f2-4f53-9afd-8820d33a40cd"
    },
    {
        "author": "釋如珙",
        "paragraphs": [
            "一顆如來藏裡珠，靈光爍破衆人疑。",
            "大千沙界無塵土，即是塵勞未脫時。"
        ],
        "title": "寄明藏主",
        "id": "6e926bd0-8bfd-4db8-b62f-e99963e5feee"
    },
    {
        "author": "釋如珙",
        "paragraphs": [
            "黄檗三度打臨濟，睦州合喫棒三千。",
            "乾坤儱侗無今古，猛將不來邊上眠。"
        ],
        "title": "寄息首座",
        "id": "b6ca5f4f-3ddc-49c6-a962-bd1e18cb8606"
    },
    {
        "author": "釋如珙",
        "paragraphs": [
            "以法傳法獅子吼，以心傳心鐵牛機。",
            "十方世界無行路，圓覺空中有路歸。"
        ],
        "title": "示然侍者",
        "id": "2f9c42d0-4664-4c31-90db-664ff96dd00a"
    },
    {
        "author": "釋如珙",
        "paragraphs": [
            "七十二峰波面出，盧公去後石屏存。",
            "高歌數曲遊三日，圖畫又添僧一尊。"
        ],
        "tags": [
            "洞庭湖"
        ],
        "title": "送權侍者遊洞庭",
        "id": "991d8b5c-fada-4791-9ea6-45bc501948bb"
    },
    {
        "author": "釋如珙",
        "paragraphs": [
            "每問往來興寢事，惟言閉戶自安禪。",
            "西丘壽到八十四，住院都盧無十年。"
        ],
        "title": "寄梓巖西堂和尚",
        "id": "7062e748-8537-43d8-af5f-95d397651ec6"
    },
    {
        "author": "釋如珙",
        "paragraphs": [
            "識塵消落盡，本性自圓明。",
            "動靜無差異，語言只似常。",
            "後到不過此，先來亦只寧。",
            "坐禪一片石，松樹長青青。"
        ],
        "title": "寄寶藏主",
        "id": "0d64a36f-54e0-49c2-8982-75a1191fe4be"
    },
    {
        "author": "釋如珙",
        "paragraphs": [
            "門內天地闊，門外山水長。",
            "一句未脫口，遍界是冰霜。",
            "寒光奪夜月，鬼神不敢當。",
            "本來清浄性，胸中無留藏。",
            "拾得是我弟，寒山是我兄。",
            "明朝相隨去，一錫兼一瓶。"
        ],
        "title": "送明藏主",
        "id": "dfef3aa4-c261-4128-a917-f96f163a05ba"
    },
    {
        "author": "釋如珙",
        "paragraphs": [
            "人言不是面通紅，此病流來自劫空。",
            "拈出洞山三頓棒，慈明老漢得黄龍。"
        ],
        "title": "示收侍者",
        "id": "26e708f7-4315-466b-a1b9-27995a588bc3"
    },
    {
        "author": "釋如珙",
        "paragraphs": [
            "方丈守職莫輕忽，自然久久見全功。",
            "楊岐只是會監寺，踢出馿兒振祖風。"
        ],
        "title": "送靈石齊物長老",
        "id": "38c43ca8-e8fa-40eb-9213-6a3d8ce91396"
    },
    {
        "author": "釋如珙",
        "paragraphs": [
            "青猿長短聲，獨自倚廊柱。",
            "三際俱不來，一片冷泉水。",
            "非唯無衆生，無佛亦無己。",
            "短句與長吟，遣興適意耳。",
            "半夜落霜華，日輪正卓午。",
            "寥寥天地間，只有寒山子。"
        ],
        "title": "寄端書記",
        "id": "e64803da-9062-4e27-9a43-a7a223f827ff"
    },
    {
        "author": "釋如珙",
        "paragraphs": [
            "一鶚度秋空，秋空無影跡。",
            "千人萬人海，聚頭空唧唧。",
            "點黑楊岐衣，鷲峰藏得密。",
            "寒暑知幾年，分付當有日。",
            "談玄說妙者，脫去情塵執。"
        ],
        "title": "送茂侍者",
        "id": "66e09fda-33ff-41cf-8723-4040c3373c85"
    },
    {
        "author": "釋如珙",
        "paragraphs": [
            "布毛吹起便悟去，未吹布毛何不悟。",
            "三三九九八十一，雲門大師有抽顧。"
        ],
        "title": "示明侍者",
        "id": "195bc5a3-8a8b-4b82-87c9-b95e0b92157d"
    },
    {
        "author": "釋如珙",
        "paragraphs": [
            "半夜鶴鳴山月吟，山翁獨坐破柴床。",
            "幾番劫石成灰去，一點靈光照世明。"
        ],
        "title": "寄灌頂長老",
        "id": "49d3b386-e8df-4bb1-91ad-14c5a142123b"
    },
    {
        "author": "釋如珙",
        "paragraphs": [
            "我宗無語亦無法，獼猴各佩古菱花。",
            "昏衢燭破無今古，大地衆生盡到家。"
        ],
        "title": "示至侍者",
        "id": "cc71fd81-bec5-423b-bb53-177bb0424c31"
    },
    {
        "author": "釋如珙",
        "paragraphs": [
            "扣我山寮門，乃是我法姪。",
            "來情不用推，一一皆著實。",
            "生柴带葉燒，新水敲冰汲。",
            "難得再相逢，今年六十七。",
            "歸去望東溟，天岸一團日。"
        ],
        "title": "送一維那",
        "id": "6d1453f5-5137-460a-9066-2bf78de6af60"
    },
    {
        "author": "釋如珙",
        "paragraphs": [
            "萬里無寸草，出門便是草。",
            "十年歸不得，忘却來時道。",
            "今歲秋事早，凉風生木杪。",
            "拄杖挑鉢囊，銳志不小小。",
            "孰顧他洞山，瀏陽寒拾老。",
            "衲僧家行履，不可得尋討。"
        ],
        "title": "送琦上人",
        "id": "147d7c4a-7083-4024-9b23-2109b8bc03e9"
    },
    {
        "author": "釋如珙",
        "paragraphs": [
            "千丈崖根芋火香，天上日輪正卓午。",
            "東土西乾無祖師，白頭老僧七十五。"
        ],
        "title": "寄雪竇千峰琬西堂",
        "id": "784ef12f-d844-4237-90a4-44970de5917c"
    },
    {
        "author": "釋如珙",
        "paragraphs": [
            "何處是物外，徒然勞指註。",
            "物物皆唯我，我實無比喻。",
            "去却我一字，動靜隨所寓。",
            "靈光遍寰宇，今古絕來去。"
        ],
        "title": "道藏主號物外因作此偈",
        "id": "0d0a782c-ee24-45e2-96b4-505352551f37"
    },
    {
        "author": "釋如珙",
        "paragraphs": [
            "佛佛授手無多子，祖祖相傳似海深。",
            "昨夜西風撼門扇，天明無跡可追尋。"
        ],
        "title": "寄海藏主",
        "id": "7c3c64e0-8095-486e-a8ec-0d1b0b0532f6"
    },
    {
        "author": "釋如珙",
        "paragraphs": [
            "多人乞語過台鴈，上人亦向那邊遊。",
            "寒拾不能登妙覺，只爲貪著山水幽。",
            "巨羅長年抱膝坐，癡癡更是不知休。",
            "春花正開香滿路，日輪卓午山氣收。",
            "乘興去時宜速速，乘興回來莫悠悠。"
        ],
        "title": "送徹上人遊台鴈",
        "id": "f898e981-c54b-4c11-91d9-d1d217ef24a2"
    },
    {
        "author": "釋如珙",
        "paragraphs": [
            "達磨不曾來東土，二祖亦不往西天。",
            "一條古路生荆棘，更無佛法可流傳。"
        ],
        "title": "送真藏主",
        "id": "2eda53d9-f696-43a4-ac8c-8c6d27cfabd9"
    },
    {
        "author": "釋如珙",
        "paragraphs": [
            "一大藏教言外薦，十方剎土目前看。",
            "老僧住世無多日，只要闍梨心地安。"
        ],
        "title": "示霞上人",
        "id": "7faf97c1-9716-4b0d-8c8a-577339eee23c"
    },
    {
        "author": "釋如珙",
        "paragraphs": [
            "一樓山色好，山是飛來山。",
            "座上方外友，身心俱閒閒。",
            "秋來幾夜夢，踏月到其間。",
            "更轉語方定，瓦爐香未殘。",
            "一偈聊相寄，山寮長日關。"
        ],
        "title": "寄靈仲通姪",
        "id": "5d2b1cfe-5112-4cee-94f7-2709fd844005"
    },
    {
        "author": "釋如珙",
        "paragraphs": [
            "老龍蛻骨空山，樵人惠我作杖。",
            "靠在繩床角頭，團團圍繞萬象。",
            "打狗打雨敲風，總是顛倒妄想。",
            "有人拗作兩橛，伏惟尚饗。"
        ],
        "title": "拄杖歌",
        "id": "a51dc267-b5d3-4a62-b9ae-a66e6cd4413d"
    },
    {
        "author": "釋如珙",
        "paragraphs": [
            "衰老歸山寮，山寮無雜事。",
            "柴床石枕頭，長伸兩脚睡。",
            "寒拾約不來，豐干騎虎至。",
            "虎性本不馴，蒼苔都踏碎。",
            "春風補得完，八八六十四。"
        ],
        "title": "歸山",
        "id": "9855fc1b-7e9e-4813-a0e5-cd76ce333ec1"
    },
    {
        "author": "釋如珙",
        "paragraphs": [
            "吾結此菴寄殘影，有問此菴壞不壞。",
            "一語發出甚奇怪，隨他口下答不壞。",
            "凡屬形相皆是壞，爲甚此菴却不壞。",
            "六窗俱透無一物，常光無內亦無外。",
            "劫火洞然大千壞，吾結此菴實不壞。",
            "行住坐卧於其中，只是尋常箇境界。",
            "有時松風閒舉話，萬象森羅齊爽快。"
        ],
        "title": "此菴歌",
        "id": "54a7a101-8731-41fb-bb84-bd317c2291df"
    },
    {
        "author": "釋如珙",
        "paragraphs": [
            "道在目前無變易，只緣體悉有親疎。",
            "黄梅夜半傳衣鉢，七百人中一老盧。"
        ],
        "title": "示恩藏主",
        "id": "da2b7651-7c8a-46eb-9b16-6470bc77f8a7"
    },
    {
        "author": "釋如珙",
        "paragraphs": [
            "聞得去年交院事，世間誰識老師心。",
            "青山綠水門前有，浄土西方不去尋。"
        ],
        "title": "寄琢間和尚",
        "id": "724cbfeb-526d-440d-9b85-3e3d95921abf"
    },
    {
        "author": "釋如珙",
        "paragraphs": [
            "午夜髑髏吟，山空片月明。",
            "西方無浄土，只有彌陀經。"
        ],
        "title": "塔偈",
        "id": "940b9644-b49c-4771-9c83-a72f092478d0"
    },
    {
        "author": "釋如珙",
        "paragraphs": [
            "天生一穴，藏吾枯骨。",
            "骨朽成土，土能生物。",
            "結箇葫蘆，掛趙州壁。",
            "永脫輪迴，超三世佛。"
        ],
        "title": "塔銘",
        "id": "06661bd0-d577-4ced-8681-d2cbcdedae37"
    },
    {
        "author": "釋如珙",
        "paragraphs": [
            "石龍滴滴鼻中水，二十名泉類莫齊。",
            "頭白山翁貪潄齒，杖藜逐石過橋西。"
        ],
        "title": "雁山",
        "id": "dcda084c-2582-4756-8cbc-4edec395434c"
    },
    {
        "author": "馬廷鸞",
        "paragraphs": [
            "士爲慾心縛，蝸牛粘壁枯。",
            "榮華不盈睫，咎責彌八區。",
            "不有君子人，中流誰一壺。",
            "公懷天台秋，夙昔廊廟須。",
            "南宮接東觀，並轡驂天衢。",
            "幽憂腸內熱，慷慨涕濡縷。",
            "拜疏上虛皇，誦言折姦愚。",
            "肝腦非己物，宇宙須人扶。",
            "恭惟天王聖，肯使善類孤。",
            "一朝擁麾蓋，自詭歌袴襦。",
            "黟歙股肱郡，新安文物都。",
            "斯文紫陽翁，千載長昭蘇。",
            "稻苗新進士，倚公爲播敷。",
            "繭絲困窮民，願公薦蒍于。",
            "勉哉崇明德，歸來誦唐虞。"
        ],
        "title": "館中送鄭著作",
        "id": "33fedbc6-ffcc-4eea-9cdf-6973739977fa"
    },
    {
        "author": "馬廷鸞",
        "paragraphs": [
            "煌煌炎宋興，奕世開燕謀。",
            "建隆聖人出，庚年寶運周。",
            "祥符帝子生，巳月神光流。",
            "稽首頌儲君，昭哉遹嘉猷。",
            "吹銅協乾陽，主鬯彌千秋。",
            "星暉狼弧低，海潤青齊收。",
            "金輪整鶴駕，玉觴侍龍樓。",
            "無逸能爲壽，乾乾謹時休。"
        ],
        "title": "皇太子生辰詩三首  其一",
        "id": "cd877deb-d5c9-4590-a380-426b36f8de92"
    },
    {
        "author": "馬廷鸞",
        "paragraphs": [
            "蒼龍見天東，房駟拱辰北。",
            "煌煌心星前，炳炳天王側。",
            "休符協乾文，正陽毓紫極。",
            "銅樓藹祥光，玉巵奉愉色。",
            "歎聲沸笙鸞，壽齡指箕翼。",
            "何以祝元良，勉哉崇明德。",
            "學問日就將，福祿時萬億。",
            "永侍帝宸尊，重暉照四國。"
        ],
        "title": "皇太子生辰詩三首  其二",
        "id": "2a565319-b4cb-471c-96ce-17c275a4a5f6"
    },
    {
        "author": "馬廷鸞",
        "paragraphs": [
            "正陽毓前星，盛事符仁祖。",
            "仁者壽之基，生意一何溥。",
            "歡愉侍宮庭，暉潤彌海宇。",
            "三朝謹師文，寸陰勤惜禹。",
            "新功鑑銘盤，妙用明絜矩。",
            "嘉賓從商園，末僚愧韓愈。",
            "永言祝儲君，重離日常午。",
            "八表躋春臺，萬年受天祜。"
        ],
        "title": "皇太子生辰詩三首  其三",
        "id": "ff42a0f4-aaca-4520-a9d9-caae33b6f27c"
    },
    {
        "author": "馬廷鸞",
        "paragraphs": [
            "惠子五車書，彼富吾何慊。",
            "滔滔歲崢嶸，濯濯木荏苒。",
            "前榮悼虛誇，新懦就退斂。",
            "東鄰有碩師，簦篋孰云遠。",
            "斯文豈終窮，小子宜黽勉。",
            "寒檠炷老膏，此興復不淺。"
        ],
        "title": "用大東萊臨川詩韻示諸兒",
        "id": "4906b557-5619-4d2f-8b81-6784ab407251"
    },
    {
        "author": "馬廷鸞",
        "paragraphs": [
            "十年思美人，淵淪抑天飛。",
            "辛勤種青門，竟作抱蔓歸。",
            "日月老賓送，霜露沾人衣。",
            "沾衣何足云，八表籠煙霏。"
        ],
        "title": "次韻周公謹見寄  其一",
        "id": "720870a9-7e18-4626-8db4-0ec01a09a1f2"
    },
    {
        "author": "馬廷鸞",
        "paragraphs": [
            "空山學仙子，滿耳笙簫聽。",
            "誰知九天上，雲扉本不扃。",
            "度世同御風，蓬蓬隨飄零。",
            "又如芬陀花，出火而青青。"
        ],
        "title": "次韻周公謹見寄  其二",
        "id": "86a6a251-06f7-40d7-9766-ed1f2d651a52"
    },
    {
        "author": "馬廷鸞",
        "paragraphs": [
            "涪翁雪堂仙，分誼故不疎。",
            "投之孤芳篇，托根豈云虛。",
            "報以蟠桃實，一嘗千載餘。",
            "洗髓躡閬苑，游於物之初。"
        ],
        "title": "次韻周公謹見寄  其三",
        "id": "9392ef0c-233a-4dcd-8d19-f3d03db4f213"
    },
    {
        "author": "馬廷鸞",
        "paragraphs": [
            "射洪高蹈翁，哀歌淚盈盈。",
            "幽居觀元化，悼此歲月更。",
            "感遇三十篇，讀之慨余情。",
            "白露號玄蟬，春日鳴倉庚。"
        ],
        "title": "次韻周公謹見寄  其四",
        "id": "ebfabfd3-900b-4a6d-9fb3-e6d0e9186e46"
    },
    {
        "author": "馬廷鸞",
        "paragraphs": [
            "退之懷桂林，藥物珍陸離。",
            "物情惡衰歇，義心感親知。",
            "我生欠一死，不死當語誰。",
            "與我制頹齡，悠悠白雲期。"
        ],
        "title": "次韻周公謹見寄  其五",
        "id": "73c3a987-37e1-4fa2-aec0-4c45f4bb32dc"
    },
    {
        "author": "馬廷鸞",
        "paragraphs": [
            "孤桐缺月風露秋，夜蟲催織寒颼飀。",
            "拂牀文字翻葉葉，古心埋沒從何求。",
            "客來洗予箏笛耳，清圜琅然散百憂。",
            "南窗無絃鼓愈淡，焦尾有桐棄不收。",
            "卓哉奇士千載去，已矣奇弄萬古休。",
            "江左諸王孫子儔，琴清之堂遺風流。",
            "飛泉爽籟十二操，鏗鏘浮玉鳴天球。",
            "文王宣父次第作，此身還見大雅不。",
            "收拾書囊雜釣具，伴君携琴隠林丘。",
            "作詩一爲寫奇趣，此生此興長悠悠。"
        ],
        "title": "題王氏琴清堂",
        "id": "7ae9e6be-517f-4597-bb10-862b9af2ddec"
    },
    {
        "author": "馬廷鸞",
        "paragraphs": [
            "霜毫禿盡千枝竹，銅雀臺荒死潘谷。",
            "哀哉四寶併成空，猶有老崖藤搗玉。",
            "青錢學士將相科，黑頭刺史朱丹轂。",
            "懷銀早去鎮湖湘，掞藻端如起巴蜀。",
            "天乎歲晚椓斯文，往往長吟書短幅。",
            "雲昏雨暗白龍牋，林密山深紫芝曲。",
            "鳳樓誰助斧斤修，魚網不禁塵土辱。",
            "我馳家畔楮先生，越薄吳腴此粗俗。",
            "鏗金戛玉新有聲，縫霧裁雲豈堪錄。",
            "向來交友文字間，矢往湍奔如撒菽。",
            "薄材那敢派江西，一寸詩腸愁萬斛。"
        ],
        "title": "次韻謝潔齋惠春膏紙",
        "id": "ff809c1c-96ae-4adc-bcbb-99e4ecb354fa"
    },
    {
        "author": "馬廷鸞",
        "paragraphs": [
            "南屏翁，斯文千古何終窮，清輝靈氣斗牛充。",
            "我從公家二老話此事，寒更支坐燭跋紅。",
            "哀哉人琴俱亡天地覆，有刀有玉誰錯礲。",
            "翁今巋然魯靈殿，砥柱一葉萬仞中。",
            "朅來訪我維摩室，我起于坐欣迎公。",
            "驚呼絕嘆吾道厄，客卿穎士委蒿蓬。",
            "竈煤葦管不足用，宣城黟水無良工。",
            "奈何盲卒乘鈍馬，欲寫傑作稱詞雄。",
            "贈公撒雷揮電施敏手，餘事渲染文字如飛蟲。",
            "我生哀傷所欠死，十年破硯烟雨濛。",
            "一朝洗眼獲玉句，金膏水碧浸方瞳。",
            "翰墨場中身老大，期公盛氣晚霞同。",
            "崢嶸素論猶激烈，始信迂儒曲學如發蒙。"
        ],
        "title": "次韻湯叔遜謝筆墨長句",
        "id": "1a47f95f-df5d-4d53-9e58-c45a5d18c9b1"
    },
    {
        "author": "馬廷鸞",
        "paragraphs": [
            "槐底婆娑生意盡，柳邊摇落長年悲。",
            "殷東陽守徒嗟惜，桓大將軍自涕洟。",
            "不知庾叟江潭賦，何似延陵季子詩。"
        ],
        "title": "謝吳直卿惠嘉樹篇",
        "id": "549f2726-a89f-4edf-9383-750a4a7b410d"
    },
    {
        "author": "馬廷鸞",
        "paragraphs": [
            "世事真如此，勞生何所知。",
            "功名蟻行磨，意氣鵲棲枝。",
            "于蒍歌偏好，歸來賦足師。",
            "達人寧自苦，天樂更無疑。"
        ],
        "title": "次趙二車韻",
        "id": "eea04980-2926-4942-88d4-4ea3d01375b9"
    },
    {
        "author": "馬廷鸞",
        "paragraphs": [
            "麗句費敲推，清吟出競病。",
            "日長簡編叢，春老蓬蒿徑。",
            "志士苦憂時，高人思繕性。",
            "山房讀道書，晚花紅艷靜。"
        ],
        "title": "次李改卿韻",
        "id": "27867d3c-2138-4350-96ad-0d2fb9f0e1d3"
    },
    {
        "author": "馬廷鸞",
        "paragraphs": [
            "仁孝初聞代，謳歌早戴虞。",
            "多能天與聖，大度祖同符。",
            "惻怛欽刑詔，嚴恭事帝圖。",
            "初終兩甲子，經遠有宏模。"
        ],
        "title": "恭進理宗皇帝挽詞  其一",
        "id": "c80c4bd0-9f54-4215-8a54-f6b3fad023d8"
    },
    {
        "author": "馬廷鸞",
        "paragraphs": [
            "典學懷終始，熈明四十年。",
            "立心天地厚，接統帝王前。",
            "舄奕臨雍禮，昭回贊道篇。",
            "古今惟理大，尊號冠瑶編。"
        ],
        "title": "恭進理宗皇帝挽詞  其二",
        "id": "591c96b8-2dd1-4368-a7bd-59fa4078053b"
    },
    {
        "author": "馬廷鸞",
        "paragraphs": [
            "天保惟勤政，春秋有復讎。",
            "園陵初謁漢，境土合歸周。",
            "連海滄波靜，長江兵祲收。",
            "庚申重立極，功與建隆侔。"
        ],
        "tags": [
            "长江"
        ],
        "title": "恭進理宗皇帝挽詞  其三",
        "id": "ea2d0c71-5abb-4690-af70-f0d83a57bbd7"
    },
    {
        "author": "馬廷鸞",
        "paragraphs": [
            "神冊方增授，龍髯遽莫攀。",
            "千秋思沛邑，七月葬稽山。",
            "春暗觚稜影，星回羽衛班。",
            "寢門如昨日，無復侍威顔。"
        ],
        "title": "恭進理宗皇帝挽詞  其四",
        "id": "69b7ecc2-e95f-4759-86ea-f08783aed38d"
    },
    {
        "author": "馬廷鸞",
        "paragraphs": [
            "盡拜宸奎賜，新編聖訓成。",
            "孫謀方燕翼，龍馭忽遐征。",
            "四海堯音密，三年舜慕情。",
            "因山圖固在，合應若神明。"
        ],
        "title": "恭進理宗皇帝挽詞  其五",
        "id": "d2aedc0b-a55b-4df4-94d5-37e78c18a8a9"
    },
    {
        "author": "馬廷鸞",
        "paragraphs": [
            "乘雲傷往歲，甲子又今晨。",
            "莫唱貞元曲，誰爲寶慶人。",
            "早霜明带月，寒菊艷爭春。",
            "敢睨昭陵柏，僞呵有鬼神。"
        ],
        "title": "十月二十六日甲子",
        "id": "fc26fa7a-1067-4eac-9cd0-7c32349dc637"
    },
    {
        "author": "馬廷鸞",
        "paragraphs": [
            "萬言朝鳳闕，一笑落漁舟。",
            "把我葱珩解，從公款段游。",
            "東來迎羽服，西去羨羊裘。",
            "揮手謝漢使，蒲輪公所羞。"
        ],
        "title": "贈汪泰軒",
        "id": "18ca8fee-b2f7-4602-a8fd-cfdd749a5bbc"
    },
    {
        "author": "馬廷鸞",
        "paragraphs": [
            "一雨遂踰月，連朝仍徹宵。",
            "雷公自收麥，田父不耘苗。",
            "時見危垣墮，仍聞比屋漂。",
            "愧無援溺手，窮巷有持橈。"
        ],
        "title": "久雨潦漲未已",
        "id": "8b35831a-0cc7-4a0f-a831-65a2fba570e4"
    },
    {
        "author": "馬廷鸞",
        "paragraphs": [
            "四閏臨朝淺，羣生被澤深。",
            "儉勤成禹聖，仁孝本虞心。",
            "漢殿觴稱玉，軒湖鼎鑄金。",
            "龍髯攀不得，清血但盈襟。"
        ],
        "title": "恭進度宗皇帝挽詞  其一",
        "id": "03cab893-9cf6-4b7f-a03c-393dbf59b6d3"
    },
    {
        "author": "馬廷鸞",
        "paragraphs": [
            "道遠年何駛，民肥身獨癯。",
            "寶龜傳聖子，玉几導宸謨。",
            "百世尊王度，千秋拱帝圖。",
            "孤臣慙舜輔，愁絕望蒼梧。"
        ],
        "title": "恭進度宗皇帝挽詞  其二",
        "id": "a4e30c6c-e4d9-47e3-b9e6-085c63b33e2b"
    },
    {
        "author": "馬廷鸞",
        "paragraphs": [
            "亦有猗那頌，從誰說象賢。",
            "振振麟趾族，煜煜錦袍仙。",
            "禮樂三雍對，神明百世傳。",
            "王孫何處隠，芳草自連天。"
        ],
        "title": "答趙心游與梭",
        "id": "012c09dd-47cb-4a63-af6e-70c2094765b4"
    },
    {
        "author": "馬廷鸞",
        "paragraphs": [
            "有客傳吟藁，知渠來自閩。",
            "四書猶在魯，六籍不憂秦。",
            "太史經鄒嶧，離騷感楚臣。",
            "誰知夢奠日，曾憶後庚申。"
        ],
        "title": "程楚翁訪考亭舊居著閩山集爲題其後",
        "id": "9f995803-1696-4645-86dc-41a9ba5602ba"
    },
    {
        "author": "馬廷鸞",
        "paragraphs": [
            "萬選膠庠上，三長渠觀中。",
            "端從繡衣使，直擬黑頭公。",
            "柯爛全枰換，舟移絕壑空。",
            "素交與年盡，老眼視天夢。"
        ],
        "title": "挽李樓峰  其一",
        "id": "7f7137e8-f489-499d-a60e-4f6694eb99ee"
    },
    {
        "author": "馬廷鸞",
        "paragraphs": [
            "短槧傳邊警，長篇罄畝忠。",
            "危邦韜晝錦，劇盜剪春葱。",
            "地隔幾廬舍，天憐兩禿翁。",
            "而今吾後死，作傳豈能工。"
        ],
        "title": "挽李樓峰  其二",
        "id": "fa879732-919a-4b43-a083-39e4dec4fc73"
    },
    {
        "author": "馬廷鸞",
        "paragraphs": [
            "海內嗟遺老，諸公表逸民。",
            "過庭忠訓在，攀檻直聲新。",
            "諫草頻尊主，緋花與顯親。",
            "一門名父子，千載慶君臣。"
        ],
        "title": "挽徐朝奉  其一",
        "id": "887794dd-a262-43af-92ee-6bee94e5df6d"
    },
    {
        "author": "馬廷鸞",
        "paragraphs": [
            "兒罷金華講，翁從林下歸。",
            "清時伯夷粟，愉色老萊衣。",
            "洛社風流在，襄陽耆舊稀。",
            "瀧岡有名筆，字字獨幽輝。"
        ],
        "title": "挽徐朝奉  其二",
        "id": "f5b0231c-cf39-4eab-9ebf-f8c44dc890bd"
    },
    {
        "author": "馬廷鸞",
        "paragraphs": [
            "故國天中節，吾儕日暮年。",
            "愁心菖歜苦，悲緒綵絲牽。",
            "疊雪虛唐賜，薰風絕舜絃。",
            "窮山飣越果，醉摘尚凄然。"
        ],
        "title": "次韻潔堂五日",
        "id": "e9f8254e-dc58-4ea3-9eef-03ceb3b5cd92"
    },
    {
        "author": "馬廷鸞",
        "paragraphs": [
            "井絡璠璵瑞，江干英簜馳。",
            "萬屯孤宿飽，一旅共時危。",
            "行地嗟蓬轉，呼天泣黍離。",
            "百年公有盡，一慟我非私。"
        ],
        "title": "挽費潔堂  其一",
        "id": "ca871c6c-e17d-4926-aa2a-bf7acec5c2e0"
    },
    {
        "author": "馬廷鸞",
        "paragraphs": [
            "共事咸淳帝，俱生嘉定年。",
            "江湖正寥闊，梁楚忽姻連。",
            "不作武擔掾，翻成葛水仙。",
            "豈忘渠劍閣，來閉此荒阡。"
        ],
        "title": "挽費潔堂  其二",
        "id": "6d84d0c0-1cf3-4c0c-aa6f-edbbcd632586"
    },
    {
        "author": "馬廷鸞",
        "paragraphs": [
            "擢第韓歐上，論交澗浦邊。",
            "聲名寧我後，官職遜人先。",
            "徐廣生多戚，龔賓死獨賢。",
            "拊膺前劫事，雪涕大招篇。"
        ],
        "title": "挽陳本齋",
        "id": "ae95edeb-f0af-4bd8-8020-64a292729c68"
    },
    {
        "author": "馬廷鸞",
        "paragraphs": [
            "汗竹丹鉛側，空花粉黛中。",
            "尚懷丞相亮，肯署大夫雄。",
            "有客來今雨，誇予邁古風。",
            "幽情傾不竭，渺渺碧雲東。"
        ],
        "title": "贈程楚翁",
        "id": "f9cb62b7-6f26-42d6-90a2-3802710bb5ab"
    },
    {
        "author": "馬廷鸞",
        "paragraphs": [
            "鉅典崇邦祀，精禋展國陽。",
            "泰元神授筴，癸亥日宣光。",
            "藝祖郊天始，高皇受命長。",
            "後庚基再造，先甲迓殊祥。",
            "率育歌時夏，儀刑詠我將。",
            "天街澄析木，農扈慶金穰。",
            "築塞懲獯鬻，梯山謝越裳。",
            "宗祈嚴美報，親享薦嘉嘗。",
            "周士咸奔走，堯民共頌揚。",
            "青冥收夕雨，華耀炳朝陽。",
            "月御金波穆，星流珠幄黄。",
            "九重紛羽衛，十二駕龍驤。",
            "鋗玉琳琅展，軒朱磬管鏘。",
            "時行肅天步，安坐集神鴹。",
            "聖孝昭初祼，元良儼貳觴。",
            "旗常森妸娜，黼黻罷周張。",
            "柴燄千靈墮，蘭膏百末香。",
            "金雞初日麗，丹鳳德風翔。",
            "薄海乾施博，垂雲解澤滂。",
            "批周仍蹋晉，蹴漢亦超唐。",
            "臣淺來蓬戶，君仁點玉堂。",
            "恩書容稿進，嘉頌媿辭荒。",
            "有道帝能享，難諶聖敢康。",
            "畏威勤夙夜，萬壽祝君王。"
        ],
        "title": "恭進明堂大禮慶成詩",
        "id": "1e80770f-b32e-4caf-b497-fc77708ec67e"
    },
    {
        "author": "馬廷鸞",
        "paragraphs": [
            "聖作巍巍泰華高，淋漓賜筆灑春膏。",
            "奎文河漢天垂象，藻思波瀾海駕鼇。",
            "淳化罕逢休歎昉，大中親遇不誇綯。",
            "驪珠數十光盈把，何啻春秋一字褒。"
        ],
        "title": "恭和御製詩  其一",
        "id": "67d6df1e-6c78-4412-81df-9b50c2d8bc3d"
    },
    {
        "author": "馬廷鸞",
        "paragraphs": [
            "直廬峻在九霄高，雨露恩光切仰膏。",
            "夜炬恩濃超賜錦，春船思澀怯提鼇。",
            "日磚有影占花隠，風鐸無聲引索綯。",
            "昭代崇儒逢聖主，小臣待詔愧王褒。"
        ],
        "title": "恭和御製詩  其二",
        "id": "0b64eafd-947d-4493-885b-cdcb8b93714c"
    },
    {
        "author": "馬廷鸞",
        "paragraphs": [
            "熈朝道化聿求成，龍衮天臨策俊英。",
            "清問詳延敷廼聽，嘉猶入告底于行。",
            "堯章焜燿欣承渥，湯訓丁寧戒近名。",
            "聖主得賢功烈盛，小臣稽首願升平。"
        ],
        "title": "恭和御製賜進士韻",
        "id": "c0f908cc-fdc7-4330-aa63-94886b31b704"
    },
    {
        "author": "馬廷鸞",
        "paragraphs": [
            "芒玉平雲璽印紅，洛龜圖畫五三隆。",
            "壁奎星聚來時彥，河漢天垂仰化工。",
            "文治正應淳化似，恩華重與紹興同。",
            "何須飛白人人賜，始悟君王欲教忠。"
        ],
        "title": "御書道山堂次林竹溪韻",
        "id": "6ea11a9c-35c2-4834-a02a-c5fb8b9ff573"
    },
    {
        "author": "馬廷鸞",
        "paragraphs": [
            "大中之後建隆前，魚爛瓜分且百年。",
            "地闢天開崇帝學，河輝斗燦動星躔。",
            "千齡必反人弘道，一念潛通聖即天。",
            "歎息斯文今有幸，昭昭奎運豈徒然。"
        ],
        "title": "十月二十日客有言儒學事感而有賦",
        "id": "a799a0ca-3fd5-4014-b177-7a76af5c4a6c"
    },
    {
        "author": "馬廷鸞",
        "paragraphs": [
            "自携敗冊小窗開，三十頭顱四十來。",
            "閒日詩書真足味，薰天富貴只飛灰。",
            "憐渠每吸醋三斗，輸我清餘水一盃。",
            "何似山翁醉花下，安排籩豆洗樽罍。"
        ],
        "title": "和南塘叔賞芙蓉韻",
        "id": "a36c36bc-dde7-4177-b48d-c82ecadc89ec"
    },
    {
        "author": "馬廷鸞",
        "paragraphs": [
            "荒塘水竭只蹄涔，雙鶴翩然啄午陰。",
            "此縱有魚應渴死，不濡其咮漫窺臨。",
            "病鴟尚畏泥坑辱，宿鳥常虞矰繳侵。",
            "何似舂鋤甘寂寞，一灘藻荇立清深。"
        ],
        "title": "雙鶴",
        "id": "23bf4cfd-3957-4c95-b7dc-b635370976aa"
    },
    {
        "author": "馬廷鸞",
        "paragraphs": [
            "虎韉尚落諸賢後，鴈塔誰知幾榜前。",
            "儘向心田寬地步，却將官職信天緣。",
            "難忘舊日鍾山閣，易趁東風上水船。",
            "王謝諸人英烈在，問今何策可籌邊。"
        ],
        "title": "送建康知錄操襟兄",
        "id": "387f742c-0a8d-42f8-afd1-1641a78a614c"
    },
    {
        "author": "馬廷鸞",
        "paragraphs": [
            "掉頭不肯住清都，勇趁秋風乞左符。",
            "大論崢嶸聳廊廟，雅懷磊落勝江湖。",
            "丹心豈不戀明主，清節還能立懦夫。",
            "正是商山訪鴻鵠，歸來羽翼莫踟躕。"
        ],
        "title": "送湯東澗出守南劍州  其一",
        "id": "778c7586-9a28-4a7a-b2d7-c00d862e1555"
    },
    {
        "author": "馬廷鸞",
        "paragraphs": [
            "七聚名藩亦甚都，龍津劍氣正扶輿。",
            "斯文孰是南夫子，此地重逢行秘書。",
            "忠愛平生在宗社，歎愁肯使到田閭。",
            "黄花粲粲牽歸興，歲晚江空一悵如。"
        ],
        "title": "送湯東澗出守南劍州  其二",
        "id": "7250e9bb-8ccc-4e47-8827-38e56ab638c1"
    },
    {
        "author": "馬廷鸞",
        "paragraphs": [
            "三年三揖壁奎星，當日曾登著作庭。",
            "大雅重逢君子聚，斯文還屬聖人興。",
            "倚天延閣緣雲上，拔地方壺歷級升。",
            "自別青藜仙分隔，借書獨對短檠燈。"
        ],
        "title": "秘省和劉左司韻",
        "id": "c2543970-ebbf-4667-8ef5-5b4028c9690f"
    },
    {
        "author": "馬廷鸞",
        "paragraphs": [
            "明聖當陽四十春，十年供奉感孤臣。",
            "雲龍幄幙天容邇，河漢篇章帝墨新。",
            "正始遺音危絕縷，貞元舊曲慟沾巾。",
            "焚膏痛記烏號旦，目斷稽山欲叫旻。"
        ],
        "title": "病中修實錄",
        "id": "7e7b7216-e78d-4995-aad1-f2289400138e"
    },
    {
        "author": "馬廷鸞",
        "paragraphs": [
            "夜夜黄昏雨打窗，愁霖久矣晦明陽。",
            "天公一怒四山黑，田父三吁百畝黄。",
            "禾黍油油生有耳，芭蕉點點斷無腸。",
            "病身更與兒俱懶，牆角全拋風露凉。"
        ],
        "title": "秋雨歎",
        "id": "d5f053f6-423b-4c07-9bb3-f82edbcc15fc"
    },
    {
        "author": "馬廷鸞",
        "paragraphs": [
            "舍南舍北水漫漫，乍霽仍陰暖復寒。",
            "石補色天原有漏，泥污后土不曾乾。",
            "龍蛇起陸生光怪，鸞鳳翀霄怯羽翰。",
            "聊復盤餐餉桑戶，可能藜杖過蘇端。"
        ],
        "title": "久雨遣餉王新班",
        "id": "670d3dbe-2e45-4b41-93d7-e5fe8ff6c09a"
    },
    {
        "author": "馬廷鸞",
        "paragraphs": [
            "浮浮短艇水風微，一枕清溪遶曲崎。",
            "篷底鎔金斜日碎，天邊散綺暮霞飛。",
            "霜凝水落黄泥坂，月小山高赤壁磯。",
            "等是初冬一風景，感今懷昔自歔欷。"
        ],
        "title": "十月望日泛舟鵝塘感坡翁後赤壁賦有作",
        "id": "94b61e1c-7a3e-4f5a-a07c-4292a54d1590"
    },
    {
        "author": "馬廷鸞",
        "paragraphs": [
            "老病吾今業已衰，已還魏笏尚支頤。",
            "祝兒指日傳金榜，懷我當年別玉墀。",
            "殿陛詳延方籲俊，江湖空曠劇憂時。",
            "此行蹇諤論邦國，莫爲區區杏苑詩。"
        ],
        "title": "二兒就試",
        "id": "b496d152-a78c-4d7b-85f7-167ba51fc9b3"
    },
    {
        "author": "馬廷鸞",
        "paragraphs": [
            "金風吹徹玉簫寒，志士悲秋思萬端。",
            "千古凄凉更餘閏，百年圓缺又重看。",
            "清輝照膽渾無寐，蒼昊催人自鮮歡。",
            "斗酒屬公今夜看，只虧些子莫長嘆。"
        ],
        "title": "後中秋",
        "id": "b33bc345-8f53-4ee0-86af-e582d2ba7035"
    },
    {
        "author": "馬廷鸞",
        "paragraphs": [
            "乞得危身百尺竿，冥心晦息掩柴關。",
            "自尋別墅開荒徑，忽見高軒厭轡環。",
            "海宇泬寥黄鵠舉，風濤浩蕩白鷗閒。",
            "劍花落盡長堤圮，歎息英雄隠此山。"
        ],
        "title": "次吳園親友韻",
        "id": "21c2da58-0b14-4684-ac02-7728d91ce5d5"
    },
    {
        "author": "馬廷鸞",
        "paragraphs": [
            "深閉柴門水竹村，是非榮辱總忘言。",
            "舍生只懼本心失，犯患誰知尊足存。",
            "居士病來惟卧室，翟公客去莫書門。",
            "人心日月無今古，世道何曾頃刻昏。"
        ],
        "title": "癸酉春暮鍾信甫寄詩次其韻  其一",
        "id": "72c35a8f-3fc1-483e-bc20-0e92bef1aafa"
    },
    {
        "author": "馬廷鸞",
        "paragraphs": [
            "精誠可使嶽雲開，濁世狂瀾挽不回。",
            "蒼狗白衣從物變，青山流水喚人來。",
            "交遊莫作宣明面，氣燄終成內史灰。",
            "我有長波一歸艇，枕書春睡興悠哉。"
        ],
        "title": "癸酉春暮鍾信甫寄詩次其韻  其二",
        "id": "15132512-30f5-4a0a-bf3f-955ae26ea68a"
    },
    {
        "author": "馬廷鸞",
        "paragraphs": [
            "莫學前人索送詩，我無姱節可提撕。",
            "忍聽世上新翻曲，堪笑山中老古錐。",
            "人境炎凉過駒隙，天邊日夜走蟾規。",
            "窮閻又度純坤月，誰識初陽變一奇。"
        ],
        "title": "次胡玉叟韻",
        "id": "9b86ede4-049d-4803-8447-a9d9b225aef7"
    },
    {
        "author": "馬廷鸞",
        "paragraphs": [
            "秋風孤憤只心知，接得詩筒爲色怡。",
            "句眼獨參成佛後，吟肩聳徹欲仙時。",
            "俗衰競覓胡奴飽，節在何妨臣朔饑。",
            "此話只今誰舉似，趨時言語正如巵。"
        ],
        "title": "和許伯脩韻",
        "id": "eca6ccfe-d8bc-46e0-9826-6806225bbaab"
    },
    {
        "author": "馬廷鸞",
        "paragraphs": [
            "幻身危抱十年病，青眼俄成一旦昏。",
            "夜席何常卧尊者，晨炊不擬飯王孫。",
            "蝸涎有幾春潮湧，鷄唱無憑曉日暾。",
            "惟有阿樞癡不去，幾回驚起問家尊。"
        ],
        "title": "夜病",
        "id": "71072629-79dd-4d89-bbeb-f39029ee0b05"
    },
    {
        "author": "馬廷鸞",
        "paragraphs": [
            "髣髴招提寄遠村，緇郎草草佛燈昏。",
            "水將綠遶縈如带，山送青來列在門。",
            "句裏風騷耆舊遠，胸中丘壑典刑存。",
            "滿懷孤憤幾株石，欲起當年兩達尊。"
        ],
        "title": "游荷溪西禪寺",
        "id": "39c4d05a-31d0-48cf-a8be-59324ccd3d34"
    },
    {
        "author": "馬廷鸞",
        "paragraphs": [
            "風雨蕭蕭夜未央，呼童襥被宿僧房。",
            "無腸可斷啼鵑苦，有喙皆鳴吠蛤忙。",
            "七歲遺孤今老大，百年遠忌足悲傷。",
            "司晨喚起窗全曙，歸命清都炷瓣香。"
        ],
        "title": "三月初四夜宿僧廬",
        "id": "bc32b65d-692d-43b4-aa93-1ffe51925be2"
    },
    {
        "author": "馬廷鸞",
        "paragraphs": [
            "誰翻溟渤倒天瓢，大地山河等呴漂。",
            "九陌揚塵京路暗，一聲鳴鵙楚魂招。",
            "歸心猛折湖邊柳，活計頻尋江上苗。",
            "回首神皋雙淚落，孤烟斜日短長橋。"
        ],
        "title": "次費潔堂韻",
        "id": "8cd163f1-72d9-4b6c-beac-eef83eb1912a"
    },
    {
        "author": "馬廷鸞",
        "paragraphs": [
            "鳥啼花落暮春天，一遇斯晨一泫然。",
            "舊業豈無書可讀，遺言猶有石堪傳。",
            "孝思不礙飛遐想，忠憤何由竭報緣。",
            "廟社已同纓紱盡，尊堯千古憶陳編。"
        ],
        "title": "三月初五日先秘閣忌",
        "id": "77470b36-e88f-427f-98ba-a2757c669b62"
    },
    {
        "author": "馬廷鸞",
        "paragraphs": [
            "了知五十六年非，何處空山叫阿㜷。",
            "斗酒隻雞雙淚落，荒林宿莽九原悲。",
            "黄花委地傷徂歲，青笋迎船憶舊時。",
            "廬下夜來霜屨冷，襪材持送懶殘師。"
        ],
        "title": "秋謁屺瞻墓",
        "id": "444ec352-f71d-433e-ac3f-f461abc4f247"
    },
    {
        "author": "馬廷鸞",
        "paragraphs": [
            "寶籙炎圖未百年，神徂聖伏一凄然。",
            "徵先生起淹中禮，與老人期圯上編。",
            "柯爛不驚人換世，瓢空獨樂士希賢。",
            "昌黎憤世猶稽古，難拗何妨只自鞭。"
        ],
        "title": "次韻李竹塢懷古",
        "id": "68319911-ce60-4160-be19-c81cc306dbba"
    },
    {
        "author": "馬廷鸞",
        "paragraphs": [
            "我走金塘十五年，新年六十意凄然。",
            "扶藜策蹇趨廬下，洗盞將雛拜影前。",
            "蠹化不妨松飲露，鳳棲猶擬柏參天。",
            "微吟緩步滄江晚，一抹青山落照邊。"
        ],
        "title": "拜屺瞻墓有感",
        "id": "78c79981-418a-4f9e-bbc3-b1229ce2730f"
    },
    {
        "author": "馬廷鸞",
        "paragraphs": [
            "香羅細葛端陽節，絳帳青衿少小時。",
            "曩以彈丸俘晉孽，今於筒黍弔湘纍。",
            "千年感舊慵開卷，一酌銷憂强把巵。",
            "蒲酒少年供母後，村南村北恣遊嬉。"
        ],
        "title": "我輩小年端午給假蒲酒奉親之外日遊村田間致足樂也今老矣竹塢老友近館授徒逢此小熟奉一酌道舊且有感於并汾舊事云",
        "id": "16d7c91f-9597-4f04-b21a-c252eafc9479"
    },
    {
        "author": "馬廷鸞",
        "paragraphs": [
            "生來不作浮名計，老去翻驚幽夢奇。",
            "宮黍不知哀九廟，廷麻猶聽拜三師。",
            "睡昏擬草榻前疏，寤辟疑催牖下期。",
            "更把在前榮路看，癡翁說夢儘添癡。"
        ],
        "title": "五月二十夜記夢",
        "id": "3de77f8f-6399-4de3-8038-317fa535b24c"
    },
    {
        "author": "馬廷鸞",
        "paragraphs": [
            "六龍親御奠神州，甲子如今甫再周。",
            "百世尚瞻虞帝祀，五傳遽抱杞天憂。",
            "臣民莫廢瓜華敬，今古長悲禾黍秋。",
            "歎息餘生孤露甚，門弧弓棘總成愁。"
        ],
        "title": "德壽宮古松太上愛之嘗持御香釃酒祠土神以祈屏蟊賊云時紹興壬午思陵馘亮之歲也于今百二十年矣僕生六十年後而十月八日又思陵上仙之晨感而有賦  其一",
        "id": "07d21230-8d47-46ce-a3c1-c4f57d2f2a5c"
    },
    {
        "author": "馬廷鸞",
        "paragraphs": [
            "南來天馬總辛勤，內禪經今歷再壬。",
            "復漢赤符還舊宇，法堯黄屋本非心。",
            "思成門外衣冠盡，德壽宮前茨棘深。",
            "嘆息餘生孤露甚，匪莪彼黍涕淋淫。"
        ],
        "title": "德壽宮古松太上愛之嘗持御香釃酒祠土神以祈屏蟊賊云時紹興壬午思陵馘亮之歲也于今百二十年矣僕生六十年後而十月八日又思陵上仙之晨感而有賦  其二",
        "id": "06e5d818-ff16-4351-8d17-86e888722db8"
    },
    {
        "author": "馬廷鸞",
        "paragraphs": [
            "千歲堂堂十八公，雨膏露沐貯清風。",
            "龍吟高嘯長身客，蠹化低摧禿鬢翁。",
            "誰謂蚍蜉能撼樹，不堪蟊賊欲蟠空。",
            "御香灑酒荒荆棘，腸斷孤臣泣壽宮。"
        ],
        "title": "又題德壽宮古松",
        "id": "7cb84c43-93ce-4ee4-8437-960e7ebec3fc"
    },
    {
        "author": "馬廷鸞",
        "paragraphs": [
            "騷情長愛重陽近，客路歸遲夕照西。",
            "舉目山河秋寂寂，滿城風雨晚凄凄。",
            "老思舊隠盟鷗社，寒涉深流信馬蹄。",
            "憑軾試看炎紹錄，空嗟語石與天齊。"
        ],
        "title": "與三兒涉穰田渡車中讀朱忠靖中興事實有感",
        "id": "76e2d9e0-f3f2-4dfb-a6a3-48d3e2896c95"
    },
    {
        "author": "馬廷鸞",
        "paragraphs": [
            "日來天馬憤揮戈，直爲當年斧畫河。",
            "萬炬蓮燈照鯨海，一杯麥飯渡滹沱。",
            "思陵錄上哀榮極，德壽宮前耆舊多。",
            "忍把原碑參葉記，江頭石刻懶摩挲。"
        ],
        "title": "十月八日有感",
        "id": "ac835f1c-aa0a-4153-a551-7b96ca5f2692"
    },
    {
        "author": "馬廷鸞",
        "paragraphs": [
            "精一危微尚贅辭，只須三語好爲之。",
            "風清月白此良夜，雪暗雲昏彼一時。",
            "玉斧照廊開嗣聖，金縢納冊付宮姬。",
            "思成門外荒荆棘，惆悵何人失令規。"
        ],
        "title": "十月二十日有感",
        "id": "8b82d040-f658-4af9-8402-16cedce24c66"
    },
    {
        "author": "馬廷鸞",
        "paragraphs": [
            "出門一別行千里，閉戶歸休讀五車。",
            "天路塵冥車服驥，世科墨濕字翻鴉。",
            "繡綳尚憶春暉報，雲舍無令暮靄遮。",
            "晚歲飾巾吾待盡，高空摩翮汝橫斜。"
        ],
        "title": "外孫朱饒歸吳興",
        "id": "81c0414c-35d5-4330-8f2e-0c1c31f1b2e7"
    },
    {
        "author": "馬廷鸞",
        "paragraphs": [
            "羈懷病思不禁秋，又報西風大火流。",
            "梧葉未凋高樹翠，薇花不厭小山幽。",
            "燕鴻來往書生老，禾黍高低故國愁。",
            "志士悲秋寧復爾，樓頭罇酒漫銷憂。"
        ],
        "title": "七夕雨中飲客",
        "id": "c8798eab-c63c-4459-9451-0216a22b69ce"
    },
    {
        "author": "馬廷鸞",
        "paragraphs": [
            "九衢燈火閙嘈嘈，斗柄低昂列宿高。",
            "漏箭聲沉金鎖徹，紗籠影避貴官豪。",
            "烏號望帝窮霄壤，魚爛遺民沸海濤。",
            "三百五年風雪夕，孤臣白首卧林臯。"
        ],
        "title": "十月二十日感舊",
        "id": "21d1e0c8-9146-4a15-8415-3482ead0d275"
    },
    {
        "author": "馬廷鸞",
        "paragraphs": [
            "皇厭紛拏五季餘，萬兵朝遣暮還都。",
            "虎頭預卜清明旦，鼇足重開混一區。",
            "天下歸仁吾有道，日中爲市爾無虞。",
            "孤臣白首懷佳節，奠桂焚蘭淚與俱。"
        ],
        "title": "正月四日",
        "id": "f315391e-67c5-42aa-9a87-558593aff03b"
    },
    {
        "author": "馬廷鸞",
        "paragraphs": [
            "雪柏霜松自有神，衝風槁葉故難禁。",
            "雲間已閟貞元曲，歲晚誰聞正始音。",
            "天地有窮歸幻化，聖賢無命亦山林。",
            "愁來又把離騷讀，長夜悠悠慷慨吟。"
        ],
        "title": "次張龍山韻反騷",
        "id": "7e54a467-02ba-4b78-a418-1e9e465049ac"
    },
    {
        "author": "馬廷鸞",
        "paragraphs": [
            "山寒律琯又飛灰，萬壑松風冬起雷。",
            "風景不殊雲黯淡，雪霜初霽日徘徊。",
            "無人獻襪拋塵屨，有客傳觴醱凍醅。",
            "天地不教陽德盡，韋編曾叩伏羲來。"
        ],
        "title": "冬至",
        "id": "a943c03d-1e20-4290-8fcf-826f9b33757e"
    },
    {
        "author": "馬廷鸞",
        "paragraphs": [
            "月底南枝插屋椽，無人共賞祇凋年。",
            "我慙王氏青氈舊，君效坡翁白鶴遷。",
            "小隠未荒存菊徑，獨清難涴出山泉。",
            "歸時好待春江漲，穩泛輕舟一葉蓮。"
        ],
        "title": "次韻潔堂別歲",
        "id": "74929c8b-39c3-4f5a-a4e2-8aa021c863cd"
    },
    {
        "author": "馬廷鸞",
        "paragraphs": [
            "怒起乖龍變蟄雷，神翁此手更神哉。",
            "老天於物何嘗病，舊雨如人自不來。",
            "彼稷之苗餘滯穗，我行其野絕纖埃。",
            "方平狡獪猶餘事，聊慰饑農取大咍。"
        ],
        "title": "用潔堂韻贈徐清溪禱雨",
        "id": "c84f448d-b1c5-4bc8-a533-ea2c4dfe6059"
    },
    {
        "author": "馬廷鸞",
        "paragraphs": [
            "負米無親不忍嘗，誰爲故老在鄰牆。",
            "百年寧復知耆舊，六甲猶能記歲陽。",
            "襟佩書生聯講席，鼓旂騷將角名場。",
            "斯文未敢荒先緒，白首遺孤靦最良。"
        ],
        "title": "得熊靜程主簿書且誨以二父庚甲用舊韻奉寄",
        "id": "35b8172d-7400-40d4-a0ba-040953d8ed2b"
    },
    {
        "author": "馬廷鸞",
        "paragraphs": [
            "倦夜拋書病不禁，投床無寐雨涔涔。",
            "長潸舊國山河淚，細滴孤臣禾黍心。",
            "狂象蹋池喧濘淖，饑鴉謀稻愴淋淫。",
            "天公老手須斟酌，次第龍分正望霖。"
        ],
        "title": "苦雨",
        "id": "5ebfd136-8ece-4401-89a1-d94dc5d0e141"
    },
    {
        "author": "馬廷鸞",
        "paragraphs": [
            "編排老朽我爲魁，綠鬢朱顔可得迴。",
            "周雅輟吟悲顧復，楚騷長嘆誦恢台。",
            "鴻飛滅沒孤身在，燕逐炎凉幾客來。",
            "苜宿黎祁湯餠供，一澆眊矂强持盃。"
        ],
        "title": "謝毛子文見壽",
        "id": "5cfe7f63-9940-42aa-9e0f-1901fc2dc98d"
    },
    {
        "author": "馬廷鸞",
        "paragraphs": [
            "南華參透解天刑，夜夜心香禱玉衡。",
            "紫蓋十年違帝闕，青山九瑣夢雲京。",
            "緇郎寧忍忘天祐，白傅空令羨普明。",
            "人以壽歡臣以戚，孤懷借酒爲澆平。"
        ],
        "title": "次韻朱婿實甫見壽",
        "id": "6dbadd15-ca9d-48a9-b2c5-f667d8b19884"
    },
    {
        "author": "馬廷鸞",
        "paragraphs": [
            "如带溪流拍兩崖，投泥賈客競喧豗。",
            "隻輪自力掀諸淖，斷岸先登陟彼嵬。",
            "江水斗升寧汝活，岸旁車馬爲渠來。",
            "老夫自取鯨鯢戮，掩鼻沙丘未足哀。"
        ],
        "title": "觀魚車渡溪",
        "id": "df931476-4462-451f-8549-29e7379606a5"
    },
    {
        "author": "馬廷鸞",
        "paragraphs": [
            "三百年間事屢危，降之人傑豈中衰。",
            "巍巍祖烈將千歲，赫赫元功彼一時。",
            "起義堂碑雲漢麗，凌煙閣像日星垂。",
            "藏山自纂前朝史，付與雲礽百代知。"
        ],
        "title": "北平家傳成  其一",
        "id": "73bc4698-d717-44c3-8556-e7eb2ca922f4"
    },
    {
        "author": "馬廷鸞",
        "paragraphs": [
            "選將初年起范陽，和戎晚節誤平凉。",
            "大功宜受春秋責，盛毀何能日月傷。",
            "文士談兵多謬誤，蘭臺作史漫裁量。",
            "折衷自有成書在，公論從知千歲長。"
        ],
        "title": "北平家傳成  其二",
        "id": "583af421-fff2-45d2-a9b1-11f28a3e2f9a"
    },
    {
        "author": "馬廷鸞",
        "paragraphs": [
            "彼美人兮無古今，挑燈勘史夜沉沉。",
            "昌唐無復浯溪頌，哀郢常多楚澤吟。",
            "麟獲自傷王迹息，鵑啼誰念帝魂深。",
            "祇今莫唱貞元曲，但憶曾聞正始音。"
        ],
        "title": "北平家傳成  其三",
        "id": "92b7dfb3-4c61-4a5d-b74f-e447fce7e55f"
    },
    {
        "author": "馬廷鸞",
        "paragraphs": [
            "哀郢那能拾穗歌，卧陶誰復杖藜過。",
            "白頭老我已如此，青眼看君餘幾何。",
            "風雨夜吟蛩滿砌，雲山寒影鴈橫坡。",
            "暮年親友臨分苦，小酌村醪借臉酡。"
        ],
        "title": "餞朱婿",
        "id": "135fdf44-b6a7-4085-bbb9-eee78f57aaa6"
    },
    {
        "author": "馬廷鸞",
        "paragraphs": [
            "老誦劬勞易感傷，一年一度拜金塘。",
            "食蓮正憶慈顔遠，毀璧新增苦淚滂。",
            "松蠹穹林成禿帚，草荒高冢蔽幽篁。",
            "山哀浦思愁余極，陣陣溪風葉葉黄。"
        ],
        "title": "屺瞻拜墓  其一",
        "id": "ab0c83cd-c45f-43e3-b9f4-25f46d0dbeeb"
    },
    {
        "author": "馬廷鸞",
        "paragraphs": [
            "假汝稀年只八年，爭教老境不凄然。",
            "青山慈母已黄壤，綠鬢中男餘白顛。",
            "天外羣鴻隨滅沒，雲間孤鶴自蹁躚。",
            "共携斗酒澆墳土，衰淚何由滴到泉。"
        ],
        "title": "屺瞻拜墓  其二",
        "id": "5f2a2b76-e756-4d3a-9d41-a0e46817a03d"
    },
    {
        "author": "馬廷鸞",
        "paragraphs": [
            "咿軋籃輿度曉岑，撫今懷昔淚淋淫。",
            "蓼莪老去仍追誦，常棣新來又廢吟。",
            "有恨臺瓜隨蔓盡，無情澗藻與波沉。",
            "僧窗月苦夜無寐，莫詠兒寒動母心。"
        ],
        "title": "宿屺瞻夜賦  其一",
        "id": "fdd5fbaa-aa6d-4a18-aa5e-88d9ea3c5422"
    },
    {
        "author": "馬廷鸞",
        "paragraphs": [
            "六十年前我已孤，嬰兒抱母泣呱呱。",
            "昊天罔極幽明隔，良月就盈今昔殊。",
            "雲塞斷行悲獨鴈，風林反哺感羣烏。",
            "澄江只似洹河水，一碧寒泓照白鬚。"
        ],
        "title": "宿屺瞻夜賦  其二",
        "id": "13270b96-b2e3-440e-8121-69d5c2b7e06f"
    },
    {
        "author": "馬廷鸞",
        "paragraphs": [
            "白髮蒼顔六十三，年年拜母憶中男。",
            "雲歸別岫山呈碧，江抱寒汀水染藍。",
            "草報春暉天罔極，樹隨人老我何堪。",
            "薦餘煮茗清泉供，淚泫餘潸酒不酣。"
        ],
        "title": "過屺瞻墓",
        "id": "985ec219-8e4a-41a1-aaf2-8ad9f41eadc4"
    },
    {
        "author": "馬廷鸞",
        "paragraphs": [
            "蓐食需明出遠村，筍輿咿軋睡昏昏。",
            "禾麻豐歲雲連畝，風露高秋水落痕。",
            "清曉跨鞍兒從父，當年戲綵母憐孫。",
            "白頭老病松楸隔，一望雲飛一斷魂。"
        ],
        "title": "屺瞻道中  其一",
        "id": "49296bb5-e25e-40bd-b181-5a44aad1cf13"
    },
    {
        "author": "馬廷鸞",
        "paragraphs": [
            "波粼粼處淺溪沙，漁屋低迷舴艋家。",
            "地老天荒原野靜，江空歲晚水雲賒。",
            "淤泥日課黄金粟，清泚時吹白浪花。",
            "漫喜時豐阡陌裏，豚蹄行矣祝汙邪。"
        ],
        "title": "屺瞻道中  其二",
        "id": "cb481f04-3be0-4ab6-8b59-2a735e492952"
    },
    {
        "author": "馬廷鸞",
        "paragraphs": [
            "輕盈插向膽瓶中，看到山林禁籞同。",
            "閣下天葩秋月黯，樓頭奎畫曉雲空。",
            "高攀玉樹扶斑白，靜掃蒼苔拾墮紅。",
            "三十年前天上夢，老來無淚灑西風。"
        ],
        "title": "山中對紫薇花書感",
        "id": "9b2afdba-56a6-48b3-bc10-515200bf8637"
    },
    {
        "author": "馬廷鸞",
        "paragraphs": [
            "物換星移一慨然，天荒地老斷鼇前。",
            "豈無志士王官谷，亦有飛仙太華巔。",
            "我若加三逢本命，君今過一漸稀年。",
            "兩人中表俱頭白，蜀餽纔堪幾幅箋。"
        ],
        "title": "次許表兄韻",
        "id": "9e21b235-29ef-4761-91c6-f24c1600bbab"
    },
    {
        "author": "馬廷鸞",
        "paragraphs": [
            "新來霄漢冥鴻客，舊日風雲振鷺行。",
            "脫下戲衫優便散，驚回客枕夢何長。",
            "莫將吳蜀分岐路，政把乾坤作醉鄉。",
            "惟有葵傾心不死，清魂幾到殿中央。"
        ],
        "title": "次龍山韻  其一",
        "id": "f66ea6c5-c8cd-4a9d-beb2-435e7b5dcc9e"
    },
    {
        "author": "馬廷鸞",
        "paragraphs": [
            "窗間莫問喚祁嘉，望斷宗周黍稷華。",
            "斗帳高眠聊避客，深衣暫到漫爲家。",
            "我懷荒草同元亮，君悼空絃謝伯牙。",
            "老矣悲歡總無奈，仙書頻讀覽荒遐。"
        ],
        "title": "次龍山韻  其二",
        "id": "019d2c7e-0f7f-44c6-9527-cbaad2d64fac"
    },
    {
        "author": "馬廷鸞",
        "paragraphs": [
            "高懷豈必薄崑崙，攬轡登車意自欣。",
            "周太史官慚著我，漢常平使喜推君。",
            "廬山向已高千仞，野水從今寬一分。",
            "□□鷫鸘裘供□，□□□□更紛紛。"
        ],
        "tags": [
            "庐山"
        ],
        "title": "拜餞修史大著吏部使浙西",
        "id": "364d2caa-ded2-4a6e-890b-cea80fc94330"
    },
    {
        "author": "馬廷鸞",
        "paragraphs": [
            "聖主精禋格，明廷對月深。",
            "元良贊宸極，盛德享天心。"
        ],
        "title": "仰和皇太子殿下明禋慶成詩韻  其一",
        "id": "19deba46-b61f-4dd6-bccf-c8fa123874c0"
    },
    {
        "author": "馬廷鸞",
        "paragraphs": [
            "夕宿猶疎雨，昕朝覩大明。",
            "重光符景貺，熈事慶昇平。"
        ],
        "title": "仰和皇太子殿下明禋慶成詩韻  其二",
        "id": "1486117c-a338-481c-a627-88de24a9e40a"
    },
    {
        "author": "馬廷鸞",
        "paragraphs": [
            "鳴鑾回紫禁，步玉捧宸旒。",
            "肆眚遵虞典，歡傳十二州。"
        ],
        "title": "仰和皇太子殿下明禋慶成詩韻  其三",
        "id": "068dfafb-28c4-4579-92c9-231c226c2f5c"
    },
    {
        "author": "馬廷鸞",
        "paragraphs": [
            "幽居抱孤明，懷古思舊京。",
            "渴望寶連山，老桂不勝清。"
        ],
        "title": "用清秋鶴髮翁韻賦小書招潔堂  其一",
        "id": "af5cf6d4-eca1-413b-9646-bf507848b1ff"
    },
    {
        "author": "馬廷鸞",
        "paragraphs": [
            "月照窗炯炯，蟲鳴室幽幽。",
            "策杖柴門曉，菰蒲半沼秋。"
        ],
        "title": "用清秋鶴髮翁韻賦小書招潔堂  其二",
        "id": "8b8c5b64-b13c-404d-95dc-8a41b2ce630b"
    },
    {
        "author": "馬廷鸞",
        "paragraphs": [
            "火中寒暑退，造物其猶醵。",
            "老身不繭蠶，清夜獨警鶴。"
        ],
        "title": "用清秋鶴髮翁韻賦小書招潔堂  其三",
        "id": "4ab885f6-ce7c-4178-bc61-5f9090069def"
    },
    {
        "author": "馬廷鸞",
        "paragraphs": [
            "老蟾明孤心，凉飈蘇病骨。",
            "保此中夜存，微陽有毫髮。"
        ],
        "title": "用清秋鶴髮翁韻賦小書招潔堂  其四",
        "id": "3f95ba8b-ebdd-448c-91b8-c0758ad7c49b"
    },
    {
        "author": "馬廷鸞",
        "paragraphs": [
            "庭草無言綠，林花取意紅。",
            "因之酌茅柴，招喚西鄰翁。"
        ],
        "title": "用清秋鶴髮翁韻賦小書招潔堂  其五",
        "id": "2db3bc1b-4b2c-4416-b78b-920e9893765f"
    },
    {
        "author": "馬廷鸞",
        "paragraphs": [
            "老色上尺宅，靈氣虧三田。",
            "懷我長房翁，授汝雞犬仙。"
        ],
        "title": "和潔堂見壽十章  其一",
        "id": "a28dc392-25ce-4936-9c22-8dc7995d8b46"
    },
    {
        "author": "馬廷鸞",
        "paragraphs": [
            "早知無廊廟，胡不素丘園。",
            "揮手謝世氛，保此中夜存。"
        ],
        "title": "和潔堂見壽十章  其二",
        "id": "e72685ec-2ac0-4b16-ad91-33c103e53624"
    },
    {
        "author": "馬廷鸞",
        "paragraphs": [
            "我生嘉定間，寶運稽炎隆。",
            "當時貢珍祥，今日泣麟窮。"
        ],
        "title": "和潔堂見壽十章  其三",
        "id": "3e98d03c-9ae9-405d-bd4e-be0e9b771ef0"
    },
    {
        "author": "馬廷鸞",
        "paragraphs": [
            "風雨傾燕巢，波濤漲鯨海。",
            "茅簷得此生，其誰爲爾宰。"
        ],
        "title": "和潔堂見壽十章  其四",
        "id": "5730c448-35da-4f24-a241-3b9581fe34db"
    },
    {
        "author": "馬廷鸞",
        "paragraphs": [
            "大冬嚴寒至，病骨裹粗纊。",
            "羸然祝雞翁，不識山中相。"
        ],
        "title": "和潔堂見壽十章  其五",
        "id": "a669f573-11bf-473c-8620-fa9e11c511bc"
    },
    {
        "author": "馬廷鸞",
        "paragraphs": [
            "琅琅金薤篇，慰此暮年癯。",
            "誦我徵咎賦，誇君摘句圖。"
        ],
        "title": "和潔堂見壽十章  其六",
        "id": "c5f3b1ec-49e7-4a0a-8b38-c0489605175f"
    },
    {
        "author": "馬廷鸞",
        "paragraphs": [
            "喪亂屬何辜，訏訏者誰子。",
            "生來乏遠猷，死去憂良史。"
        ],
        "title": "和潔堂見壽十章  其七",
        "id": "85af70c3-680f-448b-bb6b-15e737388449"
    },
    {
        "author": "馬廷鸞",
        "paragraphs": [
            "道義挹親仁，詩書仰鄰富。",
            "翠蓬羞排門，驪珠驚滿袖。"
        ],
        "title": "和潔堂見壽十章  其八",
        "id": "ba9cdcb2-ab44-4ba9-9160-5cd2ed8e1a19"
    },
    {
        "author": "馬廷鸞",
        "paragraphs": [
            "山哀兮浦思，月諸兮日居。",
            "伊誰百歲期，遲汝十年書。"
        ],
        "title": "和潔堂見壽十章  其九",
        "id": "831a3c8c-271c-4f3e-a0f3-813bc13d5c0d"
    },
    {
        "author": "馬廷鸞",
        "paragraphs": [
            "祝公千齡壽，小我五月生。",
            "如何山林槁，得並江漢英。"
        ],
        "title": "和潔堂見壽十章  其一○",
        "id": "e16f4f7b-8c13-4e09-a46a-e6ebad12912a"
    },
    {
        "author": "馬廷鸞",
        "paragraphs": [
            "世間草隸是雲礽，汲冢深埋喚不譍。",
            "五百年間徐騎省，一千年後李陽冰。"
        ],
        "title": "贈張君  其一",
        "id": "26773a3c-07db-49ef-a823-c2bb61e4efd5"
    },
    {
        "author": "馬廷鸞",
        "paragraphs": [
            "人生識字憂患始，底用區區更出奇。",
            "我欲掃空閒筆墨，只憑老腕把鋤犂。"
        ],
        "title": "贈張君  其二",
        "id": "3061df7f-984e-4cf7-90ad-f3859a29edea"
    },
    {
        "author": "馬廷鸞",
        "paragraphs": [
            "春風吹袂過溪塘，有客來稱鐵面郎。",
            "今代貴人甘軟媚，可能骯髒倚門牆。"
        ],
        "title": "贈鐵面王說易",
        "id": "6922def3-bfc7-49a5-8934-b8d95536ab70"
    },
    {
        "author": "馬廷鸞",
        "paragraphs": [
            "不遑將母兄嗟弟，無以爲家爾與余。",
            "獨坐小樓風雨急，江南歲晚鴈何如。"
        ],
        "title": "京邸漫題",
        "id": "1140e859-db8b-40a3-ad17-e1f8c0d2431c"
    },
    {
        "author": "馬廷鸞",
        "paragraphs": [
            "芸香茗供盡清流，十八仙人憶舊遊。",
            "要是山中好風月，年來無夢到瀛洲。"
        ],
        "title": "贈彭瀛洲",
        "id": "172ebc4c-b7ba-4ec2-a3e3-e4ef8acfe5ab"
    },
    {
        "author": "馬廷鸞",
        "paragraphs": [
            "流年何必共君參，九瑣青山老一庵。",
            "試檢樂天詩集看，明年半百又加三。"
        ],
        "title": "示程介夫  其一",
        "id": "976b8bd2-f7c4-49ce-a705-f86b0d995aec"
    },
    {
        "author": "馬廷鸞",
        "paragraphs": [
            "羊腸路險百千轉，雲夢胸吞八九寬。",
            "豆飯芋羹纔足欲，水邊林下即心安。"
        ],
        "title": "示程介夫  其二",
        "id": "fd23ab16-9de0-49e1-981c-4924ee2c4372"
    },
    {
        "author": "馬廷鸞",
        "paragraphs": [
            "黄旂紅幟走踆踆，曉出闉闍奔迓新。",
            "車蓋如雲騎如水，山頭牛背有閒人。"
        ],
        "title": "迎新倉守曾悅心道間偶賦",
        "id": "796a3101-37fa-4d76-81b3-2ff2edfce10e"
    },
    {
        "author": "馬廷鸞",
        "paragraphs": [
            "世間義理儘無涯，桃李春風總一家。",
            "最恨一般浮淺學，賣花擔上漫看花。"
        ],
        "title": "題張氏勤有堂",
        "id": "375a4a93-ecdd-4ef2-a6ae-c0323758d85f"
    },
    {
        "author": "馬廷鸞",
        "paragraphs": [
            "霜竿操尚特幽奇，直節端如正士姿。",
            "高拂九霄無曲處，古來惟有老天知。"
        ],
        "title": "題趙君畫竹",
        "id": "9f770534-1b1d-4155-a3b8-f69c27470329"
    },
    {
        "author": "馬廷鸞",
        "paragraphs": [
            "斷鼇立極有前聞，鬰鬰昌陵顛蘗春。",
            "起自郇瑕形自著，曉然入夢匪紛紜。"
        ],
        "title": "八月十四日記夢",
        "id": "96890338-3581-40b9-bd9e-946d79103834"
    },
    {
        "author": "馬廷鸞",
        "paragraphs": [
            "老子猶龍不可親，莊周與蝶孰爲真。",
            "補還石鼎吟邊句，飛作臨臯夢裏人。"
        ],
        "title": "弔柴道士",
        "id": "24a829cf-bd96-4f74-a17c-284e44f42f29"
    },
    {
        "author": "馬廷鸞",
        "paragraphs": [
            "午夢驚殘撥白灰，滿盤雲篆拂輕煤。",
            "金猊對舞輪囷吐，曾挹天香鼻觀來。"
        ],
        "title": "謝潔齋惠爐瓶  其一",
        "id": "6741e322-e5b3-4c94-8708-c2a36bfc3c2c"
    },
    {
        "author": "馬廷鸞",
        "paragraphs": [
            "宴坐渾如槁木枝，罏煙瓶蕊小窗宜。",
            "書慵捲起閒今古，回向心源不動時。"
        ],
        "title": "謝潔齋惠爐瓶  其二",
        "id": "51ce50af-1f44-4a41-9529-19d75337c802"
    },
    {
        "author": "馬廷鸞",
        "paragraphs": [
            "暗香疎影久凄迷，咫尺塘邊丈尺泥。",
            "培植莫教陽德盡，看花踏雪過前堤。"
        ],
        "title": "带湖春樹先和公手植也感而有賦  其一",
        "id": "7828d059-2e7f-4cba-a90f-d1e546d89224"
    },
    {
        "author": "馬廷鸞",
        "paragraphs": [
            "老樹今踰七十霜，冰魂玉骨自孤芳。",
            "大家扶起摧殘後，此是吾家召伯棠。"
        ],
        "title": "带湖春樹先和公手植也感而有賦  其二",
        "id": "f155d30c-3d52-4fab-877e-70c9b6a2e916"
    },
    {
        "author": "馬廷鸞",
        "paragraphs": [
            "渡海歸來一炷香，八齋早欲卧僧房。",
            "平泉免向崖州死，博得生前萬口羊。"
        ],
        "title": "感二李",
        "id": "5c808c0b-b900-414b-b4fc-9245d62cf53b"
    },
    {
        "author": "馬廷鸞",
        "paragraphs": [
            "欲爲山嚴作好歌，舊時挾冊向山阿。",
            "我無縫霧裁雲句，奈此層梯蘇磴何。"
        ],
        "title": "山中梅花  其一",
        "id": "b5cbdddf-3be4-4f0d-999e-bfbbd2f5206f"
    },
    {
        "author": "馬廷鸞",
        "paragraphs": [
            "霜崖雪壁花千樹，玉骨冰魂月一痕。",
            "芳潔不爲塵土涴，瓊英跕跕墮雲根。"
        ],
        "title": "山中梅花  其二",
        "id": "4b04228f-0749-4456-b541-a10639d3e536"
    },
    {
        "author": "馬廷鸞",
        "paragraphs": [
            "落花寒食漫從容，野摘堪供菜肚翁。",
            "一笑琅玕青滿腹，紅綾還憶舊家風。"
        ],
        "title": "潔堂惠菜餠次韻",
        "id": "2ef769ae-342e-4e83-9150-ca34fb8b1667"
    },
    {
        "author": "馬廷鸞",
        "paragraphs": [
            "白日青天一鉅儒，清宵入夢忽蘧蘧。",
            "覺來猛省戊申疏，曾說中原亂易除。"
        ],
        "title": "紀夢",
        "id": "b2542456-f963-4125-8212-1044deb49a33"
    },
    {
        "author": "馬廷鸞",
        "paragraphs": [
            "岐陽雨漬鎸功石，浯水苔昏頌德碑。",
            "渺渺昊天須有定，煩君椎鑿待明時。"
        ],
        "title": "贈刊字湯生德清",
        "id": "a5c874ba-b19a-41a6-ab13-f10d73fec4e9"
    },
    {
        "author": "馬廷鸞",
        "paragraphs": [
            "子陵灘下立多時，鷗鷺悠悠自識機。",
            "春事都來無半月，一聲鶗鴂勸人歸。"
        ],
        "title": "感時寄鍾信甫",
        "id": "f027608f-280e-4f68-aef4-1c13a17a931e"
    },
    {
        "author": "馬廷鸞",
        "paragraphs": [
            "夜夢嬉遊到古陂，翻菱剝芡不知歸。",
            "野田沒膝泥三尺，拔足汙渠自一奇。"
        ],
        "title": "紀夢",
        "id": "050deb62-7f68-43be-8ef9-f31d8c90b4ad"
    },
    {
        "author": "馬廷鸞",
        "paragraphs": [
            "賓空後甲再經壬，香斷金爐已七春。",
            "四十一年民父母，誰知今日帝乘雲。"
        ],
        "title": "十月二十六日有感",
        "id": "7a8a83b3-4a30-439e-92a2-675d3b35c543"
    },
    {
        "author": "馬廷鸞",
        "paragraphs": [
            "風饕雪虐歲崢嶸，寸草寒窗獨寧馨。",
            "長恐出山泉水濁，塵埃到汝失青青。"
        ],
        "title": "求菖蒲於李叔翔",
        "id": "bc46865e-0c92-4ec8-a690-90528e5eb90a"
    },
    {
        "author": "馬廷鸞",
        "paragraphs": [
            "塵滿萊衣淚點斑，春風桃李見應難。",
            "奎文忽到茅簷下，忍作當年義檄看。"
        ],
        "title": "和許膝嘯韻  其一",
        "id": "9e9c7c3e-48da-4e8c-8972-02d03dc6b3df"
    },
    {
        "author": "馬廷鸞",
        "paragraphs": [
            "前年儤直玉堂廬，下直歸遲母倚閭。",
            "早識千鍾誤三釜，斑衣換得錦衣無。"
        ],
        "title": "和許膝嘯韻  其二",
        "id": "57104458-819c-4a4d-a7df-ac52cbcc1ffd"
    },
    {
        "author": "馬廷鸞",
        "paragraphs": [
            "風雨危巢萎百花，坐看百鳥競銜茶。",
            "斜陽對語歸飛處，底是烏衣王謝家。"
        ],
        "title": "陳菊圃參政寄詩千里外託興於秋燕春花以示玩芳病叟叟病不能吟强和四章前二章借來意以自傷後二章述愚懷以誌感  其一",
        "id": "99a5a787-ea9f-4c33-b890-387ae736881b"
    },
    {
        "author": "馬廷鸞",
        "paragraphs": [
            "桃李盤中天地寬，誤渠鼎實爲才慳。",
            "苔荒草沒渾無恥，猶自青黄烟雨間。"
        ],
        "title": "陳菊圃參政寄詩千里外託興於秋燕春花以示玩芳病叟叟病不能吟强和四章前二章借來意以自傷後二章述愚懷以誌感  其二",
        "id": "800dd87f-3ff1-4f84-b269-4770bd4f3112"
    },
    {
        "author": "馬廷鸞",
        "paragraphs": [
            "冠峨獬豸服緋花，欲獻甘芹謂苦茶。",
            "誤盡靈烏報凶吉，終然爰止託誰家。"
        ],
        "title": "陳菊圃參政寄詩千里外託興於秋燕春花以示玩芳病叟叟病不能吟强和四章前二章借來意以自傷後二章述愚懷以誌感  其三",
        "id": "ec949ef2-2449-43a4-83cb-5a5e9c809413"
    },
    {
        "author": "馬廷鸞",
        "paragraphs": [
            "燦燦黄花老圃寬，秋芳不採豈云慳。",
            "江南九日閩千里，尚挹寒香紙墨間。"
        ],
        "title": "陳菊圃參政寄詩千里外託興於秋燕春花以示玩芳病叟叟病不能吟强和四章前二章借來意以自傷後二章述愚懷以誌感  其四",
        "id": "d0062c35-9e33-4ef8-899d-be62c3b8b2a8"
    },
    {
        "author": "馬廷鸞",
        "paragraphs": [
            "白賁黄中自不羣，冷霜凉露伴靈均。",
            "集芳尚恨椒蘭變，何况夭桃俗李春。"
        ],
        "title": "寄題程氏菊莊  其一",
        "id": "68019f67-9e01-4bb2-871a-b5769a663276"
    },
    {
        "author": "馬廷鸞",
        "paragraphs": [
            "一觴浥露餐英美，八表同昏履運艱。",
            "芳節不隨籬下老，悠悠嘉氣眼中山。"
        ],
        "title": "寄題程氏菊莊  其二",
        "id": "290d9c80-ee75-4c43-a8af-ae3b6ee01a3b"
    },
    {
        "author": "馬廷鸞",
        "paragraphs": [
            "一丘一壑圖書府，三沐三薰煙雨中。",
            "只把空腸受寒綠，誰教腥腐涴清風。"
        ],
        "title": "寄題程氏菊莊  其三",
        "id": "f18cd64f-2cf0-48d5-b94e-8ac1b7f184c7"
    },
    {
        "author": "馬廷鸞",
        "paragraphs": [
            "最愛誠齋語絕佳，莫將清苦入妍華。",
            "淡香秋晚誰能道，猶是安陽晝錦家。"
        ],
        "title": "寄題程氏菊莊  其四",
        "id": "3bbf469b-1259-47bd-b423-1c13ece57da9"
    },
    {
        "author": "馬廷鸞",
        "paragraphs": [
            "甕裏醯雞千歲滅，天邊蒼狗萬重雲。",
            "長生閲世憑何術，欲制頹齡藉此君。"
        ],
        "title": "寄題程氏菊莊  其五",
        "id": "0fef07e3-f3c9-49d6-b3a7-0f80c470bfb8"
    },
    {
        "author": "馬廷鸞",
        "paragraphs": [
            "太乙宮前戎馬鄉，思成門外野蒿場。",
            "山中一瓣心香在，獨遣孤臣病著床。"
        ],
        "title": "十月二十日  其一",
        "id": "4f94d2c7-239a-4cfe-8488-04197ae75b18"
    },
    {
        "author": "馬廷鸞",
        "paragraphs": [
            "强提簪笏睇觚稜，再拜焚蕤淚雨零。",
            "千古陳橋仁聖事，不堪重勘舊編青。"
        ],
        "title": "十月二十日  其二",
        "id": "32572284-d27a-4bd3-a1df-8fb4f5b23b1b"
    },
    {
        "author": "馬廷鸞",
        "paragraphs": [
            "愁來高誦遠遊篇，度世長生豈可傳。",
            "物變無窮身老矣，一雞八穀又新年。"
        ],
        "title": "讀遠遊篇",
        "id": "6ea9a6c2-5740-48d3-b492-fa1d3a371082"
    },
    {
        "author": "馬廷鸞",
        "paragraphs": [
            "三郎好女思傾國，一霎沉酣四海奔。",
            "漢業巍巍英主事，內庭供奉孔家孫。",
            "漢武帝時執此物者侍中孔安國也，唐明皇時楊妃職之，漢唐之所以成敗歟？",
            "然而寵任中書宦官，又自漢始。",
            "此話甚長，小子識之。",
            ""
        ],
        "title": "題楊妃唾壺圖",
        "id": "9014e44b-8b02-44a5-b75e-668bb17b9363"
    },
    {
        "author": "馬廷鸞",
        "paragraphs": [
            "堪嗟劫運永嘉末，忽夢清風乾道初。",
            "二十年間閒處士，可能身世得同渠。"
        ],
        "title": "九月十九夜紀夢",
        "id": "9a54f1be-2c40-4c11-b791-af58fa363065"
    },
    {
        "author": "馬廷鸞",
        "paragraphs": [
            "麥秀漸漸禾黍新，清宵夢斷泣遺民。",
            "只憐肝腦輸宗社，不負當年第一人。"
        ],
        "title": "十一月十二夜夢南冠舊友感泣有賦",
        "id": "5067453f-e024-477e-a45b-1ae553fa707c"
    },
    {
        "author": "馬廷鸞",
        "paragraphs": [
            "采采芹甘不自謀，慇懃直欲奉王羞。",
            "可憐斜日三千字，曾獻當年十二旒。"
        ],
        "title": "題芳洲詩集  其一",
        "id": "415fc823-6dff-460c-b215-b3d8690ccdbd"
    },
    {
        "author": "馬廷鸞",
        "paragraphs": [
            "虎踞已知王氣盡，鵑啼誰感帝魂哀。",
            "怪渠冊後詩情苦，曾到留都豐鎬來。"
        ],
        "title": "題芳洲詩集  其二",
        "id": "e5a495cd-2fde-4b8c-a428-07ac95076252"
    },
    {
        "author": "馬廷鸞",
        "paragraphs": [
            "蚤歲葫蘆依畫本，暮年臺笠養閒身。",
            "如今半幅謄麻紙，羞寄鑾坡舊主人。"
        ],
        "title": "近聞在舊京賣縵笠子",
        "id": "995f86ba-bad8-41aa-867c-b22190a07a66"
    },
    {
        "author": "馬廷鸞",
        "paragraphs": [
            "無限都人哭鼎龍，年多澤久似仁宗。",
            "愁來一樣黄昏雨，天上人間自不同。"
        ],
        "title": "甲子初冬宿直玉堂凄風小雨次日即承先帝晏駕之變距今二十年矣大忌前一日孤臣獨眠山庵景象正似當年挑燈危坐聞田家鼓笛之聲凄其有感二首  其一",
        "id": "9f12ae6b-d852-4cf0-9c76-440d8382b6ba"
    },
    {
        "author": "馬廷鸞",
        "paragraphs": [
            "雲黯天低結暝陰，孤燈對影夜沉沉。",
            "可憐一曲村田樂，猶是堯民擊壤音。"
        ],
        "title": "甲子初冬宿直玉堂凄風小雨次日即承先帝晏駕之變距今二十年矣大忌前一日孤臣獨眠山庵景象正似當年挑燈危坐聞田家鼓笛之聲凄其有感二首  其二",
        "id": "fb8925a9-ccd0-4524-83ef-db24a968b28a"
    },
    {
        "author": "馬廷鸞",
        "paragraphs": [
            "紛紛頂板盡圈紅，伯仲高鶱槐市風。",
            "一第不酬攀桂客，千年祇泣感麟翁。"
        ],
        "title": "挽許秋浦  其一",
        "id": "7a575132-6ec1-49cc-9f84-1a2464bfc68d"
    },
    {
        "author": "馬廷鸞",
        "paragraphs": [
            "蒼顔白髮王官谷，綠幕黄簾六館生。",
            "閲世舊嗟身偃蹇，懷人新有淚縱橫。"
        ],
        "title": "挽許秋浦  其二",
        "id": "b97f41ea-4737-4ced-9956-f398d52de195"
    },
    {
        "author": "馬廷鸞",
        "paragraphs": [
            "青門何在從瓜熟，玉水難忘對竹哦。",
            "政復安車裹輪好，情知老子不婆娑。"
        ],
        "title": "挽許秋浦  其三",
        "id": "126d3fce-c2e3-43e8-8d6a-01b1c4420098"
    },
    {
        "author": "馬廷鸞",
        "paragraphs": [
            "歌騷讀盡遠遊篇，淡日寒空引紼天。",
            "遶浦黄花秋易老，晚香留付子孫賢。"
        ],
        "title": "挽許秋浦  其四",
        "id": "784221fd-4537-4a86-8bae-3ab7b2450ef6"
    },
    {
        "author": "馬廷鸞",
        "paragraphs": [
            "雄篇爛漫兔園冊，挺翮扶摇鵬背風。",
            "揭日科名輕拾紫，粘天名姓捷圈紅。"
        ],
        "title": "挽張龍山  其一",
        "id": "1a51e4b0-4d47-438c-9219-ab4ab3256836"
    },
    {
        "author": "馬廷鸞",
        "paragraphs": [
            "大雅林中集衆英，三長正合入承明。",
            "汗青有日頭無白，家傳修來國史成。"
        ],
        "title": "挽張龍山  其二",
        "id": "d7a097a7-f52b-450b-b14a-91386f074d72"
    },
    {
        "author": "馬廷鸞",
        "paragraphs": [
            "欽翹人物觀奇士，芳潤衣冠儼碩師。",
            "槐柳門前氣成霧，清風茗碗只談詩。"
        ],
        "title": "挽張龍山  其三",
        "id": "f41c7903-4407-4823-be4b-fd202169d398"
    },
    {
        "author": "馬廷鸞",
        "paragraphs": [
            "諸公莫唱貞元曲，老子曾聞正始音。",
            "寂寞吳王堤上路，白楊花落晝多陰。"
        ],
        "title": "挽張龍山  其四",
        "id": "81471b23-2749-442b-a54f-5b492b971ee0"
    },
    {
        "author": "馬廷鸞",
        "paragraphs": [
            "人是西京長者孫，橫秋一鶚早青雲。",
            "假令折就天邊桂，竇十郎家不足云。"
        ],
        "title": "挽李小溪  其一",
        "id": "2206eb62-51a1-457b-bf49-43c107e30fc1"
    },
    {
        "author": "馬廷鸞",
        "paragraphs": [
            "三十年間借一瓻，鵠袍門外欠相携。",
            "降霜御史風稜惡，瞎眼春官日色迷。"
        ],
        "title": "挽李小溪  其二",
        "id": "72da64a2-6402-4b16-b465-ea3b414e5b89"
    },
    {
        "author": "馬廷鸞",
        "paragraphs": [
            "鬰鬰南坡一聚塵，荒園野草不成春。",
            "家聲久矣非前日，宅相居然亦古人。"
        ],
        "title": "挽李小溪  其三",
        "id": "6ed23eb1-7739-46d2-a107-44c5dd262db5"
    },
    {
        "author": "馬廷鸞",
        "paragraphs": [
            "仙李由來公與侯，宋唐相望盡名流。",
            "金鑾論事嗟無地，往遡天風記玉樓。"
        ],
        "title": "挽李小溪  其四",
        "id": "c4aa8b6a-784f-43a3-a7c7-eb8e14e7b2e4"
    },
    {
        "author": "馬廷鸞",
        "paragraphs": [
            "天典民彜聖得知，斯文千歲以爲期。",
            "試看涑水三雍贊，何必蘭陵賦詭詩。"
        ],
        "title": "題老學道院  其一",
        "id": "5cd66cb6-285d-4373-93b7-262cce1e3fcb"
    },
    {
        "author": "馬廷鸞",
        "paragraphs": [
            "瓜爛東陵老廢鋤，野民八十尚躭書。",
            "窗風文字翻葉葉，抱膝長吟一擁爐。"
        ],
        "title": "題老學道院  其二",
        "id": "21f23bd5-a688-4965-98dd-515ad0c6e2f8"
    },
    {
        "author": "馬廷鸞",
        "paragraphs": [
            "白日臨晨老可娛，平生有味太玄𤕠。",
            "莫將華皓嗤童習，更採玄文扁此廬。"
        ],
        "title": "題老學道院  其三",
        "id": "8776bea1-c1ef-4b88-ac1e-d50dca99b297"
    },
    {
        "author": "馬廷鸞",
        "paragraphs": [
            "繁筆泉石兩成癡，早學東家晚學西。",
            "章甫峨峨寧汝誤，如今翻恨十年遲。"
        ],
        "title": "題老學道院  其四",
        "id": "9fbec100-fbfd-4bcf-8bd1-cdc14eec0659"
    },
    {
        "author": "馬廷鸞",
        "paragraphs": [
            "康山之崇兮，公惠不窮兮。",
            "洎水之陽兮，公惠寖長兮。",
            "山浮清兮水涵暉，公有惠澤兮民有秉彜。",
            "堅珉深刻兮，來者永思。"
        ],
        "title": "益國趙公生祠",
        "id": "0b72d736-d116-4cd8-9a83-a839df700d03"
    },
    {
        "author": "馬廷鸞",
        "paragraphs": [
            "梁山劍閣橫岷嶓，梓潼七曲高嵯峨。",
            "真人初基斧畫河，靈君受職山之阿。",
            "丹碧岌嶪龍虎呵，拄天功業石可磨。",
            "江流滔滔東逝波，靈之來兮自江沱。",
            "結屋兮奉祠，釀桂兮羞芝。",
            "神格思兮士曰時，躍淵兮天飛。",
            "冠若箕兮劍拄頤，長策用兮奇謀施，敵北遁兮靈西歸。",
            "錦幡兮寶蓋，導霓旌兮駕玉螭。",
            "吾言非誇兮，神之聽之。"
        ],
        "title": "梓潼帝君祠",
        "id": "bd30530f-8d98-46df-8970-ff29d9aaf616"
    },
    {
        "author": "馬廷鸞",
        "paragraphs": [
            "日吉兮辰良，芳菲菲兮滿堂。",
            "蕙殽烝兮蘭藉，奠桂酒兮椒漿。",
            "靈連蜷兮既留，爛昭昭兮未央。",
            "駕飛龍兮于征，邅吾道兮鄉之長城。",
            "波滔滔兮淚盈盈，望汾潭兮磐石橫。",
            "僊灘兮揚靈，揚靈兮未極，隠思君兮太息。",
            "朝馳騖兮江之潯，夕弭節兮縣西之側，待娥不來兮使我心惻。"
        ],
        "title": "饒娥廟祀神歌  其一",
        "id": "f9495d96-4f60-4a06-b599-d1dc3ef54c98"
    },
    {
        "author": "馬廷鸞",
        "paragraphs": [
            "我生之初尚無爲，我生之後唐世衰。",
            "有父溺死兮誰者憐之，呼天與地兮涕漣洏。",
            "至險不測濤與風，至幽不仁魚與龍，至孝不昧感即通。",
            "豈人之靈兮，不若厖之雄。",
            "惟天地之無窮兮，哀吾生之弱齡。",
            "往者吾不及兮，來者吾不獲觀其敗與贏。",
            "愚公老矣山爲平，精衛藐然海爲傾。",
            "枕吾戈兮縛爾纓，猛志毅氣妖氛澄。",
            "昊天克鞏兮靡人弗勝，誦娥之烈兮摇我心旌。"
        ],
        "title": "饒娥廟祀神歌  其二",
        "id": "c58e0e35-7eab-40e6-a5c6-8bc712b51799"
    },
    {
        "author": "馬廷鸞",
        "paragraphs": [
            "自我天覆，雲之油油。",
            "大田多稼兮，屯膏是憂。",
            "雄虹朝隮兮，雌霓夕虬。",
            "觸石兮通氣，雷車兮電幟。",
            "雨甚至兮，神哉沛農。",
            "有成功兮，懷雞黍之招邀。",
            "士未失職兮，冀鵬鯤之扶摇。",
            "錫之豐歲兮，俾爾餘饒。",
            "報以修程兮，匪我宣驕。",
            "揚桴兮拊鼓，餞飈游兮遠渚。",
            "欲少留此靈瑣兮，日忽忽其將暮。",
            "祝娥之來下兮，慰我士民于終古。"
        ],
        "title": "饒娥廟祀神歌  其三",
        "id": "172853d7-01dc-47d6-b426-992fd53ca003"
    },
    {
        "author": "馬廷鸞",
        "paragraphs": [
            "無生究竟是真源，浮世虛名可氣吞。",
            "浄行要從圓處覓，好詩添向悶中喧。",
            "一心認我如如體，萬事同渠莫莫言。",
            "歸向靈巖巖底坐，道根聖果滿祇園。"
        ],
        "title": "贈山堂僧",
        "id": "e512a715-c11f-4367-9632-bbda641f43c7"
    },
    {
        "author": "馬廷鸞",
        "paragraphs": [
            "崑崙宇宙一株石，拄地撐天日夜浮。",
            "萬古青山青未了，西風斜日黯凝眸。"
        ],
        "title": "贈地理李生",
        "id": "55cfcd58-72b0-4670-8143-8a61ffdc8057"
    },
    {
        "author": "馬廷鸞",
        "paragraphs": [
            "已分山林著此臞，一科端不補遺餘。",
            "朝來忽遇非常眼，廢却窗前半日書。"
        ],
        "title": "贈相者非常眼",
        "id": "1fb18c66-b8c7-4eb4-82cb-000538fa3db5"
    },
    {
        "author": "馬廷鸞",
        "paragraphs": [
            "人物渺然吁可歎，憑誰指出植鰭翁。",
            "勤伊急向傅巖看，當在君王夢寐中。"
        ],
        "title": "贈相士二首  其一",
        "id": "25fe7376-cbd2-49cf-be79-a3130eb1c015"
    },
    {
        "author": "馬廷鸞",
        "paragraphs": [
            "處仲恰如王眼目，了翁舊識蔡精神。",
            "儘教識盡公卿相，不願公卿屬箇人。"
        ],
        "title": "贈相士二首  其二",
        "id": "73ed48db-9a25-41de-843e-c70b8c6a343c"
    },
    {
        "author": "馬廷鸞",
        "paragraphs": [
            "二十五宗詩有派，九成宮帖字名家。",
            "何須奠去無人識，政自吟來與舅誇。"
        ],
        "title": "酬縣教徐志友",
        "id": "1d3fe978-c46c-4393-885c-4b30f8c81b34"
    },
    {
        "author": "馬廷鸞",
        "paragraphs": [
            "四美持來野老家，燈前兒女自讙譁。",
            "匙抄天上神仙飯，瓶插人間富貴花。",
            "剡雪尚堪書繭紙，吳霜聊欲寄烏紗。",
            "今朝新雨無人跡，莫向門前幾箇誇。"
        ],
        "title": "奉謝龍山使君",
        "id": "98dab493-b51b-42f6-9a54-4bb068335729"
    },
    {
        "author": "馬廷鸞",
        "paragraphs": [
            "早從諸暨厚相於，郭史能書也憶渠。",
            "萬事只今同去鶴，十年依舊愛前魚。",
            "試嘗小缶烹蓴玉，旋潑新醅漉酒釃。",
            "故舊不遺風韻在，猶存越絕幾編書。"
        ],
        "title": "詩謝趙南岡",
        "id": "72a44f0e-bfcd-4cfc-96c7-f2e16d2ac7d5"
    },
    {
        "author": "馬廷鸞",
        "paragraphs": [
            "山窗閑笏倦支頤，出戶猶嗟擬步遲。",
            "萬事一條橫楖栗，緣坡穿徑走如馳。"
        ],
        "title": "謝龍山惠柱杖并求石銚四首  其一",
        "id": "71c8e039-913b-4b41-b20f-27c0b007e6c7"
    },
    {
        "author": "馬廷鸞",
        "paragraphs": [
            "讀書未把壯心降，瀹雪烹雲聽煮湯。",
            "澆我胸中過秦論，笑渠臧穀兩忘羊。"
        ],
        "title": "謝龍山惠柱杖并求石銚四首  其二",
        "id": "f13aab5d-3811-49bf-ae43-1adf3c59d002"
    },
    {
        "author": "馬廷鸞",
        "paragraphs": [
            "捷徑新來競朵頤，登山有道只逶遲。",
            "瘦藤獨立西風上，看盡坡頭萬馬馳。"
        ],
        "title": "謝龍山惠柱杖并求石銚四首  其三",
        "id": "2bc07085-78b1-4c51-8ddc-c9ea58b210cd"
    },
    {
        "author": "馬廷鸞",
        "paragraphs": [
            "磚爐石銚竹方牀，何必銀瓶爲瀉湯。",
            "苦茗只堪澆菜肚，春風却負太官羊。"
        ],
        "title": "謝龍山惠柱杖并求石銚四首  其四",
        "id": "9e4b9da7-8726-4733-a898-65f2cc4c9a19"
    },
    {
        "author": "馬廷鸞",
        "paragraphs": [
            "誰家馬鬣懷先人，何人牛腰騁奇作。",
            "山高水長霜露濡，柏茂松深鳥烏落。",
            "曾玄有酒酹淒涼，翁仲無言卧冥寞。",
            "胥濤怒起越雲橫，血灑蒼梧雙淚落。"
        ],
        "title": "題毛氏榴峰",
        "id": "e515cccb-7704-4c08-9f03-369e78230a4c"
    },
    {
        "author": "馬廷鸞",
        "paragraphs": [
            "矯首昂霄上，刳心泣露餘。",
            "高門封植舊，暴客斧斤初。",
            "斲作有瑕玉，創爲無用樗。",
            "終當宿威鳳，勿爲汝欷歔。"
        ],
        "title": "創木行",
        "id": "839cf794-5304-4e4d-a707-f7fdea548c97"
    },
    {
        "author": "馬廷鸞",
        "paragraphs": [
            "照水棲山自一奇，絳冠雪羽豈人犧。",
            "明明在上今□望，是汝簞瓢捽茹時。"
        ],
        "title": "錦雞",
        "id": "65e6ac43-976d-4341-83dd-0bc436a01c28"
    },
    {
        "author": "馬廷鸞",
        "paragraphs": [
            "客從銀山來，遺我驪龍珠。",
            "高文偉大冊，至寶耀室隅。",
            "一讀心爲眩，再讀目爲盱。",
            "夫記者爲誰，潁封人之徒。",
            "人生天地間，母懷靡知愚。",
            "至恩嗟莫報，大節尤可吁。",
            "柏舟諒人只，蓼莪生子劬。",
            "所以茅季偉，鷄半饌設腴。",
            "所以王休證，魚雙甘旨需。",
            "此理有俱有，此心無息無。",
            "兒寒衣蘆花，母在足欣娛。",
            "兒罪履中野，母憐自噫嗚。",
            "高高心暉堂，申旦所依於。",
            "儼然其若存，何可離須臾。",
            "我吟方區區，我步方于于。",
            "起看物所性，因悟理不誣。",
            "懷哉反哺者，城頭尾畢逋。"
        ],
        "title": "余氏心暉堂",
        "id": "2039177f-c193-4f6b-861a-cedf51470bec"
    },
    {
        "author": "馬廷鸞",
        "paragraphs": [
            "割取風煙歸此堂，塵纓更好濯滄浪。",
            "青山屋上下流水，永日翻書樂未央。"
        ],
        "title": "方氏臨清堂二首  其一",
        "id": "ed13a2be-9e35-4e1b-8ce6-7b3b078ba7b3"
    },
    {
        "author": "馬廷鸞",
        "paragraphs": [
            "陶翁歸計已成遲，未折腰前好賦詩。",
            "到底尚稱千載士，高人拈向此中題。"
        ],
        "title": "方氏臨清堂二首  其二",
        "id": "58b62318-a414-4cbe-b58f-9b5be5f3eba2"
    },
    {
        "author": "馬廷鸞",
        "paragraphs": [
            "銀黌三組歸去來，繡衣朱轂胡爲哉。",
            "富貴薰天無足道，人間至樂歸老萊。",
            "青衫隨分當綵衣，阿母一笑生兒癡。",
            "笋生雪底冰下魚，此事惟有天公知。",
            "吾母今年五十餘，襟期正與君母俱。",
            "雙瞳點漆髮未白，畫堂茅舍各自如。",
            "何時兩母俱徜徉，安輿來往陳壺觴。",
            "因觀吾廬戲綵章，就賦君家拜榮堂。"
        ],
        "title": "徐氏拜榮堂",
        "id": "abb21bfb-ab2e-4e29-9eb3-74202c4dd8c3"
    },
    {
        "author": "馬廷鸞",
        "paragraphs": [
            "昨夜雙星會鵲橋，好風佳月度今宵。",
            "天孫曉發銀河落，帝昊秋成寶穡饒。",
            "玉露尚添荷縕藉，金風不惜柳飄飄。",
            "爐香直爲攀髯苦，望斷高空正泬寥。"
        ],
        "title": "七月八夜宿東平精舍",
        "id": "f4a178c4-23a0-4b42-ab03-036462a19fd9"
    },
    {
        "author": "馬廷鸞",
        "paragraphs": [
            "羣玉峯頭一望賒，枕書舊監憶乘槎。",
            "自從芸蠹三分席，何啻槐龍五見花。",
            "大典奏篇文綜覈，清吟落筆字橫斜。",
            "絕憐名輩諸公□，鞙璲如何趁佩霞。"
        ],
        "title": "宿齋和同僚韻",
        "id": "49169a4b-7cdf-4694-b4a2-0bcb55741de8"
    },
    {
        "author": "馬廷鸞",
        "paragraphs": [
            "大地生靈惜暵乾，紙田不飽腐儒餐。",
            "閑將博士虀鹽味，試上先生苜蓿盤。"
        ],
        "title": "無題三首  其一",
        "id": "3dcb8978-619a-4d72-8a3f-b15b63bedc66"
    },
    {
        "author": "馬廷鸞",
        "paragraphs": [
            "口語甘時心獨異，中邊甜處味方宜。",
            "詩情合薦東坡老，慙媿當年蜜荔枝。"
        ],
        "title": "無題三首  其二",
        "id": "66fe2186-fff1-4962-bd2c-c7a20e80be61"
    },
    {
        "author": "馬廷鸞",
        "paragraphs": [
            "聞說江邊起柁樓，欲將吾道付滄洲。",
            "三年惡瞰盧仝屋，一日輕裝范蠡舟。",
            "蹈海高懷欣獨往，濟川好手蹇難留。",
            "檣陰舸下能容我，雨笠煙簑傲白鷗。"
        ],
        "title": "無題三首  其三",
        "id": "8ade4f3f-c59e-417d-9ab0-0a58cebda4cf"
    },
    {
        "author": "馬廷鸞",
        "paragraphs": [
            "快讀詩人七鉅編，前身端合是逋仙。",
            "村翁溪老開吟社，媿我猶撐上水船。"
        ],
        "title": "題林彥潛詩編",
        "id": "416eaf7d-fb71-4019-b752-ae3992603f7e"
    },
    {
        "author": "馬廷鸞",
        "paragraphs": [
            "永嘉直數到貞明，三百年間宇宙傾。",
            "草草梁陳貂尾續，紛紛雲代犬牙爭。",
            "誰知普六茹堅者，已向重光作噩生。",
            "畢竟開皇能混一，天公憒憒豈無情。"
        ],
        "title": "讀史有感",
        "id": "4033002f-d305-4985-bf7a-c12702576f0c"
    },
    {
        "author": "馬廷鸞",
        "paragraphs": [
            "折鏃奇勛在，衝冠怒氣深。",
            "堯天日月大，禹甸曀霾侵。",
            "塞下將軍令，隆中梁甫吟。",
            "酒行君可起，快展擊胡心。"
        ],
        "title": "送朱子式從軍",
        "id": "33dc7838-e62d-4647-a6da-2fb68b7c1173"
    },
    {
        "author": "馬廷鸞",
        "paragraphs": [
            "白髮蒼顔老弟兄，累年隔闊話情親。",
            "杭京一訪且千里，盤祖諸孫纔九人。",
            "掃榻少留深雨夜，著鞭又趁早霜晨。",
            "曾門有衍詩書澤，爲計維垣蜜印新。"
        ],
        "title": "送文甫兄歸番陽二首  其一",
        "id": "6bd9f1e1-33cf-4cb4-82a0-35fa4b64d3ca"
    },
    {
        "author": "馬廷鸞",
        "paragraphs": [
            "少小追隨子佩青，如今相視鬢絲橫。",
            "式相好矣天倫重，歸去來兮世念輕。",
            "目送飛鴻雲縹緲，身憐病鶴影伶仃。",
            "聖恩若許還農畝，依舊山窗共短檠。"
        ],
        "title": "送文甫兄歸番陽二首  其二",
        "id": "4fc9e8e8-41ce-4e36-854d-498d2c4baf39"
    },
    {
        "author": "馬廷鸞",
        "paragraphs": [
            "歲逢淵獻感炎精，創業中興二主生。",
            "天啟高皇符藝祖，人將大觀擬天成。",
            "生民厭亂思平治，造物開先毓聖明。",
            "甲子□□□□亥，試從漢史漫推評。"
        ],
        "title": "本朝治衰高宗生",
        "id": "f5046f4e-ddd9-4ba4-9d53-6fe0ba18182b"
    },
    {
        "author": "馬廷鸞",
        "paragraphs": [
            "卓哉青壁插晴空，古貌稜稜列士風。",
            "人物山川相與重，是間知有植鰭翁。"
        ],
        "title": "梅巖",
        "id": "204fd87e-8375-4f18-ab1f-1200a29889b8"
    },
    {
        "author": "馬廷鸞",
        "paragraphs": [
            "癡雲壓隴如堅城，猛風擊破如雄兵。",
            "寒谿古洞收不徹，有如奔車白旆歸空營。",
            "林稍劃劃露微碧，玉匣漸見青銅精。",
            "影轉西風流日脚，萬斛黄金散空落。",
            "寶篦刮盡重瞳膜，倒盛一海春冰薄。",
            "世界傾在琉璃屏，神豪氣爽肌骨清。",
            "便欲垂羽翰，飛上朝玉京。",
            "不須七椀秋江波，兩腋自有清風生。",
            "長憶當年玉川子，慇懃會問蒼生事。"
        ],
        "title": "披雲堂歌",
        "id": "5d2b0652-b723-44b7-86c0-d34fe4c9f764"
    },
    {
        "author": "馬廷鸞",
        "paragraphs": [
            "元龍高卧仲宣憂，我獨叢書置此樓。",
            "把卷欣將聖賢對，憑欄遮斷古今愁。",
            "山前翠樹森雲表，林罅青秧匝壠頭。",
            "收拾吟篇供老眼，陳登王粲總悠悠。"
        ],
        "title": "老學樓",
        "id": "1fa7e2bc-7523-4018-9334-81e8af52f61e"
    },
    {
        "author": "馬廷鸞",
        "paragraphs": [
            "雲水鄉中樓觀開，溪山好處興悠哉。",
            "平章風月歸茶鼎，管領烟霞付酒杯。",
            "吟骨已成枯鶴瘦，機心莫遣狎鷗猜。",
            "大夫整頓乾坤了，黄帽青鞋歸去來。"
        ],
        "title": "盤園",
        "id": "8666d2c2-9d05-4337-9f89-b625cef8e59f"
    },
    {
        "author": "馬廷鸞",
        "paragraphs": [
            "誰伴幽人飽歲寒，霜葩雪榦翠琅玕。",
            "眼前交道如渠少，好作長年耐久看。"
        ],
        "title": "四友相陪亭",
        "id": "64d53339-1ee3-4e0b-95df-d2a67bf36529"
    },
    {
        "author": "龔開",
        "paragraphs": [
            "不假稱王，而呼保義。",
            "豈若狂卓，專犯忌諱。"
        ],
        "title": "宋江三十六贊  其一",
        "id": "ed16b117-fdd3-4fe3-b63f-881bffe5db03"
    },
    {
        "author": "龔開",
        "paragraphs": [
            "古人用智，義國安民。",
            "惜哉所予，酒色粗人。"
        ],
        "title": "宋江三十六贊  其二",
        "id": "90f51e19-9c44-427f-9983-e09b6e65c3a4"
    },
    {
        "author": "龔開",
        "paragraphs": [
            "白玉麒麟，見之可愛。",
            "風塵大行，皮毛終壞。"
        ],
        "title": "宋江三十六贊  其三",
        "id": "fcb440c9-067d-4785-8938-9ef84e91a621"
    },
    {
        "author": "龔開",
        "paragraphs": [
            "大刀關勝，豈雲長孫。",
            "雲長義勇，汝其後昆。"
        ],
        "title": "宋江三十六贊  其四",
        "id": "56415246-62a1-4bc2-af90-75b225e6776f"
    },
    {
        "author": "龔開",
        "paragraphs": [
            "地下閻羅，追魂攝魄。",
            "今其活矣，名喝太伯。"
        ],
        "title": "宋江三十六贊  其五",
        "id": "5fe1b9a5-7b1b-41d9-8008-bd4afb29a298"
    },
    {
        "author": "龔開",
        "paragraphs": [
            "將軍下短，貴稱侯王。",
            "汝豈非夫，腿尺八長。"
        ],
        "title": "宋江三十六贊  其六",
        "id": "0ab08664-378a-4b98-a58f-27c65ecc4ec0"
    },
    {
        "author": "龔開",
        "paragraphs": [
            "箭以羽行，破敵無頗。",
            "七札難穿，如游斜何。"
        ],
        "title": "宋江三十六贊  其七",
        "id": "7740b63b-31f5-496e-b066-abb223d1b99e"
    },
    {
        "author": "龔開",
        "paragraphs": [
            "平康巷陌，豈知汝名。",
            "大行春色，有一丈青。"
        ],
        "title": "宋江三十六贊  其八",
        "id": "5d1b5098-8a51-46c6-8bb6-50a3686e6004"
    },
    {
        "author": "龔開",
        "paragraphs": [
            "尉遲壯士，以病自名。",
            "端能去病，國功可成。"
        ],
        "title": "宋江三十六贊  其九",
        "id": "14696f8e-02e7-4e5a-a525-8b0bc7ce343a"
    },
    {
        "author": "龔開",
        "paragraphs": [
            "雪浪如山，汝能白跳。",
            "願隨忠魂，來駕怒潮。"
        ],
        "title": "宋江三十六贊  其一○",
        "id": "d39befd6-3707-4a98-911a-8d40a09f7d06"
    },
    {
        "author": "龔開",
        "paragraphs": [
            "大行好漢，三十有六。",
            "無此火兒，其數不足。"
        ],
        "title": "宋江三十六贊  其一一",
        "id": "ab5d08c0-2895-4a6d-abda-29f54d519322"
    },
    {
        "author": "龔開",
        "paragraphs": [
            "灌口少年，短命何益。",
            "曷不監之，清源廟食。"
        ],
        "title": "宋江三十六贊  其一二",
        "id": "c625f3be-f302-47e4-ad7b-2ca240dc784d"
    },
    {
        "author": "龔開",
        "paragraphs": [
            "有飛飛兒，出家尤好。",
            "與爾同袍，佛也被惱。"
        ],
        "title": "宋江三十六贊  其一三",
        "id": "c9526b24-c065-4e6f-9264-cbb5fd6e3317"
    },
    {
        "author": "龔開",
        "paragraphs": [
            "汝優婆塞，五戒在身。",
            "酒色財氣，更要殺人。"
        ],
        "title": "宋江三十六贊  其一四",
        "id": "8cac8ae9-9d83-4e9b-9a72-bef12e5ac7e2"
    },
    {
        "author": "龔開",
        "paragraphs": [
            "尉遲彥章，去來一身。",
            "長鞭鐵鑄，汝豈其人。"
        ],
        "title": "宋江三十六贊  其一五",
        "id": "44e26805-b2f8-4496-bfbb-181c5854b40e"
    },
    {
        "author": "龔開",
        "paragraphs": [
            "乖龍混江，射之即濟。",
            "武皇雄爭，自惜神臂。"
        ],
        "title": "宋江三十六贊  其一六",
        "id": "3798753b-97b1-41eb-b15d-b95ae0c73cad"
    },
    {
        "author": "龔開",
        "paragraphs": [
            "龍數肖九，汝有九文。",
            "盍從東皇，駕五色雲。"
        ],
        "title": "宋江三十六贊  其一七",
        "id": "2bfe9bfb-3938-446f-8b2b-70544d4c12b5"
    },
    {
        "author": "龔開",
        "paragraphs": [
            "中心慕漢，奪馬而歸。",
            "汝能慕廣，何憂數奇。"
        ],
        "title": "宋江三十六贊  其一八",
        "id": "209f3874-f27c-4f3d-8f1a-3f1307cfd74d"
    },
    {
        "author": "龔開",
        "paragraphs": [
            "霹靂有火，摧山破嶽。",
            "天心無妄，汝孽自作。"
        ],
        "title": "宋江三十六贊  其一九",
        "id": "6cb4d361-2505-4c65-aa2e-657b0371d620"
    },
    {
        "author": "龔開",
        "paragraphs": [
            "風有大小，不辨雌雄。",
            "山谷之中，遇爾亦凶。"
        ],
        "title": "宋江三十六贊  其二○",
        "id": "b035016d-1dd2-48cb-883e-def586924eba"
    },
    {
        "author": "龔開",
        "paragraphs": [
            "風有大小，黑惡則懼。",
            "一噫之微，香滿太虛。"
        ],
        "title": "宋江三十六贊  其二一",
        "id": "00cc798a-50bc-491c-875e-eb6e72ff3512"
    },
    {
        "author": "龔開",
        "paragraphs": [
            "飛而食肉，有此雄奇。",
            "生入玉關，豈傷令姿。"
        ],
        "title": "宋江三十六贊  其二二",
        "id": "b532d64e-2a81-4fb8-9129-88c6d61d2287"
    },
    {
        "author": "龔開",
        "paragraphs": [
            "不疾而速，故神無方。",
            "汝行何之，敢離大行。"
        ],
        "title": "宋江三十六贊  其二三",
        "id": "25511bc9-c6ec-4177-986f-af87bff35e9d"
    },
    {
        "author": "龔開",
        "paragraphs": [
            "行軍出師，其鋒必先。",
            "汝勿銳進，天兵在前。"
        ],
        "title": "宋江三十六贊  其二四",
        "id": "c5717f6d-1374-444d-8528-64bbbb0e926f"
    },
    {
        "author": "龔開",
        "paragraphs": [
            "東家之西，即西家東。",
            "汝雖特立，何有吾宮。"
        ],
        "title": "宋江三十六贊  其二五",
        "id": "e7b63142-2d64-4229-b4cd-e7978c060cd1"
    },
    {
        "author": "龔開",
        "paragraphs": [
            "聖人治世，四靈在郊。",
            "汝獸何名，走曠勞勞。"
        ],
        "title": "宋江三十六贊  其二六",
        "id": "b5dbd6bc-f1ec-4993-811a-4e6a04dc16fe"
    },
    {
        "author": "龔開",
        "paragraphs": [
            "關索之雄，超之亦賢。",
            "能持義勇，自命何全。"
        ],
        "title": "宋江三十六贊  其二七",
        "id": "9493b1a4-dd1c-488b-b417-da3601411131"
    },
    {
        "author": "龔開",
        "paragraphs": [
            "昔樊將軍，鴻門直撞。",
            "斗酒肉肩，其言甚壯。"
        ],
        "title": "宋江三十六贊  其二八",
        "id": "43f45fe1-3b7b-4278-8ce5-48dec98bf429"
    },
    {
        "author": "龔開",
        "paragraphs": [
            "左嚙右噬，其毒可畏。",
            "逢陰德人，杖之亦斃。"
        ],
        "title": "宋江三十六贊  其二九",
        "id": "57e48c5a-a973-48fc-9f79-5574224c69f0"
    },
    {
        "author": "龔開",
        "paragraphs": [
            "長髯郁然，美哉丰姿。",
            "忍使尺宅，而見愁眉。"
        ],
        "title": "宋江三十六贊  其三○",
        "id": "1bbc857c-4c11-4549-94d6-1b451819e24d"
    },
    {
        "author": "龔開",
        "paragraphs": [
            "出沒太行，茫無畔岸。",
            "雖沒遮攔，難離火伴。"
        ],
        "title": "宋江三十六贊  其三一",
        "id": "db824dbc-8d23-4be2-9920-6a8aa237e064"
    },
    {
        "author": "龔開",
        "paragraphs": [
            "石秀拚命，志在金寶。",
            "大似河魨，腹果一飽。"
        ],
        "title": "宋江三十六贊  其三二",
        "id": "14d39243-95a0-436a-a1f2-8772635e268a"
    },
    {
        "author": "龔開",
        "paragraphs": [
            "醫師用蝎，其體貴全。",
            "反其常性，雷公汝嫌。"
        ],
        "title": "宋江三十六贊  其三三",
        "id": "fbb0f531-9da4-4c0f-882e-d224afdf4c51"
    },
    {
        "author": "龔開",
        "paragraphs": [
            "毗沙天人，證紫金軀。",
            "頑鐵鑄汝，亦出洪爐。"
        ],
        "title": "宋江三十六贊  其三四",
        "id": "b7ea20a4-4627-4114-b6a2-7fe65f8cfc8e"
    },
    {
        "author": "龔開",
        "paragraphs": [
            "金不可辱，亦忌在穢。",
            "盍鑄長殳，羽林是衛。"
        ],
        "title": "宋江三十六贊  其三五",
        "id": "88fc4f38-9281-490f-b9f4-466f5b74e758"
    },
    {
        "author": "龔開",
        "paragraphs": [
            "鷙禽雄長，惟鵰最狡。",
            "毋撲天飛，封狐在草。"
        ],
        "title": "宋江三十六贊  其三六",
        "id": "fe038ce4-dd9c-4ec2-b206-3568bfe7f3dc"
    },
    {
        "author": "龔開",
        "paragraphs": [
            "華驄料肥九分臕，童子身長五尺饒。",
            "青絲鞚短金勒緊，春風去去人馬驍。",
            "莫作尋常廝養看，沙陀義兒皆好漢。",
            "此兒此馬俱可憐，馬方三齒兒未冠。",
            "天真爛漫好容儀，楚楚衣裝無不宜。",
            "豈比五陵年少輩，胭脂坡下鬭輕肥。",
            "四海風塵雖已息，人才自少當愛惜。",
            "如此小兒如此馬，它日應須萬人敵。",
            "老夫出無馿可騎，乃有此馬騎此兒。",
            "呼兒回頭爲小駐，停鞭聽我新吟詩。",
            "兒不回頭馬行疾，老夫對之空嘖嘖。"
        ],
        "title": "高馬小兒圖",
        "id": "27d170a1-4b7e-4519-b95b-02b07fe9af91"
    },
    {
        "author": "龔開",
        "paragraphs": [
            "八尺龍媒出墨池，崑崙月窟等閑馳。",
            "幽州俠客夜騎去，行過陰山鬼不知。"
        ],
        "title": "黑馬圖",
        "id": "06b38e04-628f-4555-8048-355da8272c1c"
    },
    {
        "author": "龔開",
        "paragraphs": [
            "一從雲霧降天關，空盡先朝十二閑。",
            "今日有誰憐瘦骨，夕陽沙岸影如山。"
        ],
        "title": "瘦馬圖",
        "id": "1f5d52ba-ea2b-4faa-b7d0-480c8152fdf5"
    },
    {
        "author": "龔開",
        "paragraphs": [
            "立事寧將敗事論，在邊難與在朝分。",
            "從來大地爲滄海，可得孤臣抱幼君。",
            "南北一家今又見，乾坤再造古曾聞。",
            "他年自有春秋筆，不比田橫祭墓文。"
        ],
        "title": "陸右丞君實輓詩  其一",
        "id": "611f3be4-985a-4427-9836-3399f86a303b"
    },
    {
        "author": "龔開",
        "paragraphs": [
            "數關天地人何預，分在君臣禮可無。",
            "周粟如山夷叔餒，史書猶日臼嬰誣。",
            "舊邦新命方開化，公法私情本不渝。",
            "忠義未須論彼此，後先崇長是昌圖。"
        ],
        "title": "陸右丞君實輓詩  其二",
        "id": "5e04e79f-c4f6-4c58-a9ca-2a3f92301960"
    },
    {
        "author": "龔開",
        "paragraphs": [
            "髯君家本住中山，駕言出遊安所適。",
            "謂爲小獵無鷹犬，以爲意行有家室。",
            "阿妹韶容見靚妝，五色臙脂最宜黑。",
            "道逢驛舍須少憩，古屋無人供酒食。",
            "赤幘烏衫固可烹，美人清血終難得。",
            "不如歸飲中山釀，一醉三年萬緣息。",
            "却愁有物覷高明，八姨豪買他人宅。",
            "待得君醒爲掃除，馬嵬金馱去無跡。"
        ],
        "title": "題中山出遊圖",
        "id": "4b602515-d237-4fc9-894c-a09c3900cfe8"
    },
    {
        "author": "龔開",
        "paragraphs": [
            "南山有雄豹，隠霧成變化。",
            "奇姿驚世人，毛物亦增價。",
            "天上房星浥瑞光，孕成白馬而黑章。",
            "爲誰容易來中國，風雪天山道路長。",
            "頭爲王，欲得方。",
            "目爲相，欲得明。",
            "脊爲將軍欲得强，腹爲城郭欲得張。",
            "絕憐此馬皆具足，十五肋中包腎腸。",
            "嗟予老去有馬癖，豈但障泥知愛惜。",
            "千金市駿已無人，禿筆松煤聊自得。",
            "君侯昔如汗血駒，名場萬馬曾先驅。",
            "山林鍾鼎今何有，歲晚江湖託著書。",
            "白雲未信仙鄉遠，黄髮鬖鬖健有餘。",
            "飲酒百川猶一吸，吟詩何嫌萬夫敵。",
            "我持此馬將安歸，投之君侯如獻璧。",
            "君侯作詩凜馳騖，八荒滿盈動雷雨。",
            "定知此馬知此意，獨欠老奚通馬語。",
            "曹將軍，杜工部，各有一心存萬古。",
            "其傳非畫亦非詩，要在我輩之襟期，君侯君侯知不知。"
        ],
        "title": "僕爲虛谷先生作玉豹馬先生有詩見酬極筆勢之馳騁乃以此詩報謝",
        "id": "05ba7ec9-ec6a-4d35-8d75-94df30398b2a"
    },
    {
        "author": "龔開",
        "paragraphs": [
            "谷口長松澗底藤，石橋山路晚登登。",
            "囊琴斗酒來何暮，空負寒齋昨夜鐙。"
        ],
        "title": "自題山水卷",
        "id": "72ab3943-6f9b-4982-889d-f8efc5b558f1"
    },
    {
        "author": "龔開",
        "paragraphs": [
            "雪氣侵人卧欲僵，苦勞明府到藜牀。",
            "主賓問答皆情語，何用閒名入薦章。"
        ],
        "title": "題趙鷗波高士圖",
        "id": "807c64f0-665e-4d65-8407-b085b8183308"
    },
    {
        "author": "龔開",
        "paragraphs": [
            "赤驥駝僧去玉關，換他白馬載經□。",
            "誰憐什伐飛龍子，贏得金創卧帝閑。"
        ],
        "title": "題昭陵什伐赤馬圖",
        "id": "7a3f7749-b08e-44f8-ad6b-e114187f948a"
    },
    {
        "author": "龔開",
        "paragraphs": [
            "秋，秋。",
            "瀟灑，清幽。",
            "人靜處，水邊頭。",
            "波紋細細，風色颼颼。",
            "鷗鷺情相狎，鳧鷖樂自由。",
            "疎葦敗荷池沼，白蘋紅蓼汀洲。",
            "幾竿漁釣去已盡，一段晚雲寒不收。"
        ],
        "title": "一字至七字觀周曾秋塘圖有作",
        "id": "80c8ea1d-2525-4b61-9009-a7b56d875149"
    },
    {
        "author": "龔開",
        "paragraphs": [
            "朔方六月猶有雪，江南十月冰未結。",
            "鴈門一夜起秋風，飛到江南未八月。",
            "江南處處多稻粱，景物何獨爲瀟湘。",
            "沙汀月暗漁火起，警奴一夜空荒忙。",
            "休言汝肉不登俎，全身已被家兒取。",
            "猶幸先生有愛心，放汝長江得容與。"
        ],
        "tags": [
            "长江"
        ],
        "title": "兒子咸畫鴈老人作江天仍作詩命咸書卷上",
        "id": "88238d45-c827-46c2-8f0f-1693739a9f25"
    },
    {
        "author": "龔開",
        "paragraphs": [
            "海風吹髮如短蓬，精魄弄成禿鬢翁。",
            "歸來已覺陽羨鄰里喜，不似雪堂概江空。",
            "六年歲月幪尊中。",
            "何况如今一螺墨，安能及公目如初生犢。",
            "細觀此畫尤崛奇，兩顴巉巖無剩肉。",
            "百年光景春夢婆，人閒遂少天上多。",
            "一炷清香留永日，柰此堂堂不語何。",
            "譬如寶鼎淪洄水，萬夫之力那能起。",
            "後來博古彼誰子，猶寫雄深吞簠簋。",
            "不然豈徒有三足兩耳□□，天地中閒泣神鬼。",
            "□□人之龍，文之虎，人言海內四學士，又云蘇門之六子。",
            "洪崖肩高萬丈餘，談笑拍摩何軒渠。",
            "當爲誰作前者王，當爲誰作後者盧。",
            "詩到聖時不讀書，高處豈獨煮湯坐團蒲。",
            "豈非迢迢百世下，好事亦寫蘇黄圖。",
            "又非中郎虎賁之有身，又非叔敖身後之□死。",
            "典刑摩詰劣少須，一丈精神三尺素，光芒射人數百步。",
            "布袍便是山谷褐，可能其中有菜肚。"
        ],
        "title": "題自寫蘇黄像",
        "id": "17bbc944-3ef1-434c-b875-4f61b8fe1aa1"
    },
    {
        "author": "王應麟",
        "paragraphs": [
            "天柱不可折，柱折不可撐。",
            "九鼎不可覆，鼎覆人莫扛。",
            "袁公烈丈夫，獨立東南方。",
            "欲以一己力，代國相頡頏。",
            "適遭宋祚移，恥爲不義戕。",
            "奮然抱志起，誓欲掃攙槍。",
            "拔劍突前麾，手回日月光。",
            "敵勢愈猖獗，山摧失忠良。",
            "嗚呼絕倫志，不得騁才長。",
            "妻孥悉從溺，枯骨誰爲襄。",
            "忠烈動天地，遊魂爲國殤。",
            "山水倍堪悲，抱恨徹穹蒼。",
            "穹蒼幸一息，庶幾紀星霜。",
            "西風白楊路，哀猿號崇岡。",
            "解劍掛墓柏，泣下沾衣裳。",
            "惜哉時不利，抽毫述悲傷。"
        ],
        "title": "鼈山",
        "id": "ec515668-3af9-495a-95e6-6dc6b1a8f496"
    },
    {
        "author": "王應麟",
        "paragraphs": [
            "十里青松接翠微，梵王宮殿白雲飛。",
            "鐘聲出岫客初到，月色滿庭僧未歸。",
            "偶有閒情依凈土，竟無塵慮瀆天機。",
            "明朝尚有登高興，千仞岡頭一振衣。"
        ],
        "title": "天童寺",
        "id": "2fa38e1c-b30b-4ab7-9ede-c0345db2bb1c"
    },
    {
        "author": "王應麟",
        "paragraphs": [
            "羣峯西南起還伏，湖上丹丘立于獨。",
            "神仙寓迹山水間，不在幽深在清淑。",
            "松潭水暖龍欲起，蕙帳人空鶴自宿。",
            "飛雲曉馭紫瓊車，沆瀣宵涵白銀屋。",
            "蓬萊之名不可思，俗客須當避爾躅。"
        ],
        "title": "望春山",
        "id": "f768659e-0d54-4f45-b121-804d9349f6c9"
    },
    {
        "author": "王應麟",
        "paragraphs": [
            "湖草青青湖水平，酒航西渡入空明。",
            "月波夜靜銀浮鏡，霞嶼春深錦作屏。",
            "丞相祠前惟古柏，讀書臺上但啼鶑。",
            "年年謝豹花開日，猶有遊人作伴行。"
        ],
        "title": "東錢湖",
        "id": "1926663c-3c84-456b-879b-eaf4920104e4"
    },
    {
        "author": "王應麟",
        "paragraphs": [
            "鴻濛肇開闢，變嬗幾成毀。",
            "寥寥斷竹歌，瓦堲溯姚姒。",
            "周墳典以族，詎認青烏子。",
            "公琴記咎繇，邢山稱東里。",
            "葛淯失之矯，璠璵過于侈。",
            "焉知宮夾墓，莫識龜言水。",
            "銅槃字十六，銘自比于始。",
            "延陵有孔篆，烏寧半辭止。",
            "漢甎猶簡樸，石章寖華靡。",
            "無愧惟有道，媚俗多虛美。",
            "七松談士良，何以懲不軌。",
            "載筆鮮南董，襲浮謬臧否。",
            "豈悟冢中人，三百年不死。",
            "婦名弗出閫，古未有碑誄。",
            "謚見春秋初，誌起典午氏。",
            "簪蒿隠士妻，芳刻垂千祀。",
            "楊高託不朽，習之文中理。",
            "或犯葵丘禁，息國事何恥。",
            "蛾眉爲黄土，磨滅更誰紀。",
            "宰如比何人，維邑之士女。",
            "逸民孺仲裔，冰雪濯紈綺。",
            "采儷古鄞州，儉勤終莫齒。",
            "試問幾何年，頗與銅人似。",
            "雖微黄絹辭，亦質而不俚。",
            "丘夷池又平，蓬顆今廛市。",
            "聚廬寒劫灰，餘光輝泥滓。",
            "曰德巢由儔，閨曰萊鴻比。",
            "我行松柏下，勢榮朝菌爾。",
            "隆碣牛礪角，翁仲卧荆杞。",
            "蘭艾均一塵，玉珉同一燬。",
            "孤竹夢泡然，柳下壟孰是。",
            "片石幸有傳，詩以貽彤史。"
        ],
        "title": "唐開成年墓誌石",
        "id": "99626383-e3b0-444b-8af2-1ea7e53c1eeb"
    },
    {
        "author": "王應麟",
        "paragraphs": [
            "心傳忠恕，一以貫之。",
            "爰述太學，萬世訓彜。",
            "惠我光明，尊聞行知。",
            "繼聖迪後，是享是宜。"
        ],
        "title": "配食大成樂章 酌獻郕國公",
        "id": "54e24c30-530f-4bc3-a509-7920fade8ecc"
    },
    {
        "author": "王應麟",
        "paragraphs": [
            "公傳自曾，孟傳自公。",
            "有的緒承，允得其宗。",
            "提綱開縕，乃作中庸。",
            "侑於元聖，億載是崇。"
        ],
        "title": "配食大成樂章 酌獻沂國公",
        "id": "016002cd-5004-4780-b08d-a7c32eebb498"
    },
    {
        "author": "王應麟",
        "paragraphs": [
            "坎擊鼓兮鄞水滸，思仁侯兮昔召父。",
            "堰九里兮釃流爲雨，水泱泱兮芃芃麥黍。",
            "鴻隙堙兮謠荳芋，侯嘉績兮依其在渚。",
            "神之來兮飆輪下，蘭觴勺兮薦椒糈。",
            "民不忘侯兮歌且舞，侯不忘民兮俾寧宇。",
            "神之歸兮娭瑶圃，格顥穹兮降多祜。",
            "婁豐穰兮除疾苦，年千世百兮保艾吾土。",
            "事侯如存兮侯其福女，敬共承祀兮無怠終古。"
        ],
        "title": "吳刺史廟祭神辭",
        "id": "45141701-ff6e-432a-803e-b69c3f0ed62c"
    },
    {
        "author": "王應麟",
        "paragraphs": [
            "城西有祠臨水涘，翠松列植路如砥。",
            "問之耆老此爲誰，唐大曆中吳刺史。",
            "刺史爲民開陂湖，故蹟猶傳堰九里。",
            "年年簫鼓報豐穰，决渠爲雨潤澤美。",
            "遺愛有橋名懷恩，姓名不載太史氏。",
            "昔漢吳公治第一，列傳寂寂名無紀。",
            "刺史豈其苗裔歟，明州政亦河南比。",
            "堂上大書荆公詩，蘭菊春秋百世祀。",
            "地志祇稱王長官，有功於民蓋一揆。",
            "吾聞是邦多賢守，裴王碑字顔與李。",
            "惟侯盛德著人心，彼石可焚祠弗圯。",
            "廣德湖爲鴻隙陂，召棠欒社誰敢毀。",
            "秔稌充羨侯之賜，廟食長存如此水。"
        ],
        "title": "吳刺史廟",
        "id": "b55bf433-2443-469b-8c98-e158561ab53b"
    },
    {
        "author": "王應麟",
        "paragraphs": [
            "東山美周公，千載邈遺音。",
            "槃槃謝家安，陳迹猶可尋。",
            "仰睇虞峰高，俯挹娥濤深。",
            "偉人不可作，感慨生登臨。",
            "典午鼎岌岌，日夕照忠忱。",
            "談笑沮溫謀，尊俎却氐侵。",
            "斯民免爲魚，清風濯鬴鬵。",
            "撫箏疑未釋，西州復霑衿。",
            "紫囊皆少年，秉鉞掃雲陰。",
            "茂績世茅土，有孫亦璆琳。",
            "祚移卯金刀，志士皆噎喑。",
            "曷不效靖節，種菊遯幽林。",
            "既縻無嘉爵，空懷子房心。",
            "鴻鳴九霄遠，雉翳嗟珍禽。",
            "行藏異危遜，覽古得良箴。",
            "吾遊幾入越，獨欠隮崟岑。",
            "晉士豈清談，底柱屹江潯。",
            "翠屏倚空碧，浮雲更古今。",
            "永言廣武歎，誰續洛生吟。"
        ],
        "title": "東山",
        "id": "0f0f2553-010f-4dcf-91fa-0bb23f5490eb"
    },
    {
        "author": "王侑",
        "paragraphs": [
            "聖主方求治，偏城敢後儒。",
            "采芹嚴祀事，序齒集生徒。",
            "黄髮居賓右，青衿隘坐隅。",
            "遠侔魯泮飲，下陋漢庭酺。",
            "席正群心肅，盃行美化敷。",
            "君恩何以報，忠孝是良圖。"
        ],
        "title": "鄉飲酒詩",
        "id": "4b5ce11a-def9-4906-b06c-da6e3f12b643"
    },
    {
        "author": "王侑",
        "paragraphs": [
            "旴江文物盛江西，有底醇風欠轉移。",
            "端藉鄉賢扶世道，共修禮飲迪民彜。",
            "厖眉華髮四朝老，方領圜冠三代儀。",
            "天理人心非外有，信乎王道不難知。"
        ],
        "title": "鄉飲酒倡和詩",
        "id": "a5ba45ae-ac74-4dcc-b210-f40c29759ad5"
    },
    {
        "author": "陳贊",
        "paragraphs": [
            "宋主南奔閩海頭，至元鐵騎震山丘。",
            "守臣不識歸降耻，處女獨懷污辱羞。",
            "雲氣古今和恨結，潮聲日夜带哀流。",
            "死生大義須臾事，留取芳名幾百秋。"
        ],
        "title": "贊鄭貞娘",
        "id": "42d2db3b-e51c-46ac-97ab-3743f011f035"
    },
    {
        "author": "唐震",
        "paragraphs": [
            "四明光照九霄寒，閬苑神仙日往還。",
            "瀑布遠從銀漢落，洞門長鎖白雲閒。",
            "深崖瑞木金文潤，絕頂靈槎鐵色斑。",
            "無限遺蹤人莫識，落花香泛水潺潺。"
        ],
        "title": "遊四明留題丹山",
        "id": "803114ab-6d14-4024-87cd-1ad723a0e66b"
    },
    {
        "author": "唐元齡",
        "paragraphs": [
            "一徑通深窈，叢林獨蔚然。",
            "神仙棲佛屋，香火當僧田。",
            "罕見催租吏，誰談文字禪。",
            "吳儂來拜朔，僂指滿三千。"
        ],
        "title": "鬰林寺",
        "id": "6f09270b-0247-43a4-ab94-6b71d16e28da"
    },
    {
        "author": "唐元齡",
        "paragraphs": [
            "巍然獨立九霄中，勢壓衡廬亙華嵩。",
            "擣藥聲高蟾闕近，乘槎路渺鵲橋通。",
            "三更見日生滄海，六月飛霜下翠空。",
            "好挾千年王子晉，玉笙輕度碧桃風。"
        ],
        "title": "華蓋山",
        "id": "00578721-c034-4e41-9329-c618c1ea6f22"
    },
    {
        "author": "唐元齡",
        "paragraphs": [
            "作縣苦無俄頃閒，喜逢佳節一開顔。",
            "無人送酒來彭澤，有客登臨嗣魯山。",
            "慨想鶴汀鳬渚外，盤桓鰲水象峯間。",
            "賞心未盡天將晚，賸插黄花带月還。"
        ],
        "title": "象眠山",
        "id": "3c420600-f1e9-4f57-aca3-f1dd11cca640"
    },
    {
        "author": "文及翁",
        "paragraphs": [
            "身遊廊廟意山林，六出花開一寸心。",
            "平地尺書叨載史，瞻天班賀齒諸任。",
            "屢豐歲事常如昔，太素風光直到今。",
            "收斂神功放晴景，白河半夜掃層陰。"
        ],
        "title": "和太傅平章賈魏公咸淳庚午冬大雪遺安撫潛侍郎",
        "id": "2d01b6b5-9b12-40cd-b91a-8899b4246292"
    },
    {
        "author": "文及翁",
        "paragraphs": [
            "悠悠天地間，草木獻奇怪。",
            "投老一蒲團，山中大自在。"
        ],
        "title": "山中夜坐",
        "id": "14dca19c-b176-4561-afae-f730b35b0243"
    },
    {
        "author": "文及翁",
        "paragraphs": [
            "萬壽山藏不二中，九峯峯下善財童。",
            "敲門問竹機鋒觸，倚檻看花色界空。",
            "汝坐蒲團曾有夢，我來芻牧媿無功。",
            "吳天蜀地元來近，月照峨嵋日又東。"
        ],
        "title": "和東坡韻二首  其一",
        "id": "6092f165-9671-44d5-ad9b-b42fc34a3be9"
    },
    {
        "author": "文及翁",
        "paragraphs": [
            "身滿華嚴法界中，香厨底事感天童。",
            "那知本覺從何覺，纔悟真空自不空。",
            "若有相時元說夢，到無言處却收功。",
            "一鈎月上星三點，汝向西床我面東。"
        ],
        "title": "和東坡韻二首  其二",
        "id": "9f2d6de1-d71f-4ea3-a126-52a30959b786"
    },
    {
        "author": "文及翁",
        "paragraphs": [
            "開山鑿石天無際，釣水耕雲地有餘。",
            "金鼎莫傳添汞法，墨池且問太玄書。"
        ],
        "title": "次回仙韻  其一",
        "id": "aec5279f-96b8-495e-812a-42dc653ca4f9"
    },
    {
        "author": "文及翁",
        "paragraphs": [
            "形棲枯槁元寂寞，跡寄榴皮特有餘。",
            "欲喚回仙談往事，直須癭相認天書。"
        ],
        "title": "次回仙韻  其二",
        "id": "7a4110ef-4613-4b8c-a152-2824a0e86201"
    },
    {
        "author": "郭鳳",
        "paragraphs": [
            "重華人逸夏商前，奚取名巖紫洞巔。",
            "深入纔如窺寸管，仰瞻早已到中天。",
            "仙田有跡閑芳草，韶樂無聲寄滴泉。",
            "遐想溫恭遊古昔，恍如瞻對聽虞弦。"
        ],
        "title": "重華巖",
        "id": "2184842c-ba75-409f-ba17-ae16b2ffd2c1"
    },
    {
        "author": "郭鳳",
        "paragraphs": [
            "雲封舜冢杳難尋，徒取箾韶索九陰。",
            "學講執中憑古籍，道傳精一抱遺心。",
            "五臣山拱如班瑞，二女峯和似鼓琴。",
            "英爽不磨天地老，萬年悲淚植篁琳。"
        ],
        "title": "舜廟",
        "id": "96b5897e-6300-4ec6-98d3-1b0066b302e4"
    },
    {
        "author": "郭鳳",
        "paragraphs": [
            "遺響簫韶猺尚奏，啼痕湘竹淚新飄。"
        ],
        "title": "句",
        "id": "0c85c935-ffc4-4842-a15a-9a819ebc420c"
    },
    {
        "author": "孫炳炎",
        "paragraphs": [
            "別業倚嶙峋，幽居寓目新。",
            "閑花繁覆砌，靜燕語通人。",
            "野翠生窗曉，林香入戶春。",
            "願因張老祝，持以對芳辰。"
        ],
        "title": "題元實弟姚山別業",
        "id": "c5c7569c-3ce0-457f-b78e-fa65b67e598c"
    },
    {
        "author": "尹棟",
        "paragraphs": [
            "白蘋影蘸無痕水，黄菊香催未了詩。"
        ],
        "title": "句",
        "id": "34b2c8c1-7568-4958-8d1a-ca78f4f029ac"
    },
    {
        "author": "危昭德",
        "paragraphs": [
            "晴天楊柳絲千緒，淡月梨花玉一庭。",
            "又是東風去時節，數聲啼鳥不堪聽。"
        ],
        "title": "春晚",
        "id": "c59a1c0a-c9d0-4bcc-bf22-8927c6cc9ff7"
    },
    {
        "author": "徐起濱",
        "paragraphs": [
            "天晴四塞靄蒼蒼，古殿秋陰下夕陽。",
            "急管向傳流水咽，殘碑空覆落花香。",
            "綿坳錢庫遺千載，澗藻溪毛祀一鄉。",
            "玉輦不遊芳草合，屯雲翠蓋寄寒螿。"
        ],
        "title": "吳越王廟",
        "id": "59119c94-2cca-4740-ac62-8cedad4eeafb"
    },
    {
        "author": "潘希白",
        "paragraphs": [
            "草屨穿籬過，衣濕槿花露。",
            "千里浙東人，今踏江南路。",
            "曉程猶带夜，衆星照高樹。",
            "家中猶未醒，夢我青雲去。"
        ],
        "title": "廣德早行",
        "id": "a9b08907-018d-4a5f-998c-3f025bfc7e43"
    },
    {
        "author": "潘希白",
        "paragraphs": [
            "隋家天子愛揚州，四十離宮取次遊。",
            "荆棘久迷秦隴路，柳絲空拂汴河流。",
            "君才清似庾開府，世事難於孫仲謀。",
            "莫爲青衫怯騎馬，却將風景付閒愁。"
        ],
        "title": "送蔣朴之維陽",
        "id": "ec112104-a95f-44de-8323-6317136d136e"
    },
    {
        "author": "潘希白",
        "paragraphs": [
            "積靄收殘雨，千峯在小樓。",
            "忽然空遠思，野服上漁舟。"
        ],
        "title": "積靄",
        "id": "84a276be-dd62-4cd4-96e8-c25c093c83a4"
    },
    {
        "author": "潘希白",
        "paragraphs": [
            "沙頭落月照蓬低，杜宇誰家樹底啼。",
            "舟子不知人未起，載將殘夢上青溪。"
        ],
        "title": "入南溪",
        "id": "c7377a60-4b75-43fa-9c9d-ae0b254ea3a6"
    },
    {
        "author": "潘希白",
        "paragraphs": [
            "凉夜無雲星自流，池塘促織早知秋。",
            "遠更不受重城隔，時逐西風到小樓。"
        ],
        "title": "凉夜",
        "id": "57cf35f4-b542-4c83-872a-a996ea43d163"
    },
    {
        "author": "潘希白",
        "paragraphs": [
            "谷口無人烟樹迷，雨添新瀑下前溪。",
            "思家只作歸程看，疑有春深杜宇啼。"
        ],
        "title": "題雲山圖",
        "id": "ce6e8fe8-2833-462e-a3b6-61494b4bba7d"
    },
    {
        "author": "蔡公亮",
        "paragraphs": [
            "石室陰幽却朗然，仰窺長罅見清玄。",
            "不知誰把如椽筆，畫出光明一字天。"
        ],
        "title": "一字天",
        "id": "24034c0d-8063-43bf-a204-92e8ed84bdd2"
    },
    {
        "author": "胡文舉",
        "paragraphs": [
            "孤松挺挺凜高風，萬語形容不盡中。",
            "獨指平塘塘上水，水之清處儼如公。"
        ],
        "title": "挽故知容州朝請陶公",
        "id": "af58279c-c199-402b-b1c1-facba1658398"
    },
    {
        "author": "黄播",
        "paragraphs": [
            "樓上何由楚塞名，楚人曾此設重扃。",
            "固知宇宙同文軌，聊把江山作障屏。"
        ],
        "title": "楚塞樓",
        "id": "1179b54b-b1ff-4da9-9996-0a25647fd5a2"
    },
    {
        "author": "趙崇璉",
        "paragraphs": [
            "天挺孤忠世所欽，桃園口血誓堅金。",
            "單刀萬古英雄膽，明燭一生節義心。",
            "蜀漢史書傳不朽，春秋廟祀有餘歆。",
            "當年無奈曹孫在，今日曹孫何處尋。"
        ],
        "title": "題關夫子",
        "id": "741b2cf3-2962-4134-a5d3-ea6cdcad7e85"
    },
    {
        "author": "趙崇璉",
        "paragraphs": [
            "孝女方童丱，哀誠動鬼神。",
            "父沈迷死所，己不愛其身。",
            "蒼檜根泉壤，靈祠食水濱。",
            "中郎八個字，惱得老奸人。"
        ],
        "title": "題曹孝娥",
        "id": "3ea51d41-8058-4600-8bc2-930ad44252e8"
    },
    {
        "author": "趙崇璉",
        "paragraphs": [
            "一溪夾道枕流水，上有兩橋橫絕流。",
            "烏鵲互飛銀漢夜，彩虹交映玉潭秋。",
            "東西雨過苔痕潤，左右晴分浪影收。",
            "誰是當年題柱者，還應並駕到瀛洲。"
        ],
        "title": "題兩橋",
        "id": "c341bbab-70bc-4492-aa67-f7549f37a221"
    },
    {
        "author": "林起鰲",
        "paragraphs": [
            "直節槃槃古樹平，綱常山重一身輕。",
            "歷陳高廟神靈語，願法周公日月更。",
            "飛霧墮鳶遷客憾，漏泉疏爵大君明。",
            "百年富貴端能幾，天壤無窮獨令名。"
        ],
        "title": "挽胡季昭",
        "id": "84e85d17-ba75-416e-a59c-e8dde96ba5e2"
    },
    {
        "author": "趙良坦",
        "paragraphs": [
            "霏霏細雨濕溪橋，雨霽溪清野趣饒。",
            "把臂忽驚分袂早，登程不憚去途遥。",
            "馬嘶煙樹和愁慘，帆掛仙舟類羽飄。",
            "不盡尊間賢聖酒，何時重對此酕醄。"
        ],
        "title": "與永嘉僚友餞別",
        "id": "77bc28e9-f8e1-4056-9bd2-33b828eb73ed"
    },
    {
        "author": "趙良坦",
        "paragraphs": [
            "不才離別已多時，脈脈關河入夢思。",
            "萬種閒情詩易遣，一腔愁緒酒難移。",
            "風迥過雁鄉書斷，月滿圜扉夜漏遲。",
            "臣子立身忠與孝，此心期不愧丹墀。"
        ],
        "title": "獄中附家二首  其一",
        "id": "21d80be1-a8bd-4faa-a5a4-72d0dfd295e7"
    },
    {
        "author": "趙良坦",
        "paragraphs": [
            "一著南冠二載餘，安危不必問何如。",
            "精金百鍊鋼還銳，勁竹三冬節不枯。",
            "對月欲同鵑带血，臨風會有雁傳書。",
            "瓦杯冷落孤燈裏，幾度吞聲祇自吁。"
        ],
        "title": "獄中附家二首  其二",
        "id": "5931c8e1-7dda-4660-bb48-f7e8b7b7fd98"
    },
    {
        "author": "趙與緡",
        "paragraphs": [
            "神禹宏疏鑿，流傳山海經。",
            "披覽未爲足，時騎李白鯨。",
            "是日輕飆起，翛然天籟鳴。",
            "孤峰带江浙，突兀地軸橫。",
            "振衣履絕頂，盤踞雄殿亭。",
            "群峯百里外，拱護頼衆星。",
            "乃信王氣鍾，根深奕葉生。",
            "厥後卧薪者，會稽棲復興。",
            "此義久懵懵，寂寞羞山陵。"
        ],
        "title": "探禹穴感懷",
        "id": "c3e53250-58ef-42af-a57d-a8260c014b12"
    },
    {
        "author": "趙與緡",
        "paragraphs": [
            "無情歲月迅飛梭，却笑浮生慮更多。",
            "最羨君能尋舊業，半溪春雨一漁蓑。"
        ],
        "title": "訪劉漢英",
        "id": "555875ab-d435-442a-8a04-7a4275e4ae47"
    },
    {
        "author": "馬元演",
        "paragraphs": [
            "甲寅良月初，爲捧帥垣檄。",
            "遍走三蕩所，村落怪荒寂。",
            "人謂白昇里，杭邑纔咫尺。",
            "杭有洞霄宮，神仙其窟宅。",
            "慣是名勝游，不許俗眼識。",
            "余雖一俗吏，心實慕名德。",
            "癡兒官事了，此行烏可惜。",
            "天氣暖如春，得意馬蹄疾。",
            "僕夫嗟况瘁，告我請休息。",
            "止宿蕭市中，明朝辨行色。",
            "未曉垂玉繩，向風嘶金勒。",
            "行行十數里，漸漸仙境出。",
            "始見九鎖峯，窮眸望不極。",
            "一似天爲門，四山作扃鐍。",
            "雲烟一齊起，松檜萬古碧。",
            "巖洞是處有，名字難盡憶。",
            "入拜大有庭，奇特更奇特。",
            "洞天與福地，它山得其一。",
            "惟此爲兩全，四字揭奎畫。",
            "主人貝道士，高志頗嗜客。",
            "引謁帝宸殿，金釘朱戶飾。",
            "出示御書經，鳳篆龍章筆。",
            "拜手拈瓣香，舉頭看近日。",
            "既見撫掌泉，又觀松花石。",
            "小愒漱玉軒，恍驚風雨夕。",
            "再登虛白樓，頓覺天地窄。",
            "迤邐游二洞，其東名大滌。",
            "仰視洞中山，群崖翠欲滴。",
            "蛟龍現鱗距，天産非人力。",
            "石鼓清可聽，石魚亦堪擊。",
            "中有一小洞，謂能隔凡迹。",
            "稚子曾入去，海聲親聽得。",
            "出洞見一井，石欄四圍赤。",
            "云是葛翁泉，大旱無竭澤。",
            "西洞號棲真，却在山絕壁。",
            "華蓋垂於上，獅子橫其側。",
            "非烟亦非雲，蟠結斬如刻。",
            "上有倒掛仙，疑是帝所謫。",
            "棋臺別東西，棋子散黑白。",
            "又見方尺地，三人可容膝。",
            "下如空谷聲，必是仙隠室。",
            "道士雖携持，余亦倦登陟。",
            "歸息翠蛟亭，寒玉走鳴瀑。",
            "心目盡開豁，塵累渙然釋。",
            "坡仙紀舊遊，壁間著遺墨。",
            "吾得繼清賞，奚必問姑射。",
            "試觀殊勝地，何年是開闢。",
            "雖慕子長遊，未學子真逸。",
            "可惜繫微官，匆匆整還役。",
            "小子不學詩，數章□紀實。"
        ],
        "title": "游洞霄紀實",
        "id": "149cd0bb-f863-42f7-a7db-0628dbadbfda"
    },
    {
        "author": "陳琰",
        "paragraphs": [
            "塵暗香殘二陸祠，可憐詞藻妙當時。",
            "聯鑣入洛成何事，一段淒涼鶴不知。"
        ],
        "title": "題二陸祠",
        "id": "3834723b-e0db-4d0e-98bb-ba2038fae418"
    },
    {
        "author": "陳琰",
        "paragraphs": [
            "流水西來遶亂山，山色曲折幾重灘。",
            "烟雲出入搜尋易，人世興亡入畫難。",
            "南楚歸舟牽客思，西風脫葉轉秋寒。",
            "年華漸晚邊城遠，凝望中天更倚欄。"
        ],
        "title": "登法華臺",
        "id": "b336b4cc-1d6f-44aa-84b2-518c6536d5eb"
    },
    {
        "author": "汪翔龍",
        "paragraphs": [
            "獨俯空堂夜，無人境自寬。",
            "高風河影動，斜月竹身寒。",
            "潮海秋聲闊，山林客夢安。",
            "坐來更幾點，北斗挂闌干。"
        ],
        "title": "遊澤山",
        "id": "06b88734-31f3-434e-b64a-df63a30f1a62"
    },
    {
        "author": "汪翔龍",
        "paragraphs": [
            "一鏡湖光半壁山，主人何往客來觀。",
            "閑蝶自專花富貴，幽禽如語竹平安。",
            "烟雲變化草木媚，日月往來天地寬。",
            "何當共整登臨屐，更上崔嵬絕頂看。"
        ],
        "title": "訪黄吏部不值",
        "id": "d4d44646-8da8-4ba7-a432-55577d0377d7"
    },
    {
        "author": "梅應發",
        "paragraphs": [
            "山澗來湍流，媼神閟崛奇。",
            "不作江湖迥，縠水清而漪。",
            "異哉靈山靈，幻此天然機。",
            "杼軸馳紅女，朝朝忙繭絲。",
            "不見玉指勞，便製鮫室衣。",
            "民家得此練，應寬縷征期。",
            "兩岸蘚磴滑，誰敢拭眼窺。",
            "却宜就暑飲，六月霜雪飛。"
        ],
        "title": "題靈山絹機石",
        "id": "4af92d2d-35c7-4992-b840-700c730ae7bc"
    },
    {
        "author": "陳大震",
        "paragraphs": [
            "有湖光處有山多，獨此平坡玉一窩。",
            "天下比來幾西子，水中曾見百東坡。",
            "不隨巨浸熏爲瘴，肯爲飛廉鼓作波。",
            "莫作無根潢潦看，兩支流出萬囷禾。"
        ],
        "tags": [
            "西湖"
        ],
        "title": "西湖",
        "id": "245a0dfe-eed2-4914-b265-da4306cec83f"
    },
    {
        "author": "陳大震",
        "paragraphs": [
            "海濱推老大，粹行比珩璜。"
        ],
        "title": "句",
        "id": "67477ae2-21d2-40ba-8ff0-0323b8748478"
    },
    {
        "author": "黄猶",
        "paragraphs": [
            "遷屋避嫌明暗漏，買田分券便比鄰。"
        ],
        "title": "句",
        "id": "0ba01fd5-a8ce-4b79-a41e-a181426ebecd"
    },
    {
        "author": "樊夢辰",
        "paragraphs": [
            "人物晨星似，誰歟硬脊梁。",
            "高風思靖節，流派到平塘。",
            "勇向急流退，歸來三徑荒。",
            "未爲先懶句，寄傲益增光。"
        ],
        "title": "挽故知容州朝請舅  其一",
        "id": "b3409485-d7d2-414f-91f4-927cfc99b362"
    },
    {
        "author": "樊夢辰",
        "paragraphs": [
            "利慾嗟瀾倒，沈淪幾縉紳。",
            "頹波障流俗，砥柱頼斯人。",
            "高節標時望，清風濯世塵。",
            "聖朝公史筆，卓行傳名臣。"
        ],
        "title": "挽故知容州朝請舅  其二",
        "id": "396c6513-ceb3-431e-a8f7-ebb2bf2efb8d"
    },
    {
        "author": "易中行",
        "paragraphs": [
            "平塘古君子，出處一淵明。",
            "詩句月般好，宦情雲樣輕。",
            "從教五馬貴，不博幾鷗輕。",
            "滿目西山恨，遥途駐降旌。"
        ],
        "title": "挽故知容州朝請陶公章二首  其一",
        "id": "8c3b46c5-d8d5-465b-b479-1c9cd51f58d3"
    },
    {
        "author": "易中行",
        "paragraphs": [
            "顧予生最後，相去又臨川。",
            "欠識先生面，幸親令子賢。",
            "典型端有自，衣鉢豈無傳。",
            "德似君家好，清修一節堅。"
        ],
        "title": "挽故知容州朝請陶公章二首  其二",
        "id": "477e5793-1503-47b3-99d7-333e470b7f6f"
    },
    {
        "author": "釋紹玨",
        "paragraphs": [
            "使君得佳句，簡存如猗那。",
            "著之巖石中，千古不可磨。"
        ],
        "title": "澹山巖",
        "id": "bdca3092-a053-454f-bcbd-e8ae9779085b"
    },
    {
        "author": "淳祐士人",
        "paragraphs": [
            "南省觀圖喪一名，補闈又試萬人英。",
            "兩重門閾如天險，十有七人倒地橫。",
            "誰設秦阬來貢院，枉教唐士夢登瀛。",
            "雲山萬里家何在，月白風清鬼哭聲。"
        ],
        "title": "諷臨安試",
        "id": "1c2b9568-2eea-413d-a27a-ad82b1a4c198"
    },
    {
        "author": "戴某",
        "paragraphs": [
            "幽棲纔一室，意足便爲安。",
            "片石星霜老，八窗風月寒。",
            "已無蝸角累，自號鹿門看。",
            "清夜誰同語，橫琴試一彈。"
        ],
        "title": "幽居",
        "id": "67df6c01-96d0-411e-acb5-964f8fe354ad"
    },
    {
        "author": "朱真人",
        "paragraphs": [
            "郭外郊西柳色芽，東流注目浩無涯。",
            "江明白白紅紅樹，春在三三兩兩家。",
            "幾度來臨逢社燕，一樽相對到昏鴉。",
            "此邦物色吟成畫，高謝山中景致嘉。"
        ],
        "title": "題化龍山",
        "id": "2b3a7804-eafe-4035-82ce-d45401c7dba5"
    },
    {
        "author": "朱真人",
        "paragraphs": [
            "江山秀麗有奇峯，雲水悠悠物外通。",
            "容足安夷尋達士，無緣寄語在乘風。"
        ],
        "title": "題泠然洞  其一",
        "id": "eba22a17-e7dd-457f-bb30-084575baf85f"
    },
    {
        "author": "朱真人",
        "paragraphs": [
            "不踏輕紅塵，扁舟寄此身。",
            "江湖雙短鬢，天地一閒人。",
            "換酒穿紅鯉，調羹芼紫蓴。",
            "醉來歌一曲，流韻滿青蘋。"
        ],
        "title": "題泠然洞  其二",
        "id": "5370e996-74e9-4f3d-8c49-759c8b148edd"
    },
    {
        "author": "林泳",
        "paragraphs": [
            "彈却眼中淚，自唱白頭吟。",
            "借君向時耳，明妾今朝心。",
            "身苦尚可忍，心苦不可禁。",
            "妾心似妾鏡，對景長相尋。",
            "君心似君琴，轉手成別音。",
            "失身妾命薄，輕身妾恨深。",
            "再唱白頭吟，擊碎青玉簪。"
        ],
        "title": "白頭吟",
        "id": "4d7177c9-ad54-4557-8157-7a263b732a4c"
    },
    {
        "author": "林泳",
        "paragraphs": [
            "脫了紫霞衣，琴書欲傍誰。",
            "焚香懶持咒，銜袖旋吟詩。",
            "無本窮應悔，知章夢已遲。",
            "梅寒不堪折，斗酒謾澆之。"
        ],
        "title": "劉直夫之入道今復逢衣余飲之酒",
        "id": "5c2c78b9-2333-48f0-97a1-b45d1b888d57"
    },
    {
        "author": "林泳",
        "paragraphs": [
            "山人藜莧慣枯腸，上頓時憑般若湯。",
            "折項葫蘆初熟美，著毛蘿蔔久煨香。",
            "炊粱剪韭貧聊辦，煮餠澆葱病未嘗。",
            "晦叔十齋從客笑，空房巾鉢似支郎。"
        ],
        "title": "蔬餐",
        "id": "97819928-06e9-4cdf-84b2-f3564282ee2d"
    },
    {
        "author": "林泳",
        "paragraphs": [
            "伏虎巖頭向上層，袈裟幾度憶同登。",
            "薜荔石屋應無恙，風雨誰明徹夜燈。"
        ],
        "title": "宿囊山懷堅師",
        "id": "5cd0eb8d-f699-4f0d-a165-d516a466f878"
    },
    {
        "author": "林泳",
        "paragraphs": [
            "避雨君平肆，相親一笑邊。",
            "我歌大司命，君說小行年。",
            "傾蓋多豪貴，掀簾半醉眠。",
            "自言謀竹隠，聊覓印山錢。"
        ],
        "title": "贈俞竹心",
        "id": "7a90f395-578c-44cf-be6d-e5e409076fe2"
    },
    {
        "author": "林泳",
        "paragraphs": [
            "橘樹繞溪邊，人家一簇烟。",
            "急灘聽似雨，低閣坐如船。",
            "遠客思親語，癡兒望叔憐。",
            "愁來吟未了，燈火已催眠。"
        ],
        "title": "宿赤岸寄太初弟",
        "id": "6ddffa45-e13c-46f3-b144-3b088b0ef78d"
    },
    {
        "author": "林泳",
        "paragraphs": [
            "落日吟詩望戍樓，烟花空憶古揚州。",
            "開明橋下千家市，但見朝朝掛髑髏。"
        ],
        "title": "揚州雜詩  其一",
        "id": "4f30ffc5-7f23-4048-86c3-0f5b47833881"
    },
    {
        "author": "林泳",
        "paragraphs": [
            "角聲吹月上城頭，薄酒千杯不療愁。",
            "要覓當年杜書記，梔燈數朵竹西樓。"
        ],
        "title": "揚州雜詩  其二",
        "id": "be1a9a3c-a586-4002-84b3-c1a74bf09f04"
    },
    {
        "author": "林泳",
        "paragraphs": [
            "雄勇將軍赴上流，三千選士一時休。",
            "營中婦女支官料，猶道兒郎在鄂州。"
        ],
        "title": "揚州雜詩  其三",
        "id": "7df1551b-02a8-4f20-8bc3-83e519ba39e0"
    },
    {
        "author": "林泳",
        "paragraphs": [
            "白鷺沙頭犢子眠，隔溪茅屋起炊煙。",
            "漁翁半醉斜陽裏，𣡬了柴門下釣船。"
        ],
        "title": "建溪道間  其一",
        "id": "468eb237-a3b6-4070-b574-dfc0027ac6ab"
    },
    {
        "author": "林泳",
        "paragraphs": [
            "三兩漁舟竹影中，山禽相對哢晴風。",
            "小橋落日無人處，一樹桃花照水紅。"
        ],
        "title": "建溪道間  其二",
        "id": "41a40118-8f90-4b57-b78c-3efb92384861"
    },
    {
        "author": "林泳",
        "paragraphs": [
            "園中日涉趣云何，未老歸來氣亦豪。",
            "還有郡人携斗酒，可無社客著方袍。",
            "詩如信筆真難到，琴不安絃更自高。",
            "辦取白頭猿鶴畔，莫教松菊只歸陶。"
        ],
        "title": "寄題涉趣園",
        "id": "83560f03-f7f2-409c-95b2-5fb36ad6b183"
    },
    {
        "author": "林泳",
        "paragraphs": [
            "野馬相吹生不盡，海犀能辟語成空。",
            "高埋旗鼓無邊黑，暗染衣冠日下紅。",
            "寧可濯纓歌濁水，莫教舉扇障西風。",
            "渾無一點仙家殿，應在三韓漂渺中。"
        ],
        "title": "詠塵",
        "id": "c3673bf4-76ff-4ed2-9c0c-908e9985767f"
    },
    {
        "author": "林泳",
        "paragraphs": [
            "紅雲赤日煮清瀾，涸蜯枯魚不忍看。",
            "佛老因言滄海變，詩人曾賦洞庭乾。",
            "弄船渡子愁歸去，枕鼓雷官喚醒難。",
            "謾道天仙司下土，綠章幾度祝星壇。"
        ],
        "tags": [
            "西湖",
            "洞庭湖"
        ],
        "title": "西湖無水",
        "id": "d01b06fd-b1bb-4cdc-8027-901a0c2b50e3"
    },
    {
        "author": "林泳",
        "paragraphs": [
            "西湖萬景惹詩狂，愛此孤高壓衆芳。",
            "大士化身衣未解，西施浄面鏡慵粧。",
            "歲寒却有花堪比，水種應無草敢香。",
            "茉莉素馨方用事，鼻參眼入細平章。"
        ],
        "tags": [
            "西湖"
        ],
        "title": "白蓮  其一",
        "id": "48efa304-4479-4d06-8b5e-a1fc1017e17f"
    },
    {
        "author": "林泳",
        "paragraphs": [
            "泰華仙根不染塵，一枝冷淡種尤真。",
            "俗緣夢斷承妃步，色相空來坐佛身。",
            "凈比禪心月上女，粧羞麗質水邊人。",
            "紵袍羽扇吟相對，笑殺思王賦洛神。"
        ],
        "title": "白蓮  其二",
        "id": "b9954b61-99ce-4a57-9b81-7295f95d516f"
    },
    {
        "author": "林泳",
        "paragraphs": [
            "三嗅清香水月邊，冷然著我玉虛天。",
            "何須白雪黄芽訣，只服梅花也解仙。"
        ],
        "title": "澹津園看梅",
        "id": "95a10450-cb4a-44f2-98d7-3d261ae64fbd"
    },
    {
        "author": "林泳",
        "paragraphs": [
            "山中白鹿老而靈，有客有客占鹿鳴。",
            "我尋石門不知處，道人出洞歡相迎。",
            "修行無力有我相，不應信息令渠驚。",
            "吁嗟至人離諸有，一切相自有心生。",
            "桃源意行花兩岸，山陰興盡雪三更。",
            "道人道人苦多事，爾自采藥渠食萍。",
            "白雲滿洞不須掃，客去客來雲無情。",
            "我聞神仙游處白鶴叫，試聽夜半空中聲。"
        ],
        "title": "仙都白鹿歌",
        "id": "0e49af3c-58a8-456c-b1f4-e3da44a18eca"
    },
    {
        "author": "林泳",
        "paragraphs": [
            "鵲結巢隨太歲移，蜂分房占吉時飛。",
            "好將說與青臺史，社日祇憑燕子歸。"
        ],
        "title": "春燕",
        "id": "c7a1d1da-22b4-4ab3-abf3-653765bcdc90"
    },
    {
        "author": "林泳",
        "paragraphs": [
            "買屋西樓好，詩中著卧龍。",
            "青山相對處，黄檗最高峯。",
            "小儘容書畫，低猶俯竹松。",
            "市聲不到耳，驚夢是鄰鍾。"
        ],
        "title": "題進道西樓",
        "id": "341dcee9-9d88-4841-b39a-a99f512d4dfb"
    },
    {
        "author": "林泳",
        "paragraphs": [
            "矮屋匡床兩鬢皤，逍遥委順奈吾何。",
            "三千世界醉鄉大，十二時中靜坐多。",
            "疎懶對人如素隠，等閑出語似禪和。",
            "便須敕斷子平事，來伴溪翁安樂窩。"
        ],
        "title": "題百五叔自得齋壁",
        "id": "5edc66fc-54ed-4fc8-be61-3294a9b5afe7"
    },
    {
        "author": "林泳",
        "paragraphs": [
            "當門苔石草毿毿，傍水低牆樹兩三。",
            "邂逅老胡聞好語，禪還不識字人參。"
        ],
        "title": "吳江小寺",
        "id": "bde954bd-f1ea-4810-83da-7c8b1ac36627"
    },
    {
        "author": "林泳",
        "paragraphs": [
            "俗士心胸塞，高人眼目醒。",
            "羅浮夜半日，南極海中星。",
            "觀心無別法，問夢有前人。",
            "夜或長於夜，身還外此身。",
            "萬種由心造，千靈並我生。",
            "病中聞蟻鬭，悟處喜馿鳴。",
            "天因斷鼇立，人共倮蟲生。",
            "積氣元無物，含靈總有情。",
            "壞衲歸杜窖，還舟上玉天。",
            "莫疑佛富貴，不信鬼神仙。",
            "功名祇可笑，時命偶相當。",
            "雞豕能爲帝，蚍蜉亦有王。",
            "色界真魔界，仙鄉半醉鄉。",
            "錯尋醒酒石，癡覓返魂香。",
            "生白靈觀妙，飛玄隠韻奇。",
            "不嫌崇有論，却愛步虛詞。",
            "叱訶鄭玄日，撏扯義山時。",
            "誰信塚中易，人疑崑裏詩。",
            "檐夫通筆意，海客悟琴心。",
            "禪法空中得，書生紙上尋。"
        ],
        "title": "雜述",
        "id": "c0beb98e-e5d5-4dc8-894b-bf6b0e13b589"
    },
    {
        "author": "林泳",
        "paragraphs": [
            "關令著黄帝曰，柱史稱聖人云。",
            "俗學謾誇臆說，仙書猶述舊聞。"
        ],
        "title": "雜述  其一",
        "id": "6567977c-a74f-45d3-b7f0-be8a644c1813"
    },
    {
        "author": "林泳",
        "paragraphs": [
            "書生鑽故紙裏，衲子轉法華時。",
            "易有九事未解，禪無一句可疑。"
        ],
        "title": "雜述  其二",
        "id": "71acf76f-35e0-4b22-984d-3a65ae402408"
    },
    {
        "author": "林泳",
        "paragraphs": [
            "諂道正爲著相，謗禪未許知音。",
            "人無第一等眼，佛具若干種心。"
        ],
        "title": "雜述  其三",
        "id": "35df6821-a621-4459-a468-44cab52f3733"
    },
    {
        "author": "林泳",
        "paragraphs": [
            "竺僊論五百劫，蒙叟誇八千春。",
            "但聞堯舜氏作，誰識羲黄上人。"
        ],
        "title": "雜述  其四",
        "id": "895b3ffc-c39c-4b5f-b495-c4fe6d4242db"
    },
    {
        "author": "林泳",
        "paragraphs": [
            "畢方鶴而一足，鬼車鵂而九頭。",
            "物怪不知誰使，人身又復何求。"
        ],
        "title": "雜述  其五",
        "id": "477f5800-d86b-4e48-bbd6-6673b83f7e16"
    },
    {
        "author": "林泳",
        "paragraphs": [
            "坦腹東床佳婿，企脚北窗真人。",
            "談笑眼前事業，風流膜外精神。"
        ],
        "title": "雜述  其六",
        "id": "dfaaf771-85b1-4b7b-8b1f-7c5ca8c35c46"
    },
    {
        "author": "林泳",
        "paragraphs": [
            "祝柱客曾興刺，斲窗史亦留名。",
            "我見諸相非相，天何不鳴善鳴。"
        ],
        "title": "雜述  其七",
        "id": "47a93e54-2cb6-4e53-abcc-06c944db9395"
    },
    {
        "author": "林泳",
        "paragraphs": [
            "文章不宜命達，帝王亦忌時名。",
            "謾說賦求司馬，曾聞詩殺道衡。"
        ],
        "title": "雜述  其八",
        "id": "771a0bdd-4916-4910-ae90-756ffddcbbdd"
    },
    {
        "author": "林泳",
        "paragraphs": [
            "唐士有非國語，漢人曾反離騷。",
            "依本定非筆傑，愛奇自是人豪。"
        ],
        "title": "雜述  其九",
        "id": "bb4fff3d-09cf-4383-a8de-d893d165d3b1"
    },
    {
        "author": "林泳",
        "paragraphs": [
            "徐無黨註歐史，黄仙鶴刻邕書。",
            "身外誰爲知己，眼前我正是渠。"
        ],
        "title": "雜述  其一○",
        "id": "9d83acdf-a474-4f44-8b2b-0b0dac801329"
    },
    {
        "author": "林泳",
        "paragraphs": [
            "號謫仙人太白老，稱村夫子少陵詩。",
            "眼花賀監猶差黠，氣性楊公却自癡。"
        ],
        "title": "雜述  其一",
        "id": "e66f36cf-0291-4e40-8720-ca5c0cc6e698"
    },
    {
        "author": "林泳",
        "paragraphs": [
            "棄稿謾浮瓢裏去，愛詩曾入藏中來。",
            "護持不信無神物，磨滅應難入劫灰。"
        ],
        "title": "雜述  其二",
        "id": "d7dcb0e8-04ef-40c3-b495-ab43377dbe13"
    },
    {
        "author": "林泳",
        "paragraphs": [
            "壞事曾聞嗔怪鬼，捉囚可不畏天公。",
            "撫床衛瓘寧非醉，對策劉蕡恐是風。"
        ],
        "title": "雜述  其三",
        "id": "b3e397a1-13c6-487e-bdec-cdb1ce046c2e"
    },
    {
        "author": "林泳",
        "paragraphs": [
            "仙掌承來求大藥，法身贖得費千金。",
            "兩宗曾誤國家事，百世誰明佛老心。"
        ],
        "title": "雜述  其四",
        "id": "0a8a0ade-5d38-4bbf-ba84-98e41f619ddc"
    },
    {
        "author": "林泳",
        "paragraphs": [
            "興亡豈料秦爲晉，廣莫寧知魏有梁。",
            "萬歲是非同變滅，四維上下可思量。"
        ],
        "title": "雜述  其五",
        "id": "3b342d77-8223-4520-95b6-24b0f421f601"
    },
    {
        "author": "林泳",
        "paragraphs": [
            "恨無短劍乘風去，縱有長繩奈日何。",
            "謾說千年歸鶴表，最憐九代入雞窠。"
        ],
        "title": "雜述  其六",
        "id": "2c8b9d1c-3a24-4bf0-a36d-a5ab5927c29b"
    },
    {
        "author": "林泳",
        "paragraphs": [
            "一念重來如祖忍，三生盡見有圖澄。",
            "虎雖化女心常在，鷹已爲鳩眼可憎。"
        ],
        "title": "雜述  其七",
        "id": "432b0c64-181d-4c60-83f2-7c83c005f377"
    },
    {
        "author": "林泳",
        "paragraphs": [
            "身無用處法當隠，詩要工時例是窮。",
            "東海校書稱釣客，香山學士作漁翁。"
        ],
        "title": "雜述  其八",
        "id": "09a5eac1-b3a9-4579-a15e-d33b136bddb6"
    },
    {
        "author": "林泳",
        "paragraphs": [
            "俗交毋惜三分話，道眼須看上一層。",
            "太傅莫疑高屐客，都官休厭紫衣僧。"
        ],
        "title": "雜述  其九",
        "id": "4ecb1f1c-19f3-4b91-8dc5-084f026547a2"
    },
    {
        "author": "林泳",
        "paragraphs": [
            "人生作計蛇添足，世事難知卵有毛。",
            "養得元身差快樂，具他法眼始孤高。"
        ],
        "title": "雜述  其一○",
        "id": "b526c766-af9e-4de5-a347-42cb788bf09e"
    },
    {
        "author": "林泳",
        "paragraphs": [
            "世間準擬轉成癡，靜裏高人一笑時。",
            "無米竟無二丁傳，有花却有四娘詩。"
        ],
        "title": "偶題",
        "id": "6f6573ae-f8ba-455e-86ae-a188af9ee9ef"
    },
    {
        "author": "林泳",
        "paragraphs": [
            "杏壇之外聖人徒，千載遺編喜卷舒。",
            "一字名篇原易卦，萬言論道廣聃書。",
            "黄庭丹學分苗裔，紫府仙經得緒餘。",
            "正爲文章太奇崛，尋常眼目亦疪渠。"
        ],
        "title": "讀關尹子",
        "id": "837fbb20-dd44-46a8-a3ab-0f16eb52c248"
    },
    {
        "author": "林泳",
        "paragraphs": [
            "醉騎鶴背墮紅塵，鏡裏常羞一幅巾。",
            "窮達底論身外事，英雄或是眼前人。",
            "豈無散木偏能壽，亦有名花不及春。",
            "三萬六千長短日，吟邊莫遣兩眉顰。"
        ],
        "title": "吟邊",
        "id": "faf940ef-0fce-4e87-b174-4b60cd474cbd"
    },
    {
        "author": "林泳",
        "paragraphs": [
            "刪後紛紛競長雄，詩家妙處幾家同。",
            "門前荒草深三尺，老艾當年說國風。"
        ],
        "title": "論詩絕句依老人韻  其一",
        "id": "da2f45c7-ece9-48f6-9698-c3615e9ec9ca"
    },
    {
        "author": "林泳",
        "paragraphs": [
            "風騷一脈苦難知，媲白抽黄世不疑。",
            "沈謝諸人聲律起，千年無復性情詩。"
        ],
        "title": "論詩絕句依老人韻  其二",
        "id": "1f0ad603-cb64-4806-a94b-2a55a9e34833"
    },
    {
        "author": "林泳",
        "paragraphs": [
            "澤國歸來掩竹扉，千年知己十年詩。",
            "讀書動地驚天事，得句吟風弄月時。",
            "紙上聖賢相唯諾，塵邊老宿費思惟。",
            "縱誇萬首龜堂集，樂處龜堂未必知。"
        ],
        "title": "讀老人近詩",
        "id": "371345c5-ea6d-4b99-a870-ec99c621eb48"
    },
    {
        "author": "樂雷發",
        "paragraphs": [
            "猗歟奇哉，紫霞之洞真天開。",
            "千變萬狀不可述，恍疑幻出壺中之蓬萊。",
            "湘濱兩姝不敢到，悵望蒼梧雲縹緲。",
            "爾來三千三百年，斑龍空卧金光草。",
            "我採姹女江華濱，是爲三十六帝之外臣。",
            "右持綠玉杖，左携紫金經。",
            "長歌天上謠，一呼開先扃。",
            "列炬照深窈，懸身事幽討。",
            "群仙喜我來，驚笑欲絕倒。",
            "何侯撫我頂，偉遠拍我肩。",
            "綠華贈我金條脫，安期分我紅景丹。",
            "借問此何地，指言太虛天。",
            "翠霞紫雲張寶幄，懸黎結綠盤瓔珞。",
            "萬疊蒼苔荒石田，誰呼青龍耕紫烟。",
            "帝獄銅牆未偏識，擬開寶藏紬雲笈。",
            "嵯峨水際披蓑翁，應是籛鏗釣神龍。",
            "仙人仙人何多事，驚世駭俗變靈異。",
            "或跣巨足垂天雲，或卬短趾流沙潯。",
            "或現姑射處子身，粉霞紅綬藕絲裙。",
            "或示普陀大士形，或持簪柳垂寶瓔。",
            "或插鏤象管，或結火齊珍。",
            "或琢玄圃玉，或布祇園金。",
            "洞中之深不知幾百里，但見縈紆屈折一里一澗水。",
            "人言有路通桂林，乘興欲尋日華君。",
            "吾聞洞中大小洞天三十六，帝遣列真分治局。",
            "上界官府應更多，定知此洞今誰屬。",
            "猗歟奇哉，紫霞之洞真天開。",
            "我上會稽探禹穴，復浮滄海登天台。",
            "巖谷豈無奇，眎此何塵埃。",
            "摩挲崖石題惡句，記我杖履敲雲來。",
            "黄涪翁，元漫叟，目力一生空宇宙。",
            "澹巖陽華有何奇，枉費篇章劖石竇。"
        ],
        "title": "九疑紫霞洞歌",
        "id": "07517f98-69da-4d57-8d9c-2ab2ae98cb43"
    },
    {
        "author": "樂雷發",
        "paragraphs": [
            "莫讀書，莫讀書，惠施五車今何如。",
            "請君爲我焚却離騷賦，我亦爲君劈碎太極圖。",
            "朅來相就飲斗酒，聽我仰天歌烏烏。",
            "深衣大带講唐虞，不如長纓繫單于。",
            "吮豪搦管賦子虛，不如快鞭躍的盧。",
            "君不見前年賊兵破巴渝，今年賊兵屠成都。",
            "風塵澒洞兮豺虎塞途，殺人如麻兮流血成湖。",
            "眉山書院嘶哨馬，浣花草堂巢妖狐。",
            "何人笞中行，何人縛可汗。",
            "何人丸泥封函谷，何人三箭定天山。",
            "大冠若箕兮高劍拄頤，朝談回軻兮夕講濂伊。",
            "綬若若兮印纍纍，九州博大兮君今何之。",
            "有金須碎作僕姑，有鐵須鑄作蒺藜。",
            "我當贈君以湛盧青萍之劍，君當報我以太乙白鵲之旗。",
            "好殺賊奴取金印，何用區區章句爲。",
            "死諸葛兮能走仲達，非孔子兮孰却萊夷。",
            "噫，歌烏烏兮使我心不怡。",
            "莫讀書，成書癡。"
        ],
        "title": "烏烏歌",
        "id": "00f36102-ed8d-4496-9066-eba4b8f669d9"
    },
    {
        "author": "樂雷發",
        "paragraphs": [
            "贈君昆吾湛盧之寶劍，青雀黄龍之巨航。",
            "懸黎垂棘之美玉，都梁篤耨之名香。",
            "佳人佳人在何處，濯足洞庭望八荒。",
            "䔾車馡馡薜芷綠，欲往從之道阻長。",
            "倚寶劍兮翼軫，膠巨航兮沅湘。",
            "玉以彰君子潔身之德，香以表騷人流世之芳。",
            "我所思兮隔秋水，天吳翕忽蛟螭翔。",
            "佳人佳人蹇誰與，愛而不見心衋傷。"
        ],
        "tags": [
            "洞庭湖"
        ],
        "title": "寄雪蓬姚使君",
        "id": "4d4547d0-be01-4a88-a3fb-823751bbedba"
    },
    {
        "author": "樂雷發",
        "paragraphs": [
            "九壤卧龍呼不起，乳臭談兵空滿耳。",
            "書生未識玉帳經，且抱此圖究終始。",
            "姬家出車詠，嬴家小戎詩。",
            "衛家武剛扞突騎，馬家偏廂走羌夷。",
            "只今車陣無人識，天狗橫空灑腥血。",
            "胡人以鞍馬爲家，誰遇奔衝展奇策。",
            "豫章先生今孔明，胸中森羅萬甲兵。",
            "天衡地軸妙絕識，內陣外陣何縱橫。",
            "千枝綠沈列虓虎，萬臂黄閒張白羽。",
            "人言險野難用車，公獨規模掩前古。",
            "車攻圖，車攻說，八采眉前曾進徹。",
            "世人苦謗陳濤斜，却向齊門空鼓瑟。",
            "今朝朱轓富川頭，絕江以北瞻神州。",
            "李綱政要講車戰，南渡勳業應可收。",
            "涇水黄，鐵山碎，雙輪快碾幽燕地。",
            "朗誦先王復古篇，他時此筆猶能繼。"
        ],
        "title": "胡料院出示車攻圖仍索俚作",
        "id": "025f884c-cdf4-4c7e-ab95-c300cf253a20"
    },
    {
        "author": "樂雷發",
        "paragraphs": [
            "蓋頭即可居，容膝即可安。",
            "連雲大厦千萬間，何如壺中別有天。",
            "壺中何所有，筆牀茶竈葫蘆酒。",
            "壺中何所爲，目送飛鴻揮園絲。",
            "窗前祝融老僧竹，壁上九疑狂客詩。",
            "壺中主人知爲誰，啖棗仙伯雪鶴姿。",
            "左攬玄微袂，笑移砥柱弄河水。",
            "右拍長房肩，飽餐麟脯傾玉舷。",
            "蓬萊山，在何處，勸君且占壺中住。",
            "不曾上列金馬門，也應不識崖州路。",
            "探禹穴，浮沅湘。",
            "脚下塵土鬢上霜，我到壺中如故鄉。"
        ],
        "title": "壺中天歌贈侯明父",
        "id": "1dd9dcc1-d940-40a6-ae34-b0647a517215"
    },
    {
        "author": "樂雷發",
        "paragraphs": [
            "白首侯芭蜀江邊，曾向君家傳太玄。",
            "射熊草賦留殘墨，想應當日還渠得。",
            "飄零蕭灑幾世孫，解得膠法舂玄雲。",
            "物理往來元莫測，後世子孫還舊璧。",
            "君家所有更贈君，君還贈我何殷勤。",
            "感君殷勤復三歎，努力西窗磨鐵硯。",
            "太玄難深吾不爲，願寫誠齋易傳探玄機。"
        ],
        "title": "謝楊孟溪縣丞惠以章墨",
        "id": "362d6993-032f-45fb-b782-e56e20c694c6"
    },
    {
        "author": "樂雷發",
        "paragraphs": [
            "衡之山，鬰蒼蒼。",
            "我有佳人，在山之陽。",
            "木難爲佩兮雲錦爲裳，愛而不見兮我心憂傷。",
            "安得爲鵾鵬，凌風置君傍。",
            "衡之山，鬰蒼蒼。"
        ],
        "title": "佳人兩章寄許東溪  其一",
        "id": "53aa2c16-fb1c-4405-a666-feb67c043909"
    },
    {
        "author": "樂雷發",
        "paragraphs": [
            "衡之江，清且漪。",
            "我有佳人，在江之湄。",
            "朝餐菭蘠兮夕饌江蘺，欲往從之兮我馬虺隤。",
            "安得爲琴高，沿波與君隨。",
            "衡之江，清且漪。"
        ],
        "title": "佳人兩章寄許東溪  其二",
        "id": "29bc7ed2-7bc0-4741-a395-4ff28a21f90b"
    },
    {
        "author": "樂雷發",
        "paragraphs": [
            "岑樓跨層崖，灌木翳頹沼。",
            "曠哉宇宙心，況茲展遐眺。",
            "前哲日以遠，川麓被文藻。",
            "芳甸馥荃蘅，江渚雜鳬鳥。",
            "亭亭沼中蓮，冉冉庭下草。",
            "扣寂參太極，撫化領衆妙。",
            "俗薄神理乖，力柔聖途杳。",
            "英英考亭翁，反心會天奧。",
            "萬里粲良言，一誠貫元造。",
            "勗哉登樓人，畢景盡此道。",
            "深根復深根，篤行以爲寶。"
        ],
        "title": "登濂溪太極樓",
        "id": "38fe94ee-e8d7-43d7-9084-ef12a038dd70"
    },
    {
        "author": "樂雷發",
        "paragraphs": [
            "高旻振爽籟，蒼雁鳴芳洲。",
            "傾城餞茂宰，鄉耋羅藻舟。",
            "茂宰藴淵道，厥源泝伊流。",
            "字甿振仁策，範俗惇聖猷。",
            "夷心灼理要，政簡吏統周。",
            "芳風被儒肆，惠澤淪農疇。",
            "魯封有馴雉，張廷無訟牛。",
            "慨茲戒徂兩，離衷鬰綢繆。",
            "贈我茂叔蓮，紉君晏子裘。",
            "慶霄𥉻鳳躍，神囿瞻麟遊。",
            "世道日以隘，民瘼誰克瘳。",
            "厲志抗遐業，吹萬溥九州。",
            "揆予忝皇鑒，敷文免征愁。",
            "行行重行行，夷庚無駐舟。"
        ],
        "title": "送程營道官滿赴闕",
        "id": "54a255b6-6f8d-4007-a144-58b264bf770c"
    },
    {
        "author": "樂雷發",
        "paragraphs": [
            "穜稑旱欲槁，蒺藜秋向榮。",
            "哲匠軫民瘵，慨此疚魂明。",
            "蓐收正秋斂，肥𧔥何縱橫。",
            "仰霄𥉻蟾曜，聆垤佇鸛鳴。",
            "彼美玩華光，芳罇酌蘭生。",
            "崇榭歌窈窕，秀質羅輜軿。",
            "節序孰不歡，宅生念匪輕。",
            "同袍正焦灼，對酒何忍傾。",
            "恤喜限惛智，同茲感陰晴。",
            "淰淰山雲起，策策林飈驚。",
            "企彼天瓢潤，弭此農槔聲。",
            "崇情發翰墨，賞心謝籌觥。",
            "溥澤乃夙念，穹爵豈所營。",
            "榮賤有異分，感茲友巖耕。"
        ],
        "title": "次韻李監丞月夕閔雨",
        "id": "880d2dfc-94aa-4b38-8ab8-954ba0d43024"
    },
    {
        "author": "樂雷發",
        "paragraphs": [
            "叫舜問寥闊，詠濂滌塵囂。",
            "駕言城西遊，慨彼往哲遥。",
            "儀鳳不可呼，鴐鵝浴清瀟。",
            "懷哉光風杳，蕙若吹凉飈。",
            "蒼梧隴雲愁，康廬草木彫。",
            "豈無人希周，亦有文規姚。",
            "佔畢末學阻，俗薄神理銷。",
            "沿流浮伊洛，泝源窺羲堯。",
            "執中與太極，萬古瞻魁杓。",
            "察微篤强力，賢聖誠匪遼。",
            "舜宮翳灌木，濂塾棲叢苕。",
            "觀乎紀遊作，悟彼進學條。",
            "蘭卮娛才彥，豈謂磊魂澆。",
            "得深清賞愜，理勝英藻超。",
            "揆予果何爲，農野勤耕穮。",
            "景迫昧見道，曷奉德化昭。"
        ],
        "title": "次韻李監丞城西紀游",
        "id": "7d43a08c-bfdf-46f3-b5af-09a0f0db69a6"
    },
    {
        "author": "樂雷發",
        "paragraphs": [
            "世變如流水，前哲嗟逝川。",
            "良牧隆化本，訪古漫叟泉。",
            "念茲名泉意，感彼末俗偏。",
            "淵竇與嵌臼，杖屨聊回旋。",
            "不識漫叟心，曷誦漫叟篇。",
            "惻念軫蒼氓，溥澤同一天。",
            "蟻聚與羔跪，命義當亦堅。",
            "回邪乃敗德，毋以己欲專。",
            "夸士五鼎辱，穹爵或自鎸。",
            "臨流歎澆風，薄言傾酒船。",
            "浸泉旌吾志，凍泉存舊傳。",
            "潓𣷡涍汸淔，銘石昭萬年。",
            "無限感發人，黜指敲墨氈。",
            "歲月亦云久，古迹埋塵烟。",
            "泉根石已泐，泉上樹欲仙。",
            "森戟呵虎士，誰能聽潺湲。",
            "理義著今古，貴賤俱荒阡。",
            "今公七泉遊，陵谷尚未遷。",
            "勵俗振古道，茲誦惡曲圓。",
            "劉侯同襟期，賡唱揮彩椽。",
            "漫叟誠有知，騎鯨躍層淵。",
            "彼哉賊君父，圓曲工求權。",
            "厲民恣屠斮，巧宦勤攀緣。",
            "安得激七泉，布作化雨宣。"
        ],
        "title": "次韻李監丞同劉玉淵游七泉",
        "id": "0d500abe-5828-4216-bac8-af8ac73c3176"
    },
    {
        "author": "樂雷發",
        "paragraphs": [
            "吏統久已紊，使選匪易爲。",
            "蝎虺何蓁蓁，鴻雁何纍纍。",
            "持節豈不多，曠職苟所私。",
            "緬懷紫陽翁，昔使東浙湄。",
            "陳臬糾官邪，揚仁蘇民疲。",
            "茲道有先後，哲儒昭令規。",
            "絅齋寄瀟牧，那懋灼帝知。",
            "勵廉肅寮寀，反稅驩鄉耆。",
            "所學藴淵道，寬嚴權理宜。",
            "茲總全楚境，歌此皇華詩。",
            "位穹民言邈，壤廣吏蠹滋。",
            "問俗職所重，簡僚乃政基。",
            "視聽貴遠周，細微在可遺。",
            "攬轡戒前路，豈爲好爵縻。",
            "揆予忝英盼，懷德念別離。",
            "別離果何念，康濟乃所期。",
            "懿茲遠大業，肇此咨度時。",
            "勗哉振英采，慰我湘民思。"
        ],
        "title": "送絅齋李監丞赴湖南提舉",
        "id": "7064430d-1388-4946-a6ab-eb44d37b6be1"
    },
    {
        "author": "樂雷發",
        "paragraphs": [
            "溽露霑灌莽，華月流高旻。",
            "吟嘯嘉此夜，撫化悲蕭辰。",
            "蕭辰何所悲，遊子多苦辛。",
            "道峻壯力謝，業遥昌志湮。",
            "玄鬢日以變，豐景將遂淪。",
            "堪輿一大宅，羲娥爲旅人。",
            "卉木互榮落，蛬蟀何吟呻。",
            "氣隨稚耄變，理勝卹喜均。",
            "反性樂天爵，測化葆道真。",
            "撫卷慨往哲，芳猷邈難親。"
        ],
        "title": "秋夜感懷",
        "id": "629f78a4-a13a-40c3-80a4-3a2164ea6453"
    },
    {
        "author": "樂雷發",
        "paragraphs": [
            "湘鱗六六寄相思，疏柳新蟬想別時。",
            "今夜各聽三楚雁，秋風又老一年詩。",
            "梅花且補離騷闕，薏苡應爲史筆知。",
            "剪竹疑峯新製笛，待衝霜月訪桓伊。"
        ],
        "title": "寄雪蓬姚使君",
        "id": "03e757d7-8b15-491b-8f89-61fe745ff9a8"
    },
    {
        "author": "樂雷發",
        "paragraphs": [
            "淳熙人物到嘉熙，聽說山齋亦白髭。",
            "文字盡傳融水後，精神如戰辟雍時。",
            "靈椿終不爭朝菌，蓍草惟堪養壽龜。",
            "細嚼梅花看總義，只應姬老是相知。"
        ],
        "title": "謁山齋先生易尚書",
        "id": "6fd4dc2f-497b-42d1-949c-a690ac2e591a"
    },
    {
        "author": "樂雷發",
        "paragraphs": [
            "老依牙纛撚吟髭，又折梅花話別思。",
            "五嶺不遮鸞鳳詔，四方都誦鱒魴詩。",
            "人才晉魏凋零後，國事江淮倥傯時。",
            "頼有老臣經濟在，快呼桂醑餞篙師。"
        ],
        "title": "送桂帥鍾尚書赴召",
        "id": "9eb4b4ee-7aa0-4100-b992-6c4c530a3e54"
    },
    {
        "author": "樂雷發",
        "paragraphs": [
            "野雉江鷗滿故都，秋風禾黍撚吟鬚。",
            "六千里外驅旃旆，五十篇中見版圖。",
            "金鉉尚期扶日御，玉衡終令正天衢。",
            "書生亦有中原志，那得君王丈二殳。"
        ],
        "title": "題鍾尚書北征詩稿",
        "id": "77dce9ba-320f-436b-830a-d6bd1a7d9a85"
    },
    {
        "author": "樂雷發",
        "paragraphs": [
            "陸續城邊按部歸，梅花隨處撲征騑。",
            "溪山有助吟題遍，獄市無冤訟牒稀。",
            "竹屋聽猿眠碎月，莎庭引鶴步斜暉。",
            "莫嫌瘴霧侵湘客，滿路風霜冷枲衣。"
        ],
        "title": "呈廣西張提刑",
        "id": "01e30ed2-fc2b-43d8-85db-c28a653ec2e8"
    },
    {
        "author": "樂雷發",
        "paragraphs": [
            "愁殺瀟濱蟣虱臣，亂山斜照獨含情。",
            "人才不似深衣古，國勢如何楮幣輕。",
            "石燕未蘇湘國旱，木牛那濟蜀川兵。",
            "幸無杜老流離苦，切莫吟詩到北征。"
        ],
        "title": "罪言",
        "id": "a87c1126-9ceb-4505-b867-08b5a463fafa"
    },
    {
        "author": "樂雷發",
        "paragraphs": [
            "雨積桑樞長昔邪，誰能載酒訪揚家。",
            "漢庭用少臣今老，魯俗皆冠我獨髽。",
            "憂國苦無蠲忿草，看書喜對决明花。",
            "衰頹懶作江湖夢，擬鬢三椏養鬢華。"
        ],
        "title": "閒居自遣  其一",
        "id": "c6f60ddc-13a7-4873-b3ad-cb1532e6e0b0"
    },
    {
        "author": "樂雷發",
        "paragraphs": [
            "許由溪上小屠蘇，紅樹蒼山對一臞。",
            "白髮功名惟劍在，青燈活計并錐無。",
            "誰言荆楚多奇士，却笑乾坤一腐儒。",
            "桐帽貂冠俱有分，寄言兒輩莫揶揄。"
        ],
        "title": "閒居自遣  其二",
        "id": "2e3e18af-ee88-4627-b650-2acf07c42da6"
    },
    {
        "author": "樂雷發",
        "paragraphs": [
            "住近江心古寺邊，幅巾應伴浙僧閒。",
            "官銜自管金陵觀，冠業多依雁宕山。",
            "出處要留青史看，功名且逐白雲還。",
            "殷勤爲祝樓居月，好照橫舟漱碧灣。"
        ],
        "title": "寄樓居朱漕",
        "id": "dc55f933-5be8-44c2-8524-59be0303b9d1"
    },
    {
        "author": "樂雷發",
        "paragraphs": [
            "祝融應自勝崆峒，且讀通書辦聖功。",
            "事可語人甘受謗，詩能名世不嫌窮。",
            "春邊採藥收湘芷，月下調弦送楚鴻。",
            "頼有行人碑尚在，棠陰依舊戀東風。"
        ],
        "title": "呈姚雪蓬使君",
        "id": "0df1aaf5-8fc1-43d9-9394-e0dd4ee26db2"
    },
    {
        "author": "樂雷發",
        "paragraphs": [
            "皇華歌徹酒杯忙，澤畔騷翁送范滂。",
            "琴带衡雲弦索潤，馬餐湘茝轡絲香。",
            "山中貍豹隨吟旆，部內豺狼入按章。",
            "却笑詩寒吟骨聳，愁看酬唱挾風霜。"
        ],
        "title": "雪蓬見示送趙東巖巡部詩",
        "id": "b4d91375-6233-441e-ac08-bf1afb216316"
    },
    {
        "author": "樂雷發",
        "paragraphs": [
            "向來楊陸共崢嶸，吟到停雲趣轉清。",
            "古似洞庭張雅樂，嚴如即墨斂殘兵。",
            "茵蔯終不肥方朔，芣苡何堪病冉耕。",
            "細讀殘編搔白首，未應造物忌詩名。"
        ],
        "tags": [
            "洞庭湖"
        ],
        "title": "書蕭千巖集",
        "id": "f8b97729-9ff2-4d43-9f8b-10e6f34b0921"
    },
    {
        "author": "樂雷發",
        "paragraphs": [
            "越𦨰蜀艇亂相偎，風飽千帆带雨開。",
            "閣上鳴鑾今已往，江頭飛鶩只堪哀。",
            "柳汀絮滿河豚賤，桃塢花殘石首來。",
            "應接溪山吾不暇，自憐白髮欠詩才。"
        ],
        "tags": [
            "滕王阁"
        ],
        "title": "滕王閣下賦",
        "id": "dedab71d-abb8-45d5-8e45-1478c8521c51"
    },
    {
        "author": "樂雷發",
        "paragraphs": [
            "瀧吏崖翁是賞音，江流泯泯對秋吟。",
            "天蝦撲火帆檣晚，水狗捎魚島嶼深。",
            "千里庭闈雲滿眼，十年湖海雁驚心。",
            "今宵客枕清如水，稱讀西山夜氣箴。"
        ],
        "title": "宿金灘",
        "id": "0af3216e-e9ee-4f91-836d-47aabacd4e74"
    },
    {
        "author": "樂雷發",
        "paragraphs": [
            "惹得詩名遍九州，酒徒棋伴半公侯。",
            "離騷甘隠魚鱗屋，樂府多傳鳷鵲樓。",
            "醉葉幾窠藏菊徑，蠹荷三畝護漁舟。",
            "中原應有樓蘭國，空鎖吳鈎到白頭。"
        ],
        "title": "寄許介之",
        "id": "37c5b761-7d04-4f84-8cbe-531192c67913"
    },
    {
        "author": "樂雷發",
        "paragraphs": [
            "淮烽蜀燧照邊隅，白髮憂時我腐儒。",
            "楚客汀洲搴杜若，齊王沮澤索茈葫。",
            "躭吟自愛南遊好，久謫曾謀百事無。",
            "擬對祝融捫蝨話，何時重捋使君鬚。"
        ],
        "title": "聞邊報寄姚雪蓬",
        "id": "fc60b681-4555-4f44-bd4a-98f0aedfeb30"
    },
    {
        "author": "樂雷發",
        "paragraphs": [
            "曾到元郎吟處吟，雪蓬烟艇欠相尋。",
            "鳳鳴道國空詩句，雁到衡峯只信音。",
            "拾橡祠邊寒聽雨，紉蘭院裏夜分衾。",
            "蹇馿倘遂黄花約，鴉觜敲烟共掘參。"
        ],
        "title": "寄戴石屏",
        "id": "a124c8c2-89fa-492f-9065-2bafd3cd80a8"
    },
    {
        "author": "樂雷發",
        "paragraphs": [
            "朔風于水浸瓊沙，曾共騷翁理釣槎。",
            "對酒又吟端木葉，論詩還憶款冬花。",
            "饑能驅我瓶儲罄，老不饒人鏡影華。",
            "擬喚扁舟尋剡叟，嶺梅瀟菊各天涯。"
        ],
        "title": "戊戌冬僕客桂林雪中趙叔愚書張司業逢賈島絕句爲寄今冬對雪感而有作",
        "id": "04fe0477-d51f-4d15-ad15-a0aa88390829"
    },
    {
        "author": "樂雷發",
        "paragraphs": [
            "吹香亭上送飛鴻，且把行藏寄蜀桐。",
            "老境只須尋遠志，世途還要避沙蟲。",
            "公於天地初何憾，道在丘園固未窮。",
            "曾是轅門投卷客，應憐聽雪卧蕯藭。"
        ],
        "title": "寄仙巢先生鍾尚書",
        "id": "174dc896-46af-4cc2-b3aa-97244fe2bc75"
    },
    {
        "author": "樂雷發",
        "paragraphs": [
            "梅花好處共心期，曾擷天葩寄夢思。",
            "兄弟自爲千古計，江湖方誦二蕭詩。",
            "貪泉定喜逢廉吏，倭國何因拜老師。",
            "賸擬尋君攀桂樹，路遥誰肯借馿騎。"
        ],
        "title": "寄蕭大山兄弟",
        "id": "48e71ebe-7bc4-483b-91f6-9b1ced63ca31"
    },
    {
        "author": "樂雷發",
        "paragraphs": [
            "瓊海收兵玉帳閒，又移齋艦泝涪灣。",
            "三邊形勢全憑蜀，四路封疆半是山。",
            "魏將舊聞侵劍閣，漢兵今欲卷函關。",
            "細傾瑞露論西事，想在元戎指畫間。"
        ],
        "title": "送丁少卿自桂帥移鎮西蜀",
        "id": "d3fe8e55-3ac0-4c71-8a5b-9e8dc5b6e839"
    },
    {
        "author": "樂雷發",
        "paragraphs": [
            "竹塢松灣遍履痕，斷碑無首野苔昏。",
            "江山應識前賢事，裴柳今存幾世孫。",
            "島霧海霞留古意，春猿秋鶴冷騷魂。",
            "何人會得登臨意，閒嚼梅花伴酒尊。"
        ],
        "title": "訾家洲",
        "id": "25a98064-9162-4080-ad17-b98ee5900925"
    },
    {
        "author": "樂雷發",
        "paragraphs": [
            "崢嶸梵閣礙銀潢，且對畦衣問馬王。",
            "落日斷雲連楚粵，缺鐘壞像雜梁唐。",
            "英豪已往雄圖歇，棟宇猶存古意荒。",
            "惆悵石湖題柱在，倚欄無句獨淒涼。"
        ],
        "title": "慈氏閣",
        "id": "b7a472d6-dd8f-4e45-9f1b-b8d645a3fb95"
    },
    {
        "author": "樂雷發",
        "paragraphs": [
            "蘚碑蘿石擁喦扃，獨倚筇枝問大乘。",
            "白雉苦無千歲種，青山空識六朝僧。",
            "詩傳北岳刊新帖，禪接西淮冷舊燈。",
            "擬鑿冰泓澆凍硯，禊亭閒借法華謄。"
        ],
        "title": "雉山寺宋永初中有僧西顒誦法華經于此白雉聽之而化至唐黄梅五祖弟子喜登告祖乞巡禮五祖應以遇雉即止後至此開山本朝王初寮有留題",
        "id": "936e991a-d4d6-49b1-941a-12dd30d0210f"
    },
    {
        "author": "樂雷發",
        "paragraphs": [
            "擬尋禹柏過長沙，且泊愚溪問酒家。",
            "歲旱可能飛石燕，秋高還看落天蝦。",
            "乾坤納納催霜鬢，歧路悠悠又菊花。",
            "惆悵草黄騏驥病，歸心依舊繞烟霞。"
        ],
        "title": "擬游長沙至零陵忽動歸興",
        "id": "2b47d8bc-826e-4c6d-906d-4b447a6c75a3"
    },
    {
        "author": "樂雷發",
        "paragraphs": [
            "往事誰能問水濱，停橈仍是薄西曛。",
            "樵漁空自存袁姓，鳬雁何應識柳文。",
            "釣艇分燈歸客艇，嶺雲拖雨接溪雲。",
            "楩楠蘭芷今何在，空使行人誤舊聞。"
        ],
        "title": "袁家渴泊舟",
        "id": "d4ad5af5-b945-4783-8c1a-a463c99f3876"
    },
    {
        "author": "樂雷發",
        "paragraphs": [
            "江繞衡門接旅津，鯉魚風歇水粼粼。",
            "湘醨三盞澆吟思，瀟碧千竿對老身。",
            "題筆未能行客醉，典琴不用主人貧。",
            "隔江誰掉高名麗，滿載鸕鷀捉錦鱗。"
        ],
        "title": "小檥袁家窯竹居買酒",
        "id": "5b6d9d35-dad7-4ab6-82cf-d8294b98d6c3"
    },
    {
        "author": "樂雷發",
        "paragraphs": [
            "𥯨簩竹畔擁雙旌，回首江蘺隔楚汀。",
            "曾向前賢參學問，且教遠俗識儀型。",
            "安南兵息塞烽冷，羅殿馬來蠻草青。",
            "悵望鈴齋何處是，遥瞻朱雀認詩星。"
        ],
        "title": "餞雲壑唐使君赴邕州",
        "id": "bb68d203-f480-458b-960a-20e71aa78f17"
    },
    {
        "author": "樂雷發",
        "paragraphs": [
            "石田茅屋野苔春，喜對庭闈話苦辛。",
            "客路本無如意事，瘴鄉難有却回身。",
            "且尋農耒耕湘雨，待看天戈洗韃塵。",
            "門外黄旗邊餉急，可堪杯酒各傷神。"
        ],
        "title": "歸侍",
        "id": "d131b38f-e9ba-4c54-b7c7-33aaf8b76c1a"
    },
    {
        "author": "樂雷發",
        "paragraphs": [
            "蘇公堤畔繫吟馿，知在垂楊第幾株。",
            "學校文章如畫餠，朝廷官爵似呼盧。",
            "春吟應欠梅花在，時事曾言楮幣無。",
            "惆悵湘湄分袂處，今看細雨長蘼蕪。"
        ],
        "title": "寄吳茂遠",
        "id": "5824bf23-c902-4887-ba88-16b81a3ddceb"
    },
    {
        "author": "樂雷發",
        "paragraphs": [
            "囊中秋卷逼唐賢，門外侯芭問太玄。",
            "才大豈堪棲枳棘，官清應只友蘭荃。",
            "湘行又泛君山月，淮績曾衝赤壁烟。",
            "擬借從君新句看，試尋黄帽寄綱船。"
        ],
        "title": "送史主簿之鄂就辟  其一",
        "id": "00cc2275-62a1-46b4-841e-41fea54b4d8b"
    },
    {
        "author": "樂雷發",
        "paragraphs": [
            "宦途捷徑在三邊，且住吟船贈馬鞭。",
            "壯士苦無橫草志，將軍還用撒花錢。",
            "韃兵猶未回燕鴨，蜀耗何應問杜鵑。",
            "今日送君無別話，看隨郤縠洗狼烟。"
        ],
        "title": "送史主簿之鄂就辟  其二",
        "id": "72c88fbb-a2f7-4124-9704-4d64c6c7e3db"
    },
    {
        "author": "樂雷發",
        "paragraphs": [
            "槐花匝路促湘行，閩賦唐詩舊擅聲。",
            "有志向曾言國事，論心何止在科名。",
            "畢方夜煽杭都火，大角秋纏蜀道兵。",
            "莫作腐儒場屋話，琅玕滿腹正須呈。"
        ],
        "title": "送邵瓜坡試湖南漕舉",
        "id": "62341789-e85c-416f-81a1-a6051e69612a"
    },
    {
        "author": "樂雷發",
        "paragraphs": [
            "嶺梅瀟菊兩關情，歲晚江湖載酒行。",
            "客路欲依嚴挺子，瘴鄉已老少游兄。",
            "瓦盆且話田家事，肉食誰通鈍漢名。",
            "惆悵韓張亭畔路，雪鞭風帽又東征。"
        ],
        "title": "送李公洛游臨武",
        "id": "f9777f39-39af-4ce1-8595-ed26c5bd2357"
    },
    {
        "author": "樂雷發",
        "paragraphs": [
            "堂萱營柳伴吟哦，黄綬仙翁鬢未皤。",
            "對客不矜名第貴，輸心惟在簡編多。",
            "江頭魴鯉香晨膳，境內鴟梟冷夜窠。",
            "湘國詩盟今寂寞，衰頹猶喜識陰何。"
        ],
        "title": "贈江華熊伯巖",
        "id": "6997b0e8-461e-4670-b592-1ab8ac5b0f55"
    },
    {
        "author": "樂雷發",
        "paragraphs": [
            "邂逅陽華且酒壺，海鵬衡雁各征途。",
            "閒身俱被饑寒役，老境還堪離別無。",
            "鄉夢定應思款段，客吟何用說娵隅。",
            "曾從仙叟參玄訣，好訪安期採澗蒲。"
        ],
        "title": "江華送熊清父遊廣州時予有衡陽之役",
        "id": "382ba5c6-1fdf-438a-81a9-ab21c06b2fe2"
    },
    {
        "author": "樂雷發",
        "paragraphs": [
            "長歌白石草廬深，今抱園絲就賞音。",
            "溫飽不爲兒輩計，行藏端在古人心。",
            "鱣魚堂上春開帳，鸂鶒灘前夜對衾。",
            "擬挂奚囊梅下聽，謫仙應共隠仙吟。"
        ],
        "title": "喜李景魏就熊伯巖縣尉招",
        "id": "76c1f5cd-e052-4a70-b8de-decbaaf01492"
    },
    {
        "author": "樂雷發",
        "paragraphs": [
            "跕鳶東畔瘴雲低，山徑如梯去馬遲。",
            "正則自吟皇樹頌，廣微惟誦白華詩。",
            "春風採藥桃花國，落日尋碑薏苡祠。",
            "覓得丹砂能寄否，溪亭送客鬢毛衰。"
        ],
        "title": "送友人之辰州覲省",
        "id": "5f861803-9b11-416e-8559-65fd4a39299c"
    },
    {
        "author": "樂雷發",
        "paragraphs": [
            "九拔鯨牙氣貫虹，玉堂歸只守文窮。",
            "世無真魏扶吾道，人以乾淳望此翁。",
            "大地精靈藏筆下，國家命脈寄山中。",
            "縕袍羸駟崇仁路，正擬登門聽擊蒙。"
        ],
        "title": "謁李梅亭",
        "id": "bd47be9f-45d1-4ff4-9dbe-b048c2be8cf7"
    },
    {
        "author": "樂雷發",
        "paragraphs": [
            "大厦誰堪任棟梁，試留齋艦問行藏。",
            "朝廷議論如春雨，吳蜀人才似夕陽。",
            "三漸何曾投砭劑，五寒今望起膏肓。",
            "擬看相業磨崖在，却到浯溪話別觴。"
        ],
        "title": "代送徐侍郎赴召",
        "id": "0e6f6fbf-303a-45f8-9296-536f3072da42"
    },
    {
        "author": "樂雷發",
        "paragraphs": [
            "石棧天梯蕩戰塵，誰驅哨馬滿峨岷。",
            "盡看烏犬爲君子，誰問沙蟲化小人。",
            "韃智豈應强兀朮，蜀材正自欠吳璘。",
            "細吟猛虎長蛇句，空對西風淚滿巾。"
        ],
        "title": "聽友人談蜀道事",
        "id": "3c4053be-44a2-4e7a-a243-c87837bdf05f"
    },
    {
        "author": "樂雷發",
        "paragraphs": [
            "天涯亭畔擁提屏，丹荔黄柑滿去程。",
            "皂蓋却迎新別駕，碧幢應憶老先生。",
            "象蹄印雨歸蠻國，鯨鬣掀潮撼海城。",
            "曾是鄉賢分守處，試尋醉石共題名。"
        ],
        "title": "送廣州劉叔治倅欽州兼守事",
        "id": "4fdb062b-5cf9-411d-9cc2-a93539e96e1c"
    },
    {
        "author": "樂雷發",
        "paragraphs": [
            "暮雲春樹飽相思，今共秋風捋白髭。",
            "北闕未知鸚鵡賦，南州空誦鷓鴣詩。",
            "旗亭尚喜髠能飲，客路誰知朔獨饑。",
            "頼有湘翁生計在，且吟九辨擷江蘺。"
        ],
        "title": "逢熊季可",
        "id": "98445527-66bd-44df-8f49-870d004715bf"
    },
    {
        "author": "樂雷發",
        "paragraphs": [
            "恭城山水接三湘，應覺他鄉是故鄉。",
            "官況不妨棲枳棘，客程還見食檳榔。",
            "寒暄未定宜加愛，事業無窮要自强。",
            "千古忠魂如可問，試吟雛井漱吟腸。"
        ],
        "title": "送李煥雲赴恭城主簿",
        "id": "e2f02672-999c-479b-9a91-ddeecfe6b721"
    },
    {
        "author": "樂雷發",
        "paragraphs": [
            "石樓峯下寄吟身，靜掩桑樞琢楚珍。",
            "蘋草青莎招隠士，暮雲春樹憶詩人。",
            "門無車馬多嫌僻，家有圖書不似貧。",
            "擬借大鵬揩老眼，何時尊酒得相親。"
        ],
        "title": "寄李伯輝",
        "id": "151c223f-322e-4b4c-8024-3dd125c8ebf7"
    },
    {
        "author": "樂雷發",
        "paragraphs": [
            "堯山分手舜山逢，呼酒旗亭兩鬢蓬。",
            "客思且須論契闊，詩交應不計窮通。",
            "兒曹富貴秋烟外，前輩風流落葉中。",
            "明日吟船又何處，渡江衣冷荻花風。"
        ],
        "title": "舜祠送桂林友人",
        "id": "df75ecee-050d-4c91-bbda-d4b6da4e97ba"
    },
    {
        "author": "樂雷發",
        "paragraphs": [
            "千菊溪頭話別情，君行我住兩伶俜。",
            "山中有酒招元亮，石上無禾養百齡。",
            "狼尾屋低苔漠漠，龍鬚菜長水泠泠。",
            "故鄉語燕應堪聽，莫放扁舟過洞庭。"
        ],
        "tags": [
            "洞庭湖"
        ],
        "title": "送董炎震歸攸縣",
        "id": "bcb5f195-95a5-4397-98ff-9215e9481c90"
    },
    {
        "author": "樂雷發",
        "paragraphs": [
            "家住衡山茗塢深，軒轅道士是知音。",
            "窊尊酒好聊同醉，石鼎詩難莫浪吟。",
            "雨外虺隤寒食路，花邊格磔故鄉心。",
            "却懷世上揚雄少，腸斷侯芭何處尋。"
        ],
        "tags": [
            "衡山"
        ],
        "title": "贈衡山侯霖",
        "id": "6b08c732-57ef-4896-84b4-0a71a429ce24"
    },
    {
        "author": "樂雷發",
        "paragraphs": [
            "知君無地種江蘺，看了衡山看九疑。",
            "客路不堪還話別，侯門何處可題詩。",
            "吟青羅带行離岸，唱白銅鞮過習池。",
            "呼酒試澆征馬足，繡臺油幕有相知。"
        ],
        "tags": [
            "衡山"
        ],
        "title": "送駱丞謁襄帥廣西憲",
        "id": "da5d1420-b02f-44c6-9907-03181dd661a0"
    },
    {
        "author": "樂雷發",
        "paragraphs": [
            "醉呼仙叟共浮湘，稛載風烟滿錦囊。",
            "名似浦雲山雨起，詩連沅芷澧蘭香。",
            "好吟秋月招元結，莫賦朝雲惱楚襄。",
            "吳巨老仙今寂寞，行人還解識珩璜。"
        ],
        "title": "題豫章宋德父游湘詩卷",
        "id": "cc488fb1-37c1-4855-ad60-9ffc0f30f4e3"
    },
    {
        "author": "樂雷發",
        "paragraphs": [
            "雨過池塘路未乾，人家桑柘带春寒。",
            "野巫豎石爲神像，稚子搓泥作藥丸。",
            "柳下兩姝爭餉路，花邊一犬吠征鞍。",
            "行吟不得東溪聽，借硯村廬自寫看。"
        ],
        "title": "常寧道中懷許介之",
        "id": "fd87165d-855d-4fdd-bc19-4216bf14e3c2"
    },
    {
        "author": "樂雷發",
        "paragraphs": [
            "曾佐元戎洗綠林，此翁何止擅詩聲。",
            "久辭驃騎尋瓢飲，誰引鳴騶聒耦耕。",
            "厚禮正羅溫處士，浮名還汙阮先生。",
            "衡茅那識絲綸美，尚擬升堂結社盟。"
        ],
        "title": "題許介之譽文堂  其一",
        "id": "081c404c-8de4-4bd4-ad7c-792817120813"
    },
    {
        "author": "樂雷發",
        "paragraphs": [
            "姜夔劉過竟何爲，空向江湖老布衣。",
            "造物忌名從古有，詩人得位似君稀。",
            "聖朝自要求參朮，吾道何應賤蕨薇。",
            "晚節黄花須愛護，且教湘士挹芳菲。"
        ],
        "title": "題許介之譽文堂  其二",
        "id": "0c568b28-decd-4b68-b7b3-5e6e7b8d6d5e"
    },
    {
        "author": "樂雷發",
        "paragraphs": [
            "太極樓頭霽月寒，斷弦綠綺不堪彈。",
            "窗前自長濂溪草，澤畔還枯正則蘭。",
            "蒼野騷魂惟我弔，烏臺詩案倩誰刊。",
            "傷心空有金陵集，留與江湖灑淚看。"
        ],
        "title": "濂溪書院弔曾景建",
        "id": "91adbac9-e969-4af7-8db1-59ce9d6fa78b"
    },
    {
        "author": "樂雷發",
        "paragraphs": [
            "紙上珊瑚間木難，曾敲黄閣卸吟鞍。",
            "賞音今有平園否，得句堪尋岣嶁刊。",
            "鸚鵡夜棲金屋冷，的盧秋戰玉關寒。",
            "春風歸雁那知己，寄與深宮絕塞看。"
        ],
        "title": "許介之以丞相周益公所書古樂府四篇見寄敬題其後",
        "id": "0f93360d-5eff-40e4-9119-8a3b4fe0e754"
    },
    {
        "author": "樂雷發",
        "paragraphs": [
            "婁敬金繒滿去輈，便看雷雨潤遐陬。",
            "諸賢自抗排雲議，宰相方深偃月謀。",
            "湘國乍聞悲鵩鳥，秣陵還聽唱符鳩。",
            "九原晏老君知否，搔首青編恨未休。"
        ],
        "title": "讀繫年錄",
        "id": "99f2deb3-dc56-450d-8d2b-6e58bf8f8e1e"
    },
    {
        "author": "樂雷發",
        "paragraphs": [
            "赤壁濡須事已虛，且依櫟閘酹芳壺。",
            "九原尚擬吞銅雀，千載今惟記赤烏。",
            "湘浦有人修舊祀，荆州無地展雄圖。",
            "定知斫案英靈在，閒對祠前洗湛盧。"
        ],
        "title": "櫟閘吳大帝廟",
        "id": "c0d5668d-87dc-493f-afb4-19cbed84eea3"
    },
    {
        "author": "樂雷發",
        "paragraphs": [
            "功名要結後人知，馬革何妨死裹尸。",
            "漢帝可能疑薏苡，湘民却解薦江蘺。",
            "紙錢撩亂巫分胙，粉壁闌斑客寫詩。",
            "墮水跕鳶無處問，灘頭斜照曬鸕鷀。"
        ],
        "title": "昭陵渡馬伏波廟",
        "id": "2699d4fd-7213-4979-bf00-10edd7a322cf"
    },
    {
        "author": "樂雷發",
        "paragraphs": [
            "仙桂靈椿各典刑，飄飄姿韻激天鯨。",
            "家傳八葉鹽梅種，詩接三蘇父子名。",
            "四海盡將看縣譜，一堂那許與文盟。",
            "塵埃不敢相親炙，且汲渝溪濯客纓。"
        ],
        "title": "記蕭大山父子",
        "id": "bc490b6c-bd01-4629-a457-df5af1d60d60"
    },
    {
        "author": "樂雷發",
        "paragraphs": [
            "東皇太一待新詩，共喜星槎泝楚涯。",
            "父老盡將看鸑鷟，使君應不問狐狸。",
            "江頭芳杜催行色，境內甘棠有去思。",
            "細讀詔書搔短髮，瓣香那識帝王師。"
        ],
        "title": "謁張兵部時守臨江新除湖南倉",
        "id": "2a79e160-f23b-468e-9801-651422f998ea"
    },
    {
        "author": "樂雷發",
        "paragraphs": [
            "玉笥山前水拍空，知君何處繫吟篷。",
            "敢輕奇士題凡鳥，漫有憂心咏阜螽。",
            "沅芷澧蘭猶可寄，江雲渭樹苦難同。",
            "門前草木皆詩卷，獨倚篔簹嘯晚風。"
        ],
        "title": "蘇瑩中先往新淦過新喻訪之不遇賦詩爲寄",
        "id": "60d97967-51c1-4328-af47-c42fa7d97ab6"
    },
    {
        "author": "樂雷發",
        "paragraphs": [
            "翡翠芙蓉去路荒，許渾詩裏認封疆。",
            "昔聞古佛傳宗印，今得吟仙綰縣章。",
            "魚婢蟹奴供俎豆，馬人龍戶雜耕桑。",
            "澹翁應解知心事，試汲寒泉薦瓣香。"
        ],
        "title": "送蕭大山赴新興令",
        "id": "a0f5dd4b-d4ae-46aa-836f-5ace76578925"
    },
    {
        "author": "樂雷發",
        "paragraphs": [
            "網盡珊瑚採盡珠，只餐秋菊養詩臞。",
            "永嘉同社聲名在，乾道遺民行輩孤。",
            "我恨朱門無食客，君言青史有窮儒。",
            "饑寒正用昌吾道，且對鈐岡共撚鬚。"
        ],
        "title": "訪菊花山人沈莊可",
        "id": "39f8f42a-d977-4129-91ed-37381c37acc6"
    },
    {
        "author": "樂雷發",
        "paragraphs": [
            "未曾相見已相知，楚粵江山棣萼詩。",
            "每恨乾坤催我老，却於湖海識君遲。",
            "機雲才藻今無幾，管鮑襟期說向誰。",
            "靡靡亂山嘶瘦馬，碧雲日暮正相思。"
        ],
        "title": "懷二蕭",
        "id": "a52eebcb-6e3d-4fb8-a0f1-b40b35a44062"
    },
    {
        "author": "樂雷發",
        "paragraphs": [
            "越冠齊瑟事皆非，疏拙惟甘與世違。",
            "客路鶑花愁裏看，故山烟雨夢中歸。",
            "采薇有備淮南靜，移粟無謀浙右饑。",
            "納納乾坤須俊傑，湘翁祇合製荷衣。"
        ],
        "title": "疏拙",
        "id": "7e2341bc-19fd-4862-924b-b28eac00e3a9"
    },
    {
        "author": "樂雷發",
        "paragraphs": [
            "歸心只有杜鵑知，且倚裴亭遍共撚髭。",
            "客路秋風吹杜若，故園春雨老辛夷。",
            "家貧未辦閒居賦，世濁空吟感寓詩。",
            "邂逅江湖還別去，岸花檣燕兩堪悲。"
        ],
        "title": "陳東甫酒閒舉作歸心只有杜鵑知之句猶未成篇因爲續之",
        "id": "53e9f167-03a8-466b-a445-028fbbb1fc62"
    },
    {
        "author": "樂雷發",
        "paragraphs": [
            "洞庭濯足共題詩，今聽驪駒話別離。",
            "泣玉可能悲卞子，買金只合鑄鍾期。",
            "荷盤翦綠須棲鷺，䳷頂分絲補接䍦。",
            "斗酒彘肩聊自壯，古來騷客例寒饑。"
        ],
        "tags": [
            "洞庭湖"
        ],
        "title": "贈別陳東甫呈尚書鍾公",
        "id": "6f2910c9-3bb6-4bd4-a8a4-55fd35ee50fc"
    },
    {
        "author": "樂雷發",
        "paragraphs": [
            "賈井裴亭遍短筇，紅塵歸騎又匆匆。",
            "我尋桂樹吟招隠，君對蓮花誦易通。",
            "今日江山勞別夢，他年燈火課新功。",
            "濂溪最念初平老，恨聽連牀話未終。"
        ],
        "title": "登潭州懷雪蓬姚使君",
        "id": "9fb9da0b-31b3-4078-a642-42f4909fd375"
    },
    {
        "author": "樂雷發",
        "paragraphs": [
            "吟到湘潭一葉黄，賈胡蹤跡正悲凉。",
            "抱琴沽酒異鄉客，打鼓發船何郡郎。",
            "楚女越商相雜沓，淮鹽浙楮自低昂。",
            "塵埃市井無人識，濯足江頭望八荒。"
        ],
        "title": "下攝市",
        "id": "347ea3b8-7375-4b1c-b81b-0d7d4550ca32"
    },
    {
        "author": "樂雷發",
        "paragraphs": [
            "擬尋岣嶁看蟠螭，且解青鞋濯禹溪。",
            "弔古猶疑九枝柏，談禪且問一莖虀。",
            "虎抓崖樹供僧爨，猿摸廊碑認客題。",
            "應接溪山無好句，滿林空羨亂蟬嘶。"
        ],
        "title": "雪峰寺",
        "id": "11c5df16-9062-4e24-bcbd-b07e54aa9ac2"
    },
    {
        "author": "樂雷發",
        "paragraphs": [
            "閒依禹柏繫征驄，猿鳥應猶怪賤蹤。",
            "正擬開雲訪韓愈，可能避雨識茅容。",
            "朱陵洞裏秋呼鶴，紫蓋峯前曉聽鐘。",
            "欲踏青霞尋勝趣，倦游應許借吟筇。"
        ],
        "title": "到衡岳呈弟山長",
        "id": "33c922b8-63e0-40a4-8f02-e12c196e391d"
    },
    {
        "author": "樂雷發",
        "paragraphs": [
            "洗耳泉頭漱晚凉，西風衣袂水花香。",
            "酒邊豪氣橫荆楚，燈下清談雜晉唐。",
            "天地每窮真俊傑，山林偏有好文章。",
            "試拈茹草同君舞，後夜聞鷄月滿牀。"
        ],
        "title": "許介之館僕於東溪臨發贈別",
        "id": "b7c9922a-fc88-4403-a2e5-f475a346787c"
    },
    {
        "author": "樂雷發",
        "paragraphs": [
            "吟遍吳頭楚尾春，多慚詞客問征塵。",
            "振衣天目尋黄獨，濯足湘江咏白蘋。",
            "宋五已慚稱進士，陳三何用作詩人。",
            "錦囊原屬君家有，分買魚經理釣輪。"
        ],
        "title": "下第歸後李伯輝李景魏索近詩",
        "id": "fcb9ace2-f1c1-417f-ad5e-9aab5faa1567"
    },
    {
        "author": "樂雷發",
        "paragraphs": [
            "楚砧岷葛飽清遊，金節銀菟照幾州。",
            "詩句多如姚少監，行程還似杜參謀。",
            "黄陵夜誦虞妃泣，白帝春吟杜宇愁。",
            "擬問湛溪何處是，夢隨閩國弄漁舟。"
        ],
        "title": "題李湛溪詩集後",
        "id": "62b09bcd-bb42-4431-ad80-eda67b223aff"
    },
    {
        "author": "樂雷發",
        "paragraphs": [
            "盪寇將軍後，唐朝李郤家。",
            "綠華雙薦者，況復古今誇。"
        ],
        "title": "贈李伯輝家譜詩",
        "id": "05a35a08-d740-4410-93e4-d26405f5ac26"
    },
    {
        "author": "樂雷發",
        "paragraphs": [
            "逝騅走鹿各消磨，劍外功臣剩幾多。",
            "四皓兩生元不聽，故鄉枉費大風歌。"
        ],
        "title": "詠史六首 高祖",
        "id": "14abaf83-d0c2-4dd3-9f60-f4ef124fd1f8"
    },
    {
        "author": "樂雷發",
        "paragraphs": [
            "假號偷名只可憐，枉拋錢鎛弄戈鋋。",
            "隴頭燕雀應相笑，鴻鵠元來是項燕。"
        ],
        "title": "詠史六首 陳勝吳廣",
        "id": "17527d8d-f0d1-4c60-8994-10d23d70a9f4"
    },
    {
        "author": "樂雷發",
        "paragraphs": [
            "愁看鍾室劈良弓，何不當時殺蒯通。",
            "今日真王成底事，只應娥姁是英雄。"
        ],
        "title": "詠史六首 韓信",
        "id": "bc3551f6-4a3d-442c-ac4a-2b06018f5e74"
    },
    {
        "author": "樂雷發",
        "paragraphs": [
            "蜥蜴盆邊解滑稽，且分社肉飽蛾眉。",
            "劉郎最怕秋風冷，那聽君言換殿帷。"
        ],
        "title": "詠史六首 東方朔",
        "id": "b3dc5414-9b8a-4970-b439-de59711f90e1"
    },
    {
        "author": "樂雷發",
        "paragraphs": [
            "狗監無端薦薄情，鸘裘犢鼻帝鄉塵。",
            "當時最有文君恨，不識長門買賦人。"
        ],
        "title": "詠史六首 司馬相如",
        "id": "03f3a15a-2962-499f-8b7a-7f6d7b0b8490"
    },
    {
        "author": "樂雷發",
        "paragraphs": [
            "請室冤魂叫不聞，神丘隆碣謾遺文。",
            "平生詞藻誰知己，腐鼠孤雛却悞君。"
        ],
        "title": "詠史六首 班固",
        "id": "aa9b080e-7f9b-46a0-9e44-07069a8b1619"
    },
    {
        "author": "樂雷發",
        "paragraphs": [
            "萬縷春風窣汴堤，錦帆何處柳空垂。",
            "流鶑應有兒孫在，問著隋朝總不知。"
        ],
        "title": "汴堤柳",
        "id": "967725b5-f5b9-48be-9fb5-4b272109b397"
    },
    {
        "author": "樂雷發",
        "paragraphs": [
            "光順門前繫馬吟，弘文館裏翠雲春。",
            "却憐白首河西尉，枉作蓬萊獻賦人。"
        ],
        "title": "讀李羣玉集  其一",
        "id": "c33cddc2-8c8e-49bb-b90e-7386924638fb"
    },
    {
        "author": "樂雷發",
        "paragraphs": [
            "捐玦江頭弄釣舟，蘭花杜若滿芳洲。",
            "如何才子無騷思，只咏薔薇與石榴。"
        ],
        "title": "讀李羣玉集  其二",
        "id": "219de278-361c-47a6-ab87-4e5fdbd64134"
    },
    {
        "author": "樂雷發",
        "paragraphs": [
            "惆悵枯株無晬盤，雲橫太白夢魂寒。",
            "半生驕吝如蝸縮，自把西銘反覆看。"
        ],
        "title": "與復古叔讀橫渠正蒙書  其一",
        "id": "5096e5e6-e2ec-4b4a-8c28-6684ac66b04f"
    },
    {
        "author": "樂雷發",
        "paragraphs": [
            "誰掘驪山起老師，竹林燈火共心期。",
            "年來後學輕前輩，看徹皋比罷講時。"
        ],
        "title": "與復古叔讀橫渠正蒙書  其二",
        "id": "f0c7ab4a-4e52-4ea1-80e6-60d3bde39be7"
    },
    {
        "author": "樂雷發",
        "paragraphs": [
            "仙雲寒鎖碧瑶天，突兀吟壇北斗邊。",
            "試問鳳凰誰得髓，竹林聽雪對牀眠。"
        ],
        "title": "題楊從行湘詩卷  其一",
        "id": "39f6acd4-9071-4ced-b66f-baa7f70c3a70"
    },
    {
        "author": "樂雷發",
        "paragraphs": [
            "叫雲吹玉舜祠邊，醉嚼瓊糜漱石泉。",
            "舊讀離騷今忘却，快披秋卷嗅蘭荃。"
        ],
        "title": "題楊從行湘詩卷  其二",
        "id": "97942552-f8eb-4c76-9ad8-753632f10727"
    },
    {
        "author": "樂雷發",
        "paragraphs": [
            "吟落秋窗燭炧紅，想彈九辯入絲桐。",
            "荃衡豈不如葵菽，誰繼豳風補楚風。"
        ],
        "title": "次韻熊雲瀑秋夜見寄  其一",
        "id": "fcc5c43a-c87d-4439-b600-3b54dea4a4f3"
    },
    {
        "author": "樂雷發",
        "paragraphs": [
            "叫徹蒼梧望八荒，暮雲秋客各淒涼。",
            "此情未許旁人會，愁絕中庭月一方。"
        ],
        "title": "次韻熊雲瀑秋夜見寄  其二",
        "id": "99f7f85b-64c5-494e-bf9c-ad7977749601"
    },
    {
        "author": "樂雷發",
        "paragraphs": [
            "大袖褒衣走浙淮，何人不識鶴山來。",
            "只今心印誰傳得，自摺通書撥篆灰。"
        ],
        "title": "無題",
        "id": "af51704e-f19a-46eb-87cc-fdbb389f92d9"
    },
    {
        "author": "樂雷發",
        "paragraphs": [
            "金柅亭邊柳拂城，春風繫馬酒家吟。",
            "塵埃滿面無人識，却得黄鸝作賞音。"
        ],
        "title": "撫州偶題",
        "id": "7fcfa5e7-c8cf-411d-aad4-02282c56329b"
    },
    {
        "author": "樂雷發",
        "paragraphs": [
            "犬子無從典鷫鸘，荒村忍渴望瀟湘。",
            "楚王萍實甜如蜜，不許詩人取次嘗。"
        ],
        "title": "萍鄉病渴",
        "id": "e4f94a88-3038-49ab-b2e4-c497b27c3cf1"
    },
    {
        "author": "樂雷發",
        "paragraphs": [
            "卮酒豚蹄客裏歡，石尤風緊枲衣單。",
            "東陽病骨如鸚鵡，最怯南州社日寒。"
        ],
        "title": "甲午社日客桂林",
        "id": "61fa7acb-c82b-40fd-8cf2-2abc51b1fe1c"
    },
    {
        "author": "樂雷發",
        "paragraphs": [
            "塵滿湘翁薜荔衣，江湖歲晚鬢成絲。",
            "桂州楊五今何處，雪片梅花枉費詩。"
        ],
        "title": "桂林歲晚憶鍾尚書",
        "id": "f1067c62-6259-4728-9613-5c2b74b4d680"
    },
    {
        "author": "樂雷發",
        "paragraphs": [
            "醉敲茶臼嘯秋烟，苦欠高陽買酒錢。",
            "擬入亂山餐柏葉，石牀閒對麝香眠。"
        ],
        "title": "醉中偶成",
        "id": "af7fc6b9-8773-442e-83ef-43f52c1c8d1c"
    },
    {
        "author": "樂雷發",
        "paragraphs": [
            "閬仙去補荔支譜，梅谷歸呈飛鶩秋。",
            "惟有瓜坡共君在，馬蹄何苦又昭州。"
        ],
        "title": "送友人游昭州呈陳謙之僉判  其一",
        "id": "23336d1e-7381-46d5-b8eb-dd9308ef8264"
    },
    {
        "author": "樂雷發",
        "paragraphs": [
            "道鄉牽損衮龍衣，謫墮天涯咏楚蘺。",
            "莫放蹇馿游別處，拾青閣下有殘碑。"
        ],
        "title": "送友人游昭州呈陳謙之僉判  其二",
        "id": "39c36673-f3ea-4544-8cfe-504161fff35d"
    },
    {
        "author": "樂雷發",
        "paragraphs": [
            "鵬運堂前話別愁，菭蘠三度楚江秋。",
            "近懷莫向元龍道，問舍求田是□頭。"
        ],
        "title": "送友人游昭州呈陳謙之僉判  其三",
        "id": "6400db8c-d56c-46ea-a8e7-b424e14d5adc"
    },
    {
        "author": "樂雷發",
        "paragraphs": [
            "蜾蠃銜蟲入破窗，枕書一垛竹方牀。",
            "家僮偶見草頭字，誤認離騷是藥方。"
        ],
        "title": "夏日偶書",
        "id": "8db5aeb6-79e6-4143-9e18-19d6164c1974"
    },
    {
        "author": "樂雷發",
        "paragraphs": [
            "兒童籬落带斜陽，豆莢薑芽社肉香。",
            "一路稻花誰是主，紅蜻蜓伴綠螳螂。"
        ],
        "title": "秋日行村路",
        "id": "a4105d05-aa6f-4bed-9efe-25406175e22d"
    },
    {
        "author": "樂雷發",
        "paragraphs": [
            "飛飛綠鳳挂梅梢，猶記來時雪擁袍。",
            "今日歸舟新淦路，擔頭稚子賣櫻桃。"
        ],
        "title": "新淦偶成",
        "id": "41bd63d2-4cfb-461b-87f3-3932883b5c52"
    },
    {
        "author": "樂雷發",
        "paragraphs": [
            "燕子樓頭一曲春，曾騎驕馬擲黄金。",
            "如今世事漫頭雪，破屋孤燈忍凍吟。"
        ],
        "title": "贈吳季詩",
        "id": "d8a1f364-11ad-4b35-9f65-55f9f16e1e76"
    },
    {
        "author": "樂雷發",
        "paragraphs": [
            "羅带江頭蛻繡衣，人歸香草謝家池。",
            "祇今玉樹埋何處，惆悵僧房認得詩。"
        ],
        "title": "演教寺弔樓居朱漕  其一",
        "id": "ca3ac758-0138-4a5e-a321-42ae6da9bcb7"
    },
    {
        "author": "樂雷發",
        "paragraphs": [
            "穿塚難酬地下知，逢人多說項斯詩。",
            "今朝痛灑西州淚，萬里梅花欲放時。"
        ],
        "title": "演教寺弔樓居朱漕  其二",
        "id": "373d054d-17a1-4fa5-9fc1-b8b7187f2d24"
    },
    {
        "author": "樂雷發",
        "paragraphs": [
            "滄流翠竹接仙扃，靈菜丹虬拱上真。",
            "擬就玄翁分半榻，閒聽秋雨守庚申。"
        ],
        "title": "延真道院",
        "id": "853deaac-6095-4ead-8967-1937b44dc29e"
    },
    {
        "author": "樂雷發",
        "paragraphs": [
            "雪片梅花滿硯池，芙蓉幕裏客歸遲。",
            "今朝解了公家事，儘聽轅門報酉時。"
        ],
        "title": "訪趙愚齋不遇謁者云入幕抵晚方歸因成一絕奉寄",
        "id": "e9352ed0-ea58-47c4-a082-d6b2373af21e"
    },
    {
        "author": "樂雷發",
        "paragraphs": [
            "姜夔荒塚白蘋深，鸑鷟無聲結綠沈。",
            "擬向鄱陽尋後杜，只招張叟聽君吟。"
        ],
        "title": "史主簿以授菴習稿見示敬題其後并寄張宗瑞  其一",
        "id": "511b1009-0e55-4448-9e79-f1e4fb011453"
    },
    {
        "author": "樂雷發",
        "paragraphs": [
            "吟了南樓到庫樓，塞雲邊月困雕鎪。",
            "只今南北無詩禁，曾有新編遏韃不。"
        ],
        "title": "史主簿以授菴習稿見示敬題其後并寄張宗瑞  其二",
        "id": "914e2289-ae58-4bca-9c84-b019856375b1"
    },
    {
        "author": "樂雷發",
        "paragraphs": [
            "看盡槐花賣卜人，窊尊且認舊碑文。",
            "只今世上無清惠，却恐元郎解笑君。"
        ],
        "title": "術士醴陵丁夢榮將之舂陵有贈  其一",
        "id": "b9142ed2-c339-4d6e-ab26-3e7a7ddc5620"
    },
    {
        "author": "樂雷發",
        "paragraphs": [
            "綠水池邊舊釣磯，何時歸去濯征衣。",
            "千年城郭應無恙，祇怕風塵老令威。"
        ],
        "title": "術士醴陵丁夢榮將之舂陵有贈  其二",
        "id": "1310bedf-5cfb-4a8d-b756-d8ab1a60f2ab"
    },
    {
        "author": "樂雷發",
        "paragraphs": [
            "快把詩書洗瘴茅，雕題墨齒盡同胞。",
            "天涯那得隨衿佩，試借升堂講義鈔。"
        ],
        "title": "送歐陽平仲起鬰林教官  其一",
        "id": "f390db09-79fa-46ee-9947-d5b0ceb06a1f"
    },
    {
        "author": "樂雷發",
        "paragraphs": [
            "古來節婦比忠臣，怊悵明珠一窖塵。",
            "千古綱常君記取，題詩煩問墜樓人。"
        ],
        "title": "送歐陽平仲起鬰林教官  其二",
        "id": "4870e8c7-816b-4f5d-9164-07887666e7fa"
    },
    {
        "author": "樂雷發",
        "paragraphs": [
            "征衲無人補舊綿，蕭條客枕楚萍邊。",
            "撥殘石炭西窗冷，却憶山家榾柮烟。"
        ],
        "title": "萍鄉和王堯章韻",
        "id": "2f93fd69-ae2d-4e94-9163-0fe84241a8c2"
    },
    {
        "author": "樂雷發",
        "paragraphs": [
            "和遍陶翁飲酒詩，醉籠天地入鴟夷。",
            "細看官爵成何物，肯带奚囊過九疑。"
        ],
        "title": "趙司法詩集自題近道蓋取工部所貽元隠居詩中語也因書二絕  其一",
        "id": "1bf3f306-3878-4ab4-af79-f7dc62224cd0"
    },
    {
        "author": "樂雷發",
        "paragraphs": [
            "浣花騷伯杳難□，世上寧無元隠居。",
            "讀罷君詩三歎息，斷弦綠綺定何如。"
        ],
        "title": "趙司法詩集自題近道蓋取工部所貽元隠居詩中語也因書二絕  其二",
        "id": "4ab0a922-f52a-4547-a739-5dae435f73f3"
    },
    {
        "author": "樂雷發",
        "paragraphs": [
            "廬山道士菊潭仙，前世滄浪握楚荃。",
            "莫道離騷遺響絕，孤鈎寡珥尚能傳。"
        ],
        "tags": [
            "庐山"
        ],
        "title": "聽廬山胡道士彈離騷  其一",
        "id": "bfc8ef6d-7ff6-45df-942a-bda2af0dd480"
    },
    {
        "author": "樂雷發",
        "paragraphs": [
            "弔湘誰解薦江蘺，忠憤泠泠寫七絲。",
            "愁絕九疑山下聽，重華應許就陳詞。"
        ],
        "tags": [
            "庐山"
        ],
        "title": "聽廬山胡道士彈離騷  其二",
        "id": "932e7891-924b-4667-911f-8e5586ee7442"
    },
    {
        "author": "樂雷發",
        "paragraphs": [
            "滿池蜀錦照深衣，盡日憑欄課楚詞。",
            "要識此花香絕處，露凉風細雨晴時。"
        ],
        "title": "題王堯章佇香亭  其一",
        "id": "37807659-4809-4b9c-8ec1-fd0c8df23adb"
    },
    {
        "author": "樂雷發",
        "paragraphs": [
            "對花味道興何長，好學顔家到坐忘。",
            "莫與紅塵兒輩道，心清正自得真香。"
        ],
        "title": "題王堯章佇香亭  其二",
        "id": "0ba8ccfb-9682-494a-8315-8fea58f56aaa"
    },
    {
        "author": "樂雷發",
        "paragraphs": [
            "故園荷屋傍濂溪，苦愛蓮花入夢思。",
            "今日題詩還自笑，江湖塵土鬢成絲。"
        ],
        "title": "題王堯章佇香亭  其三",
        "id": "e73c6ccb-b657-4f1e-83c8-b720908e15d1"
    },
    {
        "author": "樂雷發",
        "paragraphs": [
            "檳榔口裏吐參苓，折檻無門九虎深。",
            "家在道鄉亭畔住，定應千古有知音。"
        ],
        "title": "題昭州田廷亮書稿後  其一",
        "id": "d010f46d-8a40-45a2-bae8-0c62e675258e"
    },
    {
        "author": "樂雷發",
        "paragraphs": [
            "少海無波鶴禁虛，滿朝閉口養曹蜍。",
            "白袍烏帽和寧外，却有山人請建儲。"
        ],
        "title": "題昭州田廷亮書稿後  其二",
        "id": "8194e38a-3a0b-4e0b-b3c2-794eb5e50cfe"
    },
    {
        "author": "樂雷發",
        "paragraphs": [
            "對坐如禪舍，閒燒石乳香。",
            "書看新講義，藥問未傳方。",
            "僕語梅花裏，僧經竹案傍。",
            "題詩吾豈敢，窗戶半吟章。"
        ],
        "title": "訪伯父幽居",
        "id": "73cbbbb6-22bc-4d85-b917-943cd322983e"
    },
    {
        "author": "樂雷發",
        "paragraphs": [
            "陽華萬疊雲，無計得相尋。",
            "所學皆時好，何人知爾心。",
            "莎城百粵遠，雪嶠一翁吟。",
            "已是懷人極，天寒奈水深。"
        ],
        "title": "桂林懷李景魏",
        "id": "ed0209af-6e8e-417f-87f1-b41ff10a939e"
    },
    {
        "author": "樂雷發",
        "paragraphs": [
            "訾家洲畔路，別爾苦怱怱。",
            "說劍令人喜，耽吟與我同。",
            "旌旗楓鬼雨，舟楫鱟簰風。",
            "想到瓊峯頂，題詩更紀功。"
        ],
        "title": "桂林送人之瓊州招捕海寇",
        "id": "ad8faa9c-3a4b-4ab6-90c6-f8d796943d38"
    },
    {
        "author": "樂雷發",
        "paragraphs": [
            "疊嶂矗空青，躭幽共一尋。",
            "苔荒碑意古，茗苦道情深。",
            "有興梯蒼壁，無才咏玉簪。",
            "吟仙何處去，我輩復登臨。"
        ],
        "title": "與李盤翁知縣登七星山弔石道士",
        "id": "066bd0ae-b59b-4e12-93f9-c4f184a73319"
    },
    {
        "author": "樂雷發",
        "paragraphs": [
            "水長許由溪，春寒入竹扉。",
            "幾人聽夜雨，惟我怯單衣。",
            "樹罅青燈耿，籬根白菌肥。",
            "明朝有忙事，推枕問漁磯。"
        ],
        "title": "次韻史主簿雨夜見寄",
        "id": "aa4d0205-897c-443c-97db-e0f7f94079eb"
    },
    {
        "author": "樂雷發",
        "paragraphs": [
            "丙穴魚應好，曾經問釣磯。",
            "干戈今未定，城郭是耶非。",
            "詩社尊黄髮，侯門薄布衣。",
            "乾坤滿豺虎，見爾一歔欷。"
        ],
        "title": "道中逢老儒由蜀出",
        "id": "7e2f0363-7bb5-424e-b3d3-076cd930ada3"
    },
    {
        "author": "樂雷發",
        "paragraphs": [
            "時事如頹屋，誰堪任棟梁。",
            "國貧僧牒賤，邊病檄書忙。",
            "有分憂宗社，無才出舉場。",
            "未應王謝輩，揮淚送斜陽。"
        ],
        "title": "時事",
        "id": "e31fad11-8419-474d-8aba-3cdfef0ffa83"
    },
    {
        "author": "樂雷發",
        "paragraphs": [
            "租帖名猶在，何人納稅錢。",
            "燒侵無主墓，地占沒官田。",
            "邊國干戈滿，蠻州瘴癘偏。",
            "不知携老稚，何處就豐年。"
        ],
        "title": "逃戶",
        "id": "30be58c9-021c-40d7-af46-e3d678d307bc"
    },
    {
        "author": "樂雷發",
        "paragraphs": [
            "到此脚跟酸，千峯迥不看。",
            "年深碑字淺，日薄樹陰寒。",
            "石罅巢蜂乳，籬根墮鳥殘。",
            "愛吟還畏嶮，不敢倚欄干。"
        ],
        "title": "登江華寒亭",
        "id": "2280716a-e736-4ab6-bb12-6337c6e3d4a4"
    },
    {
        "author": "樂雷發",
        "paragraphs": [
            "門庭接豆根，吟避市塵喧。",
            "每愛詩無敵，應知學有源。",
            "雲山供俎豆，筆硯長兒孫。",
            "愧我相過數，秋風酒一尊。"
        ],
        "title": "訪表叔李竹齋",
        "id": "f94622a8-b58b-48ae-9098-11fad137bb35"
    },
    {
        "author": "樂雷發",
        "paragraphs": [
            "今傍南軒住，應知理趣精。",
            "通書多似易，論語不言誠。",
            "擬欲聽微論，猶能慰別情。",
            "江湖風浪隔，腸斷楚鴻聲。"
        ],
        "title": "擬長沙訪姚雪蓬至永返賦此爲寄",
        "id": "ac8d993d-e1d8-44f7-a74d-fbffdd3f783b"
    },
    {
        "author": "樂雷發",
        "paragraphs": [
            "爐冷童吹火，山房夜黯然。",
            "濕薪添茭爇，苦茗带芎煎。",
            "燈暗瀟江雨，詩吟笠澤烟。",
            "老仙何處去，搔首弔塵編。"
        ],
        "title": "雨夜讀陸放翁集",
        "id": "94ddd681-23fe-4dc0-8e72-4e70d5669da4"
    },
    {
        "author": "樂雷發",
        "paragraphs": [
            "天河那可到，山頂翠參差。",
            "村屋煎黄蠟，官爐焙荔支。",
            "地蠻游宦少，縣小迓賓遲。",
            "鼻祖曾吟處，荒苔想滿碑。"
        ],
        "title": "送黄天河",
        "id": "eefbc833-3d12-4e2d-896c-2eb1c4e2b373"
    },
    {
        "author": "樂雷發",
        "paragraphs": [
            "問戶垂楊句，江湖半世看。",
            "不應求五嶺，却自建孤壇。",
            "浙社朋游盡，唐詩氣味寒。",
            "今朝流水譜，只可子期彈。"
        ],
        "title": "呈趙叔愚司理",
        "id": "8177e10a-e066-49e3-ba0c-369f994cd758"
    },
    {
        "author": "樂雷發",
        "paragraphs": [
            "前輩風流歇，江湖欠賞音。",
            "向期行古道，誰解識余心。",
            "月浸金壇冷，雲歸玉笥深。",
            "瀟湘風雨夜，空得夢相尋。"
        ],
        "title": "夢訪劉漫堂曾雪巢二先生",
        "id": "b5d228a6-eed5-4f97-a2ac-6751fe4872eb"
    },
    {
        "author": "樂雷發",
        "paragraphs": [
            "南客帝鄉歸，青袍照綠髭。",
            "問知當世事，解誦聖君詩。",
            "淮蜀軍書急，湘深邸報遲。",
            "空傳廷試策，韋布說邊陲。"
        ],
        "title": "青湘逢廷對人歸因問時事",
        "id": "0f60c35f-dde8-436c-97fc-1def73d9b10c"
    },
    {
        "author": "樂雷發",
        "paragraphs": [
            "律院僧應俗，亭荒草木刪。",
            "無碑堪考古，有客自看山。",
            "竹好惟嫌密，雲多不自閒。",
            "小溪知最近，童浴夜方還。"
        ],
        "title": "南林寺",
        "id": "395a7d86-b694-4132-95ea-7be542621f91"
    },
    {
        "author": "釋行海",
        "paragraphs": [
            "幾年不上越王臺，獨立津亭送客迴。",
            "風捲潮聲歸海去，雲排雨勢隔江來。",
            "山藏南渡諸陵樹，沙漲西興一岸苔。",
            "秋後風光圖畫裏，欄干十二憶蓬萊。"
        ],
        "title": "送客有感",
        "id": "99390b4c-2b11-4b00-8952-764fb9d87dc0"
    },
    {
        "author": "釋行海",
        "paragraphs": [
            "不忍送君楊柳津，隔江相憶始相親。",
            "未能款曲論心事，翻似尋常識面人。",
            "一枕落花終夜雨，十年芳草故鄉春。",
            "栽松若有青山剩，借結茅廬作近鄰。"
        ],
        "title": "送石居上人歸別業",
        "id": "4a057978-f1cf-4d89-911e-2a6beacac5d6"
    },
    {
        "author": "釋行海",
        "paragraphs": [
            "二友東歸我獨存，欲言心事恐消魂。",
            "片帆明日知何處，一路青山看到門。",
            "別後寄書期再見，靜中開卷憶同論。",
            "自憐不得相隨去，梅雨蕭蕭海氣昏。"
        ],
        "title": "送寧道二友",
        "id": "0bab5577-b917-4268-a788-78f0612d5e4c"
    },
    {
        "author": "釋行海",
        "paragraphs": [
            "無緣同上浙東船，親老家貧每自憐。",
            "蹤跡久留千里外，情懷不比十年前。",
            "客遊何處無芳草，人別他鄉有杜鵑。",
            "別後欲知鄉裏事，煩君千萬寄魚牋。"
        ],
        "title": "送寧雪磯歸剡",
        "id": "c2f1bdc8-62e6-414d-8400-517353bd8af3"
    },
    {
        "author": "釋行海",
        "paragraphs": [
            "蛩吟木落帝王州，我亦凄凉感旅遊。",
            "正起四方朋友念，又添一個別離愁。",
            "溪村棹急紅菱雨，山市砧催白雁秋。",
            "聞道北堂相憶久，西風吹柳曲江頭。"
        ],
        "title": "送曲江爲上人歸省",
        "id": "8d79d09f-1433-4427-aadf-7da58f1c45d5"
    },
    {
        "author": "釋行海",
        "paragraphs": [
            "茫茫野水接秋天，載去蘋花月一船。",
            "世上豈無閑宇宙，吳中別有好林泉。",
            "田豐綠薺桃晨雨，爨老紅蘿閉夕烟。",
            "早晚亦歸王戴邑，谿房相對鷺鷥眠。"
        ],
        "title": "送以道上人住常州王潜泉別業",
        "id": "d360e57e-3df9-4b64-b69a-8b883d622fac"
    },
    {
        "author": "釋行海",
        "paragraphs": [
            "中分吳越大江流，君自東歸我尚留。",
            "烟鎖白楊漁浦晚，風鳴黄葉鳳城秋。",
            "窮途散盡三千客，故國難忘十二樓。",
            "依舊團圓今夜月，照吟不照別離愁。"
        ],
        "title": "送清上人歸暨陽",
        "id": "28e962fd-6ab5-4acb-95a1-c6f194b852a9"
    },
    {
        "author": "釋行海",
        "paragraphs": [
            "暮蟬黄葉徧長安，澹泊交情別亦難。",
            "客路何時又相見，菊花今日更同看。",
            "一帆風露官河曉，十月蒹葭雁磧寒。",
            "別後相思那可免，水雲西望白漫漫。"
        ],
        "title": "送希晉還雲間",
        "id": "b46745aa-fb28-478b-bd92-6ea923d5216a"
    },
    {
        "author": "釋行海",
        "paragraphs": [
            "尋常送客尚多愁，况是天涯寂寞秋。",
            "曉別蛩聲黄葉寺，夜分漁火白蘋洲。",
            "病餘骨肉添新夢，歸後風烟憶舊遊。",
            "何處何時又相見，青山長在水長流。"
        ],
        "title": "送清上人歸苕溪",
        "id": "7f92740a-da42-4e18-aafa-e45abfc90fc6"
    },
    {
        "author": "釋行海",
        "paragraphs": [
            "心對青燈作死灰，劍池山色思徘徊。",
            "頂初試笠應嫌重，教有招書己懶開。",
            "楚塞數行春雁轉，吳天一片白雲來。",
            "定回月在松頭靜，還上生公舊講臺。"
        ],
        "title": "送立上人離天竺講席往依虎丘禪院",
        "id": "587504b7-4b30-4ded-bdcf-69a93f70b47d"
    },
    {
        "author": "釋行海",
        "paragraphs": [
            "老子窮通聽我吟，山中惟有我同心。",
            "數莖白髮驚年老，幾度青燈戀夜深。",
            "冰鎖蛟龍盤大澤，雲遮蘭蕙託幽林。",
            "道行亦自東浮海，海國清風引梵音。"
        ],
        "title": "送無作上人之四明  其一",
        "id": "35ff2ef3-443c-46ed-93c2-68c68a73b295"
    },
    {
        "author": "釋行海",
        "paragraphs": [
            "天涯彼此一閑身，同看梅花幾度春。",
            "寒怕山川行色近，夜圍燈火別情真。",
            "君還西上當何日，我欲東歸未有因。",
            "鄉社只今寥落甚，豈堪相送老成人。"
        ],
        "title": "送無作上人之四明  其二",
        "id": "fa113677-e6c4-4ed6-bed1-6b9c0ace1cfe"
    },
    {
        "author": "釋行海",
        "paragraphs": [
            "天地蕭蕭萬木乾，獨摇金錫下長安。",
            "從來作客今如此，始欲留君亦自難。",
            "帆带北風潮信急，雪迷南國雁聲寒。",
            "分明一片相思意，湖上青山誰共看。"
        ],
        "title": "送無作上人之四明  其三",
        "id": "5ec9c996-962d-4fa3-b904-e8afc43b678f"
    },
    {
        "author": "釋行海",
        "paragraphs": [
            "春來我亦夢家林，萬水千山不可尋。",
            "白雪易侵遊子鬢，黄金難買故人心。",
            "夜船摇月平河穩，曉嶺登雲古樹深。",
            "湖上又期寒食後，倚欄同對落花吟。"
        ],
        "title": "送秋谷蘭上人",
        "id": "cb7be1ea-f5c5-4aaa-b8f3-eefcb2a5c139"
    },
    {
        "author": "釋行海",
        "paragraphs": [
            "片帆歸去百花洲，今日因君憶舊遊。",
            "澤國風烟多好景，洞庭林壑最宜秋。",
            "垂虹未霽難收影，頑石如今不點頭。",
            "記得一番吟最苦，翻然惆悵爲吳鈎。"
        ],
        "tags": [
            "洞庭湖"
        ],
        "title": "送人之姑蘇",
        "id": "89c66cd6-5052-407e-8752-e185e3dd8a4c"
    },
    {
        "author": "釋行海",
        "paragraphs": [
            "秋風社燕忽辭梁，志士鷹揚在四方。",
            "一曝十寒吾已老，寸陰尺璧子須忙。",
            "松於雪裏方知操，梅到春前便有香。",
            "此去莫忘燈下約，蠹書重整此山房。"
        ],
        "title": "送子謙皈松江",
        "id": "0068ec6d-7e1e-486f-8b26-391f505507c8"
    },
    {
        "author": "釋行海",
        "paragraphs": [
            "蟋蟀聲中念故鄉，片帆風正渡錢塘。",
            "烟橫浦口魚謳晚，月湧潮頭蜃氣涼。",
            "一脈菲泉清夏后，千年酒甕醉秦皇。",
            "青鞋布襪秋歸早，猶有荷花鏡裏香。"
        ],
        "title": "送先上人歸越",
        "id": "6b0fbf51-3647-4b72-abe9-3e602224c5d2"
    },
    {
        "author": "釋行海",
        "paragraphs": [
            "欲向淮南作勝遊，如何却在雁來秋。",
            "戰曾采石連青海，恨不回龍到白溝。",
            "山立金焦雙砥柱，地分吳楚一江流。",
            "憑君莫上新亭望，北面風烟只舊愁。"
        ],
        "title": "送隆上人遊淮南",
        "id": "031688fb-57dd-4500-9796-86f323b8459c"
    },
    {
        "author": "釋行海",
        "paragraphs": [
            "高卧北山長懶出，忽辭猿鶴上扁舟。",
            "此行爲道無榮念，相送於人有別愁。",
            "峰頂凉宵明月上，門前終日大江流。",
            "東南一路多奇觀，寒拾諸公盡舊遊。"
        ],
        "title": "送雲太虛禪師住台州報恩寺",
        "id": "3c371adb-012c-443b-81ff-7cb984fcac6b"
    },
    {
        "author": "釋行海",
        "paragraphs": [
            "楓落吳江歸興濃，不知何日定相逢。",
            "山中獨對三生石，城外誰聽半夜鐘。",
            "金井露凉鳴蟋蟀，石池霜早歇芙蓉。",
            "新詩別後須相寄，只在雲深第一峰。"
        ],
        "title": "送人之姑蘇",
        "id": "2067cb9b-f5dc-48e6-a873-61e93326a841"
    },
    {
        "author": "釋行海",
        "paragraphs": [
            "此心偏向寂寥難，學至寂寥心自安。",
            "楊柳忽驚秋色晚，芭蕉不耐雨聲寒。",
            "白雲深處人相別，明月圓時我獨看。",
            "極目吳天征棹遠，渡頭斜日落楓丹。"
        ],
        "title": "送壽芳恭三友歸安吉",
        "id": "4f352c91-ef87-4fba-b664-0f7bcdfd2432"
    },
    {
        "author": "釋行海",
        "paragraphs": [
            "秋風何事趣歸期，人物凄凉渡欲垂。",
            "學道須從年少日，苦心直到歲寒時。",
            "近來鄉國無消息，老去情懷怕別離。",
            "愧我徒增懷橘念，弊裘猶自客京師。"
        ],
        "title": "送同里昂上人",
        "id": "71c6fbe5-1701-49c2-ac5a-04c294c3aa88"
    },
    {
        "author": "釋行海",
        "paragraphs": [
            "白苧爲衣草結廬，相逢猶問世何如。",
            "每彈山水忘憂曲，懶上王侯自薦書。",
            "白眼鷗邊窺宇宙，清罇月下宴樵漁。",
            "時情任似長亭柳，纔向秋風日日疎。"
        ],
        "title": "贈李隠士",
        "id": "4ceaaf3a-139b-4f10-afda-180a10d6cfe0"
    },
    {
        "author": "釋行海",
        "paragraphs": [
            "冷觀天地只浮漚，勝水名山徧去遊。",
            "書劍傳家拋弟姪，漁樵作隊賤公侯。",
            "卧聽瀑布分僧榻，醉插梅花上酒樓。",
            "篋裏不留封禪稿，知心江上有沙鷗。"
        ],
        "title": "贈王漁山",
        "id": "46c9fc98-b3bc-47e8-8808-997bbe3f37b6"
    },
    {
        "author": "釋行海",
        "paragraphs": [
            "養竹栽花住玉京，已將功業付閑情。",
            "太平世上無豪傑，大雅場中有老成。",
            "白日長思泉石趣，青樓空沸管絃聲。",
            "冷觀人事如碁局，誰肯忘機過一生。"
        ],
        "title": "贈葉苔磯",
        "id": "d0673ef1-9cb9-4eb1-a857-5ad855d702bc"
    },
    {
        "author": "釋行海",
        "paragraphs": [
            "客中情况果何如，消息傳來恐是虛。",
            "今歲又居何處寺，多時不得故人書。",
            "自憐南北身無定，相隔江山夢亦疎。",
            "若有便風須寄信，白雲深處是吾廬。"
        ],
        "title": "寄新冶城",
        "id": "3ebe9f60-618c-4591-b890-a234e7bba648"
    },
    {
        "author": "釋行海",
        "paragraphs": [
            "一曲相思斷玉絃，白芙蓉畔水生烟。",
            "自從上國人相別，每看中秋月不圓。",
            "蜀馬嘶風驚韃鼓，吳兒殺氣暗漁船。",
            "何當跨鶴來陽羨，同訪黄龍古洞天。"
        ],
        "title": "寄陽羨山俊癯翁",
        "id": "ecac9769-20cb-44fa-b8c8-ed7aca76592e"
    },
    {
        "author": "釋行海",
        "paragraphs": [
            "西遊今已十餘年，更涉波濤路半千。",
            "燕度玉京逢社雨，雁回金斗沒晴烟。",
            "一春簫鼓多成市，五色樓臺半倚天。",
            "我爲思君忘不得，踏花須上北門船。"
        ],
        "title": "寄集慶寺瑞上人",
        "id": "45cfe76c-ca11-47db-a608-0d6bdbecb5cc"
    },
    {
        "author": "釋行海",
        "paragraphs": [
            "別時許有書相寄，望望江東是幾回。",
            "霸越亡吳增感慨，登山臨水復徘徊。",
            "去秋同聽梧桐落，今日獨看鴻雁來。",
            "路隔半千烟靄外，爲誰頻上最高臺。"
        ],
        "title": "寄瑞天藴",
        "id": "927ef152-b151-4862-b5d0-1487f811f8f3"
    },
    {
        "author": "釋行海",
        "paragraphs": [
            "宴坐凌霄峰頂寺，時時音信得相聞。",
            "十年寥落長爲客，四海交遊少似君。",
            "楊柳重青相送處，鷺鷥潔白自成羣。",
            "寒思會面知何日，百里溪山隔暮雲。"
        ],
        "title": "寄象岑上人",
        "id": "18de28de-d334-49d1-9597-270161d8169c"
    },
    {
        "author": "釋行海",
        "paragraphs": [
            "別君容易見君難，三載無書去問安。",
            "身在異鄉春又老，夢回孤館雨生寒。",
            "江山有待人皆往，桃李無言客自看。",
            "東望沃洲何處是，暮雲重疊鎖峰巒。"
        ],
        "title": "寄一貫道",
        "id": "620a66f8-0a14-4009-b841-a0350049ad94"
    },
    {
        "author": "釋行海",
        "paragraphs": [
            "藤花小朶插軍持，香篆輕烟裊裊移。",
            "山鳥不啼禪定處，池魚偏集誦經時。",
            "風聲入戶松千樹，月影臨窗竹一枝。",
            "舊日寒山行道外，崖間葉上亦題詩。"
        ],
        "title": "寄隆虛岩行人",
        "id": "df0b1044-1062-4d65-90df-cb75d536f598"
    },
    {
        "author": "釋行海",
        "paragraphs": [
            "老子歸耕谷口雲，幾年音信不相聞。",
            "青燈事業難忘處，白社蕭條又憶君。",
            "萬岳千岩雙鬢改，三吳百越一江分。",
            "何當亦用蒲輪起，智者遺編有蠹紋。"
        ],
        "title": "寄耕雲先輩",
        "id": "82cacf91-5727-42d2-9baf-7248de21b51a"
    },
    {
        "author": "釋行海",
        "paragraphs": [
            "塔聳霞標在上頭，杖藜猶記昔年遊。",
            "月生丹井樹林靜，烟新碧桃溪澗幽。",
            "夜講石筵龍象集，晝吟岩宇鬼神愁。",
            "思君每欲尋君去，水闊山遥兩鬢秋。"
        ],
        "title": "寄赤城新珩講師",
        "id": "5a7f92ea-fcc6-4e7e-b8e2-53e1c696a9cf"
    },
    {
        "author": "釋行海",
        "paragraphs": [
            "養花天氣雨濛濛，意欲相尋去未通。",
            "自少江湖同苦樂，如今燈火各西東。",
            "百年總是難忘日，一信無由托便風。",
            "曾共月明岩上坐，思君還在月明中。"
        ],
        "title": "懷方山人",
        "id": "45eba912-9fca-4d35-9431-7cdba316b168"
    },
    {
        "author": "釋行海",
        "paragraphs": [
            "三度寄書渾不到，故人書到我方聞。",
            "路歧南北成如此，聚散情懷恰似君。",
            "千里倍看今夜月，兩鄉遥認隔江雲。",
            "寒窗正自憐孤影，聽得斷鴻聲念羣。"
        ],
        "title": "得方山人書因有所懷",
        "id": "2f6cf48b-8b6f-44d8-aa07-3e95e03ea88b"
    },
    {
        "author": "釋行海",
        "paragraphs": [
            "九月遊吳菊盛開，洞庭不去爲君回。",
            "病歸故里留書在，約到明年看駕來。",
            "賓客過門題姓字，菖蒲別主染塵埃。",
            "誰知獨向秋風裏，靜倚山窗對綠苔。"
        ],
        "tags": [
            "洞庭湖"
        ],
        "title": "自嘉興歸天竺懷同友",
        "id": "3bd53d41-6859-4f25-8e30-4644e0043d1f"
    },
    {
        "author": "釋行海",
        "paragraphs": [
            "江南花信厭春寒，鄉路迢迢去亦難。",
            "不解趨時人笑拙，每懷歸計自求安。",
            "明朝芳草空相憶，何處青山復共看。",
            "二十八年清苦志，獨歌白雪對幽蘭。"
        ],
        "title": "辛亥春別湖上諸友",
        "id": "035b417d-c11e-445a-91c2-6818c5c4bd63"
    },
    {
        "author": "釋行海",
        "paragraphs": [
            "寒雲漠漠浦悠悠，短棹同登八月秋。",
            "一寸不磨心似鐵，四方無定迹如鷗。",
            "江鄉雁過蒹葭冷，雨館人分蟋蟀愁。",
            "相見有期還惜別，百年能得幾交遊。"
        ],
        "title": "與中上人至雲間話別",
        "id": "08ed3ee4-07a2-4f18-8825-ffc179ee3453"
    },
    {
        "author": "釋行海",
        "paragraphs": [
            "兄弟相逢在浙西，問家言客思依依。",
            "已難與汝淒涼別，終不教吾獨自歸。",
            "流落異鄉成老貌，別來無處寄寒衣。",
            "死生今日心方穩，消息相傳總是非。"
        ],
        "title": "逢舍弟",
        "id": "d2f5e69b-34d7-40f7-a927-25fbf049f1d6"
    },
    {
        "author": "釋行海",
        "paragraphs": [
            "白首歸看舊種松，十年相別此相逢。",
            "近疎面會因多雨，似隔天涯只一峰。",
            "數樹綠烟鋪薜荔，半池紅露泣芙蓉。",
            "故鄉迢遞故人少，江北江南思萬重。"
        ],
        "title": "時在臨雲寄虎溪侃直山",
        "id": "cf397f96-2b83-48c6-8ec7-9f6e54c02f4a"
    },
    {
        "author": "釋行海",
        "paragraphs": [
            "人隔三州只自知，月明千里是相思。",
            "湖山秋後分題處，朋友叢中憶欠誰。",
            "百歲自完休獻玉，萬般如戲莫悲絲。",
            "餘生定有重逢日，雲水茫茫未可期。"
        ],
        "title": "酬弘道夫",
        "id": "1866e9c0-e806-4ab1-b3c0-e3ac4fb1c8b7"
    },
    {
        "author": "釋行海",
        "paragraphs": [
            "南湖天竺舊同遊，心戀青燈老未休。",
            "梅塢春風吹夢破，竹堂秋雨滴人愁。",
            "鼎分角立英雄世，虎逝龍亡寂寞秋。",
            "天地獨教吾輩在，臨風三些涕橫流。"
        ],
        "title": "哭王秀岩  其一",
        "id": "ae81b2d2-577f-4d75-8a4f-a357bb52283e"
    },
    {
        "author": "釋行海",
        "paragraphs": [
            "十年知己盡消磨，哭到秀岩愁更多。",
            "顧我此生誰繾綣，問天今日事如何。",
            "雨聽蟋蟀成商調，露採芙蓉發楚歌。",
            "畢竟寸情哀不盡，但將榮辱付滄波。"
        ],
        "title": "哭王秀岩  其二",
        "id": "11e583e3-28a2-4f49-a2e1-de42cd20b0d7"
    },
    {
        "author": "釋行海",
        "paragraphs": [
            "白雲寺裏同聽講，卜得山齋竹樹幽。",
            "君已不來梅自發，世皆如夢水長流。",
            "寒燈苦志歸黄土，俗客輕人將白頭。",
            "萬惜少年多是死，靜思吾道轉堪愁。"
        ],
        "title": "悼允上人",
        "id": "eeb2de14-055b-4496-8b6a-2ea3eb03c2f4"
    },
    {
        "author": "釋行海",
        "paragraphs": [
            "楚雨吳烟動客思，江梅發後失歸期。",
            "傳來蹤跡渾無定，飄泊情懷已可知。",
            "鼓角每驚多事日，鶑花空度少年時。",
            "與君如此長相別，苦樂同心更有誰。"
        ],
        "title": "懷珦潜山",
        "id": "dc3e7e4a-e865-4855-a5ac-d748d1e967bf"
    },
    {
        "author": "釋行海",
        "paragraphs": [
            "一載相思始見君，同心長是不同羣。",
            "因看世上多青草，只話山中好白雲。",
            "路遠寄書難得到，夜深別語豈堪聞。",
            "西湖正有梅花發，水堠官程且莫云。"
        ],
        "tags": [
            "西湖"
        ],
        "title": "留癯翁",
        "id": "2b897c39-4f40-4c18-bac8-f7ca616acf14"
    },
    {
        "author": "釋行海",
        "paragraphs": [
            "心因愛物語慈悲，梵律鈔成解受持。",
            "施茗唯燒無繭葉，助橋不伐有巢枝。",
            "忍看獵火巡山穴，貴買罾魚放石池。",
            "多少懷恩如父母，朱門彈鋏少逢知。"
        ],
        "title": "僧號利生",
        "id": "5ec30fdf-0c8a-4660-9cfb-16cd06fa7360"
    },
    {
        "author": "釋行海",
        "paragraphs": [
            "十載青燈自苦辛，懶將白眼顧浮塵。",
            "鳳聲偏近瑶臺月，草色難連玉樹春。",
            "雲有去來非本意，世無榮辱是何人。",
            "幾番分坐梅邊石，却話桃源只避秦。"
        ],
        "title": "喜方溪復歸白雲",
        "id": "291420ff-e45b-436f-9968-3111560fa4d9"
    },
    {
        "author": "釋行海",
        "paragraphs": [
            "憶鳳求麟最可憐，白頭躑躅幾山川。",
            "塵昏泗水絃歌地，灰冷咸陽竹帛烟。",
            "萬里雲霄曾放鶴，五湖風月滿歸船。",
            "乾坤自有知音在，牙也何須便絕絃。"
        ],
        "title": "喜招樵屋遠歸",
        "id": "bd15bb67-5bae-4bea-aee5-25b1dd42383a"
    },
    {
        "author": "釋行海",
        "paragraphs": [
            "一片禪心無用處，蘋花溪上看垂綸。",
            "也知白璧黄金貴，何似青鞋布襪貧。",
            "吟畔山川生哭泣，筆頭蘭竹露精神。",
            "如今雲散泉流去，淡日凄風雜野塵。"
        ],
        "title": "雲泉禪師哀詞",
        "id": "4e2a321b-738f-49a5-abd0-d42c4e0ae8d9"
    },
    {
        "author": "釋行海",
        "paragraphs": [
            "君住江西我浙東，偶然相識在吳中。",
            "知名彼此非今日，愛客情懷有古風。",
            "歷數山川遊已徧，苦吟風月趣還同。",
            "不須惜我匆匆別，約在天街看菊叢。"
        ],
        "title": "留別陳藏一",
        "id": "844e2c07-6e90-416d-8df8-639f1296f7e6"
    },
    {
        "author": "釋行海",
        "paragraphs": [
            "書劍衝寒到日邊，烟霞曾結幾生緣。",
            "醉邀明月逢梅醒，嘯入青山對竹眠。",
            "老晤莊周爲蝶後，誰思腐草化螢前。",
            "新詩自有經綸志，乘興莫將紅葉偏。"
        ],
        "title": "和湯秘書見寄韻",
        "id": "694cbb69-279b-4d80-9cd3-6165e506edce"
    },
    {
        "author": "釋行海",
        "paragraphs": [
            "平原漠漠带晴川，秋草秋風又一年。",
            "堯舜不知今日事，烟霞同結幾生緣。",
            "未聞世道如絃直，應怪鷗身似雪鮮。",
            "臨水登山情亦懶，枕書閑向北窗眠。"
        ],
        "title": "和浩師書事",
        "id": "fa9e671f-5bc5-4bcb-864e-93716c0a1e54"
    },
    {
        "author": "釋行海",
        "paragraphs": [
            "幾度懷歸浙水東，無端又下白雲中。",
            "當窗石色寒留雨，出洞猿聲靜带風。",
            "崖底碧烟生暮景，樹頭紅子落晴空。",
            "酷憐後夜薌林月，照我思君處不同。"
        ],
        "title": "和馨果二友見寄韻",
        "id": "21cc9bb0-701b-49aa-86e7-deb84fda3c54"
    },
    {
        "author": "釋行海",
        "paragraphs": [
            "我住千巖萬岳州，金華佳處未曾遊。",
            "心期小艇頻歸洞，夢带清風獨倚樓。",
            "野店霜深聞寒雁，水村月淡見沙鷗。",
            "明朝還憶西湖上，楊柳芙蓉正暮秋。"
        ],
        "tags": [
            "西湖"
        ],
        "title": "湖上送志道歸金華",
        "id": "7fc21d72-c334-4672-838d-f6ae075ba5e5"
    },
    {
        "author": "釋行海",
        "paragraphs": [
            "凄凉木末搴芙蓉，萬里鷹揚路忽窮。",
            "箭到紅心翻墮地，花成綠子又隨風。",
            "可憐玉兔沉滄海，却放寒烏占碧桐。",
            "萬事看來都是夢，山林猶憶舊英雄。"
        ],
        "title": "洞微翁挽章",
        "id": "cf2723ef-7a91-49aa-84be-d4f5d7849411"
    },
    {
        "author": "釋行海",
        "paragraphs": [
            "千金溪上歸雲閣，雙檜峰前聽雨齋。",
            "兩地相思春冷淡，尺書難盡客情懷。",
            "風兼水氣寒吹帽，雨積簷聲夜滴階。",
            "想得梅邊舊行徑，履痕聞被落花埋。"
        ],
        "title": "寓歸雲閣懷上竺聽雨齋馨果二友",
        "id": "e10e5135-ba5f-442a-948d-8b2a8512949f"
    },
    {
        "author": "釋行海",
        "paragraphs": [
            "樓倚飛來小朶峰，每因動業思重重。",
            "三千日月欺王母，百二山河誤祖龍。",
            "石淺易知丹井味，洞深難見白雲蹤。",
            "自慚半座分花雨，無復人聽夜講鐘。"
        ],
        "title": "天竺浮尋小樓",
        "id": "7c310439-cae0-4912-8516-2d7fc7d3b902"
    },
    {
        "author": "釋行海",
        "paragraphs": [
            "紫袍烏帽馬蹄輕，曉浥秋山桂露清。",
            "慷慨劇談當世事，艱難方見故人情。",
            "杏園舊宴魁麟筆，蓮幙重開佐鳳城。",
            "青瑣玉堂殊有待，江淮何日可休兵。"
        ],
        "title": "天竺謝竹心陳通判見訪  其一",
        "id": "d64fb4ff-39b7-4b58-bb17-061821af67b4"
    },
    {
        "author": "釋行海",
        "paragraphs": [
            "三十餘年別剡川，一瓢分飲葛洪泉。",
            "當時玄度尋支遁，今日昌黎欠大顛。",
            "遊宦石頭懷往事，傷心瓜步梗來船。",
            "盍應借箸趨前列，北面風寒快著鞭。"
        ],
        "title": "天竺謝竹心陳通判見訪  其二",
        "id": "a4d96d09-694c-45b0-bd08-7aafacd33ec2"
    },
    {
        "author": "釋行海",
        "paragraphs": [
            "九州烟景雜塵埃，自愛吾廬住鹿臺。",
            "百計不如歸最好，五行只可問無災。",
            "野園日暖花爭發，貧屋春深燕自來。",
            "王戴風流千載下，水聲山色更徘徊。"
        ],
        "title": "鹿臺止作  其一",
        "id": "c41d89c7-f419-4338-9995-a7a0b7bcc9f6"
    },
    {
        "author": "釋行海",
        "paragraphs": [
            "林下寥寥宇宙寬，孤懷懶與世相干。",
            "窮通有限隨時好，仁義相拘作事難。",
            "故國不知春後信，他山頻在夢中看。",
            "棠梨花發幽窗下，遊蝶不來風雨寒。"
        ],
        "title": "鹿臺止作  其二",
        "id": "c62f930a-5087-44d7-bf89-ed240ce28a81"
    },
    {
        "author": "釋行海",
        "paragraphs": [
            "東風曉出鳳凰城，烟棹悠悠春水平。",
            "征雁北歸鄉有思，大江東去世無情。",
            "渡人來往青山在，霸業興亡白鳥驚。",
            "惆悵鯨吞心未死，至今朝暮逐潮生。"
        ],
        "tags": [
            "钱塘江"
        ],
        "title": "渡錢塘江",
        "id": "e0dfe51a-b02b-4c6d-a528-777e532d5f14"
    },
    {
        "author": "釋行海",
        "paragraphs": [
            "玉京仙額篆封苔，密密春雲洞不開。",
            "白蟒降時憑鐵錫，紅霞飛處接瑶臺。",
            "林幽怪石如人立，夜靜空山有鬼哀。",
            "一曲鳳簫聲已斷，釋籤岩下獨徘徊。"
        ],
        "title": "赤城",
        "id": "61b3e4a1-b2bd-4b56-8b85-ae3dd85f43d9"
    },
    {
        "author": "釋行海",
        "paragraphs": [
            "白日閉門亦懶開，門前日日起塵埃。",
            "人無舊分言難託，道有同心信不來。",
            "黄菊一籬秋冷淡，碧雲千里暮徘徊。",
            "去年憶得寒江畔，君上孤舟我獨回。"
        ],
        "title": "天竺有懷",
        "id": "9032142e-6473-4a25-83e1-64f7ebce6c8a"
    },
    {
        "author": "釋行海",
        "paragraphs": [
            "多時不向柳邊來，每箇幽亭坐一回。",
            "春哢未容鶑燕閙，芳心猶待杏桃開。",
            "飄摇水面漁舟穩，宛轉風前玉笛哀。",
            "太乙清都五雲表，冷香空鎖御園梅。"
        ],
        "tags": [
            "西湖"
        ],
        "title": "西湖早春",
        "id": "f3a66427-4b04-4c8c-9d26-de3079152bf4"
    },
    {
        "author": "釋行海",
        "paragraphs": [
            "十年心事已蹉跎，吳越興亡付綠波。",
            "衰鬢又驚黄葉落，故鄉遥認白雲多。",
            "葛洪井畔三生石，處士梅邊十里荷。",
            "總是平生快心處，夜長無奈月明何。"
        ],
        "title": "東掖懷天竺",
        "id": "d757a494-5816-478a-8804-1aa993a51f8f"
    },
    {
        "author": "釋行海",
        "paragraphs": [
            "雨後湖光照綠蘋，岸行舟載苦吟身。",
            "恨無杯酒澆胸次，折得梅花插帽輪。",
            "流水六橋人自老，暖烟十里柳重新。",
            "飛來白鷺如相識，共樂羲皇世上春。"
        ],
        "title": "湖上",
        "id": "9b1ba0d4-e75a-44fc-92a4-2bee56d8a507"
    },
    {
        "author": "釋行海",
        "paragraphs": [
            "昔年此地屬龍門，兩壁崖崖禹鑿痕。",
            "泉墮半空翻作雨，天藏一竅狹於村。",
            "蘿烟尚瘞仙人骨，磯月應招釣客魂。",
            "岩下住僧多白首，不聞塵世似桃源。"
        ],
        "title": "題南岩",
        "id": "f4693610-e4e1-4f64-982d-b38abcce07d5"
    },
    {
        "author": "釋行海",
        "paragraphs": [
            "此生書劍學無成，癖愛林泉夢亦清。",
            "甘苦已知浮世味，親疎盡見舊交情。",
            "五湖風月隨閑客，十載冰霜對短檠。",
            "歸得又思滄海去，是誰堪結歲寒盟。"
        ],
        "title": "歸剡  其一",
        "id": "8888d4dd-5f3c-4511-b95f-788f94cb145b"
    },
    {
        "author": "釋行海",
        "paragraphs": [
            "三十將成道未成，菱花頻照意頻驚。",
            "百年得趣非容易，萬事無心是太平。",
            "白雪陽春誰欲聽，青鞋布襪世相輕。",
            "天台廬岳難忘處，泉石皆知舊姓名。"
        ],
        "title": "歸剡  其二",
        "id": "b1938a73-198f-4128-8491-5a478b67335c"
    },
    {
        "author": "釋行海",
        "paragraphs": [
            "天地寬閑鼓角疎，江南烟景憶當初。",
            "乍歸故里仍如客，偏愛滄洲不爲魚。",
            "草木有心知雨露，樓臺回首作丘墟。",
            "夕陽詠罷餐秋菊，又放青山入弊廬。"
        ],
        "title": "歸剡  其三",
        "id": "cb6af3b7-373d-413a-a008-757ba35144cd"
    },
    {
        "author": "釋行海",
        "paragraphs": [
            "流水東流竟不回，已將心事作寒灰。",
            "窗前白鳥尋常過，籬下黄花寂寞開。",
            "玉珮金鞍渾是夢，鳳簫龍管只堪哀。",
            "多時不得中原信，暮雨西風雁自來。"
        ],
        "title": "歸剡  其四",
        "id": "09119afd-84a5-4dea-803e-f16ec696ef96"
    },
    {
        "author": "釋行海",
        "paragraphs": [
            "處處溪山得趣真，不曾富貴不曾貧。",
            "夢中覓句渾如醒，秋後看花亦似春。",
            "未許黄金酬苦節，祇應白鳥伴閑身。",
            "門前一徑蒼苔色，終歲喜無車馬塵。"
        ],
        "title": "歸剡  其五",
        "id": "73c73c1c-feb7-4554-b1bb-c807c65bc443"
    },
    {
        "author": "釋行海",
        "paragraphs": [
            "滿山風露正秋深，石井欄邊蛩夜吟。",
            "黄葉隨流如有約，白雲歸岫亦無心。",
            "擬同猿鳥消閑日，別卜烟霞入遠林。",
            "畢竟一榮還一辱，百年何用覓知音。"
        ],
        "title": "天竺書懷",
        "id": "32d5965d-65f4-41f4-8028-0e905ed4e0a0"
    },
    {
        "author": "釋行海",
        "paragraphs": [
            "樓影斜侵賀鑑湖，月隨天遠極蒼梧。",
            "青山不受秦封禪，白鳥猶驚越霸圖。",
            "烟带夕陽籠野樹，雨生春漲沒平蕪。",
            "好詩都在欄干上，最喜紅塵一點無。"
        ],
        "title": "臨清樓",
        "id": "3cbb2d9c-2c20-4d7d-a552-1471510bb193"
    },
    {
        "author": "釋行海",
        "paragraphs": [
            "子胥山上噪羣烏，舊日英靈在此無。",
            "臣節已虧因撻楚，兵籌雖用奈亡吳。",
            "雲屯灌木疑烽戍，石列平城設陣圖。",
            "只可共憂難共樂，知君唯有一陶朱。"
        ],
        "title": "胥山",
        "id": "cf72ee4c-1718-47e6-befb-7f8a7daa3935"
    },
    {
        "author": "釋行海",
        "paragraphs": [
            "霽色空明宇宙寬，江南佳趣在欄干。",
            "雲蒸列岸青山曉，露濕眠沙白鳥寒。",
            "極浦風帆侵樹杪，夕陽烟景聚簷端。",
            "目前有句吟難盡，幾度登臨月下看。"
        ],
        "title": "明暉閣",
        "id": "d55eb99a-405f-4ffa-8b95-599a43f3d795"
    },
    {
        "author": "釋行海",
        "paragraphs": [
            "秋光清接眼光寒，碧落茫茫碧海寬。",
            "月墮樹根當嶽頂，天垂河氣濕欄干。",
            "元龍百尺情猶在，黄鶴千年迹未殘。",
            "最是夕陽烟雨後，不堪直北望長安。"
        ],
        "title": "樓居",
        "id": "1fa10888-baea-4af2-9252-99146a599d15"
    },
    {
        "author": "釋行海",
        "paragraphs": [
            "方丈山中草亦靈，參差小朶結菁英。",
            "玉團紫氣晴霞淡，金縷紅光曉日明。",
            "四皓自餐商谷穩，九莖曾見泰階平。",
            "蟠桃春色應同永，香比蟾枝此更清。"
        ],
        "title": "太后永壽寺方丈紫芝",
        "id": "70be368c-1c37-4d5e-8177-8bc74563b80a"
    },
    {
        "author": "釋行海",
        "paragraphs": [
            "不聽猿啼天竺樹，幾番春換馬塍花。",
            "草堂白雪翻新句，蕙帳青氈屬故家。",
            "野火暫留明月住，好山多被亂雲遮。",
            "流行坎止人間事，握手相看兩鬢花。"
        ],
        "title": "桂山再歸草堂",
        "id": "977b474f-c4a3-4980-a2d9-6cdc283a6698"
    },
    {
        "author": "釋行海",
        "paragraphs": [
            "溪房長對竹林清，日日思歸計未成。",
            "千里暮雲愁作客，一燈寒雨話浮生。",
            "白鷗沙上東西夢，黄葉階前聚散情。",
            "清曉又移烟艇去，峨嵋山下釣臺平。"
        ],
        "tags": [
            "峨眉山"
        ],
        "title": "宿高岸庵",
        "id": "bfdb5af5-4aa1-4230-bf1b-dca37c701666"
    },
    {
        "author": "釋行海",
        "paragraphs": [
            "吳王廢苑又逢秋，門外滄江日夜流。",
            "有淚不同兒女態，此心多爲聖賢愁。",
            "蓼開南浦雁離塞，月上前峰客倚樓。",
            "金戶玉堂無夢到，雲山亦足比封侯。"
        ],
        "title": "吳中作",
        "id": "d3bac85a-2ab0-4e0c-8cd0-a95889f9ec48"
    },
    {
        "author": "釋行海",
        "paragraphs": [
            "茫茫宇宙事如何，夕菊朝蘭宛轉歌。",
            "陌上柳條誰折盡，客中秋思夜來多。",
            "陽春欲奏朱絃斷，江水長流白鳥過。",
            "一自五湖人散後，更無魂夢出烟蘿。"
        ],
        "title": "壬子七月",
        "id": "fe0c6820-6c50-4066-aa8b-87695f8ae055"
    },
    {
        "author": "釋行海",
        "paragraphs": [
            "北山猿鶴久爲鄰，閑裏生涯夢裏人。",
            "旅思經時偏感舊，物華今日又從新。",
            "棹歌堤上水烟晚，笛奏江南梅柳春。",
            "五道寂寥先輩盡，自慚無補面生塵。"
        ],
        "title": "元日",
        "id": "7b08d0e0-5af6-4472-a4ce-bc02b6156fee"
    },
    {
        "author": "釋行海",
        "paragraphs": [
            "異鄉芳草故鄉情，聞道烟烽滿舊京。",
            "林下豈無賢聖迹，城中唯有管絃聲。",
            "水流雲散成寥落，花笑鶑啼做太平。",
            "今日已無榮辱念，此山深處寄浮生。"
        ],
        "title": "丁未昏  其一",
        "id": "a97c624c-d078-41ce-85e2-39679ef74525"
    },
    {
        "author": "釋行海",
        "paragraphs": [
            "極目東南王氣浮，雨餘春色滿皇州。",
            "看花不飲翻如醉，聽角無心亦自愁。",
            "吳越是非殘客夢，山川今古白人頭。",
            "殷懃更向樓中望，只有孤雲得自由。"
        ],
        "title": "丁未昏  其二",
        "id": "fad10849-ed02-47d4-a3ca-d2ce10fdc23f"
    },
    {
        "author": "釋行海",
        "paragraphs": [
            "芳菲時節思悠悠，快與風光汗漫遊。",
            "萬物不如花富貴，一春唯有蝶風流。",
            "仙曾許我黄金骨，天不饒君白雪頭。",
            "隨處是家隨處客，夜來何事夢滄洲。"
        ],
        "title": "春遊",
        "id": "ac828905-393b-48aa-9924-78e50222025f"
    },
    {
        "author": "釋行海",
        "paragraphs": [
            "無端檄下白雲中，水國迢迢宋梵宮。",
            "草入空齋隨意綠，花開野地向人紅。",
            "夕陽每感皈巢鳥，秋色偏憐出塞鴻。",
            "一個閑身閑不徹，風霜添得鬢成翁。"
        ],
        "title": "丁卯秋八月奉檄住嘉興先福寺",
        "id": "c265563c-e9a3-4b7e-9464-3c0f1ec4058f"
    },
    {
        "author": "釋行海",
        "paragraphs": [
            "一年風景兩逢新，老去情懷最惜春。",
            "未有鶬鶊傳好語，豈無蛺蝶報芳辰。",
            "花林淑氣蒸香藹，柳岸遊絲惹麴塵。",
            "今日晴明聊引興，倚樓翻作望鄉人。"
        ],
        "title": "戊辰閏正月書懷  其一",
        "id": "bede14d7-1692-4096-be4e-f329b00da10e"
    },
    {
        "author": "釋行海",
        "paragraphs": [
            "茅屋風光總入詩，今年何事燕歸遲。",
            "繁花猶未競春色，百舌最先啼曉枝。",
            "深導竹渠防雨漲，密扶花架恐風欹。",
            "人生三萬六千日，莫負芳菲少壯時。"
        ],
        "title": "戊辰閏正月書懷  其二",
        "id": "bbe230b3-b5bb-4bab-ae21-fde3d2067875"
    },
    {
        "author": "釋行海",
        "paragraphs": [
            "年年風雨作春愁，天氣晴明便出遊。",
            "陌上野梅飄趁屐，水邊楊柳礙行舟。",
            "踏青尚可酬佳節，拾翠如今愧白頭。",
            "近日貪眠長失曉，鴉啼猶擁黑貂裘。"
        ],
        "title": "戊辰閏正月書懷  其三",
        "id": "99274fbe-1399-4ee6-8001-dc11e7b73377"
    },
    {
        "author": "釋行海",
        "paragraphs": [
            "三十餘年吳楚客，如今方覺負初心。",
            "凌霄神駿懷支遁，高屐貂裘怪惠琳。",
            "洛浦春光花滿樹，渭川風景竹成林。",
            "歸來不用鳴長鋏，時復一吟梁甫吟。"
        ],
        "title": "春日寫懷",
        "id": "b5426a14-b623-4e06-8e3b-3f187740f2a5"
    },
    {
        "author": "釋行海",
        "paragraphs": [
            "耳熱酣歌向朔風，山河澤國舊吳宮。",
            "人生莫羨倉中鼠，世事須知塞上翁。",
            "大雪風光寒草綠，小春天氣野花紅。",
            "高堂白首無來信，一點鄉心逐塞鴻。"
        ],
        "title": "十月吳中感懷",
        "id": "3d019981-9c0d-45cf-b6ef-e7b3686b0894"
    },
    {
        "author": "釋行海",
        "paragraphs": [
            "筆床藥竈趁霜晴，閑向山中樂宦情。",
            "亭傍疎林看石坐，徑穿幽洞遶溪行。",
            "雁來紅葉我容老，御愛黄花晚節清。",
            "烟澹鳳城門欲掩，夕陽歸路竹兜輕。"
        ],
        "title": "陪一胡府冬日山行",
        "id": "31017770-4bff-4d17-8320-2be435d5ec25"
    },
    {
        "author": "釋行海",
        "paragraphs": [
            "舊館遲留春欲暮，小山林石带平原。",
            "自憐萍迹隨流水，每到花時感故園。",
            "鳥啄雨牆紅落杏，蝶翻風砌綠抽萱。",
            "十年未遂東歸計，白髮慈親獨倚門。"
        ],
        "title": "壬申春寓舊館偃山房有感而作",
        "id": "2ebe8b1b-f27a-46a5-9ae2-3c6fe28faf82"
    },
    {
        "author": "釋行海",
        "paragraphs": [
            "聞雞擊楫舊英雄，何處山河是洛中。",
            "龜土坼烟秋望雨，兔輪生暈夜占風。",
            "䕷蕪只爲王孫綠，菡萏難勝越女紅。",
            "今日最憐羊叔子，韃塵同污鹿門翁。"
        ],
        "title": "秋日紀感",
        "id": "3f7fcb34-a9f2-44b5-be97-6d980b844a57"
    },
    {
        "author": "釋行海",
        "paragraphs": [
            "十五游方今五十，羞將白髮對春風。",
            "故園泉石情長在，近日江湖趣不同。",
            "鶑友怕寒拋柳巷，蜂臣探暖到花叢。",
            "芳菲時節偏多感，無奈歸心逐塞鴻。"
        ],
        "title": "癸酉春僑居無爲寺歸雲閣以十五遊方今五十爲題信筆十首終在五首  其一",
        "id": "31fd5585-c4fa-41d3-95b0-ce549b7b8e73"
    },
    {
        "author": "釋行海",
        "paragraphs": [
            "十五游方今五十，磨穿鐵硯又重磨。",
            "江南自寄雙魚去，橋上誰乘駟馬過。",
            "春入桑麻驚老眼，冷思天地發長歌。",
            "山林亦是吾君賜，日望官軍盪白河。"
        ],
        "title": "癸酉春僑居無爲寺歸雲閣以十五遊方今五十爲題信筆十首終在五首  其二",
        "id": "45746d50-bc26-469a-a1bc-02e74bc59bd1"
    },
    {
        "author": "釋行海",
        "paragraphs": [
            "十五游方今五十，客亭楊柳感人多。",
            "江山是處逢春好，風月關情奈老何。",
            "冒雨花開新接樹，銜泥燕補舊營窠。",
            "故園昨夜思歸切，聽得櫂船人唱歌。"
        ],
        "title": "癸酉春僑居無爲寺歸雲閣以十五遊方今五十爲題信筆十首終在五首  其三",
        "id": "320acc22-997e-44ec-83a1-bc6502274fd6"
    },
    {
        "author": "釋行海",
        "paragraphs": [
            "十五游方今五十，每嫌屈蠖苦求伸。",
            "許由不肯爲天子，文叔猶能念故人。",
            "幾處池塘初解凍，一時桃杏又爭春。",
            "五湖烟景雖然好，萱砌難忘白髮親。"
        ],
        "title": "癸酉春僑居無爲寺歸雲閣以十五遊方今五十爲題信筆十首終在五首  其四",
        "id": "4fa19812-c354-46d3-b572-cd13cc221ea1"
    },
    {
        "author": "釋行海",
        "paragraphs": [
            "十五游方今五十，幾番坎止又流行。",
            "生來不作千年調，死亦何須五鼎烹。",
            "周室黍離狼虎國，堯天花藹鳳凰城。",
            "看山欲跨山中馬，却怪一春無好晴。"
        ],
        "title": "癸酉春僑居無爲寺歸雲閣以十五遊方今五十爲題信筆十首終在五首  其五",
        "id": "c5dd6b8e-56c7-46b3-9f3e-f6fd46804c62"
    },
    {
        "author": "釋行海",
        "paragraphs": [
            "相逢處處說干戈，又報天驕走渡河。",
            "鄉國不知音問少，友朋無奈別離多。",
            "楊花漠漠迷春思，芳草萋萋感暮歌。",
            "猿鳥亦移深樹隠，野人只在舊烟蘿。"
        ],
        "title": "庚午春作  其一",
        "id": "6a3f864b-9f63-462a-a259-a487d918c178"
    },
    {
        "author": "釋行海",
        "paragraphs": [
            "槜李當年是越鄉，客情何事忽清涼。",
            "霜催燕子歸南國，露逼蟲聲上北堂。",
            "野外幾重秋水白，天涯一片暮雲黄。",
            "年年有雁書難寄，無夢到家空夜長。"
        ],
        "title": "庚午春作  其二",
        "id": "58eb9bdc-6f47-4859-8b11-4b77f75b759e"
    },
    {
        "author": "釋行海",
        "paragraphs": [
            "獨住雲邊舊草堂，恨無微力答吾皇。",
            "又驚烽火交丁未，暗惜山河到靖康。",
            "塞馬病銜秋草白，鄉兵泣對野花黄。",
            "年來喜報殘金滅，歌舜歌堯入樂章。"
        ],
        "title": "丁未",
        "id": "a98e7ebf-222f-4e7f-b7fa-0bf93ea1dbbb"
    },
    {
        "author": "釋行海",
        "paragraphs": [
            "戰曾無甲馬無鞍，諫獵書生賤武官。",
            "每憶雲中擒虜健，幾番雪裏枕戈寒。",
            "箙留響箭機心在，袍損團花血點乾。",
            "間拍舊弓憐臂力，更憐西北戰場寬。"
        ],
        "title": "次徐相公韻十首 老將",
        "id": "e5c44d24-9ad7-4c31-8976-da04b7740ec2"
    },
    {
        "author": "釋行海",
        "paragraphs": [
            "瘦脊稜稜跨弊鞍，無騎北將服南官。",
            "衰鬉不弁青絲脆，舊鐵猶銜白沫寒。",
            "料足雨催榮草長，蹄香春暾野花乾。",
            "可憐驕駿今無用，羞見新駒學步寬。"
        ],
        "title": "次徐相公韻十首 老馬",
        "id": "3d479301-0820-40e6-98f1-4d6555befa51"
    },
    {
        "author": "釋行海",
        "paragraphs": [
            "滿身鐵甲據金鞍，百戰功成始拜官。",
            "盡陣解圍兵勢活，分旗奪地戟光寒。",
            "併吞北虜心長勇，未捷中原淚不乾。",
            "建立太平終有日，扁舟已愛五湖寬。"
        ],
        "title": "次徐相公韻十首 少將",
        "id": "42e9a42c-bd65-45d4-b3f5-8b028172e5ac"
    },
    {
        "author": "釋行海",
        "paragraphs": [
            "龍堪鬭健鐵爲鞍，頻載將軍戰得官。",
            "逐北蹄奔胡雪滑，嘶邊鬣聳朔風寒。",
            "金鐶轡上紅纓亂，火印輪中白汗乾。",
            "草滿沙場無暇喫，陣前韁勒不曾寬。"
        ],
        "title": "次徐相公韻十首 少馬",
        "id": "c6011bc2-e618-4820-a4d6-974795209b0b"
    },
    {
        "author": "釋行海",
        "paragraphs": [
            "紅羅抹額坐紅鞍，陣逐黄旗撥發官。",
            "秋戍盧龍番鼓啞，夜屯白馬虜星寒。",
            "鐵毬步帳三軍合，火箭燒營萬骨乾。",
            "兵器徒知是凶器，止戈爲武帝心寬。"
        ],
        "title": "次徐相公韻十首 出塞",
        "id": "60feda7b-3715-47ab-8b2f-7bc9e7205330"
    },
    {
        "author": "釋行海",
        "paragraphs": [
            "血戰胡兒盡墮鞍，一番奏凱一封官。",
            "兵梟鐵鷂威方猛，酒賜金蕉膽不寒。",
            "雁塞月陰青燐淡，漁陽雪苦紫茸乾。",
            "胡亡未必胡無種，韜略縈心不放寬。"
        ],
        "title": "次徐相公韻十首 入塞",
        "id": "5e51ec72-ee98-4af9-8611-6bb02012707f"
    },
    {
        "author": "釋行海",
        "paragraphs": [
            "五色戎旌百萬鞍，徒誇龍虎統兵官。",
            "囂喧閃電蕃營亂，陣算回風虜帳寒。",
            "兵法用過黄石遠，血盟瀝盡赤心乾。",
            "太平弟子憂成病，安得征君舊業寬。"
        ],
        "title": "次徐相公韻十首 劉錡",
        "id": "30d380e8-c80b-4da6-a0b8-8ce86402c063"
    },
    {
        "author": "釋行海",
        "paragraphs": [
            "戰守京河不下鞍，臣圖恢復不圖官。",
            "十年南渡客頭白，萬里北征戎膽寒。",
            "叛檜班師金詔急，留飛赤子泪嘷乾。",
            "可憐身死莫須有，從此王基未得寬。"
        ],
        "title": "次徐相公韻十首 岳飛",
        "id": "1e7b51f1-d924-4c47-9de7-cf38502e4498"
    },
    {
        "author": "釋行海",
        "paragraphs": [
            "五丈高原躍戰鞍，同州太守舊藩官。",
            "路挑野鬭皈南急，旗獵風鳴带北寒。",
            "采石盤中兵膽湧，橘紅袍上箭痕乾。",
            "雞豚放却西元帥，只要當時國步寬。"
        ],
        "title": "次徐相公韻十首 李顯忠",
        "id": "0f45d558-ae14-40d9-9628-ee8e1e2b7c26"
    },
    {
        "author": "釋行海",
        "paragraphs": [
            "第一山東逐虜鞍，平淮命作守淮官。",
            "英雄內比黄金貴，死鬭牙穿毒箭寒。",
            "雨灑紅刀胡血滴，風披斑甲虎皮乾。",
            "功高孤竹今如此，舊恨茫茫滄海寬。"
        ],
        "title": "次徐相公韻十首 魏勝",
        "id": "39b40d07-728f-41a0-9eb1-99daadd27591"
    },
    {
        "author": "釋行海",
        "paragraphs": [
            "句織天機字字難，冥搜長在寂寥間。",
            "每驚白雪陽春變，未放光風霽月閑。",
            "子美到今誰是史，仲尼亡後不曾刪。",
            "衰吾欲話平生志，安得重逢飯顆山。"
        ],
        "title": "言詩",
        "id": "3d2f3be1-553d-4154-b876-a1d6df87a801"
    },
    {
        "author": "釋行海",
        "paragraphs": [
            "乾坤獨往欲逢誰，只有文王識釣絲。",
            "豪傑盡生龍鬭日，太平須見鳳來時。",
            "風前莫聽涼州曲，月下長歌白苧辭。",
            "自笑不如南海燕，年年秋社是歸期。"
        ],
        "title": "偶作",
        "id": "b2ff05ec-60fa-4846-b5f0-246bf9fa887d"
    },
    {
        "author": "釋行海",
        "paragraphs": [
            "此去茫茫幾度秋，南來猶在古杭州。",
            "樓臺雨打歸魂冷，沙漠風吹殺氣浮。",
            "龍管鳳簫遺舊曲，吳花越草換新愁。",
            "相逢喜話中興事，今日胡家白骨丘。"
        ],
        "title": "寓懷",
        "id": "5c19f264-1d99-4b1b-84cc-a057272620dc"
    },
    {
        "author": "釋行海",
        "paragraphs": [
            "不識朱門識五湖，客中清苦十年餘。",
            "世無苟取心何愧，句自冥搜貌任癯。",
            "笋蕨春來肥雨露，林泉日用狎樵漁。",
            "雲蹤鶴性長如此，未必青天管得吾。"
        ],
        "title": "閑吟",
        "id": "3cf48327-f0c0-46f0-9411-d0ba5aba4de4"
    }
]