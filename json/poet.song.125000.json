[
    {
        "author": "赵不息",
        "paragraphs": [
            "鲁国笔端昭日月，次山书法得春秋。"
        ],
        "title": "句",
        "id": "006efb7f-79f1-4a08-8240-831fe0d06c44"
    },
    {
        "author": "郑丙",
        "paragraphs": [
            "长安回首远如天，解榻祇园百病痊。",
            "身世本来如寄尔，佛僧同住更悠然。",
            "筼筜千采不受暑，巖桂一枝或自妍。",
            "长与高人伴幽独，粥鱼斋鼓度流年。"
        ],
        "title": "碧玉轩",
        "id": "b0df0912-b375-419b-9cd4-dd50e3622084"
    },
    {
        "author": "谢谔",
        "paragraphs": [
            "佛庐尘不到，客枕梦频惊。",
            "淅淅山风响，纤纤隙月明。",
            "烟云春渐暖，钟磬晓逾清。",
            "踪迹奔驰里，飘浮媿此生。"
        ],
        "title": "清常寺",
        "id": "8fffdef3-614f-4663-83d9-5bcbc750cf2b"
    },
    {
        "author": "谢谔",
        "paragraphs": [
            "堂殿尘埃外，轩櫺紫翠中。",
            "凭栏千嶂雨，欹枕半窗风。",
            "得意何妨僻，寻幽岂易穷。",
            "分张闲草木，一一见春工。"
        ],
        "title": "龙回院",
        "id": "30de1bc1-98fb-4c04-aaa1-523d8d2b8a67"
    },
    {
        "author": "谢谔",
        "paragraphs": [
            "微明灯火夜堂幽，听彻丝桐万虑休。",
            "骨冷魂清眠不得，竹风萧瑟满庭秋。"
        ],
        "title": "玉山观",
        "id": "6487cbd6-8535-46da-a80d-d9f8a035e38b"
    },
    {
        "author": "谢谔",
        "paragraphs": [
            "数版小桥横晚晴，两行古木弄春荣。",
            "不知多少夜来雨，水到岸头浑欲平。"
        ],
        "title": "鼇溪  其一",
        "id": "cb3a9d14-5ba9-4ce9-a239-9f684bef06b3"
    },
    {
        "author": "谢谔",
        "paragraphs": [
            "蔼蔼烟云望眼昏，乱红翻迳绿遮门。",
            "一声啼鸟在何处，山外人家桑柘村。"
        ],
        "title": "鼇溪  其二",
        "id": "69a8bf27-4ddc-4d7c-928e-cd03c3b79976"
    },
    {
        "author": "谢谔",
        "paragraphs": [
            "艰难方见救时在，一介儒生为国哀。",
            "六豕奸雄千古恨，二龙奔驭几时回。",
            "道州自分填沟壑，天诏何须贲草莱。",
            "我识先生心似铁，宸章莫更苦相催。"
        ],
        "title": "追和邵祭酒柬吕太学",
        "id": "51f5ad12-47ff-4d77-aae8-5194355958e0"
    },
    {
        "author": "谢谔",
        "paragraphs": [
            "笑指长沙擅阃，来向吾乡假途。",
            "一段忙中说话，无非孔孟工夫。"
        ],
        "title": "复朱晦庵",
        "id": "d3d7acb9-936d-4dd7-91be-ab5fe8ddbf74"
    },
    {
        "author": "谢谔",
        "paragraphs": [
            "莫入州衙与县衙，劝君勤理旧生涯。",
            "池塘多放聊添税，田地深耕足养家。",
            "教子教孙须教义，栽桑栽柘胜栽花。",
            "闲非闲是都休管，渴饮清泉困饮茶。"
        ],
        "title": "劝农",
        "id": "ae270f00-0604-4b64-97c0-601eef62342e"
    },
    {
        "author": "谢谔",
        "paragraphs": [
            "循良天惠海边头，波浪澄清宿雾收。",
            "才把一麾来北阙，便惊六瑞到南州。",
            "日高双影亭亭并，风动孤香冉冉浮。",
            "好作画图献当宁，御屏风上永传休。"
        ],
        "title": "六瑞堂",
        "id": "eb4491ea-33ab-40f6-9e39-c717a3387945"
    },
    {
        "author": "谢谔",
        "paragraphs": [
            "夹江居民万家邑，朱楼碧瓦炊烟湿。",
            "笋舆登顿渡飞桥，半曲春梁龙起蛰。",
            "门前柳叶翻霜风，小驿旧是神仙宫。",
            "平时对面不得语，一灯从容今夕同。",
            "呼童急持酒为帚，扫尽闲愁那更有。",
            "人生聚散无定期，但知胶漆情如旧。",
            "君方游戏亲戎行，我亦酸寒尉溧阳。",
            "弃家从官岂得已，相与望云思故乡。"
        ],
        "title": "会刘子东夜饮",
        "id": "8e70f547-7477-4f7f-8220-1dfaaddc3b27"
    },
    {
        "author": "谢谔",
        "paragraphs": [
            "一年三过曾田市，春去秋来瞬息间。",
            "安得此身无俗累，清高长似寨前山。"
        ],
        "title": "至曾田市贻管巡检  其一",
        "id": "b252637d-8b0a-4509-bf37-0f756b12d777"
    },
    {
        "author": "谢谔",
        "paragraphs": [
            "将军齐相夷吾后，不用干戈盗自清。",
            "回首江南望江北，故乡天际暮云平。"
        ],
        "title": "至曾田市贻管巡检  其二",
        "id": "7b3ebfed-10d5-4f92-81bc-7f6a00c6db20"
    },
    {
        "author": "谢谔",
        "paragraphs": [
            "人烟一簇古溪头，竹树低昂映碧流。",
            "曳杖不知山路险，南真观里谒浮丘。"
        ],
        "title": "南真观",
        "id": "f1644d3c-5d2e-42d0-9856-94729e000eb4"
    },
    {
        "author": "谢谔",
        "paragraphs": [
            "阅世巖松古，随人径藓斑。",
            "楼台云冉冉，沙石水潺潺。",
            "兴出崎岖外，身行杳霭间。",
            "通天知有路，一笑槛前山。"
        ],
        "title": "延福寺",
        "id": "8c0fb5b2-50de-4f75-8f88-6019242a8ac7"
    },
    {
        "author": "谢谔",
        "paragraphs": [
            "陶公勋业在姑苏，扁舟归来春水湖。",
            "张良亦从赤松子，抛掷兵闲黄石书。",
            "平吴戮项本无事，所适定非真适意。",
            "战酣人境强回头，晚乃逍遥脱尘累。",
            "先生之适真天然，浩气养得归林泉。",
            "一生袖却夺标手，名利过眼如云烟。",
            "清风丈室数椽足，幕天席地月为烛。",
            "径有幽花杖履香，窗延野竹缥缃绿。",
            "天边白云不可呼，空中野鹤随所如。",
            "延年美意复谁解，拂麈岸巾聊自娱。",
            "松纹簟滑琉璃色，卧展南华书一帙。",
            "先生之适真天然，不速还嗔叩门客。"
        ],
        "title": "严隠君九龄适轩",
        "id": "f75b7bef-2299-4bde-b929-dc7b8dddc1bd"
    },
    {
        "author": "谢谔",
        "paragraphs": [
            "莓苔点点路层层，此地分明胜概增。",
            "天上楼台山上寺，云边钟鼓月边僧。",
            "青松鹤梦生秋吹，宝塔星华见夜灯。",
            "消尽尘襟三万斛，石床闲倚古萝藤。"
        ],
        "title": "读书台",
        "id": "f1c219b1-46b0-4c7e-a08f-bbe7e0652c1e"
    },
    {
        "author": "谢谔",
        "paragraphs": [
            "圣主除官本为民，吾儿何幸到簪绅。",
            "但须因此行方便，不必为冬更学春。"
        ],
        "title": "送子岘之官萍乡  其一",
        "id": "382674bd-3ee7-4358-8550-e53ca575d758"
    },
    {
        "author": "谢谔",
        "paragraphs": [
            "吏师吾昔得三贤，回首思之几许年。",
            "屈指利名多少事，其间廉节最为先。"
        ],
        "title": "送子岘之官萍乡  其二",
        "id": "465b5317-ce48-4987-9fcc-faf508de97e2"
    },
    {
        "author": "谢谔",
        "paragraphs": [
            "金房开达皆名州，盛山更在天上头。"
        ],
        "title": "句",
        "id": "783e94ae-bd54-45e8-99a1-5cdb3e6604dc"
    },
    {
        "author": "释德光",
        "paragraphs": [
            "黄蘗山头遭痛棒，大愚肋下报寃仇。",
            "当机一喝惊天地，直得曹溪水逆流。"
        ],
        "title": "沩山问仰山临济得大愚力得黄蘗力颂",
        "id": "ebb78890-1a6f-4681-93e0-597bd839340e"
    },
    {
        "author": "释德光",
        "paragraphs": [
            "罚钱出院扬家丑，兴化聱头遇克宾。",
            "父子不传真秘诀，棒头敲出玉麒麟。"
        ],
        "title": "兴化打克宾克宾如此答颂",
        "id": "d93c2e86-d2a2-47f4-9f0c-4b439e3a9f67"
    },
    {
        "author": "释德光",
        "paragraphs": [
            "当阳一句子，平地步青云。",
            "踏翻关棙处，便是主家春。"
        ],
        "title": "答御制颂",
        "id": "25799d3f-5590-41af-8a51-1c04fde09c0f"
    },
    {
        "author": "释德光",
        "paragraphs": [
            "即心即佛无蹊径，非佛非心有变通。",
            "直下两头俱透脱，新罗不在海门东。"
        ],
        "title": "进即心即佛非心非佛颂",
        "id": "5ef7a531-2af1-42fc-b478-a0f944b5c928"
    },
    {
        "author": "释德光",
        "paragraphs": [
            "一句截流心路绝，千差万别豁然通。",
            "等闲更进竿头步，莫问西来及与东。"
        ],
        "title": "答御制颂",
        "id": "e4a27127-7afd-4a87-8d02-38ab5f69375e"
    },
    {
        "author": "释德光",
        "paragraphs": [
            "天书亲自日边来，一道神光遍九垓。",
            "为瑞为祥恩力大，直教枯木解花开。"
        ],
        "title": "捧赐佛照禅师号敕黄示众",
        "id": "ba6df336-682f-4878-bc49-42ae06cab80e"
    },
    {
        "author": "释德光",
        "paragraphs": [
            "蓦口一桡全杀活，点头三下鼻辽天。",
            "至今千古风流在，谁道华亭覆却船。"
        ],
        "title": "举船子和尚覆船入水而逝颂",
        "id": "b45312ff-0ed4-4983-9722-82e25e8bba65"
    },
    {
        "author": "释德光",
        "paragraphs": [
            "口似血盆呵佛祖，牙如剑树骂诸方。",
            "而今死入阿鼻狱，看你如何孟八郎。"
        ],
        "title": "偈颂十首  其一",
        "id": "c16dcf8e-55ea-4b2c-94b4-7d6f296f8b9e"
    },
    {
        "author": "释德光",
        "paragraphs": [
            "机轮转处，作者犹迷。",
            "祖令当行，魔军胆丧。"
        ],
        "title": "偈颂十首  其二",
        "id": "c86403a7-10a2-4c5c-831b-66cf454d707e"
    },
    {
        "author": "释德光",
        "paragraphs": [
            "蓬莱有个李八伯，一对眼睛如漆黑。",
            "且莫错认定盘星。"
        ],
        "title": "偈颂十首  其三",
        "id": "e1f0cf6c-9136-4e74-a961-9064153f0c5e"
    },
    {
        "author": "释德光",
        "paragraphs": [
            "世尊拈花，迦叶微笑。",
            "一对铁槌，浑无孔窍。"
        ],
        "title": "偈颂十首  其四",
        "id": "34f8740f-ce40-4670-b513-a13fd7bf63e7"
    },
    {
        "author": "释德光",
        "paragraphs": [
            "十五日已前，千人万人把不住。",
            "十五日已后，漫天网子百千重。",
            "正当十五日，龙袖拂开全体现，象王行处绝狐踪。"
        ],
        "title": "偈颂十首  其五",
        "id": "cf5a3116-2247-42ef-88c1-dcdf97712aed"
    },
    {
        "author": "释德光",
        "paragraphs": [
            "灵山一句无差别，直截分明为君决。",
            "藕丝孔里骑大鹏，竹篦打落天边月。"
        ],
        "title": "偈颂十首  其六",
        "id": "a89f9224-faa2-468b-bb16-6172ef224b09"
    },
    {
        "author": "释德光",
        "paragraphs": [
            "说佛说祖，泥中洗土。",
            "谈妙谈玄，十万八千。",
            "现成公案，已落言诠。",
            "提起衲僧拄杖子，浑家送上渡头船。"
        ],
        "title": "偈颂十首  其七",
        "id": "7e5fd102-5f48-40a8-84a7-3f3f9bd13d05"
    },
    {
        "author": "释德光",
        "paragraphs": [
            "灵隠全提向上机，不知谁是丈夫儿。",
            "岭梅漏泄春消息，雪里横开三四枝。"
        ],
        "title": "偈颂十首  其八",
        "id": "246cef44-277f-41d0-87cc-ddc56e11110b"
    },
    {
        "author": "释德光",
        "paragraphs": [
            "赵州南，石桥北，观音院里有弥勒。",
            "祖师遗下一只履，直至而今寻不得。"
        ],
        "title": "偈颂十首  其九",
        "id": "ba45b332-8543-452c-ab83-783da3527a19"
    },
    {
        "author": "释德光",
        "paragraphs": [
            "一月普现一切水，一切水月一月摄。",
            "诸佛法身入我性，我性同共如来合。",
            "大小永嘉，和屎合尿。"
        ],
        "title": "偈颂十首  其一○",
        "id": "3f1fd908-9190-4921-ae75-899de40ed96c"
    },
    {
        "author": "释德光",
        "paragraphs": [
            "一法不明，翳汝眼睛。",
            "眼睛不明，世界峥嵘。"
        ],
        "title": "偈颂十首  其一一",
        "id": "f4b687e7-f1a4-4476-86db-b6fe0a6e8870"
    },
    {
        "author": "释德光",
        "paragraphs": [
            "拊背乞钱成漏泄，回头转脑昧真机。",
            "可怜閙里无人识，空自肩担布袋归。"
        ],
        "title": "布袋和尚赞",
        "id": "7481d77e-e05c-4248-8778-56441a7f2ae7"
    },
    {
        "author": "释德光",
        "paragraphs": [
            "才呼小玉便知归，撞破天关碎铁围。",
            "拈出东山暗号子，至今千古峭巍巍。"
        ],
        "title": "圜悟和尚赞",
        "id": "dd53b236-5364-4f2e-944b-3916ae6b53f4"
    },
    {
        "author": "释德光",
        "paragraphs": [
            "了得惟心是道场，弥陀元不在西方。",
            "面门出入无人荐，刹刹尘尘迸宝光。"
        ],
        "title": "示建弥陀会",
        "id": "e300cd93-318c-42fd-a618-74c3ef8ee48c"
    },
    {
        "author": "释德光",
        "paragraphs": [
            "玉几峯高难措足，行人多向半途休。",
            "无栖泊处开门户，个个教伊到地头。"
        ],
        "title": "示僧鄮郭建接待",
        "id": "4bc91706-06dc-45d7-af05-b5e6c9441cb1"
    },
    {
        "author": "释德光",
        "paragraphs": [
            "辞九重，归东越。",
            "听松风，对江月。",
            "冷笑老胡得一橛。"
        ],
        "title": "自赞",
        "id": "27b53981-d604-4d73-a1f7-f4dc8b48c376"
    },
    {
        "author": "释德光",
        "paragraphs": [
            "七手八脚，三头两面。",
            "耳听不闻，眼觑不见。",
            "苦乐逆顺，打成一片。",
            "路逢死蛇莫打杀，无底篮子盛将归。"
        ],
        "title": "偈",
        "id": "aec9d509-f417-49c4-ba97-954f9693d618"
    },
    {
        "author": "释德光",
        "paragraphs": [
            "出得山来早是迟，却于世上讨便宜。",
            "直饶一念超三界，好与拳头劈面椎。"
        ],
        "title": "颂古十三首  其一",
        "id": "553aeca2-815c-4f89-8f93-e837e5230256"
    },
    {
        "author": "释德光",
        "paragraphs": [
            "一亩之地，三蛇九鼠。",
            "子细看来，是何面胔。"
        ],
        "title": "颂古十三首  其二",
        "id": "f9912d23-c1dc-4ffb-839b-f471fd360176"
    },
    {
        "author": "释德光",
        "paragraphs": [
            "尊者亲曾见佛来，双眉策起笑颜开。",
            "古今不隔丝毫许，天上人间孰可陪。"
        ],
        "title": "颂古十三首  其三",
        "id": "3c2acb4a-2db6-49a6-8cfd-d24d82c14f9e"
    },
    {
        "author": "释德光",
        "paragraphs": [
            "飏下采樵斧，直入碓坊舂。",
            "一脚踏到底，黄梅信息通。"
        ],
        "title": "颂古十三首  其四",
        "id": "3dad1e0b-1f6a-4cc1-a2c3-a36f5c852266"
    },
    {
        "author": "释德光",
        "paragraphs": [
            "非风旛话露全机，千古丛林起是非。",
            "咄这新州卖柴汉，得便宜是落便宜。"
        ],
        "title": "颂古十三首  其五",
        "id": "1ff7fd79-19a1-4d7f-9f26-3045a80146e1"
    },
    {
        "author": "释德光",
        "paragraphs": [
            "丧尽生涯卖笊篱，白拈火里讨便宜。",
            "看来伎俩只如此，也道心空及第归。"
        ],
        "title": "颂古十三首  其六",
        "id": "31f5ccd4-833d-4107-a91d-03878160dd1a"
    },
    {
        "author": "释德光",
        "paragraphs": [
            "赵州勘婆，百发百中。",
            "趁得老鼠，打破油瓮。"
        ],
        "title": "颂古十三首  其七",
        "id": "70506e27-a5c3-4232-85c6-d300e5fee3dc"
    },
    {
        "author": "释德光",
        "paragraphs": [
            "苦中乐，乐中苦，赵州这僧俱欠悟。",
            "直饶顿彻根源，也是泥中洗土。"
        ],
        "title": "颂古十三首  其八",
        "id": "c6dc27a1-ca03-41f0-94d8-d1aa4ab90c29"
    },
    {
        "author": "释德光",
        "paragraphs": [
            "黄蘗棒头曾不顾，高安拳下错商量。",
            "从兹徧界生荆棘，佛法初无一寸长。"
        ],
        "title": "颂古十三首  其九",
        "id": "a9c2837f-9e65-444c-b171-6ab595c2f3d4"
    },
    {
        "author": "释德光",
        "paragraphs": [
            "入门便喝绝商量，空奋双拳立纪纲。",
            "反转杀人三角眼，丛林千古受灾殃。"
        ],
        "title": "颂古十三首  其一○",
        "id": "80b84c55-40fe-4a02-a637-8b0835364fdd"
    },
    {
        "author": "释德光",
        "paragraphs": [
            "师之一字见还难，直下应须透祖关。",
            "纵使祖关开正眼，前头更有万重山。"
        ],
        "title": "颂古十三首  其一一",
        "id": "8d456a59-c88e-4f55-8777-c0b454ab0e62"
    },
    {
        "author": "释德光",
        "paragraphs": [
            "亲到龙潭不见龙，纸灯吹灭眼头空。",
            "一条白棒掀天地，灭却西来达磨宗。"
        ],
        "title": "颂古十三首  其一二",
        "id": "467a234f-6481-4360-bf9e-bcfc1821ce48"
    },
    {
        "author": "释德光",
        "paragraphs": [
            "法出奸生，垛生招箭。",
            "三脚馿子，是谁亲见。",
            "若亲见，释迦老子那咤面。"
        ],
        "title": "颂古十三首  其一三",
        "id": "61d5396c-159f-424a-b170-fc222cb3b2ea"
    },
    {
        "author": "释德光",
        "paragraphs": [
            "一手动时千手动，一眼观时千眼观。",
            "自是太平无一事，何须弄出几多般。"
        ],
        "title": "女真进千手千眼观音像颂",
        "id": "69a7b412-ac3a-41cb-b096-1c5da2b46c60"
    },
    {
        "author": "崔敦礼",
        "paragraphs": [
            "儒官窗户寒，恇怯日出光。",
            "独冷不可耐，大杓倾鹅黄。",
            "洞庭隔烟波，忽惊风露香。",
            "开门问谁与，知君念荒凉。",
            "芳包照盘新，硬句摩天扬。",
            "山中千头奴，丹黄丽秋阳。",
            "骚人巧采摘，灿灿简册方。",
            "君诗追古作，语壮韵转彊。",
            "属和郢中人，凋零不成行。",
            "临风咏玉台，噀雾开蜜房。",
            "殷勤此珍餽，玩味媿莫当。",
            "但酌潘公醽，一举累十觞。"
        ],
        "tags": [
            "洞庭湖"
        ],
        "title": "次韵张伯子饷柑",
        "id": "7bfbe934-6a77-4bef-b5b5-9141e164923c"
    },
    {
        "author": "崔敦礼",
        "paragraphs": [
            "庭前抱节君，五年不见汝。",
            "去时双玉槊，枝叶稀可数。",
            "归来儿孙多，已满寸金土。",
            "竹盛人凋零，攀枝泪如雨。"
        ],
        "title": "对竹有感",
        "id": "9ae182b1-d939-4097-b537-65395ac47d09"
    },
    {
        "author": "崔敦礼",
        "paragraphs": [
            "吟哦两夫子，濯濯春月柳。",
            "金石相击撞，论文自为友。",
            "我欲和阳春，高调不容口。",
            "披玩若为称，朝酣玉台酒。"
        ],
        "title": "还孟郎中诗卷用元韵  其一",
        "id": "7360195e-03b7-47e5-8832-a6a955ea1e5a"
    },
    {
        "author": "崔敦礼",
        "paragraphs": [
            "富贵邯郸梦，齿发金城柳。",
            "附炎非吾事，因心即我友。",
            "得意自忘言，咸脢岂滕口。",
            "幸有君子交，淡成非醴酒。"
        ],
        "title": "还孟郎中诗卷用元韵  其二",
        "id": "cd64eb52-22e7-4415-b0d8-72608c42a1ed"
    },
    {
        "author": "崔敦礼",
        "paragraphs": [
            "灯花昨夜喜，诗成果符吉。",
            "长跪读新诗，绣筵鸣宝瑟。",
            "天公怪多取，未老雪满栉。",
            "出门会臞仙，戴笠卓午日。",
            "我无作诗工，而许编杜帙。",
            "珷玞混圭璋，蓬艾间粟秫。",
            "鸥社媿相从，敬行顺风膝。"
        ],
        "title": "严子文用范至能韵见赠再和",
        "id": "df203099-5b2e-4795-b50b-6482245fc4d3"
    },
    {
        "author": "崔敦礼",
        "paragraphs": [
            "日来间何阔，坐见月初吉。",
            "欲往扣斋扉，政恐劳取瑟。",
            "闻公清净缘，巧笑却银栉。",
            "露骨秀寒松，烘晹咽暖日。",
            "钟乳无千两，牙签堆万帙。",
            "爱诗屡忘餐，爱酒勤种秫。",
            "心安身自轻，却老非牛膝。"
        ],
        "title": "前用吉字韵问严子文疾再和问疾之诗不工甚矣既辱和章又承用吉字韵为贶率尔继作敬问起居公自谓平生不服温剂此寡欲之验也何恙不愈诗以见意",
        "id": "8425f63f-6a33-478e-88a8-358efb997831"
    },
    {
        "author": "崔敦礼",
        "paragraphs": [
            "清心止渊水，养性顺杞柳。",
            "不信造物儿，能妨莫逆友。",
            "我当诵七发，澜翻倾辩口。",
            "据几遂霍然，何辞未能酒。"
        ],
        "title": "再讯问严子文疾",
        "id": "1bf333db-11b1-4182-b082-7c77c3a0c19b"
    },
    {
        "author": "崔敦礼",
        "paragraphs": [
            "我舟欲渡风伯嗔，卷帆夜泊沧江津。",
            "江声拍枕冷不寐，起看河汉无纤尘。",
            "须臾风定水波伏，江妃涌起明月轮。",
            "船头把酒问明月，瓜丘枌社难忘情。",
            "狼山咫尺望可到，一水隔我三家村。",
            "明月问之寂无语，寒光耿耿如相亲。",
            "明朝转柂好风色，月晕北开箕有灵。"
        ],
        "title": "泊福山港",
        "id": "fd9212be-e646-4e71-aea4-4692ef037a63"
    },
    {
        "author": "崔敦礼",
        "paragraphs": [
            "我贫可厌回肠煎，负郭近有桑麻田。",
            "入春十日九霪雨，夜听泷泷愁不眠。",
            "雨师欺压春无力，勾引顽阴朝复夕。",
            "丹杏夭桃冻不开，来牛去马昏无色。",
            "晓来鼓舞耕桑民，长天洗净清无云。",
            "羲和鞭日从海底，照出浩荡郊原春。",
            "呼儿买酒聚笑语，门前且无吏呼怒。",
            "今年麦饭滑流匙，更趁新蚕理襦袴。",
            "江头烟树晚戎戎，江南婴笋春事丰。",
            "我亦行抛簪绶去，饱帆西上趁东风。"
        ],
        "title": "喜晴",
        "id": "c877c6d2-1e42-4432-9dfc-bccba6edceac"
    },
    {
        "author": "崔敦礼",
        "paragraphs": [
            "虎踞城边九日台，前年黄花何盛哉。",
            "去年今日濑阳山，三径荒芜手自删。",
            "今年到此百愁有，物情改尽花依旧。",
            "花不能言心自知，嚼蘂徘徊泪盈袖。",
            "黄花时节年年好，我生浩荡何时了。",
            "栉沐从教饱风雨，只恐飘零人易老。",
            "客中霜风吹我衣，陇头白云呼我归。",
            "江湖僻处好归隠，月上三更闻子规。"
        ],
        "title": "九日",
        "id": "45cf6cda-54b4-4e3c-b682-6f81fc5ea008"
    },
    {
        "author": "崔敦礼",
        "paragraphs": [
            "盛德宜时用，屏星久此留。",
            "中和凝秬鬯，温润莹天球。",
            "太府多材会，清名万口流。",
            "亨涂应好在，端的上瀛洲。"
        ],
        "title": "送梁倅二首  其一",
        "id": "5e33ac7b-818e-4772-844e-07b5beb86deb"
    },
    {
        "author": "崔敦礼",
        "paragraphs": [
            "一尉千官底，公无势位分。",
            "门墙时与进，道义得亲熏。",
            "去矣难留佩，时哉盍致君。",
            "南风秣陵路，征旆卷行云。"
        ],
        "title": "送梁倅二首  其二",
        "id": "9d899627-25bf-4724-8d5e-8efe06b3b14e"
    },
    {
        "author": "崔敦礼",
        "paragraphs": [
            "顽云收四野，皎日丽千门。",
            "水响鱼龙落，云高鹳鹤翻。",
            "近阳书幌暖，遶室篆烟昏。",
            "拟欲寻春去，梅花水际村。"
        ],
        "title": "喜晴",
        "id": "f84d31e1-8b38-4acc-81aa-033401a7fa9b"
    },
    {
        "author": "崔敦礼",
        "paragraphs": [
            "妙墨人间宝，千金纸上鹥。",
            "频来湖上寺，三复柱间题。",
            "鹤化辞辽海，鸿飞印雪泥。",
            "人豪今不见，凝伫夕阳西。"
        ],
        "title": "过三塔",
        "id": "1a21b8e9-0b07-4793-bc9c-7442b1dfe804"
    },
    {
        "author": "崔敦礼",
        "paragraphs": [
            "舟泊楚城下，当风十顷湾。",
            "凉生冰鉴面，人在玉壶间。",
            "隠见云端树，低昂枕上山。",
            "江湖有如此，一笑白鸥闲。"
        ],
        "title": "固城湖",
        "id": "c4d013ad-1f71-4850-98ef-98b7c4b94203"
    },
    {
        "author": "崔敦礼",
        "paragraphs": [
            "前夜湖山月，今朝濑水船。",
            "飘零良自苦，浩荡有谁怜。",
            "云合前村雨，风收别浦烟。",
            "乘凉趣归櫂，咫尺是金渊。"
        ],
        "title": "东坝",
        "id": "0896624d-238d-4bdf-baba-6f308d0b737d"
    },
    {
        "author": "崔敦礼",
        "paragraphs": [
            "客枕愁无寐，悠悠夜未分。",
            "谁同对床雨，惟想太行云。",
            "黄犬行应健，飞鸿过亦勤。",
            "如何万金信，别久寂无闻。"
        ],
        "title": "客枕",
        "id": "63a16a5d-b8c1-48d4-94be-5cd3fae04f0b"
    },
    {
        "author": "崔敦礼",
        "paragraphs": [
            "列宿郎官帐，高风隠士庐。",
            "岁寒知劲柏，日暮厌轻车。",
            "德齿周三老，身名汉二疏。",
            "回头八男子，玉立照阶除。"
        ],
        "title": "邵智卿挽章  其一",
        "id": "2480420c-00dd-417b-8a0f-5e9ddc379334"
    },
    {
        "author": "崔敦礼",
        "paragraphs": [
            "未识嵇中散，闻诗孔伯鱼。",
            "谓当从几杖，何意作丘墟。",
            "有道齐生死，无心任卷舒。",
            "斯人吾不见，遗恨泪沾裾。"
        ],
        "title": "邵智卿挽章  其二",
        "id": "3bfa393a-2e6f-4134-a725-d4420796aa44"
    },
    {
        "author": "崔敦礼",
        "paragraphs": [
            "典型前辈近，问学古人深。",
            "有道祇藏韫，无言自陆沉。",
            "忧民空白首，爱主只丹心。",
            "远矣平生志，松风扫墓林。"
        ],
        "title": "赵提官挽章  其一",
        "id": "9c8964cf-963f-4ea4-af21-80282fb64b24"
    },
    {
        "author": "崔敦礼",
        "paragraphs": [
            "诚身古君子，耆德老先生。",
            "言行纯无玷，经书富满籯。",
            "兰阶群玉秀，桂苑一枝荣。",
            "有后谁公比，文盟压世英。"
        ],
        "title": "赵提官挽章  其二",
        "id": "dd5b735c-3259-482a-82c0-aa01805e1f9e"
    },
    {
        "author": "崔敦礼",
        "paragraphs": [
            "五云扶辇下清厢，宝帙初开第一章。",
            "旋卷班联回广殿，稍留笑语萃公堂。",
            "紫霄近侍连镳过，黄发元臣照座光。",
            "顾我自惭陪胜会，酒清人散卧斜阳。"
        ],
        "title": "九月二十九日迩英开讲忝预末班讲退小集玉堂之庐即留宿直因赋唐律呈诸讲官",
        "id": "8f7f6c3a-5be3-4549-90b2-e864e7d424d3"
    },
    {
        "author": "崔敦礼",
        "paragraphs": [
            "官柳阴阴密著行，飞来黄鸟忽成双。",
            "身沾仙露香犹在，眼饱珍羞赐即扛。",
            "酒量不多容我醒，诗魔无奈得君降。",
            "官闲睡足春风幕，红日三竿看上窗。"
        ],
        "title": "殿庐纪怀敬用右史舍人韵",
        "id": "33f324b8-9b41-43a4-a0de-d06a8b830954"
    },
    {
        "author": "崔敦礼",
        "paragraphs": [
            "少阳腾耀毓青宫，玉裕渊冲穆睟容。",
            "主鬯克承宸极重，问安勤致寝门恭。",
            "温文齿胄全三善，晖润登歌备四重。",
            "幼海光浮天序永，珠源衮衮日朝宗。"
        ],
        "title": "东宫寿章  其一",
        "id": "25fc0557-f20f-4ee0-83b8-c939600bbb59"
    },
    {
        "author": "崔敦礼",
        "paragraphs": [
            "吹铜和气集佳祥，鬰鬰葱葱震色苍。",
            "山岳东明开宝禁，星辰南极注瑶觞。",
            "龙楼照日浮秋晓，象辂朝天馥御香。",
            "分土莫陪班贺末，咏歌惟祝寿无疆。"
        ],
        "title": "东宫寿章  其二",
        "id": "970a9cd1-16e7-4864-bed5-a5da09c5b58e"
    },
    {
        "author": "崔敦礼",
        "paragraphs": [
            "晓日旌旗锦满川，阿童初试汉楼船。",
            "露桡天与神机秘，击楫人同壮志坚。",
            "行恐黄河冰可渡，已闻青海箭先传。",
            "佛貍莫梦淮边树，看揽长蛟下没渊。"
        ],
        "title": "至清口闻水阅甚盛边人言辛巳岁敌骑逼淮刘信叔军南岸欲载神劲弩至中流射之求数舟不可得今战舰之盛前未有也因成四韵",
        "id": "6e9a2e4f-c455-4ca2-8d75-12dd5d2fa349"
    },
    {
        "author": "崔敦礼",
        "paragraphs": [
            "丹扆忧勤德意通，使君元侍玉皇宫。",
            "亲传天上舜琴曲，散作人间庄籁风。",
            "已喜清微消滞鬰，亦知委曲到鳏穷。",
            "骚人休复雌雄问，千里而今乐事同。"
        ],
        "title": "题婺州仁风堂寄韩侍郎  其一",
        "id": "e4b1774d-2d77-477c-baea-3d19e51b1b5c"
    },
    {
        "author": "崔敦礼",
        "paragraphs": [
            "公余燕寝但凝香，稍退朝来雁鹜行。",
            "政誉已争铜岭峻，恩波仍带绣川长。",
            "未应尚布春风诏，会许重赓夏日章。",
            "皎皎东阳嘉话在，到公端类发天藏。"
        ],
        "title": "题婺州仁风堂寄韩侍郎  其二",
        "id": "ed5911fd-73a4-4352-9192-6549308b6348"
    },
    {
        "author": "崔敦礼",
        "paragraphs": [
            "星使乘槎势若飞，微官奔走遂忘危。",
            "扁舟掀舞身如叶，短棹欹斜命缀丝。",
            "乱眼云山疑醉梦，拍天波浪意蛟螭。",
            "西风送我归渔浦，落日衔山未晚炊。"
        ],
        "title": "江行迓宪使遇风",
        "id": "498c9388-30c3-4bff-b9f7-eeaea82fd805"
    },
    {
        "author": "崔敦礼",
        "paragraphs": [
            "疏狂自许次公醒，冷淡无劳沸玉笙。",
            "满屋文章天下乐，多情灯火夜深明。",
            "交情问我何清苦，世路愁人已饱更。",
            "好趁东风动行色，濑阳烟雨趣春耕。"
        ],
        "title": "次韵孙抚干二首  其一",
        "id": "cb6fcd26-fbb3-4dc8-9b00-924ee91c3c34"
    },
    {
        "author": "崔敦礼",
        "paragraphs": [
            "绕几黄云爇水沉，得诗闲读契余心。",
            "文章叔夜广陵散，句法武侯梁甫吟。",
            "且喜空囊收赵璧，不慙击壤混唐音。",
            "请君便入鸥鸣社，饭颗相从始自今。"
        ],
        "title": "次韵孙抚干二首  其二",
        "id": "139103cc-7d66-4942-97e9-553a75579148"
    },
    {
        "author": "崔敦礼",
        "paragraphs": [
            "欲将从事到青州，酩酊乡中便可侯。",
            "此乐正须君领略，疏狂还许我追游。",
            "一年好处都能几，四序难并去莫留。",
            "痛饮且图连夜醉，清欢何必锦缠头。"
        ],
        "title": "次陆倅韵三首  其一",
        "id": "768a1280-f2ef-4de7-962b-3e6795498ac3"
    },
    {
        "author": "崔敦礼",
        "paragraphs": [
            "煖烟和气满西州，载酒当轻万户侯。",
            "官事不知何日了，风光宜及早春游。",
            "簿书丛里偷闲去，景物妍时到处留。",
            "莫被虚名苦拘束，野梅官柳暗江头。"
        ],
        "title": "次陆倅韵三首  其二",
        "id": "00f389d2-7d89-41c8-bce7-657054b0fbc8"
    },
    {
        "author": "崔敦礼",
        "paragraphs": [
            "文章光艳压苏州，照乘何劳诧魏侯。",
            "鸠杖欲寻江左胜，鸥盟相约社中游。",
            "囊空自喜陶朱得，诗拙还因杜集留。",
            "把玩日吟心似醉，定须论月废梳头。"
        ],
        "title": "次陆倅韵三首  其三",
        "id": "65d65cee-1178-47d0-ad17-8bce635b1e7c"
    },
    {
        "author": "崔敦礼",
        "paragraphs": [
            "催花腰鼓彻凉州，午枕惊回蚁梦侯。",
            "頼有江山余古意，可教诗酒负春游。",
            "登亭举酒休论晋，借筯成功合继留。",
            "慷慨浩歌风日暖，万山佳处接吴头。"
        ],
        "title": "再次韵一首",
        "id": "1b111965-3136-4220-b336-aac675dbf47a"
    },
    {
        "author": "崔敦礼",
        "paragraphs": [
            "一官奔走倦幽寻，来向江山好处吟。",
            "过眼风光花又落，关情勋业镜频侵。",
            "到头春事都无几，飞盖长郊早趁今。",
            "鸥鸟莫惊车马过，我来搜句亦无心。"
        ],
        "title": "和沈商卿",
        "id": "3e22b9c5-ece3-4eac-9dfb-09b3d5dbe7a8"
    },
    {
        "author": "崔敦礼",
        "paragraphs": [
            "光阴转眼去如飞，閙过清游正及时。",
            "春事到今难著语，鸟声无奈只催诗。",
            "日烘花气侵轩户，风晃江光入酒巵。",
            "回意总将西子看，对山终日未成痴。"
        ],
        "title": "和章冠之",
        "id": "33326991-d108-44d0-ba43-64890cf76d58"
    },
    {
        "author": "崔敦礼",
        "paragraphs": [
            "裹了青衫簪了缨，此身便是一浮萍。",
            "五年客路春风熟，千里乡关夜月明。",
            "华鹤归来惊物变，白狼依旧逼人清。",
            "山中老宿争迎我，辑杖相呼问甲庚。"
        ],
        "title": "狼山",
        "id": "453e1284-e4e1-4b8e-8dda-7a785402082f"
    },
    {
        "author": "崔敦礼",
        "paragraphs": [
            "当年王气拥神州，衮衮朝宗此地由。",
            "自昔好山犹故色，只今清泗漫安流。",
            "苍烟锁合神仙府，宿藓封深魍魉囚。",
            "病眼不堪重北望，西风挥泪下扁舟。"
        ],
        "title": "龟山",
        "id": "8cdb3ba3-4ba6-4651-80f5-b5fb54933b38"
    },
    {
        "author": "崔敦礼",
        "paragraphs": [
            "舟行十日困拘拳，到此登临意气掀。",
            "山断蜂腰盘汉表，水分燕尾入淮门。",
            "石埋万古英豪笔，洞锁千年魍魉魂。",
            "怀昔感今无限意，夕阳人去乱鸦翻。"
        ],
        "title": "游龟山",
        "id": "27709074-69b7-47d7-aaf4-4bed9a79cc88"
    },
    {
        "author": "崔敦礼",
        "paragraphs": [
            "潮来白浪卷平沙，渐见菰蒲没两涯。",
            "会欲燃犀鞭魍魉，可能结网羨鲿鯋。",
            "三千水击鹍鹏上，百万军行将士譁。",
            "惊叹渔人何活计，扁舟掀舞寄全家。"
        ],
        "title": "何家港舍舟步至新河口",
        "id": "75cd831d-bfba-4c3d-a1a7-123f728709ab"
    },
    {
        "author": "崔敦礼",
        "paragraphs": [
            "春市笙歌兴已阑，儒宫牢落分投闲。",
            "不知列屋倾城蔡，自笑微官系触蛮。",
            "赤脚有年供侍侧，青鸾无梦到人间。",
            "传闻谪堕行云侣，想像高唐鬓欲斑。"
        ],
        "title": "闻严子文纳妾孟守有诗辄次韵",
        "id": "140700ae-77df-498e-aea8-c39568e8acf3"
    },
    {
        "author": "崔敦礼",
        "paragraphs": [
            "将军名字著华戎，露甲曾收不战功。",
            "马革裹尸忠贯日，虎头食肉气如虹。",
            "云屯欲倚金城重，星陨俄惊玉帐空。",
            "好象祁连筑新冢，鼓鼙遗恨意何穷。"
        ],
        "title": "挽太尉王权章",
        "id": "7fa42695-a998-486a-a7df-e33fdba35ab5"
    },
    {
        "author": "崔敦礼",
        "paragraphs": [
            "酥盘荐酒迎春寿，芋火谈禅数夜更。",
            "云脚四垂天欲雪，为君两计破愁城。"
        ],
        "title": "送芋酥与宿斋三学士",
        "id": "0b365a68-8453-4ce8-afd9-4cce3b330b5e"
    },
    {
        "author": "崔敦礼",
        "paragraphs": [
            "夹岸芦蒿障日微，拍堤波浪溅人衣。",
            "隔江唤得渔船过，贯柳双鲈自买归。"
        ],
        "title": "何家港舍舟步至新河口  其一",
        "id": "ec33dca2-701a-4b56-bcc5-09be9eb7195e"
    },
    {
        "author": "崔敦礼",
        "paragraphs": [
            "郭公勾唤鲥浮水，闲客招要鸥上滩。",
            "岸断溪横人不到，树头依约见桅竿。"
        ],
        "title": "何家港舍舟步至新河口  其二",
        "id": "0174d48e-2cea-4381-a3be-26e925c29c94"
    },
    {
        "author": "崔敦礼",
        "paragraphs": [
            "北岸行人南岸山，去年人在乱山间。",
            "山如相识须相笑，底事区区未得闲。"
        ],
        "title": "何家港舍舟步至新河口  其三",
        "id": "cd3bd7e5-0b9a-4185-be36-e3d6748ab5f6"
    },
    {
        "author": "崔敦礼",
        "paragraphs": [
            "日日怀归今得归，旧时风物未全非。",
            "江边鸥鸟应相笑，底事尘埃满客衣。"
        ],
        "title": "狼山  其一",
        "id": "a2f2ad6d-b942-48d1-b4d3-0f20a961c855"
    },
    {
        "author": "崔敦礼",
        "paragraphs": [
            "贪恋微官未得闲，二年乡梦遶狼山。",
            "如今真个山中去，不是寻常杳霭间。"
        ],
        "title": "狼山  其二",
        "id": "839b4e7c-c643-4f46-b121-3745d9e4666d"
    },
    {
        "author": "崔敦礼",
        "paragraphs": [
            "行携三尺虎臂杖，归饮十分鱼枕蕉。",
            "饮罢招船歌一曲，冯夷亦合泣潜绡。"
        ],
        "title": "狼山  其三",
        "id": "e9e2730a-58b1-4b9a-adda-0f8510dbfdb2"
    },
    {
        "author": "崔敦礼",
        "paragraphs": [
            "夜静无风水自波，隔江灯火数陵坡。",
            "消樽不属今宵事，奈此一江明月何。"
        ],
        "title": "狼山  其四",
        "id": "c2d44dd9-af1f-4dca-9a37-9285310de8c3"
    },
    {
        "author": "崔敦礼",
        "paragraphs": [
            "五载龙蟠虎踞间，峯头日月望狼山。",
            "归来筋力犹强健，野屐登临莫厌艰。"
        ],
        "title": "狼山  其五",
        "id": "39c4b82d-f714-4cd5-9d18-388f9283f28a"
    },
    {
        "author": "崔敦礼",
        "paragraphs": [
            "行见山横坐见纵，山随意好日无穷。",
            "朝来爽气谁能会，浑在先生隠几中。"
        ],
        "title": "题得妙亭",
        "id": "70db8986-3007-426d-963a-a571fe9cea6b"
    },
    {
        "author": "崔敦礼",
        "paragraphs": [
            "天留孤巘岌青冥，约束淮流入汴京。",
            "往事不堪回首望，倚栏斜日看潮生。"
        ],
        "title": "探潮阁",
        "id": "ab0654eb-e658-4770-81e7-7d06599b7a27"
    },
    {
        "author": "崔敦礼",
        "paragraphs": [
            "地僻便知城市隔，心清自爱水云闲。",
            "障尘不用西风扇，香篆溟濛正下关。"
        ],
        "title": "题避俗轩",
        "id": "3252f48e-0e49-4916-96b0-9cb2071185ac"
    },
    {
        "author": "崔敦礼",
        "paragraphs": [
            "地禁官清静不譁，日长时试小团茶。",
            "一生只用如椽笔，细为君王纪正邪。"
        ],
        "title": "题汗青轩",
        "id": "8fa93340-2f14-4010-b92f-d40b2ce042fb"
    },
    {
        "author": "崔敦礼",
        "paragraphs": [
            "前驱小队立元戎，一点台星喜气浓。",
            "凯奏归来铃阁静，精神端已折遐冲。"
        ],
        "title": "大阅回马口号",
        "id": "d756cf4f-1d15-467a-81c1-d4242910b8a9"
    },
    {
        "author": "崔敦礼",
        "paragraphs": [
            "竹间当日一亭幽，瀹茗焚香向此留。",
            "丹碧只今俱化出，独来恋恋忆前游。"
        ],
        "title": "芸香亭",
        "id": "a018d360-847c-4d63-b740-b9b5901442ff"
    },
    {
        "author": "崔敦礼",
        "paragraphs": [
            "落花摇曳水溶溶，金现兜绵世界容。",
            "只恐水流云不见，桃源归路却无踪。"
        ],
        "title": "密云亭",
        "id": "c2bfcdc5-2ed8-4534-8789-e967f7b97f99"
    },
    {
        "author": "崔敦礼",
        "paragraphs": [
            "霜风吹惨入园林，零落阶前满地金。",
            "頼有翠蕤堪采摘，伴人犹守岁寒心。"
        ],
        "title": "傲霜亭",
        "id": "366bba92-8d02-4023-b9e5-f904e70ed6d8"
    },
    {
        "author": "崔敦礼",
        "paragraphs": [
            "祕宇涵风寒淰淰，虚廊侵月静冥冥。",
            "宝章玉座神深地，应想谁何会百灵。"
        ],
        "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也  其一",
        "id": "18ff71f6-6a54-4d18-a843-95ac2510662e"
    },
    {
        "author": "崔敦礼",
        "paragraphs": [
            "青冥风露飞簷外，黄道星辰企翼边。",
            "独倚梧阴心自省，十年清梦故依然。"
        ],
        "title": "丁亥岁予留建康梦登大桥仰视霄汉有金书阁字北斗落落布列其侧昨夕夜直坐石渠桥忽见七星低昂正倚秘阁而金书大字俨然梦中所见信知世事皆有定分非偶然也  其二",
        "id": "12c495e1-30d3-425a-82dd-69d8e4eb1ed2"
    },
    {
        "author": "崔敦礼",
        "paragraphs": [
            "辗转孤灯梦不成，念家忧国总关情。",
            "月明定到棠梨上，时有啁嘈格磔声。"
        ],
        "title": "枕上",
        "id": "6ab6ccdd-e4bc-4e1f-a30e-4302cdc6ff31"
    },
    {
        "author": "崔敦礼",
        "paragraphs": [
            "圣皇武，憺显幽。",
            "震逾恭，翼微周。",
            "帝下顾，民噢咻。",
            "糜沸鼎，汎横流。",
            "否其复，飞龙秋。",
            "挽天弧，建神矛。",
            "振汩陈，遏虔刘。",
            "漭然施，鸿祐休。",
            "熯以濡，羸者瘳。",
            "御皇极，凝前旒。",
            "徧胪欢，荡岱丘。"
        ],
        "title": "太祖皇帝师次陈桥受天命协人情为圣皇武",
        "id": "c46a55a6-7a31-47a5-a9ae-caf7423f9c31"
    },
    {
        "author": "崔敦礼",
        "paragraphs": [
            "猛虎攫，噬海隅。",
            "跨峤绵岭，环为鑪。",
            "流膏解节，民毕屠。",
            "帝怒惠顾，思往苏。",
            "授以虣将，施天诛。",
            "长驱无垠，抵其郛。",
            "手援炎歊，吹以濡。",
            "长缨系颈，来累累。",
            "撑骸脍肉，穷凶徒。",
            "观城告社，咸嗟歔。"
        ],
        "title": "刘鋹僭号岭南虐其民潘美伐之俘以献为猛虎攫",
        "id": "6b89ff7c-5750-436e-af77-76a5d42a6d24"
    },
    {
        "author": "崔敦礼",
        "paragraphs": [
            "震雷薄矣，胡蝇之营。",
            "弥江负淮，隩天险矣。",
            "宁曰我尽臣度，肃恭威灵。",
            "宇宙混同，一方阻。",
            "皇明建灵旗，下巨舳。",
            "震威而怀，靡事戕戮。",
            "王师如翰，至则速。",
            "风漰雷磕，奄其覆。",
            "哀哀逆俦，维喙乞降。",
            "欙车青盖，朝帝乡。",
            "妖氛杀翳，旋披攮。",
            "膏痿腥䐿，德泽滂。",
            "凯旋金声，奏洋洋。",
            "煇燿万国，俱向方。"
        ],
        "title": "李煜不朝伐之煜降江南平为震雷薄矣",
        "id": "7e33f0c6-7866-4db5-a3c9-66d749b72676"
    },
    {
        "author": "崔敦礼",
        "paragraphs": [
            "人间不可以托兮，信长风而云行。",
            "浩漫其将何之兮，怅飘忽而徂征。",
            "天生材以有用兮，思逢时而经纶。",
            "苦恩疏而媒劳兮，坐长叹以抚膺。",
            "鸡聚族以争食兮，凤孤飞而无隣。",
            "璚草隠于深谷兮，层丘蔽以苍榛。",
            "骅骝拳跼而不得食兮，蹇馿得志以鸣春。",
            "蝘蜓嘲龙兮鱼目混珍，嫫母衣锦兮西施负薪。",
            "世道有此翻覆兮，谁察余之坚贞。",
            "块独处此幽默兮，乃龟息而虬蟠。",
            "不旷荡以纵适兮，何拘挛以守常。",
            "将倚剑乎天外兮，欲挂弓于扶桑。",
            "以倥偬而为巢兮，以虚无而为场。",
            "运以大风之举兮，假以摩天之翔。",
            "前期浩乎漫漫兮，浮四海而横八荒。",
            "赤玉舄以东上兮，烟苍苍其逢山。",
            "逢羽人于天门兮，方瞳好其容颜。",
            "遗我书以鸟迹兮，读不闲而三叹。",
            "偶然值乎青童兮，绿发双双其云鬟。",
            "笑我学仙之晚兮，蹉跎凋乎朱颜。",
            "玉女飘飘而下兮，遗我以流霞之杯。",
            "稽首拜而自媿兮，弃世何其悠哉。",
            "随风恣其飘扬兮，不知东走之迷。",
            "忽抚己而自笑兮，问南登之路岐。",
            "采姹女于江华兮，收河车于清溪。",
            "卧香炉以餐霞兮，窥石镜而心清。",
            "遥见仙人于彩云兮，把芙蓉于玉京。",
            "期汗漫于九垓兮，接卢敖于太清。",
            "乘兴任夫所适兮，鸣驺忽其西驰。",
            "栽若木于西海兮，采琼蘂乎昆山。",
            "揖叔卿于云台兮，恍惚凌乎紫冥。",
            "饮玉浆于丹丘兮，备洒扫以明星。",
            "赤松借予以白鹿兮，挟两龙以相从。",
            "传秘诀于韩众兮，精诚与夫天通。",
            "西上既穷其登攀兮，云飘然而无心。",
            "八极可以神游兮，赋大鹏于北溟。",
            "激三千以崛起兮，向九万而迅征。",
            "访广成于至道兮，闻大块之幽居。",
            "掇玄珠于赤水兮，天下不知其所如。",
            "凌云霄以直上兮，入无穷而遗形。",
            "骑日月而羽化兮，翼鸳鸾而云行。",
            "出宇宙之寥廓兮，羾阊阖之峥嵘。",
            "载长云之河车兮，十二楼与五城。",
            "登真朝于玉皇兮，赐琼浆以玉杯。",
            "听天语之察察兮，廓如云而天开。",
            "天地同乎枯槁兮，生世如乎转蓬。",
            "君子化为猿鹤兮，小人或为沙虫。",
            "营营为何所求兮，鸡鸣趋乎四关。",
            "十步而九太行兮，世路多乎险艰。",
            "传其语以铭骨兮，永愿辞于人间。",
            "忽魂悸以魄动兮，即归路而长叹。",
            "转天车于六龙兮，云骈下而飘翩。",
            "风为马兮霓为裳，靡星旃兮回鸾车。",
            "烛龙衔光以照物兮，列缺挥鞭而启途。",
            "欻翳景以横翥兮，逆高天以下垂。",
            "望四海兮何漫漫，长相思兮在长安。",
            "复长剑而归来兮，谒九重之天门。",
            "白日照吾之精诚兮，效剖胆而输肝。",
            "吐峥嵘之高论兮，开浩荡之奇言。",
            "所谓代马不思乎越兮，越禽不恋乎燕。",
            "流波思其旧浦兮，落叶坠于本根者也。"
        ],
        "title": "太白远游",
        "id": "017c7290-4ecb-4cf2-a200-63ecb4d64754"
    },
    {
        "author": "崔敦礼",
        "paragraphs": [
            "予为谪仙兮，薄游人间。",
            "傲岸不谐兮，世路艰难。",
            "折芳洲之瑶华兮，采琼蘂入乎昆山。",
            "愁长安之不见兮，坐拂剑而长叹。",
            "魂一去而欲断兮，与春风而飘扬。",
            "飘扬其竟何托兮，造化为之悲伤。",
            "于是帝命巫阳，若有一人。",
            "神气黯然，精魂飞散。",
            "迟尔归旋，乃下招曰，魂兮归徕，无东无西，无南无北些。",
            "碧海之东，长鲸濆涌，不可以涉些。",
            "扬波喷云，蔽天鬐鬛些。",
            "齿若雪山，挂骨于其间些。",
            "归徕，去无还些。",
            "魂兮无南，南山白额穷奇䝙貒些，牙若剑错鬣如丛竿些。",
            "口吞殳鋋，目极枪橹些。",
            "归徕，饲豺虎些。",
            "魂兮无西，西当太白，横绝峨嵋些。",
            "地崩山摧，天梯钩连些。",
            "峥嵘崔嵬，朝虎夕蛇些。",
            "磨牙吮血，杀人如麻些。",
            "归徕，行路难些。",
            "魂兮无北，北缘太行，嶝道峻盘些。",
            "马足蹶侧，车轮摧冈些，气毒剑戟，严风裂裳些。",
            "归徕，北上苦些。",
            "魂兮归来，君无上天些。",
            "天鼓砰訇，雷震帝旁些。",
            "投壶玉女，笑开电光些。",
            "风雨之起，倏烁晦冥些。",
            "犬吠九关，杀人以愤其精魂些。",
            "归徕，天路何因些。",
            "魂兮归徕，君无下此幽都些。",
            "闭影潜魂，遗迹九泉些。",
            "剑轮汤镬，猛火炽然些。",
            "疑山炎昆，苦海滔天些。",
            "归徕，保吾生些。",
            "魂兮归徕，还故乡些。",
            "高楼甲第，连青山些。",
            "飞楹磊砢，栱夤缘些。",
            "云楣横绮，桷攒栾些。",
            "皓壁昼朗，朱甍鲜些。",
            "金窗绣户，朱箔悬些。",
            "魂兮归徕，列珍羞些。",
            "月光素盘，饭彫胡些。",
            "鲁酒琥珀，紫锦鱼些。",
            "白酒新熟，黄鸡肥些。",
            "山盘秋蔬，荐霜梨些。",
            "吴盐如花，皎白雪些。",
            "玉盘杨梅，为君设些。",
            "魂兮归徕，恣欢谑些。",
            "南国美人，芙蓉灼灼些。",
            "洛浦宓妃，飘飘飞雪些。",
            "长干吴儿，艳星月些。",
            "西施东邻，秀蛾眉些。",
            "一笑双璧，歌千金些。",
            "琅玕绮食，鸳鸯衾些。",
            "博山炉中，香火沉些。",
            "魂兮归徕，醉壶觞些。",
            "青娥对烛，俨成行些。",
            "玉童两两，吹紫笙些。",
            "佳人当窗，弹鸣筝些。",
            "玉壶美酒，清若空些。",
            "看朱成碧，颜始红些。",
            "连呼五白，行六博些。",
            "赤鸡白狗，赌梨栗些。",
            "半酣呼鹰，挥鸣鞘些。",
            "金鞍龙马，花雪毛些。",
            "霜剑切玉，明珠袍些。",
            "魂兮归徕，入长安些。",
            "清都玉树，瑶台春些。",
            "万姓聚舞，歌太平些。",
            "伐鼓槌钟，启重城些。",
            "日照万户，簪裾明些。",
            "骑吹飒沓，引公卿些。",
            "白日紫晖，运权衡些。",
            "倒海凌山，索月采荪些。",
            "文质炳焕，罗星旻些。",
            "魂兮归徕，乐不可言些。",
            "乱曰：长相思兮在长安，络纬秋啼兮金井栏。",
            "望夫君兮安极，我沉吟兮叹息。",
            "怀洞庭兮悲潇湘，把瑶草兮思何堪。",
            "念佳期兮莫展，每为恨兮不浅。",
            "荷花落兮江色秋，秋风嫋嫋夜悠悠。",
            "魂兮归徕，谢远游。"
        ],
        "tags": [
            "洞庭湖"
        ],
        "title": "太白招魂",
        "id": "8d0b742b-d7f6-4fb8-be6e-97f7bc98e075"
    },
    {
        "author": "崔敦礼",
        "paragraphs": [
            "春日兮繁鲜，车阗阗兮句曲天。",
            "緪瑟兮拊鼓，满芳菲兮琼筵。",
            "朝霞为羞兮沆瀣为醴，瑶华玉馔兮错杂而陈前。",
            "灵之来兮赤城空，驾白鹤兮御清风。",
            "群仙从兮哆哆，云晻暧兮车隆隆。",
            "灵之去兮返太清，骑日月兮朝紫皇。",
            "下视九州兮尘泱茫，五岳俎豆兮四溟杯觞。",
            "制琼琚兮余衣，集芳荪兮余裳。",
            "荷佩兮离离，兰旌兮扬扬。",
            "欲往从兮未得，望夫君兮彷忀。"
        ],
        "title": "九序",
        "id": "3d313a2a-4c3d-405c-91b9-9249be10bddd"
    },
    {
        "author": "崔敦礼",
        "paragraphs": [
            "若有人兮水中央，鱼鳞衣兮白蜺裳。",
            "荃桡兮桂旗，欲女迎兮风薄之。",
            "神之驾兮两龙，骖白鼋兮蛟螭从。",
            "朝余陟兮三山，夕济兮牛渚。",
            "神不来兮夷犹，使我心兮苦复苦。",
            "濯缨兮姑溪，结佩兮采石。",
            "诚不已兮幽通，信不坠兮物格。",
            "若有临兮风??，作莫雨兮愁江臯。",
            "神交兮意接，来不言兮去无迹。",
            "倏雨歇兮云收，山青青兮水悠悠。"
        ],
        "title": "正曜",
        "id": "22a62dd9-3f41-4764-8bb1-d0e1b3bb19d0"
    },
    {
        "author": "崔敦礼",
        "paragraphs": [
            "云冥冥兮叠嶂，君独立兮山之上。",
            "石嶝险兮水道寒，思夫君兮未敢言。",
            "无言兮皇皇，山阿之人兮告我以不难。",
            "木樛蔚兮下俯，石避碍兮行旁。",
            "余冠兮巍巍，余步兮逶迟。",
            "俛首非吾之愿兮，斜径其将安之。",
            "朝骋望兮昭亭，夕宿兮双溪。",
            "网蕙茝兮为盖，葺荪蘅兮为车。",
            "欲腾驾兮高翔，恍导余兮上隮。",
            "揭北斗兮奠椒浆，簸南箕兮羞琼蘂。",
            "灵欣欣兮顾余，亶正直兮为神予。"
        ],
        "title": "华阳洞天",
        "id": "b9d12ec6-5758-415b-82f0-76564f030f5a"
    },
    {
        "author": "崔敦礼",
        "paragraphs": [
            "汎汎兮吾舟，沛吾乘兮东流。",
            "东流兮何之，有美人兮天一涯。",
            "烟杳杳兮南徐，云连连兮北固。",
            "海何为兮清明，江何为兮流注。",
            "彼美人兮山之曲，镇龙关兮转阴轴。",
            "约束海若兮呵水冯，夏不苦雨兮冬不疾风。",
            "污邪穰穰兮海沂阜丰，我民报事兮罔有不恭。",
            "采秀实兮山巅，撷芳馨兮涧底。",
            "霜籼兮水芒，蕙肴羞兮椒糈。",
            "神之格兮乐享，惚蜿蜿兮来止。"
        ],
        "title": "中水府",
        "id": "d64d493c-1c90-45ba-b7b2-c0977b098202"
    },
    {
        "author": "崔敦礼",
        "paragraphs": [
            "钟山崒兮江之湄，药为祀兮辛夷祠。",
            "神乘白马兮执素羽，朝与日出兮莫云归。",
            "噫嗟兮明神，烈烈兮用光。",
            "生乎疾盗兮奋不顾死，死焉助顺兮赫然发灵。",
            "湛清尊兮明水，扬玉桴兮扣雷鼓。",
            "扣鼓兮如何，我欲言兮泪滂沱。",
            "懭有妖兮蟠中土，杂蘅臯兮秽兰宇。",
            "豺豕兮人居，猰貐兮室庐。",
            "愿神我福兮我祥，举长矢兮射天狼。",
            "使河洛兮回波，令岱华兮还光。",
            "山苍苍兮水汤汤，神之威兮俨不忘。",
            "刳肝为辞兮沥血，陈神之听兮闻不闻。"
        ],
        "title": "下水府",
        "id": "59805fc8-3f31-44a5-b11c-2ad2b1b557b1"
    },
    {
        "author": "崔敦礼",
        "paragraphs": [
            "朝余往兮东畴，景翳翳兮云油油。",
            "牛驱耕兮载泥重，鞭不前兮挽犁用。",
            "岁云暮兮暮维何，仓庚鸣兮布谷和。",
            "疾吾耜兮固吾耒，趣甘泽兮及时播。"
        ],
        "title": "田间辞三首  其一",
        "id": "512243c0-5c76-4390-aba1-dd1131ea208f"
    },
    {
        "author": "崔敦礼",
        "paragraphs": [
            "我耕兮我田，雨浪浪兮雷填填。",
            "水漫漫兮种不下，出门见水兮泪滂沱。",
            "惠我晴兮疾耕而耨，螟败之兮颖弗得秀。",
            "呜呼，我无时违兮时不我予。",
            "时不予兮奈何，蹇无忘兮吾事。"
        ],
        "title": "田间辞三首  其二",
        "id": "52b432cd-b5a0-411b-998f-d90531a3eb99"
    },
    {
        "author": "崔敦礼",
        "paragraphs": [
            "数稻兮登场，牵牛兮入屋。",
            "噭咷兮田家，欢迎兮稚子。",
            "三年力耕兮今逢年，庾则实兮庖有鲜。",
            "草藉兮陶盘，豳吹兮土鼓。",
            "握牛兮谁歌，和之兮余舞。",
            "乐复乐兮岁晏，冰雪集兮堂下。",
            "时亹亹兮不再，荪何为兮田野。"
        ],
        "title": "田间辞三首  其三",
        "id": "6f70b548-6e54-4c33-afc0-9e9c8e80361f"
    },
    {
        "author": "崔敦礼",
        "paragraphs": [
            "强敌骄兮晋多垒，忽登山兮望廷尉。",
            "风霾兮杀气昏，突枪櫑兮乱钩陈。",
            "予君麾兮从君钺，战陵西兮捍溪栅。",
            "虹食垒兮火焚旗，公之死兮去如归。",
            "公有子兮愤争先，勇没地兮羞戴天。",
            "父死忠兮子死孝，令名扬兮日月照。",
            "物有始兮岂无终，得所归兮孰如公。",
            "喜幸生兮畏义死，语昵昵兮顾妻子。",
            "草木尽兮粪土委，闻高风兮汗流趾。"
        ],
        "title": "北山之英",
        "id": "f2d03c8c-1c40-4fa7-bd55-a0ecf46a9d6e"
    },
    {
        "author": "崔敦礼",
        "paragraphs": [
            "君之来兮殊廷，雷隆隆兮雨冥冥。",
            "从天吴兮罔象，纷万怪兮如云。",
            "若有妖兮震奔沛，吹逆浪兮扬羶腥。",
            "授天矛兮下讨，披蒙雾兮祥氛。",
            "地平天静兮日月清夷，我民蒙福兮万年报事。"
        ],
        "title": "楚州龙庙迎享送神辞  其一",
        "id": "1ce32aed-bb96-4bb0-b8b3-e74b3818a8f3"
    },
    {
        "author": "崔敦礼",
        "paragraphs": [
            "辛楣兮药房，兰枅兮桂楹。",
            "翼翼兮新宫，穆将进兮芳馨。",
            "柏实兮松液，芝华兮若英。",
            "奠琼斚兮清酤，玉俎析兮嘉牲。",
            "雅声兮远姚，锵和平兮鼓钟纷。",
            "繁会兮竽笙，灵连蜷兮须摇。",
            "傧暗蔼兮纷纭，洁我心兮恭事，灵欣欣兮燕宁。"
        ],
        "title": "楚州龙庙迎享送神辞  其二",
        "id": "3339c510-e15f-426b-b88d-d6e3bf5613b6"
    },
    {
        "author": "崔敦礼",
        "paragraphs": [
            "君之去兮朱宫，乘飞云兮御回风。",
            "贝阙兮丰敞，金台鬰兮穹隆。",
            "珠胎兮炫耀，周玉树兮青葱。",
            "天琛兮水碧，众宝萃兮玲珑。",
            "良辰兮高燕，命冯夷兮展舞。",
            "鸣𪛌兮海童，群仙兮良待。",
            "君肯临兮尚舂容，君不我留兮我心忡忡。",
            "眇清思兮眑眑，惠我民兮盍终。"
        ],
        "title": "楚州龙庙迎享送神辞  其三",
        "id": "d1b33109-8b6e-4ae2-ba53-7772adc4d342"
    },
    {
        "author": "崔敦礼",
        "paragraphs": [
            "吾之舟兮常虚以游，哀乐喜怒兮一毫不留。",
            "不与物涉兮驾空以浮，万方覆却兮无触吾舟。",
            "吾之舟兮常虚以游。"
        ],
        "title": "拟津人歌",
        "id": "bc2f74fc-510f-457c-b59d-c59c56d966fa"
    },
    {
        "author": "崔敦礼",
        "paragraphs": [
            "薰风卷旆趣归程，十万儿啼满路声。",
            "别恨江枫烟雨暝，愁云沙草晓波平。",
            "毁鞭莫遂留行意，开宴聊伸恋德情。",
            "从此吴人颂遗爱，棠阴千里日敷荣。"
        ],
        "title": "平江府饯丘知府致语口号",
        "id": "e35fb093-1c74-4505-a63a-f3ac0e7f4239"
    },
    {
        "author": "赵公硕",
        "paragraphs": [
            "野服萧萧款翠微，虚亭高敞射晴晖。",
            "仙归洞府云烟冷，春入名山笋蕨肥。",
            "缓引壶觞聊自适，暂捐朱墨便忘归。",
            "会须结屋山中住，始悟人闲万事非。"
        ],
        "title": "宰余杭游洞霄",
        "id": "0003410a-4d12-4817-852d-94110f7b971b"
    },
    {
        "author": "赵公硕",
        "paragraphs": [
            "旧时曾此觅仙缘，一别于今四十年。",
            "白发重来嗟老矣，青山九锁故依然。",
            "肩舆直入松闲路，洗耳还听涧底泉。",
            "幽兴未阑吟未就，半峯斜日下平川。"
        ],
        "title": "庆元四年五月再游",
        "id": "52357b2b-f117-4f76-8a41-cc378513ae00"
    },
    {
        "author": "赵公硕",
        "paragraphs": [
            "云间飞阁倚峥嵘，烟外寒江坠镜清。",
            "绝巘高头惟古木，断崖直下只孤城。",
            "二年谩结巴南恨，万里空县楚客情。",
            "鼓吹不须催我去，夕阳犹傍远山明。"
        ],
        "title": "积雨初霁乘兴邀王和叟赵久成二监郡游南山饮于云间阁因成一诗醉书于石壁",
        "id": "15b36a63-70d2-4581-8035-9523f50c60b5"
    },
    {
        "author": "赵公硕",
        "paragraphs": [
            "南龛几百年，古木阚云掩。",
            "崖倾千仞垂，路县一线险。",
            "飞𤜴喜曾巅，羸骖怯虚堑。",
            "枫叶红斓斑，松□翠摇飐。",
            "石皴风雨剥，殿古木□□。",
            "拂拭坐空巖，□□□□琰。",
            "江势从何来，斗然不□□。",
            "凭危意欲飞，□□□□□。",
            "鸟鸣山更幽，□□翠□染。",
            "烟际漾渔舠，风前乱□檿。",
            "缓赏有余欢，高怀无一□。",
            "尺璧非所宝，白圭焉受玷。",
            "入蜀莫言□，得郡亦云忝。",
            "□□长安□，犹胜山阳贬。",
            "平生足疎旷，宁复事拘检。",
            "佳时方一来，薄日已半晻。",
            "雨余□□深，月堕山楼黡。",
            "□重□□高，□护神光闪。",
            "□乐乐□□，君忧忧岁歉。",
            "□□□吴□，□□不□点。"
        ],
        "title": "奉和郭使君游光福寺云闲阁二十韵",
        "id": "9d0e028a-c79f-430c-8ae6-3a5977459bf4"
    },
    {
        "author": "芮煇",
        "paragraphs": [
            "溪山之兴无时尽，兴尽名亭意可知。",
            "出岫孤云含细雨，投林宿鸟爱深枝。",
            "风流已是千年事，公案今成七字诗。",
            "短棹悠然随所适，人生出处要如斯。"
        ],
        "title": "持宪节登戴溪亭赋诗",
        "id": "93d42ecf-468e-40ff-af03-8be9d98a5a82"
    },
    {
        "author": "葛郯",
        "paragraphs": [
            "非心非佛亦非物，五凤楼前山突兀。",
            "艳阳影里倒翻身，野狐跳入金毛窟。"
        ],
        "title": "颂",
        "id": "4ada9601-e513-400f-b1f1-6851afd2ed8b"
    },
    {
        "author": "葛郯",
        "paragraphs": [
            "大洋海里打鼓，须弥山上闻钟。",
            "业镜忽然扑破，翻身透出虚空。"
        ],
        "title": "临终偈",
        "id": "03b632e2-e796-4206-a872-ce245619c2ce"
    },
    {
        "author": "释中仁",
        "paragraphs": [
            "九十春光已过半，养花天气正融和。",
            "海棠枝上鶑声好，道与时流见得么。"
        ],
        "title": "偈",
        "id": "d09dd16a-6fe7-4c6f-ba8b-e9d9eca6ea30"
    },
    {
        "author": "释中仁",
        "paragraphs": [
            "二八佳人刺绣迟，紫荆花下啭黄鹂。",
            "可怜无限伤春意，尽在停针不语时。"
        ],
        "title": "举狗子无佛性话颂",
        "id": "d15044cc-8cac-4977-b638-d35833f241ad"
    },
    {
        "author": "释中仁",
        "paragraphs": [
            "秤锤搦出油，闲言长语休。",
            "腰缠十万贯，骑鹤上扬州。"
        ],
        "title": "举与万法为侣因缘颂",
        "id": "5f32d027-95e5-4b0a-b002-e840139536a1"
    },
    {
        "author": "陈尚文",
        "paragraphs": [
            "海甯邑屋千山环，幽人更爱山中山。",
            "山城已远人烟寒，江君石室深巑岏。",
            "闻君十载栖长安，焉能敛翼萦巖峦。",
            "卧龙要自南阳蟠，东山不为携红颜。",
            "迩来侧身天地间，不如一室中宽闲。",
            "探书禹穴万卷完，养成雾豹非一斑。",
            "素琴无絃心自弹，泰山高高水潺潺。",
            "山中閴兮谁往还，云无心兮抱幽关。",
            "青山白云足为侣，无心胡为恋君宇，冷君衣裳润君础。",
            "人间岁月易今古，傅说一去不可伫。",
            "苍梧何如出飞雨，不崇朝兮苏九土。"
        ],
        "tags": [
            "泰山"
        ],
        "title": "题江国录先生石室",
        "id": "1ff807b6-d5ea-401c-8027-c3b82bd944cb"
    },
    {
        "author": "陈景肃",
        "paragraphs": [
            "将军大宝剑，磨久苍崖斑。",
            "一日试利刃，断石倚两山。",
            "倒枕泉水碧，生光斗牛丹。",
            "至今胡虏过，目顾骨先寒。"
        ],
        "title": "试剑石",
        "id": "c64cb651-fe00-4d5b-9fed-987ea8d93847"
    },
    {
        "author": "陈景肃",
        "paragraphs": [
            "凿泉莫太深，太深井难汲。",
            "登山莫太高，太高顶难立。",
            "山顶仰可观，井渊俯可挹。",
            "那知鸿鹄飞，海杳无消息。"
        ],
        "title": "怀高东溪二首  其一",
        "id": "cddcc4d0-baa8-4010-9a4a-3452ef8797f6"
    },
    {
        "author": "陈景肃",
        "paragraphs": [
            "谔谔东溪士，吹箫涧谷春。",
            "一别阻云水，相思劳梦魂。",
            "五湖秋夜月，三岛春空云。",
            "璚标月夜见，玉唾云闲闻。",
            "何当一返驾，吟弄终干坤。"
        ],
        "title": "怀高东溪二首  其二",
        "id": "5d105d2f-eeb5-46e1-bfeb-9fb5cf1c6839"
    },
    {
        "author": "陈庸",
        "paragraphs": [
            "云水苍苍日欲阑，邮亭遥忆旧家山。",
            "故人两地分南北，几度相思鬓为斑。"
        ],
        "title": "江左驿舍寄文湖",
        "id": "95678d93-2442-4289-96cd-7dfdce8aa6f7"
    },
    {
        "author": "陆楠",
        "paragraphs": [
            "我闻色相本来空，人镜须知在个中。",
            "已把太虚为丈室，却将明月照心宫。",
            "浮云翳扫三更后，素彩光流万里同。",
            "休诧此堂能坐进，藩篱打破意无穷。"
        ],
        "title": "洪氏浴室院",
        "id": "41546939-ba37-45f2-8069-5638464b3b1e"
    },
    {
        "author": "陆楠",
        "paragraphs": [
            "闻说瑶池事渺然，那知此地有飞仙。",
            "玉皇妙曲人何在，金鼎灵丹世莫传。",
            "漫写风姿□俗眼，空余窟室奉炉烟。",
            "何时了却公家事，一洗尘襟访洞天。"
        ],
        "title": "题妙庭观",
        "id": "17d4ea16-b91f-499e-92eb-5159dd173c0b"
    },
    {
        "author": "刘焞",
        "paragraphs": [
            "团团竹色遶郊居，勾引清风百亩余。",
            "忆昔敲门苏内翰，而今下马范中书。"
        ],
        "title": "致爽轩",
        "id": "b3ba885d-6d9c-48bd-bdfd-c5a3e4b20271"
    },
    {
        "author": "罗杞",
        "paragraphs": [
            "荫资嘉木当知本，水余甘泉必究源。",
            "忆昔东昭分以后，相传瓜瓞世緜緜。"
        ],
        "title": "咏家史",
        "id": "7df257bb-5906-401d-a98b-8c150b129694"
    },
    {
        "author": "罗杞",
        "paragraphs": [
            "十年颜范此睽违，邂逅邮亭亦解颐。",
            "春满臯皮君彻早，尘蒙章甫我归迟。",
            "云龙嘉会逢今日，鸡黍真情忆旧时。",
            "明发愁为江上别，依然回首各天涯。"
        ],
        "title": "在金陵宦邸别乡友宋碧溪司训",
        "id": "fb7e9713-8017-41cf-a87a-da7156ccf410"
    },
    {
        "author": "林桷",
        "paragraphs": [
            "江风朝暮半晴阴，绀宇飞甍接翠岑。",
            "手摘匏瓜曾未遍，身从鸥鹭得相寻。",
            "千年舞袖云崖冷，几度桃花春水深。",
            "犹有门前旧诗句，松风万壑老龙吟。"
        ],
        "title": "李白书堂",
        "id": "f30407a2-0427-439f-8c9a-e9aac9ee9b37"
    },
    {
        "author": "林桷",
        "paragraphs": [
            "翰林最爱五松山，长说千年未拟还。",
            "而我抗尘良自愧，来游只得片时闲。"
        ],
        "title": "题太白五松书堂  其一",
        "id": "48304224-91d0-47bb-a99c-7c28c23f1ba9"
    },
    {
        "author": "林桷",
        "paragraphs": [
            "千载名山乐有余，功名常愧十年书。",
            "英风凛凛无今古，醉草明光一梦如。"
        ],
        "title": "题太白五松书堂  其二",
        "id": "3d00dc60-250b-4130-9917-aa14658663bc"
    },
    {
        "author": "林桷",
        "paragraphs": [
            "荡漾清溪两桨飞，趋行不及到斜晖。",
            "无人跪进雕胡饭，只学卢仝啜茗归。"
        ],
        "title": "题太白五松书堂  其三",
        "id": "171f5491-b94a-437f-8433-0052104adb96"
    },
    {
        "author": "林桷",
        "paragraphs": [
            "为儒为吏两无功，采石铜官邂逅同。",
            "四见清明今一换，归欤我欲片帆东。"
        ],
        "title": "题太白五松书堂  其四",
        "id": "6f734e6d-3e1b-48b1-b7e4-ab5b2b9024d6"
    },
    {
        "author": "林桷",
        "paragraphs": [
            "事死如生实至难，古来不独数丁兰。",
            "遗骸已逐干戈尽，刻木难忘菽水欢。",
            "天地一身难养育，子孙百口复团圆。",
            "吾皇德泽将何报，忠孝垂名两不刊。"
        ],
        "title": "赠汪孝子",
        "id": "c43d068d-fe13-454a-a8a9-e3b56924200b"
    },
    {
        "author": "孟益",
        "paragraphs": [
            "刻木为亲古亦稀，汪生天性自无违。",
            "十年奉养如生日，回视丁兰更有辉。"
        ],
        "title": "赠汪孝子  其一",
        "id": "0ff2c458-a329-43c6-8fde-4794481328b5"
    },
    {
        "author": "孟益",
        "paragraphs": [
            "循善无疑报自天，一身耆艾子孙蕃。",
            "好将姓字闻朝著，旌市居为孝弟村。"
        ],
        "title": "赠汪孝子  其二",
        "id": "6cf3ccab-33fe-4ea8-80a4-92312a9db4fa"
    },
    {
        "author": "黄刍",
        "paragraphs": [
            "先生云卧在梅峰，胸饱珠玑貌自丰。",
            "端坐浑如乔岳象，传经足并化工同。",
            "门前桃李春长在，身后勋名远更通。",
            "见说义兵扶社稷，千年国史纪元功。"
        ],
        "title": "挽李制干",
        "id": "0b0af89d-6377-42f1-9194-0015ec169dfa"
    },
    {
        "author": "叶群",
        "paragraphs": [
            "石门深窅锁丹霞，倚马西风日欲斜。",
            "幽境已无尘俗气，白云尚有翠微家。",
            "林间摘句书红叶，涧底烹泉带落花。",
            "向晚且从西洞息，碧山明月正堪赊。"
        ],
        "title": "南雁西洞",
        "id": "347306c1-b777-4d21-9f94-6491fac349c6"
    },
    {
        "author": "查籥",
        "paragraphs": [
            "满目暮山平远，一池云锦清酣。",
            "忽有钟声林际，直疑梦到江南。"
        ],
        "title": "万州湖滩寄王夔州",
        "id": "115a9683-74ff-45e4-bfaf-f772f6b75f63"
    },
    {
        "author": "查籥",
        "paragraphs": [
            "山颠祠貌俨丹青，千载怀人为一登。",
            "隠隠故营连白帝，茫茫恨水向西陵。",
            "石根兰芷香无价，云顶松杉翠作层。",
            "人事天机古难料，诗成试语定中僧。"
        ],
        "title": "题卧龙山",
        "id": "7d2c07ef-1205-4949-86e7-06b89f5e82c4"
    },
    {
        "author": "查籥",
        "paragraphs": [
            "槛外滔滔水，巖前冉冉云。",
            "行人舟似叶，题墨藓生纹。",
            "岁月帆樯去，山川楚蜀分。",
            "十年三舣棹，永愧北山文。"
        ],
        "title": "访苏黄遗墨",
        "id": "86b94a24-bccf-4f80-9ecb-050684d5556f"
    },
    {
        "author": "查籥",
        "paragraphs": [
            "浪痕自记岑彭□，冈势云依陆抗城。"
        ],
        "title": "句",
        "id": "71cd6e42-2fa0-4bca-949b-d0718929a172"
    },
    {
        "author": "何伯谨",
        "paragraphs": [
            "剀切忧时论，慈祥济物心。",
            "贾生年尚少，平子虑何深。",
            "徒抱经纶志，俄闻讣告音。",
            "朔风传薤挽，谁不泪霑襟。"
        ],
        "title": "挽薛艮斋",
        "id": "c5145f0b-2a79-468b-91e9-fb8020b6a029"
    },
    {
        "author": "章纶",
        "paragraphs": [
            "高馆天寒霜露浓，思君深隠翠微重。",
            "月华绕树无飞鹊，云气蟠泥有蛰龙。",
            "石鼎赋诗犹脱略，银灯看剑每从容。",
            "孤怀展转不成寐，为发城头半夜钟。"
        ],
        "title": "庚子冬夜宿郡馆怀白从古",
        "id": "dd14cdf3-6fe0-425b-9b8b-db72495f5f26"
    },
    {
        "author": "廖挺",
        "paragraphs": [
            "余波下作双溪水，只欠休文八咏楼。"
        ],
        "title": "句",
        "id": "36eabbf2-aaf4-4aa3-a0ec-76fc79ed6e52"
    },
    {
        "author": "沈希尹",
        "paragraphs": [
            "淡淡梨花寂寂春，一声啼鸟隔花闻。",
            "高峰影转金鸡月，渤海晴横碧峤云。"
        ],
        "title": "高士峰",
        "id": "e7096caf-da4c-4929-ad46-96851c7d9f73"
    },
    {
        "author": "童宗说",
        "paragraphs": [
            "吾家小院千里驹，眉宇照人自秀整。",
            "平生尚友康山陶，拔俗翩翩有高骋。"
        ],
        "title": "亦爱堂",
        "id": "64ab7c09-85ad-4f7b-9486-301d7d55d98f"
    },
    {
        "author": "蒋雝",
        "paragraphs": [
            "入寺门围玉带水。"
        ],
        "title": "句",
        "id": "b550fbdb-8b7d-40b7-bbea-96cd75db1088"
    },
    {
        "author": "任三杰",
        "paragraphs": [
            "天风吹我登姜山，前巖后巖相封间。",
            "已从积雨得深涧，更趁浮云同往还。",
            "世外空青覆茅屋，屋外凉风吹紫竹。",
            "挂冠何日赋归来，煮石篝灯洞中宿。"
        ],
        "title": "姜山",
        "id": "45713126-1394-4a56-86a9-be48e5f2c4e7"
    },
    {
        "author": "萧德藻",
        "paragraphs": [
            "不作苍茫去，真成浪荡游。",
            "三年夜郎客，一柁洞庭秋。",
            "得句鹭飞处，看山天尽头。",
            "犹嫌未奇绝，更上岳阳楼。"
        ],
        "tags": [
            "洞庭湖",
            "岳阳楼"
        ],
        "title": "登岳阳楼  其一",
        "id": "70ea70f2-1c87-42f8-bd85-5dde4d7befd0"
    },
    {
        "author": "萧德藻",
        "paragraphs": [
            "荒村三月不肉味，并与瓜茄倚阁休。",
            "造物于人相补报，问天赊得一山秋。"
        ],
        "tags": [
            "岳阳楼"
        ],
        "title": "登岳阳楼  其二",
        "id": "fa2a7b09-4b62-41d6-ba5e-c5555f019a1d"
    },
    {
        "author": "萧德藻",
        "paragraphs": [
            "复此经过三十年，唯应巖石故依然。",
            "城南老树朽为土，簷外稚松青拂天。",
            "枕上功名祗扰扰，指端变化又玄玄。",
            "刀圭乞与起衰病，稽首秋空一剑仙。"
        ],
        "title": "吕公洞",
        "id": "94b74380-216b-4065-95df-9554460f78bf"
    },
    {
        "author": "萧德藻",
        "paragraphs": [
            "一担干柴古渡头，盘缠一日颇优游。",
            "归来涧底磨刀斧，又作全家明日谋。"
        ],
        "tags": [
            "古诗三百首",
            "写人",
            "生活",
            "宋诗"
        ],
        "title": "樵夫",
        "id": "9f673ecd-8fd5-42b3-aa3a-9e51585307cc"
    },
    {
        "author": "萧德藻",
        "paragraphs": [
            "半夜新春入管城，平明铜雀绿苔生。",
            "浮澌把断东风路，诉与青州借援兵。"
        ],
        "title": "立春",
        "id": "0689398b-2e74-4277-8179-ec39e5e92125"
    },
    {
        "author": "萧德藻",
        "paragraphs": [
            "湘妃危立冻蛟背，海月冷挂珊瑚枝。",
            "丑怪惊人能妩媚，断魂只有晓寒知。"
        ],
        "title": "古梅二绝  其一",
        "id": "f0e4edfe-c145-4d39-95d5-7f17fd6d71b9"
    },
    {
        "author": "萧德藻",
        "paragraphs": [
            "百千年藓著枯树，一两点春供老枝。",
            "绝壁笛声那得到，直愁斜日冻蜂知。"
        ],
        "title": "古梅二绝  其二",
        "id": "97698daa-2a74-4cfc-8480-da5be95a2a94"
    },
    {
        "author": "萧德藻",
        "paragraphs": [
            "清晓去采莲，莲花带露鲜。",
            "溪长须急桨，不是趁前船。"
        ],
        "title": "采莲曲二首  其一",
        "id": "e4a27814-f1cb-4785-9c12-ad1d73d7722a"
    },
    {
        "author": "萧德藻",
        "paragraphs": [
            "相随不觉远，直到暮烟中。",
            "恐嗔归得晚，今日打头风。"
        ],
        "title": "采莲曲二首  其二",
        "id": "f6dd7c61-7bc3-466f-ab9b-b0b7d8f79686"
    },
    {
        "author": "萧德藻",
        "paragraphs": [
            "鲁公死后一抔荒，谁与竿头荐一觞。",
            "妾愿得生坟土上，日翻舞袖向君王。"
        ],
        "title": "咏虞美人草",
        "id": "e0ca3cda-3320-43e0-a5dd-4ddcb35222a4"
    },
    {
        "author": "萧德藻",
        "paragraphs": [
            "竹根蟋蟀太多事，唤得秋来篱落间。",
            "又过暑天如许久，未偿诗债若为颜。",
            "肝肠与世苦相反，巖壑嗔人不早还。",
            "八月放船飞样去，芦花丛外数青山。"
        ],
        "title": "次韵傅惟肖",
        "id": "9722195e-519f-4182-ac6b-f0387232ea83"
    },
    {
        "author": "萧德藻",
        "paragraphs": [
            "六朝旧事知多少，尽在天禧塔上层。",
            "高处只应添泪眼，老僧语客莫来登。"
        ],
        "title": "台城",
        "id": "ee92ebcf-9566-45e3-a507-c82ebe182a2f"
    },
    {
        "author": "萧德藻",
        "paragraphs": [
            "信脚到太古。",
            "《诚斋集》卷一一四《诗话》ff。"
        ],
        "title": "句  其一",
        "id": "a9e80104-0fe2-459d-bdfb-7eb3220ef0c6"
    },
    {
        "author": "萧德藻",
        "paragraphs": [
            "著语能奇怪，呼天与倡酬。"
        ],
        "title": "句  其二",
        "id": "f99fdabc-b33f-4086-bd5f-72315598c4d5"
    },
    {
        "author": "萧德藻",
        "paragraphs": [
            "疾走建德国，乃为渊明先。",
            "失脚坠榛莽，刘伶扶我还。"
        ],
        "title": "句  其三",
        "id": "6f0799cf-01cb-4946-904d-80bcf07de784"
    },
    {
        "author": "萧德藻",
        "paragraphs": [
            "干坤生长我，贫病怨尤谁。"
        ],
        "title": "句  其四",
        "id": "9964e188-29db-4d16-9214-d0e5c05094a4"
    },
    {
        "author": "萧德藻",
        "paragraphs": [
            "一筇时到崔嵬上，有底勋劳得给扶。"
        ],
        "title": "句  其五",
        "id": "0a4386ae-fd4e-4d92-b0b5-d32c54cc8027"
    },
    {
        "author": "萧德藻",
        "paragraphs": [
            "秋浩荡中遥指点，一螺许是定王城。"
        ],
        "title": "句  其六",
        "id": "c7c11a69-9c94-440d-b1a4-e4d76fc6e98b"
    },
    {
        "author": "萧德藻",
        "paragraphs": [
            "稚子推窗窥过雁，数峰乘隙入西轩。"
        ],
        "title": "句  其七",
        "id": "798e468d-51b7-408b-a0da-31023980f4b0"
    },
    {
        "author": "萧德藻",
        "paragraphs": [
            "眼冷寒梢明数点，知他是雪是梅花。"
        ],
        "title": "句  其八",
        "id": "0042b7fa-db1f-4046-9df5-b504b497f9f0"
    },
    {
        "author": "萧德藻",
        "paragraphs": [
            "秋阳直为田家计，饶得渔村一抹红。"
        ],
        "title": "句  其九",
        "id": "6ea2070f-d263-432c-8c2e-70213bc39eb5"
    },
    {
        "author": "萧德藻",
        "paragraphs": [
            "盘陀石上少从容。"
        ],
        "title": "句  其一○",
        "id": "ab7f5918-7bfc-421e-9834-741a9843bd2c"
    },
    {
        "author": "萧德藻",
        "paragraphs": [
            "一径萧萧松影低。"
        ],
        "title": "句  其一一",
        "id": "4e81c6d4-601c-4190-8f65-abfb02d503ce"
    },
    {
        "author": "萧德藻",
        "paragraphs": [
            "直须冰雪作梯媒。"
        ],
        "title": "句  其一二",
        "id": "e453a6d9-1ca4-4a84-9c11-748ed2d4cb33"
    },
    {
        "author": "萧德藻",
        "paragraphs": [
            "不随桃李待春回。"
        ],
        "title": "句  其一三",
        "id": "f7741a36-83e8-4da6-9a84-1573f1b5befb"
    },
    {
        "author": "颜发",
        "paragraphs": [
            "海近云气昏，禹迹开茫茫。",
            "晴林列障逻，什伍屯平冈。",
            "顷遭七年旱，骤见九秋黄。",
            "腰镰喜复悲，泥水新圃场。",
            "县侯初下教，官赋无丰荒。",
            "错挥制锦刀，戏作编氓创。",
            "身上催租瘢，短褐愁盖藏。",
            "课为五县最，荐飞十剡章。",
            "逡巡掌邦计，跬步封侯王。",
            "江淮十万师，待饲正颉吭。",
            "禾麦今已登，妇子戒勿尝。",
            "行俟天雨粟，饱食均四方。"
        ],
        "title": "待潮顾浦宿耕者张钦舍",
        "id": "79da72ed-cc47-48ee-8f1d-1292d47737b1"
    },
    {
        "author": "颜发",
        "paragraphs": [
            "青鞋来踏马鞍山，小径萦纡便往还。",
            "眺望双明穷晻霭，登临终日得余闲。",
            "冥搜直到风埃外，逸兴徐来笔砚闲。",
            "钱挂杖头堪一醉，归来随例带酡颜。"
        ],
        "title": "和盖谦老游马鞍山",
        "id": "8ec3b2fd-fb9d-4723-9867-6bfd0948af42"
    },
    {
        "author": "颜发",
        "paragraphs": [
            "游尘野马皛晴光，僧舍无营日正长。",
            "看罢一枰天欲暮，不知何处起渔榔。"
        ],
        "title": "题灵山壁",
        "id": "62c94b57-ff1c-4d83-ab16-8560c596da93"
    },
    {
        "author": "颜发",
        "paragraphs": [
            "路转山根草木香，天容水色两茫茫。",
            "渔人风里数声笛，飞过芦花幽兴长。"
        ],
        "title": "和山间壁上陈子忠  其一",
        "id": "b90800df-3af0-48af-845f-9078bbee839e"
    },
    {
        "author": "颜发",
        "paragraphs": [
            "风蒲水荇度清香，两两飞凫堕渺茫。",
            "目送征帆掠波去，碧天无际暮云长。"
        ],
        "title": "和山间壁上陈子忠  其二",
        "id": "59f2d64d-b002-4020-ac9e-c1da0c7f3f2f"
    },
    {
        "author": "颜发",
        "paragraphs": [
            "公余春日长，亭午吏已退。",
            "山行步晴碧，松影踏鲜翠。",
            "杖移苔点穿，蜂抱花须坠。",
            "酒琖释春愁，楸枰醒昼睡。",
            "行乐须及时，谁能六经醉。"
        ],
        "title": "和陈尉春日行山",
        "id": "4c4a7b65-806f-4edc-887f-7d1d667089a2"
    },
    {
        "author": "黄巨澄",
        "paragraphs": [
            "会稽东南秀，四明名更佳。",
            "蜿蜒三百里，惨淡青莲花。",
            "伊昔天地初，山川始萌芽。",
            "六丁挥神斧，斲削如人家。",
            "四牖遗古制，玲珑吐云霞。",
            "侧闻刘樊徒，于此炼丹砂。",
            "耕烟种青櫺，结实大如瓜。",
            "挥手谢众士，身登凤凰车。",
            "至今石窗底，青天守龙蛇。",
            "玉女四五人，绿鬓垂鬖髿。",
            "时来听潺湲，意态静不哗。",
            "我夜闯其劳，月黑星如麻。",
            "顾惭无灵气，怅望空咨嗟。"
        ],
        "title": "登四明山",
        "id": "41a24aa2-59a6-4941-b2cd-f2091db2f325"
    },
    {
        "author": "刘知过",
        "paragraphs": [
            "野人游徧天台寺，究竟招提此最奇。",
            "十里远排清荫入，五峯如按画图窥。",
            "隋初便有高僧传，火后都亡过客诗。",
            "重到定知非远约，岸巾高处立多时。"
        ],
        "title": "题国清寺",
        "id": "e555fdb6-d6c9-4e3e-8eb8-29aaa9cdc1dc"
    },
    {
        "author": "刘知过",
        "paragraphs": [
            "浓起香尘十里晴，晚来烟雨忽斜横。",
            "花开花落清明候，山北山南杜宇声。",
            "追念旧游浑是梦，退思良计不如耕。",
            "人中喜有弥天释，时吐清文慰此情。"
        ],
        "title": "春日",
        "id": "46997ee7-6094-4407-8bbb-c6e818e7505a"
    },
    {
        "author": "陈梦良",
        "paragraphs": [
            "一跻尼父更谁登，扶日扪参紫翠层。",
            "四海儿孙向罗立，万方稚子走香灯。",
            "独将浑噩留天地，几为沧桑纪废兴。",
            "长啸一声空八表，恍疑鹏背坐来曾。"
        ],
        "tags": [
            "泰山"
        ],
        "title": "登泰山  其一",
        "id": "d0c2ab50-5dbc-41bb-b51d-423ecc1c4941"
    },
    {
        "author": "陈梦良",
        "paragraphs": [
            "何处鸾笙凤管清，觉来身世在蓬瀛。",
            "龟蒙凫峄争趋势，恒霍嵩华共仰兄。",
            "封禅幸无书献纳，洞天尚有路通名。",
            "自惭游兴非司马，不扣天门空此生。"
        ],
        "tags": [
            "泰山"
        ],
        "title": "登泰山  其二",
        "id": "a273b764-a082-4f79-99ac-95f710496b79"
    },
    {
        "author": "陈辉",
        "paragraphs": [
            "根枝不入灵和殿，枉为人间拂马蹄。"
        ],
        "title": "句",
        "id": "0133fba0-f569-4f73-88fc-3b5068d4569f"
    },
    {
        "author": "孙祖德",
        "paragraphs": [
            "一曲重弹子贱琴，三年风月总知音。",
            "休言无补公家事，留得堂前竹树阴。"
        ],
        "title": "题琴堂",
        "id": "7d2b1326-a62d-4916-b640-921139f413ac"
    },
    {
        "author": "郑城某",
        "paragraphs": [
            "一带波光遶翠屏，森森万木拥幽清。",
            "小臣已作□□想，愿赋中兴颂圣明。"
        ],
        "title": "绛溪",
        "id": "5526e7e1-7edd-4964-8661-bbd4f7df24d1"
    },
    {
        "author": "陈焕子弟",
        "paragraphs": [
            "碧落他年访旧游，摩挲苍藓又从头。",
            "悬崖纵有诗千首，直许苏陈占上流。"
        ],
        "title": "碧落洞",
        "id": "8d6905fa-5b7c-477b-b334-6ccbbee72388"
    },
    {
        "author": "刘珙",
        "paragraphs": [
            "十载湘江守，重来白发垂。",
            "初无下车教，再赋食苹诗。",
            "天阔抟鹏翼，春融长桂枝。",
            "功名傥来事，大节要坚持。"
        ],
        "title": "帅潭日劝驾诗",
        "id": "443a90e8-581f-4326-9eb1-53eb0fedde21"
    },
    {
        "author": "刘珙",
        "paragraphs": [
            "翩翩双黄鹤，结巢相因依。",
            "一为天风便，矫翮西北飞。",
            "岁华及晼晚，霜露侵征衣。",
            "此行亦良苦，千里以为期。",
            "堂上玄发亲，荣禄当及兹。",
            "人生会有役，不复情凄洏。",
            "徘徊都门道，欲语行且迟。",
            "念子抱孤桐，窈窕弦古词。",
            "清商奋逸响，激烈有余悲。",
            "不辞弹者劳，正恐知音稀。",
            "知音何足贵，我顾不可追。"
        ],
        "title": "送元晦",
        "id": "20af9ab9-4782-4c60-82bb-1068b141c3a2"
    },
    {
        "author": "陈从古",
        "paragraphs": [
            "浯溪一股寒流碧，耸起双峰如削壁。",
            "两公文墨照溪津，到今草木增颜色。",
            "想当忠愤欲吐时，尽把江山供笔力。",
            "我来吊古不胜情，岂但登临爱泉石。",
            "渔阳旧事忍再论，仅頼令公安反侧。",
            "书生百感夜不眠，起读新诗转悽恻。"
        ],
        "title": "绍兴辛巳秋过浯溪诵简斋诗因用其韵",
        "id": "914c609b-35ea-45b7-b212-3e31f96c21da"
    },
    {
        "author": "陈从古",
        "paragraphs": [
            "小憩𢈪亭上，悠然倚一枝。",
            "云埋漫郎宅，水落鲁公碑。",
            "兴废悲前古，登临记昔时。",
            "重来头已白，忍看旧题诗。"
        ],
        "title": "重过浯溪",
        "id": "d517e687-033c-4cd2-bc9c-7bb81c03c59c"
    },
    {
        "author": "陈从古",
        "paragraphs": [
            "多情今夜月，送我到衡州。"
        ],
        "title": "句  其一",
        "id": "8d5e3951-9749-4cac-afd1-76b5b95f60e1"
    },
    {
        "author": "陈从古",
        "paragraphs": [
            "半夜打篷风雨恶，平明已失系船痕。"
        ],
        "title": "句  其二",
        "id": "a0b707f5-b005-4d49-9f22-4b639e6b481f"
    },
    {
        "author": "陈从古",
        "paragraphs": [
            "礼部又开南省榜，卖花羞听叫文官。"
        ],
        "title": "句  其三",
        "id": "a507c091-2448-47d6-b71a-54f8071f885b"
    },
    {
        "author": "叶衡",
        "paragraphs": [
            "东家屋被西家盖，仔细思量无利害。",
            "他时折屋别陈词，如今且以壁为界。"
        ],
        "title": "诗一首",
        "id": "6457943a-e5c0-48b1-bdc8-cb6e3552096c"
    },
    {
        "author": "叶衡",
        "paragraphs": [
            "巍巍画栋插晴空，时有芳馨四面通。",
            "好为高禅参鼻观，未应公子闘薰笼。",
            "帘前一炷沉檀晕，窗外数番兰蕙风。",
            "信道杜陵佳句在，心清浑赋此堂中。"
        ],
        "title": "宝乘寺",
        "id": "7b6207b3-bff5-4a36-a6e4-4d065037c01a"
    },
    {
        "author": "叶衡",
        "paragraphs": [
            "水花分堑弱，山木抱云稠。",
            "更宿招提境，还同惠远游。"
        ],
        "title": "鹿田寺集杜五言",
        "id": "1ef1706b-68da-4ab5-a12c-cf1f2c390d82"
    },
    {
        "author": "叶衡",
        "paragraphs": [
            "三秀标姿颖不凡，姓名联列紫微间。",
            "已知凤穴梧栖稳，谁谓鹏程云路艰。",
            "孔释当年亲抱送，由庄逸驾定追攀。",
            "发挥更有文章伯，高压淮南大小山。"
        ],
        "title": "昆山吕正之三男子连中神童科盖奇事也次严别驾韵",
        "id": "2f90aa30-2fdc-4b74-8803-d526b93c999e"
    },
    {
        "author": "李吕",
        "paragraphs": [
            "青青窗外松，高下如羽盖。",
            "不论霜雪晨，屹立风雨外。",
            "深根养茯苓，千岁坐可待。",
            "世情苦炎凉，一日几变态。",
            "此物独坚贞，雅志在久耐。",
            "清声万壑传，时奏庄生籁。"
        ],
        "title": "题君山爱松轩",
        "id": "410ea1e0-e2b6-401f-bcc2-26d494543661"
    },
    {
        "author": "李吕",
        "paragraphs": [
            "夜琴响空山，临流水方折。",
            "老仙何处来，欣赏共清绝。",
            "不知卢仝家，还有许风月。"
        ],
        "title": "陪晦翁游玉涧",
        "id": "7435cb5c-3d80-44bf-902b-f6cb08e418bb"
    },
    {
        "author": "李吕",
        "paragraphs": [
            "青山不世情，终日独我顾。",
            "修竹岁寒姿，不受纤尘污。",
            "开窗寄数椽，良以二者故。",
            "出门欲求益，擿埴未识路。",
            "屠酤难与语，余子安足数。",
            "岂无王侯家，摇尾觊一遇。",
            "自分踈懒性，初非俳优具。",
            "由来势利交，朝且不保暮。",
            "何如翳环堵，静对古人语。",
            "从渠不我与，聊复吟梁甫。"
        ],
        "title": "抱膝庵",
        "id": "cc48a880-9ed6-481d-a020-5a2c179ee9a9"
    },
    {
        "author": "李吕",
        "paragraphs": [
            "君侯七闽英，学问早有余。",
            "年时犹未冠，鼓箧游上都。",
            "文成笔五色，四海仰名誉。",
            "调丞尉江邑，有实不愿图。",
            "朅来对二松，清襟映冰壶。",
            "粹然眉睫间，未变庠序儒。",
            "胸中浩然气，固已雄万夫。",
            "我穷卧洲渚，江鸥以为徒。",
            "屡枉高轩过，峩冠讲唐虞。",
            "驰骋文史乐，时得陪卷舒。",
            "瓜代遽及期，此情将焉如。",
            "耻作儿女态，挥泪沾衣裾。",
            "虎溪岂限我，足创方趦趄。",
            "怅望不远送，搔首空踌躇。",
            "所觊善行李，早达三山隅。",
            "安居未容久，快作朝省趋。",
            "用贤世所急，君才应时需。",
            "愿补仲山衮，再矢皋陶谟。",
            "勿以得失虑，行当翱天衢。",
            "愧乏折箠赠，短篇见区区。",
            "他时旧交念，阔{门扁}寄樵渔。"
        ],
        "title": "送高丞别",
        "id": "31c6536d-4da6-49cd-94d9-f2d202416cd5"
    },
    {
        "author": "李吕",
        "paragraphs": [
            "去年秋冬交，白昼雷虺虺。",
            "隆冬忽暄燠，青红开百卉。",
            "雨泽不时下，快雪倾复霁。",
            "井泉傍射鲋，涧水通一遂。",
            "春风二月前，行人汗流背。",
            "倏来夏初中，遽变素商气。",
            "稻谷已三布，时过未鍼水。",
            "复衣日犹寒，重衾夜增被。",
            "燮理失其节，老弱生疵疠。",
            "疹痘无间然，否则得痎痢。",
            "十室闻九病，颜色非人类。",
            "明晨温风届，风候尚云尔。",
            "祇愁淫雨歇，炎威火争炽。",
            "烁石更流金，暴烈摧万汇。",
            "皇天本至仁，长怀好生意。",
            "恢网踈不漏，盖高卑听视。",
            "夫谁执其柄，悖谬乃倒置。",
            "感召厥有由，下民亦何罪。",
            "我欲借扶摇，剖心叩玉陛。",
            "九关羣虎守，未许凡骨诣。",
            "愿天回光鉴，肃正天之纪。",
            "甲庚先后三，寒暑无骤至。",
            "春荣不妄施，秋敛仍合义。",
            "四序蔑侵陵，功成顺常理。",
            "三垣拱帝座，百辟森列位。",
            "星辰各授职，钧播岂私遗。",
            "巽风司号令，罔或轻行止。",
            "雷霆秉鈇钺，歼殛必奸宄。",
            "膏润到焦枯，阳和不择地。",
            "幅员几万里，一一防壅蔽。",
            "日月黄道明，泰阶平如砥。",
            "丰穰被率土，寿域包遐迩。",
            "闾阎礼逊兴，鼠偷自不起。",
            "吾皇免焦劳，邻敌望风靡。",
            "圣世作幸民，请从今日始。"
        ],
        "title": "乙巳四月比屋多疹痘疟痢间作五月尽犹未已病者延绵在寝治疗不获其法往往失生理殊可悯痛乃作民病书事一首以纪之",
        "id": "346b624e-b10c-46f8-a675-b15157661c8e"
    },
    {
        "author": "李吕",
        "paragraphs": [
            "乞籴民宵征，出粜官夙驾。",
            "艰食间填壑，灾星未退舍。",
            "七闽况多山，厥田惟中下。",
            "年登谷粟贱，逐末贪白话。",
            "一逢岁不稔，大半为饥者。",
            "公私久匮乏，谁欤可资藉。",
            "哀哉南亩农，长年服耕稼。",
            "倾囷了租赋，仅逃吏胥骂。",
            "东作已无粮，贪赊宁论价。",
            "负逋罄产偿，求售忘早夜。",
            "逡巡生计尽，失所安足讶。",
            "尉仙明达人，出语补风化。",
            "咄彼兼并家，敛衽当愧谢。"
        ],
        "title": "和许尉仙田舍野老有可怜之态壁间之什",
        "id": "394426ce-4006-4717-9e6e-fc6e977dc7d3"
    },
    {
        "author": "李吕",
        "paragraphs": [
            "行尽山岭头，欢喜入乡关。",
            "忆昨冒雨去，寒涩亦多端。",
            "自登粮纲船，出入狗窦宽。",
            "水涨泊无岸，水落浅凑滩。",
            "直待风水顺，摇艣离江湾。",
            "虺蜴微细物，托龙逞神奸。",
            "篙工精祷罢，顷刻过千山。",
            "脱或小不契，风波生坐间。",
            "窜身輙拘滞，伍哙仍比顽。",
            "疑虑狐涉冰，进退羊触藩。",
            "仅得黄义叟，可与话岁寒。",
            "论文消永日，长歌当夜阑。",
            "传闻白水发，川途阻弥漫。",
            "余益动归心，掉首辞弯跧。",
            "怅怀陶靖节，不肯效一官。",
            "况为太仓鼠，蚕食殊未安。",
            "肩舆走泥涂，仆夫愁险艰。",
            "附舟计已左，且复行路难。",
            "见几恨不早，兴尽而知还。",
            "明朝得善达，那假生羽翰。",
            "稚子争候门，细君卷帘看。",
            "真乐未渠央，茅簷共团圞。",
            "尚论数千岁，窥管才一斑。",
            "稍定理残编，补缀令可观。",
            "尚友天下士，博约加雕钻。",
            "游谈苦无味，素手空厚颜。",
            "底事通神明，至理吾岂悭。",
            "设有无父国，而后不可干。",
            "但患志匪坚，作诗镵肺肝。"
        ],
        "title": "喜入杉岭",
        "id": "711e2a4b-e54b-4729-9975-5dfcd6bec1e1"
    },
    {
        "author": "李吕",
        "paragraphs": [
            "人心非无常，自为外物禁。",
            "喜怒烈火炽，宠辱铦锋森。",
            "从兹失本然，至理而浮沉。",
            "达人解其会，魔军讵能侵。",
            "盘石可转移，明月犹晴阴。",
            "卓然有所立，此道古与今。",
            "颜渊无终食，孟子不动心。",
            "充君名斋志，前修端可寻。"
        ],
        "title": "题吴微仲常斋",
        "id": "10fdee16-3832-41fb-bd46-27abc33ff968"
    },
    {
        "author": "李吕",
        "paragraphs": [
            "君子重进退，大节贵能全。",
            "厥志在冥鸿，耳非闻杜鹃。",
            "县车示优宠，挥金乐耆年。",
            "高风激贪懦，千载要齐肩。"
        ],
        "title": "题伯丈人黄待制归来堂",
        "id": "0cb73ff2-bc47-4a2c-afa0-00f64799a614"
    },
    {
        "author": "李吕",
        "paragraphs": [
            "我昔游白鹤，山川气雄深。",
            "邂逅识吾子，戛然唳孤音。",
            "日日望飞鸣，洄洑迺至今。",
            "玉美出坚璞，木老生乔林。",
            "书生未足道，聊用慰苦心。",
            "始驾百斛船，挂帆发江浔。",
            "破浪当自兹，意象殊骎骎。",
            "天方拓王度，清问虚宸襟。",
            "调毫写胸臆，气力戈鋋森。",
            "荷衣缚异时，恐为寒蝉瘖。",
            "江城惜此别，风雪作昼阴。",
            "何以托远怀，酌酒拊剑镡。",
            "湖海气摇薄，激烈愁端侵。",
            "唯应白云梦，夜夜飞遥岑。"
        ],
        "title": "送吴晦叔赴廷试",
        "id": "79c1b6a0-905d-4aed-8433-e7cab20b75b3"
    },
    {
        "author": "李吕",
        "paragraphs": [
            "孔子昔当戹，良以桓魋故。",
            "韩信伏胯下，将坛起徒步。",
            "圣贤昔未遇，未免失常度。",
            "固知天地宽，出门多龃龉。",
            "贫贱势易陵，动息要衡虑。",
            "绨袍恋故人，进食哀漂母。",
            "小人不及夕，焉知鸿鹄举。",
            "桃花倚春风，零落随夜雨。",
            "流萤曳残光，未省羲和驭。",
            "君子并松柏，挺干傲寒暑。",
            "昭然揭日星，进与众瞻睹。",
            "群儿勤修读，文行师邃古。",
            "莫学小儿辈，啾啾燕雀语。",
            "颜渊犯不校，万世共尊许。",
            "孟子善养气，策功不下禹。",
            "潢潦无根源，勿用遽歆慕。",
            "吾言可书绅，审思宜在汝。"
        ],
        "title": "勉诸子",
        "id": "1915a757-6ab5-4fb9-b943-38469f6305b1"
    },
    {
        "author": "李吕",
        "paragraphs": [
            "生人无喜怒，喜怒由外触。",
            "平地有风波，安居多鸩毒。",
            "缅怀先哲士，每用此理烛。",
            "颜子不贰迁，所乐一瓢足。"
        ],
        "title": "遣兴",
        "id": "415b6bce-fece-40ac-86a9-4240a805d434"
    },
    {
        "author": "李吕",
        "paragraphs": [
            "拾遗旧隠居，一亩长蓬蒿。",
            "在昔考槃初，择胜得无劳。",
            "羊肠罕人迹，丘壑方自豪。",
            "凤凰景星覩，奔走纷儿曹。",
            "屈伸固相感，舒卷随所遭。",
            "莫言从此去，索价遽能高。"
        ],
        "title": "题少室故居",
        "id": "3c9f7486-d272-4ffa-af65-ef35c3d04cca"
    },
    {
        "author": "李吕",
        "paragraphs": [
            "悠悠古先酒，曲糵化为醴。",
            "适口固匪他，诗人咏其旨。",
            "岐黄作本草，甘辛味所纪。",
            "惟清香滑辣，四事世云尔。",
            "孟诜注为苦，自不烛厥理。",
            "至今蔑公论，遂以诜为是。",
            "乖僻随躭嗜，不尔遽遭诋。",
            "气禀炎上作，无与诸胆比。",
            "人情素弗食，尝者为雪耻。",
            "柳家集众药，意在勗诸子。",
            "未闻无其故，反以彼为美。",
            "一呷三掉头，强咽身耸起。",
            "从来好欢伯，可畏非可喜。",
            "孤负太和名，翻作搅肠水。",
            "因思俗颠倒，类此盖多矣。",
            "大路指为迂，曲径偏践履。",
            "郑声既可恶，满市更盈耳。",
            "憔悴间姬姜，一莸杂兰芷。",
            "贪浊和者众，独清竞萋菲。",
            "善恶久相淆，何特酒而已。",
            "至当终难掩，岂必随风靡。",
            "革弊会有时，周道本如砥。"
        ],
        "title": "近世饮者尊尚苦味有感成诗",
        "id": "4f7bf712-7bb5-492f-ae01-f038659b760b"
    },
    {
        "author": "李吕",
        "paragraphs": [
            "吾慕严子陵，躬耕寄事外。",
            "弗听有道举，安得从郭泰。",
            "耻因粟五斗，陶令腰束带。",
            "三贤甘寂寞，举世惜机会。",
            "是心本通明，忍把客尘盖。",
            "洗耳颍阳水，要使闻清籁。",
            "纷纷难与言，简篇犹可頼。"
        ],
        "title": "见诸公古风有感而和",
        "id": "46209b97-36ff-47a0-9ae2-848e4bb65e2d"
    },
    {
        "author": "李吕",
        "paragraphs": [
            "影落林塘凹，斜入茅簷角。",
            "月黑缟袂逢，天寒翠袖薄。",
            "世无杜陵人，清吟久零落。",
            "诗魂不可招，远水谁当酌。"
        ],
        "title": "适见诸公咏梅之什因用其韵率作者同赋",
        "id": "11178c64-1186-497b-946b-08da2ee4cd82"
    },
    {
        "author": "李吕",
        "paragraphs": [
            "首出万物表，翠芳谁与角。",
            "正色淡无邪，天香清不薄。",
            "旧时对花饮，宁恨霜月落。",
            "老作花下僧，瀹茗当杯酌。"
        ],
        "title": "复次韵二首  其一",
        "id": "5fe7b4a1-bee3-46ca-85c0-4e2a86dc6576"
    },
    {
        "author": "李吕",
        "paragraphs": [
            "元是第一花，何用争头角。",
            "桃李待春风，妖娆恣轻薄。",
            "幽人似归鸿，浩气胸磊落。",
            "感此岁寒枝，悠然成独酌。"
        ],
        "title": "复次韵二首  其二",
        "id": "f4c66b07-1d88-43b3-afad-5f055eb06058"
    },
    {
        "author": "李吕",
        "paragraphs": [
            "大夫古君子，不可今人求。",
            "蝇营鄙世态，贪吟口不休。",
            "一朝膺事任，卓尔茂勋猷。",
            "此道今已远，天乎公首丘。"
        ],
        "title": "追挽游大夫",
        "id": "0ecc7477-75ac-4251-8fbe-6d05a35ae9af"
    },
    {
        "author": "李吕",
        "paragraphs": [
            "我夙造恶业，半生苦疮疖。",
            "蝇喙利如针，秉箑倦挥灭。",
            "彼蝇业更深，曾不慕香洁。",
            "乘间恣飞舞，嗜此秽脓血。",
            "我虽以慈受，汝愧宁可雪。",
            "狂念傥不悛，善计有一说。",
            "海上逐臭夫，正是汝俦埒。",
            "速往从之游，从容度岁月。",
            "贪痴志愿足，人害永除绝。",
            "相汝下劣躯，不过藉炎热。",
            "徼幸岂可常，肃霜防凛冽。"
        ],
        "title": "戒蝇",
        "id": "f130afcb-3162-40cb-a7f8-16dc7feba11a"
    },
    {
        "author": "李吕",
        "paragraphs": [
            "山花弄春妍，紫雾巧映带。",
            "凝羞香乍吐，颦蹙有余态。",
            "芍药畏阳艳，愁红争敛黛。",
            "幽姿小嫣然，已复倾下蔡。"
        ],
        "title": "家有含笑花开因成三首  其一",
        "id": "bb3d1746-47e3-4de0-abf0-679da7842ad2"
    },
    {
        "author": "李吕",
        "paragraphs": [
            "正色巧遮藏，天香清可带。",
            "若为忍一噱，耻效嬛薄态。",
            "奴红春事退，绝意矜粉黛。",
            "质素本任真，藻棁鄙居蔡。"
        ],
        "title": "家有含笑花开因成三首  其二",
        "id": "939ea4d0-d2e9-4517-8cfa-a62126965333"
    },
    {
        "author": "李吕",
        "paragraphs": [
            "花开哂群芳，叶密相映带。",
            "根移下岩谷，本无尘俗态。",
            "紫萼半含羞，翻嫌污香黛。",
            "我欲谱此花，法书今乏蔡。"
        ],
        "title": "家有含笑花开因成三首  其三",
        "id": "5e745f62-0dfc-42f0-befa-920ae455db95"
    },
    {
        "author": "李吕",
        "paragraphs": [
            "行李在门外，驾言归帝都。",
            "三年宰杭州，警敏材有余。",
            "检身不容玷，清冰莹玉壶。",
            "遇事有所立，风雨信不渝。",
            "吐哺出延客，悬榻时待儒。",
            "雅量不遗物，狙诈嗤庸奴。",
            "胸中水鉴明，黑白分两途。",
            "慈良恤民瘼，严惮戢黠胥。",
            "去夏忽大饥，米粒贵比珠。",
            "农民既无蓄，官廪素乏储。",
            "君以身任责，询谋及樵苏。",
            "声威耸邻寇，日赡几万夫。",
            "一一劳措画，晨饭常至晡。",
            "惜哉当路者，访问亦已踈。",
            "此功肩古人，反与泛泛俱。",
            "要当公论定，会有闻天衢。",
            "我衰耕谷口，屹然如枯株。",
            "他人不著眼，屡辱顾草庐。",
            "脱略时辈礼，待以国士徒。",
            "临别难为怀，欲赠将焉如。",
            "但愿益磨砺，器宇恢远图。",
            "贵富皆分内，青毡君岂无。",
            "力疾出送别，酸风生道隅。",
            "征旆不容驻，搔首空踌躇。"
        ],
        "title": "送江宰别",
        "id": "823f99c5-2048-4f9f-894a-1403ef70ed6a"
    },
    {
        "author": "李吕",
        "paragraphs": [
            "爱公北堂幽，背郭出尘外。",
            "登临揽万象，气宇自怡泰。",
            "目寄孤归鸿，道存不下带。",
            "山水含清晖，况复总其会。",
            "隔岸列乔松，亭亭若车盖。",
            "云过矫虬龙，风来听竽籁。",
            "于此省借留，饥民斯有頼。"
        ],
        "title": "丙辰夏和周宰",
        "id": "61ced0a2-4e74-4f35-b9bf-5ef082e8d221"
    },
    {
        "author": "李吕",
        "paragraphs": [
            "吾宗老太白，俊逸自幼年。",
            "学成喜任侠，长剑辞三川。",
            "无心驯鸟雀，急义散金钱。",
            "曳裾半天下，所至惊四筵。",
            "笔阵扫强敌，诗情快涌泉。",
            "一朝见贺监，荐鹗君王前。",
            "金马得供奉，酒徒同醉眠。",
            "从驾方连召，扶头得十篇。",
            "奴视高力士，风期鲁仲连。",
            "青蝇工点玉，锦袍棹回船。",
            "自谓天地臣，浪称平地仙。",
            "志大虽难揜，身危幸保全。",
            "江陵欲难作，彭泽见几先。",
            "仍喜宫词句，浑如讽谏篇。",
            "至今读青史，终始无间然。"
        ],
        "title": "读太白集",
        "id": "1e619ece-e435-42d5-947a-979b6589129d"
    },
    {
        "author": "李吕",
        "paragraphs": [
            "婉彼邹氏女，其父尝籍兵。",
            "嫁作耕夫妻，妇道以勤称。",
            "厥夫惰农业，居肆寄郊坰。",
            "薪爨不时给，贮粟未满缾。",
            "行年三十余，脸白两鬓青。",
            "谁家马上郎，一见愿目成。",
            "留连不忍去，斜红挂日钲。",
            "携篮夫偶出，次第陈私情。",
            "示以箧中金，持赠固不轻。",
            "正色叱走之，郎马不及乘。",
            "未几老狂生，幞被问宿程。",
            "百计稍与语，酌酒欲同倾。",
            "窗前理残麻，不顾空丁宁。",
            "复出绮香囊，藉以五花缯。",
            "擎来通郑重，虽受心不平。",
            "收之置敝箧，生意正经营。",
            "托言姑少待，反把柴门扃。",
            "长声呼四邻，悲切不忍听。",
            "逡巡夫亦归，絷缚诉县庭。",
            "县官颇嫉恶，慰遣壮其能。",
            "抚几三叹息，恨今无肉刑。",
            "吾闻秋胡妻，死有不朽名。",
            "又闻昔罗敷，语直理甚明。",
            "人生各有偶，勿用行兼并。",
            "奈何世混浊，强暴相侵陵。",
            "邹本微贱人，姆傅初不经。",
            "何况抱贫苦，守身屹长城。",
            "后世迹其事，足媲古烈贞。",
            "谁秉董狐笔，大书播余馨。"
        ],
        "title": "贞妇",
        "id": "bd264575-1283-4ae9-9321-ea489d725dff"
    },
    {
        "author": "李吕",
        "paragraphs": [
            "上天一何惨，盛夏忽霜飞。",
            "竟夺慈母去，焉用此身为。",
            "空余白云念，无复彩戏时。",
            "一恨一洒血，何以报春晖。"
        ],
        "title": "胡程寺二首  其一",
        "id": "abde10a1-088f-4b49-9e60-5aa83420c77a"
    },
    {
        "author": "李吕",
        "paragraphs": [
            "忽逢劬劳旦，儿女拜我前。",
            "低头勿颂寿，迺公实不天。",
            "东南西北去，日月时序迁。",
            "目断乌江麓，高坟锁暝烟。"
        ],
        "title": "胡程寺二首  其二",
        "id": "1ad3466b-86ce-4c62-bdd2-96514ab25ab0"
    },
    {
        "author": "李吕",
        "paragraphs": [
            "颜子趣高远，改过不待形。",
            "子路虽未及，有闻思欲行。",
            "庸人过莫知，心目任盲腾。",
            "纵复觉其然，如醉不愿醒。",
            "幽显孰可欺，徒自蔽聪明。",
            "直待形迹著，巧饰漫经营。",
            "辞屈既无益，敛翼如冻蝇。",
            "豫贵介于石，安取冥豫成。",
            "讼要免终凶，谋始那用争。",
            "颐养知节慎，损疾在窒惩。",
            "下交傥不凟，恶习难薰蒸。",
            "师诲当佩服，胜己求友朋。",
            "过言与过行，点检莫暂停。",
            "粗能遵此戒，无忝尔所生。",
            "海鸥识机深，良马认鞭声。",
            "尔过勿惮改，岂知禽兽情。",
            "善恶审取舍，勿用苦叮咛。"
        ],
        "title": "改过",
        "id": "e620d29e-4f94-4272-84c8-c1dcfa3ac452"
    },
    {
        "author": "李吕",
        "paragraphs": [
            "我昔阅画图，酷暑江天景。",
            "是行不作难，巨舰寄萍梗。",
            "柁楼一放目，合付诗管领。",
            "烟雨山出没，浦溆林逾静。",
            "水行三四家，蓑篷事畦町。",
            "闲牛负乌鹊，散牧无人境。",
            "淼淼万顷波，撇掠小渔艇。",
            "南风吹霁月，碧玉兼天浄。",
            "清绝迺如许，独恨句非警。",
            "强作捧心颦，语出輙肯綮。",
            "共载多骚人，解颐埒匡鼎。",
            "模写入新诗，敢惮再三请。"
        ],
        "title": "泊雷公步涉豫章境江流淼漫烟村夹岸景色横出顾挹不暇舟中偶获古风一首",
        "id": "b3c4acd4-13bd-439a-b13d-e44a92015489"
    },
    {
        "author": "李吕",
        "paragraphs": [
            "法官道家流，修奉有年所。",
            "灵验感人多，时贤赠诗句。",
            "一日来访予，三揖进宾庑。",
            "函袖出异书，雷文加释注。",
            "涤手徧披阅，因果皆有据。",
            "纷纷秦汉后，死者畧可覩。",
            "权量巧心计，悖道忘君父。",
            "贪淫蔑仁义，往往涴斤斧。",
            "质经吾圣人，有理无其故。",
            "迨乎震夷伯，隠慝才显露。",
            "嗟乎三代前，朴实犹近古。",
            "后者业虽炽，日甚造罪苦。",
            "不然子之书，何迺遽有许。",
            "自居田野间，兹事闻亦屡。",
            "又知今视昔，已复不胜数。",
            "蠢彼无知辈，徒诵孝悌语。",
            "人貌犬彘心，埋头入秽污。",
            "俯仰多厚颜，劬劳忍深负。",
            "目前恣为乐，遑恤盈墨簿。",
            "愿子持此书，镵石置通衢。",
            "比屋得大诫，毋致烦天诛。",
            "下愚终不移，自取任从渠。",
            "有能用斯言，僊籍登不诬。",
            "脱或秘弗示，与道终悬殊。",
            "述此赠行色，子其信否乎。"
        ],
        "title": "赠上官法师",
        "id": "fa9cfa73-6856-4f06-b55b-dc7239d8ea8c"
    },
    {
        "author": "李吕",
        "paragraphs": [
            "主人厌尘俗，不使居无竹。",
            "诗翁爱诗史，咏歌长不足。",
            "箨龙徧山园，嘉名榜华屋。",
            "何当乘逸兴，倚栏听戛玉。"
        ],
        "title": "题丛碧亭",
        "id": "d536f7b1-bf3c-4796-b9ad-548a6abd2005"
    },
    {
        "author": "李吕",
        "paragraphs": [
            "昔我隠居东，有圃废不入。",
            "平生爱竹心，要与共晨夕。",
            "种之三二年，小笋生𧥄𧥄。",
            "历岁既云久，盘根日以辟。",
            "环植数百挺，大者欲盈尺。",
            "直节势昂霄，莹润如玉立。",
            "迩来苦炎蒸，小亭漫营葺。",
            "东山旧蒲葵，从此可挥掷。",
            "为顾清阴多，更期广封殖。",
            "本固待时来，春风易为力。"
        ],
        "title": "耸玉亭",
        "id": "8cc0566e-ff57-4dce-aee7-5d7b71ffc8e2"
    },
    {
        "author": "李吕",
        "paragraphs": [
            "双剑插银潢，飞下作惊瀑。",
            "奔流两山间，峡石峙青玉。",
            "大声殷其雷，余响乱琴筑。",
            "澄泓神龙居，秽浊不敢触。",
            "派别入危亭，湍激如转毂。",
            "亭前石磴斜，快泻皱明縠。",
            "我来濯尘缨，一览骇心目。",
            "雾罩香炉峯，龟鹤舞见腹。",
            "山尖应更好，恨不骑黄鹄。",
            "老坡五字句，敛袵三敬读。",
            "是翁久已僊，鲲鲸随绝足。",
            "犹有出尘语，与世作轨躅。",
            "援笔记姓名，良惭学貂续。"
        ],
        "title": "游青玉峡",
        "id": "8e135bb5-9d80-4517-8b10-f4fd85514421"
    },
    {
        "author": "李吕",
        "paragraphs": [
            "风俗去古远，人伪日败常。",
            "故知取士法，时焉立纪纲。",
            "设科发自汉，糊名始于唐。",
            "前辈务实学，倡道頼欧阳。",
            "当世所得盛，登用多俊良。",
            "倒指几百年，讲求屡更张。",
            "迩来取进士，轻快好文章。",
            "唾手镵雁塔，转身簉鸳行。",
            "莫论稽古力，所贵时学长。",
            "自顾本迂拙，下语愁肺肠。",
            "虽云事场屋，浪逐槐花忙。",
            "竟如卞和璧，三献足已伤。",
            "既然违好尚，敢不知括囊。",
            "酿渚溪之泉，可以供酒浆。",
            "拾东园之果，可以资糇粮。",
            "耦语古圣贤，曝背傲羲黄。",
            "义命要不媿，胡为乎皇皇。",
            "故人弗予弃，妙句深激昂。",
            "清逸庾谢迫，风骚屈宋旁。",
            "报言乏琼琚，微吟频寒螀。"
        ],
        "title": "答官仲儒",
        "id": "bd1214c7-62ab-4e55-b442-37795320baeb"
    },
    {
        "author": "李吕",
        "paragraphs": [
            "主人开杰槛，懒种洛中魏。",
            "诸郎请嘉名，笑指亭下桂。",
            "根分月晕寒，花染天香细。",
            "珍重青云梯，籯金未为贵。"
        ],
        "title": "寄题余氏桂亭",
        "id": "db19c10d-a7a6-4ed6-9317-66c5db662a5a"
    },
    {
        "author": "李吕",
        "paragraphs": [
            "鸱鸮嘲凤凰，飞鸣竞啾啾。",
            "凤兮问彼鸮，见憎何因由。",
            "我居在丹穴，下瑞暂来游。",
            "梧桐与竹实，食息无外求。",
            "尔本挟妖怪，隠身向阴幽。",
            "所至兴祸事，觜爪藏戈矛。",
            "昼伏作鼠态，白日照可羞。",
            "臭腐适其愿，恶类自与俦。",
            "志尚素不同，何殊风马牛。",
            "嗟予月旦评，岂论汝劣优。",
            "汝道自取薄，安得妄怨尤。",
            "自古盗憎主，何异鸱辈流。",
            "有如夫子圣，武叔非宿仇。",
            "臧仓沮孟氏，岂为鲁君谋。",
            "但当砺风节，汝自曲如钩。"
        ],
        "title": "古意",
        "id": "14672f87-4109-4bee-a760-738824505549"
    },
    {
        "author": "李吕",
        "paragraphs": [
            "在昔绍圣初，群英萃朝绅。",
            "道乡鼓谏舌，劲气排天阍。",
            "雷霆固难犯，鹓鹭皆丧神。",
            "独一黄右辖，从容为奏陈。",
            "主圣臣则直，攀槛古所闻。",
            "龙颜为稍霁，投荒贷斧斤。",
            "公亦坐此去，剖符漫朱轮。",
            "斯人下世久，蔼然播清芬。",
            "袁盎当汉代，引却慎夫人。",
            "用舍虽异致，万世嫡庶分。",
            "向使李勣辈，将顺恨无门。",
            "但谓此家事，一言陷其君。",
            "陆贽得罪唐，不测几陨身。",
            "阳城以死争，久之理颇伸。",
            "不如汉汲黯，同朝有公孙。",
            "约议寻即背，巧辞间其臣。",
            "于惟我圣宋，涵养士气振。",
            "世代有忠鲠，汉唐何足云。",
            "且如唐子方，指摘椒房亲。",
            "继论灯笼锦，将贬岭外春。",
            "君谟立殿坳，开救蒙宽恩。",
            "宛陵风雅手，长篇纪咏存。",
            "嗟嗟此邹黄，袁阳畧同群。",
            "近则唐与蔡，辈出有弟昆。",
            "赤心要无负，肯受富贵吞。",
            "鄙哉贱丈夫，肉食苟朝昏。",
            "倾危不遑恤，是非谁与论。",
            "前史岂不载，开卷徒沾巾。",
            "伏读珠玉书，飘飘若凌云。",
            "遐追古作者，宁让圣俞文。",
            "顾我亦何人，濡毫来效颦。",
            "二贤迹益显，余波激后尘。"
        ],
        "title": "某伏蒙丈人佥判出示尝与侍郎郑公浅沙泉唱酬诗轴率尔次韵",
        "id": "21f32624-762d-4280-b0df-c932fdbca1b7"
    },
    {
        "author": "李吕",
        "paragraphs": [
            "伯才不鼓琴，良为知音撤。",
            "渊明琴无絃，荆扉昼常闭。",
            "吾道传沧洲，初不待识别。",
            "叔孙志谐俗，礼乐用绵蕝。",
            "子陵持正论，阿谀腰领绝。",
            "宁可负凿方，枉尺未应屑。",
            "郊居本寂寞，况乃生计拙。",
            "食指日益繁，资用时告竭。",
            "客至坐无毡，窃与郑公埒。",
            "天随拾杞菊，焉能餍餔餟。",
            "平生所厚人，过门或电掣。",
            "尝闻贵易交，一命已变节。",
            "包苴既无鱼，裋褐倦造谒。",
            "阔远故人书，谁复访衰苶。",
            "有燄手可炙，其如火不热。",
            "闻酸蚋必聚，其如酰不冽。",
            "向来出肺肝，生死语虚设。",
            "醇风恣浇漓，仁义从荡灭。",
            "江湖足相忘，何苦怨离别。",
            "黄君忘年友，岁寒我辈列。",
            "抗志忌诡随，讲究亦可悦。",
            "高堂甘旨奉，敢以贫故阙。",
            "姑从斆学半，俯首栖林樾。",
            "近枉寄赠篇，用意尤清切。",
            "似闻于易道，琅诵口不辍。",
            "顾慙泽畔癯，韦编老披阅。",
            "未达言外意，搔首漫卼臲。",
            "三圣日星垂，墙仞靡容瞥。",
            "动静本自然，发明頼前哲。",
            "屈伸相感触，至理甚昭晰。",
            "泰反复于隍，需顺出自穴。",
            "机缄默循环，勿用腾口说。",
            "寒泉终可食，但贵井常渫。",
            "正乏双南金，报称愧灭裂。",
            "见许惠然来，谅不出良月。",
            "莫学王子猷，兴尽江天雪。"
        ],
        "title": "酬令裕见寄之什",
        "id": "1227c3de-97f6-4b14-9e72-c227c83fe4b8"
    },
    {
        "author": "李吕",
        "paragraphs": [
            "水轮依风负坤舆，百川东流同灌输。",
            "掀巾之陂莽吞受，沃焦之山初不濡。",
            "云根终古插江湖，狂澜滔天随卷舒。",
            "空神回飚避突兀，海门排霄岌相扶。",
            "僧居蠔山迷向背，佛宇蜃气成吹嘘。",
            "昔游玄冬崖壑枯，洪涛溅雨吹裳裾。",
            "风来驾潮愁海若，溟涨跋浪飜鲸鱼。",
            "羽渊咸池相荡潏，月阿日窟漂方隅。",
            "此身浮沤一缘聚，四大湿相弥空虚。",
            "鍼锋悬持妙善住，蚊睫坐睨焦螟居。",
            "山中老禅眼于菟，香饭遣化分雕胡。",
            "重渊垂涎舞蛟首，方丈宴寝凝薰炉。",
            "夜寒黑月照浊水，乞取坏衲摩尼珠。"
        ],
        "title": "题焦山寺",
        "id": "72982724-951b-41d6-9c0e-31157f412c71"
    },
    {
        "author": "李吕",
        "paragraphs": [
            "将军啸咤风雷生，一诺之宠千金轻。",
            "仰头看山默不应，此段王郎真绝人。",
            "人言爽气定何物，面目俨然君不识。",
            "非氛非祲非烟云，可以意了难口说。",
            "子猷拄笏人笑痴，先生作斋人愈疑。",
            "但知谈河不救渴，岂信秀色能充饥。",
            "千峯横青朝过雨，折简招归入诗句。",
            "傥有俗客来叩门，为道我眠卿且去。"
        ],
        "title": "题宋德器致爽轩",
        "id": "8bd4945a-5789-4af0-bd59-028b3745ea51"
    },
    {
        "author": "李吕",
        "paragraphs": [
            "沧海有船不可渡，痴人求仙死不悟。",
            "儿郎断乳能几时，忍令万里投蛟螭。",
            "儿牵母衣抱父泣，文书催行星火急。",
            "楼船一去更不归，至今思家朝夜啼。",
            "人生不禁别离苦，但得生存犹一处。",
            "君不见咸阳百万家，长城白骨埋泥沙。"
        ],
        "title": "沧海行",
        "id": "8cfde9ae-272f-4733-b16f-9d85b1d0c140"
    },
    {
        "author": "李吕",
        "paragraphs": [
            "处处如雷针在舌，咂肤成群难扑灭。",
            "主人作官重膏血，未劳挥拂蚊自绝。",
            "荆棘不产茅山旁，天台有菌皆可尝。",
            "期君守此化民术，异类尽令回善良。"
        ],
        "title": "宿游伯均裕斋夜无蚊蚋熟寐达旦",
        "id": "3dd2e4e4-0371-47ad-b420-cc95674c6810"
    },
    {
        "author": "李吕",
        "paragraphs": [
            "君成道，去何许，寂寂空山号行府。",
            "自从汉末人相值，因循今莫覩。",
            "凄凉古庙落嵓隈，水遶闲庭萦嫩苔。",
            "敕令立观奉香火，屈指三十年中来。",
            "道士张君见奇古，精力强明奈寒暑。",
            "从前观心力勤苦，经画一新旧堂庑。",
            "尝闻仙者好楼居，杰阁翬飞接云衢。",
            "往来世外隠君子，万一鹤驭停须臾。",
            "我劝张君更磨练，莫遣光阴随物转。",
            "一朝平步玉皇前，何虑群仙不相面。",
            "多少纷纷尘世人，梦中说梦元非真。",
            "妙处工夫如会了，千百世界现全身。"
        ],
        "title": "寄题张道士招真阁",
        "id": "1ccd2bee-c586-4544-91f2-be5c5f72d464"
    },
    {
        "author": "李吕",
        "paragraphs": [
            "无心曾看石桥云，有耳曾听石桥水。",
            "俗尘未尽难重留，饭麻才竟归心起。",
            "自从一别五春风，梦绕桥庵西复东。",
            "雀噪亭前听茶鼓，蛇蟠砌外护瓜丛。",
            "更忆依人两乌鹊，朝朝飞下映真阁。",
            "树鹅土菌恣登盘，林麓素无虫兽恶。",
            "江湖迢递皆畏途，谁知世上有华胥。",
            "五百开士去虽久，犹余一老能清癯。",
            "几年胁背不著席，栋宇增新间金碧。",
            "风月忽寄盈尺书，约我重来共晨夕。",
            "恨不速驾鸺鹠皮，屈伸臂项款山扉。",
            "相逢定作解垢衣，水边石上同茹芝。"
        ],
        "title": "寄赠天台石桥京行人",
        "id": "f066538b-9985-4c15-b488-44f1c3557777"
    },
    {
        "author": "李吕",
        "paragraphs": [
            "六月红尘如火烈，朝来一雨炎威歇。",
            "渐看苹末起凉飔，推上冰轮作清绝。",
            "王孙叱驭欲何之，直向铨曹射佳阙。",
            "天生良才必有用，岂应付与哙等埒。",
            "几载低头丐祠禄，岁寒颇获固穷节。",
            "傥逢佳士重荐论，平视朝绅可颃颉。",
            "顾我幽居苦羞缩，却扫柴门学藏拙。",
            "每向水边狎鸥鸟，未遑郊外习绵蕝。",
            "君能脱略时从游，尝鼎一脔端可别。",
            "临行尚作半日留，满泛青甆话离别。",
            "秋风若遇南飞鸿，好寄一声慰骚屑。"
        ],
        "title": "送赵彦修",
        "id": "e7cc1671-4ba0-4a03-82f2-80d2ac1dbf9f"
    },
    {
        "author": "李吕",
        "paragraphs": [
            "蝇头蜗角使人愁，贪先务胜如争舟。",
            "隠心空逐市朝乐，著眼未省林泉幽。",
            "尘埃平时正汩没，出处与世相沉浮。",
            "由径反诮澹台子，拔葵仍笑公仪休。",
            "怀哉古道久寂寞，凤鸟不至三千秋。",
            "孰知名教真乐地，徒以得失为己忧。",
            "骑马四驰失其驭，放豚一去何当求。",
            "羨君渊源得所自，结交道义相追游。",
            "个中有路傥深造，直与古人为辈流。"
        ],
        "title": "承德功仙尉出示直翁感兴之作辄次其韵",
        "id": "8f58d8fe-9362-40dd-88f2-231fc0640262"
    },
    {
        "author": "李吕",
        "paragraphs": [
            "吴公骨秀如天人，胸襟落落皆经纶。",
            "少年固已富家学，筮仕聊称梅子真。",
            "挽弓驰马特余事，智勇未减飞将军。",
            "向者长汀初拥节，寇攘聚集惊乡村。",
            "谁知抚定有长策，不戮一夫令自新。",
            "稚耋讙呼弛兵革，至今妥贴无叛民。",
            "移帅赣川尤镇静，宿奸褫魄胥崩奔。",
            "往年群盗号渊薮，一旦荒垄安锄耘。",
            "钱流地上非横索，铃斋坐啸生阳春。",
            "践更盘错威望著，素秉公廉政有神。",
            "贪吏望风争解去，冤民在处皆获伸。",
            "还家坐席曾未煖，迅召连催已在门。",
            "或人未免巧求誉，我公特立天下闻。",
            "厥今器识兼文武，倒指谁欤当此举。",
            "江淮百万屯边兵，转输馈饷倾吴楚。",
            "中原荆棘今几年，师老不试漫貔虎。",
            "陛下翻然采舆论，天意可见公宜处。",
            "裴度指日平蔡州，充国先零岂难取。",
            "唾手燕云会有时，伫看大将建旗鼓。",
            "勒功异域鄙班超，归佐熙朝作申甫。"
        ],
        "title": "贺吴守被召",
        "id": "914122ce-64ed-4cb4-ac66-d3b232d3513c"
    },
    {
        "author": "李吕",
        "paragraphs": [
            "我昔尝为东南行，烦君载酒送城阈。",
            "酒阑上马意恻怆，似叹飞沉异鳞翮。",
            "我言君岂哙等伍，霜蹄偶蹶未为失。",
            "整衔易辔便千里，宁比驽骀才寸尺。",
            "转头日月曾几何，君已声名满蟾窟。",
            "笑呼扁舟下吴会，去意猛作秋鹰掣。",
            "君家艺德知何年，弟兄头角俱突兀。",
            "仙枝万丈不供折，人家生子叹豚犊。",
            "春归洲渚波面肥，江神为君好风日。",
            "君王正御紫宸朝，蜀士半居青琐闼。",
            "牵联即日九天上，判司卑凡等厮役。",
            "向来于我作鱼羨，吾今洗眼看鹏击。",
            "人生行止特未定，遇坎乘流听造物。",
            "唯有名节不可污，与君相期保黄发。"
        ],
        "title": "送黄仲甄赴廷试",
        "id": "be9e552e-90c0-471f-9ff0-9e0f7072f1a8"
    },
    {
        "author": "李吕",
        "paragraphs": [
            "君不见版筑当年胥靡徒，貌象忽与帝梦符。",
            "卧龙抱膝吟梁甫，霸主不惮三顾庐。",
            "又不见形模苦遭妇女笑，袖手不解世俗书。",
            "碧山幽栖载典籍，银鱼焚弃甘林居。",
            "出处虽云兰菊异，道则一贯无二途。",
            "要之穷通有定分，所学岂以世俗拘。",
            "一旦风云合际会，坐令四海如唐虞。",
            "不用山林并容尔，胸中经济常自如。",
            "世间余子真碌碌，得失交病言嗫嚅。",
            "生前雅志一饱足，趋时妩媚忘远图。",
            "夫君承平相家子，典刑自与今人殊。",
            "青春已负老成器，白日兀坐圣贤俱。",
            "腹笥兼收线五色，准拟补衮膺时须。",
            "豹变要是有毛质，鹏飞九万看抟扶。",
            "古巖风月镇长好，请著斯名镵座隅。"
        ],
        "title": "和韩羲仲主簿古巖韵",
        "id": "7692c584-9758-47b6-97a2-d7da10b0261a"
    },
    {
        "author": "李吕",
        "paragraphs": [
            "紫云之山几千丈，势压岷峩欲争长。",
            "茫茫巨浸擘山开，万穴鱼龙寄深广。",
            "眼明遥见使君家，华堂夜魄栖簷牙。",
            "手钓峡流揖峯翠，裾珮缥缈凌云霞。",
            "仲宣登楼炫能赋，字字悲啼叹飘寓。",
            "他人有心予忖之，魏夺刘倾渠不顾。",
            "使君胸著万卷书，向来游戏从鱼符。",
            "拂衣归卧唤不出，但有忧国心鬰纡。",
            "日落未落飞鸟灭，却立阑干思横发。",
            "一川樵牧歌太平，万古关河感亡国。",
            "丽词落纸焕黼裳，细研物变穷天藏。",
            "凭谁荐之九天上，我无羽翮不得将。",
            "公乎岂久榛棘下，狗监犹能援司马。",
            "子虚大人何足云，愿赋蒸民追大雅。"
        ],
        "title": "登赋堂",
        "id": "0096ccc4-eaf0-4404-bb0b-00f718bbe2ae"
    },
    {
        "author": "李吕",
        "paragraphs": [
            "寓形宇宙有感发，无一不可供诗眸。",
            "风花浩荡百变态，草木荣悴皆穷搜。",
            "浑成功括造化窟，未辞斧凿孰为优。",
            "要当险易随地出，或平或激如水流。",
            "不才正自困讥骂，白璧为赠非所求。",
            "自怜不具正法眼，解颐安足论赓酬。"
        ],
        "title": "次韵令裕言诗",
        "id": "8aed6805-d99f-423a-9579-8b911061d76f"
    },
    {
        "author": "李吕",
        "paragraphs": [
            "自西徂东三百里，还闽入浙半月期。",
            "人生奔走遽如许，世路险夷当自知。",
            "造化密移真戏尔，富贵时来则为之。",
            "盱盱睢睢亦何益，磊磊落落真大奇。"
        ],
        "title": "自临州还题杉岭舖",
        "id": "f94a67e0-2267-40ea-b3fe-2e9e2bbd132d"
    },
    {
        "author": "李吕",
        "paragraphs": [
            "乱石搜琮璧，修梧待凤凰。",
            "地灵真间阔，世眼但寻常。",
            "我友更谁子，平生唯此郎。",
            "连城不当价，容易莫商量。"
        ],
        "title": "送仲秉赴廷试五首  其一",
        "id": "9b97e871-dd56-44da-a6b3-4b1aee52fe94"
    },
    {
        "author": "李吕",
        "paragraphs": [
            "雾豹文章异，渊鲸爪角雄。",
            "荒陂寒泣露，空谷暮号风。",
            "突起能无意，平沉未分穷。",
            "不知貂冕地，冷砚破窗中。"
        ],
        "title": "送仲秉赴廷试五首  其二",
        "id": "6e065232-9a5d-42e4-a39e-f0abb99ea7bd"
    },
    {
        "author": "李吕",
        "paragraphs": [
            "欲献琅玕腹，君诗有宿盟。",
            "云天宸极邃，日月衮衣明。",
            "太守荐何武，诸公倾贾生。",
            "三山移步到，寄语问玄卿。"
        ],
        "title": "送仲秉赴廷试五首  其三",
        "id": "3b4fa1ba-040e-4d88-baa2-d67ae6bd3e2a"
    },
    {
        "author": "李吕",
        "paragraphs": [
            "一元谁破碎，河洛漏微芬。",
            "星斗昭干纬，葩华粲地文。",
            "班扬浑细事，伊傅有殊勋。",
            "补履非神剑，相期敬所闻。"
        ],
        "title": "送仲秉赴廷试五首  其四",
        "id": "ea51b9b2-beb7-4a68-987f-21a7e93d18ed"
    },
    {
        "author": "李吕",
        "paragraphs": [
            "元龙湖海士，可但著茅庐。",
            "诗老经从地，禹功疏凿余。",
            "蜀峰帆影隔，郢树鸟行疎。",
            "太史行天下，归来好著书。"
        ],
        "title": "送仲秉赴廷试五首  其五",
        "id": "f315ef2c-0eb5-4674-8b14-35122ecfe250"
    },
    {
        "author": "李吕",
        "paragraphs": [
            "㡛御还龟洛，祎衣閟鲋隅。",
            "光华随渭水，巡狩隔苍梧。",
            "已卜先朝祔，旋闻反寝虞。",
            "昭怀千载谥，不朽在椒涂。"
        ],
        "title": "挽昭怀皇后诗二首  其一",
        "id": "9be726a8-23b9-427c-ac68-bef49a4c56a5"
    },
    {
        "author": "李吕",
        "paragraphs": [
            "愍册哀荣绝，鲜原卜兆安。",
            "世家金穴旧，大隧玉衣寒。",
            "何意簪花柰，空遗刈畹兰。",
            "神游泰陵庙，永护月衣冠。"
        ],
        "title": "挽昭怀皇后诗二首  其二",
        "id": "f4a6a26e-72be-4428-a333-4662166880e2"
    },
    {
        "author": "李吕",
        "paragraphs": [
            "隔江定佳处，放艇得幽寻。",
            "直上云根径，尽行霜叶林。",
            "昔人非避世，此地可钩深。",
            "何物能熏染，幽禽亦好音。"
        ],
        "title": "次涪陵游北巖寺伊川谪居尝传易于此有钩深堂鲁直名且书之故寺有四贤像伊川鲁直康节尹和靖",
        "id": "6cb1b7a2-fc71-4eea-a7db-2370337db55a"
    },
    {
        "author": "李吕",
        "paragraphs": [
            "八百年前窆，功曹身姓余。",
            "元嘉两行字，败甓八分书。",
            "富贵念犹在，子孙今已无。",
            "痴人不修省，视此意何如。"
        ],
        "title": "癸丑季春上洲颓岸出败冢冢中有砖云元嘉二十二年七月二十六日余功曹冢后世子孙长兴富贵宜赊因题数句",
        "id": "3a28711c-fadf-46f8-8a82-9673dc251082"
    },
    {
        "author": "李吕",
        "paragraphs": [
            "中郎宜有后，余庆在孙枝。",
            "学术堪时用，公卿半已知。",
            "五行人鲜俪，四字格尤奇。",
            "自此官清要，毋忘老布衣。"
        ],
        "title": "丁巳三月送周宰行",
        "id": "3fc14b7b-fc6b-4c79-90b6-1d8c2bb7eff9"
    },
    {
        "author": "李吕",
        "paragraphs": [
            "抱病懒巾栉，自度作黄冠。",
            "披褐襟便短，拖鞋步稍安。",
            "忘机任俗薄，遮眼把书看。",
            "未必不为福，善乎能自宽。"
        ],
        "title": "予一病七十日心事牢落作诗自解",
        "id": "f60114b1-f1a6-4924-87fe-48ebcba7a507"
    },
    {
        "author": "李吕",
        "paragraphs": [
            "守静偏多病，争先素不能。",
            "材非经世具，分合出家僧。",
            "利路防深穽，穷居任曲肱。",
            "息交休扰扰，藏拙要儚儚。"
        ],
        "title": "多病",
        "id": "a39bdcf3-6b8d-470e-8f67-f0e900af4874"
    },
    {
        "author": "李吕",
        "paragraphs": [
            "祕馆白云边，来游记昔年。",
            "黄冠姿槁甚，败屋意萧然。",
            "访古知僊裔，看碑识汉镌。",
            "危栏聊徙倚，风袂欲翩翩。"
        ],
        "title": "游希夷观  其一",
        "id": "15f9d182-6bdb-483c-90f2-73370c0cd22f"
    },
    {
        "author": "李吕",
        "paragraphs": [
            "枫老丹成叶，芦轻雪作花。",
            "晚风何处笛，疏柳欲栖鸦。",
            "绝壁生虚霭，晴天点片霞。",
            "莫教残酒醒，客里易思家。"
        ],
        "title": "游希夷观  其二",
        "id": "02c88ec5-df5f-44b3-9dd2-970276e78ffb"
    },
    {
        "author": "李吕",
        "paragraphs": [
            "天浄鸟飞远，路幽花自香。",
            "春风吹草木，野水满池塘。",
            "事去青山在，人闲白日长。",
            "兴来搔白发，微意久难忘。"
        ],
        "title": "遣兴",
        "id": "15d5af64-c8ad-459a-8322-08534c2e9116"
    },
    {
        "author": "李吕",
        "paragraphs": [
            "小斋开卷罢，尚友忆黄君。",
            "语孟能精熟，图书正讨论。",
            "梅黄风送雨，江涨野连云。",
            "何日相寻去，书灯共一尊。"
        ],
        "title": "怀黄令裕二首  其一",
        "id": "ad2db36b-b7c9-4919-90f9-12e3a1b164b6"
    },
    {
        "author": "李吕",
        "paragraphs": [
            "今时求此道，笃志孰如君。",
            "经训多成诵，疑难喜细论。",
            "利交甘若醴，世态薄于云。",
            "须秉岁寒节，深推孔孟尊。"
        ],
        "title": "怀黄令裕二首  其二",
        "id": "ff18e64a-e84e-4dbf-8ee5-35e334b12adf"
    },
    {
        "author": "李吕",
        "paragraphs": [
            "入务市朝念，在家云水僧。",
            "善薰妻法喜，敬远女摩登。",
            "忙里且寻静，热中须放生。",
            "时时发深省，结业莫教增。"
        ],
        "title": "有感",
        "id": "9a1fbd39-f5b8-4733-a56d-e64d8b974c89"
    },
    {
        "author": "李吕",
        "paragraphs": [
            "适当寒沼上，更在月明中。",
            "露重鲛珠湿，天高奁镜空。",
            "参差千盖绿，淡竚数枝红。",
            "华发秋风里，持杯属老翁。"
        ],
        "title": "观荷",
        "id": "50663ced-1be0-4005-925b-f611066dd25d"
    },
    {
        "author": "李吕",
        "paragraphs": [
            "举世称三友，无心是此君。",
            "美花何足竝，俗客未应论。",
            "不忍踈添月，须教劲拂云。",
            "晚凉欣对罢，借色入清尊。"
        ],
        "title": "对竹次韵",
        "id": "bcc70ce1-373d-4e9e-82af-33312d25d838"
    },
    {
        "author": "李吕",
        "paragraphs": [
            "踪迹半天下，声名落士林。",
            "搢绅争汲引，岁月漫侵寻。",
            "后辈尊时尚，斯人竟陆沉。",
            "只言余庆在，子舍日骎骎。"
        ],
        "title": "挽上官文季直二首  其一",
        "id": "33c471bc-6a96-4b07-b600-042ce62a3be1"
    },
    {
        "author": "李吕",
        "paragraphs": [
            "念昔康强际，频趋几杖前。",
            "交游推上行，礼遇辱忘年。",
            "木落鸡笼坂，风酸薤露篇。",
            "空余两行泪，飘洒对新阡。"
        ],
        "title": "挽上官文季直二首  其二",
        "id": "d6498a77-eeeb-4c2d-a8fa-632eea75dee5"
    },
    {
        "author": "李吕",
        "paragraphs": [
            "薄晚憇高林，好风吹我襟。",
            "斜红翻鹭翅，空碧湛波心。",
            "云坞牛羊下，烟汀竹篠深。",
            "一声渔笛罢，袅袅送余音。"
        ],
        "title": "晚步",
        "id": "d07640fb-45e3-4eb4-9a4d-f021414667c3"
    },
    {
        "author": "李吕",
        "paragraphs": [
            "天上玉麒麟，横秋爽气新。",
            "书痴心笃好，彩戯日长春。",
            "直去攀丹桂，须为近紫宸。",
            "外家多庆事，接武有名人。"
        ],
        "title": "代怀祖上舅氏",
        "id": "ef099206-704f-4b27-a3bd-79b27d0e1254"
    },
    {
        "author": "李吕",
        "paragraphs": [
            "昔年陪仲父，杖屦集幽轩。",
            "门占蹄轮道，交无市井言。",
            "池边对棋酒，胸次有丘园。",
            "蝉蜕寒云断，径荒春草蕃。",
            "增新窗户改，尚喜典刑存。",
            "结客登临去，茶瓜勿惮烦。"
        ],
        "title": "绝尘轩",
        "id": "0788b9b8-f864-483a-8b1b-e24f0e74c4f4"
    },
    {
        "author": "李吕",
        "paragraphs": [
            "过尽重湖复过山，阴凝忽变雪花团。",
            "路迷曲折易成远，风助横斜巧送寒。",
            "忆昨片帆离渡口，特烦千骑驻江干。",
            "如今想在芙蓉观，独据胡床烂漫看。"
        ],
        "title": "归自南康寄怀朱使君",
        "id": "7e821048-b9a1-4b72-a01d-dd3d60108813"
    },
    {
        "author": "李吕",
        "paragraphs": [
            "官安胥饮贵仍骄，父子同诛韪孝昭。",
            "博陆时方专国柄，济阴早已被弓弨。",
            "老妻安得谋灵妪，劣女刚将冠内貂。",
            "白去副封奇祸作，后车倾覆更萧条。"
        ],
        "title": "吊霍光",
        "id": "d12c4f35-c79d-472b-aaf3-67a6578265ca"
    },
    {
        "author": "李吕",
        "paragraphs": [
            "天上佳期岁一来，人间急管莫相催。",
            "鹊桥成后天孙度，雨泣悬知飚驭回。",
            "儿女欢呼争乞巧，楼台罗列賸传杯。",
            "欲搜好句陪年少，病士慙无工部才。"
        ],
        "title": "七夕次韵",
        "id": "edcece5e-a089-4375-aab1-db17450f4af9"
    },
    {
        "author": "李吕",
        "paragraphs": [
            "枯木形模酷肖之，祇应铎落自秦时。",
            "定光炉韛收亲子，圆觉门风出自枝。",
            "韬晦无因观大用，感通犹得见全提。",
            "要知取次为霖去，便是元初利物机。"
        ],
        "title": "送双峰圣僧遗像还山",
        "id": "00db5046-d5bb-4030-9a24-e66e05fcb7cd"
    },
    {
        "author": "李吕",
        "paragraphs": [
            "宝构云屯珍木才，璇题金榜倚天开。",
            "高连色界非非境，光动星躔两两台。",
            "上帝图书开玉府，从臣冠佩继麟台。",
            "诏音亦许赓宸唱，荣胜邹枚后乘陪。"
        ],
        "title": "天章阁成应制次韵",
        "id": "aa146c83-1d0c-4a57-9c66-bfab6ab2e4bd"
    },
    {
        "author": "李吕",
        "paragraphs": [
            "老于世事尽忘机，古庙寒灰阅四时。",
            "禀赋旧为天地贵，遮阑那许鬼神窥。",
            "无絃绿绮陶彭泽，露地白牛僧大沩。",
            "只此瞿昙安乐行，从何处觅是和非。"
        ],
        "title": "自题安乐行",
        "id": "a96feb7f-d9e9-4d93-b7aa-f6398ff60660"
    },
    {
        "author": "李吕",
        "paragraphs": [
            "生平雅不乐城市，背郭开轩喜再来。",
            "烟淡山屏青未了，晴曛荷盖翠相挨。",
            "倚风柔弱休栽柳，照水横斜剩种梅。",
            "乘兴祇应清坐好，此怀难向俗人开。"
        ],
        "title": "绝尘轩",
        "id": "2bbaa56d-c2f5-4c24-9c5f-a3dc91ced915"
    },
    {
        "author": "李吕",
        "paragraphs": [
            "秦望排空插鉴湖，先生气禀旧东吴。",
            "胸中今古几千载，笔下波澜雄万夫。",
            "彩棒垂门奸自肃，土神应梦昔何殊。",
            "荣归快作朝天计，台阁欢传得巨儒。"
        ],
        "title": "送许尉子云二首  其一",
        "id": "30b998c4-8371-42c3-9a20-d547cd9ff717"
    },
    {
        "author": "李吕",
        "paragraphs": [
            "济人曾现斩蛟手，慢学吴门作陆仙。",
            "雪月精神资句法，经纶器识得天全。",
            "评君合在羲皇上，许我难堪叔度贤。",
            "出处相悬同臭味，寄怀犹望捧来篇。"
        ],
        "title": "送许尉子云二首  其二",
        "id": "9478d16f-289c-4cb2-81b7-c94e6f599989"
    },
    {
        "author": "李吕",
        "paragraphs": [
            "奕世雄题雁塔名，于今父子自师生。",
            "词场鱼贯真无敌，庆事蝉联尽有声。",
            "雅兴莫追吴市隠，横飞端继紫微明。",
            "从来患盗惊邻里，且喜三年鼓不鸣。"
        ],
        "title": "送陈尉别二首  其一",
        "id": "241350c7-c291-4dd2-b234-37d8b3a3c5ce"
    },
    {
        "author": "李吕",
        "paragraphs": [
            "试吏谁云百寮底，长材元是万夫雄。",
            "锥刀垄断焉能较，泾渭区分独至公。",
            "顾我每惭天下拙，辱君见许古人风。",
            "明年还忆蓬蒿径，身在瀛洲雨露中。"
        ],
        "title": "送陈尉别二首  其二",
        "id": "b362d090-fecd-48db-8a31-5f9ef391cc2c"
    },
    {
        "author": "李吕",
        "paragraphs": [
            "闻说天台髻未髽，中年方遂此煎茶。",
            "不行四十九盘岭，那见二千余盏花。",
            "架壑横空瘦龙脊，崩云裂石怒雷车。",
            "他时乞我三椽地，莫效昙猷滴两漥。"
        ],
        "title": "天台石桥设茶供",
        "id": "d1ad7702-df38-4e6d-89be-b855dfeb6d05"
    },
    {
        "author": "李吕",
        "paragraphs": [
            "物我虽殊理本同，算来身教易为功。",
            "表端岂但日间影，德盛应如草上风。",
            "作字心君生笔下，照人眸子验胸中。",
            "平生得力今拈出，尤见操存合至公。"
        ],
        "title": "师正堂二首  其一",
        "id": "7992fbc2-dfb5-481b-9667-f1f6302a983e"
    },
    {
        "author": "李吕",
        "paragraphs": [
            "颓垣荒蔓几经霜，今喜崇成背郭堂。",
            "雅欲援琴追宓子，时从退食咏羔羊。",
            "溪流碧遶如平篆，山木阴连不断行。",
            "祇恐诏公台省去，空教南国爱甘棠。"
        ],
        "title": "师正堂二首  其二",
        "id": "67b678ba-7af8-48f8-8b21-b1eb2878906d"
    },
    {
        "author": "李吕",
        "paragraphs": [
            "人间富贵岂须论，三百年来积庆门。",
            "名纪太常高大父，气钟仁祖外曾孙。",
            "心存忠孝源流远，义薄云天色笑温。",
            "屈指前时功德辈，悠悠谁似典型存。"
        ],
        "title": "投赠钱侍郎端礼三篇  其一",
        "id": "029a5388-4672-4286-93b4-03d2f1556360"
    },
    {
        "author": "李吕",
        "paragraphs": [
            "仙风道骨本飘飘，万卷诗书乐一瓢。",
            "落笔云烟盘锦绣，满腔星斗绝尘嚣。",
            "悬知可使邦风美，岂但能令国计饶。",
            "四海徯公归致主，方今天子舜承尧。"
        ],
        "title": "投赠钱侍郎端礼三篇  其二",
        "id": "e4b11fae-b5de-496e-886a-3586c942dbbf"
    },
    {
        "author": "李吕",
        "paragraphs": [
            "天地生成无用躯，青箱世业一愚儒。",
            "几同海上屠龙术，空守巖前待兔株。",
            "自信平生非木石，谁怜半世混泥涂。",
            "幸逢点铁为金手，乞与投身造化炉。"
        ],
        "title": "投赠钱侍郎端礼三篇  其三",
        "id": "9fc574ce-15a5-44e6-8389-a768f782c5ea"
    },
    {
        "author": "李吕",
        "paragraphs": [
            "天上元宵放月明，张灯何苦浪经营。",
            "一毬积日方呈巧，千片轻绡仅凑成。",
            "里巷禽呼倾坐去，街衢蚁聚侧身行。",
            "谁人能向循良道，何不留心劝耦耕。"
        ],
        "title": "上元漫兴",
        "id": "7985ebea-558b-4a08-a886-4c9bf7d2a2ab"
    },
    {
        "author": "李吕",
        "paragraphs": [
            "华灯不夜照青春，鼇背缯山迥绝尘。",
            "已遣烛龙啣火炬，更开璧月驻飚轮。",
            "长疑化国烟霄近，未觉壶天晚日宾。",
            "知是奎文临海外，赐章今夕宠光频。"
        ],
        "title": "上元应制次韵",
        "id": "b7b90c17-625e-4991-aa63-b663eb35bcb5"
    },
    {
        "author": "李吕",
        "paragraphs": [
            "丈夫各自有立志，或出或处非一途。",
            "主父直须食五鼎，渊明元祇爱吾庐。",
            "佚居自大同蛙井，巧进贪前乃盗窬。",
            "顾我蹉跎未忘学，肯将身世较盈虚。"
        ],
        "title": "遣兴",
        "id": "7378ff78-1041-411c-8811-77662a978441"
    },
    {
        "author": "李吕",
        "paragraphs": [
            "多难从来气不舒，老而多病背挛如。",
            "足疡所頼非心害，目眚犹欣见旧书。",
            "白昼欲眠神思倦，青春闲度物情踈。",
            "生涯淡薄随时过，他是他非莫问渠。"
        ],
        "title": "病中遣兴",
        "id": "eaf51fad-35d8-4c1b-8121-1d2e0404a4ac"
    },
    {
        "author": "李吕",
        "paragraphs": [
            "闲忆当年闯孔门，未能无意觉斯民。",
            "浮名浮利虽关命，多病多愁故恼人。",
            "九十春光浑易老，二三子者莫因循。",
            "老夫耄矣诚堪笑，何惜同来试问津。"
        ],
        "title": "诗勉粹夫进学兼示诸子",
        "id": "c5b6c252-2019-4523-b2ca-ddf3cbf30242"
    },
    {
        "author": "李吕",
        "paragraphs": [
            "招提一径入垂杨，翠竹千竿粉箨香。",
            "正要银丝好看客，不须雪乳苦搜肠。",
            "兴亡徐李一弹指，文字晁黄两擅场。",
            "八十老僧无个事，犹将经卷佞空王。"
        ],
        "title": "吉祥寺旧名永寿初李昪为徐温养子徐知训不能容置酒欲杀之行酒吏刁彦能以手爪昪悟而逃伏此寺山谷作记无咎书",
        "id": "52c2e35f-2382-4d86-85f9-6fe97ac0e6aa"
    },
    {
        "author": "李吕",
        "paragraphs": [
            "聚灭元同水上沤，痴人贪著不知休。",
            "生便当路栽荆棘，死代群雏作马牛。",
            "上陇计全谋蜀道，长城功半废沙丘。",
            "古来大手犹如此，只合将心向内求。"
        ],
        "title": "感兴",
        "id": "f54d15e5-6a41-478d-ab7d-19d1f724c7a2"
    },
    {
        "author": "李吕",
        "paragraphs": [
            "病夫省睡起凌晨，迟菊朦胧破萼新。",
            "雨细正应添润泽，烟轻尤觉长精神。",
            "近来霜重伤禾死，几见民忧洒涕频。",
            "却是东篱賸黄菊，不堪易粟当金银。"
        ],
        "title": "见菊",
        "id": "c92b4934-d8b8-4a68-a3d5-c27b67b63fa9"
    },
    {
        "author": "李吕",
        "paragraphs": [
            "肩舆兀兀度山村，细雨凄风日易昏。",
            "问店旧曾来托宿，支颐今觉顿销魂。",
            "故人委蜕荒春草，倦客空怀合暮云。",
            "古木阴连藏小隠，招呼无复笑迎门。"
        ],
        "title": "庚戌仲春携小子访别晦翁过亲友江清卿之门其嗣子尚幼不果见次早道经江清卿墓下怅然有怀",
        "id": "1927f3ea-0aec-4a32-ac98-2bfb02f46819"
    },
    {
        "author": "李吕",
        "paragraphs": [
            "踈山元是读书山，相望麻姑旧醮坛。",
            "梵刹雄夸今日胜，隠居谁作故人看。",
            "闲随米运川涂迥，喜入林亭境界宽。",
            "我已经营谢公屐，竚君好去九迁官。"
        ],
        "title": "次黄象之韵",
        "id": "4c693437-9810-4904-9b49-e370a003d7cb"
    },
    {
        "author": "李吕",
        "paragraphs": [
            "性学丝毫未易通，醇疵何敢议轲雄。",
            "文章事业须年少，朴钝情怀属老翁。",
            "闲把笑谈穷物外，漫裒今古著胸中。",
            "触来方寸有余地，喜到小斋缘素风。"
        ],
        "title": "借用邓彦高韵",
        "id": "aa509d08-f8c2-4893-b453-7cf276c622fc"
    },
    {
        "author": "李吕",
        "paragraphs": [
            "田圃如燔木叶黄，火轮从早出扶桑。",
            "伫观罪己侔汤德，更愿求言举汉章。",
            "冤死岂能无孝妇，当烹应复有弘羊。",
            "可怜野老吞声哭，此意何由达上苍。"
        ],
        "title": "忧旱",
        "id": "a51b7aa4-c9a4-483d-a24a-a91732c74ae7"
    },
    {
        "author": "李吕",
        "paragraphs": [
            "怪底先生思涌泉，少年笔势已翩翩。",
            "马嘶长道空骧首，龙擘沧波竟上天。",
            "分付风云身九万，更看礼乐字三千。",
            "期君未可班行去，细听胪音黼座前。"
        ],
        "title": "送王晋卿赴廷试",
        "id": "65052c47-5ab8-40be-8473-f0dc012c33f0"
    },
    {
        "author": "李吕",
        "paragraphs": [
            "江夏无双最擅名，君家群从总能文。",
            "丹枝只为一门种，黄卷仍收再世勋。",
            "天上鸳鸿方接武，眼前驽蹇漫成群。",
            "蜀军自昔锋尤选，一战凭君静楚氛。"
        ],
        "title": "送黄元董赴廷试",
        "id": "abf7ad10-5055-4694-97b1-e0627e1c9fae"
    },
    {
        "author": "李吕",
        "paragraphs": [
            "半生铁砚不偿劳，揽镜惊心已二毛。",
            "缚虎正须还老手，插貂未肯付儿曹。",
            "九天日月披晨翳，三峡鱼龙息夜涛。",
            "闻说西湖冠天下，水光山色动挥毫。"
        ],
        "tags": [
            "西湖"
        ],
        "title": "送郭顺之赴廷试",
        "id": "7419d8bc-1886-4593-877f-606c27e51d14"
    },
    {
        "author": "李吕",
        "paragraphs": [
            "只今冠盖盛诸杨，连岁科名属雁行。",
            "笔下戈矛吾退舍，胸中珠琲海倾藏。",
            "鸡群有鹤人谁识，熊掌兼鱼子厌尝。",
            "一振斯文千古事，凭君更为引天潢。"
        ],
        "title": "送杨文赴廷试",
        "id": "dcc91e2c-add7-4932-b23f-f59e423243ac"
    },
    {
        "author": "李吕",
        "paragraphs": [
            "每念先游尝慨叹，于君先世最周旋。",
            "神驹堕地真千里，老木蟠空已百年。",
            "此去汉庭应籍甚，向来蜀产久萧然。",
            "锦衣归日烘晴昼，应与莱衣巧鬭鲜。"
        ],
        "title": "送杨道父赴廷试",
        "id": "80b2ea65-6039-4537-9da2-47ddccc95f47"
    },
    {
        "author": "李吕",
        "paragraphs": [
            "过眼纷纷乱骕骦，谁知龙种不寻常。",
            "更生学苦藜分照，长吉诗多锦作囊。",
            "已作怒鹏横绝汉，更随鸣凤集高岗。",
            "天将一第酬寒士，分付宗枝亦有光。"
        ],
        "title": "送赵胜仲赴廷试",
        "id": "e8887a90-e7e8-4a3f-9cd5-60d762879a31"
    },
    {
        "author": "李吕",
        "paragraphs": [
            "蚤觉儒冠多误身，聊工传写养偏亲。",
            "丹青游戏臻能事，造化生成羨逼真。",
            "笔下岂皆行路辈，眼中谁是筑岩人。",
            "会当诏作云台像，画手惟君妙入神。"
        ],
        "title": "赠画师郭叔詹",
        "id": "2678d581-32a8-4b4b-86bc-506746785aa0"
    },
    {
        "author": "李吕",
        "paragraphs": [
            "嘉平瑞雪映苍华，寒冻河源万里沙。",
            "贝阙珠宫眩云海，琼林玉树散空花。",
            "先春知为农祥应，泽物深随德意遐。",
            "不隔宠光回寸草，何妨梅柳自萌芽。"
        ],
        "title": "喜雪应制次韵",
        "id": "6c942003-ea10-4a36-baf1-a32a422dc20e"
    },
    {
        "author": "李吕",
        "paragraphs": [
            "奕世旗常记姓名，屏山道学蔼余馨。",
            "流风与世为标的，好义于君见典型。",
            "琴韵祗求追古意，吟怀偏喜旁林扃。",
            "相逢恨晚情犹厚，怅望音容隔杳冥。"
        ],
        "title": "追挽刘平父二首  其一",
        "id": "c994410c-7619-4f56-9afa-114efbf0a94d"
    },
    {
        "author": "李吕",
        "paragraphs": [
            "高才入用合求闻，却向丘园号隠君。",
            "驰骋古人真我事，泥涂轩冕付时人。",
            "黄粱未熟惊尘世，白璧空埋惨暮云。",
            "頼得相门余庆在，诸郎峙玉正诜诜。"
        ],
        "title": "追挽刘平父二首  其二",
        "id": "6732dafd-3019-4e0a-9adb-65a65d5589e8"
    },
    {
        "author": "李吕",
        "paragraphs": [
            "半年懒向此经行，上巳重来雨乍晴。",
            "三径就荒春草合，一亭依旧暮山横。",
            "怅怀丘壑空陈迹，极目园林不胜情。",
            "老境何堪风断雁，倚栏挥泪咽溪声。"
        ],
        "title": "登一览亭有怀亡弟成老下世",
        "id": "75476807-d4f3-4119-937d-65c9a8659cfa"
    },
    {
        "author": "李吕",
        "paragraphs": [
            "当时选胜入经营，杖履宁论阴与晴。",
            "丘壑只应胸次有，溪山故著面前横。",
            "可怜永隔笑谈乐，何况从来兄弟情。",
            "岘首人登休堕泪，搅林风雨作秋声。"
        ],
        "title": "代人次韵",
        "id": "74a43562-b503-4348-ae1e-d331d28cbc76"
    },
    {
        "author": "李吕",
        "paragraphs": [
            "千竿倏忽散层云，疑有风雷为骏奔。",
            "峻擢已应烦地媪，巧裁仍复借天孙。",
            "已惊虎豹留皮处，更看龙蛇起陆痕。",
            "圣主工夫同造物，坐令温诏发霜根。"
        ],
        "title": "宣和殿新竹应制次韵",
        "id": "68fcc8d5-b344-4426-9d47-9ee520f3b03e"
    },
    {
        "author": "李吕",
        "paragraphs": [
            "劳生著意在荣观，炊熟黄粱万虑宽。",
            "溢目琴书聊自乐，半窗风月不吾悭。",
            "从谁更觅安心法，回首几经行路难。",
            "料想已能同水镜，任他胸次九疑山。"
        ],
        "title": "题游少张逸老轩",
        "id": "c5c4cd66-8505-43b6-a5ce-b0325c7d18f5"
    },
    {
        "author": "李吕",
        "paragraphs": [
            "里闬推高足善良，不才何幸玷东牀。",
            "修容方喜超宾馆，奠雁翻成举酹觞。",
            "晚铎飘声空有恨，酸风吹泪不成行。",
            "诸郎头角多余庆，褒赠行看为显扬。"
        ],
        "title": "代人挽妻父号道者",
        "id": "bead086a-1d65-43e0-8a38-0e10dda46bb4"
    },
    {
        "author": "李吕",
        "paragraphs": [
            "子舍分劳非获已，息肩养疾乐闲居。",
            "家传道义频加意，俗爱便宜莫计渠。",
            "要是人人躬孝悌，更令世世饱诗书。",
            "从今光大成吾志，可免时称贱丈夫。"
        ],
        "title": "癸丑七月十九日以老病分任诸子以家务因为诗以示戒",
        "id": "e3a96e4a-bcb5-4da3-bd1b-abb7999408b2"
    },
    {
        "author": "李吕",
        "paragraphs": [
            "孟氏求放心，羲易戒迷复。",
            "可叹声利场，纷纷竞驰逐。"
        ],
        "title": "复斋学者",
        "id": "fdf1d34b-7e05-4eb0-9abc-da2b9213f151"
    },
    {
        "author": "李吕",
        "paragraphs": [
            "踞坐鱼矶上，无心同狎鸥。",
            "敲针漫劳力，故尔投直钩。"
        ],
        "title": "潭溪钓者",
        "id": "4a9f584e-5d20-4fbd-b210-b6597cf25f0f"
    },
    {
        "author": "李吕",
        "paragraphs": [
            "山深成独往，伐木声丁丁。",
            "莫作烂柯客，长年玩一枰。"
        ],
        "title": "卧云樵者",
        "id": "2adfb5b8-5420-4736-be24-67bdb3305d7d"
    },
    {
        "author": "李吕",
        "paragraphs": [
            "春蔬含绿滋，荒畦自锄芟。",
            "万事付一默，维摩许同参。"
        ],
        "title": "老圃拙者",
        "id": "afc13603-0d4f-42e7-b7cd-9478d78c8f12"
    },
    {
        "author": "李吕",
        "paragraphs": [
            "莘野乐尧舜，谷口岂其乡。",
            "自是不可掩，区区非近名。"
        ],
        "title": "云庄耕者",
        "id": "1a12afad-e48d-4882-9c7f-23c9803164e7"
    },
    {
        "author": "李吕",
        "paragraphs": [
            "莹心冽寒泉，砥节介如石。",
            "本无市朝念，自与红尘隔。"
        ],
        "title": "题七者寮",
        "id": "84c784ce-c8eb-4de1-b545-aa2835eb7e7d"
    },
    {
        "author": "李吕",
        "paragraphs": [
            "羲和鞭日驭，发轫自旸谷。",
            "道人耕寸田，开窗纳余燠。"
        ],
        "title": "题东寮",
        "id": "0835891a-bf0e-4625-bad2-4de9ed718642"
    },
    {
        "author": "李吕",
        "paragraphs": [
            "所重一言契，宁悬千里期。",
            "他年风雨夜，还意剧谈诗。"
        ],
        "title": "止宿寮",
        "id": "fe17db87-f2c4-4020-a0e2-a3c94e908970"
    },
    {
        "author": "李吕",
        "paragraphs": [
            "蜡屐恣幽寻，未能得其要。",
            "登临一放目，千峯供俎豆。"
        ],
        "title": "山台",
        "id": "44e837f0-e525-4a01-8a47-bb3b3d9331b3"
    },
    {
        "author": "李吕",
        "paragraphs": [
            "萍梗天地间，初不异万物。",
            "可能发深省，惟有一事实。"
        ],
        "title": "寓斋",
        "id": "4a8c04d3-7504-43b5-bd36-571bfe1049a2"
    },
    {
        "author": "李吕",
        "paragraphs": [
            "群居有深益，相视无余事。",
            "此道存诸中，了然见眸子。"
        ],
        "title": "观善斋",
        "id": "170190e9-e4c0-475e-bf0c-999a5dc303c1"
    },
    {
        "author": "李吕",
        "paragraphs": [
            "太白邀月饮，祇许老坡会。",
            "汗漫赤壁游，浩歌邈相对。"
        ],
        "title": "和邑宰张元若酹月亭诗四首  其一",
        "id": "3bca4ed2-0442-49df-8c04-9351ab858bb7"
    },
    {
        "author": "李吕",
        "paragraphs": [
            "周郎佳少年，定霸在一战。",
            "勉哉志士心，分阴疾如电。"
        ],
        "title": "和邑宰张元若酹月亭诗四首  其二",
        "id": "aa49fabd-f66b-455c-9184-1ec79be51613"
    },
    {
        "author": "李吕",
        "paragraphs": [
            "古人有大志，闻鸡非恶声。",
            "信知酹月意，与此同条生。"
        ],
        "title": "和邑宰张元若酹月亭诗四首  其三",
        "id": "d8af5a30-9bec-4a4c-a489-e52aaed60d68"
    },
    {
        "author": "李吕",
        "paragraphs": [
            "明府命世才，宇量特闳远。",
            "为名江上亭，拈出句中眼。"
        ],
        "title": "和邑宰张元若酹月亭诗四首  其四",
        "id": "cd797dea-0e41-4986-8657-8ff2ea12bdae"
    },
    {
        "author": "李吕",
        "paragraphs": [
            "满林饱风霜，千奴列亭下。",
            "未许吴姬手，藉此长声价。"
        ],
        "title": "橘香亭二首  其一",
        "id": "76b37f46-ad5a-4d97-9199-03db427c6ec5"
    },
    {
        "author": "李吕",
        "paragraphs": [
            "花落飘碎琼，果熟染黄蜡。",
            "张君鼻观间，莫著兰麝杂。"
        ],
        "title": "橘香亭二首  其二",
        "id": "285cf429-cba1-4d8b-bb13-d886f2e0691f"
    },
    {
        "author": "李吕",
        "paragraphs": [
            "孤吹人已远，横笛处犹在。",
            "清名欣有托，奔云放天籁。"
        ],
        "title": "铁笛亭",
        "id": "c23c05bf-2931-4d87-bc0a-03827fd5d2c6"
    },
    {
        "author": "李吕",
        "paragraphs": [
            "山溜碧泓澄，清甘归色味。",
            "傥逢张又新，应不落第二。"
        ],
        "title": "井泉",
        "id": "996a9bed-0735-45d2-b405-c86f8cdb6ba3"
    },
    {
        "author": "李吕",
        "paragraphs": [
            "寄语同参人，切忌随他转。",
            "若向句中寻，相逢不识面。"
        ],
        "title": "禅友",
        "id": "016f5a8e-3b7f-47a1-a0a2-d12f6585901d"
    },
    {
        "author": "李吕",
        "paragraphs": [
            "闲寻十九路，坐断千万心。",
            "运甓何为者，当知惜寸阴。"
        ],
        "title": "棋友",
        "id": "f14e14cb-6fed-4e68-96a9-6c6576d215fb"
    },
    {
        "author": "李吕",
        "paragraphs": [
            "金玉声清圆，鸾凤势翔舞。",
            "重是古人风，勿效儿女语。"
        ],
        "title": "琴友",
        "id": "a460e3c5-0f2b-4af7-9eca-c114a1362578"
    },
    {
        "author": "李吕",
        "paragraphs": [
            "摛辞气为主，盛气理或差。",
            "大音等韶頀，小巧同春葩。"
        ],
        "title": "文友",
        "id": "cb7211d3-506b-41b8-a8b0-f3720e755751"
    },
    {
        "author": "李吕",
        "paragraphs": [
            "蜡屐发兴屡，几为春泥阻。",
            "此行不作难，霁色随步武。"
        ],
        "title": "题君山观招真阁六首  其一",
        "id": "34b0eb85-be1a-4d00-9ec2-e6f29c388da7"
    },
    {
        "author": "李吕",
        "paragraphs": [
            "数峯碧巑岏，乌君成道山。",
            "仙游杳难问，空锁白云闲。"
        ],
        "title": "题君山观招真阁六首  其二",
        "id": "3318d9e4-9fb2-4bda-85f2-25aea1e47b4a"
    },
    {
        "author": "李吕",
        "paragraphs": [
            "双蔓正排空，云是玉真府。",
            "采芝何许入，忽此驾修羽。"
        ],
        "title": "题君山观招真阁六首  其三",
        "id": "06c3e2ff-87d8-441d-beba-35ce877c65ad"
    },
    {
        "author": "李吕",
        "paragraphs": [
            "观宇藏山崦，昔居火宅僧。",
            "因缘有时节，羽服奉香灯。"
        ],
        "title": "题君山观招真阁六首  其四",
        "id": "23491121-30d0-423d-b676-438011d0b3e3"
    },
    {
        "author": "李吕",
        "paragraphs": [
            "翬飞新楼台，像设旧金碧。",
            "焚修人已老，倚杖对山石。"
        ],
        "title": "题君山观招真阁六首  其五",
        "id": "aa440109-b68f-4c88-abf5-97b955c9273d"
    },
    {
        "author": "李吕",
        "paragraphs": [
            "彩侍过丘林，星行忽一周。",
            "春晖今已矣，涕泪不能收。"
        ],
        "title": "题君山观招真阁六首  其六",
        "id": "990e75b1-bc15-42d4-a1b3-affe0440d615"
    },
    {
        "author": "李吕",
        "paragraphs": [
            "幽栖寄山隈，欣赏亦何有。",
            "时许巢白云，纷然入窗牖。"
        ],
        "title": "巢云",
        "id": "81e6b681-f330-4d5e-8ab6-8cfc83d2c6b9"
    },
    {
        "author": "李吕",
        "paragraphs": [
            "英声久飞扬，寰海共倾竚。",
            "学者仰泰山，苍生待霖雨。"
        ],
        "tags": [
            "泰山"
        ],
        "title": "上黄端明寿诗以竚期三入后一品见玄孙为韵  其一",
        "id": "156d56ec-6d8c-4ff8-84a7-da755b100903"
    },
    {
        "author": "李吕",
        "paragraphs": [
            "器识谁能及，功名自有期。",
            "一朝闻正论，亲切在彤墀。"
        ],
        "title": "上黄端明寿诗以竚期三入后一品见玄孙为韵  其二",
        "id": "e31a6493-8406-41a2-b05f-2fc5e0a22ab8"
    },
    {
        "author": "李吕",
        "paragraphs": [
            "献替先其大，从容接每三。",
            "但知言謇謇，肯顾府潭潭。"
        ],
        "title": "上黄端明寿诗以竚期三入后一品见玄孙为韵  其三",
        "id": "45611a44-a960-4ab7-a6b1-1f1424fc497d"
    },
    {
        "author": "李吕",
        "paragraphs": [
            "仗节朔庭回，建议光明入。",
            "尽得强敌情，何人敢轻袭。"
        ],
        "title": "上黄端明寿诗以竚期三入后一品见玄孙为韵  其四",
        "id": "c53f69bc-db12-4e0c-a0a7-ecf362fcab7e"
    },
    {
        "author": "李吕",
        "paragraphs": [
            "僎升时许同，孟马宁处后。",
            "人特诵谦光，我独知德厚。"
        ],
        "title": "上黄端明寿诗以竚期三入后一品见玄孙为韵  其五",
        "id": "d8f44afa-6e97-42da-8bd4-f7212d734c14"
    },
    {
        "author": "李吕",
        "paragraphs": [
            "姓字本无双，山林今见一。",
            "动必合礼经，心焉在王室。"
        ],
        "title": "上黄端明寿诗以竚期三入后一品见玄孙为韵  其六",
        "id": "acb51d75-037f-4b7c-b716-943757ecd1d3"
    },
    {
        "author": "李吕",
        "paragraphs": [
            "温旨再褒荣，王人就咨谂。",
            "早晚诏公归，余波润群品。"
        ],
        "title": "上黄端明寿诗以竚期三入后一品见玄孙为韵  其七",
        "id": "f59f0a73-d6f4-4b85-8b64-cc06631ea587"
    },
    {
        "author": "李吕",
        "paragraphs": [
            "骨秀类天人，神清若巖电。",
            "寿与山岳齐，造物兹可见。"
        ],
        "title": "上黄端明寿诗以竚期三入后一品见玄孙为韵  其八",
        "id": "054e12b9-9599-413f-b211-8390ba92c203"
    },
    {
        "author": "李吕",
        "paragraphs": [
            "贱子甘藏拙，无心学草玄。",
            "自然多坎?，不是乐盘旋。"
        ],
        "title": "上黄端明寿诗以竚期三入后一品见玄孙为韵  其九",
        "id": "760edd8f-1bb3-41d9-a54e-836be994a17a"
    },
    {
        "author": "李吕",
        "paragraphs": [
            "阻陪称寿席，想见醉芳樽。",
            "嘉庆宜图画，簪绅徧子孙。"
        ],
        "title": "上黄端明寿诗以竚期三入后一品见玄孙为韵  其一○",
        "id": "9057de38-6b6a-43a7-a377-5fd31d8d6880"
    },
    {
        "author": "李吕",
        "paragraphs": [
            "修绠何妨汲，羸瓶不自任。",
            "从渠清彻底，伴我岁寒心。"
        ],
        "title": "莹心泉",
        "id": "960481ef-3a18-48a8-9a4e-be9159221a5f"
    },
    {
        "author": "李吕",
        "paragraphs": [
            "撇烈非为鱼，流行本处山。",
            "白鸥正得意，相逐过前湾。"
        ],
        "title": "渔艇",
        "id": "e066f9de-0783-4b87-829e-870f94df89e6"
    },
    {
        "author": "李吕",
        "paragraphs": [
            "爱之能勿劳，忠焉能勿诲。",
            "彼有不受者，善意翻成累。"
        ],
        "title": "自警三首  其一",
        "id": "8933cdeb-66dc-4595-a789-a25decf40d91"
    },
    {
        "author": "李吕",
        "paragraphs": [
            "当仁贵不让，见义忌无勇。",
            "今人无魏颗，勿望渠形梦。"
        ],
        "title": "自警三首  其二",
        "id": "d900f32b-ff27-4dfa-a333-19cfe691f989"
    },
    {
        "author": "李吕",
        "paragraphs": [
            "嬖人排孟子，通国诮匡章。",
            "内省倘不疚，青蝇徒自忙。"
        ],
        "title": "自警三首  其三",
        "id": "87c0026a-c37a-406f-9ed4-1bb1089c0c9a"
    },
    {
        "author": "李吕",
        "paragraphs": [
            "栽培护灵根，夹道若车盖。",
            "坐待八千岁，俨立风雨外。"
        ],
        "title": "椿迳",
        "id": "8332f55e-ce7c-479b-b618-e2a44584526e"
    },
    {
        "author": "李吕",
        "paragraphs": [
            "往返数百里，上下几重山。",
            "仆仆利名客，不知行路难。"
        ],
        "title": "题破石铺",
        "id": "5064cbde-301f-4219-a15a-b6db253f726c"
    },
    {
        "author": "李吕",
        "paragraphs": [
            "中坻出盘陀，曲突非刻画。",
            "仙翁碾玉尘，盈瓯试春色。"
        ],
        "title": "茶灶",
        "id": "2d7bf6e0-a4ba-42a7-9787-f677ab08a16d"
    },
    {
        "author": "李吕",
        "paragraphs": [
            "阴阳分二气，钧播立万物。",
            "泉脉或寒温，初非择地出。"
        ],
        "title": "温泉  其一",
        "id": "e6531754-b048-4915-bbd3-d69d49c3e04a"
    },
    {
        "author": "李吕",
        "paragraphs": [
            "太朴一已散，人伪日滋彰。",
            "持彼炎凉态，指目为温汤。"
        ],
        "title": "温泉  其二",
        "id": "6a8e317a-e3d6-4952-9833-483589101582"
    },
    {
        "author": "李吕",
        "paragraphs": [
            "匡庐发源初，绝景迺如许。",
            "尤幸远市朝，不遭豪右取。"
        ],
        "tags": [
            "庐山"
        ],
        "title": "温泉  其三",
        "id": "b5a41503-fbc4-45ec-8016-cfd096f631ef"
    },
    {
        "author": "李吕",
        "paragraphs": [
            "怀哉经始心，与世共游赏。",
            "为语往来人，莫起骊山想。"
        ],
        "title": "温泉  其四",
        "id": "698e0a4c-2a1d-466d-93e2-a06b9090645e"
    },
    {
        "author": "李吕",
        "paragraphs": [
            "达石情忘倦，移山志必通。",
            "朝朝勤甓运，井井策新功。"
        ],
        "title": "题吴仲微常斋",
        "id": "a75afdb7-e688-4802-bd23-672662c5e42d"
    },
    {
        "author": "李吕",
        "paragraphs": [
            "深丛茉莉香有余，秾李争春俗不除。",
            "借箸推排风味胜，尖新莫向小梅疏。"
        ],
        "title": "和吴微明疏影横斜水清浅七咏韵  其一",
        "id": "ec698147-86e3-41de-a759-5915b9045845"
    },
    {
        "author": "李吕",
        "paragraphs": [
            "避俗渊明心会景，祇咏孤松秀冬岭。",
            "争识槎牙竹外枝，月上空阶间金影。"
        ],
        "title": "和吴微明疏影横斜水清浅七咏韵  其二",
        "id": "373e19b7-fde8-4d5a-b0b3-96e2b826b771"
    },
    {
        "author": "李吕",
        "paragraphs": [
            "倚竹风神不胜情，裁云刻月鬭轻明。",
            "澄鲜祇合骚人惜，懒对红尘肉眼横。"
        ],
        "title": "和吴微明疏影横斜水清浅七咏韵  其三",
        "id": "c750e299-8243-4b17-a9fb-13be921010c4"
    },
    {
        "author": "李吕",
        "paragraphs": [
            "岭上休将贝阙夸，江头聊比玉川家。",
            "个中真趣谁能会，独对回风雪阵斜。"
        ],
        "title": "和吴微明疏影横斜水清浅七咏韵  其四",
        "id": "f30469ed-e4a1-41eb-91cf-9d81c8f80692"
    },
    {
        "author": "李吕",
        "paragraphs": [
            "碧涧潺潺暮山紫，闭关危坐心如水。",
            "窗间微见一枝横，鼻观得香尤可喜。"
        ],
        "title": "和吴微明疏影横斜水清浅七咏韵  其五",
        "id": "0f1a2c52-371b-4f57-b347-66e3a5659da9"
    },
    {
        "author": "李吕",
        "paragraphs": [
            "胜赏须倾竹叶青，此花元自圣之清。",
            "翻思杜老尤躭翫，野水横吹当酒行。"
        ],
        "title": "和吴微明疏影横斜水清浅七咏韵  其六",
        "id": "aa8cfa41-b933-41c9-a488-a2655294fc85"
    },
    {
        "author": "李吕",
        "paragraphs": [
            "斜入茅簷如有恨，高情每頼吟题遣。",
            "要知调鼎会有时，且占寒溪照清浅。"
        ],
        "title": "和吴微明疏影横斜水清浅七咏韵  其七",
        "id": "99cf30c0-db60-4807-acd0-627d4acc65ed"
    },
    {
        "author": "李吕",
        "paragraphs": [
            "天公作意雨垂垂，风伯颠狂散万丝。",
            "执法若能诛首恶，更将京观筑鲸鲵。"
        ],
        "title": "秋旱",
        "id": "1b311f3e-3a83-41f6-b631-6e84bb65e57e"
    },
    {
        "author": "李吕",
        "paragraphs": [
            "汉庭得谢久县车，松竹萧疏护葺庐。",
            "争奈苍生待霖雨，未容安石爱幽居。"
        ],
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其一",
        "id": "bf05d4f6-3c2f-4f13-8de2-0e3996236d0d"
    },
    {
        "author": "李吕",
        "paragraphs": [
            "嘉谟岂但国蓍龟，旧学端为帝者师。",
            "圣世欲收仁义效，行看平步凤凰池。"
        ],
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其二",
        "id": "dd3f9bd3-3f31-4954-a070-3f25c9549b29"
    },
    {
        "author": "李吕",
        "paragraphs": [
            "孟子正心邪说息，昌黎首唱六经明。",
            "可怜后学多趋末，重振斯文藉主盟。"
        ],
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其三",
        "id": "4b1051a7-4951-40e1-92af-d7c2f2a861e0"
    },
    {
        "author": "李吕",
        "paragraphs": [
            "膴膴周原二百州，欲图恢复岂难求。",
            "既烦元老为时出，但愿宣王益内修。"
        ],
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其四",
        "id": "cb1d86d0-c673-4fa6-a047-8acb45d37c51"
    },
    {
        "author": "李吕",
        "paragraphs": [
            "梅花映雪送征鞍，要伴先生耐岁寒。",
            "收拾好归调鼎用，春来枝上已含酸。"
        ],
        "title": "伏承伯丈人待制侍郎九重涣号三聘鼎来促装戒道即膺爰立谨吟成送行诗五绝句缮写拜呈  其五",
        "id": "19a4b821-6644-41a5-836d-9cdeded9a9ce"
    },
    {
        "author": "李吕",
        "paragraphs": [
            "江头片片玉梅飞，岭路迢遥雪正迷。",
            "乘兴为谁骑马去，不辞迎冻散双蹄。"
        ],
        "title": "送千二十姪五首  其一",
        "id": "29d80a87-707a-4bda-b6f2-c429f087041b"
    },
    {
        "author": "李吕",
        "paragraphs": [
            "贤哉东道世崇儒，爱子尤专择楷模。",
            "责望要须精举业，未应道义略唐虞。"
        ],
        "title": "送千二十姪五首  其二",
        "id": "8b5aed85-7fa2-42d4-99a8-ed3bcb6db675"
    },
    {
        "author": "李吕",
        "paragraphs": [
            "纷纷世态利为言，此道谁人识正传。",
            "为己为人宜两尽，莫教渠笑舍其田。"
        ],
        "title": "送千二十姪五首  其三",
        "id": "9395a4ad-ea33-494d-855a-07edddbc5beb"
    },
    {
        "author": "李吕",
        "paragraphs": [
            "江左风流久擅名，成章掷地作金声。",
            "清新俊逸俱难及，若比前贤更老成。"
        ],
        "title": "送千二十姪五首  其四",
        "id": "99699104-da13-46fd-a352-ccbb1c316049"
    },
    {
        "author": "李吕",
        "paragraphs": [
            "却喜君知取友端，诗情游戏志睎颜。",
            "更烦为说开三迳，安得斯人数往还。"
        ],
        "title": "送千二十姪五首  其五",
        "id": "e6f4f5fb-b7d4-416e-84e3-a1a469dd8bf9"
    },
    {
        "author": "李吕",
        "paragraphs": [
            "四时迭运春复冬，莫把穷愁蹙两峰。",
            "牢掣鼻绳休放却，镜中已失旧时容。"
        ],
        "title": "和感怀韵",
        "id": "4657f582-df06-4c99-89da-331ad2287c48"
    },
    {
        "author": "李吕",
        "paragraphs": [
            "丈夫不作宋玉悲，珍重陶潜菊一枝。",
            "寄傲北窗缘底事，只应真趣少人知。"
        ],
        "title": "象之晚坐有感次韵",
        "id": "95174bbd-518d-4dd0-9fbc-5c37dec2493b"
    },
    {
        "author": "李吕",
        "paragraphs": [
            "一丘一壑吾臭味，真是真非孰有无。",
            "月笛烟蓑秋正好，急须归钓渚溪鱼。"
        ],
        "title": "题长滩铺",
        "id": "390d7bc8-91bf-41f2-832f-22d50b0737d9"
    },
    {
        "author": "李吕",
        "paragraphs": [
            "常瞻南极画图中，寿相偏宜九节筇。",
            "珍重阿戎来寄我，惭无林下老仙风。"
        ],
        "title": "千四一姪见赠筇竹杖以诗谢之",
        "id": "f1465861-50d9-4cac-a33e-ac75e322f554"
    },
    {
        "author": "李吕",
        "paragraphs": [
            "穷耽世味不期骄，安得羹墙暂见尧。",
            "未到闻韶饱三月，且求陋巷乐箪瓢。"
        ],
        "title": "澹轩",
        "id": "8ea811b0-f11e-4323-afca-858c0b080424"
    },
    {
        "author": "李吕",
        "paragraphs": [
            "潜藩雄镇七闽头，亲覩贤侯利泽周。",
            "不借寇恂留颍尾，却教郭伋再并州。"
        ],
        "title": "代人上建守四首  其一",
        "id": "bcafde75-ff10-4ea0-b329-ec764b959f04"
    },
    {
        "author": "李吕",
        "paragraphs": [
            "可怪乡风最不情，生儿不举世相仍。",
            "自从节省归新历，添得王民几万丁。"
        ],
        "title": "代人上建守四首  其二",
        "id": "40f28d8d-09f2-4e4f-a163-08e2c99b1866"
    },
    {
        "author": "李吕",
        "paragraphs": [
            "鄂渚才来便救焚，富沙拯溺济饥民。",
            "从容妙得调元手，好转洪钧拱帝宸。"
        ],
        "title": "代人上建守四首  其三",
        "id": "fe83bcbc-0d87-490f-82e7-36f09700049d"
    },
    {
        "author": "李吕",
        "paragraphs": [
            "怅怀往事我何知，作兴重来触绪非。",
            "无地可畦家十口，萧然相对欲谁归。"
        ],
        "title": "代人上建守四首  其四",
        "id": "f6d68de8-1fa5-45ad-aba5-3bbfd7a719e3"
    },
    {
        "author": "李吕",
        "paragraphs": [
            "尝爱山间老乔松，栖烟宿雨盘虬龙。",
            "道人所爱偶相似，许我来此听松风。"
        ],
        "title": "题君山爱松轩",
        "id": "c63a11a5-4715-4035-aa5a-f9698a6625b0"
    },
    {
        "author": "李吕",
        "paragraphs": [
            "义宁欲末隋鼎迁，解符西溯心悠然。",
            "沉舟甘作夷齐鬼，不与宇文同戴天。"
        ],
        "title": "辨义丰老人师傅闻疑大干事迹",
        "id": "e2b4a743-d847-4533-b2c8-04e3b0794799"
    },
    {
        "author": "李吕",
        "paragraphs": [
            "碧玉罅中仙洞府，玻瓈无底涵烟雨。",
            "好将润泽天下施，沾溉宁论数千亩。"
        ],
        "title": "游铅山石井",
        "id": "60bec33e-0675-4dbd-a8b0-0d57a433f931"
    },
    {
        "author": "李吕",
        "paragraphs": [
            "镜中已失旧时容，懒问春来白与红。",
            "君为花愁成独醉，余醅何惜命邻翁。"
        ],
        "title": "次芜徽明诸公韵三首  其一",
        "id": "079fd7e6-2114-4b9c-81f9-681872b342b1"
    },
    {
        "author": "李吕",
        "paragraphs": [
            "未许酴醿浪得香，殿春时出一枝芳。",
            "从他百卉随风舞，独立晴天试艳粧。"
        ],
        "title": "次芜徽明诸公韵三首  其二",
        "id": "3bf13b74-70e5-454e-bfbb-f48341215177"
    },
    {
        "author": "李吕",
        "paragraphs": [
            "黄云看即变成秋，春事余寒得少留。",
            "此去浣花犹远在，谁人能为作遨头。"
        ],
        "title": "次芜徽明诸公韵三首  其三",
        "id": "c68a72fe-395e-40e5-b330-e01fe8a299bf"
    },
    {
        "author": "李吕",
        "paragraphs": [
            "经夕离家行百里，山椒一上一回头。",
            "此来颇快疑阴相，寄语妻儿勿过忧。"
        ],
        "title": "过孝义亭作诗寄归代书",
        "id": "5ee85c14-97fd-4a72-b4a7-ad5e3d279c43"
    },
    {
        "author": "李吕",
        "paragraphs": [
            "昔贤久矣埋黄土，独有清风翳环堵。",
            "曾将一束奠生刍，今与游人閙歌舞。"
        ],
        "title": "登徐孺子亭",
        "id": "13113818-4dec-441f-a1ff-13ef74474387"
    },
    {
        "author": "李吕",
        "paragraphs": [
            "乘兴来寻老树村，接谈才祇叙寒温。",
            "翻然掉臂凌风去，何似王猷不及门。"
        ],
        "title": "简龚令望",
        "id": "600a87fc-3a68-4a1f-894e-b83bc1f731ec"
    },
    {
        "author": "李吕",
        "paragraphs": [
            "穿山深径如行巷，拱道乔枝欲化龙。",
            "开辟从来年代远，不知过尽几人踪。"
        ],
        "title": "南康道上",
        "id": "df263cde-5e3a-4b0d-8ba4-889d6323e0b5"
    },
    {
        "author": "李吕",
        "paragraphs": [
            "忆到旴江闻子规，五更自在劝人归。",
            "而今俄起莼鲈念，不为山禽说是非。"
        ],
        "title": "复闻杜鹃",
        "id": "fbc05b37-7629-4e92-8a34-708d47e80582"
    },
    {
        "author": "李吕",
        "paragraphs": [
            "马乳龙须方压架，玉簪罗盖渐平堤。",
            "朅来颇释尘劳念，况有清风入枕帏。"
        ],
        "title": "宿洪氏南轩",
        "id": "dfd95568-ace5-45bf-a165-00e8b215ed12"
    },
    {
        "author": "李吕",
        "paragraphs": [
            "清风明月休论景，翠竹黄花不离禅。",
            "好个赵州关捩子，陶潜欲辩已忘言。"
        ],
        "title": "怀乌山柏庭僧宗文",
        "id": "311a3961-80d9-43bf-8fae-16fff8548e77"
    },
    {
        "author": "李吕",
        "paragraphs": [
            "一身欲著自无处，万事不疑心始闲。",
            "仆仆红尘皆苦相，何时挟策过东山。"
        ],
        "title": "遣兴",
        "id": "2a4b50d0-e492-44a3-b59b-411e16a2652a"
    },
    {
        "author": "李吕",
        "paragraphs": [
            "外貌休寻饾座梨，应知石里蕴瓌奇。",
            "从来善相书前史，为识英雄未遇时。"
        ],
        "title": "赠朱少南别二首  其一",
        "id": "1344c1fb-65b6-48ac-a9fa-3f51e88558a7"
    },
    {
        "author": "李吕",
        "paragraphs": [
            "朱君精到古人趣，踏遍东南称独步。",
            "祇今应诏非乏材，预烦拈出栋梁具。"
        ],
        "title": "赠朱少南别二首  其二",
        "id": "74a0cefb-27bb-4bea-9cd0-df5bfca5a3d8"
    },
    {
        "author": "李吕",
        "paragraphs": [
            "谁怜甲子混泥涂，老钝何能展壮图。",
            "方恨此行垂橐去，辱君赠句当骈珠。"
        ],
        "title": "己亥出南康宫伯称以诗赠行次韵三首  其一",
        "id": "646b3e5d-3d50-4eb1-b07d-c0ffa6cc8d60"
    },
    {
        "author": "李吕",
        "paragraphs": [
            "丹枫摄摄挂晨霜，笑指匡庐路许长。",
            "且喜眼中无逐臭，自然心地发清香。"
        ],
        "tags": [
            "庐山"
        ],
        "title": "己亥出南康宫伯称以诗赠行次韵三首  其二",
        "id": "045e7b76-2e9c-436f-a146-db0a16f3834d"
    },
    {
        "author": "李吕",
        "paragraphs": [
            "君才端可用于时，努力行将彻主知。",
            "出处到头皆分定，相期于道不须离。"
        ],
        "title": "己亥出南康宫伯称以诗赠行次韵三首  其三",
        "id": "544d1b52-b2aa-4151-9a25-69e71e256400"
    },
    {
        "author": "李吕",
        "paragraphs": [
            "晦公词翰妙天下，可见元无一点尘。",
            "为问争珠谁得者，须还趯倒浄瓶人。"
        ],
        "title": "跋晦翁游大隠屏诗",
        "id": "64c976aa-2726-42e2-8b08-538e7a9b8e5b"
    },
    {
        "author": "李吕",
        "paragraphs": [
            "我有坚玉黝而泽，尝从十八公处得。",
            "兰胶麝篆积甚劳，佛帐书灯扫何益。",
            "江南务官骨已朽，潘仙久矣寻李白。",
            "谁欤获此古胶法，持赠茅斋轻尺璧。",
            "我非其人弗忍磨，缄藏夜光侵几格。",
            "换鹅右军肯轻示，五日京兆无人识。",
            "临池学书水为黑，不救晋家清谈厄。",
            "风流解物远山长，才轻未免遭刻责。",
            "神仙中人许玉斧，手持补天笔五色。",
            "效官一尉聊复尔，礨磈胸襟尽珠瓅。",
            "张颠落笔谩如云，曹植波澜翻逼窄。",
            "逢时腾踔不作难，定冠蓬山文字职。",
            "是物胡为送乞君，要与铦锋势相敌。",
            "诛奸发潜盖余事，吾道岂容邪学塞。",
            "不然黄屋求正言，愿染当今治安策。"
        ],
        "title": "以油烟赠许尉因赋长篇",
        "id": "801da337-bd26-4be3-b924-64cb4b7718d2"
    },
    {
        "author": "李吕",
        "paragraphs": [
            "恶草不可近，恶虫不可逢。",
            "草有有钩吻，入口裂其胸。",
            "虫中有细腰，虿尾犹铦锋。",
            "人生涉世故，得不戒游从。",
            "澡心三峡浪，对面九疑峰。",
            "相须济吾事，酝酿如酒醲。",
            "一朝临利害，暗捷同机舂。",
            "个中本无物，薄俗谁我容。",
            "眷彼冰雪姿，气格天所钟。",
            "蟠根便水石，作配宜竹松。",
            "相看世味薄，清坐真意浓。",
            "今时无胶漆，安得如駏蛩。",
            "永结岁寒伴，馨香满蒙茸。",
            "愿为管鲍友，莫继耳余踪。",
            "可能辟三径，吾亦欲携筇。"
        ],
        "title": "清友堂为吕宾峰题",
        "id": "9bca341e-c6b8-4c46-8d40-969cd46b32a8"
    },
    {
        "author": "李吕",
        "paragraphs": [
            "凌空石磴三千丈，匝地瑶林百万花。",
            "自有眼来方见此，直疑身已到仙家。"
        ],
        "title": "云际岭",
        "id": "82560112-3db9-4811-9efc-9540179ef3df"
    },
    {
        "author": "刘季裴",
        "paragraphs": [
            "正月从来号履端，那堪生日遇天官。",
            "万寻山岳才名重，千里江湖德量宽。",
            "菩萨像前开锦绣，老人星下爇旃檀。",
            "区区祝颂无他意，愿见灵椿度岁寒。"
        ],
        "title": "寿巩守",
        "id": "33c0b047-e59b-4df9-852b-5cbec6eb6b1c"
    },
    {
        "author": "刘季裴",
        "paragraphs": [
            "康鼎谈经世少双，一时文物动虞庠。",
            "江湖虽隔金闺籍，衣袖仍闻玉案香。",
            "墨客几年陪画隼，板舆平日到蘐堂。",
            "时清身健堪行乐，未见荆榛老凤凰。"
        ],
        "title": "寿朱守",
        "id": "17538f72-348d-4faa-9aa0-627603f913bb"
    },
    {
        "author": "蹇驹",
        "paragraphs": [
            "连山横截展一臂，为我障断西南夷。"
        ],
        "title": "句",
        "id": "00a168cd-4f93-401e-8b5e-ba846e984b0f"
    },
    {
        "author": "王嵎",
        "paragraphs": [
            "万里同行一瘦筇，寻山问水有先容。",
            "更穷天姥投南路，已过台山第几峰。",
            "从此又随双涧月，不妨曾听五峰钟。",
            "却从更好堂前望，满眼诗材思不供。"
        ],
        "title": "登更好堂同景思少卿表丈韵",
        "id": "40cbcaf7-1aea-4f85-a87e-e32976fd91e5"
    },
    {
        "author": "罗时用",
        "paragraphs": [
            "寂寥孤馆白日静，酣睡有魔那得降。",
            "扣户故人风动竹，龁萁羸马浪翻江。",
            "飞残蝙蝠灯留壁，啼尽栖鸦日到窗。",
            "堪笑浪游成住此，一秋赢得鬓丝霜。"
        ],
        "title": "留蓝溪驿",
        "id": "261347f3-61ca-4244-bc9a-12103c4ad39f"
    },
    {
        "author": "范季随",
        "paragraphs": [
            "嬾逐儿曹载酒行，朅来萧寺作清明。",
            "江湖万里此身健，风雨一春今日晴。",
            "露地野花双戏蝶，并湖烟树独啼鶑。",
            "挂冠神武何时见，只合深藏讳姓名。"
        ],
        "title": "南源寺",
        "id": "3e18a3f0-631c-438e-a2e1-54fe246cc6fe"
    },
    {
        "author": "胡温彦",
        "paragraphs": [
            "南朝欲相风方上，北敌闻风骨已寒。"
        ],
        "title": "句  其一",
        "id": "5411069b-4e10-4cde-bd70-60fd04ac26e2"
    },
    {
        "author": "胡温彦",
        "paragraphs": [
            "已听恩波生茗椀，更看皇泽下鸡竿。"
        ],
        "title": "句  其二",
        "id": "dbd4d7ea-0f24-4d70-b157-9613bef7f0a0"
    },
    {
        "author": "胡温彦",
        "paragraphs": [
            "难甘不是唐工部，窃效犹堪艳绣鞍。"
        ],
        "title": "句  其三",
        "id": "4b277076-65a6-4dd6-b238-78e59cd83304"
    },
    {
        "author": "遇僧",
        "paragraphs": [
            "三千里地孤寒客，七十年前富贵家。",
            "泛海玉龙驾雪浪，权藏头角混泥沙。"
        ],
        "title": "题来安县兴国寺",
        "id": "24574abd-02c3-4d2b-9c56-1740c9a4f2a6"
    },
    {
        "author": "朱昱",
        "paragraphs": [
            "蝇营狗苟祇贻羞，万事何能著意求。",
            "自此闭门从所好，不妨高枕得无忧。",
            "经年不濯子春足，半月才梳叔夜头。",
            "此味肯教儿辈觉，诵书声里卧黄䌷。"
        ],
        "title": "示江子我",
        "id": "513a6eb1-a2bf-4fbd-a6d0-d519d0f3425a"
    },
    {
        "author": "朱昱",
        "paragraphs": [
            "半世交游无远信，一时宾客有新知。",
            "泮宫官冷宜谈妙，圜府钱流不废诗。",
            "封水占山为久客，合樽促席及佳时。",
            "盆山突兀清泉满，中有三江万里思。"
        ],
        "title": "示罗教授楚知监",
        "id": "92c9bb9c-17bb-4fbe-9cae-6817c11256e1"
    },
    {
        "author": "朱昱",
        "paragraphs": [
            "西日未收东雨来，南轩相对北窗开。",
            "茫茫移穴蚁旋磨，扰扰出簷蚊聚雷。",
            "三宿定成桑下恋，一篇聊向雨中催。",
            "忘形頼有张公子，信手围棋到夜回。"
        ],
        "title": "示张子昭",
        "id": "0dce6785-d753-4115-b85e-03020db58c81"
    },
    {
        "author": "朱昱",
        "paragraphs": [
            "云彻通明殿，风涵白玉楼。",
            "幽人当此夜，满意作中秋。",
            "念念何曾问，尘尘自不收。",
            "覊怀忽冰释，天地一虚舟。"
        ],
        "title": "中秋示潘子贱",
        "id": "aebf2c49-441a-4115-923d-6097feeae592"
    },
    {
        "author": "朱昱",
        "paragraphs": [
            "辋川遥展右丞图，盘谷中藏李愿居。",
            "龙睡潭深飞客棹，凤鸣枝老结吾庐。",
            "但令蜡屐去前齿，安用鸱夷托后车。",
            "西望子陵三十里，烟云来往问何如。"
        ],
        "title": "竞秀阁二首  其一",
        "id": "3601884c-8e50-46fa-a9ba-e89f23aa4ca5"
    },
    {
        "author": "朱昱",
        "paragraphs": [
            "客槎飞过小金山，画栋参差杳霭间。",
            "隠踏鼇头归月府，侧骑龙背出尘寰。",
            "秋生弱水烟霞冷，春至蓬壶日月闲。",
            "遥望严陵钓鱼处，十分全似落星湾。"
        ],
        "title": "竞秀阁二首  其二",
        "id": "0e90d26e-483d-4ea7-8e39-69cddd79f9e7"
    },
    {
        "author": "郑裕",
        "paragraphs": [
            "莆之甲姓，实维大方。",
            "紫囊锦帐，阀阅膏粱。",
            "有子盈之，乃其最良。",
            "心志乎道，视之如忘。",
            "博究六艺，并包五常。",
            "东家尼父，北窗羲皇。",
            "日相讨论，兼收并藏。",
            "五经在笥，一经名堂。",
            "谦以自牧，虽晦而光。",
            "实浮于名，虽抑而扬。",
            "伊昔孟氏，排墨与杨。",
            "斯文羽翼，吾道栋梁。",
            "岂特诗书，独称其长。",
            "诸儒之说，于孟何伤。",
            "吾子命名，既择而详。",
            "通而贯之，辉涵汪茫。",
            "剖破藩篱，无门无旁。",
            "默契韶頀，能宫能商。",
            "正蒙析滞，起废鍼肓。",
            "以一知万，名实孔彰。",
            "人知同好，絺句绘章。",
            "玄酒太羹，子独先尝。",
            "经术之门，骥骋康庄。",
            "典谟之文，凤鸣朝阳。",
            "学报天子，业缵星郎。",
            "以经名家，非子谁当。"
        ],
        "title": "一经堂",
        "id": "d740b0d0-e6d4-4177-b095-f3b3858a7951"
    },
    {
        "author": "释坚璧",
        "paragraphs": [
            "日月如弹丸，顽心似坚石。",
            "坚石不可融，弹丸易跳掷。",
            "始见踏青行，相将年又极。",
            "谁将后夜霜，换我双鬓黑。",
            "有个不老方，诸人识不识。"
        ],
        "title": "偈颂二十一首  其一",
        "id": "448a9ea6-3efe-4145-a542-b5192bf1d332"
    },
    {
        "author": "释坚璧",
        "paragraphs": [
            "晷运推移，日南长至。",
            "一夜东海乌龟，吞却南山鳖鼻。"
        ],
        "title": "偈颂二十一首  其二",
        "id": "47ad9baf-0a35-43bc-9b44-8233ea4d5071"
    },
    {
        "author": "释坚璧",
        "paragraphs": [
            "大用全提作者知，烁迦眼活电光迟。",
            "大悲院里翻身处，临济甘为小厮儿。"
        ],
        "title": "偈颂二十一首  其三",
        "id": "53b3d230-6901-4d52-900c-7ead2539c6eb"
    },
    {
        "author": "释坚璧",
        "paragraphs": [
            "今朝六月中，嘉田雨沾足。",
            "山房冷似冰，千山拥寒玉。",
            "祖意不西来，法身无展缩。",
            "水上挂灯毬，镇州出萝卜。",
            "三盏不沾唇，百味皆具足。"
        ],
        "title": "偈颂二十一首  其四",
        "id": "84b91a57-a3dd-4940-ae0b-14b13ef1cbb1"
    },
    {
        "author": "释坚璧",
        "paragraphs": [
            "寰中独照万机息，壸外分权六国清。",
            "四海晏然王化里，不须当道话升平。"
        ],
        "title": "偈颂二十一首  其五",
        "id": "c9cf573b-58bc-4906-b73f-3a112a95d458"
    },
    {
        "author": "释坚璧",
        "paragraphs": [
            "释迦悭，迦叶富。",
            "欺负乎人，夸张莽卤。",
            "五天不纳到支那，塞壑填沟无避处。",
            "无避处，不遮护，汲兴相逢，如涂毒鼓。",
            "直须亲切一回来，莫似邯郸学唐步。"
        ],
        "title": "偈颂二十一首  其六",
        "id": "19b1e367-36d0-4a56-9524-b29f40bf186e"
    },
    {
        "author": "释坚璧",
        "paragraphs": [
            "玉象吞狮子，泥牛上绣鞍。",
            "御楼观射猎，不是刈茆田。"
        ],
        "title": "偈颂二十一首  其七",
        "id": "044e21ef-c370-4121-ac0f-4bbce13b499c"
    },
    {
        "author": "释坚璧",
        "paragraphs": [
            "仲冬严寒，一阳长至。",
            "佛祖有机关，俱落第二义。",
            "岂不见沩山寂子与香严，未免将泥土里洗。"
        ],
        "title": "偈颂二十一首  其八",
        "id": "6d2ea957-2ea8-47f7-b228-bd7f2b2a8a4f"
    },
    {
        "author": "释坚璧",
        "paragraphs": [
            "园林宿雨不胜清，巖谷舂撞万杵鸣。",
            "个里豁开千圣眼，不闲弓矢贺升平。"
        ],
        "title": "偈颂二十一首  其九",
        "id": "f769a209-3f4c-427d-902e-4b61dc1bbeec"
    },
    {
        "author": "释坚璧",
        "paragraphs": [
            "皓月当空，寒江不动。",
            "万里清光，曾非别共。",
            "蚌孕珠而无从，兔怀胎而非种。",
            "万别千差，波腾海涌。",
            "卷舒只在一毫端，不用浑家生奉重。"
        ],
        "title": "偈颂二十一首  其一○",
        "id": "42240072-43bb-414b-8ee8-37f1c8cad836"
    },
    {
        "author": "释坚璧",
        "paragraphs": [
            "十日梅天晓未晴，千巖俱作偃溪声。",
            "直饶透出威音外，犹较曹山半月程。"
        ],
        "title": "偈颂二十一首  其一一",
        "id": "4bcfdaf2-1802-4444-8613-4d893425c61c"
    },
    {
        "author": "释坚璧",
        "paragraphs": [
            "及时阳燄欲烧空，中有清凉一径通。",
            "众苦不来寒暑尽，铁昆仑卧水晶宫。"
        ],
        "title": "偈颂二十一首  其一二",
        "id": "cfc5991c-d854-44a1-bcdb-d748e10a4813"
    },
    {
        "author": "释坚璧",
        "paragraphs": [
            "空手把锄头，步行骑水牛。",
            "凭兹陪睿算，垂拱亿千秋。"
        ],
        "title": "偈颂二十一首  其一三",
        "id": "38633fbe-0407-4fd4-b4d1-68ed90cafb95"
    },
    {
        "author": "释坚璧",
        "paragraphs": [
            "法法不隠藏，古今常独露。",
            "槐影转清阴，风催巖下雨。",
            "厨库对僧堂，灯笼挂露柱。",
            "只有一处最誵讹，半夜泥蛇吞石虎。"
        ],
        "title": "偈颂二十一首  其一四",
        "id": "88ec0666-68e7-4392-a16a-83da15c2f26e"
    },
    {
        "author": "释坚璧",
        "paragraphs": [
            "树凋叶落，体露金风。",
            "尧眉八字，舜目重瞳。",
            "机如掣电者，难寻踪迹。",
            "口似磉盘者，蓦地相逢。",
            "翻地揭天休作解，新罗元在海门东。"
        ],
        "title": "偈颂二十一首  其一五",
        "id": "2bfe3466-5f24-4537-bb6a-7c07356985f9"
    },
    {
        "author": "释坚璧",
        "paragraphs": [
            "木人夜半穿靴，难寻踪迹。",
            "石女天明不露，谁辨亲疎。",
            "枯木上一点春回，古渡头千寻寒雪。",
            "同门出入不来还忆渠，同气相求回来劫无说。"
        ],
        "title": "偈颂二十一首  其一六",
        "id": "c25ecfa4-f6cb-4554-bac4-6581c4d5a9ad"
    },
    {
        "author": "释坚璧",
        "paragraphs": [
            "金叶银茎报有秋，明珠万斛堂中收。",
            "自从一饱家田饭，不用埋头向外求。"
        ],
        "title": "偈颂二十一首  其一七",
        "id": "e528fa57-b473-4abe-afa3-842c75e82d3f"
    },
    {
        "author": "释坚璧",
        "paragraphs": [
            "沤澄巨浸无踪迹，月转层峦显大功。",
            "刹海毫芒无欠剩，空山和月撼松风。"
        ],
        "title": "偈颂二十一首  其一八",
        "id": "74b2978c-a1e8-4eac-9829-0a8ee81200a1"
    },
    {
        "author": "释坚璧",
        "paragraphs": [
            "阴极俄惊一线回，石人岭上笑咍咍。",
            "摧残枯木非枯木，今日花从冷处开。"
        ],
        "title": "偈颂二十一首  其一九",
        "id": "dca28622-ffab-41f4-9a4d-ed1aa6257652"
    },
    {
        "author": "释坚璧",
        "paragraphs": [
            "相随步步见还难，墨刷骅骝锦绣鞍。",
            "一夜遍行南赡部，天明依旧立江干。"
        ],
        "title": "偈颂二十一首  其二○",
        "id": "e7ca246e-ce1c-45d1-a15b-b97cd19bfa11"
    },
    {
        "author": "释坚璧",
        "paragraphs": [
            "参禅须是铁汉，著手心头便判。",
            "直趣无上菩提，一切是非莫管。"
        ],
        "title": "偈颂二十一首  其二一",
        "id": "0266bb8a-85c1-433e-b80e-412f9dcf7a5a"
    },
    {
        "author": "释坚璧",
        "paragraphs": [
            "无言可对辉天地，无理堪伸夺夜光。",
            "离相离名言语道，泼天高价不寻常。"
        ],
        "title": "仰山见东寺索珠",
        "id": "555e3c35-efb6-4769-bd34-e8d53d02e540"
    },
    {
        "author": "释坚璧",
        "paragraphs": [
            "尽力提来不等闲，要寻知己验来端。",
            "可怜临水探红尾，依旧茫茫失钓竿。"
        ],
        "title": "洞山吃果子",
        "id": "031a2d62-8ef0-4609-ad75-842f4162aec1"
    },
    {
        "author": "释坚璧",
        "paragraphs": [
            "异国传来种性殊，圆陀陀似蚌中珠。",
            "不□□艳照明月，自有辛香压五湖。"
        ],
        "title": "化胡椒",
        "id": "c13c0327-f656-41ca-9a11-69850bd19435"
    },
    {
        "author": "释坚璧",
        "paragraphs": [
            "千寻老干无寒暑，百炼精金有变迁。",
            "脱尽皮毛空索索，不妨重结弟兄缘。"
        ],
        "title": "送人",
        "id": "940060ca-e3de-4306-9778-4007853db1d9"
    },
    {
        "author": "释坚璧",
        "paragraphs": [
            "埽尽法中病，生憎佛是尘。",
            "堂堂一坚密，春至百花新。"
        ],
        "title": "送坚知库",
        "id": "30ae9f4f-81f9-4a29-9165-9254d3bc7117"
    },
    {
        "author": "释坚璧",
        "paragraphs": [
            "洛阳桥下千寻水，象骨峰前万叠山。",
            "一口为渠吞却了，更无踪迹在人间。"
        ],
        "title": "送泉州僧",
        "id": "ac01c0b4-018a-4df7-8d81-46dc9a22ccbb"
    },
    {
        "author": "释坚璧",
        "paragraphs": [
            "六窗不著闲光景，七处休寻古佛心。",
            "放下不行凡圣路，敢将黄叶当黄金。"
        ],
        "title": "送人",
        "id": "a298147e-217a-40d1-8fac-5933978f50f3"
    },
    {
        "author": "释坚璧",
        "paragraphs": [
            "拈却义，除却法，过现未来，不消一劄。",
            "大海波腾河四流，激湍衮衮吞三峡。",
            "须弥山王拊掌笑，江神河神俱𨁝跳。",
            "留得珊瑚对月寒，九曲明珠无孔窍。"
        ],
        "title": "义副寺求",
        "id": "b80c25d5-bbed-4c73-ac72-f030944e605f"
    },
    {
        "author": "释坚璧",
        "paragraphs": [
            "瓶盂古涧冷相依，云淡山寒月色微。",
            "眼底宾朋聊自足，屋头猿鸟恰忘机。",
            "山园茶笋疎疎有，世路人情渐渐稀。",
            "不记化权前后际，卷帘移榻看斜晖。"
        ],
        "title": "山居二首  其一",
        "id": "e2352fea-fb0c-41f5-8176-df170dd4d47b"
    },
    {
        "author": "释坚璧",
        "paragraphs": [
            "平生湖海竟何依，选得佳山赋式微。",
            "茗椀炉熏同宿学，蒲团禅板接初机。",
            "陂城水满芹尤滑，瓦钵肩挨粥未稀。",
            "睡起乌藤清兴在，不知老木挂残晖。"
        ],
        "title": "山居二首  其二",
        "id": "26050167-c9b1-43f6-b792-7d19a0c92ec1"
    },
    {
        "author": "释坚璧",
        "paragraphs": [
            "三回九度，见神见鬼。",
            "德山一棒，痛彻骨髓。",
            "敲老观门，泼瓦官水。",
            "而今冷坐眼麻眉，错认东瓜作碓觜。"
        ],
        "title": "赞真觉",
        "id": "457638f7-9645-40a6-967c-e7ee92dc02f0"
    },
    {
        "author": "释坚璧",
        "paragraphs": [
            "风萧萧，天空四壁。",
            "雨疎疎，巖花狼藉。",
            "干剥剥，白浪滔天。",
            "寂寥寥，徧界荆棘。",
            "漾在栖云草莽中，堪嗟大地无人识。"
        ],
        "title": "赞卿老真",
        "id": "b6671797-0b5e-452f-8edd-d3892c3aa463"
    },
    {
        "author": "释坚璧",
        "paragraphs": [
            "三际断，一亘空。",
            "转不转，功不功。",
            "迢迢物外像，矫矫巖间松。",
            "密密处不堪亲近，荒林里得意相逢。"
        ],
        "title": "自赞三首  其一",
        "id": "608a4920-49d8-4b5d-90c0-e110b8cca0c3"
    },
    {
        "author": "释坚璧",
        "paragraphs": [
            "痴不自揆，老不知休。",
            "提真觉雀觜杖，用曹山死猫头。",
            "干剥剥，冷湫湫。",
            "炙地熏天无气息，抛沙撒土觅冤讐。"
        ],
        "title": "自赞三首  其二",
        "id": "62183131-2a7f-43ae-aba5-a290e6576285"
    },
    {
        "author": "释坚璧",
        "paragraphs": [
            "喻指喻马，何劳真假。",
            "说性说心，转见病深。",
            "灵山拈花，不曾动著。",
            "少林冷坐，徒自沈吟。",
            "良工欲写莫可写，汝曹敬之隔千林。",
            "山阴阴，水沈沈。",
            "苍苔雪径冷不彻，花鸟夕阳闲古今。",
            "真兮真兮，胡得而临。"
        ],
        "title": "自赞三首  其三",
        "id": "f0b56745-3f85-454d-812f-6dbdc59d93c7"
    },
    {
        "author": "王端朝",
        "paragraphs": [
            "嗟彼战国秋，风俗日以漓。",
            "卓哉史氏女，粲粲兰蕙姿。",
            "守贞奉慈母，克尽乌鸟私。",
            "业贫不辞苦，击漂临清漪。",
            "适尔遇丈夫，失路良可悲。",
            "恻然为发筥，振彼穷途饥。",
            "振穷乃所愿，越礼非所宜。",
            "灭口葬鱼腹，此心天地知。",
            "丈夫既得志，雪耻鞭平尸。",
            "念此一日恩，仗节远来兹。",
            "百金报无地，立马空嗟咨。",
            "俛仰易陈迹，屈指万古期。",
            "谁招地下魂，惟遗道旁碑。",
            "雄辞吐激烈，粲若星贝垂。",
            "吾生后谪仙，况乃驽钝资。",
            "捧心学西子，取笑将奚为。",
            "留题表贞义，庶几薄俗移。"
        ],
        "title": "金濑吊贞女",
        "id": "d211c059-cb8d-4349-8985-8f5db3dbc468"
    },
    {
        "author": "翁蒙之",
        "paragraphs": [
            "高阁登临佛国春，逍遥聊复话前因。",
            "老来白业渐欲近，兴到青山相与新。",
            "扰扰簿书抛旧梦，迢迢钟磬著闲身。",
            "笑他车马临官道，不及朝耕暮读人。"
        ],
        "title": "华胜寺题壁",
        "id": "124e3110-510f-4832-a6d7-752f6ef75279"
    },
    {
        "author": "李流谦",
        "paragraphs": [
            "水火气类感，草木臭味亲。",
            "君看金石交，分笃均天伦。",
            "朅来东川游，结友轻雷陈。",
            "诸君尽豪俊，著我漫浪身。",
            "酒斟约无算，诗妙各有神。",
            "人事不可知，变态生逡巡。",
            "一代韩荆州，大木卧龙鳞。",
            "客禽失危巢，翩翩傍丛榛。",
            "斗升何细碎，朱丝恐生尘。",
            "知己泪再滴，离羣恨方新。",
            "去兹胜社难，胸腹伤人神。",
            "临岐欲何语，一味唯酸辛。",
            "岁晚念裘褐，幸勿忘骚人。"
        ],
        "title": "赠别",
        "id": "5182c63d-f5ba-4cf8-9244-2cc31f1c7fa1"
    },
    {
        "author": "李流谦",
        "paragraphs": [
            "平生愿识韩，一见屣履迎。",
            "自揣何所持，徒有汗背惊。",
            "下士公盛德，事贤我真情。",
            "西南大幕府，控制七十城。",
            "自公归奏功，泰阶夜光明。",
            "上前论宾客，岂但丞冰衡。",
            "况公天人学，根本敬与诚。",
            "么么见事功，万物待生成。",
            "三月涨桃花，镜面江流平。",
            "若为化樯乌，亲送帆檝行。",
            "临风嘿悽然，一纸聊寄声。",
            "上有字加餐，意重千金轻。",
            "勿言暂暌阔，四海如弟兄。"
        ],
        "title": "送罗制参",
        "id": "83f05007-3d7f-4b09-a4b7-f7503ee86392"
    },
    {
        "author": "李流谦",
        "paragraphs": [
            "桂椒发芳辛，水泉佐澄洁。",
            "风味可人哉，酝藉固佳客。",
            "清非伯夷隘，和异柳惠亵。",
            "壶子与俱来，表里清彻骨。",
            "素魄吸沆瀣，枯肠濯埃𡏖。",
            "东家欲毋我，漆园强齐物。",
            "物我傥未融，平地森剑㦸。",
            "非秦亦非越，有国名建德。",
            "恬流不须航，坦迳无辙迹。",
            "笑渠秉周礼，况复用萧律。",
            "聚粮适千里，叱驭履九折。",
            "劝君反尔辕，神尻徐而疾。",
            "伯伦驾予车，元亮脂我辖。",
            "胚浑未兆前，羲轩乃叔末。"
        ],
        "title": "戏贻秋泉子",
        "id": "226fbb03-c515-408e-9dab-8af2ee61daae"
    },
    {
        "author": "李流谦",
        "paragraphs": [
            "苦热日念秋，秋至转多病。",
            "枯藤不得力，小室同械禁。",
            "形骸老翁然，但未雪绕鬓。",
            "秋山叠翠嶂，秋月挂冰镜。",
            "朝跻闲屐齿，夜语阁麈柄。",
            "妻孥生怅望，煮药劝屡进。",
            "故人尚记存，折简时一问。",
            "年来识真妄，水月空万境。",
            "鬭蚁非实响，杯蛇亦幻影。",
            "谁于炯炯中，屑金作尘眚。",
            "酒盏行欲谢，云窗岂复近。",
            "唯有妙莲华，胜味方隽永。",
            "谁来炷炉熏，佩子法王印。"
        ],
        "title": "病中作此",
        "id": "57beb02f-ab71-439b-8c95-47a0656b18eb"
    },
    {
        "author": "李流谦",
        "paragraphs": [
            "悠悠感愁运，肃肃励素节。",
            "蟾华度疎櫺，兰吹出丛薄。",
            "幽虫泣烟莎，微萤映露叶。",
            "百哀攻予衷，感此重忉怛。",
            "庭闱余斑衣，荒垅已白骨。",
            "苟生尚何聊，从死恐亡益。",
            "鞠凶天未悔，风急鴈序拆。",
            "女须冰玉质，眼看没荒域。",
            "山鬼不足邻，何年反尔魄。",
            "危肠尽一哭，六月霜凛烈。",
            "自从夺所怙，残魂慨零落。",
            "虚弦已折翮，况此百中镝。",
            "人生寄一世，常苦不满百。",
            "血气如微流，岂禁沸鼎涸。",
            "隠忧谁复诉，任理宽万一。",
            "贝叶了诸妄，一真无悦戚。",
            "香火有昔缘，从兹事朝夕。"
        ],
        "title": "秋怀",
        "id": "25623d10-413c-4b8c-a360-d4eec20de96c"
    },
    {
        "author": "李流谦",
        "paragraphs": [
            "性懒如嵇康，不沐已三岁。",
            "虮虱擅封域，污垢为之地。",
            "譬之大诸侯，父死辄子继。",
            "纳污固云久，用钺岂得已。",
            "朝来汤沐具，缟素雪危涕。",
            "决河卷尘泥，崩风刮氛翳。",
            "弛担坐茂树，未足当快意。",
            "晚日沥余润，寸栉导积气。",
            "蓬根入风露，浮爽到肝肺。",
            "却忧见斑毛，引镜不敢对。",
            "弹冠一趺坐，茹连岂吾事。",
            "置之勿复道，我醉欲眠尔。"
        ],
        "title": "浴罢",
        "id": "f113f038-30df-4cac-a57b-07af5c4ede57"
    },
    {
        "author": "李流谦",
        "paragraphs": [
            "璇题朝曦丽，椒殿春风香。",
            "带日羨寒鸦，洒盐引痴羊。",
            "那知韶葩妍，有此秋节刚。",
            "千金非我爱，所重在行藏。",
            "奋然斩画史，低头笑君王。",
            "呈身由谄壬，百态恐不当。",
            "照影见冠佩，岂不羞帷房。",
            "自从到北庭，几阅紫塞霜。",
            "年年鸿鴈归，不寄一字将。",
            "却悲降将军，高台望故乡。",
            "至今青冢上，沙草不肯黄。",
            "吾观娇色儿，睥睨此滥觞。",
            "孽阉擅国辟，天地为低昂。",
            "眼前杀师傅，但有涕淋浪。",
            "区区一女子，去留系毫芒。",
            "我行桃李村，高髻余旧粧。",
            "负薪行汲泉，不愿同康庄。",
            "为计盍不尔，乃以美自戕。",
            "初心岂其然，薄命遭彼狂。",
            "离骚照白日，至今祖文章。",
            "婉娈古称士，后先出寒乡。",
            "遗刻共想像，再歌重慨慷。"
        ],
        "title": "邺守以石刻屈平昭君像见惠因思大夫之忠贯白日而凌秋霜在所不论而昭君以倾国之艳擅天下之色乃不肯自同众姬货画师以求媚此尤为可感者为赋此篇",
        "id": "9c12a428-bd1b-4ede-afd5-b1f0beb2fc9f"
    },
    {
        "author": "李流谦",
        "paragraphs": [
            "畏热客不来，习懒我倦出。",
            "爱闲闲不彻，一日如两日。",
            "晚风生微凉，佳月挂西壁。",
            "谁为无事人，共此可怜夕。"
        ],
        "title": "即事",
        "id": "6be5c811-1406-490b-a9c4-577fafdd4687"
    },
    {
        "author": "李流谦",
        "paragraphs": [
            "倾江酿斗秫，未啻俗之醨。",
            "向来故疎慵，重此百忧罹。",
            "杜门不复出，出亦将从谁。",
            "山氓过予言，刈樵得雏麑。",
            "适我薮泽念，亟买不论赀。",
            "断乳无几日，疎毳未傅皮。",
            "槛牢异林壑，恐作南冠累。",
            "解缚非予靳，弱质叵自持。",
            "罦罗竹节稠，失脚悔可追。",
            "泠泠溪流甘，蔚蔚庭草肥。",
            "人生一饱耳，八荒吾庭帏。",
            "我自不乱羣，尔能忘土思。",
            "驯狎不违性，长大傥有期。",
            "充庖断勿忧，巾车薄劳之。",
            "南山与北涧，伴我歌紫芝。",
            "张陈慨中画，管鲍谬己知。",
            "新交不更添，岁寒端自兹。"
        ],
        "title": "得小麑因戏作",
        "id": "65d18a9e-5796-42e5-bd21-17184e885f10"
    },
    {
        "author": "李流谦",
        "paragraphs": [
            "清秋无所为，遇酒时一醉。",
            "醉则遗形骸，兀然外天地。",
            "尘世多得失，古事有兴废。",
            "更复不快饮，徒为乱人意。",
            "屈原贵独醒，贾谊每流涕。",
            "二子竟中夭，惜哉且自弃。",
            "苍苔晚雨湿，红叶北风厉。",
            "乐乡聊可谋，悲秋岂吾志。"
        ],
        "title": "数醉",
        "id": "b92ed724-1808-4da8-a1de-6edc762688ef"
    },
    {
        "author": "李流谦",
        "paragraphs": [
            "禀生拙以疎，俯仰人事劳。",
            "烦疾乘秋至，幽忧安能逃。",
            "闭合无余欣，西风晚萧骚。",
            "乃悟扬子居，未曾损一毛。",
            "流光背人驰，岁暮不自聊。",
            "安得七发贤，相从观海涛。"
        ],
        "title": "病中",
        "id": "c302db2f-8161-431b-975a-28fed8f8ba4c"
    },
    {
        "author": "李流谦",
        "paragraphs": [
            "巖巖千丈松，大厦不收拾。",
            "已作涧壑卧，更困蝼蚁穴。",
            "天果无意哉，问龟龟不食。",
            "悲歌气填膺，白虹为贯日。",
            "向来亡公子，后日九州伯。",
            "奈何蕞尔曹，乃敢观裸浴。",
            "士穷有如此，于君更心恻。",
            "平生治国手，仅脱在陈厄。",
            "三彭捃细故，二竖侮明德。",
            "闻之投袂起，此士岂易得。",
            "可无不赀药，粉珠屑白玉。",
            "奋髯呵不祥，有神嘿操㦸。",
            "欻然蛙腹裂，还我苍玉璧。",
            "一尊欲寿君，怅念风雨隔。",
            "平吴固奇烈，更谨盘水执。",
            "君身则千金，斯文但一发。",
            "勉矣加餐饭，吾道系损益。"
        ],
        "title": "黄思忠病起作此寄之",
        "id": "1595430f-5e4c-4913-940a-f378b513326a"
    },
    {
        "author": "李流谦",
        "paragraphs": [
            "骨肉缠恩爱，友朋缀情义。",
            "于君若兼之，何生结此契。",
            "朅来东川游，咫尺桃李县。",
            "引车意甚决，牵衣事辄挽。",
            "我如空中云，随风出巖岫。",
            "又如波上舟，东西听水手。",
            "有心不能酬，富贵那可必。",
            "富贵吾不愿，此见未宜失。",
            "裁诗说相思，过鴈或堪托。",
            "鴈能见君子，嗟予鴈不若。"
        ],
        "title": "予游潼川将访魏城令君李仲明而不果作此寄之",
        "id": "2dc4cf68-14a0-4ef2-be3e-f4d10a5403d6"
    },
    {
        "author": "李流谦",
        "paragraphs": [
            "台君少年时，盛气不可盖。",
            "冀北驹堕地，过都如历块。",
            "未说两石弓，谈诗亦坚对。",
            "十年忧患绕，玄螭伏浅濑。",
            "宝剑夜韬光，苍鹰秋折翅。",
            "飘风讵终朝，否极理则泰。",
            "秋高气益肃，匹马指绝塞。",
            "酒阑奋袂起，晓色风雨晦。",
            "关头飞将军，久矣侧席待。",
            "解鞍握手语，意合琥珀芥。",
            "去去未可知，建侯万里外。",
            "两耳熟高名，迩方揖英槩。",
            "颇知倜傥士，别意殊愦愦。",
            "赠行敢他言，忠义福所介。"
        ],
        "title": "送台石甫出关",
        "id": "50bbf54f-85a1-4d1e-86d8-4b75c1775aed"
    },
    {
        "author": "李流谦",
        "paragraphs": [
            "世故翻巨浪，是身如孤舟。",
            "黑风半夜来，掀簸卒未休。",
            "谁能汹涌间，轻飞逐浮鸥。",
            "稽首大导师，觉海名善泅。",
            "请下一转语，为度历劫忧。",
            "师笑了无言，此问难尔酬。",
            "未可檝迎汝，子归当内求。",
            "坚忍作维缆，巨防截横流。",
            "中有不动者，东西听漂浮。",
            "师今念故山，翩然去难留。",
            "相送城东隅，黄叶堆别愁。",
            "归来闭阁坐，念念期自修。",
            "精进傥不懈，针芥或有投。",
            "西风白莲开，束包随胜游。"
        ],
        "title": "送觉华巖归中巖",
        "id": "f455ede3-8b56-4e6d-aa1a-72ca36b60946"
    },
    {
        "author": "李流谦",
        "paragraphs": [
            "春从沙际生，白石映浅濑。",
            "一舟何自横，玄寄倏与会。",
            "今日是何朝，亦恐鱼鸟怪。",
            "晓暾破宿雨，换岁无此快。",
            "柁工貌闲暇，一篙有三昧。",
            "夷犹我无心，上下听汝辈。",
            "断崖舂涛波，千古意不改。",
            "中流浸玻璃，绿浄吾苦爱。",
            "林深故疎密，山远自明晦。",
            "隔江见人家，短篱护畦菜。",
            "蓑笠弄晚色，真乐在牛背。",
            "稍能薄输征，武陵岂天外。",
            "吾曹二三子，勿作碌碌待。",
            "涛戎叹山河，尘凡累缨佩。",
            "人生富贵哉，固有一事大。"
        ],
        "title": "元日泛舟分韵得大字",
        "id": "3bd6404b-019b-43ad-a96a-af799f4de60d"
    },
    {
        "author": "李流谦",
        "paragraphs": [
            "苦雨连日夜，佳月遭薄蚀。",
            "晚风散积霭，水天忽改碧。",
            "江臯放幽步，露下襟袂湿。",
            "划然湖海兴，如骥不受勒。",
            "扁舟系枯柳，渔子眠已熟。",
            "唤起勿作难，解缆破秋色。",
            "移我坐空旷，四顾竦毛骨。",
            "山空木叶脱，岸断石脚出。",
            "舍舟访邻叟，醉卧不纳客。",
            "何必见安道，意行无适莫。",
            "书生亦底事，忍冻犯蛟窟。",
            "可怜穷事业，坐恐清景失。",
            "归来定何得，索酒更深酌。",
            "上士不言喻，下士笑局局。",
            "太白下羌江，苏仙游赤壁。",
            "风流共一时，作诗记今夕。"
        ],
        "title": "月夜泛舟",
        "id": "37c82335-3dd4-4b82-a350-af2965859f6c"
    },
    {
        "author": "李流谦",
        "paragraphs": [
            "胜地忆屡到，变革非昔年。",
            "律居扫积陋，禅房侈旧观。",
            "老衲不可见，遗事故老传。",
            "使君擅一壑，凭愚妄自贤。",
            "定心初不摇，蚊虻卒飞前。",
            "赫然涨蛙腹，欲以火燎天。",
            "一笠渡清波，绝壁守两斑。",
            "游戏出小异，褫骇飞残魂。",
            "慢敬汝则劳，道力屹如山。",
            "一笑置勿问，炉薰袅轻烟。",
            "洗盏酌石溜，吻颊冰雪寒。",
            "却忆飞泉句，泫然思老仙。"
        ],
        "title": "东巖施头陀所隠也头陀唐人初居郡之奉圣寺太守独孤见之头陀不加敬独孤怒既去遣吏捕之头陀以笠涉江至此山吏随焉头陀隠巖间两虎守之吏骇退即其地为院昔律今禅予昔侍亲守简数来游再到赋此诗",
        "id": "4750ee1a-2406-4ccb-9f8e-ae2598c77342"
    },
    {
        "author": "李流谦",
        "paragraphs": [
            "巾冠堕城府，桔槔无休时。",
            "胸脾贮黄埃，非复林壑姿。",
            "涎流方外胜，秦人望轩羲。",
            "万金买闲日，驾言一纾眉。",
            "冒踏众俊塲，更从百代师。",
            "食鱼得河鲂，熊蹯佐其滋。",
            "靉靉烟雨村，霜条出冰蕤。",
            "乌鹊噪寒暝，玉立山差差。",
            "置樽扶疎下，寿干虬蛟驰。",
            "落蘂不动尘，初无犀骇鸡。",
            "深酌起自劝，非族不在斯。",
            "公行对宣温，云雾生攀跻。",
            "能来玩墟落，匹马却盖麾。",
            "蟠胸万䗖蝀，区寰眇毫丝。",
            "以兹接羣动，白羽坐指挥。",
            "笑彼豢外者，组绂为之鞿。",
            "他年驷马还，梅花当十围。",
            "记此黄公垆，下车挽客衣。",
            "未觉邈山河，一醉固大奇。"
        ],
        "title": "从冯黎州饮梅林以山谷旧时爱酒陶彭泽今日梅花树下僧分韵赋诗得时字",
        "id": "01047285-a89b-41b8-813b-4948d1d18dec"
    },
    {
        "author": "李流谦",
        "paragraphs": [
            "赐履圣贤地，专征翰墨塲。",
            "藜然本非照，昏幽自蒙光。",
            "醍醐有真液，薝卜无别香。",
            "座当百尺楼，余子但庑廊。",
            "誉毁不可劫，造物能雌黄。",
            "简编熟古人，见公盖未尝。",
            "彭黥非韩敌，或可噪其旁。",
            "公有八纮罝，就猎庸何伤。"
        ],
        "title": "用山谷上东坡韵与冯黎州  其一",
        "id": "54ff1ac2-b85c-42be-ac37-5c5b40efa8bc"
    },
    {
        "author": "李流谦",
        "paragraphs": [
            "鼓镛作宫庭，缶盎不能声。",
            "僊圆起濒死，乃欲进豨苓。",
            "淫书有痼疾，展卷自弱龄。",
            "俗学或攘之，正忧荆棘生。",
            "孔颜共一世，余事不芥蔕。",
            "跪求直指处，遂了不朽计。",
            "自今面其真，向来独喜似。"
        ],
        "title": "用山谷上东坡韵与冯黎州  其二",
        "id": "8c7d0428-2b9d-4a06-9f43-ff7af155e421"
    },
    {
        "author": "李流谦",
        "paragraphs": [
            "万里对明光，真实一字字。",
            "九陛元不隔，是亦父子尔。",
            "我读公车牍，再拜甚欢喜。",
            "玉色近昕夕，王度日完粹。",
            "再析山中符，可以觇胸次。",
            "道行国无小，意甘食则旨。",
            "平生熟窥觇，步步圣贤地。",
            "造物宝其人，华皓表斯世。",
            "从军落穷塞，愁破觌清峙。",
            "蜗庐仅缠躯，鼓钟日在耳。",
            "何以充淹留，白日不可系。",
            "长年慕道德，师友别匪易。",
            "踯躅南城隅，竚立渺无涘。",
            "不见两朱轮，但见嘉陵水。"
        ],
        "title": "送孙隆州",
        "id": "cda696fb-9569-42e3-8c5d-b7ba9683b66a"
    },
    {
        "author": "李流谦",
        "paragraphs": [
            "疏茅裂万户，百战未易得。",
            "一识荆州面，不作半钱直。",
            "朝曦明生东，夜斗光炯北。",
            "皎皎羣目用，余影到盆隙。",
            "共在一世间，能无一世杰。",
            "要渠两眼青，洞此寸心赤。",
            "使君绝不凡，白璧生径尺。",
            "龚黄汉循吏，阮谢晋人物。",
            "稍稽一节趋，戯从五府辟。",
            "端知付两轓，乃用倡九牧。",
            "春风长桑柘，豚犊饱栅枥。",
            "遗秉利寡妇，负戴无斑白。",
            "灵河贯中国，寸地沾滴沥。",
            "三公乃故事，企踵荣昼接。",
            "慕用吾已夙，愿见忧不亟。",
            "聊欲写我心，敢幸康而色。",
            "宾庖月照俎，谈阁风满席。",
            "秋霜湿征衣，行李惊遽迫。",
            "恋轩寄悲啸，孤恨绕华㦸。",
            "权舆置身地，大冶天地窄。",
            "相马不相肉，剖玉莫剖石。",
            "狗盗何足言，囊锥有奇客。"
        ],
        "title": "上费邛州",
        "id": "cd963e22-ef39-4467-b28a-9e7d6486a13a"
    },
    {
        "author": "李流谦",
        "paragraphs": [
            "内寇非阴阳，穷愁因缘之。",
            "坚垒自却走，不药亦不龟。",
            "夫子乐唐虞，短褐荫茅茨。",
            "尘不上几闼，何物作伺窥。",
            "或丐愈风檄，岂邀遣疟诗。",
            "朝来就清爽，梳发修竹墀。",
            "买酒约相过，胜地相扶携。",
            "人生踰四十，浸与衰苶期。",
            "君壮尚俘劫，我怯重嗟咨。",
            "问丹勾漏迂，访道弱水疲。",
            "绵绵抱谷神，闭门有余师。",
            "鹤病无死骨，松瘦有老枝。"
        ],
        "title": "马德骏微恙既平作此劳之",
        "id": "8002ded5-c9d5-444b-9c06-a6aba1975c2b"
    },
    {
        "author": "李流谦",
        "paragraphs": [
            "积雨泥断道，扶筇将何之。",
            "愁蹲寡情味，窜壁如蝇痴。",
            "朝暾惠新晴，僊风起衰萎。",
            "振衣欲有诣，扣扉适相期。",
            "百步得精庐，一丈清泠池。",
            "老木围萧森，回风影差差。",
            "向来赫然者，挟冰诵昔非。",
            "晤言意能消，真适神不疲。",
            "鳞游鸟空翔，趣舍各不知。",
            "我闲苦枵馁，吏夺君嗟咨。",
            "拙巧自殊用，静躁亦异宜。",
            "能来共幽旷，合处或在斯。",
            "夜光栖重囦，草木生光辉。",
            "抵鹊者谁子，而况弹病鸱。",
            "我有飞霞裾，云旗驾灵螭。",
            "举头叫阊阖，九万风反低。",
            "敬以赠美人，嘉惠无时衰。"
        ],
        "title": "同游公玉伯氏季氏游水陆院濯缨阁以清斯濯缨分韵赋诗得斯字",
        "id": "b5b8ecf4-d82d-4a68-9205-06e02fc6e87b"
    },
    {
        "author": "李流谦",
        "paragraphs": [
            "百为自丛拏，至理在绵眇。",
            "刀硎閟新颖，镜像蓄遗照。",
            "吾心又不然，一士欲矫矫。",
            "目送云端禽，举觞可以了。"
        ],
        "title": "送刘文潜司业江西漕二首  其一",
        "id": "f044448a-96ab-438c-9ca5-eb863fe05e2f"
    },
    {
        "author": "李流谦",
        "paragraphs": [
            "始作想澄清，歊暑不敢毒。",
            "以兹寿慈母，吾鼎愧半菽。",
            "恨我如宛童，失此百围木。",
            "豁然心光动，千里尚相烛。"
        ],
        "title": "送刘文潜司业江西漕二首  其二",
        "id": "64668002-47d0-4f2b-a017-ee60fb71e875"
    },
    {
        "author": "李流谦",
        "paragraphs": [
            "谁浇无边春，酿成此天色。",
            "文章祇引睡，茗椀不著力。",
            "虽无田父邀，欲到野人宅。",
            "日萼鬭深妍，风条舞柔碧。",
            "数峯极蕴藉，未到辄目逆。",
            "人心有同然，一样寄岑寂。",
            "茅茨破不补，吾意嘿有适。",
            "置樽小轩户，云气手阖辟。",
            "苍苍万檀栾，晚吹自萧瑟。",
            "穿荒取微迳，便旷从短策。",
            "忽与幽兴会，照我两尺璧。",
            "白虹润山木，取友固多益。",
            "谈深近迂怪，理奥烦探索。",
            "鲸杯不足吞，马肝无用食。",
            "玉虬蟠蜿蜒，万鳞寒缩涩。",
            "饯春春未阑，尚及三之一。"
        ],
        "title": "清明日同宋才夫王子友游秦氏园分韵得一字",
        "id": "5bb7ce2b-04a1-473a-bde2-b12e466a62d8"
    },
    {
        "author": "李流谦",
        "paragraphs": [
            "冲暑去何之，城南水竹园。",
            "发箧得祕画，笔老不见痕。",
            "作者非俗士，噞喁不能名。",
            "王郎眼如月，指点见本根。",
            "解衣而盘礴，主人固可人。",
            "虚斋坐修竹，一面当暑烦。",
            "斜阳送暮色，无数乌鸟喧。",
            "漠漠芳树暗，涓涓流水浑。",
            "星斗挂簷端，余影到清樽。",
            "行觞令不虐，捉麈语不繁。",
            "不知聊尔耳，佳处正难言。"
        ],
        "title": "观画文氏园小酌而归",
        "id": "cd53b868-547b-4f9b-bb0a-f3aa4fd69617"
    },
    {
        "author": "李流谦",
        "paragraphs": [
            "我思在何许，却立望高丘。",
            "手持金错刀，美人不可求。",
            "此意恐蹉跎，怅然生百忧。",
            "嘉鱼乐循渚，泼泼不受钩。",
            "燥湿各天性，万生难其俦。",
            "乔木怀故家，日星藻皇猷。",
            "吾欲征文献，庶以充淹留。",
            "鼓钟侑大烹，其乐有此不。",
            "江黄预坛坫，斋明盛阳秋。",
            "义合在一朝，如新嗤白头。"
        ],
        "title": "刘林夫以诸公送行诗轴见示作此",
        "id": "a488e54c-362a-4cab-8ded-7d0fa6e45045"
    },
    {
        "author": "李流谦",
        "paragraphs": [
            "倚门抹青红，过者必反顾。",
            "风雨不足凭，零落污黄土。",
            "斯文有正色，神指亦难数。",
            "两汉仅自支，崔蔡已衰暮。",
            "老龙破风雷，一跃空万古。",
            "贾胡贫失真，而况逢其富。",
            "坚车行大逵，往往初必忤。",
            "要知论贤愚，岂在遇不遇。"
        ],
        "title": "和林夫读老泉先生上欧阳公书韵",
        "id": "b7f064cc-307d-4b57-bb5d-82ea69de4722"
    },
    {
        "author": "李流谦",
        "paragraphs": [
            "严生起寒濑，至今渔钓尊。",
            "董贤尉三公，冕黻蒙垢尘。",
            "荣瘁视所挟，谁以通塞论。",
            "吾宗老笔墨，健力河汉翻。",
            "蛟蜃著瓮盎，鬰律气屡吞。",
            "显名在操践，一尉衡宰轻。",
            "幽求在朝邑，碌碌羣儿奔。",
            "一朝定大策，谈笑搴翳氛。",
            "书生喜高论，我言布帛温。",
            "别语不多吐，春波销客魂。"
        ],
        "title": "送李德明解绵竹尉",
        "id": "2f8eb6da-d6b1-44fa-bfb1-4f907910c86d"
    },
    {
        "author": "李流谦",
        "paragraphs": [
            "学海不可穷，一苇子利涉。",
            "宦海海更深，破浪初鼓檝。",
            "波涛恶气势，鼍蜃毒吻颊。",
            "帆樯托忠信，维缆倚定力。",
            "晏然袵席坐，扣舷歌傲兀。",
            "是中有神仙，楼观琢白璧。",
            "羣仙谒帝罢，霞佩粲成列。",
            "行矣从之游，赠子两黄鹄。"
        ],
        "title": "送杨文起尉温江",
        "id": "355ea54e-f9b6-437b-a827-036154e29366"
    },
    {
        "author": "李流谦",
        "paragraphs": [
            "火云忽改色，大雨卷地来。",
            "淝水万貔貅，一战山岳摧。",
            "须臾天宇霁，刮扫无纤埃。",
            "佳月流清辉，琼瑶碎六街。",
            "薄泥阻微步，庭除重徘徊。",
            "清坐对石友，晤语修竹斋。",
            "惜无名酒耳，孤咏畅冲怀。"
        ],
        "title": "六月十四日大雨少顷月如昼",
        "id": "468a4fa8-d1b1-4fc0-8f95-c61476e73b17"
    },
    {
        "author": "李流谦",
        "paragraphs": [
            "已作来迟迟，又为去猝猝。",
            "夺我佳友生，怅念鬓毛白。",
            "投闲如我宜，君则任繁剧。",
            "台府有闻知，使子固选择。",
            "子男古所尊，而此万家邑。",
            "邮筒即诗筒，簿书有闲日。",
            "迎门烂桃李，画餠不可食。",
            "况欲分其余，岂捄馋吻湿。",
            "留为别后哂，聊用破孤寂。",
            "数期还鲁疆，指日返赵璧。"
        ],
        "title": "送宣孺摄邑古郫",
        "id": "095962e6-77ba-49e4-bc26-0787aae710f1"
    },
    {
        "author": "李流谦",
        "paragraphs": [
            "陋哉纨绮习，染人甚脂膏。",
            "倾五湖三江，未易濯秽臊。",
            "冰霜竹林游，粪土戎与涛。",
            "富贵比贫贱，所去宁一毛。",
            "公家全盛时，束带辖百寮。",
            "朱轮照华欀，龟紫映翠貂。",
            "绿帻走童奴，清弹沸娥媌。",
            "连牀不同梦，君乎吾愿交。",
            "一觇鸾鹤姿，颇疑出衡茅。",
            "神驹足万里，威凤心九臯。",
            "夜窗四壁空，抱卷灯屡挑。",
            "往往出妙语，遗音叶咸韶。",
            "于此定不凡，举步即扶摇。",
            "朅来署纸尾，丞哉叹徒劳。",
            "官事竟何如，亦似是马曹。",
            "置之勿复问，朝爽西山高。",
            "北风送征骖，扰我心鬰陶。",
            "判此别袂难，愧彼漆与胶。",
            "君去千仞冈，我归一枝巢。",
            "升沉何必恨，书来慰萧条。"
        ],
        "title": "送宇文德济解绵竹丞",
        "id": "302b9f1b-9b22-46ca-ab65-61fca2e0a158"
    },
    {
        "author": "李流谦",
        "paragraphs": [
            "一马如坎蛙，爬沙钝无比。",
            "长绳掣欲断，大箠折三四。",
            "邮亭只数尺，对面不能至。",
            "我闻穆天子，八骏日千里。",
            "邀汝托后车，笑云勿相戏。"
        ],
        "title": "从人借马钝甚戏作",
        "id": "d9fe9f03-6da7-4c2b-830f-5e534fff20c5"
    },
    {
        "author": "李流谦",
        "paragraphs": [
            "雷风画羲文，藻苹冠周篇。",
            "房帷预何事，圣贤论本原。",
            "婉彼淑静姿，濯濯出水莲。",
            "择归令德配，映世高名悬。",
            "己子与他子，义在亦乳然。",
            "箪食或见色，千乘尘泥捐。",
            "裙裾具此见，生子岂不贤。",
            "鬼神发潜光，慈母令问传。",
            "当留千斛米，买酒浇青山。"
        ],
        "title": "挽家夫人",
        "id": "5776762c-945d-41ec-957a-0f18986188c0"
    },
    {
        "author": "李流谦",
        "paragraphs": [
            "我昔先君子，为公义林引。",
            "论儒摘寡要，太史固坐井。",
            "期公非苟知，力行福黎蠢。",
            "螭坳千载逢，凤池一跬近。",
            "独妍当众媸，隠忧触羣愠。",
            "颇觉游梁倦，终成吊湘恨。",
            "声名出寒饿，圭组憎薄命。",
            "纶言表厄陈，衮札囊束笋。",
            "传家侈荣渥，尚足破孤愤。",
            "肠折八哀诗，涕堕五君咏。",
            "长歌饯公归，木脱西风劲。"
        ],
        "title": "挽程子山侍讲",
        "id": "4ac714aa-38ff-4bb5-a8d2-f8e265395efc"
    },
    {
        "author": "李流谦",
        "paragraphs": [
            "千章择一木，工竟不善斲。",
            "不如路傍棘，藩圃盗可却。",
            "故友心破碎，真宰竟错莫。",
            "门生有侯芭，洒涕传绝学。"
        ],
        "title": "挽黄思忠",
        "id": "3471186f-ce13-45b0-9cde-b645ad1c7cc8"
    },
    {
        "author": "李流谦",
        "paragraphs": [
            "人道孝为大，斯言俗之砭。",
            "簪緌颡犹泚，乃能出闺帘。",
            "逶迤竟潜通，姑慈霁霜严。",
            "老禅入宵梦，薄云为之歼。",
            "浄心正觉成，妙解脱妄粘。",
            "宝莲托浄质，此理遥已占。",
            "君看数珠轮，此句吾为拈。"
        ],
        "title": "挽沈夫人",
        "id": "9c19ed0c-0708-49d5-8296-9e07d63800b7"
    },
    {
        "author": "李流谦",
        "paragraphs": [
            "晓风吹花枝，晓雨濯花色。",
            "裁缀为好春，天公不遗力。",
            "啼禽彊领解，对花语移日。",
            "世事岂易料，搔首鬓毛白。",
            "名园适幽爽，韶序属芳淑。",
            "主人雅好客，力能管风物。",
            "酒如泻江波，紫翠映华席。",
            "我友不可拣，一一如珪璧。",
            "远者渺云海，近者接肘腋。",
            "能来共一醉，我亦有行役。"
        ],
        "title": "元质偶招客饮为赋此篇",
        "id": "fd725d79-7b67-4731-bfcc-b3a24c997937"
    },
    {
        "author": "李流谦",
        "paragraphs": [
            "田空已不耕，草瘦尚可龁。",
            "搰搰一岁劳，得此休顷刻。",
            "阿童拍腹卧，短箠听驱策。",
            "早晚穑事动，努力进刍粒。"
        ],
        "title": "道中逢牧童跨牛者",
        "id": "ee0a7d1b-7677-4781-9b10-25ab41d4dd21"
    },
    {
        "author": "李流谦",
        "paragraphs": [
            "是身如芭蕉，敢保金石固。",
            "得生况尪陋，愧彼硕且武。",
            "百万护一喘，人自疑窃斧。",
            "灵根著异效，尝资一溉助。",
            "苦邀旦夕验，弃去悔昔误。",
            "那知百破衣，岂易一线补。",
            "沧溟称微溜，九仞亦拳土。",
            "见弹思炙美，拊手鸮未许。",
            "九州作秦鼎，万生入燖煮。",
            "赫然一炊顷，众忿久已贮。",
            "碑方峄山夸，骨作骊山腐。",
            "初心欲速耳，竟不守门户。",
            "吾宗活人手，一诺轻季布。",
            "缄诗遣分送，爱我骨肉似。",
            "恐为石髓凝，亦防山鬼妬。",
            "汲汲事服饵，长谣记所自。",
            "愿求必世仁，借秦谕其故。",
            "解牛得养生，持问子庄子。"
        ],
        "title": "予旧服术迂其效弃去比过临邛蒙李丈分惠并副以诗次其韵以自警",
        "id": "957630ab-2aaa-4fc2-8360-1077d5fd8570"
    },
    {
        "author": "李流谦",
        "paragraphs": [
            "散员绳检宽，暇日得放纵。",
            "天明风发屋，飞盖怯掀弄。",
            "朋簪诺已宿，驾言盍不勇。",
            "幽禅远城郭，伉壮塔庙涌。",
            "华鲸三击罢，僧众肃如拱。",
            "香秔撩鼻观，馋沫出流湩。",
            "三生石上歌，浩劫几丘冢。",
            "失脚今悔深，弹指昔缘重。",
            "联裾玉连环，谈端豁烦壅。",
            "草木自臭味，雨露元一垅。",
            "摩挲老瓦盆，此酌宜数共。",
            "已无系日绳，但有思家梦。"
        ],
        "title": "游护圣寺分韵得共字",
        "id": "ddc42ace-7035-405d-abc6-2211d7102f09"
    },
    {
        "author": "李流谦",
        "paragraphs": [
            "客舍供朝餔，旅食不知旨。",
            "取酒浇饿肠，乞火伸冻指。",
            "萍根托江流，江自不能止。",
            "传舍贪阅人，风雨亦阅尔。"
        ],
        "title": "旅中",
        "id": "cf3f1774-ae50-4905-8fe6-72a3b51a18b6"
    },
    {
        "author": "李流谦",
        "paragraphs": [
            "行役道荒戍，马行何徐徐。",
            "市人捉筠篮，偃然数尾鱼。",
            "始疑失清波，残息惫不苏。",
            "俄掉尾与鬐，示之尚可图。",
            "杀戒宿所持，坚盟敢渝初。",
            "尔命如丘山，我金若锱铢。",
            "敢靳百钱惠，坐视甘醢葅。",
            "空篮俱置之，涟漪纵缧俘。",
            "旋收褫骇魄，亟反清泠居。",
            "仆夫亦欣然，毋疑校人诬。",
            "为龙未可知，风雷跃云衢。",
            "田文出函关，子卿反荒区。",
            "骨肉一笑粲，乐哉定何如。",
            "人心如面然，贤鄙异所趋。",
            "放者尚反顾，捕者已纵罦。",
            "为德惩不竟，护以西竺书。",
            "世事岂易料，聊欲明区区。",
            "人羊互吞啄，佛语深切肤。",
            "闻声戒肉食，孟轲远庖厨。",
            "孔释喜交戈，好生理则符。",
            "浪言物与人，贵贱越与胡。",
            "人贵当食物，物固供人须。",
            "此语实魔语，地狱正为渠。",
            "炯炯一灵光，彼此亡欠余。",
            "一念偶负堕，流转乃尔殊。",
            "目前怙强雄，屠脔弃束刍。",
            "此身宁石人，竟免为物欤。",
            "悬想刀几毒，响应疾鼓桴。",
            "天骥警鞭影，蹇驽烦箠驱。",
            "箠驱可致力，诗宜勒盘盂。"
        ],
        "title": "过弥牟有携鱼过者买而放之因志以诗",
        "id": "ecedf762-5579-4ac2-bf55-bc08cec22ba0"
    },
    {
        "author": "李流谦",
        "paragraphs": [
            "九牛可倒曳，兼旬逆风里。",
            "老来砚笔衰，文思每如此。",
            "篙儿疲晚牵，赤日汗流趾。",
            "峻阪有疾圆，秃羽无纵矢。",
            "朝来日初亮，旗脚忽西指。",
            "竖帆沸羣呼，劈浪轻一苇。",
            "路经百家村，鸡豚不敢市。",
            "有客访江浒，疾谈幸其起。",
            "过目不留瞬，倏忽洲渚异。",
            "一日三日程，长年抃而喜。",
            "敏者贵乘便，拙者拱以竢。",
            "齐人诮轲迂，秦亦毒鞅驶。",
            "吾尝为此论，谁肯味无味。",
            "使帆勿尽风，如食勿尽美。",
            "君看赤手人，重负亦俱至。"
        ],
        "title": "自离芜湖多阻风是日早次鴈汊风顺亟驾帆以行既而稍驶落帆之半晚次雷口舟人以贪风曛暮不得泊几危",
        "id": "6080db88-52c6-454e-812b-dc267ce896b7"
    },
    {
        "author": "李流谦",
        "paragraphs": [
            "两山如伏猊，波面忽引首。",
            "江形若瓢然，此山乃其口。",
            "往读西归志，一一未深剖。",
            "及兹亲见之，语巧极雕镂。",
            "妙哉写物功，万像不藏覆。",
            "当时偶然书，信在三纪后。",
            "临流重吁叹，有涕泫襟袖。",
            "君看连城璞，岂但今不售。"
        ],
        "title": "过大信口忆西归录载大江渺渺忽二石山如伏猊引出水面东西对峙江形若瓢然而山乃其口然相距犹三四里则江之广狭可见视之信然妙哉写物之功感而赋此篇",
        "id": "9f004434-d755-4098-a018-d3c8f84b2b67"
    },
    {
        "author": "李流谦",
        "paragraphs": [
            "导师生何年，人犹记此日。",
            "香火缁俗会，风雨神鬼集。",
            "我来恰秋深，迥迥原野阔。",
            "羣山势愈壮，老木气不折。",
            "拄筇踏危磴，小憩马与仆。",
            "屡休才及门，到寺已曛黑。",
            "车从如沸羹，无地可插脚。",
            "阇黎揖客坐，意象颇猝猝。",
            "弛担得禅房，持钵叩香积。",
            "倒牀不复醒，梦与仙梵接。",
            "明朝没阶趋，燎香望玉色。",
            "丐福吾未能，修敬敢不肃。",
            "是身如芭蕉，危脆不坚实。",
            "绿发俄素丝，赭颜倏枯腊。",
            "百年已长久，大抵俱化易。",
            "稽首不动尊，向来何证得。",
            "衲衣坐蒙头，万古一交睫。",
            "傥非定慧力，枯骨已瓦砾。",
            "物物具兹妙，抱宝诉空乏。",
            "伐柯则不远，内照无别法。",
            "一钵寄空巖，定当掷此帻。"
        ],
        "title": "游无为寺",
        "id": "5747c011-b69c-4021-afd9-681936443423"
    },
    {
        "author": "李流谦",
        "paragraphs": [
            "干坤大逆旅，日月两行客。",
            "江头垂杨树，折尽供马策。",
            "学舍如冰壑，远与簿书隔。",
            "天风吹我去，自哂殊役役。",
            "英英君子僚，妙响协竽瑟。",
            "诗来促还期，珠琲莹巾帙。",
            "久枵渴嘉馔，积阴跂白日。",
            "谈为无底囊，剪烛期竟夕。",
            "但恐又西东，搥车叹寂寂。",
            "盍不歌归来，已痼烟霞疾。"
        ],
        "title": "林夫有诗趣归期次其韵答之",
        "id": "491d6787-90a6-4efa-8168-249f1769a4d9"
    },
    {
        "author": "李流谦",
        "paragraphs": [
            "吾家在何许，水泉修竹林。",
            "鸥鹤失闲伴，跂予有遐心。",
            "窗前小梅花，耐霜笑吟吟。",
            "小待新酒熟，冷蘂劝清斟。"
        ],
        "title": "还家",
        "id": "919da2bb-9241-4eba-aef3-093e79915974"
    },
    {
        "author": "李流谦",
        "paragraphs": [
            "威凤翔九霄，千百但一遇。",
            "苍蝇何所来，满盘挥不去。",
            "吾人一肝肠，未可舍跬步。",
            "掺裾辄经年，把臂速炊黍。",
            "譬如枝上花，风里得暂聚。",
            "天果何意哉，未易测其故。",
            "安得三间茅，藜苋同旦暮。",
            "秋色如行色，别语不得吐。",
            "鹤峯得佳句，尚足慰延伫。",
            "从今夜夜月，伴我照庭户。"
        ],
        "title": "送李司户之官临邛",
        "id": "3de448bf-dc2c-479f-a031-ce498cb84ff3"
    },
    {
        "author": "李流谦",
        "paragraphs": [
            "向来高楼月，人境居第一。",
            "天福不得再，天意亦叵测。",
            "浊河幸一澄，威凤乃屡出。",
            "过日惜清玩，草具成胜集。",
            "共咏昔年诗，仍是昔年客。",
            "酒阑感存没，悲欢异今昔。",
            "怀我盘谷翁，蘂宫此何夕。",
            "仰瞻云汉章，正恐翁手缉。",
            "蹑云侍琅舆，颇恨无此骨。",
            "拭泪罢清酌，览镜有华发。"
        ],
        "title": "中秋翫月分韵得一字",
        "id": "bfbe7ce8-000e-4052-9e72-502d41c2517d"
    },
    {
        "author": "李流谦",
        "paragraphs": [
            "境浊常鲜惬，事难获易欣。",
            "皎月当中秋，觇候每倦勤。",
            "扁舟泊沙岸，是夕无纤云。",
            "冷侵碧琉璃，又如烂镕银。",
            "十年五年无，千里万里明。",
            "对此欲不饮，恐触蟾兔嗔。",
            "尊空更重看，徐步长江滨。",
            "大鱼时拨剌，宿鹭联拳惊。",
            "可无横吹者，或有琵琶人。",
            "领览此奇绝，但怕添愁新。",
            "颇欲从冰娥，暂陪白玉轮。",
            "载我到广寒，一醉罗袜尘。",
            "归来闭阁卧，耿耿鸡未晨。",
            "顾瞻篷窗间，尚余半金盆。"
        ],
        "tags": [
            "长江"
        ],
        "title": "累年中秋无月今年凡数夕有之十五日尤佳",
        "id": "74c95432-7be0-49b6-8b5a-4fbb66adfbd3"
    },
    {
        "author": "李流谦",
        "paragraphs": [
            "得生固么陋，宅体仍秽卑。",
            "巢穴我襟裾，食饮吾肤肌。",
            "毒比蚤蚊炽，类兼蚋蚁微。",
            "阴幽巧相传，不知来何时。",
            "殄馘未掩戈，遗妖复蕃滋。",
            "观处初若无，掇之或如遗。",
            "捷走欲违祸，深藏殆知几。",
            "窜壁尤恶啄，潜沙更危机。",
            "处头与物化，遂使白变缁。",
            "称臣托疵贱，名官慙素尸。",
            "扪摸傲逆温，梳爬厌懒嵇。",
            "吉凶陋巫占，彼岂能先知。",
            "殊快勇夫射，宁辱达士讥。",
            "蚩儿厌膏粱，兀坐如瓠肥。",
            "屠门饫雄餐，亦足饱汝饥。",
            "我身如枯株，但有骨附皮。",
            "嘬啮竟何得，馋吻亦及之。",
            "夜眠辍佳梦，昼坐伤沉思。",
            "往往暴丑形，或为洁者嗤。",
            "抑搔两甲折，掩捕双目疲。",
            "期我犯不校，责人所难为。",
            "汤沐犹宽恩，磔裂乃所宜。",
            "吏贪摩其牙，巨力犹足支。",
            "舐糠及小家，此岂禁鞭笞。",
            "愿作秋禽狝，毋使蔓草滋。",
            "蝨去息疴痒，贪惩消怨咨。",
            "仁者恶害人，勿谓伤吾慈。"
        ],
        "title": "蝨叹",
        "id": "6d23f1a9-f9a4-4096-b9c7-46e0a5efea58"
    },
    {
        "author": "李流谦",
        "paragraphs": [
            "造化祕密藏，凝然大狙宅。",
            "操纵掌握间，殆似不容测。",
            "惟人号最灵，研穷深探赜。",
            "支干究生旺，更以形骸索。",
            "摸骨与听声，个中更奇特。",
            "无烦觌面知，祸福悉已白。",
            "至理非口传，妙处从心得。",
            "官君持此术，行尽山水国。",
            "所历多巧中，一醉天地窄。",
            "祇今天下士，何啻累千百。",
            "纷纷肉食鄙，正须囊锥客。",
            "仆仆尘埃中，岂无凤毛翮。",
            "勿以朝野殊，穷通理不隔。",
            "上方劳梦想，胡弗为指摘。",
            "致君尧舜上，尔术光史册。",
            "若共俗人言，怀抱真可惜。"
        ],
        "title": "赠听声上官术士",
        "id": "24c24228-9b20-4bd0-b851-f20ef97e3385"
    },
    {
        "author": "李流谦",
        "paragraphs": [
            "州闾我知君，楚璞未剖初。",
            "家无两钱锥，腹有万卷书。",
            "闭门饱葵苋，抚几咏唐虞。",
            "儿乳腥未濯，才能辨之乎。",
            "巍科似拾遗，却走我不如。",
            "流俗校成败，往往遭揶揄。",
            "岂知磻溪叟，空钓宁在鱼。",
            "穷途有知己，一笑肝胆输。",
            "羔鴈朝在门，挽我不得徐。",
            "鲸鲲依洪波，凤凰集修梧。",
            "士贵得所托，往矣膏子车。",
            "忠信行蛮貊，九夷圣肯居。",
            "使君况儒将，奥学窥盘谟。",
            "小诗迺余澜，已足吞五湖。",
            "老羌弛弓刀，玉帐一事无。",
            "举杯哦新篇，主宾兴不孤。",
            "明日思君处，一千里平芜。"
        ],
        "title": "送张时择从杨茂州之招",
        "id": "f4c0e454-ccb9-4bc6-8eb2-37b5f028b88c"
    },
    {
        "author": "李流谦",
        "paragraphs": [
            "人生一饮啄，大似有夙缘。",
            "蔡蒙穷坤陬，宦游自吾先。",
            "哦松千尺下，剖竹羌水边。",
            "泮宫撷芹藻，我归才一年。",
            "子又卢奴去，妙指按五絃。",
            "识人旧鱼鸟，入眼昔山川。",
            "子才如干将，当屠横海鳣。",
            "纤鳞拾沮洳，人怪我辗然。",
            "火宿用弥壮，鸷伏飞无前。",
            "弟兄立分拆，门户同仔肩。",
            "老僊泉下责，岂但冕与蝉。",
            "别离不须悲，使君直二天。",
            "不敢祝翁归，冰镜自高悬。",
            "梦想五贤堂，囊贮白雪篇。",
            "何时见华筑，琬琰行当镌。"
        ],
        "title": "送无害弟之官并呈使君蹇丈一笑",
        "id": "be2eeee5-d96c-4733-8e79-8a450c329644"
    },
    {
        "author": "李流谦",
        "paragraphs": [
            "生与酒俱生，长与酒俱长。",
            "行时酒在樽，坐时酒在盎。",
            "一日不举酒，一日眉不放。",
            "春来身无事，结客鏖胜赏。",
            "南山步新堤，西湖撑彩舫。",
            "或飞名园盖，或祖都门帐。",
            "大酌须淋漓，小酌犹酣畅。",
            "家山忽入梦，江头问两桨。",
            "友社惜我去，共和骊驹唱。",
            "剧饮连昼夜，大似灌鼠壤。",
            "不往愠眉须，好意难弃忘。",
            "平生无肺病，因兹作微恙。",
            "终夕劳喘呀，如吹竹筒样。",
            "积痰动盈缶，咽吐不停吭。",
            "童奴更谒谏，浸恐伤府藏。",
            "万里寄一身，节宣岂宜爽。",
            "蒭荛不可遗，予心默云当。",
            "饮食著圣经，观颐识爻象。",
            "惯习未易夺，刚制乃所尚。",
            "初如键弩牙，又类遏溪涨。",
            "稍稍撤觞斝，久之绝怅望。",
            "肠枯与吻燥，但当吸瀣沆。",
            "宵枕遂小康，其效疾影响。",
            "遽言终止之，未敢保其往。",
            "酒颂我文章，酒徒我钩党。",
            "有时倚危楼，搔首独惆怅。",
            "大药不可求，此物足凭仗。",
            "陶谢匪沉酗，遗意觇彿彷。",
            "下士闻道笑，识者眉睫上。",
            "更欲买黄金，归铸杜康像。"
        ],
        "tags": [
            "西湖"
        ],
        "title": "一春无日不饮遂作肺嗽效乐天体",
        "id": "f78349ea-ac81-4e60-a3f1-7547b286b3e7"
    },
    {
        "author": "李流谦",
        "paragraphs": [
            "袖有礼神璧，横夭射䗖蝀。",
            "携持易羊皮，贤士衔隠痛。",
            "短檠风雪窗，鼎钟入宵梦。",
            "出门雀适羿，挽弓不再中。",
            "九折生庭除，欹轮失严鞚。",
            "事固不可知，浅者发嘲哄。",
            "磨以百艰虞，吾觉此意宠。",
            "蝇棘芟根株，织文彻机综。",
            "如簧祇嚣烦，战胜属阴拱。",
            "诘朝乌帽斜，瘦马霜鬣耸。",
            "行世心愈老，转物身自重。",
            "解鞍浇客垢，先拨床头瓮。",
            "君归我送之，我归欲谁送。"
        ],
        "title": "送乐季和",
        "id": "7cb80da4-dcd0-4956-9d93-692480ca87e6"
    },
    {
        "author": "李流谦",
        "paragraphs": [
            "凤巢无鸺鹠，虎穴不生狸。",
            "巽巖四十年，名声儿童知。",
            "黄流出昆仑，笔力子似之。",
            "严兵鏖残敌，往往辄偃麾。",
            "廉颇用赵人，战胜地有宜。",
            "一吸空湖江，兹行定英奇。",
            "事功出邂逅，道德为根基。",
            "傥践钟鼎盟，毋爽藜藿期。",
            "请因问安际，订我言是非。"
        ],
        "title": "送李仲信",
        "id": "66cfd568-9253-4c40-a4e0-de39b64c144c"
    },
    {
        "author": "李流谦",
        "paragraphs": [
            "进退士所重，视天为鼓钲。",
            "采薇北山曲，濯足南涧滨。",
            "高风岂不伟，奈何万苍黔。",
            "道可济天下，不必丘园尊。",
            "先生一世士，抱宝三家村。",
            "蚤日湖海兴，搅须见霜根。",
            "我尝叹洄洑，再拜愿有言。",
            "钓鱼须远去，沮洳无鲸鲲。",
            "北风折羣木，严驾夙在门。",
            "万里著掌间，一舸气已吞。",
            "岷峩頼君重，努力答山灵。",
            "造物饱阅骏，眼未见此人。",
            "小却犹玉堂，尚堪托斯文。",
            "贱子惜此别，赠送慙空樽。",
            "唯有清夜梦，相逐东南奔。"
        ],
        "title": "送仲明赴举",
        "id": "a96f7c27-34d9-42d6-9521-9531759e3ba3"
    },
    {
        "author": "李流谦",
        "paragraphs": [
            "河伯矜秋浸，望洋始一叹。",
            "是以太史公，身行天下半。",
            "可怜据坎者，寸尺尽霄汉。",
            "我友故英发，骧首轻皂栈。",
            "结束万里游，是行吾所赞。",
            "荣途听其遇，丈人教不倦。",
            "向来开说易，一语无疏传。",
            "曰为可用者，此本同世患。",
            "停舟佳山水，心目有奇观。",
            "更接摇麈谈，中夜光赫焕。",
            "我方堕吏罝，沮洳杂鳅蚬。",
            "眼看飞鸿翔，别樽恨不满。"
        ],
        "title": "送吕义甫",
        "id": "d9ea56a6-7632-46b2-ae02-77c8c5b309d4"
    },
    {
        "author": "李流谦",
        "paragraphs": [
            "理邃不可商，造极会其天。",
            "因黥乃南面，挟璧顾屡叹。",
            "安有鬼一车，蕴疑在目前。",
            "划然解积冻，澌泮千丈渊。",
            "吾尝赏淮阴，能录恶少年。",
            "大胜答溪媪，奇勋此舆权。",
            "水激可沃焦，酖毒怀与安。",
            "夫君珍所持，射市吞烦冤。",
            "束袂甘冥冥，一穴栖鳅鳣。",
            "真宰技自痒，驾以风无边。",
            "背水得众无，失驹约羣还。",
            "三月春已深，稳下三峡船。",
            "夔门有巨舰，谈嬉障百川。",
            "金华客五侯，气力足由缘。",
            "为君诵伐木，三扣临江舷。"
        ],
        "title": "忆乐季和",
        "id": "6d6a7e44-a65b-490d-b408-523ea2281799"
    },
    {
        "author": "李流谦",
        "paragraphs": [
            "芙渠固佳产，其末亦奇绝。",
            "此土乃物宜，厥包比柚橘。",
            "蔓引茎自遂，泥蟠体仍洁。",
            "一丝戏傀儡，众窍殒鯈忽。",
            "七月陂塘秋，千盖偃寒碧。",
            "俚语名带花，脆嫩若无骨。",
            "如船近诳诞，似玉孰追削。",
            "瞿昙况真理，秽浄本同出。",
            "花实根相连，因果非两法。",
            "君看入口处，一片疑嚼雪。",
            "溽暑肌如熏，毒酲肺欲裂。",
            "只应萧爽时，便是清凉国。"
        ],
        "title": "食藕",
        "id": "486d1558-8b1e-4fc0-adb8-0b62f3274476"
    },
    {
        "author": "李流谦",
        "paragraphs": [
            "回也真贤哉，陋巷一箪食。",
            "卒然问为邦，所告王者事。",
            "轲亦印微言，曰可禹稷配。",
            "学道则爱人，偃昔尝有志。",
            "他时武城絃，嘿与圣意会。",
            "聊寄莞尔笑，汲深孰知底。",
            "欲令诵所闻，姑以割鸡戏。",
            "圣贤存心处，万类宅生地。",
            "先生为己功，及物乃糠粃。",
            "十室有忠信，百里吾敢鄙。",
            "六经作县谱，赵张不到此。",
            "春风七条丝，可以驯桑雉。",
            "尧舜治天下，乃与治射比。",
            "一朝坐廊庙，用有大小尔。",
            "我昔从公游，顽璞不受砥。",
            "经时去函丈，榛棘撑肾胃。",
            "朅闻卫返鲁，倦马始休辔。",
            "欲申趋隅问，已作横策起。",
            "人生楦宇宙，孰为不朽计。",
            "著书有存亡，德业亘千祀。"
        ],
        "title": "送孙宾老宰丹棱",
        "id": "f5dccbf4-fabb-4c85-8821-4a07be3fe0fc"
    },
    {
        "author": "李流谦",
        "paragraphs": [
            "祝融职司南，凭宠不遗力。",
            "呀呀三足禽，败羽悬枯腊。",
            "釜鬵糜碎鳞，无地此身著。",
            "楚炬方烘秦，汤征未自亳。",
            "梦想千丈冰，快踏赤两脚。",
            "少憩修竹林，泉水鸣㶁㶁。",
            "岸巾对飒爽，污垢亦小濯。",
            "蒯通据鼎耳，反唇乃幸脱。",
            "叩头祝西风，驾言马可秣。",
            "危喘已强支，旦夕恐不续。",
            "俗情傲寒灰，赴热犬争骨。",
            "灼肌岂暇顾，甘作蛾殒烛。",
            "君看孟尝客，乃笑翟公雀。",
            "呼儿进胡床，佳月可人白。",
            "一醉无渭泾，举盏新酒滑。"
        ],
        "title": "苦热",
        "id": "7fd8a16b-9d38-48fa-b367-2614f87e5875"
    },
    {
        "author": "李流谦",
        "paragraphs": [
            "深居毒歊烦，沸鼎游羣鱼。",
            "金凉念何许，颇欲膏吾车。",
            "行行有佳处，舍南得精庐。",
            "方塘水泠泠，嘉树阴疎疎。",
            "寒光四围之，气象豁以舒。",
            "清浊本相形，暑去不待除。",
            "赤脚踏潺湲，褫带凌空虚。",
            "杯盘固草草，言归且徐徐。",
            "山僧擅幽胜，意轻南面孤。",
            "久矣不复贵，厌弃同污渠。",
            "贵人便宴安，大第如清都。",
            "华堂贮窈窕，高门列车徒。",
            "往往慕闲旷，偶此乐有余。",
            "蛇蚿漫相怜，鹏鷃端异趋。",
            "不如听鸣禽，劝我提胡卢。"
        ],
        "title": "游水陆院",
        "id": "dba821a4-381d-4bfb-9cb0-68e1a006810a"
    },
    {
        "author": "李流谦",
        "paragraphs": [
            "美璞出丛阜，径寸藏尺水。",
            "堂堂大导师，钟灵此其地。",
            "荒坑名老君，故老说遗事。",
            "仙佛势不敌，北面昔所试。",
            "烟云龙蛇窟，风雨鬼神会。",
            "珍重住山人，浄观惬幽邃。",
            "半偈起冥晦，径欲裂冠袂。",
            "同行一微冁，落日姑整辔。",
            "在家固出家，象服何必异。",
            "君看童其颠，已落第二义。"
        ],
        "title": "游安乐道院",
        "id": "57402aff-d599-424d-8543-cdd4ccdd763c"
    },
    {
        "author": "李流谦",
        "paragraphs": [
            "诸天享备福，宫殿常随之。",
            "骄王擅雄富，钟鼓具不移。",
            "巨细无实相，一种生幻师。",
            "君家数尺峯，在处供娱嬉。",
            "衡嵩接几闼，岷峨入提携。",
            "只作如是解，天地皆目瑿。",
            "君言勿作剧，丐我琼琚词。",
            "援毫不能奇，永愧崭绝姿。",
            "烹茶炷炉薰，𡷾崒缭轻丝。",
            "如云出涧壑，顷暂万国滋。",
            "请以小喻大，人才亦如斯。",
            "我无适俗韵，梦想怀崟𡼭。",
            "借渠琳琅响，和我兰荃诗。",
            "明朝谢冠服，云根有茅茨。"
        ],
        "title": "袁季海别驾以所藏灵壁石诗轴见示为此篇",
        "id": "806bca85-0857-4f2a-b4e4-ede8a2d0aa0d"
    },
    {
        "author": "李流谦",
        "paragraphs": [
            "振奇欲何夸，颇疑造物者。",
            "两山擘其间，放此江东泻。",
            "不知太古前，宇宙孰坏冶。",
            "疏凿著夏书，固自人力假。",
            "巨崖切汉起，入眼惊见乍。",
            "影临数州迥，根插九地隘。",
            "积铁老风雹，巨焰莫镕化。",
            "面恶骇夔魖，姿妍悦美姹。",
            "城郭巧刻划，屏障工组画。",
            "髻鬟直高绾，剑槊寒可□。",
            "抗立拟分庭，孤撑独称霸。",
            "骈罗纷儿孙，拱揖俨宾介。",
            "盘空矫鸾鹄，饮溪走牛马。",
            "裂绞贯钩鏁，翠项披绛帕。",
            "碎砾星宿稠，乱石豹熊跨。",
            "钱叠藓晕重，鳞坼树皮撦。",
            "万甓累如甃，一桉平若砑。",
            "宽博敞坛墠，斜倾覆簷庌。",
            "悬空疑崩欹，丛密苦蒙絓。",
            "中断路已尽，合处天无罅。",
            "周遭窘汉围，赤露经秦赭。",
            "怒觜忽横出，狂湍助喧骂。",
            "突展壮士臂，交锋报睚眦。",
            "飞瀑綀垂素，响溜钟调哑。",
            "嵌窟谁剜刳，窍窦饱冲射。",
            "阳光昼隠见，云气晓包藉。",
            "烧余通鸟耘，微缺有蜗舍。",
            "妇肩頳背筐，樵指虚枯槎。",
            "巖葩浅深杂，山木高低亚。",
            "月黑吼饥虎，竹深见眠麝。",
            "猿捷菓垂接，禽轻枝倒挂。",
            "往者国柄分，羣雄用狙诈。",
            "阻兵割方域，狂心各侈哆。",
            "一夫比剑阁，百万戈甲卸。",
            "负固不一姓，强嬴殒函华。",
            "王灵今一家，女织男耕稼。",
            "溪鱼肥入罾，村醪贱可贳。",
            "舳舻日下上，何曾舍昼夜。",
            "儒绅企荣途，行有不俟驾。",
            "估客聚百货，乘时沽善价。",
            "载考江发源，其微酌杯斚。",
            "坤轴听回斡，阴机默操舍。",
            "弥漫众流会，灌注一门下。",
            "旁束状殊窘，屡曲意不暇。",
            "腾涌山合沓，飘溅雪飞洒。",
            "峻迅出暂顷，澄渟或时且。",
            "积油黯覆盎，征鼙浩飞瓦。",
            "日月在吐纳，雷电生叱咤。",
            "蛟鼋护老湫，鸥凫狎浅汊。",
            "涸涩苦穷冬，漩洑怖炎夏。",
            "逆溯魄自褫，顺涉心犹怕。",
            "茫茫苍溟浸，落落洞庭野。",
            "万折期必至，愤屈当一写。",
            "微官能我诱，里落腐鼠吓。",
            "三年客中都，唯了湖山债。",
            "万里徒往来，百艰每吁唶。",
            "一滩一危恐，奔湍剧旋輠。",
            "颠反常不持，疾风闪荷盖。",
            "百丈偶绝牵，刃交俄失靶。",
            "山行避涛濑，竟日劳髀胯。",
            "假寐易成魇，惊呼亦多嗄。",
            "瘦骨烦拄支，垢容招嗤怪。",
            "忠信固凭倚，内省辄摧谢。",
            "贝叶丐慈护，牲牢乞神嘏。",
            "深惬唯壮观，此殆天所借。",
            "曩贤近交臂，佳境倒啖蔗。",
            "夷陵忆文宗，小却宁芥慸。",
            "孟韩有正传，圣道识根派。",
            "黄牛功配姒，法当祭之社。",
            "辇石肆威怒，斯言吾久讶。",
            "秭归傍云岑，地恶记人鲊。",
            "重吊湘波魂，忠言弃土苴。",
            "江蓠续遗些，异代称屈贾。",
            "宁胡悯国艳，可忍千金卖。",
            "却笑效颦女，炙面不肯嫁。",
            "巴东仅三户，突兀著大厦。",
            "一掷叹老张，岂但震盲聩。",
            "峩峩神女峯，索漠古台榭。",
            "纤辞秽高仙，宜诛未应赦。",
            "行行到巫山，风烟鬰桑柘。",
            "瞿唐送残险，性命脱罟获。",
            "关头跃马帝，炷香重再拜。",
            "乡音近嶓岷，归梦绕松槚。",
            "韩公喜见蝎，正比怒嗔蠏。",
            "人情有夺移，适意固暂快。",
            "妻孥知我还，欢呼及姻娅。",
            "僮奴洁衣褠，争挈壶觞迓。",
            "灵鹊占吉噪，金虫缀寒灺。",
            "扫我钓鱼石，整我插书架。",
            "栈羊拨香糈，蔬畦剪霜芥。",
            "万事置勿问，但办供客炙。",
            "人生寻尺地，蚁宫共世界。",
            "一斑仅豹窥，大庖姑蚋嘬。",
            "就令十年读，未胜行天下。",
            "耳目异闻见，襟灵豁陋寡。",
            "杜陵半九州，诗史入嘉话。",
            "马迁多经践，有文资博雅。",
            "吾慙笔墨斐，丝麻视菅蒯。",
            "未能朋俦矜，粗足儿童诧。",
            "尚及日南杯，呼春送腊蜡。"
        ],
        "tags": [
            "洞庭湖"
        ],
        "title": "峡中赋百韵",
        "id": "2fc83a42-a041-491d-812f-a1e67c64a4ab"
    },
    {
        "author": "李流谦",
        "paragraphs": [
            "斲月如冰轮，不知几玉斧。",
            "寒光十万里，余影到牖户。",
            "我病欲强出，瘦骨怯风露。",
            "技痒时不禁，窗隙窥皓素。",
            "年年到中秋，此夕日夜数。",
            "酒熟客不至，景胜人或负。",
            "燕鸿初何心，亦作不相遇。",
            "拊几但悲啸，看剑欲狂舞。",
            "幽虫不相干，空阶自言语。"
        ],
        "title": "中秋月色甚佳病不及观",
        "id": "95f5cf88-ab7d-47c7-9332-0c486c6a8bd5"
    },
    {
        "author": "李流谦",
        "paragraphs": [
            "学者一大事，最重出与处。",
            "用行舍之藏，孔颜独相许。",
            "参赐地位高，窥牖不得覩。",
            "而况未见圣，一曲株守兔。",
            "入林恐不密，狷者或拒户。",
            "如蜗护一壳，槁死竟何补。",
            "营营夸毗子，意常在腐鼠。",
            "钟鸣尚迟回，颠沛慙末路。",
            "细评谁失得，未易较吴楚。",
            "圣贤具成体，以道为钲鼓。",
            "适时不俟驾，枉己一揖去。",
            "而我本来心，湛如太空故。",
            "先生平生学，此理超圣处。",
            "浮沉四十年，夷险随其遇。",
            "初无周南恨，内乐侈圭组。",
            "名高天不掩，舜聪彻幽阻。",
            "门前裹轮车，急急戒徒御。",
            "企首洙泗上，进退绰有裕。",
            "富贵调儿童，嗔喜狙赋芧。",
            "此同伐国问，何乃至君子。",
            "愿出有用学，不朽在斯举。"
        ],
        "title": "失题",
        "id": "a2d8e349-829d-4093-b9d0-0f6458473b8d"
    },
    {
        "author": "李流谦",
        "paragraphs": [
            "取友须四方，不去谁汝絷。",
            "君慙栈豆恋，自了非骏骨。",
            "王郎惠然来，车从暖寒寂。",
            "鸾鹄照清泚，余子可厮役。",
            "手把一纸书，髯兄我重客。",
            "白虹贯襟袖，新诗玉剖石。",
            "女须翁绝怜，茂苑兰所宅。",
            "殷勤记君意，倚頼耕寸笔。",
            "一朝存没异，怅恨头欲白。",
            "慰眼君自足，有儿况英物。",
            "盘谷宗斯文，向来指正脉。",
            "遗藁敬相授，补亡缀离析。",
            "此翁不可见，此婿未易得。"
        ],
        "title": "勾龙元应以诗送王子友从谯绵竹之招语多见及次韵奉酬",
        "id": "ce7d7b1e-14d0-4c83-9b56-8b99729b2d24"
    },
    {
        "author": "李流谦",
        "paragraphs": [
            "博大真人哉，妙谛形而上。",
            "林林总雏婴，万生同负襁。",
            "赴者不可数，百川纳溟涨。",
            "随取即随给，孰识无尽藏。",
            "胜报如所证，岂特妙好相。",
            "龙天至幽严，窥觇辄稽颡。",
            "开图万名字，只作一佛想。",
            "风影可捕耶，变现自惚恍。",
            "俛应区中缘，兹愿固深广。",
            "君看朱两轓，非真亦非妄。",
            "化身元宰官，台符更两两。",
            "祕言出宝笈，其品名寿量。",
            "一丝起炉薰，洗耳钟磬响。",
            "搢笏为公读，万劫一俯仰。"
        ],
        "title": "献万佛图为张雅州寿",
        "id": "36738684-5dda-44c7-97ef-489e43940d14"
    },
    {
        "author": "李流谦",
        "paragraphs": [
            "九区混轨文，正宁垂衣裳。",
            "公家转洪钧，一气斡混茫。",
            "蛮夷奉琛贡，月窟东扶桑。",
            "至今有遗黎，盛德登乐章。",
            "溢庆久愈衍，丹穴俱鸾凰。",
            "祖烈肖挺挺，德音续琅琅。",
            "尊彜琢璠璵，荐庙流中黄。",
            "铜符专城居，健翼翕不张。",
            "黼座录故家，云路登方将。",
            "省寺窥步武，禁闼觇翱翔。",
            "相门出鼎槐，八叶有前芳。",
            "一樗无所材，拥肿蔽道傍。",
            "门户岌重大，俛首慙肯堂。",
            "得邑万山间，昼夜鞭跛䍧。",
            "斗升頼急养，山海祈深藏。",
            "古人重己知，漆炭固未偿。",
            "靴板庭趋初，躔宿望煌煌。",
            "委身大炉冶，正惧呵不祥。",
            "丹鼎傥可舐，鸡犬同飞扬。"
        ],
        "title": "代上阆中章使君",
        "id": "87ef56a0-4bca-4e0b-a2de-20a1977ec03c"
    },
    {
        "author": "李流谦",
        "paragraphs": [
            "雄鸡鬭不解，血溅头上冠。",
            "强颜配二妙，并树栖枭鸾。",
            "绛侯资少文，礼乐责所难。",
            "物生宇宙内，故自安其安。"
        ],
        "title": "鸡冠",
        "id": "88f74302-10b0-4ac9-94d7-bd1b2475bbdb"
    },
    {
        "author": "李流谦",
        "paragraphs": [
            "秋苗扫地尽，春苗破土出。",
            "尚当积陈陈，那得有菜色。",
            "不知终年耕，未了一日食。",
            "守令民父母，贱士但俛嘿。"
        ],
        "title": "悯农",
        "id": "3660f0cb-3a63-4a0a-8925-c2db9e2eae73"
    },
    {
        "author": "李流谦",
        "paragraphs": [
            "秋光冷如冰，秋花淡无色。",
            "偶见此粲者，浓艳照孤寂。",
            "天寒翠袖薄，那得在空谷。",
            "东风嬖桃李，倚树三叹息。"
        ],
        "title": "木芙蓉",
        "id": "92370b61-9724-45a6-ad55-ad26961e85c9"
    },
    {
        "author": "李流谦",
        "paragraphs": [
            "公家枢近公，名在太史氏。",
            "天方濬其源，沃日势未止。",
            "郎君万金产，落笔粲珠琲。",
            "尚当战韦布，未可议纨绮。",
            "朝家录世旧，往往收琐尾。",
            "而况用才升，进擢不止此。",
            "邦刑托平反，哀矜盖天意。",
            "持此博亲懽，五鼎但口体。",
            "富贵君勿疑，信手著囊底。",
            "别君行十年，再见颓发齿。",
            "眼看上云天，归耕慰憔悴。",
            "猝猝万里别，念当一把臂。",
            "风雪隔异县，跛马不就辔。",
            "安得凌风翰，空斋坐歔欷。",
            "短章说殷勤，聊用笃友义。"
        ],
        "title": "送薛司直赴行在所供职",
        "id": "31280f4b-3b49-46e8-b91f-eb06bd95ba48"
    },
    {
        "author": "李流谦",
        "paragraphs": [
            "雅故非今朝，两门自金石。",
            "山头堕泪碑，宰木共萧瑟。",
            "幕府盖宝府，球琳琅玕璧。",
            "一一不可拣，于君况夙昔。",
            "常愧砾与瓦，照映乏颜色。",
            "于菟生则斑，窥牛乳尚湿。",
            "其传祗斯文，余事博悬掷。",
            "尝觇赋千字，诵之当搢笏。",
            "戎索赞斗枢，杀气掩剑㦸。",
            "舂容凝香地，功用阒无迹。",
            "忽驱两轓去，惊鸿眇南北。",
            "专城岂不乐，所乐在母侧。",
            "扶舆度春风，霜毛未上帻。",
            "更著摩挲手，一起穷山瘠。",
            "中年每患别，连日足怅惜。",
            "方酌江上杯，送君又郊陌。",
            "熟思令人老，只有加餐食。",
            "尚余黄发期，好语为再出。"
        ],
        "title": "送勾龙伯秋出幕守三荣得出字",
        "id": "5fe52073-4cd0-4fe4-9fec-91ba6a80a125"
    },
    {
        "author": "李流谦",
        "paragraphs": [
            "干坤萍在江，日月蚁旋磨。",
            "吾生与化俱，反照若观火。",
            "蛮触鏖两鬭，臼圈听一簸。",
            "射钩仍相国，嬖者死于饿。",
            "种瓜乃故侯，蹶张终上佐。",
            "支离竟能贤，青黄未足贺。",
            "炷香阅兹理，万事一笑可。",
            "城南有豪士，岂但雄于货。",
            "麒麟梦不到，林沼计未左。",
            "便斋惬清閟，凭几了众伙。",
            "胸中大水镜，月皎云破堕。",
            "世故自起伏，一瞬奔马过。",
            "金石波空流，桧杉老不挫。",
            "他年观河性，依然等髫鬌。",
            "我友王郎子，笔墨出笑唾。",
            "酒酣洒素壁，埃𡏖不敢涴。",
            "春梢有余妍，秋林气磊砢。",
            "弹指四时具，转物子亦颇。",
            "此机与我同，妙出一关锁。",
            "予生拙行世，泥涂笑鼈跛。",
            "但存阅世眼，空花已成果。",
            "从今识沉冥，甘作枯株坐。",
            "要知无所阅，到岸乃旋柁。"
        ],
        "title": "题宇文叔昭阅斋斋名予所榜也有王正卿画四时小景",
        "id": "9e8450c7-bed4-41dd-9954-d4da307634b0"
    },
    {
        "author": "李流谦",
        "paragraphs": [
            "读书必知书，枯枿不足斧。",
            "只词诣微隠，连轴皆剩语。",
            "枚生老宾客，笔力散雹雨。",
            "吴梁两骄王，横甚鬫哮虎。",
            "编须笑直前，调度岂儿女。",
            "刈萧培芳荪，远郑进韶舞。",
            "斯文岂徒然，丹石起病窳。",
            "操瑟走齐门，托身恐非所。",
            "老濞竟斧砧，埋骨无块土。",
            "梁亦殒牛祸，庙社几夺主。",
            "至今存遗编，快读气屡鼓。",
            "长卿素佞人，清芬愧兰杜。",
            "长门赋淫僻，主心侈莫御。",
            "百年校贤鄙，何啻跖与禹。",
            "黄郎眼如月，妙义窥肺腑。",
            "拈出标雅箴，霏屑纷落锯。",
            "枚生其伯仲，犬子但牧圉。"
        ],
        "title": "吾友黄仲秉读枚乘七发至所谓洞房清宫命曰寒热之媒皓齿蛾眉命曰伐性之斧感而作诗以示予予谓乘尝事吴已而去之梁斯言也殆为两君发欤贤司马长卿长门远矣因次韵以申其意",
        "id": "7f0189c9-d885-49fc-83a0-9f125aad831e"
    },
    {
        "author": "李流谦",
        "paragraphs": [
            "士穷百不谐，所向辄墙壁。",
            "堂堂百代师，往往遭削迹。",
            "闾阎侮出胯，逆旅或争席。",
            "虽然炯炯心，未易屈此膝。",
            "闭门师唐虞，清风入吾室。",
            "千古阅顷暂，八荒在几榻。",
            "从教厌藜苋，笔端有冰雪。",
            "出处云行天，得丧驹过隙。",
            "元龙吾畏友，万卷破丘索。",
            "抱耒耕莽苍，天民所先觉。",
            "平生湖海气，脊梁硬如铁。",
            "方其抵掌时，南山虎可缚。",
            "向来三年淹，聊以六月息。",
            "自予得此士，不作肝胆隔。",
            "隠然当一面，坚垒雄屹屹。",
            "偷儿妄窥瞰，不用苦笞掠。",
            "与之尘生甑，定自惊失色。",
            "不知破衣中，照人一尺玉。",
            "开门恭执贽，政恐子不欲。",
            "因成一笑粲，莫放百忧集。",
            "子敬爱毡青，何如我酒绿。"
        ],
        "title": "彦博为偷儿妄意作诗见贻次韵奉呈",
        "id": "9accba31-2efb-40f1-84ed-06e0a8c793ae"
    },
    {
        "author": "李流谦",
        "paragraphs": [
            "风雅有正宗，太山视丘垤。",
            "识者了珉玉，不尔远尧桀。",
            "咸韶久不作，日月遭薄蚀。",
            "空谷闭窈窕，市倡矜半额。",
            "谁知三百篇，学仙要仙骨。",
            "二南俱贤圣，展卷神已接。",
            "孝子或失爱，淑妇有不答。",
            "微言出宛转，幽愤破蕴结。",
            "侧耳无絃音，策策风振叶。",
            "少陵乃冢嫡，岂止论瓜葛。",
            "涪翁异代友，俱作蝉蜕壳。",
            "鼓旗付后山，掌股戯孟获。",
            "眼明见贤宗，我欲焚破箧。",
            "明珠不易得，收功在勤苶。",
            "一洗蛙与黾，骚坛许授职。"
        ],
        "title": "彦博见和暑中之作殊有新功复用韵谢",
        "id": "89d9ed4c-3d0d-452b-9500-9fde0eec3e4e"
    },
    {
        "author": "李流谦",
        "paragraphs": [
            "作吏无好怀，宁食三年艾。",
            "甚陋吾安之，所隶乃都会。",
            "文书如骂奴，吞噫不敢对。",
            "两眉或小伸，独有公等在。",
            "交臂露肝胆，不复事容态。",
            "月沼分賸馥，风轩共晴快。",
            "家餐听相挽，盘筯及笋菜。",
            "但苦王事迫，数离每增慨。",
            "岂非造物意，物莫能两大。",
            "况自掺裾别，至今胸愦愦。",
            "归来未黔突，日月倏逾迈。",
            "书往得奇报，已恐责留债。",
            "丈夫志远者，遑卹吠所怪。",
            "醉眼天不入，一饱真细碎。",
            "插貂与扶耒，此理本相代。",
            "持以敦薄夫，是事付我辈。"
        ],
        "title": "次韵姚宣孺见寄",
        "id": "c3e6bb2f-90ca-4e11-9994-b10e4f8575c4"
    },
    {
        "author": "李流谦",
        "paragraphs": [
            "春归知何时，庭草一尺长。",
            "风软不起尘，薄日如秋阳。",
            "裘葛固异宜，单衣已疎凉。",
            "妍红色事人，揽镜无余粧。",
            "青山只苍然，久要自不忘。",
            "枯藤引我去，栗留啭幽篁。",
            "濯足江无波，照眼竹有光。",
            "展旗三伐鼓，骚坛起榛荒。",
            "垂髫伏窗几，抵掌谈皇王。",
            "持之欲何施，海禽眩铿锵。",
            "风摇薜荔屋，尘集芙蓉堂。",
            "升斗尚何言，正比钩饵香。",
            "投老迟问道，欲觅闲中忙。",
            "社成莲亦花，歃血记此章。"
        ],
        "title": "次韵勾龙元应",
        "id": "cacf5905-a692-4e67-81f5-7168c6c8123a"
    },
    {
        "author": "李流谦",
        "paragraphs": [
            "平生不喜杀，杀戒宿所钦。",
            "累此多病身，蔬食慙未能。",
            "连日乏庖供，只鸡荐肴蒸。",
            "异梦发宵惊，截支血霪霪。",
            "旁立为咨嗟，或人惠嘉音。",
            "见牛未见羊，盍不推此心。",
            "万生均一爱，岂较人与禽。",
            "君看鸡遭烹，楚痛甚斧砧。",
            "抚枕矍然悟，此岂神所箴。",
            "惊魂欲违干，骇汗屡洒膺。",
            "内惧仍自欣，小差辄相惩。",
            "白璧护微疵，宁非忧之深。",
            "长平四十万，一扫轻蚁蝇。",
            "暴殄置不问，天邪匪聋喑。",
            "稔恶侈后罚，幽诛毒炮燖。",
            "冥冥思昔愆，栗栗厉素襟。",
            "赎鱼有前章，并以警侈淫。"
        ],
        "title": "偶连日食鸡夜梦有截一支者颇怜之有谓予言鸡之被烹酷过于是惊觉作此诗以自警",
        "id": "65633808-d0bd-4d94-88fe-c08e82ae49cc"
    },
    {
        "author": "李流谦",
        "paragraphs": [
            "二年客殊方，送君我乡邑。",
            "岂不念家山，对此好风月。",
            "何以慰羁旅，眼穿离鸿翼。",
            "寄声贺父老，壶浆迓郊陌。",
            "令君台阁人，九霄帝不隔。",
            "新书严入县，驱骥就辕轭。",
            "手持朱丝絃，欲奏南风律。",
            "此意宁不佳，此事未易得。",
            "姑置驯桑雉，先办绕床物。",
            "相顾一大笑，浮我当举白。",
            "长鱼随鳅鰕，枯泽未容尺。",
            "惊雷忽破地，起视已无迹。",
            "春湖波如天，酒作鹅儿色。",
            "映君眉间黄，领此醉勿惜。",
            "明朝出门看，扁舟大江侧。"
        ],
        "title": "以春草碧色分韵送朱师古知雒县得色字",
        "id": "af7170c3-75de-4932-968b-c98ebd79ab38"
    },
    {
        "author": "李流谦",
        "paragraphs": [
            "春以花故妍，花好不辱春。",
            "漫山烂桃李，由求盖具臣。",
            "国艳朝众芳，此花当不名。",
            "芳园丽韶景，点检能几根。",
            "东风未披拂，万红藏杳冥。",
            "过客白眼看，遂与凡木隣。",
            "一朝吐华艳，天日为之醺。",
            "绿樽有醇酌，及兹托慇懃。",
            "君看淮阴市，岂有国元勋。",
            "俗情傲未然，花笑当不嗔。"
        ],
        "title": "海棠未开对酒作此",
        "id": "a1aae95e-bf40-4b31-b989-4c5a6511e23b"
    },
    {
        "author": "李流谦",
        "paragraphs": [
            "一丝架空居，巧若出杼机。",
            "弥纶不知劳，终日周遭驰。",
            "相彼造为艰，中有鸱鸮诗。",
            "岂独考其室，为罝陷羣飞。",
            "口腹共此累，坐叹宁以疵。",
            "微我畋渔意，其端讵庖牺。",
            "雨过助浮妄，大小出琲玑。",
            "疾风轻羣脆，觑隙防藩篱。",
            "摩挲一寸腹，吾庐正于兹。"
        ],
        "title": "见蛛丝戏作",
        "id": "52b5033f-e51b-4f05-ba74-6af40ee7863c"
    },
    {
        "author": "李流谦",
        "paragraphs": [
            "吾家老仙一世师，挺特风槩老不衰。",
            "平生行己有本末，世人不知其天知。",
            "急流勇退人恨早，纤尘恐污白玉姿。",
            "精神强健腰脚轻，鬖鬖白发明鬓髭。",
            "盘谷亭前一幅巾，子掖孙携翁笑歖。",
            "无官一品钱满屋，汝辈持底逃寒饥。",
            "指心一点物非物，向来所贮惟不欺。",
            "慇懃宝此征后福，如印券契火灼龟。",
            "我勤朴斲尔涂垩，障护风雨期勿隳。",
            "庭前百拜领翁语，有毫发愧非翁儿。",
            "季也才力百倍予，天之报翁或在兹。",
            "得其一体敏且强，遇事雹落雷电驰。",
            "莫嫌掾尉官职卑，正欲小试观异时。",
            "弟兄赠言出寸丹，岂但趣和同儿嬉。",
            "伯氏有德君子哉，发言不妄如发机。",
            "叙文千字炯星日，是病苦者之神医。",
            "愿子铭几铭盘盂，骅骝万里未易期。",
            "悲莫悲于生别离，鴈序可忍霜风吹。",
            "丈夫远怀在门户，正使蚁聚终奚为。",
            "酒阑上马飞鸟疾，我亦安能空鬰鬰。"
        ],
        "title": "无害弟之官梓林伯氏无亏序送之极兄诏之义予言赘矣姑以其意而申言之",
        "id": "7c0e67c3-f8b8-4c7b-b07c-99a0dbe03349"
    },
    {
        "author": "李流谦",
        "paragraphs": [
            "霜风著林不停吹，天涯有客衣征衣。",
            "问客今归有何得，一株老桂和根移。",
            "读书作文四十载，浪走不啻萍在池。",
            "束书随身乃封户，睥睨一甑蒙蛛丝。",
            "倾囊千金劝少贬，掉头一笑吾宁饥。",
            "学如木水有源本，朝贩夕售颜忸怩。",
            "市倡青红衒廛陌，窈窕深闭无由窥。",
            "清诗学自禀绳律，如嚼冰雪寒肝脾。",
            "平生交游半豪俊，如此人物见者稀。",
            "每拈佳句对客诵，谓是古作非今为。",
            "吾先君子坛级尊，子来谈笑容攀跻。",
            "我从弱岁同砚几，如今揽镜斑鬓髭。",
            "笑渠常遭俗眼白，短力不得相扶持。",
            "前日提笔试外省，我亦薄宦初来归。",
            "口占程文问中否，强弩破叶剑截泥。",
            "十月十日夜漏尽，小奚惊梦来打扉。",
            "云有吉报可速起，倒穿衣裳喘而驰。",
            "贺者已满坐无处，拍手怪我来何迟。",
            "淋漓一纸见名字，仓卒未省来其谁。",
            "喜欢不记语杂乱，但说老眼天不眵。",
            "明朝再拜酌酒贺，屋角一丈飞虹蜺。",
            "书生一第蜕骨耳，排风轶电方自兹。",
            "阿兄地下唤不应，门户藉子扶寒衰。",
            "乡闾朋旧夸地产，洗眼昼绣增叹嘻。",
            "孤童疋马颜色异，关吏偷语惊且疑。",
            "到家羊肥酒亦熟，山头松槚生光辉。",
            "坟前百拜谢教育，持身愿报父母慈。",
            "盘谷亭前白雪枝，春意稍稍回芳蕤。",
            "尊前不可无此客，花虽不言意惨悽。",
            "迟君急旋共一醉，青衫入手无闲时。"
        ],
        "title": "陈彦博擢第后归拜先墓作此送之",
        "id": "1295d018-8c2e-4f5a-af17-c760c2344c1a"
    },
    {
        "author": "李流谦",
        "paragraphs": [
            "五岁小儿初学步，绝艺亦知天所赋。",
            "想见九牛可倒曳，已堪赤手擒猛虎。",
            "向来瓮戏真伟观，傥非目击嗤浪语。",
            "器小犹须百斤重，挟以壮夫端恐仆。",
            "笑谈拈取两足上，电转风旋疾如许。",
            "便令百试百不失，父兄从傍亦矜诩。",
            "市人骇叹俱失声，我自平生未曾覩。",
            "武阳盛气盖全燕，寄区狡谋踣二虏。",
            "论年固已一倍长，此儿谁肯哙等伍。",
            "虎变鹰扬看异时，经营一饱浑细事。",
            "世人禀赋有特异，常理未可求其故。",
            "相秦童子才毁齿，说项郎君方断乳。",
            "拜归怀中笑橘堕，羣戏道傍知李苦。",
            "登门已解叙通家，对客颇能嗔字父。",
            "劾鼠狱词老吏服，汗简清规乃翁沮。",
            "卓识有此更惊人，彼以力称吾未与。",
            "行行三十成何事，但耗太仓如雀鼠。",
            "怃然自笑仍自怜，强说功名在迟暮。",
            "人言速成当不久，如我定应千万寿。"
        ],
        "title": "观小儿瓮戏",
        "id": "56ee1273-9b45-4540-8b72-b27ce07297ef"
    },
    {
        "author": "李流谦",
        "paragraphs": [
            "翻手为云覆手雨，自昔尝闻少陵语。",
            "年来雅道更萧飒，反眼朋游成越楚。",
            "便当续草绝交论，谁与重寻怀旧赋。",
            "一洗衰风振颓败，我为使君高此举。",
            "故人流落死未葬，藁殡萧萧泣行路。",
            "破棺露骨沙草秋，纸钱号风白日暮。",
            "伤心重念百年交，洒涕亲营一抔土。",
            "送丧不烦司隶传，择地当邻烈士墓。",
            "龟趺大字日星焕，马鬣新封鬼神护。",
            "恩流枯胔河海深，气激顽夫金石沮。",
            "渍绵高义古所尚，挂剑初心吾敢负。",
            "张陈未死已相贼，笑彼安能保身后。",
            "九原可作定慨然，想见沾衿泪如注。",
            "清沟突起惊创见，绣被吹来自何许。",
            "区区论报未足道，此段徒能戏儿女。",
            "沧溟可涸山可磨，我诗自可传千古。"
        ],
        "title": "文南朱使君葬其故人钤兵李侯士大夫高其风义作诗美之亦赋一首",
        "id": "c31d4bc1-8405-4521-915b-ccd1eda5b610"
    },
    {
        "author": "李流谦",
        "paragraphs": [
            "人言明月好，明月无私照。",
            "海水深不测，明月照无极。",
            "九州浩茫茫，明月无遗光。",
            "谁家高楼三百尺，上有浮云翳突兀。",
            "浮云翳月月不知，楼头美人空叹息。",
            "空叹息，何当赤手披云师，放出清光如白日。"
        ],
        "title": "明月篇",
        "id": "156127a8-0111-4ac3-9be6-0fa4739fb3d5"
    },
    {
        "author": "李流谦",
        "paragraphs": [
            "一砚能令一生足，感君投赠重金玉。",
            "人言当为文字祥，夜夜灯花寒吐粟。",
            "提携不到白玉除，安能细碎笺虫鱼。",
            "为君试草大鹏赋，九万里风生须臾。"
        ],
        "title": "谢宇文正甫惠砚",
        "id": "7e4fe30c-804f-4c2e-8012-9be6429746b6"
    },
    {
        "author": "李流谦",
        "paragraphs": [
            "疾痛呻呼痒搔抑，人言是觉岂真觉。",
            "问君非痛非痒时，觉何所之了不识。",
            "要知真觉无不觉，如日出海照万国。",
            "虽然亦莫如是解，政恐双睛翳金屑。",
            "扣庵欲觅住庵人，此人此庵何地著。",
            "蒲团纸帐睡未足，百虫薨薨残月白。",
            "六窗玲珑境超廓，个中自有真消息。",
            "兔走君前君不知，俊鹘豪鹰差一发。"
        ],
        "title": "题觉庵",
        "id": "5fc4bcad-44c7-4777-ada9-72621b6c5c04"
    },
    {
        "author": "李流谦",
        "paragraphs": [
            "将军百战摧骄虏，向来射石如射虎。",
            "分封不得一丸土，晚岁功名成梦语。",
            "古来志士穷者多，唾壶击碎奈命何。",
            "平生道力轻羣魔，巨舰岂肯摇微波。",
            "大千与我俱幻尔，是中无处容悲喜。",
            "西方仙人不可诋，破除忧患正须此。"
        ],
        "title": "张周倚下第作此唁之",
        "id": "f44a485d-72ce-4f38-8755-c37a303059b6"
    },
    {
        "author": "李流谦",
        "paragraphs": [
            "撑肠万卷不救饥，书生何苦攻书为。",
            "如烹太牢饮醇酒，无此肝肺无由知。",
            "阴侯把笔耕六籍，短檠荧荧照头白。",
            "又携束书作官去，此生此债宁终极。",
            "大州小州疲征输，文书急急如骂奴。",
            "家无二顷归未可，泮宫水冷乐有余。",
            "使君喜士比金玉，知子姓名吾所属。",
            "定当屣履迎王符，勿忧广文饭不足。"
        ],
        "title": "送阴次公赴荣州学官",
        "id": "5c0a854b-7fee-47c2-8e61-f8d24483e111"
    },
    {
        "author": "李流谦",
        "paragraphs": [
            "十年中秋不见月，譬之去国唯喜似。",
            "朝来氛翳崩厥角，天公粲然一启齿。",
            "夕月可占此其祥，枯龟未必知许事。",
            "黄昏天宇开琉璃，出云微觇抟空势。",
            "要人故自作迟迟，怅望岂知空岁岁。",
            "玉峰一掌开乔岳，银海千寻涌平地。",
            "光吞箕斗不自持，影薄鱼龙无处避。",
            "烟林差差鸟未定，露草涓涓萤暗坠。",
            "唯我心源初不动，炯炯摩尼照浊水。",
            "四门宏开众阴伏，六艺高悬百家废。",
            "余辉切勿丐老蚌，尤物溺人非所贵。",
            "何如美酒入诗肠，化作锦囊珠字字。",
            "南楼万丈高切云，弹压山川据要会。",
            "当年老子兴不浅，闲据胡床想风味。",
            "今人未必输古人，况复我友半杰士。",
            "凌晨尺纸飞羽檄，一约而来羶集蚁。",
            "夜如何其不须问，酌尽沧溟放君起。",
            "酒酣起舞踏寒影，满地琼瑶惊破碎。",
            "仙娥手拊丹桂树，裛裛天香落襟袂。",
            "洞天六六我所家，摩拍洪崖肩绮季。",
            "霞云不著著青衫，生恐羣仙笑憔悴。",
            "旁人劝我聊尔耳，仙娥好意君勿阻。",
            "海鲸背稳风力强，看我转头三万里。"
        ],
        "title": "中秋玩月以东坡诗不择茅簷与市楼况我官居似蓬岛为韵得似字",
        "id": "6f5674d8-f214-4337-b5fd-8e64f5fe5544"
    },
    {
        "author": "李流谦",
        "paragraphs": [
            "人家栽花为春忙，我家种柏求苍苍。",
            "柏生如盖荫百亩，痴红騃紫无残香。",
            "常言直道我家物，箧椟于今藏手泽。",
            "拈来洒涕不忍看，分付伯兄金玉质。",
            "去天一尺古蓬州，线路云端客自愁。",
            "年来在处熬膏火，翻爱此地真瀛洲。",
            "同居患贫别则恶，苦心害性空悽恻。",
            "不及林中反哺乌，日暮归来却同集。"
        ],
        "title": "送兄长赴蓬州职官",
        "id": "214cc7e1-5a30-4024-900e-37b3f16c4f7d"
    },
    {
        "author": "李流谦",
        "paragraphs": [
            "君家嶙峋两冰柱，黄尘涨天不敢污。",
            "阿云醉卧呼不譍，断碑零落荒阡雨。",
            "君今去作火井县，山中婴儿待慈母。",
            "前日一旱不堪说，危喘仅存无半缕。",
            "祝君到官百不问，置酒先须酌田父。",
            "从来和气致丰年，一笑能令粟盈庾。",
            "我方投犁学为吏，人言未可纸上语。",
            "今人古人岂相远，力行所知心自许。",
            "惟君可闻我可言，明日一尊黄鹄举。"
        ],
        "title": "石钧父之官火井乞诗赠行",
        "id": "3caecbdb-cf98-4304-8b15-9a3758d8f3d5"
    },
    {
        "author": "李流谦",
        "paragraphs": [
            "桃花未落春水生，百川合流如镜平。",
            "江神约束蛟与鳄，东阁郎君将母行。",
            "一帆万里无荆越，非雾非烟锁双阙。",
            "只今手持天下柄，相公身是稷与卨。",
            "潭潭大府琳琅都，翻翻㦸带缠金铺。",
            "朝回坐对彩衣舞，天上应有人间无。",
            "相门出相古来有，周公在前鲁公后。",
            "看君父子名一时，野人甘作扶犁手。"
        ],
        "title": "送虞提宫",
        "id": "647e82c9-7260-4cd0-aea9-6dd201bbb039"
    },
    {
        "author": "李流谦",
        "paragraphs": [
            "雨涨秋池三尺水，亦有秋风到池里。",
            "荷花颜色不如故，零乱寒芦并折苇。",
            "㶉鶒飞来依晚红，荡桨徐徐莫惊起。",
            "擘蓬截藕尚堪餐，一醉何辞碧筩美。"
        ],
        "title": "池上",
        "id": "e5f13082-0d13-4e24-a6c5-776e121701be"
    },
    {
        "author": "李流谦",
        "paragraphs": [
            "仁田义鉏德其种，晚岁坐看苗幪幪。",
            "先生一去不可识，但喜郎君实麟凤。",
            "一线微言惊道丧，九鼎斯文頼君重。",
            "圣门涛澜无畔岸，我尝操舟怯奔涌。",
            "中流夺魄不敢进，乱流而济渠甚勇。",
            "射鼷强弩勿妄发，弹雀明珠戒轻用。",
            "峩冠进之白玉堂，天高会借长风送。",
            "细寻耒耨竟谁力，铚艾犹传挂丘垅。",
            "朝来示我幽宫刻，再拜整冠辄成诵。",
            "乃知先生一世士，学如荀扬文屈宋。",
            "四边海宴中国尊，已叹铜驼没荒茸。",
            "转头饮马长城下，共指先几世争竦。",
            "竟不一官止韦布，大泽深丘老梁栋。",
            "岷江滥觞固未快，末流与海争澒洞。",
            "我闻天穷不再世，卜以郎君言必中。",
            "九京幽幽复何憾，一杯径往浇余痛。",
            "薤歌呜咽不成声，但觉风干云亦冻。"
        ],
        "title": "挽王隠君",
        "id": "10671a57-4a2a-40cb-b754-2f9774edef1d"
    },
    {
        "author": "李流谦",
        "paragraphs": [
            "维古女士都可见，过眼绝无一佳传。",
            "客来授我一编书，疾读不知双涕泫。",
            "夫人有子鸣斯文，吾从昆仑识河汉。",
            "胸中能贮百卷书，此岂只用裙襦看。",
            "前朝大老尊夫人，鬼蜮不量作儿玩。",
            "寒心仰屋窃叹语，志士如今刀斫案。",
            "唐安治中禄不薄，十亩东湖红烂漫。",
            "轻车在门忽折轴，恨如秋江盛不满。",
            "史笔在手吾宗英，宁爱一词没彤管。",
            "人生八十善可书，好梦仍长不为短。"
        ],
        "title": "挽王夫人",
        "id": "bfd96dc3-143d-480b-9d56-9054aaac3cc2"
    },
    {
        "author": "李流谦",
        "paragraphs": [
            "将军射虎不射石，石作于菟能没镝。",
            "翻然再控弓不力，俊鹘豪鹰眼前失。",
            "两泉后先今抗行，何物使之令人惊。",
            "泉出在山流在地，却似只从方寸生。",
            "沉沉玉甃碧双峙，旱为甘霖渴为醴。",
            "白鹤千年归不归，半夜空山泣神鬼。",
            "令君为政无近名，天以斯泉印其清。",
            "泉边有树仍蔽芾，他日思君于此地。"
        ],
        "title": "寄题天台临海白鹤庙康济泉为颜鲁子少卿作",
        "id": "232045f7-b28e-4ad3-986e-4058da483b04"
    },
    {
        "author": "李流谦",
        "paragraphs": [
            "云在山，月在水，合和二物谁遣使。",
            "云收但有千巑岏，月落惟余一清泚。",
            "向来为同复为异，欲说谁钳三尺喙。",
            "与君临流共一笑，影堕澄泓实相似。",
            "故应拄杖偶然来，那得泉中觅居士。",
            "人间八月秋更老，桂树无风波不滓。",
            "碧筩为樽酌清醥，琼瑶嗽肠雪冰齿。",
            "江妃为予舞凌波，老鹤不眠亦孤唳。",
            "酒醒忽忆三峰游，目光已在鲸鱼背。"
        ],
        "title": "云月篇",
        "id": "9ecebcdf-70b9-4819-a1b2-cd6ee4d37487"
    },
    {
        "author": "李流谦",
        "paragraphs": [
            "插架茫茫纷四部，莫向离骚泥蘅杜。",
            "文章何处如有神，心手相随鹰搦兔。",
            "长卿醉死文君垆，渠辈但可折简呼。",
            "浅慙入俚深入僻，纤丽恶淫寒则枯。",
            "欲张吾军子可恃，楚璞呈前燕石耻。",
            "擘波飞去定神龙，汗血牵来真骥子。",
            "人物有此未易求，颇将撷英泛其流。",
            "朝来车从照人热，乃肯访我投林丘。",
            "词华薄技无多道，少作吾今知悔早。",
            "相期圣处下工夫，一念超然蠲热恼。"
        ],
        "title": "次韵张通甫见贻",
        "id": "c4d97903-cb90-4072-b7a7-c6e5f2a1abc9"
    },
    {
        "author": "李流谦",
        "paragraphs": [
            "麒麟丹青了无梦，香火因缘已成癖。",
            "一堂风冷自分明，谁撮虚空强摹画。",
            "蔬食鼎烹均一茹，笑取菅麻视缯帛。",
            "风幡自作此分别，蛛挂一丝犹可惜。",
            "大千元不一毫隔，何处往来劳辔策。",
            "冥鸿远矣方控弦，一筯银丝好看客。"
        ],
        "title": "次韵宋才夫",
        "id": "d534ef4b-cbe3-481a-a1f7-c5fee54f99b5"
    },
    {
        "author": "李流谦",
        "paragraphs": [
            "先生不忧穷到骨，唯惜修名易埃灭。",
            "平生窗几辛勤功，语及云程辄呜咽。",
            "冷曹晨炊有不续，远道相从笑回曲。",
            "微言不足温饱人，羨渠著斗量珠玉。",
            "风霜岁晚念慈母，黄叶翩翩积行路。",
            "烹鸡奉餐蔬自煮，繄我独无悲此语。",
            "大厦千间要封植，期君当作垂天翼。",
            "朋友之乐可乐不，昔人愿封万户侯。"
        ],
        "title": "王子友示诗次其韵",
        "id": "d63c6dc7-dfff-4d07-ae13-e1bb05ae7e8a"
    },
    {
        "author": "李流谦",
        "paragraphs": [
            "书生一第如登天，如君何啻坂走圆。",
            "要知笔头有河汉，向来元未窥微澜。",
            "得官莫厌百僚底，水激三千从此始。",
            "白藤肩舆照路光，小慰当年择邻意。",
            "岷山势压西南坤，霞裾风袂潜仙灵。",
            "公余有暇纵幽讨，为我一吊张白云。"
        ],
        "title": "送黄仲武尉青城",
        "id": "a5f3e061-9468-4b46-8ec4-2b2ec6e48c3c"
    },
    {
        "author": "李流谦",
        "paragraphs": [
            "身长七尺面一尺，眼若电光鬓若棘。",
            "腰间大羽不妄发，长空弦落鸟随踣。",
            "汉家夫子方少年，东平月窟西酒泉。",
            "不须武阳兵十万，不用都尉卒五千。",
            "愿得君王一寸铁，断取楼兰献北阙。",
            "笑提金印归去来，五湖茫茫波浸月。"
        ],
        "title": "失题",
        "id": "54b65baa-3554-4c7b-b306-75e37e03354f"
    },
    {
        "author": "李流谦",
        "paragraphs": [
            "岱宗峥嵘乃为岳，丈夫可不志特达。",
            "平生论人每如此，杨子入眼吁可愕。",
            "清班突见颀而长，开口四坐薄晓霜。",
            "自言磈磊不可茹，正须一吐空肝肠。",
            "太学黄虀了残业，又携束书去挈挈。",
            "偃㦸韬戈吾已衰，快刀斫案子甚决。",
            "古人作事令人惊，今人岂不如古人。",
            "折枝要是不为尔，长剑在手无蛟鲸。",
            "杨子杨子吾所许，举杯酌君肝胆露。",
            "期君直到黄发时，无使英名一尘污。"
        ],
        "tags": [
            "泰山"
        ],
        "title": "送杨嗣清国录出倅广汉",
        "id": "9e10f13a-8d9a-4105-b25e-5c57375e7f6b"
    },
    {
        "author": "李流谦",
        "paragraphs": [
            "爱山仍以山名斋，问山何许簷周回。",
            "午窗睡足一笑起，风吹市声不到耳。",
            "插貂鸣玉主人事，山不撩君君自戏。",
            "细思却合幽人居，分我半几来读书。"
        ],
        "title": "书薛公肃山斋",
        "id": "d1287be8-793f-45b2-8d9a-d7c66d42194f"
    },
    {
        "author": "李流谦",
        "paragraphs": [
            "判司碌碌尘埃间，可能老此横海鳣，一朝雷雨插两翰。",
            "九江风高浪如屋，万里扁舟帆一幅，梦魂先遶湖山绿。",
            "玉除有地容著身，且为岷峨起斯文，莫来憔悴随鸡羣。"
        ],
        "title": "送杨元功",
        "id": "1ac515c4-f04d-4382-8132-b6bacfd88577"
    },
    {
        "author": "李流谦",
        "paragraphs": [
            "北风号霜脱羣木，送客东门车万轴。",
            "城中人家作儿啼，若为四角生华毂。",
            "公今未上九天上，身虽去此犹在蜀。",
            "边头张颐万虎兕，一食不饱吼振谷。",
            "况闻天骄屡窥瞰，往往危机生隠伏。",
            "欲宽九重宵旰念，分付若人一夔足。",
            "钱如流水粟如雨，指顾之间叹神速。",
            "公方揽辔使一道，百吏毛寒颈仍缩。",
            "隳者振职污者澄，如临鬼神不敢渎。",
            "峩冠置之一堂上，不劳折箠四夷服。",
            "天生此材必此用，楩楠本为渠渠屋。",
            "孤生蒙庇逾岁月，况复鸰原辱甄录。",
            "明年春风二三月，更看枯根回寸绿。"
        ],
        "title": "送王总卿",
        "id": "ccab735d-c035-42e2-a1d6-b2e7b9fad1e8"
    },
    {
        "author": "李流谦",
        "paragraphs": [
            "金龙直岁当玄冥，忆公剖竹江阳城。",
            "碧鸡坊中驻千骑，裁诗饯送双旌行。",
            "逢人到处说项斯，岂贱子故唯先盟。",
            "一官泮水谢推挽，挟策仍许从诸生。",
            "只词华衮岂易得，再以荐墨光姓名。",
            "一朝去我生怊怅，呱呱欲作啼雏婴。",
            "向来宦海四十年，白首一节无斜倾。",
            "只今耆旧直可数，曷不往矣司机衡。",
            "诏书连年到西蜀，归田奏上羣儿惊。",
            "西南夷蜑惟稽颡，男耕女织鼓不鸣。",
            "庙堂彻桑戒无事，正以卧护烦老成。",
            "犬羊腥羶亦人耳，悦安恶扰皆其情。",
            "不须谈兵但饮酒，帅非尔帅乃父兄。",
            "秋光如水浸行色，牙纛猎猎风有声。",
            "毡褐迎道沸羣獠，弓刀绕帐森千兵。",
            "丈夫未遂调燮事，华皓得此亦足荣。",
            "观公畜德有余地，如海既酌随复盈。",
            "晚福衮衮盖未艾，善颂何以歌箫笙。",
            "更须书考二十四，永与松鹤同坚清。"
        ],
        "title": "送樊漕移帅泸南",
        "id": "1d246281-e0d0-41e1-a3c0-097acf717921"
    },
    {
        "author": "李流谦",
        "paragraphs": [
            "王郎妙墨石剖璧，正尔不从著意得。",
            "十日一水五日石，犹笑前人风雨疾。",
            "溪藤小幅白雪光，向来数笔衣不裳。",
            "浊河未清子未忙，但恐竟轴海变桑。"
        ],
        "title": "王正卿为作山水小轴作此促之",
        "id": "65d9fc09-d7db-4c6e-9a29-644806936a62"
    },
    {
        "author": "李流谦",
        "paragraphs": [
            "昔年九转金精荧，鸾幢鹄节飞青冥。",
            "偶同鸡犬舐残粒，至今未脱尘中尘。",
            "平生不识紫芝面，邂逅天涯忻一见。",
            "安有斯人可弃捐，置身只合金銮殿。",
            "急流勇退人所叹，上书屡请色不难。",
            "浩然笑涉重湖去，一节映照清湘寒。",
            "人生分愿各有赋，鸠鹏何必劳相慕。",
            "期君廊庙我巖壑，他日冰霜同晚暮。"
        ],
        "title": "送丁子昭左司湖南运副",
        "id": "56424ed6-dd17-4a80-b921-48184c93169a"
    },
    {
        "author": "李流谦",
        "paragraphs": [
            "我先君子官于涪，一时贤僚今在不。",
            "唯公直节贯华皓，千尺寿桧横霜秋。",
            "丈人静听请具陈，平生契义骨肉侔。",
            "简池解组过乡县，剧饮不去公遮留。",
            "似是兄弟姓则殊，诗藁半破犹勤收。",
            "合行使符蔡山下，先后召杜腾民讴。",
            "吾家万松荫黄土，公方千骑驱华辀。",
            "十年不见此邂逅，穷冬雨雪寒飕飗。",
            "未明投刺候门下，老阍窃语来何求。",
            "柳州先友一一数，山阳邻笛令人愁。",
            "岷峨气象抗湖海，近日人物几穷搜。",
            "如公当寘文石陛，一麾乃付近古州。",
            "苏家名称震戎夏，如崧降甫尼生丘。",
            "文献可征况美俗，黄堂坐啸万事休。",
            "公余兵卫绕画㦸，妙香一缕铃斋幽。",
            "神交千载尚谁可，子韩子文著床头。"
        ],
        "title": "送樊眉州",
        "id": "cd50a842-749e-4aa1-b20b-9291b53465c0"
    },
    {
        "author": "李流谦",
        "paragraphs": [
            "一代文章有图箓，天赐之履征九服。",
            "奉牲乞盟走珠玉，吴狂楚僭非此族。",
            "至今人望坛坫尊，风流文采被诸孙。",
            "丈人似是更酷似，大河一派来昆仑。",
            "华途不须移步到，忧国忧君心日老。",
            "匹马朝行人避骢，短奏宵归自焚藁。",
            "一朝倦拜青锁门，分符端欲宣上恩。",
            "再拜愿回批敕手，却与疲瘵丰鸡豚。",
            "青丝络头甘半菽，丈夫出处不碌碌。",
            "我亦昨夜梦山灵，苦唤西归理松菊。"
        ],
        "title": "送苏给事出知太平州",
        "id": "018326e3-a40a-4541-969f-36dede4a3dee"
    },
    {
        "author": "李流谦",
        "paragraphs": [
            "扶摇何啻九万里，盍不往作蛟螭腾。",
            "笑我真为折腰尉，如君雅称哦诗丞。",
            "辄班下寮愧连璧，屡爱新诗工琢冰。",
            "斫林与山出眉目，欲唤逋客招野僧。",
            "晚香入帘恨悒悒，坐恐瘦骨成棱棱。",
            "赏幽岂足废官事，净社久冷从公兴。",
            "芙渠薝卜一家耳，相看未易分级层。"
        ],
        "title": "宣孺斫庭前芦苇见山有薝卜入坐中示诗次其韵",
        "id": "18ec9b6b-fa4b-4b97-815d-8eb30f780a9d"
    },
    {
        "author": "李流谦",
        "paragraphs": [
            "西风振槁如发蒙，危亭创见心眼工。",
            "融成水月一合相，有似猛火烹铅铜。",
            "是时素节属重九，唤客一醉萸菊同。",
            "夜深跳鱼乱珂璧，起舞大叫骑鲸公。",
            "令君心澜了不起，摩尼返照万事通。",
            "拄颐但觉朝气爽，绕腰未羨黄金重。",
            "高情偶与幽赏会，妙语倒泻琼瑰胸。",
            "谁将玉笛吹晓月，透袂冰浓禁不彻。",
            "归来梦想通明观，一片湖光眼中见。"
        ],
        "title": "和钱大虚清映亭韵",
        "id": "9aceb86c-b607-4bb4-86ef-b9cf0d4e3fd0"
    },
    {
        "author": "李流谦",
        "paragraphs": [
            "乃翁儒林大宗匠，造化为炉铸卿相。",
            "坐与文皇致太平，玉骨如尘汾水上。",
            "斯文未丧不须嗟，仍喜郎君书起家。",
            "等闲一第唾手得，以此报翁其未邪。",
            "判北门事首峩豸，历阶而升姑少待。",
            "斗米迫人成远征，云梦胸襟何足芥。",
            "霜风猎猎吹征衣，登山临水伤别离。",
            "丈夫富贵恐不免，万里扶摇方自兹。"
        ],
        "title": "送吴志行监税",
        "id": "b8fb2e2e-84ff-4968-9bc9-590a8dd13099"
    },
    {
        "author": "李流谦",
        "paragraphs": [
            "昔人帝城愿一入，君今翩翩去何亟。",
            "向来一念君亲同，夜梦倚门人发白。",
            "人生适意富贵齐，况是求归真得归。",
            "江风饱帆不可挽，恰恰春好花浓时。",
            "君于文字识源委，笔势逼人殊亹亹。",
            "每来握臂相与言，我屡点头兴叹喟。",
            "三年厌踏东华尘，听鸡走马常踆踆。",
            "黑头使君岂不贵，腰间见绶我亦惊。",
            "蜀吴相望八千里，到家遥想慈颜喜。",
            "上堂跪觞下堂拜，应有辉光照庭戺。",
            "白鹤胜峰记昔游，醉墨淋漓在上头。",
            "君行有暇试寻觅，不知已扫黄泥不。"
        ],
        "title": "送王君弼寺丞出守临邛",
        "id": "9b5fff7a-ef7e-48fc-a3c7-37ea525baf30"
    },
    {
        "author": "李流谦",
        "paragraphs": [
            "文章末流乃科举，剽东掠西何等语。",
            "得者矜夸失者羞，其中往往分贤否。",
            "一官垂涎傥不勉，譬之北辕求适楚。",
            "诸君堂堂万骑将，折箠自足笞狂虏。",
            "收拾波澜著盆盎，却恐蛟龙愁窘步。",
            "信手拈来即三昧，安用区区备先具。",
            "朝窗暮几不停缀，宝玉牵联鬭奇富。",
            "论如过秦有古意，赋拟两都多杰句。",
            "朝来次第出示我，两耳卓槊惊咸濩。",
            "华歆便可置龙头，牧之岂肯居第五。",
            "我骇虚弦痛方定，未暇相从执旗鼓。",
            "请君勿见小敌怯，一战而霸在此举。",
            "归来净洗科场业，别与斯文立门户。"
        ],
        "title": "比观仲结诸公课会皆勍敌也行就举南宫作此赠之",
        "id": "9805174f-a7e8-4bef-a8c0-783be33558a1"
    },
    {
        "author": "李流谦",
        "paragraphs": [
            "宋十一叶圣天子，有臣伊皋佐其理。",
            "鏖兵孽雏褫天戮，手把降幡屡摇尾。",
            "周宣功大心愈小，盈而持之甚持水。",
            "龙墀端笏拜疏言，有室大竞唯多士。",
            "苍蛟渊潜百鳞骇，乳兕林蹲樵牧止。",
            "臣举所知匪臣私，取之乡国大瑰伟。",
            "后皇曰嘻毋留行，奔雷将车电摇帜。",
            "先生捧诏色不动，在泰拔茅以其汇。",
            "向来输写万渎海，人笑一蠡测涯涘。",
            "古人成人责礼乐，房杜頳颜诸葛死。",
            "屠龙觅肝荐雕俎，不如河鲂甘且旨。",
            "卑之试为目睫论，欲识强羸占国势。",
            "议和当有守和策，偃兵适恐造兵耳。",
            "焦头常居曲突上，有言复吞胸磊碨。",
            "先生领略首屡肯，悬知不作三窟计。",
            "欣然拔剑为公舞，舞罢飒飒回风起。",
            "孤生飘零踰岁月，感慨鳅虾共泥滓。",
            "石田蝗蟊仍数熯，抱耒空山欲何俟。",
            "叔孙大猾诚谬妄，狗监文章亦巴鄙。",
            "黄金傥筑燕人台，为问何如从隗始。"
        ],
        "title": "送任漕赴召",
        "id": "1460a754-0201-4abc-b59a-a975de4cd223"
    },
    {
        "author": "李流谦",
        "paragraphs": [
            "庭前梧叶西风起，三峡秋光净如洗。",
            "仙帆一舸此入觐，灵鼍击鼓冯夷喜。",
            "七闽山水天下奇，摧秀搴英瑞斯世。",
            "要知旷代乃一见，凤巢阿闾麟游畤。",
            "彤庭紫闼足夷步，万里西来将使指。",
            "西南榷牧古所重，阴削盗资宽国计。",
            "台家选任皆伟人，远极陇秦包越嶲。",
            "我公经略出咳唾，凛凛霜威肃颓靡。",
            "飞声一日到冕旒，四辇促还不留辔。",
            "从来大材须大用，岂有如公才一使。",
            "东夷盟血犹未干，豺豹固应防啮噬。",
            "公归为国须远谋，平跻两禁躐三事。",
            "飘零孤翮得广厦，晨啄暮栖方窃庇。",
            "骊驹清唱不忍闻，东望慨然增叹喟。",
            "他时黄阁未遐遗，犹愿登堂拜簪履。"
        ],
        "title": "代送陈都大赴召",
        "id": "034ba3af-017c-49bc-a5e1-e4bebd1998e7"
    },
    {
        "author": "李流谦",
        "paragraphs": [
            "诏书挥翰日边来，蜀有巨儒星杓魁。",
            "胸中深博布河汉，舌底霹雳降霆雷。",
            "先天溯流得绝派，大物不敢藏胚胎。",
            "回薄一气在笼络，奇神怪魃生愁哀。",
            "十年缚屋苍崖隈，脱帻掷去一笑咍。",
            "刺史惊呼失匕筯，遮道自挽封章回。",
            "先生闭门壁愈坚，高风一日兴浇颓。",
            "矫然轻世岂我事，此学施用真难哉。",
            "行止在天不在我，风动水涌如挽推。",
            "嗣皇继圣登禹稷，岂有此士遗蒿莱。",
            "二年劳公湖上行，看鹅酌酒春风台。",
            "手摩婴雏斧贪猾，蛟鳄半束角与顋。",
            "古人读易元用易，羲文祕妙今寒灰。",
            "汉儒妖异陷荒阔，但与瞽史相喧豗。",
            "子云晚出造根极，后生蜉撼轻嘲诙。",
            "安乐老翁独稽首，玄钥直付先生开。",
            "向来绪言见编简，去去勋业看崔嵬。",
            "弥纶乃是第一手，下者乃取支崩摧。",
            "宾阁顾予若嗟异，赠语愧乏珠琼瑰。",
            "眼看飞帆不得去，天涯逐食嗟徘徊。"
        ],
        "title": "送张汉州赴召",
        "id": "d78ee666-b385-4af2-9d66-6150811f50e7"
    },
    {
        "author": "李流谦",
        "paragraphs": [
            "君家如河出昆仑，横贯中国浮干坤。",
            "鼎彜勋绩烂星斗，编简文字垂瑶琨。",
            "到海喧豗势愈壮，约束蛟蜃驱鼍鼋。",
            "略分涓流溉下土，草木蕃润资其恩。",
            "先生绣衣吹霜风，一道生齿关寝飧。",
            "人家春园满桃李，随处秋社肥鸡豚。",
            "智效一官可能尔，尚于胜处非所论。",
            "胸中人物自著眼，伥伥待相嗤彼昏。",
            "古人过人本如此，事业自是为根元。",
            "我知先生在廊庙，定不碌碌为澄浑。",
            "颇恨未识元鲁山，一纸藻藉无媒援。",
            "只今相送九天去，风在下矣何轩轩。",
            "青云托附可无意，欲儿女语吐复吞。",
            "浩歌一曲豁清思，援笔江海蛟龙奔。"
        ],
        "title": "送晁子西提刑赴召",
        "id": "b92c560b-c083-43f6-a528-95ee18f007a0"
    },
    {
        "author": "李流谦",
        "paragraphs": [
            "山岳自高百谷下，向来无物使之者。",
            "骅骝合奉鸾和车，岂与黔蹄同一驾。",
            "英奇绝代难小了，泥滓投之辄悲咤。",
            "一朝拔去不可扼，震地风雷怯凌跨。",
            "泮宫先生自超特，鼎甲声称低董贾。",
            "眼明奎画照琬琰，万喙夸呼海倾泻。",
            "胡为不即天上去，识者怪吁狂者骂。",
            "或传凤篆来日边，流水为车龙即马。",
            "只应故是霄汉人，腐鼠未足鹓雏吓。",
            "九江水暖桃花肥，风色不惊神所借。",
            "只今岷峨抗湖海，贯玉编珠炯相射。",
            "台家议和不议战，太平有象须藻藉。",
            "小却犹当白玉堂，纵步黄扉方食蔗。",
            "嗟予肮脏每自哂，蚤年谩想牛心炙。",
            "一官漫浪不可说，可能更索山人价。",
            "五年投闲食不饱，揽镜颠毛辄生怕。",
            "道涂众鬼同揶揄，口不能酬面空赭。",
            "人生升沉亦何恨，但喜龙虎新变化。",
            "异时击壤为幸民，一犁亦愿从耕稼。",
            "金华夫子吾胜友，接武风云共闲暇。",
            "未应厚禄绝来书，寄声纸尾烦多谢。"
        ],
        "title": "寄送梁子辅赴召",
        "id": "566da31e-33dd-4195-950b-40077ece8999"
    },
    {
        "author": "李流谦",
        "paragraphs": [
            "持竿野叟踏帝腹，太史占星惊变色。",
            "白衣山人侍黄衣，军中指点相叹息。",
            "云龙契遇固畴曩，千载一合非人力。",
            "羊裘眠沙竟何补，坐视生民自肥瘠。",
            "功成乞身香案前，归侣松乔未为失。",
            "我公学传无尽翁，束发英名撼区域。",
            "杲日潜光众未覩，公独扶轮上霄极。",
            "此时际会如二子，鼎铉钧衡本公物。",
            "若为流落四十年，岂厌蓬壶薄瀛渤。",
            "龙飞天子第一载，收召耆俊诚汲汲。",
            "遥知问膳大明宫，论士到公先指屈。",
            "追锋一日来剑外，破浪帆开矢离括。",
            "朝廷未漆月支首，抱戈虎旅衣生虱。",
            "嫠不卹纬忧宗周，宁有裙襦能念国。",
            "堂堂甲兵满胸臆，可无奇谋宽旰食。",
            "我故人子得深知，平生一镞未破镝。",
            "欲随公去邈楚越，恨不身边插双翮。",
            "叔孙区区进大猾，谬谓书生用奚益。",
            "古来万里知戎情，何必缦胡半缝掖。",
            "愿公入对明光宫，西南豪俊手推出。",
            "我非其人敢觖望，市骏千金先市骨。"
        ],
        "title": "送何子应少卿赴召",
        "id": "fbcdf1ac-5427-4046-b456-f2af8a84ca49"
    },
    {
        "author": "李流谦",
        "paragraphs": [
            "盘谷先生坛级尊，万夫操槊辄歛魂。",
            "黄堂昼严绕华㦸，往往君来客打门。",
            "高谈错起风袭尘，醉眼相视月照樽。",
            "归来拊掌此快士，外无圭角中甚浑。",
            "吾家宰树已拱把，君亦荒殡生棘榛。",
            "小阮弟兄吾所敬，雾谷养就虎豹文。",
            "衔君至恩深到骨，手书盛德表九原。",
            "遣奴持送急开读，字字璀烂光瑶琨。",
            "兼金餽鱼客何陋，宝玉围腰吾敢嗔。",
            "九牛未可一毛数，大壑才以半缶论。",
            "崭然二雏亦奇俊，造物两眼如许明。",
            "由来孝弟动鬼神，宦学所自为根源。",
            "向来施设本此耳，欲著吾说听者惊。",
            "春风相送绿草野，为君一恸河汉翻。"
        ],
        "title": "挽李子和知县",
        "id": "2afdb1be-f988-4c33-8172-7b2cfa7c8ff3"
    },
    {
        "author": "李流谦",
        "paragraphs": [
            "晚风酣酣吹柳花，长亭送客日欲斜。",
            "春草春波两愁极，云驰千骑谁能遮。",
            "先生要是世所宝，大贝白璧金丹砂。",
            "生当龙墀侍黄繖，不尔凤阁挥白麻。",
            "州麾再把亦何事，但见桃李春家家。",
            "后皇顾远食每旰，一节又付夔与巴。",
            "荒山如石不可凿，要看雨露滋槁芽。",
            "黄金作瓯覆名字，软蒲作轮驾轻车。",
            "调和元气须此手，典谟勋烈非诞夸。",
            "小夫朽质谢镌削，尺寸不能供负叉。",
            "马羣一顾觉差异，便遣万里奔风沙。",
            "阿房变色人未信，勉之霄汉参飞霞。",
            "仆夫在门辄休驾，揆力不足慙蟾蛙。",
            "虽然此意万钧重，自矢报称其未邪。",
            "眼看帆檝不得去，缚以微官成叹嗟。",
            "他时黄闼眷簪舄，犹幸姓氏尘颊牙。"
        ],
        "title": "送夔路费漕",
        "id": "b5ccddbe-16f9-4326-b0ef-fa83ffef49ad"
    },
    {
        "author": "李流谦",
        "paragraphs": [
            "干坤不许一尘隔，谁倒天河濯秋色。",
            "鹄鹭心性冰雪魂，造物著意不仓卒。",
            "星斗并焕仰斯文，准绳不愆宗绝德。",
            "当年只作充闾喜，不知此人系邦国。",
            "锦囊名章小游戏，上公启齿叹孤出。",
            "太白要是天上人，少陵屡作诸侯客。",
            "朝来日照黄金巵，诸生登堂作生日。",
            "凤麟媲德公厌闻，丹砂续年笑无益。",
            "试问公家白发翁，五千微言不老术。"
        ],
        "title": "代人上李制参生辰",
        "id": "1a69c64e-1838-4df7-92fe-620429b21d95"
    },
    {
        "author": "李流谦",
        "paragraphs": [
            "司马家儿何等儿，家居令人撞坏之。",
            "长啸羯奴一绳縻，校三十里嗟已迟。",
            "新亭收涕仅自支，下者朽栋当积危。",
            "君看黄发掩面时，此殆天意非人为。",
            "一时埃𡏖埋精奇，褐衣怀珍去而违。",
            "老樵携畚动岳祇，委体毡庐玉投泥。",
            "向来扪虱气吐霓，元子眼膜无金篦。",
            "纵狼山林血黔黎，惨澹万古关河悲。",
            "先生异代论盛衰，使当若时未可知。",
            "指挥王谢驱羣鸡，狂童岂劳折箠笞。",
            "中兴天子周宣齐，炳燿常武烝民诗。",
            "囊封未报九地归，恨无伟烈光钟彝。",
            "我思若人涕沾衣，太阿不如两钱锥。",
            "鱼复阵石存遗基，故智犹为竖子窥。",
            "斯文未泯神所持，复有英雄发嘘欷。"
        ],
        "title": "挽安岳李令",
        "id": "6006337f-5acc-40a0-8228-0e6de3eb9856"
    },
    {
        "author": "李流谦",
        "paragraphs": [
            "周公山前倾盖时，再岁通家同骨肉。",
            "紫巖楼畔又从容，四方上下如相逐。",
            "别来每恨无见日，要见夙缘偿未足。",
            "公来临邛弄鸣琴，一官季氏仍寮末。",
            "移将远期为近期，天遣从公恐不速。",
            "尺书日夜苦相换，何止已多如笋束。",
            "淹留自春竟徂冬，出门如物絷两脚。",
            "一朝决去水赴壑，梦魂先到鹤山侧。",
            "下车一见开两眼，喜色分时破愁颊。",
            "约我不来公即来，一日不见公不乐。",
            "将闲文书猛拨置，唤好朋友细款曲。",
            "疾邪愤世时抵掌，怅往悲今忽嚬蹙。",
            "狂吞壮饮无空樽，长句短章几满轴。",
            "尊贤下士公盛德，忘义忘年吾敢辱。",
            "百年四海几知己，为公悲歌起衰俗。",
            "明朝翩翩随社燕，欲去暂留情最恶。",
            "黄花满头约重来，闻说床头酒方熟。"
        ],
        "title": "别临邛知县李允成",
        "id": "80dd286d-6ee2-4651-8ccd-11d13a62539a"
    },
    {
        "author": "李流谦",
        "paragraphs": [
            "客有可人期不来，昔人抱恨长悠哉。",
            "可得宦游同一处，家有如愿令人猜。",
            "郊东郊西踏春色，醉舞淋浪花插额。",
            "门前紫骝嘶东风，却折垂杨供马策。",
            "如君岂久居尘泥，好处人知天亦知。",
            "我非夔才识宫羽，此言欲验须他时。",
            "长桥离愁湿烟雨，去日更将归日数。",
            "从今把盏与题诗，故应半是思君语。"
        ],
        "title": "送才夫之成都",
        "id": "fc4cd9cf-650e-45bd-bf84-c9008c038127"
    },
    {
        "author": "李流谦",
        "paragraphs": [
            "白云先生去何从，烟霞高人继其踪。",
            "两朝恩光照巖穴，映墙竹柏清阴同。",
            "高人已注丹台籍，白云子孙食不给。",
            "人生有累岂妻孥，生羨金门羽衣客。"
        ],
        "title": "白云先生鲁叶殿丞交之父有隠节其居徽考所赐旁为魏高士守一庵高士上皇所宾礼庵亦赐地也高士亡矣而白云之后至食不给过之慨然为赋此篇",
        "id": "5868f4f9-58b1-4e89-9128-c83a66f1dc11"
    },
    {
        "author": "李流谦",
        "paragraphs": [
            "瓠肥不必缘糠覈，倒床鼾睡掀四壁。",
            "饭山诗好自应瘦，骑省赋成发先白。",
            "公子翩翩钟鼎家，宜有骚人歌锦瑟。",
            "数从癯儒弄文字，坐令二竖喜投隙。",
            "药裹关心始置之，往往呻吟出圭璧。",
            "由来物理论根种，虎生则斑鹰则击。",
            "浣肠濯胃固佳手，愈风却痁非此力。",
            "东风吹园花正开，新禽向人语磔磔。",
            "疾来相就破除之，万事可拼春可惜。"
        ],
        "title": "林夫体中不佳而能不废翰墨且蒙以文轴见教其天性所嗜如此敬叹不已既勿药作诗贺之",
        "id": "640ccb64-8104-44ea-81ba-1f292b3705b3"
    },
    {
        "author": "李流谦",
        "paragraphs": [
            "太霄杰观凌空起，非雾非烟护珠蘂。",
            "万灵操㦸夹危栋，中有丹书并绿字。",
            "走云飞雨泽地产，合璧联珠焕宸纬。",
            "尧图羲坟共彪炳，禹训汤铭角雄伟。",
            "冈陵松柏老如铁，华榜丹青新若洗。",
            "论思欲侍圣天子，寓直正须真学士。",
            "一时盛选孰睥睨，百代耆儒属宸倚。",
            "惟有我公瑞河岳，早与灵鼇争赑屭。",
            "丝纶飞藻倾两禁，弓钺专方雄万骑。",
            "从容裘带净岷陇，零落旗矛清筰嶲。",
            "畴庸王府侈三昼，告喜邮音传一纸。",
            "升华祕宇阶召拜，正位台符慰瞻徯。",
            "妄论斯文本神物，轻发其藏触天恚。",
            "开物成务非翰墨，贲饰干坤乃能事。",
            "周书九诰削邪叛，一品会昌夷僭诡。",
            "愿公亟从衮舄归，早就典谟垂万世。",
            "迂愚把笔自龆龀，裂纸悲鸣蛩蚓比。",
            "酸寒一尉不可说，尺璧光阴分马箠。",
            "待公勋业映彝鼎，勉葺巴芜歌俊伟。",
            "丝麻虽美收蒯菅，尚冀风人采舆隶。"
        ],
        "title": "贺王制置敷学之除",
        "id": "cb669698-6f1c-4d78-a3ca-13f5c7bb017b"
    },
    {
        "author": "李流谦",
        "paragraphs": [
            "平生心知我与君，余子碌碌耳未闻。",
            "相思辄命嵇吕驾，醉饮仍开孟公门。",
            "山城牢落情易动，翻然便作思家梦。",
            "笑言伏腊未一有，归办黄虀三百瓮。",
            "君才何止吞四溟，新诗诵过牙生津。",
            "猗那清庙复在眼，此作未许秦火焚。",
            "吾家丈人似居易，落笔成章了无讳。",
            "相从更作百篇诗，且尽中山千日醉。"
        ],
        "title": "文约用韵请别作此留之并柬签判李丈",
        "id": "1340d062-bd22-439a-99b7-ed06226c2879"
    },
    {
        "author": "李流谦",
        "paragraphs": [
            "可人如君不易致，惠然而来此天意。",
            "往往文字杂啸歌，儿辈倚墙吾敢诃。",
            "向来邂逅无此款，曲水风流嗟未远。",
            "爱君欲留君不留，一闻说归我先愁。",
            "亦知主人无德恋，多情合觑青山面。",
            "况闻涨江浪翻雷，毂生四角若为推。",
            "留君信自非人力，君虽欲去不可得。"
        ],
        "title": "留黄思忠",
        "id": "ab8967f9-5aa9-45ee-8755-2b58091f62da"
    },
    {
        "author": "李流谦",
        "paragraphs": [
            "今朝云裾下星汉，明日冰轮十分满。",
            "今朝海实荐蟠桃，明日潮头千丈高。",
            "君才与月争澄爽，君气如潮同浩放。",
            "如何不著廊庙中，不是考槃巖壑样。",
            "十年立朝儿辈惊，前日欲去亲留行。",
            "我虽流落未足恨，世间那有此友生。",
            "跻堂奉觞祝耆耈，仙骨应须饮仙酒。",
            "潮声不断月长圆，岁岁来为主人寿。"
        ],
        "title": "寿仲秉侍郎",
        "id": "9bdf8cfa-f80b-4002-96d4-753e8ccc8002"
    },
    {
        "author": "李流谦",
        "paragraphs": [
            "尝闻种德如种木，百年培壅犹不足。",
            "君看牛羊践履地，岂有寸椽撑破屋。",
            "我方撮发访耆旧，已闻定国多阴德。",
            "昆峯荐璧渊出珠，天敕百灵介多福。",
            "后来源委谁导之，刊木濬川君有力。",
            "一官缚死不须说，天定胜人理则必。",
            "鹓鶵览辉下其庭，一举万里羣鸟伏。",
            "我耕我获我其食，夸者流涎疑者夺。",
            "桃李荫繁春不留，琼瑰梦断月空白。",
            "煌煌貂冕侈殊渥，尚冀他时贲幽宅。",
            "死而不忘谁者是，呜呼公乎妥沈魄。"
        ],
        "title": "挽张主簿",
        "id": "a3ab9a19-34ed-4341-94c2-7c1dd68f50ff"
    },
    {
        "author": "李流谦",
        "paragraphs": [
            "踏空骄马蹄铁踣，万里一鞭惊灭没。",
            "青楼美人颜如花，笑揭珠帘邀客入。",
            "小槽珠溜红滴滴，左持琼觞右瑶瑟。",
            "得君一笑妾愿足，不用真珠量斗斛。",
            "歌声未阕杯未掷，城上归鸦带寒日。",
            "苍头进马莫留连，别院笙歌拥门立。"
        ],
        "title": "青楼行",
        "id": "15abbd9c-cd2a-445d-bd2e-c9c4c62dbc44"
    },
    {
        "author": "李流谦",
        "paragraphs": [
            "庭前紫薇初作花，容华婉婉明朝霞。",
            "何人得闲不耐事，听取蜂蝶来喧譁。",
            "丝纶阁下文书静，能与微郎破孤闷。",
            "一般草木有穷通，冷笑黄花伴陶令。"
        ],
        "title": "紫薇花",
        "id": "cb918f8b-2c10-4e3d-89af-74bad7231c55"
    },
    {
        "author": "李流谦",
        "paragraphs": [
            "我从职方究区域，江汉滔滔纪南国。",
            "厥田上上盖名壤，其人落落亦代出。",
            "卧龙伟烈雄鼎峙，雏凤英称冠簪盍。",
            "岘山风流亘千祀，鹿门隠槩轻九牧。",
            "地灵不与人存亡，王脉依然钟杰特。",
            "先生后出掩前哲，天公著手自斲削。",
            "如入宗庙识彝鼎，如开武库见矛㦸。",
            "早以命士战羣士，不怯小敌勇大敌。",
            "三年博士嗟洄沉，一等巍科登岌嶪。",
            "铜符千里小游戏，瑞节三川徧扬历。",
            "欲歌德业愧蜩聒，妄觇设施叹蠡测。",
            "爱民如儿吏不扰，以身为律人自服。",
            "恩波春醲疲瘵苏，美最飚驰冕旒彻。",
            "赐环成命众听耸，总计优除羣论咽。",
            "公止一方为福星，公归天下作膏泽。",
            "一方天下有大小，公则不校我所惜。",
            "周公居东逾岁月，东人愿留惜不发。",
            "西人衮舄待公归，鸿飞遵渚歌九罭。",
            "君子所至民父母，在此无恶彼无斁。",
            "我虽东人愿公归，不敢自私笑其狭。",
            "援毫为赋公归行，明日羽旄风猎猎。"
        ],
        "title": "公归行送王显谟",
        "id": "c7d3293f-da14-4c80-842b-6606f25423ab"
    },
    {
        "author": "李流谦",
        "paragraphs": [
            "锦官碌碌牛马走，邂逅僧庐欣握手。",
            "尝忆观灯夜相过，一时胜辈同樽酒。",
            "孤云岑绝西南陬，牢落重来说旧游。",
            "不知宦情薄如纸，掉头忽作商声讴。",
            "蚤年提笔战多士，晚岁功名梦相似。",
            "底事人生真足夸，华发犹能彩衣戏。",
            "霜空木脱秋山明，高风驾帆秋浪轻。",
            "细雨重阳好天气，红萸紫菊正思君。"
        ],
        "title": "送孙远仲知录解官归洪雅",
        "id": "e8bd0a9b-19de-45e8-bf5b-0be2ee1a0304"
    },
    {
        "author": "李流谦",
        "paragraphs": [
            "西风举扇挥浮埃，十年水曲并山隈。",
            "一朝尺一天上来，台家择才搜伟瑰。",
            "豫樟连云谁手栽，梁千尺观峥嵘哉。",
            "收拾虹蜺小低徊，如取万海纳一杯。",
            "济时策略招讥诙，翳氛卷尽青天开。",
            "还如调鼎须盐梅，众星错落环杓魁。",
            "欲谈近事树颊颏，旗矛委尘枪卧苔。",
            "祸生冥冥戒其胎，如公气象天可回。",
            "高论疾如破山雷，毋使缾罄空耻罍。",
            "笑渠佩玉救焚煨，往矣急挽波之颓。"
        ],
        "title": "用黎州梅字韵作诗送之",
        "id": "f15da1fa-97a4-479a-b9fb-b5f564c51dba"
    },
    {
        "author": "李流谦",
        "paragraphs": [
            "登山临水远送君，征鸿掠天不堪闻。",
            "临岐握手惜此别，车已载脂仆在门。",
            "骊歌未残心欲动，剪烛夜谈如昨梦。",
            "茂林已扫山阴迹，地黄犹注床头瓮。",
            "明朝咫尺隔沧溟，烟波渺渺迷羌津。",
            "我亦归来念离索，孤坐手取柏子焚。",
            "君绝畛畦我平易，肝胆相倾无复讳。",
            "春风万斛撒金莲，迟君更作连宵醉。"
        ],
        "title": "文约既行复作此送之",
        "id": "74e94037-81c7-49e9-9da5-450fe86dd5d0"
    },
    {
        "author": "李流谦",
        "paragraphs": [
            "先生古心寄玄漠，老松矫矫石凿凿。",
            "已欣净社得胜友，更枉高轩出奇作。",
            "山林轩冕无间然，造物从公意所便。",
            "决科纵未吞余子，著书亦足垂千年。"
        ],
        "title": "答何积中",
        "id": "e62ae050-fcae-46a5-90a2-035122fa54aa"
    },
    {
        "author": "李流谦",
        "paragraphs": [
            "中山老颖初得君，姬姓之毛遂无闻。",
            "疏封新赐管城爵，待诏尝趋金马门。",
            "胡为得此色为动，引赴幽人春草梦。",
            "新诗更许窥豹管，浅识当凭发酰罋。",
            "生平雅怀吞八溟，赤脚欲踏河汉津。",
            "自惭不是虎头相，未能迳取龙庭焚。",
            "谈今说古吾所易，况值圣明初不讳。",
            "快书礼乐三千言，白兽先赢一樽醉。"
        ],
        "title": "宋文约有谒于邡江不遂而归复用韵见贻以此答之",
        "id": "57a8e836-12a9-4846-b099-1d0310e8981d"
    },
    {
        "author": "李流谦",
        "paragraphs": [
            "云霄自许当比肩，岂料坎?逢针毡。",
            "求鱼乃欲从沮洳，吞舟见之定冁然。",
            "诸生但解笑便腹，好事谁肯与酒钱。",
            "吹寒固自乏暖律，使物又恨无神鞭。",
            "君方踏筵观艳舞，我正闭户甘草玄。",
            "闲忙亦复分苦乐，温醲淡泊无非缘。"
        ],
        "title": "宋才夫作诗自言作县之况以冷官为可乐戏用韵答之",
        "id": "e36f1346-7dcc-4e7e-b2bf-f75b6d897efc"
    },
    {
        "author": "李流谦",
        "paragraphs": [
            "双毂行天不停辔，世间那得西流水。",
            "麻姑昨夜呼我饮，笑说海尘飞几几。",
            "百年半见韶华浓，不妨老子颊仍红。",
            "人生万事有起伏，缓听高歌酌春醁。"
        ],
        "title": "立春日有感用彦博韵",
        "id": "51276229-34e9-482d-b754-075b63375def"
    },
    {
        "author": "李流谦",
        "paragraphs": [
            "牡丹犹欲扳春住，开到荼䕷春遂去。",
            "黄蜂白蝶太痴生，抵死嗔风复嗔雨。",
            "少年世味如蜜甜，迩来唯觉食无盐。",
            "只应余习扫未尽，一春病酒常厌厌。"
        ],
        "title": "晚春有感答才夫上巳之作二首  其一",
        "id": "89267486-eb64-42c5-83af-fec64b83f3fc"
    },
    {
        "author": "李流谦",
        "paragraphs": [
            "刘郎爱花被花恼，玄都观里诗应好。",
            "骚人从古多闲愁，仍是清樽破除了。",
            "禁诗如禁秋虫鸣，止酒如止长淮倾。",
            "人生贵在适意尔，孰知蜾蠃与螟蛉。"
        ],
        "title": "晚春有感答才夫上巳之作二首  其二",
        "id": "7a6565b7-fe54-4269-8dd3-9be6d532d07e"
    },
    {
        "author": "李流谦",
        "paragraphs": [
            "与君异姓如兄弟，鴈塔相携有名字。",
            "西来山城始倾盖，北去塞垣仍握臂。",
            "渥洼来者天马驹，八鸾六辔供皇舆。",
            "朝觞瑶池夕玄圃，岂愿地下粒与刍。",
            "三年妙旨发徽轸，饱听村村人说尹。",
            "政成通籍天上去，绿发斑衣归侍省。",
            "茜袍頳萼春怡融，堂上老人双颊红。",
            "浑家拜舞上翁寿，尽卷春风入樽酒。"
        ],
        "title": "宋才夫解官作此送之",
        "id": "362a3184-e5c4-4f58-92d2-30307273820e"
    },
    {
        "author": "李流谦",
        "paragraphs": [
            "故人留饮归夜深，铜缾唧唧虫微吟。",
            "一灯犹照读书眼，半纸忽生怀古心。",
            "亦知所贵何必用，鱼目骊珠自轻重。",
            "人间蚁穴小差殊，等是一场闲睡梦。"
        ],
        "title": "夜饮彦博家归而作此",
        "id": "db4510cc-6a08-45b3-ade0-aeb35e5a11f9"
    },
    {
        "author": "李流谦",
        "paragraphs": [
            "晴辄不闲闲辄雨，少神造物恶相阻。",
            "我自意行无雨晴，翻倒沧溟尽从汝。",
            "青年一去不可招，紫烟漠漠三山暮。",
            "朝云破峡忽归来，从君欲觅高唐赋。",
            "向来似梦此非梦，转盼仍从梦中去。",
            "夜深泥滑欲归时，瘦马迟迟堤上路。"
        ],
        "title": "醉时谣",
        "id": "f8ce58fc-60eb-4088-8123-0718d42f613c"
    },
    {
        "author": "李流谦",
        "paragraphs": [
            "火金鏖攻电雷击，风从西来火折北。",
            "向来胜负吾已分，物极而颠势其必。",
            "露盘清濯房栊秋，冰壶冷浸干坤骨。",
            "明河指点三星横，天上灵期有幽约。",
            "寒机轧轧终年思，危桥纳纳万山隔。",
            "不知今夕果何夕，洞房幽懽寸阴疾。",
            "仙人与世当异驰，一念萧然证无极。",
            "情之所钟岂其然，婉娈合匹此疑亵。",
            "巫娥神力造化通，抚摩神禹授祕策。",
            "百灵后先相开凿，脱我蛟鳄骨再肉。",
            "楚大夫玉何人哉，枕茵诬之神所殛。",
            "姑置是事勿复问，一扇微凉万金直。",
            "有景如此可小了，况复我友一世杰。",
            "其文如玉雅过之，共作清诗洗污蔑。",
            "儿曹瓜果罗庭除，拜祈天孙巧可乞。",
            "何如侑我花前樽，得巧未必如得拙。",
            "君看鸣鸠安鹊巢，大胜狡兔营三窟。"
        ],
        "title": "七夕",
        "id": "c0a5e0b1-34ec-4167-ad8a-43a2223d65ee"
    },
    {
        "author": "李流谦",
        "paragraphs": [
            "半载迢迢住利州，嘉陵江水日夜流。",
            "安得却流关下去，载我唯须一叶舟。",
            "我归未远君随至，燕鸿相避知何意。",
            "月巖四见月上弦，日日江头望行李。",
            "庭柯一鹊鸣朝阳，人言君归过石岗。",
            "明日拏舟入城去，剧喜重上君子堂。",
            "瘦骨棱棱衣表见，我亦鬓毛斑太半。",
            "谈新说旧两留连，红烛烧残无一寸。",
            "人生大抵如流萍，忽然相值飘然分。",
            "西风吹我又将去，预作一场离恨新。"
        ],
        "title": "喜仲明西归",
        "id": "9df2550b-9512-4787-b4f0-afb1867fe80e"
    },
    {
        "author": "李流谦",
        "paragraphs": [
            "荒亭旧刻书火池，火从水出如燎脂。",
            "五行生克谬常理，异事傥恍令人疑。",
            "居人只言数里近，驱车欲前仆夫愠。",
            "谁能博学辨痴龙，寄我此诗聊一问。"
        ],
        "title": "饭客镇驿见壁间书火池事异甚",
        "id": "ff69802f-ee17-4f0c-b8db-9004aeedd8bd"
    },
    {
        "author": "李流谦",
        "paragraphs": [
            "风惨云低月欲堕，路上荒村愁僻左。",
            "萧条横道屋三间，伛偻迎门僧一个。",
            "夜深山鬼声砉然，恐来吹灯不敢眠。",
            "明朝踏雪又西去，千叠万重山屈盘。"
        ],
        "title": "宿永年镇僧居",
        "id": "2210ce1f-57fa-49ef-9ba2-2366f3ed42a3"
    },
    {
        "author": "李流谦",
        "paragraphs": [
            "两山齐起屹双阙，一巖突出刳寒月。",
            "成行松桂自昭穆，入耳流泉间宫角。",
            "向来妙思发天蕴，突兀小亭著能稳。",
            "渔郎撑舟更何之，不信武陵眉睫近。",
            "慇懃置酒临清夜，主人不凡客殊野。",
            "酒酣烛暗月初上，却徙胡床坐巖下。",
            "疎疎林隙半轮悬，破碎寒塘万珪璧。",
            "恐有仙人海上来，髣髴天风响环玦。",
            "蟇颐先生有矜色，索我题诗纪清绝。",
            "才薄将奈此景何，唤起吾家跨鲸白。"
        ],
        "title": "钱元质饮客月巖前小亭酒半月上移席坐巖下四顾林塘景气清绝眉山程进儒谓予不可无诗因作此",
        "id": "03e25055-2c8d-40f7-837a-c91fc2ffbe4b"
    },
    {
        "author": "李流谦",
        "paragraphs": [
            "向来契分胶投漆，一日不见真若失。",
            "那知遂作死生分，屈指五年飞鸟疾。",
            "诗人犹诵碧云句，老衲来寻金锁骨。",
            "亭亭孤塔蔽榛莽，下马焚香涕横集。",
            "烟林雾草不供愁，坐对青山搔短发。",
            "亦知电露难把玩，但听沤泡自生灭。",
            "归来闭阁睡方美，杜宇一声山月白。"
        ],
        "title": "拜嵩次山塔",
        "id": "2d9968b6-ee38-43e2-9312-41bbd9e83e32"
    },
    {
        "author": "李流谦",
        "paragraphs": [
            "朝暾拔山红一丈，露草烟林气萧爽。",
            "出门华构照新绿，并辔宝珂喧碎响。",
            "僮奴尚语林薄间，马蹄势已青云上。",
            "琳宫百年傲风雨，气象雄深挟千嶂。",
            "青山固是耐久交，老桧真成丈人行。",
            "山童候门惊马嘶，道士叠爻知客访。",
            "情亲肯自摘嘉蔬，兴发更遣沽村酿。",
            "未妨意行穷胜践，不用心违叹仙赏。",
            "双峯唤我却西去，穿迳萦纡转修蟒。",
            "荒桥下马久竚立，孤塔怀人嘿惆怅。",
            "多谢山僧供汤餠，腹犹果然虚雅饷。",
            "只应探讨尽老释，坐觉仙凡绝天壤。",
            "碎砾谁参水底禅，飞蜺空阁云间仗。",
            "凌霄固有飞霞珮，尘蒙浊骨何由往。",
            "归来闭户省初念，一炷炉香薰宿障。",
            "题诗聊复纪胜游，永与名山镇龙藏。"
        ],
        "title": "自登道来马谿作",
        "id": "495a7400-5944-4a11-b93f-e766a80153ad"
    },
    {
        "author": "李流谦",
        "paragraphs": [
            "爱春春浅如稚童，爱晴连日无雨风。",
            "闭门不出春笑侬，百年容易成老翁。",
            "山茶经霜尚能红，小梅吹雪香正浓。",
            "盍不亟倒琉璃钟，主人好意客亦同。",
            "粉牋乞句酬天公，笔端有气如白虹。",
            "少年射虎南山中，于今尘土蒙琱弓。",
            "安得雷雨鞭蛰龙，拊髀浩气亦欲东。"
        ],
        "title": "游秦园分韵得东字",
        "id": "8e3ce0e2-efe4-4ebd-8bbe-c2f1bc1dc2ab"
    },
    {
        "author": "李流谦",
        "paragraphs": [
            "上如跻云下临渊，乱石当道如防贤。",
            "遥看一鸟转绝壑，鸟已烟沉吾木末。",
            "晚风吹雪作云飞，山中更添一尺泥。",
            "岁华如此犹浪走，梅花思人越消瘦。"
        ],
        "title": "安居道中",
        "id": "d393fc99-f5a5-43a7-ae6d-eaad92934f47"
    },
    {
        "author": "李流谦",
        "paragraphs": [
            "杏花一株凌晓寒，刮眼创见春风还。",
            "天涯作客归未得，主人好事客疎顽。",
            "鸣鸠唤雨绿野浄，游丝挂空白日闲。",
            "祇园有僧坐隠几，柱杖与子来扣关。",
            "薰炉午篆转轻缕，浄缾晓汲翻微澜。",
            "禅僧不摇月照水，雄辩猝起雷破山。",
            "痴儿浪说三组贵，向我不博一笑懽。",
            "归来妙语出顷刻，照坐绮縠纷斓斑。",
            "火急为续永和帖，清景一失情易阑。"
        ],
        "title": "同常和仲谒照老和仲有诗次其韵",
        "id": "1a4790df-18fe-4db1-9f9f-e36eef0c28f2"
    },
    {
        "author": "李流谦",
        "paragraphs": [
            "东州十刹如西州，东州幽爽西喧湫。",
            "登临在在有佳处，我来无事得纵游。",
            "望川致爽两奇特，云烟流通东与北。",
            "一为清淑一旷远，清者发兴远快目。",
            "城西三刹跨一牛，五百云堂老比丘。",
            "捐金乐施到樵牧，不知愿力何年修。",
            "邓家名笔难再得，苦爱雍熙之两壁。",
            "贵人摸搨不曾休，真是化身千百亿。",
            "府公玉皇香案吏，帆薄三山风辄止。",
            "来苏疲瘵十万家，卷缩灵河一杯里。",
            "野人冠服裹狙猿，曳裾更欲之何门。",
            "慙无杜老惊人句，空负陈蕃解榻恩。"
        ],
        "title": "东州行上费检正",
        "id": "008a8a97-ac15-4ec1-ab46-8959f7d0f4c4"
    },
    {
        "author": "李流谦",
        "paragraphs": [
            "湘峯峩峩湘水碧，万古鱼龙护冰魄。",
            "荷衣芷佩凝秋霜，欲诵遗章发先白。",
            "天生草木预何事，乃与骚人同一骨。",
            "今人古人共磨灭，惟有芬香埋不得。",
            "主人手植双桂树，宁为嬖玩娱燕席。",
            "亦知兰鲍随所化，勉进修名比馨洁。",
            "绕除霏霏风袭予，欲参灵螭驾寥阒。",
            "陈辞重华吊屈贾，酌以芳辛起湮鬰。",
            "日暮美人期未来，雾湿烟低花蔌蔌。"
        ],
        "title": "巖桂堂",
        "id": "de7b24e9-9c10-4846-b700-8dccdaa19470"
    },
    {
        "author": "李流谦",
        "paragraphs": [
            "东西燕鸿长差池，二十五年车载脂。",
            "观河性在故应尔，化鹤人归空自疑。",
            "年来于道觉差近，此心颇已忘欣愠。",
            "吾儿亦复能此诗，镊白老人休更问。"
        ],
        "title": "岁庚午予过来凤驿观壁间碑刻火池事尝赋诗今岁甲午再过用前韵",
        "id": "1b761343-3bb3-4528-888c-fc182eb67aeb"
    },
    {
        "author": "李流谦",
        "paragraphs": [
            "浮花眩眼朱成碧，关渠何事愁寂寂。",
            "依旧渔竿入手来，老我江湖倦游客。",
            "径须一醉抛青春，校量细故非高人。",
            "茂弘雅量本不尔，几箑能障西风尘。"
        ],
        "title": "慈云壁间有杨皓明叔崇宁甲申所题诗和者甚众",
        "id": "92db00e8-bb8d-4151-9df8-485a7c723f0f"
    },
    {
        "author": "李流谦",
        "paragraphs": [
            "常时抛渡如不知，公安浪高船倒吹。",
            "数月江程绝无阻，一舍沙头风泊之。",
            "因行逢触发深省，无事安平人不领。",
            "要知忧乐自相形，天马擡头见鞭影。"
        ],
        "title": "自抛渡未尝惊恐次公安舟为疾风倒吹几不能返自江行未尝阻风将次沙市风留三日",
        "id": "0bd9a8e7-da72-4370-9bfa-576c569072ba"
    },
    {
        "author": "李流谦",
        "paragraphs": [
            "诏书尝下大中朝，不闻称蜕但称樵。",
            "犠樽弃沟俱害性，此理要以达观超。",
            "封文为冢嬉笑怒，恚不人知防鬼妬。",
            "高岸为谷谷为陵，磨灭可无千载虑。",
            "向来述作等俳谐，传与不传何有哉。",
            "六经排孔讳服郑，未胜咸阳一炬灰。",
            "虚名误人箕斗尔，引调狙公嗔与喜。",
            "已嗤地下有修文，更笑楼成能作记。"
        ],
        "title": "刘蜕唐大中时人文冢在兜率寺予尝读孙樵自序其作云大中皇帝尝有诏褒时之艺能凡三人而樵居其一曰孙樵有扬马之文蜕既同时不应不在褒诏之列士之显晦固有定分刘君独未能忘此乎冢其文予盖疑其有激也作此吊之",
        "id": "fbba5df3-6d86-43fb-9d0b-3844bffb396d"
    },
    {
        "author": "李流谦",
        "paragraphs": [
            "太华峯头花十丈，十八韩翁语豪壮。",
            "法华会上如车轮，跨猊仙人妄与真。",
            "九州芒芒置勿问，万柄秋塘插寒镜。",
            "楚人裂裳缉为衣，一尘涴之色不怡。",
            "孽童万死剑斩马，何物奴言似之者。",
            "触花花恐怒且嗔，悲风猎猎吹白苹。",
            "我来拊槛笑仍喟，欲挽清泠濯斯秽。",
            "主人冁然客罢休，一醉能销千古愁。"
        ],
        "title": "涵翠亭",
        "id": "cea00fed-ed2e-4b95-8767-088163f11aa1"
    },
    {
        "author": "李流谦",
        "paragraphs": [
            "百年造化无遗力，霜雪十围岂易得。",
            "盲工操斤选朴樕，铜柯石根弃如掷。",
            "呜呼斯人何不淑，天畀之多人则啬。",
            "白眼千百碌碌子，老虎可缚蛟可馘。",
            "神锋屡染鸡鹜血，绕匣龙蛇夜悲泣。",
            "英灵不合世间著，蚁宫历游无半席。",
            "不如收拾还山川，化为球琳尚华国。",
            "意气偶合肝肠倾，手栽檀栾食予实。",
            "至今歛翼蓬蒿中，不与燕雀同感激。",
            "霜风吹愁愁更浓，屈折长虹玉三尺。",
            "晨兴揽衣发深省，古来精诚可裂石。",
            "玄堂文成许见不，鱼与熊掌当取一。"
        ],
        "title": "吊李允成知县",
        "id": "f2011ca8-5b27-457d-a7cb-2b08126cf72e"
    },
    {
        "author": "李流谦",
        "paragraphs": [
            "朝发江亭暮山驿，面颜尘埃手龟拆。",
            "弟兄相逐两浮萍，一盏村醪慰愁寂。",
            "高堂老人念儿寒，儿念老人不得眠。",
            "慇懃祝付送书鴈，为传片字报平安。"
        ],
        "title": "飞乌道中",
        "id": "7d669985-114d-443b-9408-da7863d02b96"
    },
    {
        "author": "李流谦",
        "paragraphs": [
            "忆得初冬忘甲子，夜梦与师游破寺。",
            "明朝东望欲寄声，我在紫巖师锦水。",
            "空山行役偶相逢，物色看来与梦同。",
            "当时梦觉疑非梦，今日翻疑是梦中。"
        ],
        "title": "飞乌与正老相值盖十月初见之梦兆云",
        "id": "530f01b0-d37e-4b3d-b39c-8c87f83454c8"
    },
    {
        "author": "李流谦",
        "paragraphs": [
            "舟行常有性命忧，江风一动令人愁。",
            "盘涡倒帆日方午，又作贾胡终日留。",
            "淮山隔江看细小，淡扫修眉晚尤好。",
            "岷峩行尽此江来，可是爱山心未了。"
        ],
        "title": "山口阻风",
        "id": "86b0ace5-18fd-4031-ab5f-a3823e091bde"
    },
    {
        "author": "李流谦",
        "paragraphs": [
            "何许园林春最酽，海棠万万千千点。",
            "不应惟是锦织成，正恐更将猩血染。",
            "未开半豆已欲滴，烂吐一庭尤潋滟。",
            "窥月洗雨俱可玩，抹雾横烟猝难掩。",
            "梓泽步障烘晓霞，温泉粉玉临秋鉴。",
            "相逢但欲酣且歌，目送谁言美而艳。",
            "桃花何处容面皮，欲笑春风无乃僭。",
            "光翻牖户翠堆幄，浓逼须眉缬生脸。",
            "裹头朝出常苦晚，烧烛夜看终未厌。",
            "见不数数梦来往，百斛可倾心独欠。",
            "老来世味薄如纸，斩断情根须一敛。",
            "随身鼓笛本游戏，过目埃氛亦俄暂。",
            "明朝风雨未可期，委地泥沙混真滥。",
            "凭君但向雪落时，个里直须勤点检。"
        ],
        "title": "赋寿康海棠",
        "id": "958f0f17-96f5-4418-97d3-adb588309d40"
    },
    {
        "author": "李流谦",
        "paragraphs": [
            "江湖浪走嗟碌碌，往往佳时忘记录。",
            "今朝峡里作重阳，节物虽同感殊俗。",
            "终日悬忧湍濑间，何人为唱黄花曲。",
            "尚喜樽罍余旧醅，不然何以慰萧索。",
            "每思在家天气好，一瓮床头拨寒绿。",
            "欲熟未熟唤客饮，妇骂儿嘲醉不答。",
            "只今那能问甜涩，况是名樽难重得。",
            "晚行江干见篱落，小雨霏霏冒丛菊。",
            "若从主人觅数枝，金英未吐心亦足。",
            "归插铜缾对清酌，营度肴蔬选橙栗。",
            "茱萸在手花在头，起舞狂歌忘为客。",
            "人情一种无贵贱，余沥犹能到僮仆。",
            "渊明固是羲皇人，腰不可折带难束。",
            "白衣大自胜督邮，千古因渠重斯节。",
            "我行四方亦何事，此腹能须几圭撮。",
            "并头鸡鹜不自厌，仰首高飞愧鸿鹄。",
            "酒阑独诵归来章，醉面如頳背如沃。"
        ],
        "title": "峡中重九以菊有黄华分韵得菊字",
        "id": "b78cc481-bf0f-4dc4-9e46-c3f4b385f02e"
    },
    {
        "author": "李流谦",
        "paragraphs": [
            "劝君不须下瞿唐，顺流从此道路长。",
            "劝君早上瞿唐去，溯流虽艰近家乡。",
            "我今出蜀几寒暑，催归苦念家人语。",
            "更烦舟子策全功，疾趁鸣鸡起摇橹。"
        ],
        "title": "枕上闻橹声",
        "id": "2794f555-4cf9-431e-a8c4-b4ff73b6d823"
    },
    {
        "author": "李流谦",
        "paragraphs": [
            "卷帆江臯日西斜，散步聊纵腰脚麻。",
            "有鼋如箕谁所得，绳贯四足尚喘呀。",
            "偶然相值不忍去，倚杖却立空咨嗟。",
            "客囊虽云甚羞涩，数金何惜死可赊。",
            "破筐解缚置池上，初犹不动如磔蛙。",
            "舟人共观各呼舞，稍稍有力能爬沙。",
            "须臾一跃不复覩，去侣蛟鳄朋鱼虾。",
            "隣翁又传可愕事，宜志简牍惩凶邪。",
            "近尝得一付汤鼎，通夕烂煮劳薪葭。",
            "黎明发盎欲下箸，以水喷面摇其牙。",
            "此言听者惊自倒，小人不戒愚何加。",
            "我今赎放岂为德，逡巡得脱汝幸耶。",
            "不须叩门问长史，无用染指嗔子家。",
            "祝鼋好去勿浪出，水有网罟陆有罝。",
            "作诗快读不能寐，展转屡见灯生花。"
        ],
        "title": "晚步江浒有得鼋大如箕赎放之邻叟言此家前数日已尝得一煮之通夕旦发盎视之鼋忽引首以水喷其面兹亦可惊异者作是诗以为好杀者之戒",
        "id": "2985cf71-95f3-44b8-9e0b-6b1951eb4aef"
    },
    {
        "author": "李流谦",
        "paragraphs": [
            "溪媪双鱼入手中，鬐鬛不摇犹眼红。",
            "咫尺波涛即胡越，不忍觳𧥆人心同。",
            "小舟自放清江侧，为龙何以报我德。",
            "只须旱岁活焦枯，不用明珠光的皪。"
        ],
        "title": "放鱼",
        "id": "ce587f80-b87c-462b-9920-9e4dedfd1913"
    },
    {
        "author": "李流谦",
        "paragraphs": [
            "江流不知几曲折，但见远树合复分。",
            "上滩下滩橹声急，眠沙白鸥如不闻。",
            "山行畏迟舟欲速，试较里程翻诘曲。",
            "都缘归计失平章，端恐青山笑人俗。"
        ],
        "title": "遂宁登舟",
        "id": "a937a329-4281-4159-85ed-dcfc8f91d4dc"
    },
    {
        "author": "李流谦",
        "paragraphs": [
            "御风起帆如彍矢，不能万里犹千里。",
            "中流浪头屋高起，误入浅洲舟阁底。",
            "愚公不量欲移山，篙人伎穷客长叹。",
            "世言卒行好步难，何如一棹夷犹间。"
        ],
        "title": "舟著浅",
        "id": "9b8bfcf8-2132-4dd9-a5d2-696364bbd003"
    },
    {
        "author": "李流谦",
        "paragraphs": [
            "万艘相衔系江渚，夜半疾风来莫御。",
            "舟轻力孱费支拄，大声舂撞如臼杵。",
            "千金应有觅壶人，冤呼仓黄那忍闻。",
            "吾颜死灰鱼鼈喜，公无渡河公不止。"
        ],
        "title": "鄂渚大风",
        "id": "f01998d2-f5b7-4788-9a96-8d1526887b7f"
    },
    {
        "author": "李流谦",
        "paragraphs": [
            "坐遭飞埃瞇双目，不应更到琅玕腹。",
            "青山为人作御侮，对面亭亭削苍玉。",
            "公子翩翩故自佳，我来空叹驹局促。",
            "抱冰嚼雪岂能清，火里芙蕖初出浴。"
        ],
        "title": "访杨少虞得小诗并呈才夫",
        "id": "dcf10c1d-0ab2-4bca-be3e-18f59075d4a9"
    },
    {
        "author": "李流谦",
        "paragraphs": [
            "夜读蟠舟诗，如共蟠舟语。",
            "五年别泪隔秋风，万里孤舟泊寒渚。",
            "行尽诸方勘尽禅，此句逢人未曾举。",
            "东坡老人喜流涎，荔丹元似江瑶柱。"
        ],
        "title": "舟中夜读蟠舟诗",
        "id": "06841ae5-14ef-46e3-a646-fad58542cae1"
    },
    {
        "author": "李流谦",
        "paragraphs": [
            "春来无处无芳草，但觉故园春更好。",
            "海棠前日梦见之，今日看来浑未老。",
            "樱桃红杏相因依，梅阴吐芽青满枝。",
            "世间亦有如意事，酒熟正是花开时。"
        ],
        "title": "杂言二首  其一",
        "id": "6323c1da-9c92-4ea7-bdae-9d1da47ec031"
    },
    {
        "author": "李流谦",
        "paragraphs": [
            "一萍无根托弥渺，分头常多聚常少。",
            "天涯碧草又伤心，况是一分春已了。",
            "啼禽飞来窥酒樽，樽中绿波吹鳞鳞。",
            "东君可只令人瘦，更在花边冷笑人。"
        ],
        "title": "杂言二首  其二",
        "id": "4aaf0a23-75aa-45c1-a4a8-1f48a0e722c0"
    },
    {
        "author": "李流谦",
        "paragraphs": [
            "清江不知日夜长，前日平流吹作浪。",
            "得得来寻白鸟盟，仍唤津人操两桨。",
            "残红渐稀绿渐多，苦留不住如春何。",
            "细看恰有三十日，我醉起舞君当歌。",
            "紫微玉堂九天上，人非仙骨何由往。",
            "舟中俱是斩蛟人，洗眼待观龙虎榜。",
            "夜归错落北斗横，转枕喔喔埘鸡鸣。",
            "一春常嗟睡不足，幸无官事莫相惊。"
        ],
        "title": "十八日同少虞才夫子友子西泛舟",
        "id": "1da55539-a48e-4aa2-b5a2-37a1a4f02b27"
    },
    {
        "author": "李流谦",
        "paragraphs": [
            "秋风早已来吹人，朝数暮数唯归程。",
            "白湖粘天行未了，单舸夜泊令人惊。",
            "更阑剪烛共愁语，酒醒弹铗为商声。",
            "篙儿饭饱便熟睡，那识怀家去国情。"
        ],
        "title": "次德茂湖中韵",
        "id": "e02b5fc4-acdf-480a-94f8-fa258d898d46"
    },
    {
        "author": "李流谦",
        "paragraphs": [
            "菱叶寒陂收晓镜，萧萧独伴黄芦暝。",
            "自同香草入骚吟，不羨玉台春压鬓。",
            "三四凫雏傍母眠，尽付与秋秋亦领。",
            "更看细雨出鱼儿，江上老翁渔未竟。"
        ],
        "title": "次德茂菱花韵",
        "id": "93066317-1aa0-4f85-b319-5b7d50fc26f6"
    },
    {
        "author": "李流谦",
        "paragraphs": [
            "暖日平岗牛数尾，短蓑破笠三四子。",
            "牛饥吃草渴饮水，牧儿仰卧不摇箠。",
            "人牛意闲俱不知，笑我驻车独移时。",
            "薄暮骑牛却归去，晚烟遥见隔林炊。"
        ],
        "title": "万安道上逢牧者",
        "id": "43ff9ea7-1acc-4274-9b91-8ac1f71f69ff"
    },
    {
        "author": "李流谦",
        "paragraphs": [
            "岱嵩拆裂沧溟翻，惊魂去干呼复还。",
            "故人劝我勉自宽，圣贵扬名惩毁残。",
            "十生导师超物先，誓言一拜蠲冤烦。",
            "晓暾破霁山云搴，匹马弄袖风翩翩。",
            "解鞍投寺日几砖，苋蔬宜我诗肠酸。",
            "危亭飞出峯之巅，阇黎慇懃劝跻攀。",
            "我饱闻之意欣然，两脚酸涩怯不前。",
            "清景一失矢纵弦，藜杖到手勿作难。",
            "万杉夹迳穿蜿蜒，坦如康庄驾轻軿。",
            "山鬼作意发天悭，似求清诗藻幽妍。",
            "凭栏寸目摄大千，万里碧玉围青天。",
            "远树如发山如拳，孤鸿灭没昏苍烟。",
            "九关上羾须臾还，以气为马不用鞭。",
            "冠鼇榜亭固寓言，亦恐蓬峤神作迁。",
            "云旗往往来飞仙，切勿投饵忧崩骞。",
            "壮哉古邑雄两川，眇然下瞰廼尔孱。",
            "可怜居人蚁纷阗，扰扰膏火日夜煎。",
            "强弱角鬭触与蛮，岂知共住一指端。",
            "凭谁与此旷荡观，定当泚颡頳厥颜。",
            "向来学道窥微玄，妙谛与世殊越燕。",
            "空生大觉海一涓，而况此境空所缘。",
            "摩尼流光照八埏，试将此理攻坚顽。",
            "客言有句子未参，一杯满酌浇青山。"
        ],
        "title": "登无为冠鳌亭分韵得山字",
        "id": "2530387e-d641-4d7b-a76e-a86507a027b3"
    },
    {
        "author": "李流谦",
        "paragraphs": [
            "人言跃马妨杖藜，世士不可污丹梯。",
            "人言解牛非割鸡，岂信截玉如截泥。",
            "山林朝士弧矢睽，一物异用鹄之栖，妄生涛澜分畛畦。",
            "我自局狭谁排挤，先生大千一手提。",
            "使握鼎铉如扶犁，岂于喧寂心生翳。",
            "朝驱两轮鹿护麛，暮阅千纸发变黳。",
            "痛者手摩挛者携，蚊虻肤挠夕梦迷。",
            "馁蛟仄目初生羝，血牙未洗遭燖刲。",
            "天公付公为旱霓，作三日雨征可稽。",
            "诘朝栈路沿涧溪，篮舆轧轧劳攀跻。",
            "束缚绣斧挥金鼙，吏奉杖屦从小奚。",
            "指点山水穷坤倪，夜谈隠具窥缃绨。",
            "旷然冥蒙彻瓮酰，转变前境尘却犀。",
            "我自叹骇失径蹊，公如大像头小低。",
            "嗟乎太仓此一稊，不从公来噬其脐。",
            "是山冠冕川东西，二大老文光璇题。",
            "公不一语意惨悽，是以稽首拜马蹄。",
            "欣然倾倒珠玻璃，飞天宝焰照栱枅。",
            "梦中櫂唱惊凫鹥，挽衣不留恨空斋。",
            "悲愿苦切哀黔黎，早缚浑厥臣羌氐。",
            "快读大颂崖天齐，把茅归谢黄金闺。",
            "收拾伊傅从阮嵇，为公再歌归来兮。"
        ],
        "title": "同冯缙云游无为以吾独胡为在泥滓分韵赋诗得泥字",
        "id": "a74d4f81-0b96-4422-bdb9-58398228e43c"
    },
    {
        "author": "李流谦",
        "paragraphs": [
            "丹雏振翰栖佛屋，蛟吻吐泉供客浴。",
            "东华梦破软红飞，不肯随人到岩谷。",
            "扣栏投饵鱼羣喜，一鳞圉圉独去之。",
            "万里归来狎鸥鸟，青波如镜鬓如丝。"
        ],
        "title": "游温汤",
        "id": "5fec2649-3f9f-4b6d-8424-7b395e16cf12"
    },
    {
        "author": "李流谦",
        "paragraphs": [
            "田畴渺渺平一望，侧岭横峯环四向。",
            "那知中有此巉巖，倚天削铁三千丈。",
            "坤灵涌出荐地宝，方峤飞来憩灵仗。",
            "我来暑湿未解围，薄日烘烘云盎盎。",
            "投鞭濯手趋深殿，稽首虚皇注遐想。",
            "黄昏食罢亟就枕，殷地鼻雷飜叠嶂。",
            "夜深风雨来万骑，势欲拔山投莽苍。",
            "明朝幽径一丈泥，浅犹没屦深没杖。",
            "仙游咫尺邈霄汉，但倚危栏嘿惆怅。",
            "琳宫危绝何由上，祕洞幽深倦探访。",
            "独寻荒碣考岁月，更觅遗民问畴曩。",
            "云舄朝飞溪涨深，玄猿夜答空山响。",
            "过门初欲快雄嚼，染指谁能当大飨。",
            "会求灵药插羽翮，未分风帆隔昆阆。",
            "诗作监盟神所临，后约有期吾敢爽。"
        ],
        "title": "七月十七日游浮山值夜未快所观急归作诗",
        "id": "ecd28897-6f05-44fd-8e1a-322f6be0ecf6"
    },
    {
        "author": "李流谦",
        "paragraphs": [
            "自是清华选，尝怀宿昔期。",
            "高名推不去，异产买无赀。",
            "一日风云遇，千年简牍随。",
            "岷峩添岌嶪，袖里著安危。"
        ],
        "title": "寄张珍甫殿院  其一",
        "id": "46f90cd4-ff80-4a21-a5e4-d056b6833839"
    },
    {
        "author": "李流谦",
        "paragraphs": [
            "江湖淹远使，昆阆侣飞仙。",
            "豸首承恩渥，龙墀接迩联。",
            "豺狼莫当道，雕鹗不空拳。",
            "黯惷犹冠见，骄王易缩肩。"
        ],
        "title": "寄张珍甫殿院  其二",
        "id": "2a23cae7-2f86-4f35-b9d0-6df782087f72"
    },
    {
        "author": "李流谦",
        "paragraphs": [
            "已赡经时策，仍轻许国身。",
            "攘戎先政事，强本即精神。",
            "禹贡山川阔，尧天日月新。",
            "至诚驯暴逆，玉笏动严宸。"
        ],
        "title": "寄张珍甫殿院  其三",
        "id": "babeeda5-147a-4637-8c99-07869fbfe78c"
    },
    {
        "author": "李流谦",
        "paragraphs": [
            "只有肝尝露，初无舌悔扪。",
            "法行功罪竦，令重阙庭尊。",
            "尽变媮谀俗，仍关佞幸门。",
            "书生在蓬荜，此事付能言。"
        ],
        "title": "寄张珍甫殿院  其四",
        "id": "cd6a3fd9-e11f-47d4-be1a-c91e80dfc03d"
    },
    {
        "author": "李流谦",
        "paragraphs": [
            "定胜端相属，飞骞已后时。",
            "阅人盘谷老，具眼石麟儿。",
            "连茹才非匹，弹冠想自痴。",
            "读书头半白，万一故人知。"
        ],
        "title": "寄张珍甫殿院  其五",
        "id": "0e433918-3e0e-483f-b06a-c640b12a882b"
    },
    {
        "author": "李流谦",
        "paragraphs": [
            "自昔说离乱，经时足叹吁。",
            "何为来旷野，端是辱泥涂。",
            "相国跛男子，封侯裸丈夫。",
            "未须多感慨，事业出艰虞。"
        ],
        "title": "宿船家小舟中凡三日夜作此",
        "id": "7abc5d31-c7b7-49af-a581-aeadef06d7f5"
    },
    {
        "author": "李流谦",
        "paragraphs": [
            "僻处便身懒，闲居喜岁丰。",
            "虫丝转窗日，鸟语度溪风。",
            "疎竹斩新绿，晚花随分红。",
            "高人莫相访，不比卧隆中。"
        ],
        "title": "遣兴七首  其一",
        "id": "1036cec8-ab76-4bb5-b276-7207d7240337"
    },
    {
        "author": "李流谦",
        "paragraphs": [
            "柳老渊明宅，蓬深仲蔚居。",
            "病身须药石，闲日足图书。",
            "世念焚香了，禅心隠几余。",
            "空钩本无意，谁为语游鱼。"
        ],
        "title": "遣兴七首  其二",
        "id": "e9ea6595-7594-4d08-acc9-06b0efb764ce"
    },
    {
        "author": "李流谦",
        "paragraphs": [
            "怀抱向谁尽，穷交苦不多。",
            "相期慰岑寂，未厌数经过。",
            "浊酒随斟酌，新诗听讲磨。",
            "吾今已三十，不拟问如何。"
        ],
        "title": "遣兴七首  其三",
        "id": "2b8d8b53-9f5a-4e91-a5bf-f96954a8f93b"
    },
    {
        "author": "李流谦",
        "paragraphs": [
            "倦倚枯株坐，起寻微迳行。",
            "鱼为凿坏遁，蝉作采薇清。",
            "弹指四时足，闭关羣动平。",
            "尽言殊未可，日用本分明。"
        ],
        "title": "遣兴七首  其四",
        "id": "cf733fd1-8f50-45fc-93f8-eb80c5f21a7d"
    },
    {
        "author": "李流谦",
        "paragraphs": [
            "水竹扶疎地，前人卜筑劳。",
            "草荒烦仆竖，果熟戒儿曹。",
            "穴蚁生涯陋，冥鸿境界高。",
            "洗心观万物，至理寓秋毫。"
        ],
        "title": "遣兴七首  其五",
        "id": "448cf7e6-04e5-4770-a5bd-06cbd29b6cb0"
    },
    {
        "author": "李流谦",
        "paragraphs": [
            "舞空三尺雪，笑指玉如泥。",
            "早日羞屠狗，穷途悔射鼷。",
            "挂心无妄念，省分有幽栖。",
            "舌在何须问，端忧愧老妻。"
        ],
        "title": "遣兴七首  其六",
        "id": "46896928-27a0-44aa-b705-9c189efb2d45"
    },
    {
        "author": "李流谦",
        "paragraphs": [
            "一饱便满意，百年才转头。",
            "可怜空不合，为问亦何求。",
            "黄卷仍舒卷，清樽自劝酬。",
            "吊湘儿辈事，何地著闲愁。"
        ],
        "title": "遣兴七首  其七",
        "id": "80528ff6-e865-4020-85f6-3f0b0d42155d"
    },
    {
        "author": "李流谦",
        "paragraphs": [
            "数月携家住，幽栖引兴长。",
            "客中容懒散，梦里过炎凉。",
            "收网觉鱼贱，酌泉知酒香。",
            "主人真好事，诗债数能偿。"
        ],
        "title": "山中遣兴五首  其一",
        "id": "702bb029-bb0a-427d-95d4-eef032bf2c37"
    },
    {
        "author": "李流谦",
        "paragraphs": [
            "烂饮无贤圣，高歌有鬼神。",
            "梵书浑味著，药裹自心亲。",
            "朋友居山少，知闻到市新。",
            "孤舟怯风浪，不出又经旬。"
        ],
        "title": "山中遣兴五首  其二",
        "id": "3a053f81-96fa-4b3f-ad1e-4f2a07962e34"
    },
    {
        "author": "李流谦",
        "paragraphs": [
            "游宦初聊尔，归来亦畅然。",
            "低回簿领缚，惭愧斗升牵。",
            "元亮八十日，哥奴十九年。",
            "人生重名节，富贵疾云烟。"
        ],
        "title": "山中遣兴五首  其三",
        "id": "317ddd6c-e81d-480c-9042-76dc332d36ce"
    },
    {
        "author": "李流谦",
        "paragraphs": [
            "日薄愔愔热，江浑漫漫流。",
            "蝉为合尖响，燕作掺裾愁。",
            "枣熟成羣打，禾登扫地收。",
            "展眉欣一饱，八月又防秋。"
        ],
        "title": "山中遣兴五首  其四",
        "id": "3d438822-b650-458b-a4e4-ab663a1ff90b"
    },
    {
        "author": "李流谦",
        "paragraphs": [
            "嗣圣承尧禹，图书未见之。",
            "兵威轻破竹，天意决占龟。",
            "燕雀甘藜莠，蛟龙或沼池。",
            "但令无战伐，贫贱亦何辞。"
        ],
        "title": "山中遣兴五首  其五",
        "id": "bad01eb4-5620-40ac-a1d6-b0e6cb50d37a"
    },
    {
        "author": "李流谦",
        "paragraphs": [
            "信脚随藤杖，穿林复过桥。",
            "聊休读书眼，小纵坐禅腰。",
            "老木成阴徧，枯泉赴汲遥。",
            "龙孙吾手种，先我到云霄。"
        ],
        "title": "遣兴示彦博  其一",
        "id": "ed9a1480-fcf8-4203-a08d-076e03fb6759"
    },
    {
        "author": "李流谦",
        "paragraphs": [
            "尊酒谁相劝，诗篇子可酬。",
            "临流惊老大，倚杖笑穷愁。",
            "雨足鸠初歇，风狂蝶未休。",
            "化工专一气，俛首听沉浮。"
        ],
        "title": "遣兴示彦博  其二",
        "id": "863e1f16-95af-46ee-a67a-ebb53956ccd3"
    },
    {
        "author": "李流谦",
        "paragraphs": [
            "可人子陈子，乃祖定元龙。",
            "一寸悠悠梗，千章落落松。",
            "暗投初未择，狂吠竟谁容。",
            "坚垒自衔璧，饥师不足攻。"
        ],
        "title": "遣兴示彦博  其三",
        "id": "97a10aa9-5921-46f0-b283-0b8154f968f8"
    },
    {
        "author": "李流谦",
        "paragraphs": [
            "雨止夜色静，涨生江浪浮。",
            "碧云度星汉，明月照汀洲。",
            "倏忽阴晴异，苍茫意绪秋。",
            "微吟不须苦，下有未眠鸥。"
        ],
        "title": "雨后有月江上作",
        "id": "41a72325-f55e-4f9a-a879-ee8695b2b020"
    },
    {
        "author": "李流谦",
        "paragraphs": [
            "轩自岧峣称，栏因杳霭横。",
            "客魂摇鸟影，醉耳入江声。",
            "失喜过门屐，沾衿越席筝。",
            "东山怀谢傅，忧乐总关情。"
        ],
        "title": "游东山  其一",
        "id": "44f4833f-ad6b-469b-ac18-c8899389e56f"
    },
    {
        "author": "李流谦",
        "paragraphs": [
            "今日如人意，全家在翠微。",
            "叶齐才蔽树，云近欲生衣。",
            "樽酒蒲桃绿，盘蔬赤苋肥。",
            "不须闻杜宇，作客自思归。"
        ],
        "title": "游东山  其二",
        "id": "d3fca147-c132-423e-8137-10cf37cbdcd9"
    },
    {
        "author": "李流谦",
        "paragraphs": [
            "清霜入短褐，送汝酌深杯。",
            "万事不如学，千金难买才。",
            "关心门户重，过眼岁时催。",
            "莫待收灯后，驱车望早来。"
        ],
        "title": "送五八姪归二江",
        "id": "8c8122b2-a842-47e6-b374-d5a4f05ff614"
    },
    {
        "author": "李流谦",
        "paragraphs": [
            "马首多经历，牛头到未尝。",
            "平川成岌嶪，诸刹寄微茫。",
            "像设尊千古，香灯走四方。",
            "来陪僧粥饭，此愿几时偿。"
        ],
        "title": "上牛头山",
        "id": "e66d644a-b4a0-404e-a17f-c5c7abacf173"
    },
    {
        "author": "李流谦",
        "paragraphs": [
            "君理朝宗楫，吾乘上峡船。",
            "此杯同此地，明月又明年。",
            "怕作凌晨别，贪看彻晓圆。",
            "眉间有黄气，知近冕旒边。"
        ],
        "title": "次韵朱饰之中秋翫月因以送之",
        "id": "04aa23bf-6f38-43b0-b3d9-6d266f5207ae"
    },
    {
        "author": "李流谦",
        "paragraphs": [
            "今日论形胜，全淮正上流。",
            "老成资毕召，俊异集枚邹。",
            "共说从军乐，休歌出塞愁。",
            "乡邦饶杞梓，君已拔其尤。"
        ],
        "title": "送谢天奇赴淮上之招",
        "id": "4308a480-55c4-4881-85b4-6a0d65b7dd60"
    },
    {
        "author": "李流谦",
        "paragraphs": [
            "何必昆峯远，天球自粹温。",
            "掾曹甘蠖屈，僚侣总鲸吞。",
            "子去成三友，公余寄一樽。",
            "沧溟有余沥，犹幸及鸰原。"
        ],
        "title": "送尹仲求临邛户掾",
        "id": "c7314694-b27f-4ec4-a23e-6fc5490ab96e"
    },
    {
        "author": "李流谦",
        "paragraphs": [
            "官共冰雪冷，身如鸥鹭闲。",
            "更无人问字，只有分看山。",
            "莫厌萧条里，全胜汹涌间。",
            "秋来笋成束，匕筯未须悭。"
        ],
        "title": "次韵秋日书怀  其一",
        "id": "ac9fb885-d488-4ca6-bb77-08ebcae355b0"
    },
    {
        "author": "李流谦",
        "paragraphs": [
            "微风吹叶脱，落日卷帘初。",
            "蛮榼行提酒，胡床卧读书。",
            "友朋元总好，气味不应踈。",
            "有暇须乘兴，溪中足鲤鱼。"
        ],
        "title": "次韵秋日书怀  其二",
        "id": "c1751c76-8827-4c48-9ba5-e7ed00fc1a71"
    },
    {
        "author": "李流谦",
        "paragraphs": [
            "慇懃雪色鹿，报我上空濛。",
            "老鹤三山客，苍松百岁翁。",
            "洞云浮地出，池水与江通。",
            "仙榼无多酌，逡巡两颊红。"
        ],
        "title": "平都山二首  其一",
        "id": "232a7606-7fee-41e1-a6e2-22bca3d84959"
    },
    {
        "author": "李流谦",
        "paragraphs": [
            "福地何萧爽，真祠自杳冥。",
            "栋梁传曩昔，草木带仙灵。",
            "雾市朝仍合，云扉夜不扃。",
            "天风吹玉磬，应是诵黄庭。"
        ],
        "title": "平都山二首  其二",
        "id": "9bbed637-bce8-40fa-91eb-c523c8f61ad2"
    },
    {
        "author": "李流谦",
        "paragraphs": [
            "旧闻修觉寺，苇岸却维舟。",
            "句法雄千古，山形尽数州。",
            "野宽仍据会，江合却分流。",
            "畏暑犹如此，吾方事远游。"
        ],
        "title": "过新津游修觉山",
        "id": "0a3f6e3e-c0b1-4c1a-8551-9832a06c729e"
    },
    {
        "author": "李流谦",
        "paragraphs": [
            "藉甚闻名久，惠然从我游。",
            "敢云国士遇，每向古人求。",
            "一第娱亲尔，高怀可意不。",
            "咸韶乱蛙吹，期子继苏欧。"
        ],
        "title": "送史唐英二首  其一",
        "id": "c3bf4ca7-640f-484d-964d-2dae17beb0f4"
    },
    {
        "author": "李流谦",
        "paragraphs": [
            "阴崖陨天末，朝日上团团。",
            "稍觉岷峩近，绝知湖海宽。",
            "舜门元自辟，蜀道未应难。",
            "富贵风花耳，相看在岁寒。"
        ],
        "title": "送史唐英二首  其二",
        "id": "2b8de18f-5165-4e76-9b6b-6162cae2ef91"
    },
    {
        "author": "李流谦",
        "paragraphs": [
            "相送复相送，生憎风景殊。",
            "还家疑是梦，涉世误为儒。",
            "爱惜千金璧，迟回一束刍。",
            "亦思江海去，书札寄潜夫。"
        ],
        "title": "送王景文",
        "id": "bcfd4983-1578-43a3-9490-b00cfd66ad28"
    },
    {
        "author": "李流谦",
        "paragraphs": [
            "骨清殊矫矫，气老自沉沉。",
            "门户托君重，江湖入梦深。",
            "功名须少壮，岁月惜侵寻。",
            "万里相随去，庭闱一寸心。"
        ],
        "title": "送杨道父二首  其一",
        "id": "c7813e4b-5ce8-4f84-97f2-39bb8b4106b5"
    },
    {
        "author": "李流谦",
        "paragraphs": [
            "遂决乘桴计，初无判袂愁。",
            "清樽聊把手，弱缆已开头。",
            "懿戚今元老，乡邦子俊流。",
            "等闲垂一臂，谈笑上瀛洲。"
        ],
        "title": "送杨道父二首  其二",
        "id": "a1e2bf16-a084-4f62-a092-b2d73adedf6f"
    },
    {
        "author": "李流谦",
        "paragraphs": [
            "黄菊金钱小，红萸锦纽香。",
            "滞留成久客，邂逅作重阳。",
            "胜友几相值，清尊聊共尝。",
            "吾宗惯城府，幽兴负沧浪。"
        ],
        "title": "重阳前一日仲明见过留之以州会辞作此示之",
        "id": "8a5001a5-3b4c-4d24-a5ea-a2c12a7ac793"
    },
    {
        "author": "李流谦",
        "paragraphs": [
            "乘兴初非约，相过不作难。",
            "酒宽随量饮，花好尽情看。",
            "春已无多子，人谁有此欢。",
            "明朝各行役，尘土上征鞍。"
        ],
        "title": "允成载酒见过作此示之",
        "id": "351e8978-9746-41d9-82ca-b44572b4d9ed"
    },
    {
        "author": "李流谦",
        "paragraphs": [
            "稍喜川原豁，遥看草树明。",
            "恶滩犹梦怖，平地始身轻。",
            "场圃收遗秉，沟塍劝早耕。",
            "得归万事好，漂泊岂人情。"
        ],
        "title": "离合州驿晚宿茆城驿",
        "id": "036501a9-4864-4771-bf5c-d21af04a8508"
    },
    {
        "author": "李流谦",
        "paragraphs": [
            "凤麟元德产，阅世自深根。",
            "士岂无公论，人宜有达尊。",
            "三山聊袖手，九折未惊魂。",
            "瓦砾看珠贝，先声到塞垣。"
        ],
        "title": "寄送石钧父二首  其一",
        "id": "bd7272fb-3975-4566-b2dd-941deb6ac544"
    },
    {
        "author": "李流谦",
        "paragraphs": [
            "再见非无分，相逢自昔缘。",
            "牛峯留满岁，鹤峤别经年。",
            "师友今尤惜，书题远尚传。",
            "蔡山连越巂，细认落鸿边。"
        ],
        "title": "寄送石钧父二首  其二",
        "id": "199e5952-3339-45c5-b7d0-b66ed9b63774"
    },
    {
        "author": "李流谦",
        "paragraphs": [
            "吾来真漫尔，识面喜周旋。",
            "两月连墙住，孤帆别袂牵。",
            "人生同宇宙，官学各风烟。",
            "把酒知何日，临流一惘然。"
        ],
        "title": "送程叔虞监税",
        "id": "4723eb73-1007-4cc2-ac37-e6390b9c10c5"
    },
    {
        "author": "李流谦",
        "paragraphs": [
            "三家笑荒陋，十日寄萧条。",
            "破户无人掩，寒炉折竹烧。",
            "青灯不废卷，白酒未空瓢。",
            "伴我能于此，他年定久要。"
        ],
        "title": "丰都驿呈任子厚诗二首  其一",
        "id": "b25e5d22-550e-4fee-b4d8-0a37cc1e1e7e"
    },
    {
        "author": "李流谦",
        "paragraphs": [
            "书坏无全牍，衣濡有裂缯。",
            "倦梳晨起发，祗曲昼眠肱。",
            "客路行将了，家山唤得譍。",
            "焚香谢僊佛，宵梦已先凭。"
        ],
        "title": "丰都驿呈任子厚诗二首  其二",
        "id": "45f1232d-7e06-46e0-b604-fb3192384a41"
    },
    {
        "author": "李流谦",
        "paragraphs": [
            "饱饭将何适，携筇登翠微。",
            "江长仍曲折，树远欲依稀。",
            "煮井未休汲，田家初掩扉。",
            "惊心崖路险，隔岸唤船归。"
        ],
        "title": "书事  其一",
        "id": "66f61d23-504b-4489-909a-b5e2536babaa"
    },
    {
        "author": "李流谦",
        "paragraphs": [
            "唯有江郊好，能消畏日长。",
            "晚杯荷露重，午枕竹风凉。",
            "溪鹭闲无敌，庭萱恨易忘。",
            "翩翩孤蝶意，只是托幽香。"
        ],
        "title": "书事  其二",
        "id": "45eb7c1c-569c-4db0-9770-c71efe442c44"
    },
    {
        "author": "李流谦",
        "paragraphs": [
            "能闲无健羨，可饱即珍烹。",
            "成我耕桑计，欣儿课诵声。",
            "横戈真不武，歛袂亦难平。",
            "苦欲劳工宰，此生无我生。"
        ],
        "title": "书事  其三",
        "id": "60afd6b1-80d3-4348-a387-147c5153d7f0"
    },
    {
        "author": "李流谦",
        "paragraphs": [
            "塞色旌旗薄，边声皷角喧。",
            "三军正悲愤，中国固雄尊。",
            "障戍争襟险，朝廷护本根。",
            "古来挟策者，谈笑整干坤。"
        ],
        "title": "书事  其四",
        "id": "02887ddd-3998-48ac-84de-afb4d195049c"
    },
    {
        "author": "李流谦",
        "paragraphs": [
            "山为一案峙，水恰面前流。",
            "自是神灵宅，非从槁壳谋。",
            "风声分井络，云气接瀛邱。",
            "炯炯谁相领，焚香发半秋。"
        ],
        "title": "陆使君祠二首  其一",
        "id": "d72b2c60-9364-4c23-ad05-65b83ab32f8f"
    },
    {
        "author": "李流谦",
        "paragraphs": [
            "梁初奄巴蜀，仍有渡泸人。",
            "汲直余蒸简，萧翁亦聚尘。",
            "杰魂犹念沛，远梦不归秦。",
            "幻化元超忽，何劳问大钧。"
        ],
        "title": "陆使君祠二首  其二",
        "id": "47c4b85c-af15-4798-864f-0100f22bd712"
    },
    {
        "author": "李流谦",
        "paragraphs": [
            "颇爱晚凉出，适当秋霁初。",
            "丰年田父语，乔木野人庐。",
            "畦稻根根直，池荷叶叶疎。",
            "冷官无事业，归舍了残书。"
        ],
        "title": "出郊",
        "id": "56c9ae5b-378d-44c2-9a95-a89802010409"
    },
    {
        "author": "李流谦",
        "paragraphs": [
            "薄雾初迷岸，微风早系舟。",
            "山青只欲远，江阔不胜流。",
            "取酒深深酌，将诗缓缓讴。",
            "去家万余里，聊此散千忧。"
        ],
        "title": "晚泊",
        "id": "8047c8be-a2be-4dcd-904a-7abc11c2c305"
    },
    {
        "author": "李流谦",
        "paragraphs": [
            "几窗缠结习，翰墨录殊勋。",
            "未入三山直，当空万马羣。",
            "俛眉聊绿水，展脚是青云。",
            "五十头如漆，功名不放君。"
        ],
        "title": "送王伯董入总幕  其一",
        "id": "c68576aa-401b-46dc-abc2-dd65b7d22df1"
    },
    {
        "author": "李流谦",
        "paragraphs": [
            "昔为万里别，归送北征鸿。",
            "近接何曾数，深期本自同。",
            "远眸眵雾嶂，短箠滑霜风。",
            "更说无穷乐，怀中双橘红。"
        ],
        "title": "送王伯董入总幕  其二",
        "id": "acd16c94-4c66-4f03-8105-2a3b39bd616f"
    },
    {
        "author": "李流谦",
        "paragraphs": [
            "著眼分明见，论心委曲知。",
            "负排阊阖气，有泣鬼神诗。",
            "世故从料理，人材属盛衰。",
            "浮云多变化，宁忆路傍时。"
        ],
        "title": "送王景文入制幕二首  其一",
        "id": "4f6414e4-1f40-4ebc-9748-c0d17c7fa70e"
    },
    {
        "author": "李流谦",
        "paragraphs": [
            "缱绻联名第，飘零共塞垣。",
            "自知此事胜，更觉斯文尊。",
            "欲别言尤苦，相期意略存。",
            "成都万事好，只合近清樽。"
        ],
        "title": "送王景文入制幕二首  其二",
        "id": "e1f8f50c-cb43-4d99-aae0-2de5299c764d"
    },
    {
        "author": "李流谦",
        "paragraphs": [
            "山稠知峡近，今夜听滩声。",
            "灯映舟人语，江空宿鸟惊。",
            "不眠共展转，独语记平生。",
            "自觉无多愧，微堪答父兄。"
        ],
        "title": "入峡闻滩声",
        "id": "51a59774-8dda-49c4-ab82-ba3aca7591fe"
    },
    {
        "author": "李流谦",
        "paragraphs": [
            "地旷空凝结，江清悦见闻。",
            "娟娟初上月，漠漠未归云。",
            "鱼乐能忘钓，鸥闲故念羣。",
            "桂旗风不度，却立咏湘君。"
        ],
        "title": "怀李仲明  其一",
        "id": "2e54c31b-5261-459a-b563-0238ca36c474"
    },
    {
        "author": "李流谦",
        "paragraphs": [
            "斜晖放船好，晚吹得凉多。",
            "星斗窥深酌，鱼龙答浩歌。",
            "干坤身半老，湖海意如何。",
            "夙昔纫兰约，迟君肯重过。"
        ],
        "title": "怀李仲明  其二",
        "id": "28ae6fdf-a6fd-47fd-a45f-f55680ea94ac"
    },
    {
        "author": "李流谦",
        "paragraphs": [
            "飞动少年意，如今推达尊。",
            "何人窥畛域，投老见根源。",
            "草没碑无字，林深木有孙。",
            "只须说廉蔺，犹足褫谀魂。"
        ],
        "title": "谒无尽墓",
        "id": "a15d48e4-35d6-41dd-b074-da6b22d377c7"
    },
    {
        "author": "李流谦",
        "paragraphs": [
            "五百云霞侣，同胞生佛家。",
            "不贪三昧酒，共驾一乘车。",
            "猿餽霜余果，僧烹粥后茶。",
            "我来无供养，唯读妙莲华。"
        ],
        "title": "五百罗汉洞",
        "id": "fe83425a-8c3a-40ca-951a-a93b71959e6f"
    },
    {
        "author": "李流谦",
        "paragraphs": [
            "欲问更长短，江村无鼓鼙。",
            "客怀如酒病，秋夜与年齐。",
            "被冷失孤蝶，霜清闻远鸡。",
            "终年为荡子，尺纸愧山妻。"
        ],
        "title": "枕上",
        "id": "b832e6da-8e0b-48dc-8f6a-4415776b69c6"
    },
    {
        "author": "李流谦",
        "paragraphs": [
            "晓色仍过雨，残钩不挂天。",
            "空霏漫野迥，浄绿浸江鲜。",
            "何自有灵鹊，谁言无杜鹃。",
            "倚风搔首意，窈窕若为传。"
        ],
        "title": "射洪道中二首  其一",
        "id": "2049918e-35b2-4bb6-ad48-b25f6b72ab58"
    },
    {
        "author": "李流谦",
        "paragraphs": [
            "远墟行蔼蔼，滞绪豁欣欣。",
            "挟翠山能润，矜晴草自薰。",
            "堕鸢那及叹，飞鹭可堪羣。",
            "欲共江流说，滔滔故不闻。"
        ],
        "title": "射洪道中二首  其二",
        "id": "bed11444-cdc2-4e6f-b462-71ccf92941f0"
    },
    {
        "author": "李流谦",
        "paragraphs": [
            "眼远孤帆没，临流一怅然。",
            "分携惜此日，作恶验中年。",
            "惟有加餐祝，仍期得句传。",
            "相看俱四十，香火好因缘。"
        ],
        "title": "仲明兄弟访别郊居",
        "id": "390c7740-a42c-4c04-95c9-50a6daed523b"
    },
    {
        "author": "李流谦",
        "paragraphs": [
            "来往金涧道，寻常不隔年。",
            "异方何契阔，浑舍此团圆。",
            "老子风埃甚，孙儿玉雪娟。",
            "妻孥劳行役，争劝吸长川。"
        ],
        "title": "次怀安骨肉自简池来会",
        "id": "d6e8067d-a8eb-45a6-a31c-0941890fd731"
    },
    {
        "author": "李流谦",
        "paragraphs": [
            "吴波波上亭，一面列山屏。",
            "雨雨晴晴好，朝朝暮暮青。",
            "倦身无处著，醉眼为渠醒。",
            "便欲携归去，全胜腰万钉。"
        ],
        "title": "吴波亭相对数峰极可爱",
        "id": "98081a09-58f3-46e8-8b78-01edc7df9c96"
    },
    {
        "author": "李流谦",
        "paragraphs": [
            "闻道陈夫子，年来学更工。",
            "几人曾著眼，圣处已收功。",
            "老骥思长路，潜鲲待疾风。",
            "何当问奇字，载酒过扬雄。"
        ],
        "title": "寄彦博二首  其一",
        "id": "12b8f7ca-8b51-4adb-a4e3-d12c20bce226"
    },
    {
        "author": "李流谦",
        "paragraphs": [
            "世途今若此，吾道竟何如。",
            "学古疑无用，谋身忌太疎。",
            "引杯空慷慨，看镜独踌躇。",
            "千万胸中语，因人略寄书。"
        ],
        "title": "寄彦博二首  其二",
        "id": "c237c237-1d46-4901-8d5d-cf78aaf863ba"
    },
    {
        "author": "李流谦",
        "paragraphs": [
            "天生绝代英，梦想见仪形。",
            "桂殿风凝绿，苔宫雨护青。",
            "云雷通翕忽，洞穴閟阴灵。",
            "只有丹心苦，聊将托杳冥。"
        ],
        "title": "七曲祠",
        "id": "110dc178-3a69-41c8-86db-fe7c1093a117"
    },
    {
        "author": "李流谦",
        "paragraphs": [
            "狂流作平地，别渚转轻桡。",
            "岸断石出没，云虚山动摇。",
            "奔湍长澒洞，杯酒且逍遥。",
            "可待然犀照，潜鳞意自骄。"
        ],
        "title": "夔子岸下水作颓沙裂岸转舟避之",
        "id": "1c51124f-6f4b-4580-88e6-66b557a55726"
    },
    {
        "author": "李流谦",
        "paragraphs": [
            "判袂四十日，望君君不来。",
            "过门先问讯，立马屡徘徊。",
            "正坐牵归梦，无缘把别杯。",
            "鹤山果西去，会面更悠哉。"
        ],
        "title": "仲明留少城未还予将归矣留诗别之",
        "id": "f85d5361-c823-42ef-aff2-a10ba0c82a57"
    },
    {
        "author": "李流谦",
        "paragraphs": [
            "鸥轻家泛泛，梗短路悠悠。",
            "妙句能留客，澄江可散愁。",
            "长年资浩叹，秋色动商讴。",
            "故有先畴在，归为鴈鹜谋。"
        ],
        "title": "别元质  其一",
        "id": "b0ddce33-cffd-4776-be81-75d289526b10"
    },
    {
        "author": "李流谦",
        "paragraphs": [
            "远梦灯频照，羁怀酒重倾。",
            "啼乌翻夕露，归鴈占秋晴。",
            "此地丰鱼稻，如君好弟兄。",
            "语离亦怊怅，松槚独关情。"
        ],
        "title": "别元质  其二",
        "id": "2bcd2e1b-eb93-48be-9eb8-4bd22ec20414"
    },
    {
        "author": "李流谦",
        "paragraphs": [
            "不隔同年面，真情本弟兄。",
            "人能纯白备，交自始终成。",
            "测管才窥豹，倾江试吸鲸。",
            "吾言蓍蔡验，决矣看飞鸣。"
        ],
        "title": "送钱太虚同年",
        "id": "cb8631a3-0085-4188-b5e1-4d3c50cdbdef"
    },
    {
        "author": "李流谦",
        "paragraphs": [
            "山合失空旷，江奔成溯洄。",
            "阳台鏁云雨，楚泽贮风雷。",
            "白鸟背人去，青帘明眼来。",
            "旧醅宁得厌，聊共客中杯。"
        ],
        "title": "次赵惟直韵",
        "id": "6649bd73-0fac-4410-86d1-7cea0434e7b6"
    },
    {
        "author": "李流谦",
        "paragraphs": [
            "别后年仍换，诗来语更工。",
            "音书恨不数，魂梦却相通。",
            "草木春风后，关河夕照中。",
            "飞鸿不可倩，此意付筠筒。"
        ],
        "title": "次韵仲秉见寄二首  其一",
        "id": "6d6c3490-facc-4098-b63e-d13798b3eada"
    },
    {
        "author": "李流谦",
        "paragraphs": [
            "读书空有癖，学道苦无工。",
            "散策羣峯近，穿溪小迳通。",
            "此身犹客里，野性合山中。",
            "春水添新浪，烦君理钓筒。"
        ],
        "title": "次韵仲秉见寄二首  其二",
        "id": "088177e3-47a5-4ee0-bcf7-4aa3cf097ef9"
    },
    {
        "author": "李流谦",
        "paragraphs": [
            "大用不坚壁，等闲忧患侵。",
            "平生知学道，万事付无心。",
            "露苋鉏晨甲，烟篁步夕阴。",
            "陶然宇宙内，鱼鸟听浮沈。"
        ],
        "title": "次仲甄韵二首  其一",
        "id": "78724b39-5886-4cd0-a14b-ed28e80b62d9"
    },
    {
        "author": "李流谦",
        "paragraphs": [
            "恻剥风枝恨，若为开我颜。",
            "索居诗社废，多病酒杯悭。",
            "本自便三迳，何曾梦九关。",
            "临溪问鱼乐，知我是青山。"
        ],
        "title": "次仲甄韵二首  其二",
        "id": "7d04425b-b109-4acd-9adc-c95d8de510e4"
    },
    {
        "author": "李流谦",
        "paragraphs": [
            "聚头闲日月，逐日信东西。",
            "夜泊惊逢虎，晨餐倦乞酰。",
            "灯青千嶂梦，月白五更鸡。",
            "耐老前山路，长年送马蹄。"
        ],
        "title": "益昌道中次兄长韵二首  其一",
        "id": "bd219029-de90-47b2-83c3-920e27bd099f"
    },
    {
        "author": "李流谦",
        "paragraphs": [
            "木杪著邮亭，山行未饱经。",
            "已成身挈挈，恐失鬓青青。",
            "老树霞烘幄，阴崖雪糁屏。",
            "冰霜先训在，敢负旧趋庭。"
        ],
        "title": "益昌道中次兄长韵二首  其二",
        "id": "fd41b080-399d-4c52-b5e5-23b9d36ba76a"
    },
    {
        "author": "李流谦",
        "paragraphs": [
            "读书万卷破，转物一机神。",
            "道德欣为御，文章妙斲轮。",
            "圣贤同一处，天地要弥纶。",
            "汗简窥千古，从来只数人。"
        ],
        "title": "投晁子止制置三首  其一",
        "id": "13071626-f2a1-45be-81c2-02fe098a6e93"
    },
    {
        "author": "李流谦",
        "paragraphs": [
            "吴甸七千里，坤垠六十州。",
            "宸心宽北阙，老子在西楼。",
            "召伯出分陕，卫公归相周。",
            "衮衣人惬意，重为雪山愁。"
        ],
        "title": "投晁子止制置三首  其二",
        "id": "2b178063-bddd-40ea-858d-d7288f43eaf5"
    },
    {
        "author": "李流谦",
        "paragraphs": [
            "西南雄节制，人物妙鑪锤。",
            "舐鼎非无意，登门独恨迟。",
            "正期云触石，会见菌成芝。",
            "不信酬恩事，君看左顾时。"
        ],
        "title": "投晁子止制置三首  其三",
        "id": "96eaacad-9546-45af-a2b5-e82fb12643fb"
    },
    {
        "author": "李流谦",
        "paragraphs": [
            "事业参亭毒，人才兆废兴。",
            "百年争凤睹，一遇慨河澄。",
            "手到无盘错，旁观有级层。",
            "夜来春梦好，先已上觚棱。"
        ],
        "title": "送查总卿三首  其一",
        "id": "f69aac55-f725-4e1d-a98c-9223259aca86"
    },
    {
        "author": "李流谦",
        "paragraphs": [
            "御炉薰隔夜，清跸响凌晨。",
            "对罢天颜喜，朝回赐服新。",
            "自期宜栋干，小却尚丝纶。",
            "此论由来久，周行万搢绅。"
        ],
        "title": "送查总卿三首  其二",
        "id": "8cec789d-56f1-4b2b-96b7-67bddcad6dcd"
    },
    {
        "author": "李流谦",
        "paragraphs": [
            "腊雪千江浪，春风万里船。",
            "相依身健在，远送意茫然。",
            "公近此三接，吾惊失一天。",
            "相君如辱问，愿报已归田。"
        ],
        "title": "送查总卿三首  其三",
        "id": "7dfba5dd-3fb8-48dc-94e2-36b63a310aac"
    },
    {
        "author": "李流谦",
        "paragraphs": [
            "无毡殊未觉，有兴亦难忘。",
            "小雨寒微就，孤灯话尽长。",
            "疎凉汤煮豉，淡泊菜含霜。",
            "为问王夫子，如何共肺肠。"
        ],
        "title": "夜坐呈王子友  其一",
        "id": "469df829-8d71-4eed-8cd8-53a655d2733a"
    },
    {
        "author": "李流谦",
        "paragraphs": [
            "晴山见历历，远水听飕飕。",
            "宇宙不知大，关河空复愁。",
            "孤云游子梦，滞穗野翁讴。",
            "我与鸦俱息，烟林晚共投。"
        ],
        "title": "夜坐呈王子友  其二",
        "id": "07ab5632-3861-4043-9078-95be19ca4b07"
    },
    {
        "author": "李流谦",
        "paragraphs": [
            "渔子舣舟待，山童负笈窥。",
            "数峯衔日尽，百丈逆滩迟。",
            "去住初随意，夷犹独诵诗。",
            "不妨归更晚，正见月生时。"
        ],
        "title": "晚归",
        "id": "a13df4c4-42f5-41f1-8247-e4546f86be22"
    },
    {
        "author": "李流谦",
        "paragraphs": [
            "雨猛几终夕，风狂遂彻朝。",
            "眼缘春色醉，魂为客愁消。",
            "泽国空留滞，山房恐寂寥。",
            "平芜烟一望，乡梦太迢遥。"
        ],
        "title": "宇文氏庄观海棠时海棠未甚开而余旦夕归矣赋此",
        "id": "d51413e9-fc15-46c8-ae24-d5391a11679f"
    },
    {
        "author": "李流谦",
        "paragraphs": [
            "山路仍多雨，秋天最易阴。",
            "呼舟乱滩响，倚杖俯溪浔。",
            "风力凭江横，云容隠树深。",
            "一寒遽如许，料理欲归心。"
        ],
        "title": "即事",
        "id": "431e53ae-a7f1-4846-9b0b-abbc33a6686d"
    },
    {
        "author": "李流谦",
        "paragraphs": [
            "高栖俛氛秽，华屋照沧浪。",
            "列岫带修竹，小池环海棠。",
            "晚杯鱼蟹富，春筯蕨薇香。",
            "涉世真无意，吾今号漫郎。"
        ],
        "title": "钱氏隠居三首  其一",
        "id": "ddaaac23-9b50-4b5a-be72-89ca9b6f3cba"
    },
    {
        "author": "李流谦",
        "paragraphs": [
            "野水莹心碧，春山入骨清。",
            "去穿云际屐，来卧竹间亭。",
            "鸟语风嘲哲，花枝日杳冥。",
            "晚来江上笛，客里不须听。"
        ],
        "title": "钱氏隠居三首  其二",
        "id": "71a350c0-ebff-4a45-b184-7ebb000fe7de"
    },
    {
        "author": "李流谦",
        "paragraphs": [
            "远树高低见，清溪曲折流。",
            "草眠耕后犊，波泛狎余鸥。",
            "醒醉无人管，登临各自愁。",
            "扁舟大如叶，烂漫作春游。"
        ],
        "title": "钱氏隠居三首  其三",
        "id": "f5eb12eb-276a-4a76-ba88-f251b1833240"
    },
    {
        "author": "李流谦",
        "paragraphs": [
            "谁取一瓢去，虚劳九转功。",
            "征杯惊羽化，开画叹幮空。",
            "已堕宁论甑，虽亡未失弓。",
            "人间闲得丧，尽付绿樽中。"
        ],
        "title": "偶失一丹瓢戏书",
        "id": "051d6d64-d371-4c78-a73c-6b52b378dd93"
    },
    {
        "author": "李流谦",
        "paragraphs": [
            "飘零一月住，日望北来船。",
            "眼冷传书鲤，肠空吸露蝉。",
            "梦魂孤枕侧，行李畏途边。",
            "坚守蒲人信，嗟予苦未贤。"
        ],
        "title": "次韵德茂待仲甄巨卿未至",
        "id": "4d42c176-df90-4839-924f-5419198bfe96"
    },
    {
        "author": "李流谦",
        "paragraphs": [
            "何地非吾土，故乡情未忘。",
            "掀眉对兄弟，酌酒话行藏。",
            "拜墓色不愧，逢人语更狂。",
            "梅花相待发，好在细思量。"
        ],
        "title": "抵家",
        "id": "c8e6bb49-0d3f-4795-afc1-b6f427acf950"
    },
    {
        "author": "李流谦",
        "paragraphs": [
            "江来从此合，我上尔东行。",
            "节物惊心地，主人留客情。",
            "雾花摇老眼，霜烛滟深觥。",
            "醉恐清歌断，应须更数声。"
        ],
        "title": "郭及之佥判招饮雅安同僚也",
        "id": "6180de01-211f-4120-ad8e-6bb0a8ec04d3"
    },
    {
        "author": "李流谦",
        "paragraphs": [
            "凌云高鹄峙，掷地响金浑。",
            "蟾窟声名早，鳌峯气象尊。",
            "十年才一试，万里正孤骞。",
            "勿说居夷陋，吾师有格言。"
        ],
        "title": "送牟孔锡之官叙南二首  其一",
        "id": "848fc7ee-cedf-43ea-b2c0-e9864e5d26fd"
    },
    {
        "author": "李流谦",
        "paragraphs": [
            "得朋宦游乐，不觉在山中。",
            "惯住家乡似，频过骨肉同。",
            "凭栏但烟树，振袂忽霜风。",
            "远别无穷意，君归我已东。"
        ],
        "title": "送牟孔锡之官叙南二首  其二",
        "id": "90fa87fb-eba2-4259-aaf0-67873061d83c"
    },
    {
        "author": "李流谦",
        "paragraphs": [
            "嵩岱国之镇，凤麟天所生。",
            "有人占宝气，无耳著修名。",
            "斯道自神圣，尔曹聊重轻。",
            "晋书定一付，一代听权衡。"
        ],
        "title": "送李仁甫运判赴召三首  其一",
        "id": "606de574-1634-410e-8f5b-b7be834fc5ea"
    },
    {
        "author": "李流谦",
        "paragraphs": [
            "累岁征贤诏，于今始一来。",
            "已令人意满，更著驿书催。",
            "白璧有成价，蛾眉无巧媒。",
            "经纶夙昔事，吾驾不须回。"
        ],
        "title": "送李仁甫运判赴召三首  其二",
        "id": "76940062-78e4-4661-8a55-36552cf04a53"
    },
    {
        "author": "李流谦",
        "paragraphs": [
            "瞿塘六月浪，如马亦安流。",
            "舟楫鱼龙喜，藜蒿虎豹忧。",
            "低回嗟薄宦，慷慨动商讴。",
            "门户今如线，非为粱稻谋。"
        ],
        "title": "送李仁甫运判赴召三首  其三",
        "id": "36943d21-efc7-4341-86a5-d07a5a1010fc"
    },
    {
        "author": "李流谦",
        "paragraphs": [
            "云镕金错落，月挂玉盘盂。",
            "水退岸全缺，烟陈山欲无。",
            "沙晴鸥并集，林暝鸟争呼。",
            "不必求摩诘，分明是画图。"
        ],
        "title": "江上晚眺书所见",
        "id": "8d535258-9f0c-4c32-8eed-87e49f911e58"
    },
    {
        "author": "李流谦",
        "paragraphs": [
            "欲买一江碧，不知须几钱。",
            "舟轻故款款，酒好但涓涓。",
            "云脚他州雨，波光别岸天。",
            "渔讴与樵唱，同和小山篇。"
        ],
        "title": "舟中",
        "id": "f0cd2244-f43b-463e-bd6f-8ad440909283"
    },
    {
        "author": "李流谦",
        "paragraphs": [
            "倦征当日午，小息散腰顽。",
            "索酒初随意，题诗自破颜。",
            "不须通姓字，聊欲赏江山。",
            "放荡郊园乐，于兹稍稍还。"
        ],
        "title": "小息",
        "id": "eb60db6b-14d8-4b51-8c8a-ea83fbfa199c"
    },
    {
        "author": "李流谦",
        "paragraphs": [
            "天涯只影随，百结身上衣。",
            "有术没人买，无家何处归。",
            "自言穷亦好，未与道相违。",
            "酌汝一杯酒，醒来万事非。"
        ],
        "title": "赠白道人",
        "id": "e62339f1-daff-4e5b-b627-123b12cfe858"
    },
    {
        "author": "李流谦",
        "paragraphs": [
            "我闻方外士，见面照人明。",
            "笔幻岁寒友，琴弹太古声。",
            "侯门知遇重，真馆笑谈清。",
            "茗椀聊相对，清风两腋生。"
        ],
        "title": "赠蓝元一道人",
        "id": "16080be2-a679-4ee6-95d2-88b3c3f89dce"
    },
    {
        "author": "李流谦",
        "paragraphs": [
            "室空超众止，理妙契无同。",
            "帘卷半规日，香吹一线风。",
            "草晴唯欲碧，花晚尚能红。",
            "老我闲居兴，清应到小童。"
        ],
        "title": "次韵宋德器春晚即事五首  其一",
        "id": "11867828-b766-445e-bc7f-6e35e545be95"
    },
    {
        "author": "李流谦",
        "paragraphs": [
            "久习成衰怯，何方疗阔疎。",
            "柴车穷巷客，贝叶长年书。",
            "每愧沾沾喜，宁甘鬰鬰居。",
            "蓍神吾未暇，坚意听盈虚。"
        ],
        "title": "次韵宋德器春晚即事五首  其二",
        "id": "a539b076-d1cb-4f2e-a0ff-f8ab34d189de"
    },
    {
        "author": "李流谦",
        "paragraphs": [
            "灵明观自己，纠错漫殊途。",
            "睨柱夸完璧，探怀失系珠。",
            "封侯真不愿，作佛尚堪图。",
            "解我无还语，根尘法本粗。"
        ],
        "title": "次韵宋德器春晚即事五首  其三",
        "id": "5f09bbba-83cd-47c7-aae0-16229d4630fd"
    },
    {
        "author": "李流谦",
        "paragraphs": [
            "楼迥支筇久，庭闲转榻频。",
            "松衰无直干，竹好但新筠。",
            "漫仕惭逋客，躬耕羨野人。",
            "可能千里意，端的为吴莼。"
        ],
        "title": "次韵宋德器春晚即事五首  其四",
        "id": "80f999e4-c3bb-4041-8f9f-5bae0726f86f"
    },
    {
        "author": "李流谦",
        "paragraphs": [
            "柳老阴阴密，榴繁灼灼明。",
            "持杯了醒醉，拊槛置枯荣。",
            "谷旷箫笙杂，江空镜像呈。",
            "澄心著老眼，物物见真情。"
        ],
        "title": "次韵宋德器春晚即事五首  其五",
        "id": "70b02dd4-273d-4874-bf94-7624008ec5db"
    },
    {
        "author": "李流谦",
        "paragraphs": [
            "舟行十里远，山出一泉清。",
            "为景寻几徧，将诗赌欲赢。",
            "江清浑玩著，酒好易支撑。",
            "半世无功业，狂歌任性情。"
        ],
        "title": "元质苦留过重阳且约泛舟观泉二首  其一",
        "id": "26017b13-5ac6-4e0f-8039-49001c7a3604"
    },
    {
        "author": "李流谦",
        "paragraphs": [
            "久客相看好，思归得去不。",
            "深惭楚醴设，更作贾胡留。",
            "岁闰菊花早，霜清竹叶秋。",
            "尊前闻见在，不拟说闲愁。"
        ],
        "title": "元质苦留过重阳且约泛舟观泉二首  其二",
        "id": "d3720e76-8a05-4038-8e8e-e6caf708bceb"
    },
    {
        "author": "李流谦",
        "paragraphs": [
            "久客谙人事，身能到处安。",
            "炉深红一聚，竹瘦碧千竿。",
            "祗作临深恐，何辞行路难。",
            "几成晚来雪，唯有不胜寒。"
        ],
        "title": "早饭白崖铺净果院",
        "id": "d8477a8f-671a-4945-bad8-08ad547c5ef2"
    },
    {
        "author": "李流谦",
        "paragraphs": [
            "来问维摩疾，幽人有宿盟。",
            "浮沤非实性，鬭蚁是虚声。",
            "庙冷香谁爇，城空贼自平。",
            "老师家里事，无坏亦无成。"
        ],
        "title": "用仲秉韵贻照老",
        "id": "56b49fb1-b1db-4410-8cc6-02f49d71a48c"
    },
    {
        "author": "李流谦",
        "paragraphs": [
            "旧矣闻名熟，欣然识面初。",
            "只求一转语，不用五车书。",
            "出屋茶烟密，临溪树影疎。",
            "地偏吾所爱，庭草不须锄。"
        ],
        "title": "赠照老",
        "id": "bedea3f0-6510-4239-afae-98d0684a9272"
    },
    {
        "author": "李流谦",
        "paragraphs": [
            "了了三生事，寥寥一念初。",
            "未忘牛背约，端忆笼中书。",
            "尘劫空相隔，交情本不疎。",
            "焚香咨胜义，骄色已先锄。"
        ],
        "title": "照老用韵谢复作",
        "id": "217abfc1-d9f3-476b-a7aa-be5309f1c152"
    },
    {
        "author": "李流谦",
        "paragraphs": [
            "吏部称文畅，愚溪进浩初。",
            "深惭诋佛奏，更著广交书。",
            "情契远犹合，义乖隣亦疎。",
            "诧予无騃习，固自起犁锄。"
        ],
        "title": "用前韵呈照老",
        "id": "eb0c884a-af39-4f7f-bba0-ec480207d04d"
    },
    {
        "author": "李流谦",
        "paragraphs": [
            "扁舟载我去，身世两悠然。",
            "暝霭无穷树，春江不尽天。",
            "阮嵇真酒伴，李郭即神仙。",
            "孤唱君须和，风流汉晋前。"
        ],
        "title": "泛舟呈元质照老  其一",
        "id": "de9e3d91-f101-474b-b7cf-29b97a6374ba"
    },
    {
        "author": "李流谦",
        "paragraphs": [
            "落日清江阔，临流一慨然。",
            "断鸿烟际渚，雌霓雨余天。",
            "照海珠成市，骑鲸客是仙。",
            "轻风借帆力，送我玉妃前。"
        ],
        "title": "泛舟呈元质照老  其二",
        "id": "854c47bd-63ce-46c8-855d-6e5118a3de9a"
    },
    {
        "author": "李流谦",
        "paragraphs": [
            "向来得祕藏，著意国风初。",
            "一字呕心出，十篇随手书。",
            "天成新句熟，月煅古人疎。",
            "长铩非君敌，区区恃棘锄。"
        ],
        "title": "仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云  其一",
        "id": "6f5c9d63-9891-494f-96ed-8aac04c33667"
    },
    {
        "author": "李流谦",
        "paragraphs": [
            "慷慨挥毫际，仓黄展卷初。",
            "少宽诛寇檄，已草纳降书。",
            "恃胜防君失，输筹笑我疎。",
            "班龙落谁手，芝草费人锄。"
        ],
        "title": "仆尽半月之力仅得五诗而和仲落笔成十章俊哉予所甚畏也勉作二章答和仲三章述怀庶满其数云  其二",
        "id": "f52a1be5-3b16-411c-ab4f-2fc7a85eafc9"
    },
    {
        "author": "李流谦",
        "paragraphs": [
            "圣道灰秦燎，残编出汉初。",
            "混茫千古意，破碎百家书。",
            "中镝无多语，操戈亦太疎。",
            "升堂得玄解，伴子带经锄。"
        ],
        "title": "用韵答王子苍",
        "id": "8547eebf-bb04-4837-9d76-9119522dbdd7"
    },
    {
        "author": "李流谦",
        "paragraphs": [
            "月白星稀后，歌残雅奏初。",
            "剽闻先破胆，欲见疾开书。",
            "孔翠仙毛烂，珊瑚海树疎。",
            "好诗如好画，黑瘦未容锄。"
        ],
        "title": "答李仲明仍用锄字韵",
        "id": "d1563373-72da-492f-8681-0ac070a34e0b"
    },
    {
        "author": "李流谦",
        "paragraphs": [
            "花气浓熏坞，藤稍密荫桥。",
            "但须樽有酒，未问印垂腰。",
            "芳草晚尤碧，好山晴更遥。",
            "太阿真宝剑，不必夜干霄。"
        ],
        "title": "李允成次彦博韵见示仍用韵答之三首  其一",
        "id": "b37c4bea-a733-42be-8dc5-f86a3a582113"
    },
    {
        "author": "李流谦",
        "paragraphs": [
            "吾家老仙伯，白璧半钱酬。",
            "杖屦穷幽地，禽鱼替客愁。",
            "可能百世出，闲却一生休。",
            "念旧须公等，年来叹俗浮。"
        ],
        "title": "李允成次彦博韵见示仍用韵答之三首  其二",
        "id": "61da0fe9-41be-4fff-93e7-b496424c5f06"
    },
    {
        "author": "李流谦",
        "paragraphs": [
            "俛眉聊卓鲁，高步故夔龙。",
            "倦翮闲霜鹗，苍棱老涧松。",
            "只应安小试，正自耻先容。",
            "泚笔书三异，他山玉可攻。"
        ],
        "title": "李允成次彦博韵见示仍用韵答之三首  其三",
        "id": "cebcada9-ce9b-45ef-aee9-ca12873cf7ab"
    },
    {
        "author": "李流谦",
        "paragraphs": [
            "三窟驱除后，千毫束缚初。",
            "得封才五等，进位合中书。",
            "炯炯银钩粲，翩翩薤叶疎。",
            "恶诗同遣赠，荒类要君锄。"
        ],
        "title": "以双笔赠照老用前韵",
        "id": "a0924777-5693-4083-ac41-d9d6e2e3bcc0"
    },
    {
        "author": "李流谦",
        "paragraphs": [
            "客到苍苔寺，僧鸣暝色钟。",
            "古檠挑焰涩，疎屋透霜浓。",
            "吾道元迂阔，中年雅倦慵。",
            "谁令背猿鹤，自酌不须攻。"
        ],
        "title": "宿离相院",
        "id": "03f25402-c734-403e-aa48-a2adb65b27b9"
    },
    {
        "author": "李流谦",
        "paragraphs": [
            "人说招提好，来游称所闻。",
            "云烟四山合，草树一溪分。",
            "瘦马催归晚，阇黎馆客勤。",
            "荒坟有郎宿，夜夜粲天文。"
        ],
        "title": "游灵鹫院",
        "id": "7ab8b6f0-6c6b-4aac-8b51-d40318268dfb"
    },
    {
        "author": "李流谦",
        "paragraphs": [
            "暝角传风远，昏帆到浦迟。",
            "草犹矜晚翠，麦正及春饥。",
            "客鴈无留意，残云有去思。",
            "浊醪不禁醉，聊藉晚风吹。"
        ],
        "title": "游水东院  其一",
        "id": "e701861b-a679-45d6-b53e-c96951dccb9c"
    },
    {
        "author": "李流谦",
        "paragraphs": [
            "虚槛横空阔，平郊入望赊。",
            "楼台万家邑，桃李一川花。",
            "鸡犬非人世，樵渔亦相家。",
            "闲思十年事，倚杖独咨嗟。"
        ],
        "title": "游水东院  其二",
        "id": "faa94777-cf13-49df-863a-6986248d0208"
    },
    {
        "author": "李流谦",
        "paragraphs": [
            "峡水清一线，峡山赭千层。",
            "禹力不到处，蜀灵用功深。",
            "蛟龙改窟穴，日暮闻微吟。",
            "遥想风雨夕，扁舟系枫林。"
        ],
        "title": "次黄仲甄峡中韵",
        "id": "4db14fb7-1c10-4282-b074-fb4bb62079eb"
    },
    {
        "author": "李流谦",
        "paragraphs": [
            "春梦断不记，春游谁与同。",
            "竹斜过午日，池皱晚来风。",
            "柳已都齐绿，桃犹约略红。",
            "流鶑啼未了，又过短墙东。"
        ],
        "title": "石洞二首  其一",
        "id": "6b9082c9-0611-4428-af9e-0531d06e7704"
    },
    {
        "author": "李流谦",
        "paragraphs": [
            "香雾团成盖，茶花白胜酥。",
            "对书闲境界，觅句静工夫。",
            "客信因鱼得，归程约鴈俱。",
            "庭前海棠树，尚及一看无。"
        ],
        "title": "石洞二首  其二",
        "id": "7e714a90-bbd3-41b1-a1ec-eab718b1763d"
    },
    {
        "author": "李流谦",
        "paragraphs": [
            "系舟邻近渚，索酒共清斟。",
            "契阔十年事，飘零万里心。",
            "大门元赫赫，要路正骎骎。",
            "去国吾何恨，看君上禁林。"
        ],
        "title": "送何子闻使君之行在",
        "id": "d5ab2873-0ce5-48f4-a7b8-a75e055976ab"
    },
    {
        "author": "李流谦",
        "paragraphs": [
            "钩深三古学，遇合百年机。",
            "垂上青云去，仍完白璧归。",
            "功名身易老，豪杰意多违。",
            "鼎脔留余啖，蒸青有发挥。"
        ],
        "title": "挽费检正  其一",
        "id": "3d43fe3d-fb55-43c3-a676-c6bc68d741a0"
    },
    {
        "author": "李流谦",
        "paragraphs": [
            "瑶墀隣近侍，华㦸老方州。",
            "闭合人无讼，凝香岁自秋。",
            "凶衰乘鵩集，涕泪感麟休。",
            "古佛知公恨，涪江不尽流。"
        ],
        "title": "挽费检正  其二",
        "id": "6e7a971c-685d-4a63-b2f4-38c7b6e13f97"
    },
    {
        "author": "李流谦",
        "paragraphs": [
            "忆作荆州客，多惭鲍叔知。",
            "苍黄悬榻地，恸绝盖棺时。",
            "映睫余残泪，亲肤有近期。",
            "空山那得去，倚杖鬓如丝。"
        ],
        "title": "挽费检正  其三",
        "id": "a0ed8995-e193-4714-a341-c6cd0bd0f7ab"
    },
    {
        "author": "李流谦",
        "paragraphs": [
            "百里桑麻地，春风鼓舞中。",
            "随轩一犁润，折狱片言功。",
            "小试已无敌，晚成应不同。",
            "他年循吏传，亦足慰途穷。"
        ],
        "title": "挽张主簿  其一",
        "id": "c1b32ccd-2411-48b9-8042-2559b6148a36"
    },
    {
        "author": "李流谦",
        "paragraphs": [
            "楚楚桐孙秀，愿交惭不量。",
            "新诗吾退舍，前辈子登堂。",
            "刮目鲸掀海，经年骥伏箱。",
            "斯言傥不验，我欲罪穹苍。"
        ],
        "title": "挽张主簿  其二",
        "id": "15ba3549-fcda-46e9-a228-aad803b8aa20"
    },
    {
        "author": "李流谦",
        "paragraphs": [
            "鸾衿荣翠栝，璇魄媚方流。",
            "庆袭高华出，贤供窈窕求。",
            "灵光分婺照，静质肖坤柔。",
            "闺闼关何事，风人美造周。"
        ],
        "title": "挽秦国夫人  其一",
        "id": "a2920cc6-c1d2-4de7-ab6e-4cd1b801f5da"
    },
    {
        "author": "李流谦",
        "paragraphs": [
            "赉说端由帝，生申未许崧。",
            "神功资炼石，吉梦托占熊。",
            "赫赫扶天业，堂堂浴日忠。",
            "芝麟昭圣瑞，何力赞元工。"
        ],
        "title": "挽秦国夫人  其二",
        "id": "9f4a3643-a49b-426d-a380-08011d9804c6"
    },
    {
        "author": "李流谦",
        "paragraphs": [
            "华笄谐淑配，绿发负平生。",
            "桃李春如寄，鸥鹇梦不惊。",
            "周婺惭绝识，蜀寡让孤情。",
            "口授天人学，寒窗伴短檠。"
        ],
        "title": "挽秦国夫人  其三",
        "id": "26d96379-61e0-4285-8eb4-0948c323596a"
    },
    {
        "author": "李流谦",
        "paragraphs": [
            "伴涣方兴日，忧危未决前。",
            "伪书知莽诈，新历断周延。",
            "冰作羣疑泮，风从一语传。",
            "龟灵无此识，上智炳机先。"
        ],
        "title": "挽秦国夫人  其四",
        "id": "5069db6a-9ae6-42b3-84e5-c88b84c28f14"
    },
    {
        "author": "李流谦",
        "paragraphs": [
            "露莲秋沼莹，霜月晓潭空。",
            "褕翟翻经外，尘泡隠几中。",
            "禅心安瘴峤，结习谢云栊。",
            "五颂分明说，痴人耳自聋。"
        ],
        "title": "挽秦国夫人  其五",
        "id": "487985cd-d0ed-4b4a-b2cb-884dbe84d5d2"
    },
    {
        "author": "李流谦",
        "paragraphs": [
            "久矣鸿飞渚，翩然鴈字峯。",
            "九重疏异渥，万里合幽封。",
            "引柩乌衔壤，驯阡鹿护松。",
            "他时人下马，有子是夔龙。"
        ],
        "title": "挽秦国夫人  其六",
        "id": "b4f046a5-dfaf-4ede-9e05-780887da6db6"
    },
    {
        "author": "李流谦",
        "paragraphs": [
            "赤绂银章玉骨寒，焚香再拜泪汍澜。",
            "黄花郪县仍羞见，好月鄜州只独看。",
            "可是一生长客路，故应千古恨儒官。",
            "蚤知涉世元如此，悔不霜林斫钓竿。"
        ],
        "title": "杜少陵祠",
        "id": "4c711770-3220-454e-9fac-52f6f9576770"
    },
    {
        "author": "李流谦",
        "paragraphs": [
            "浣花溪上得闲来，石刻摩挲病眼开。",
            "短策多时临水立，红尘半路与风回。",
            "乞灵伎薄裳为带，惊世名言海纳杯。",
            "相对只今真梦寐，数椽茅屋老苍苔。"
        ],
        "title": "草堂",
        "id": "c0c8c018-7008-4752-95cc-d41eaf82436c"
    },
    {
        "author": "李流谦",
        "paragraphs": [
            "昔年漂泊记曾游，碧树蝉声又带秋。",
            "滑滑泥行青嶂路，翩翩风倚夕阳楼。",
            "人夸驯雉碑犹在，书托文鳞水漫流。",
            "天遣此来相近傍，伴君牢落向边州。"
        ],
        "title": "宿魏城驿用罗江东韵怀李仲明",
        "id": "f3b5e735-5969-4d2a-8b7c-be3d20fcc7d8"
    },
    {
        "author": "李流谦",
        "paragraphs": [
            "陌上横流浸作泥，行人步稳方一移。",
            "春云将雨遶山去，社燕营巢贴地飞。",
            "憩仆且须投古寺，闲怀犹喜论禅机。",
            "中宵瞥起胡床念，回首家山几日归。"
        ],
        "title": "题重兴寺",
        "id": "c54dee14-8e63-46b2-9c38-a61b0d180dfe"
    },
    {
        "author": "李流谦",
        "paragraphs": [
            "招提未到只闻名，乘兴来游意最真。",
            "出郭都无三十里，同行恰有两三人。",
            "入门竹迳能明眼，随处禅房可著身。",
            "莫怪山僧拙言语，十年已不踏红尘。"
        ],
        "title": "游龙角山福志院",
        "id": "039b3492-ca33-4365-a64b-50847d6a6361"
    },
    {
        "author": "李流谦",
        "paragraphs": [
            "井邑云根一聚村，寻诗来扫壁间尘。",
            "此州惟有断头将，圣世初无弃梗人。",
            "枫叶晚林终日醉，梅花腊峤几时春。",
            "不愁过客当年泪，尊酒黄堂是旧隣。"
        ],
        "title": "忠州",
        "id": "6abfc3a4-4aa6-4efa-b006-1e681c754706"
    },
    {
        "author": "李流谦",
        "paragraphs": [
            "垅头停辔望龟城，元有夷途似掌平。",
            "厌把五更供客梦，猛将一日了山程。",
            "树连新绿千林暗，日转斜红半野明。",
            "稚子别来应念我，候门深喜马蹄声。"
        ],
        "title": "自三池一日过灵池十五里头宿山险尽矣",
        "id": "95d12cc2-ac7b-4b90-a17a-22ae36aac92c"
    },
    {
        "author": "李流谦",
        "paragraphs": [
            "持此迂愚漫浪身，忍慙一出竟何营。",
            "枕边客意兼寒意，门外溪声似雨声。",
            "易办蓬蒿三亩宅，可无藜苋一杯羹。",
            "青衫岂是官人样，白鸟私忧说败盟。"
        ],
        "title": "抵简池呈元质进孺二首  其一",
        "id": "fad03b48-47d5-4a66-84a0-b99c81b5b5a1"
    },
    {
        "author": "李流谦",
        "paragraphs": [
            "竹生稚子鹤生雏，重到君家旧隠居。",
            "病后苦无多酌酒，别来唯有自钞书。",
            "身方逐食从飘荡，学久师心恐阔疎。",
            "惭愧故人相念意，欲行为我少踌躇。"
        ],
        "title": "抵简池呈元质进孺二首  其二",
        "id": "2016c8af-9e75-4781-a270-05c54d931560"
    },
    {
        "author": "李流谦",
        "paragraphs": [
            "秋入羁怀劳我思，愁兼归梦到家迟。",
            "有人来得平安字，无事编成酬唱诗。",
            "相伴几经江月照，同行更赏峡山奇。",
            "祗应便把州麾去，还有三年不见时。"
        ],
        "title": "呈德茂",
        "id": "8ae829d0-94dc-4e1b-a1d6-d3afbdd6a485"
    },
    {
        "author": "李流谦",
        "paragraphs": [
            "休沐来寻九里松，故因晴日觉春容。",
            "寒余浅水红衣尽，淡抹轻烟紫翠重。",
            "倦向山僧谈白叶，归从逋客醉黄封。",
            "尘埃瞇目成深省，何处招提鸣晓钟。"
        ],
        "title": "十月十五日同黄大博出城",
        "id": "3e70a2a4-a6a5-4330-a4e0-0e5626478ab3"
    },
    {
        "author": "李流谦",
        "paragraphs": [
            "六十专城发未斑，更于何地觅三山。",
            "不妨谈笑催科里，正頼清凉热恼间。",
            "到日红梅留腊在，公余翠杓酌春悭。",
            "胡床有月堪乘兴，客到南楼不下关。"
        ],
        "title": "送张仲山守唐安二首  其一",
        "id": "5a5ce44e-e5e3-4cc6-9eb9-6325a3114c7a"
    },
    {
        "author": "李流谦",
        "paragraphs": [
            "南浦波轻草色微，蹇馿遥路独依依。",
            "暖风旌旆春随去，细雨犁鉏麦正肥。",
            "驿骑蚤闻催迅召，边屯犹未解重围。",
            "谢家父子名江左，折屐行看破贼归。"
        ],
        "title": "送张仲山守唐安二首  其二",
        "id": "c90e36c3-df47-4b19-b5d9-b7480f93d324"
    },
    {
        "author": "李流谦",
        "paragraphs": [
            "宝峯山下识君初，岂但声华在石渠。",
            "海上三山元咫尺，人生五马少踌躇。",
            "鼎钟事业那能免，丘壑情怀自觉疎。",
            "安得一帆相逐去，故园春雨长新蔬。"
        ],
        "title": "送崔子渊祕丞出守小益二首  其一",
        "id": "8f96d968-72fd-41cb-8aef-0865e8e6d7cb"
    },
    {
        "author": "李流谦",
        "paragraphs": [
            "晋公幕府总豪英，末至非才愧长卿。",
            "已去化炉金尚跃，更分客袂涕空横。",
            "早催剑栈迎千骑，更借湖山劝一觥。",
            "水自嘉陵流到海，尺书应有故人情。"
        ],
        "title": "送崔子渊祕丞出守小益二首  其二",
        "id": "cfd783eb-2ebf-4e8f-9204-b6fdc79cd74a"
    },
    {
        "author": "李流谦",
        "paragraphs": [
            "自艺心田岁自收，天翁两眼月临秋。",
            "近臣荐鹗方成表，吉梦逢刀遂得州。",
            "吏术无多非问马，机心已尽不惊鸥。",
            "三溪便是桃源路，更欲武陵何处求。"
        ],
        "title": "送孙宾老守三池二首  其一",
        "id": "28d7676d-d9f0-49c5-9156-b7a4257e3375"
    },
    {
        "author": "李流谦",
        "paragraphs": [
            "百万貔貅尚枕戈，将军未复旧山河。",
            "非干使者征求急，正柰穷边饷挽何。",
            "颇愿有言先牧养，不妨自署拙催科。",
            "公余傥暇寻遗事，尘锁荒祠望刮摩。"
        ],
        "title": "送孙宾老守三池二首  其二",
        "id": "d4758d93-fedf-4a4e-8620-8273051b8de9"
    },
    {
        "author": "李流谦",
        "paragraphs": [
            "一毫不露见全身，德觇征符捷若神。",
            "嵩岱自高元地势，球琳非琢本天真。",
            "出山聊作无心润，著物应名有脚春。",
            "唤作使君犹未解，岂知游戏两朱轮。"
        ],
        "title": "送魏德源守普慈二首  其一",
        "id": "8b60c62d-3c60-470f-ae83-3ac11b4120d2"
    },
    {
        "author": "李流谦",
        "paragraphs": [
            "东梓名州最普州，蟆颐相望气横秋。",
            "青衿胄子迎高朕，竹马儿童识细侯。",
            "只有爱民心尚在，可能忧国泪空流。",
            "摩挲疲瘵无多事，绿野家家剑换牛。"
        ],
        "title": "送魏德源守普慈二首  其二",
        "id": "5dfedf71-7471-477b-8d22-17d77867bd81"
    },
    {
        "author": "李流谦",
        "paragraphs": [
            "十年朝露厌鸣珂，华发萧萧奈倦何。",
            "鸾翮九霄穿日月，龙骧万斛饱风波。",
            "古人不见吾犹梦，直道能行恨亦多。",
            "驷马锦衣儿辈事，只须持此答岷峨。"
        ],
        "title": "送黄仲秉侍郎出守镇江  其一",
        "id": "7a3aea68-5bc8-446c-9bd3-f317511adae1"
    },
    {
        "author": "李流谦",
        "paragraphs": [
            "遥看北固海门秋，千骑东方占上头。",
            "去国尚多忧国泪，送君那免别君愁。",
            "风迟宴阁清香凝，月满兜零晚穟收。",
            "北府名樽天下说，亦知能到故人不。"
        ],
        "title": "送黄仲秉侍郎出守镇江  其二",
        "id": "1afe4e8d-b646-4ef3-9207-325c57774907"
    },
    {
        "author": "李流谦",
        "paragraphs": [
            "九江度尽恶风波，峡口窥天一握多。",
            "亦爱吾庐觉归好，数乘此险奈亲何。",
            "响迎涛濑将愁上，青惜峯峦等梦过。",
            "不管行人听不得，暝猿和雨啸云萝。"
        ],
        "title": "次黄仲甄峡中韵",
        "id": "4884faf3-656a-44d4-96ad-20255e49fc78"
    },
    {
        "author": "李流谦",
        "paragraphs": [
            "船头饱饭看扬舲，忽作翻浆不反瓶。",
            "万死一生真是幸，九江三峡未尝经。",
            "尚收弃物干坤大，薄恃阴功祖考灵。",
            "忧患偶来须理遣，可能为汝更星星。"
        ],
        "title": "十月二十五日失舟",
        "id": "97cfafee-8556-4e06-a962-6ade1346da2e"
    },
    {
        "author": "李流谦",
        "paragraphs": [
            "何时便有此山川，真宰悬知恐偶然。",
            "唳鹤惊风前日事，落沤斜照晚来天。",
            "毁犀无用撩幽怪，洗醆先应酹谪僊。",
            "暝角吹残吾欲老，五陵佳气隔疎烟。"
        ],
        "title": "泊采石二首  其一",
        "id": "c93e6572-8cc4-49b8-9e38-6e39091d0d83"
    },
    {
        "author": "李流谦",
        "paragraphs": [
            "江头杨柳浅于金，泽国余寒春未深。",
            "才见桃花能慰眼，便同踯躅每伤心。",
            "琼枝璧月自惆怅，山色潮声无古今。",
            "闲访阇黎倒戈地，正应汉德有讴吟。"
        ],
        "title": "泊采石二首  其二",
        "id": "dad312bd-207f-4c41-be19-aa703665cde3"
    },
    {
        "author": "李流谦",
        "paragraphs": [
            "一舸乘凉载夕晖，晚来白汗稍停挥。",
            "近人初月当头照，趁宿轻鸥直下飞。",
            "江国有天须恣买，岫云无雨莫空归。",
            "新秋渐到滩头树，先遣蓑童问钓矶。"
        ],
        "title": "舟中",
        "id": "7a50f4c6-2818-4304-beae-420a82454cb9"
    },
    {
        "author": "李流谦",
        "paragraphs": [
            "月与清湍一样流，不妨夜色尚淹留。",
            "已将船作青天坐，安得江为大白浮。",
            "恐有幽人钓寒渚，正须横吹起危楼。",
            "年来身世无拘管，便是波间一叶舟。"
        ],
        "title": "月夜江上作",
        "id": "c79c5136-bec1-4823-a6fc-391b9ca04b36"
    },
    {
        "author": "李流谦",
        "paragraphs": [
            "向来茅屋半惊湍，叹息流亡久未还。",
            "已觉重行非故道，只应无恙是青山。",
            "旋蓝偃岳元常事，深谷为陵亦等闲。",
            "衲被蒙头都莫问，未当居士一分顽。"
        ],
        "title": "水后过淮安金堂皆非旧路",
        "id": "9510980a-67be-4e9f-919f-ca9be9936a04"
    },
    {
        "author": "李流谦",
        "paragraphs": [
            "桂树兰丛蔼宿薰，楚辞一曲送迎神。",
            "岂闻钩党能留汉，故有桃源可避秦。",
            "欲记曾来终草草，多慙浪走祇踆踆。",
            "却寻扬子江头路，依旧杨花愁杀人。"
        ],
        "title": "焦山汉末焦光隠于此是日乃其生日土人会者甚众",
        "id": "fc07a911-31d2-4f71-abe2-49ccd8495353"
    },
    {
        "author": "李流谦",
        "paragraphs": [
            "云满长空雨涨沙，金焦一望去非赊。",
            "拟抛尘网寻僧舍，更著烟蓑访钓家。",
            "北固江山仍壮丽，南徐风物尚繁华。",
            "只愁病客难登槛，且待金乌出海涯。"
        ],
        "title": "连日阴雨未及一到金焦二山病中得梁文佳句枕上吟哦不能自已复次韵",
        "id": "eeb6ccd5-720a-4a00-8def-b780c56a812a"
    },
    {
        "author": "李流谦",
        "paragraphs": [
            "系马松门竟日留，一灯深殿炯清幽。",
            "杖头犹识齐梁谶，屐齿曾经王谢游。",
            "瑟瑟新毛吃老树，娟娟瞇目破红榴。",
            "风铃塔上知何语，应使行人估客愁。"
        ],
        "title": "再游蒋山  其一",
        "id": "d49f173c-1b78-4492-b137-b5e55437af30"
    },
    {
        "author": "李流谦",
        "paragraphs": [
            "江南春晚见芳菲，雪白梨花照客衣。",
            "步步来求诸佛记，尘尘全现祖师机。",
            "不禁战伐山河老，犹说经纶俎豆非。",
            "共饮名园那惜醉，落红故故傍愁飞。"
        ],
        "title": "再游蒋山  其二",
        "id": "66f2560a-2c70-4616-b0a4-d1eaacf1c70e"
    },
    {
        "author": "李流谦",
        "paragraphs": [
            "吴波晴浸夕阳红，一语丁宁北去鸿。",
            "颇觉淹留添发白，不妨羞涩剩囊空。",
            "枕头靠睡禁长日，舸背占旗惜便风。",
            "想得家山俱在梦，亦应烦闷略相同。"
        ],
        "title": "久留芜湖待巨卿仲甄不至",
        "id": "a7a4af62-b38b-4ac3-84a8-e709411a442d"
    },
    {
        "author": "李流谦",
        "paragraphs": [
            "迥陂积水长蒲蒋，散步郊原借夕凉。",
            "尘袖风巾嗟久旅，稻畦柘迳似吾乡。",
            "蛙声月色当空旷，爨火人家在莽苍。",
            "望合碧云人未至，滞留愧客问行藏。"
        ],
        "title": "芜湖晚步",
        "id": "82caebbd-59f5-4800-86c0-52f1faaa7f04"
    },
    {
        "author": "李流谦",
        "paragraphs": [
            "他年天眼识褕袆，千柱如今鏁夕晖。",
            "笑说老禅操一苇，戏呼灵媪授三归。",
            "波涛啮岸蛟龙恶，荻竹抽萌鲙缕肥。",
            "曲水流觞记今日，晚风直欲透人衣。"
        ],
        "title": "游长芦",
        "id": "388b0daf-edab-495b-b298-69620cf16e61"
    },
    {
        "author": "李流谦",
        "paragraphs": [
            "龙蟠虎踞帝王州，屡叹降旗出石头。",
            "不惜家居撞坏了，可因歌舞破除休。",
            "露桃滴滴啼宫井，风柳条条绊客舟。",
            "春水一江流未尽，不禁更问几多愁。"
        ],
        "title": "金陵二首  其一",
        "id": "beb2f7da-a854-4c61-9427-8cf62c9d2746"
    },
    {
        "author": "李流谦",
        "paragraphs": [
            "江城叠鼓晚停挝，游子翩翩念岁华。",
            "水底干坤浮日夜，沙边鸥鹭老烟霞。",
            "渔人能说陈隋事，燕子犹寻王谢家。",
            "南北自分仍自合，不应全殢后庭花。"
        ],
        "title": "金陵二首  其二",
        "id": "ac5b936d-b718-4132-8d06-6e1f65f6be8a"
    },
    {
        "author": "李流谦",
        "paragraphs": [
            "招提下马憩逡巡，野饭亲烹涧底芹。",
            "二月韶华听啼鸟，百年心事信行云。",
            "不禁烈日花光薄，更抹微烟草色薰。",
            "老衲未知风木恨，向人犹说故将军。"
        ],
        "title": "午饭高桥院",
        "id": "a746741b-4ae4-482d-99ec-8f603fd784c6"
    },
    {
        "author": "李流谦",
        "paragraphs": [
            "逢山到处为迟留，行到东南第几州。",
            "终古香灯凭像教，可人轩户称山丘。",
            "苔封铁色千寻壁，日丽云章百尺楼。",
            "脚底全吴何足小，待将八极恣浮游。"
        ],
        "title": "游虎丘次仲甄韵",
        "id": "2d5410ce-e40c-469b-9e62-03a8e0cbc8bf"
    },
    {
        "author": "李流谦",
        "paragraphs": [
            "尘埃瞇目浸填胸，日日青山在梦中。",
            "改岁人家无一事，并游文社有诸公。",
            "招提夜语惊山鬼，野店春沽醉病翁。",
            "绿坞红村谁境界，自凭好句占东风。"
        ],
        "title": "人日同诸公自马谿登道宿无为",
        "id": "1f691352-3717-497d-8cdc-d1e2b6f172a8"
    },
    {
        "author": "李流谦",
        "paragraphs": [
            "块处无人语合头，出门猝猝又还休。",
            "缚茅晚岁欣同社，并辔名峯得胜游。",
            "松下一筇真可老，山中五月已如秋。",
            "未应斗粟全关念，更为先生几日留。"
        ],
        "title": "次韵彦博游无为马谿并呈孙隆州",
        "id": "fcc1ce37-ff89-4aac-8e31-9595cfcda0cb"
    },
    {
        "author": "李流谦",
        "paragraphs": [
            "灵蜕岿然谢垢埃，焚香却立叹奇哉。",
            "自从新岁门常掩，不见青山眼懒开。",
            "飞观千楹孤鸟堕，斋盂万指晓鲸催。",
            "亦知空劫已前事，浪说十生曾去来。"
        ],
        "title": "又次韵彦博游无为寺二首  其一",
        "id": "87a42a34-6c20-4047-a409-fe8f3d1fe656"
    },
    {
        "author": "李流谦",
        "paragraphs": [
            "东风力弱未扬埃，密泛丛兰有意哉。",
            "可是伸眉须酒满，只应弹指又花开。",
            "吹毛句妙无人领，击钵诗工著底催。",
            "照水只愁羞冕绂，勋名盖世亦时来。"
        ],
        "title": "又次韵彦博游无为寺二首  其二",
        "id": "f684dad4-e1cc-44bb-87af-99d7ac70c6a0"
    },
    {
        "author": "李流谦",
        "paragraphs": [
            "十里登山访定身，衣边犹带簿书尘。",
            "僧厨笋蕨随斋钵，禅窟香灯话宿因。",
            "便可扶犁老岷蜀，已闻传檄定咸秦。",
            "家家钗钏何须惜，难买尧眉一笑春。"
        ],
        "title": "游长松闻捷音",
        "id": "dcadf001-9ee2-4d9d-8340-bddbe236a7c1"
    },
    {
        "author": "李流谦",
        "paragraphs": [
            "翩然逸想九霞间，仍是霓衣与鹿冠。",
            "尘劫三山元自近，神官一字固应难。",
            "云烟万瓦虹榱壮，冰雪千幢鹄辇寒。",
            "堪笑木强韩吏部，如何容易撮灵丹。"
        ],
        "title": "次韵何子闻安静观  其一",
        "id": "af0629c5-2ac3-40a1-82fd-6b0829db021a"
    },
    {
        "author": "李流谦",
        "paragraphs": [
            "日压茅簷醉拥蓑，静听寒溜奏云和。",
            "深藏本自身全露，瞪眎元知语不多。",
            "紫府地严须一到，苍崖文古要重磨。",
            "新宫固是丛霄样，应有胎禽忆旧柯。"
        ],
        "title": "次韵何子闻安静观  其二",
        "id": "14e16121-9c57-457c-a515-db2c23931497"
    },
    {
        "author": "李流谦",
        "paragraphs": [
            "郊行不欲经城市，厌见尘沙漠漠黄。",
            "响树蜩螗凭晚吹，遶陂凫鹜占残阳。",
            "青山与世久相绝，修竹于人未易忘。",
            "下马招提揖僧话，始知尘境有仙乡。"
        ],
        "title": "郊行至天王院",
        "id": "cefce3c0-6ff7-453a-80ea-6d862de5e251"
    },
    {
        "author": "李流谦",
        "paragraphs": [
            "酣饱风烟德有芽，从来三㦸是张家。",
            "翩翩羣从同时贵，落落高门一世华。",
            "人自不欺宁用忍，身如可赎但空嗟。",
            "路人泣指飞丹旐，犹忆双旌卷暝霞。"
        ],
        "title": "挽张雅州  其一",
        "id": "a4ef86c4-bc27-4209-b4a1-b196c271ca0a"
    },
    {
        "author": "李流谦",
        "paragraphs": [
            "三年流落塞垣春，雪屋冰庐乐藻芹。",
            "司业颇知怜郑老，薛宣能不吏朱云。",
            "鹗牋重剡新如昨，蚁壤高眠唤不闻。",
            "一掬垅头知己泪，霜风吹堕白杨坟。"
        ],
        "title": "挽张雅州  其二",
        "id": "b1fc0e63-4876-4505-bc0c-ddc6af0a38f8"
    },
    {
        "author": "李流谦",
        "paragraphs": [
            "尘埃一出竟何为，白竹依然昼掩扉。",
            "只应为客重为客，便欲得归宁得归。",
            "独鹤静临寒沼立，游蜂闲趁落花飞。",
            "东君老大人消瘦，凭仗清樽一解围。"
        ],
        "title": "自少城解职事还邑二首  其一",
        "id": "f121c1a3-7c23-4733-9f10-c36bb30b0e52"
    },
    {
        "author": "李流谦",
        "paragraphs": [
            "胡床卯饮带余酲，身世如天行白云。",
            "竹简读残聊一叹，水沉烧尽更三薰。",
            "痴心久绝临渊羨，老手唯便植杖芸。",
            "自有此生须自断，岂能曲折问灵氛。"
        ],
        "title": "自少城解职事还邑二首  其二",
        "id": "09ca1f40-c4a1-4697-9104-04c115c14fb3"
    },
    {
        "author": "李流谦",
        "paragraphs": [
            "犯寒过我喜仍惊，节物峥嵘更远程。",
            "剧饮投车轻十日，细谈剪烛易三更。",
            "故人高义千钧重，久客归心一夜生。",
            "为语溪翁好相念，时将蓑笠晒春晴。"
        ],
        "title": "送刘元圭",
        "id": "7599612c-93ba-476d-819b-cf74021246a6"
    },
    {
        "author": "李流谦",
        "paragraphs": [
            "弹指超然一念初，从儒从佛两蘧庐。",
            "十年身走半天下，万卷人称行祕书。",
            "故自高怀嫌入俗，不妨儿辈共憎渠。",
            "临行半偈如何道，裂转虚空最起予。"
        ],
        "title": "吊无为照老三首  其一",
        "id": "e7150d6e-72ea-4edf-bb35-9c5a23c63310"
    },
    {
        "author": "李流谦",
        "paragraphs": [
            "记得三溪溪上春，瘦筇容我夜敲门。",
            "一生几见此人物，十日九从师笑言。",
            "闲得得来非有意，冷湫湫去若为论。",
            "西山第一烟云窟，好驻高人雪月魂。"
        ],
        "title": "吊无为照老三首  其二",
        "id": "0d3b632c-edc4-4d5a-b93c-d8b1b4e8001d"
    },
    {
        "author": "李流谦",
        "paragraphs": [
            "六尺巖巖铁石姿，可怜一病不支持。",
            "荒榛半垅独归处，暝霭数峯无见时。",
            "未割尘缘聊洒涕，欲寻陈迹但哦诗。",
            "萧萧秋雨山中夜，负我他年对榻期。"
        ],
        "title": "吊无为照老三首  其三",
        "id": "eb260ff8-4661-44f4-868b-7c6678613a68"
    },
    {
        "author": "李流谦",
        "paragraphs": [
            "李杜主盟诗有声，文推韩柳著章程。",
            "二三子者皆人杰，五百年来并世生。",
            "但见词源倒三峡，岂知武库足千兵。",
            "勉君须把分阴惜，莫问红尘雨共晴。"
        ],
        "title": "和叶六舅",
        "id": "5580a805-68cf-4920-bcab-5c0c5463f2c8"
    },
    {
        "author": "李流谦",
        "paragraphs": [
            "分明余润彻眉间，道德根源固晔然。",
            "宝篆印泥初不著，神机贯札自无前。",
            "丝纶新渥荣三昼，鼎铉深知眇一涓。",
            "两禁只今谁妙手，岷峨人物半吴天。"
        ],
        "title": "费文达除夔漕作此贺之三首  其一",
        "id": "58822da3-4475-41aa-a909-a79d1d2a3e20"
    },
    {
        "author": "李流谦",
        "paragraphs": [
            "吉音一纸疾邮传，白帝城头劝著鞭。",
            "楚树已沾新雨露，蜀江行换好风烟。",
            "政须急拯沟中瘠，不用多流地上钱。",
            "一节故应关象纬，向来两使动星躔。"
        ],
        "title": "费文达除夔漕作此贺之三首  其二",
        "id": "4a9b9647-4307-45ba-88a0-c09299d5afd6"
    },
    {
        "author": "李流谦",
        "paragraphs": [
            "刻鹄工夫愧不量，弓裘遗绪可能忘。",
            "一廛未遂耕桑计，半世空磨翰墨场。",
            "桐烬偶收非有意，璧瑕误指亦何伤。",
            "霜松不学闲桃李，报答东君日月长。"
        ],
        "title": "费文达除夔漕作此贺之三首  其三",
        "id": "156b4644-43d4-4e35-a7c8-f18bc7083d41"
    },
    {
        "author": "李流谦",
        "paragraphs": [
            "小亭挈榼共登临，濯锦城高隔暝阴。",
            "元有干坤堪著眼，却因身世苦惊心。",
            "碧山已尽天犹阔，黄叶欲残秋更深。",
            "已把安危属王谢，酒阑不必泪沾襟。"
        ],
        "title": "同邑寮饮望锦亭",
        "id": "3811284f-ba99-4bbb-9cde-5ef7f266356d"
    },
    {
        "author": "李流谦",
        "paragraphs": [
            "冻壳藏龟太窘生，惊心已觉岁峥嵘。",
            "倦慵把易床头看，独自寻梅树下行。",
            "溪面冰花寒更结，屋颠雪意晚将成。",
            "一生与物无深分，竹叶相看合有情。"
        ],
        "title": "独步",
        "id": "f47be1d2-c6c3-4961-9ba3-d25c57ed8461"
    },
    {
        "author": "李流谦",
        "paragraphs": [
            "五十光阴两岁过，头颅闲处自摩挲。",
            "隔篱山影谁招去，满树梅花独占多。",
            "物色年华同我老，蜂情蝶思柰渠何。",
            "少时一剑明秋水，放在尘中久不磨。"
        ],
        "title": "书事",
        "id": "8f0918ff-3ab1-4ec3-ad6b-fa3d344b05a4"
    },
    {
        "author": "李流谦",
        "paragraphs": [
            "早年种竹作渔竿，笠泽烟波梦未阑。",
            "已向尘根消缚脱，犹将文字校甘酸。",
            "风松自有闲宫征，溪鹭初无俗肺肝。",
            "最爱少游平日语，堕鸢跕跕遣心寒。"
        ],
        "title": "偶成  其一",
        "id": "c4df4f25-770e-42c6-b283-327a4cbc75c6"
    },
    {
        "author": "李流谦",
        "paragraphs": [
            "人生偶尔竟何须，点检闲身一事无。",
            "可笑战蜗犹曳甲，不妨梦蚁却分符。",
            "夜凉白月谁相过，酒尽清樽可更沽。",
            "作个生涯若个是，步兵不拟哭穷途。"
        ],
        "title": "偶成  其二",
        "id": "2b0429de-c513-44ef-80f6-5d3d4053a8c8"
    },
    {
        "author": "李流谦",
        "paragraphs": [
            "离家记得腊前时，吹尽飞花了不知。",
            "傍枕厌听连晓雨，援毫愁赋送春诗。",
            "百年直好平章看，万事仍须烂熟思。",
            "臣朔不堪当世用，唯应索米救朝饥。"
        ],
        "title": "偶成  其三",
        "id": "af78d02a-8005-4445-97ec-45aa27af5c13"
    },
    {
        "author": "李流谦",
        "paragraphs": [
            "独行饱饭腹屡扪，欲出未出星纵横。",
            "梅花于人远近好，月色随我东西明。",
            "香来适与鼻观会，夜久忽遣毛骨惊。",
            "急须唤取陈夫子，欲与平章此段清。"
        ],
        "title": "偶成  其四",
        "id": "54345a20-7173-4a90-baaa-0a9689931f09"
    },
    {
        "author": "李流谦",
        "paragraphs": [
            "懒步东阡与北溪，一春心赏苦多违。",
            "堕红藉藉痴蜂醉，稚绿阴阴乳燕飞。",
            "去国三年应自笑，封侯万里不如归。",
            "门前车马能来否，午睡醒来独掩扉。"
        ],
        "title": "即事  其一",
        "id": "467c8139-87a3-4ae8-94d9-da94ff410cf4"
    },
    {
        "author": "李流谦",
        "paragraphs": [
            "爱春未得一钱酬，独倚东风搔白头。",
            "花影入帘情苒苒，竹风挨枕梦悠悠。",
            "黄鹂欲下无谁语，碧草相看始欲愁。",
            "老大别无新伎俩，只凭诗句写风流。"
        ],
        "title": "即事  其二",
        "id": "701891bd-8fe1-4b96-bbed-eac73ffe3e9b"
    },
    {
        "author": "李流谦",
        "paragraphs": [
            "雪巘云林共莽然，世间那有此江天。",
            "晓樯搀日何时到，夜柁鸣风几夕眠。",
            "闲卜家书灯似粟，略开旅抱酒如泉。",
            "轻鸥飞下仍飞去，汝在江湖是散仙。"
        ],
        "title": "即事  其三",
        "id": "ee99eb08-430d-4ffd-8bab-6d4b4917544c"
    },
    {
        "author": "李流谦",
        "paragraphs": [
            "坎止流行亦漫然，斯文未丧本关天。",
            "冥鸿云外知谁报，怨鹤山中不得眠。",
            "连榻故人非楚越，杖藜幽约在林泉。",
            "盛词终日供吟讽，骨换元知久学仙。"
        ],
        "title": "仲甄见和复用韵",
        "id": "540b97f3-d481-4652-b18f-bfddf40fa21a"
    },
    {
        "author": "李流谦",
        "paragraphs": [
            "清江与我共天涯，若到沧溟始是家。",
            "晓渡换舟惊宿鴈，暮林系马散栖鸦。",
            "山童老木才余骨，潮落寒汀半露沙。",
            "只恐行人不著眼，一川秋色在芦花。"
        ],
        "title": "即事",
        "id": "dc654ab4-16d7-4d31-a571-2255c4eb0d1c"
    },
    {
        "author": "李流谦",
        "paragraphs": [
            "高栋浮空插万甍，来游谁是鲁诸生。",
            "规模要识鸣絃意，土苴犹消击柱争。",
            "驯垅雉骄佳气象，集林鸮恶好音声。",
            "白头老令能知此，莞尔相撩意未平。"
        ],
        "title": "次韵杨文甫监茶名山新建学桥二首  其一",
        "id": "47de57c2-2a94-4030-a412-f630d3457cf9"
    },
    {
        "author": "李流谦",
        "paragraphs": [
            "赤栏画柱水光中，更爱丰碑笔吐虹。",
            "雾市溟濛鼇闯首，雪花错落马行空。",
            "关门近接俱天险，溪水平流亦海通。",
            "执朴笑渠忧诅者，不知说豫坐收功。"
        ],
        "title": "次韵杨文甫监茶名山新建学桥二首  其二",
        "id": "487acbfb-5fd3-4091-abeb-73a07d778fd5"
    },
    {
        "author": "李流谦",
        "paragraphs": [
            "一篙寒碧碎鳞鳞，数尺孤舟仅著身。",
            "江水煮鱼还地脉，瓦盆盛酒见天真。",
            "颇容老子赊闲日，聊与青山作主人。",
            "不用樽前罗粉黛，远峯元解作眉颦。"
        ],
        "title": "元质携客渡江饮于村店",
        "id": "634acb7f-0716-47dc-8e28-a05c9a4a8acc"
    },
    {
        "author": "李流谦",
        "paragraphs": [
            "从来官职惯如冰，便是青衫行脚僧。",
            "去岁离家今日是，故人招隠几时能。",
            "早衰须鬓逢人问，太拙形模引世憎。",
            "均在客中谁作伴，如何不共醉腾腾。"
        ],
        "title": "招黄太博饮",
        "id": "00d5b983-c027-4a01-b02f-0196b35dcbc9"
    },
    {
        "author": "李流谦",
        "paragraphs": [
            "疲筋弱骨畏歊蒸，颇欲清言濯肺膺。",
            "风乱飞萤光细碎，露团幽篠醉懵腾。",
            "只应爱月痴犹在，更觉憎蚊忿未惩。",
            "竹屋纸窗风雨夜，几时书册近青灯。"
        ],
        "title": "夜兴",
        "id": "c9ee27b4-c001-4347-8c76-6246575d5a93"
    },
    {
        "author": "李流谦",
        "paragraphs": [
            "织水轻烟擘不开，晚峯浓翠积成堆。",
            "吹残黄叶风犹舞，飞尽青天鸟却回。",
            "万古关河空拊髀，半天风雨独持杯。",
            "欲将直道干侯印，政恐舟从陆地推。"
        ],
        "title": "次韵大人江上秋兴",
        "id": "3cffcf9f-8b37-4ec4-a59b-ef25137096e2"
    },
    {
        "author": "李流谦",
        "paragraphs": [
            "静阅胶胶扰扰身，细从物理究亏成。",
            "一人誉复一人毁，五鼎食仍五鼎烹。",
            "怪木莫题居士字，修篁合著此君名。",
            "西风又起尘千斛，望拜生憎白羽横。"
        ],
        "title": "书怀  其一",
        "id": "b79ec7c9-7a37-4a42-a66e-b910e73cf27b"
    },
    {
        "author": "李流谦",
        "paragraphs": [
            "衫似荷枯嫌绊缚，屋如斗大费支撑。",
            "寒蔬日日同僧饭，拄杖时时伴鹤行。",
            "聊托莼鲈非厚味，漫言松菊本真情。",
            "山中亦有闲田地，可惜离家久不耕。"
        ],
        "title": "书怀  其二",
        "id": "91b3e449-fb1f-4c1a-9f52-9a524bfac760"
    },
    {
        "author": "李流谦",
        "paragraphs": [
            "万钧笔力等闲扛，占断溪山福已庞。",
            "扑鼻寒梅香树树，照人新酿绿缸缸。",
            "大严浄社谁投足，小恕诗坛肯纳降。",
            "莫为不侯空叹息，将军才气自无双。"
        ],
        "title": "次韵大人书怀  其一",
        "id": "65989142-a080-49c4-a2bc-6d204817fec6"
    },
    {
        "author": "李流谦",
        "paragraphs": [
            "云翻雨覆不须论，扪虱何妨坐对温。",
            "政恐移文邀俗驾，可能垂箔走高门。",
            "寒松卧雪不知老，脱叶经霜无几存。",
            "醉著锦袍堪一笑，翰林风月我诸孙。"
        ],
        "title": "次韵大人书怀  其二",
        "id": "53fb5f2a-6771-492b-8cc7-94c1ac298770"
    },
    {
        "author": "李流谦",
        "paragraphs": [
            "何如莫莫与休休，分付烟波一钓裘。",
            "心向青山贪未了，梦随白鸟去无由。",
            "闲云犹阁为霖润，野水空横济物舟。",
            "安得杜陵诗老在，从渠每日醉江头。"
        ],
        "title": "次韵大人书怀  其三",
        "id": "c663af41-a669-46ad-9863-c573e6f0854b"
    },
    {
        "author": "李流谦",
        "paragraphs": [
            "寸梗悠悠寄一城，主人留客亦多情。",
            "目穷断鴈投空影，耳著清江彻晓声。",
            "浊酒半樽心易醉，远书一字眼偏明。",
            "无家更甚无鱼苦，付与先生好细评。"
        ],
        "title": "次韵程进孺书怀",
        "id": "ae6d753f-883f-4409-87c2-1fa2feaf9a87"
    },
    {
        "author": "李流谦",
        "paragraphs": [
            "空明无际了寒天，戍堠消锋弩绝拳。",
            "平白万方包险秽，清泠一片起沉绵。",
            "山登姑射欣逢岁，贼破淮西欲问年。",
            "更长嘉陵千尺浪，春风稳送五湖船。"
        ],
        "title": "次韵枢相雪中之什",
        "id": "3253c223-f0c1-4895-89cd-cbfcaa34c602"
    },
    {
        "author": "李流谦",
        "paragraphs": [
            "向来沮洳懒扶竿，独有诗情久未阑。",
            "把菊风流元旷荡，纫兰气骨自辛酸。",
            "赏音定许推夔足，知味宁论食马肝。",
            "胜日从公窥祕藏，珠星璧月照人寒。"
        ],
        "title": "谯允蹈知县和予所作二诗复用韵答之  其一",
        "id": "52c7124f-311e-4ff6-a101-39f6d17f7d9c"
    },
    {
        "author": "李流谦",
        "paragraphs": [
            "穷年斗粟亦时须，清坐那能论有无。",
            "洗我破樽倾竹叶，觅君佳句写桃符。",
            "种瓜晚计应先定，画餠空名不拟沽。",
            "办取芒鞋山里去，羊肠纵险是夷途。"
        ],
        "title": "谯允蹈知县和予所作二诗复用韵答之  其二",
        "id": "b169ef03-7df4-487a-a94d-18942c2d382d"
    },
    {
        "author": "李流谦",
        "paragraphs": [
            "盘礡谁知画史真，向来唯有宋元君。",
            "试除学道有底事，为问决科何等文。",
            "棋罢玉枰收碎雹，香残金鸭转微云。",
            "独骑一马悠悠去，闲访江头白鹭羣。"
        ],
        "title": "次大人韵二首  其一",
        "id": "5391c3b2-b910-4f9d-8d50-47cc93e95e03"
    },
    {
        "author": "李流谦",
        "paragraphs": [
            "六品官资叵厌卑，高怀自不入时宜。",
            "却寻清渭归垂钓，犹向钧天忆射麋。",
            "长日只凭诗遣闷，暮年全藉酒扶衰。",
            "早将鵩赋胸中了，贾谊何忧绛灌疑。"
        ],
        "title": "次大人韵二首  其二",
        "id": "3b65d877-0f10-410c-a5db-38570750c6e1"
    },
    {
        "author": "李流谦",
        "paragraphs": [
            "卜筑城南几岁华，满川烟雨富桑麻。",
            "武陵未用逃秦俗，盘谷从来属李家。",
            "横拓小溪通画檝，剩栽疎竹间梅花。",
            "更饶一斗诗千首，不信闲居乐可涯。"
        ],
        "title": "又次大人韵",
        "id": "f5408d52-14f7-473f-b592-9329753ae2b0"
    },
    {
        "author": "李流谦",
        "paragraphs": [
            "得友何妨并辔行，眼明木末数峯横。",
            "真游与世寥寥隔，滞念逢僧稍稍平。",
            "不复定身怀故宅，空余遗像閟荒坑。",
            "莫教学道伤迟暮，世路低回已半生。"
        ],
        "title": "游安乐次句龙元应韵",
        "id": "8a34029f-6be0-4a91-9e22-006d1cbf525f"
    },
    {
        "author": "李流谦",
        "paragraphs": [
            "烛影红余仆屡更，不知飞霰集前荣。",
            "终年客有刀头恨，半夜春从酒面生。",
            "华发风埃羞漫仕，废畴烟雨负深耕。",
            "诵君好句迎新岁，更醉屠酥最后觥。"
        ],
        "title": "次元尉伯言韵",
        "id": "9b9ccb4f-4726-430d-ab23-c0d5212465ff"
    },
    {
        "author": "李流谦",
        "paragraphs": [
            "笔阵旗开豹绕竿，敢持一镞傍门阑。",
            "朅来戏作凫飞舄，老去嫌为蚋聚酸。",
            "尘土簿书慵挂眼，琼瑶文字喜彫肝。",
            "寄牋阊阖谁相问，九虎近人毛骨寒。"
        ],
        "title": "谯丈复见贻仍次韵答之二首  其一",
        "id": "ce5a5e76-2d2f-4efe-90f6-c41abd175d9a"
    },
    {
        "author": "李流谦",
        "paragraphs": [
            "只得公诗百不须，万金人有此应无。",
            "可容轻易秦庭璧，已戒牢藏晋鄙符。",
            "惯客凫鸥迎野步，及时菘韮荐村沽。",
            "幽栖为问能来否，朝市山林自两途。"
        ],
        "title": "谯丈复见贻仍次韵答之二首  其二",
        "id": "9e8b1aa6-7bc9-461b-9e4b-351fa1a3a783"
    },
    {
        "author": "李流谦",
        "paragraphs": [
            "鳞鳞新绿涨篙竿，飞鴈声中岁已阑。",
            "梅蘂尚能供冷淡，酒杯那复问甜酸。",
            "征招不入幽人梦，节物空惊壮士肝。",
            "趁取芳菲行乐去，丽词妍唱暖春寒。"
        ],
        "title": "再赓佳什已致牵羊之请又辱不鄙垂教盖大巫困小巫欲眎其颠踣为戏耳辄作二章以足小成之数  其一",
        "id": "09cc2651-7bb8-4c9b-854d-0a7d734a3740"
    },
    {
        "author": "李流谦",
        "paragraphs": [
            "讲摩师友我尤须，此道今人已绝无。",
            "颇欲相从问奇字，故应未暇注阴符。",
            "竹嫌影薄乘春种，酒怕樽空带雪沽。",
            "杖屦往来忧不数，恐公早晚蹑华途。"
        ],
        "title": "再赓佳什已致牵羊之请又辱不鄙垂教盖大巫困小巫欲眎其颠踣为戏耳辄作二章以足小成之数  其二",
        "id": "f076b783-3520-453a-adb5-095d8b9eb747"
    },
    {
        "author": "李流谦",
        "paragraphs": [
            "午枕风轻睡足时，起来闲掩竹间扉。",
            "登山剧欲君联臂，出户那堪客挽衣。",
            "失脚半生沈世网，掀髯一笑见天机。",
            "青山好去应须去，蘧瑗于今已觉非。"
        ],
        "title": "宇文德济约游崇庆值客不果从德济有诗次韵二首  其一",
        "id": "15c55f2d-19bf-49e5-8945-cb144904416c"
    },
    {
        "author": "李流谦",
        "paragraphs": [
            "跨海仙人安在哉，幽寻款款不须催。",
            "云萝有约遽相失，杖屦几时能独来。",
            "半日清谈容易废，百年幽抱若为开。",
            "新诗小慰参差恨，快读聊将劝一杯。"
        ],
        "title": "宇文德济约游崇庆值客不果从德济有诗次韵二首  其二",
        "id": "2d7d6f23-ad2c-4a90-b21f-debcf2e55645"
    },
    {
        "author": "李流谦",
        "paragraphs": [
            "鸿鴈行中接俊游，不将千户比荆州。",
            "自于种种推先手，可但区区放一头。",
            "扬马不妨生绝代，邹枚未肯老诸侯。",
            "天寒翠袖愁如织，应念尘侵季子裘。"
        ],
        "title": "次韵杨师仁见赠",
        "id": "33bdde0d-7190-499d-a9e7-6caa2d720ecc"
    },
    {
        "author": "李流谦",
        "paragraphs": [
            "室中元自有天游，海内如何止九州。",
            "送老只凭书万卷，传家不用橘千头。",
            "便当野服从逋客，未暇巍冠伴沐猴。",
            "一动天文儿戏耳，苦烦天子访羊裘。"
        ],
        "title": "师仁再用韵复作一首",
        "id": "462f0b7b-8891-40f3-b4b8-6f4eb6be1cf6"
    },
    {
        "author": "李流谦",
        "paragraphs": [
            "从君未省涉津涯，白璧明珠屡拜嘉。",
            "一吸湖江真大国，仅除风雨亦寒家。",
            "簿书笑我忙官事，笔砚饶君管物华。",
            "世味可能争腊毒，馁蛟馋兕漫摇牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其一",
        "id": "2b77026a-be66-435f-b280-3f2a54141b04"
    },
    {
        "author": "李流谦",
        "paragraphs": [
            "放浪山颠与水涯，藜羹有味荐珍嘉。",
            "根尘要识元非我，言语悬知未到家。",
            "霜渚澄波空涨潦，风林脱木浄浮华。",
            "公明领取休论价，处事何须更作牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其二",
        "id": "26257ee3-22ff-4b35-a512-9048027544f2"
    },
    {
        "author": "李流谦",
        "paragraphs": [
            "清言元论极边涯，南渡风流继永嘉。",
            "中散一生慵作吏，渊明无日不思家。",
            "悠悠官路降胸臆，苒苒年光侮鬓华。",
            "人说乱蛙胜鼓吹，欲将藜杖比高牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其三",
        "id": "c3f85a3b-95a1-44dc-9d81-30d97da46b27"
    },
    {
        "author": "李流谦",
        "paragraphs": [
            "戏论无涯与有涯，委心冲漠固清嘉。",
            "衣裳草木元非织，窟宅云霞岂是家。",
            "瞪眎恐同高长史，神交宜伴老南华。",
            "只应一念超尘劫，安用神浆夜绕牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其四",
        "id": "13f8ffd6-bb8a-4536-859b-00c3d70e9a26"
    },
    {
        "author": "李流谦",
        "paragraphs": [
            "越王飞观插天涯，小异何人识孟嘉。",
            "别后文章尤造理，向来学术自成家。",
            "诸生荐士皆时论，此道逢辰固国华。",
            "行脱羁衔谢拘迫，云窗归理万签牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其五",
        "id": "30ad79a1-a2bb-45ba-89c7-b71525f08743"
    },
    {
        "author": "李流谦",
        "paragraphs": [
            "洗甲倾河渐可涯，北征犹记宋元嘉。",
            "石刘姓字非图箓，轩喾干坤自我家。",
            "原上鼓旗寒朔吹，日边诏令掞春华。",
            "舞干元是吾皇事，不必将军号虎牙。"
        ],
        "title": "王正卿何道夫和嘉字韵诗至数十道夫赠予数篇晋卿亦赠一篇因次其韵凡六首  其六",
        "id": "7324a382-182b-41fb-82e3-f4085de37e66"
    },
    {
        "author": "李流谦",
        "paragraphs": [
            "等闲驱雪作晴天，夹道从公立万弮。",
            "白甚自矜梅淡竚，青回稍觉麦芊绵。",
            "不知今夕真何夕，共说明年是好年。",
            "舐鼎恐无鸡犬分，一江还我捕鱼船。"
        ],
        "title": "枢相游吴园再用前韵",
        "id": "757102a1-0cc7-4281-995c-21bb6f4f7edd"
    },
    {
        "author": "李流谦",
        "paragraphs": [
            "稽首头陀问八还，扬眉应已破玄关。",
            "苦无骨相侯千户，薄有生涯屋数间。",
            "笑读道书蒙绛帕，喜浇茗椀酌青山。",
            "从公一瓣薰知见，谷雾无心泽豹斑。"
        ],
        "title": "任德广通判拉游长松以诗见贻次其韵  其一",
        "id": "b15956a9-6f5b-49c1-843b-cf0992cf0300"
    },
    {
        "author": "李流谦",
        "paragraphs": [
            "鹭行鸳列几时还，虎豹何曾限九关。",
            "杂沓羣公半天上，婆娑老子但尘间。",
            "平戎正倚二三策，招隠休论大小山。",
            "浯水断崖磨欲尽，凭君染笔续彪斑。"
        ],
        "title": "任德广通判拉游长松以诗见贻次其韵  其二",
        "id": "7c85ea96-2a9f-41ab-a53b-b96c1fe44c3d"
    },
    {
        "author": "李流谦",
        "paragraphs": [
            "已成倦鸟不知还，碌碌无奇合抱关。",
            "五斗未供鸡鹜饱，一身长占簿书间。",
            "何妨使我留东阁，久自从公仰泰山。",
            "佳句传来浑舍喜，亟将病目洗斓斑。"
        ],
        "tags": [
            "泰山"
        ],
        "title": "任德广通判拉游长松以诗见贻次其韵  其三",
        "id": "a83212f9-039f-4b94-896a-7e8be1ab2603"
    },
    {
        "author": "李流谦",
        "paragraphs": [
            "肩舆又作带星还，骑气遥瞻晚度关。",
            "已觉胜游同梦里，不知秀色尚眉间。",
            "鞭鲸浪欲浮沧海，卖鹤犹堪买好山。",
            "几日褰衣扣黄阁，云腴重试鹧鸪斑。"
        ],
        "title": "德广至中途再示诗次其韵",
        "id": "18bc8190-9646-40c1-a16e-715dfcef3a77"
    },
    {
        "author": "李流谦",
        "paragraphs": [
            "百战残兵但揭竿，每闻风鹤意先阑。",
            "怀中鼠腊元非璞，味外盐梅不止酸。",
            "细读知君应掩口，苦吟笑我已刳肝。",
            "中天赫日临无际，一点萤飞宿草寒。"
        ],
        "title": "次子友竿字韵",
        "id": "27f1e9c3-feb8-4188-8b5d-e83aee310b8e"
    },
    {
        "author": "李流谦",
        "paragraphs": [
            "向来出处有心期，未厌云霄戢翼飞。",
            "留滞兼旬空怅望，逡巡半路偶同归。",
            "却欣夜语仍连榻，尚忆朝回日典衣。",
            "里闬齐年班又接，世间如我与君希。"
        ],
        "title": "次韵仲甄见贻",
        "id": "4a049ff5-2161-430b-839c-7820ca3499ce"
    },
    {
        "author": "李流谦",
        "paragraphs": [
            "卷雪奇观千丈澜，诗情撩动未应悭。",
            "却收浙右三年梦，仍对淮南数尺山。",
            "靴板随人元自漫，田园觅去正须闲。",
            "风樯独立看飞燕，家在孤云落照间。"
        ],
        "title": "长芦次德茂韵",
        "id": "9171a684-5cf5-43ff-97b4-090efa01e87e"
    },
    {
        "author": "李流谦",
        "paragraphs": [
            "再见三池已旧游，向来交臂锦江头。",
            "味融实际冰河泮，心印微言水月秋。",
            "虽作燕鸿犹邂逅，故应蓬梗合漂浮。",
            "相思别后才余梦，身在刀州望梓州。"
        ],
        "title": "送冯夏卿",
        "id": "5e2dbb7e-f30e-4421-b259-13702ee05a2a"
    },
    {
        "author": "李流谦",
        "paragraphs": [
            "眼看燕雀閙云间，塌翼蓬榛笑孔鸾。",
            "未暇持竿钓渭水，却因采菊见南山。",
            "床头有酒三冬足，案上无书一日闲。",
            "世路只今难著脚，定当何地置疎顽。"
        ],
        "title": "有感",
        "id": "28df4587-525e-49cd-baec-352f2811440b"
    },
    {
        "author": "李流谦",
        "paragraphs": [
            "虎变龙腾各有心，诸公高宴盍朋簪。",
            "烂开数对迎祥烛，合噪仍来报喜禽。",
            "人似月娥元自近，酒名天禄莫辞深。",
            "坐中五客联登去，他日华堂榜桂林。"
        ],
        "title": "饮文氏园是日鹊噪于庭坐上烛花无数就试者凡五人",
        "id": "084655ab-d658-4171-ac3a-44955a05e1b8"
    },
    {
        "author": "李流谦",
        "paragraphs": [
            "又向疎梅检校春，干坤浩荡日趋新。",
            "一樽树下唤深酌，数岁天涯思远人。",
            "正倚交情论晚暮，直因臭味作疎亲。",
            "渊明嗜酒嵇康懒，只觉年来此是真。"
        ],
        "title": "次韵陈彦博梅饮之什",
        "id": "a5c0ead2-292a-4c79-b1d7-e449c76bee99"
    },
    {
        "author": "李流谦",
        "paragraphs": [
            "耳熟才名四十年，忧民忧国两华颠。",
            "不妨铜竹仍三剖，要是金门竟九迁。",
            "连岁炉锤专造化，诸生岐路托飞骞。",
            "余丹乞与闲鸡犬，亦许身随绛阙僊。"
        ],
        "title": "送李阆州二首  其一",
        "id": "358e15ee-12a9-4b99-9ea0-11c18e37968c"
    },
    {
        "author": "李流谦",
        "paragraphs": [
            "少陵曾赋阆州诗，苦说城南天下稀。",
            "铃合讼闲帘半卷，胡床客好麈频挥。",
            "著鞭尚及春耕劝，促诏应随晓仗归。",
            "他日遗簪犹在念，端容杖策扣黄扉。"
        ],
        "title": "送李阆州二首  其二",
        "id": "7e81f859-2487-4208-a68a-945f4388499a"
    },
    {
        "author": "李流谦",
        "paragraphs": [
            "多病相如故倦游，归逢清润麦天秋。",
            "回头渐远将军幕，飞梦先登帝子楼。",
            "磊落声称元古郡，醉吟家世自诗流。",
            "此身只拟春中老，莫问君平住益州。"
        ],
        "title": "再用魏城驿韵贻白绵州",
        "id": "c2fee9d2-56cf-4751-b9ac-b7f89b9b461d"
    },
    {
        "author": "李流谦",
        "paragraphs": [
            "曾陪芍药醉春风，转首三年似梦中。",
            "谁使冲泥千里去，又欣剪烛一樽同。",
            "名章越好供妍唱，旧学全疎愧近功。",
            "莫怪分符少留滞，此邦曾客少陵翁。"
        ],
        "title": "贻白绵州",
        "id": "c66bedd1-7585-4d8e-b05c-59e206356a9a"
    },
    {
        "author": "李流谦",
        "paragraphs": [
            "融和盎盎上双眉，旷度真成万顷陂。",
            "岱华自高元地势，球琳不琢本天姿。",
            "地方千里我无事，春满万家人不知。",
            "预作去思无限意，攀辕送处似迎时。"
        ],
        "title": "寄送张雅州二首  其一",
        "id": "5c2177d8-4cad-4030-a09f-4cc19a4caefc"
    },
    {
        "author": "李流谦",
        "paragraphs": [
            "二年学舍冷如冰，岌嶪龙门许屡登。",
            "可但不遭官长骂，只应独愧小人乘。",
            "身留紫塞天一角，目断朱轮山几层。",
            "为问何时到墙仞，清宵远梦故堪凭。"
        ],
        "title": "寄送张雅州二首  其二",
        "id": "ad3667e3-97ee-492a-b6ba-62ef91d38e54"
    },
    {
        "author": "李流谦",
        "paragraphs": [
            "门外喧呼惊失马，天边未暇问牵牛。",
            "报恩不作雀衔玉，快意遂为鹰脱鞲。",
            "他日盖帷吾已许，暮年绳勒汝应羞。",
            "故知多忆横门道，定厌青丝久络头。"
        ],
        "title": "七夕马逸已而获之",
        "id": "2dab0243-3ae8-492d-9e0d-a0103fa4f8bd"
    },
    {
        "author": "李流谦",
        "paragraphs": [
            "晚岁从谁觅赏音，浪将孤兴托瑶琴。",
            "聊为风月平分客，莫起山林独往心。",
            "碧草但能供别恨，黄花却解劝清斟。",
            "我犹未制思亲泪，更听离歌定不禁。"
        ],
        "title": "送魏德源倅永康",
        "id": "9f58eb00-2cfe-4f2a-b248-5007cb252722"
    },
    {
        "author": "李流谦",
        "paragraphs": [
            "邂逅都城一笑休，却来万里共羁游。",
            "关河地迥仍分首，桃李春深已放舟。",
            "诗卷长留开倦目，酒杯尽嚼豁离忧。",
            "追风健笔兼豪气，期子蓬山更上头。"
        ],
        "title": "别赵惟直",
        "id": "a6b85157-f1b0-4d1a-be86-ad4a5ae14732"
    },
    {
        "author": "李流谦",
        "paragraphs": [
            "畏日全无客到门，一溪闲与白鸥分。",
            "遶楼山色时时见，抱叶蝉声处处闻。",
            "战罢碁枰无宿恨，梦回茗椀有殊勋。",
            "力田尚可持门户，我欲归耕谷口云。"
        ],
        "title": "秋怀次黄仲甄韵  其一",
        "id": "4af58c77-440e-4d77-acf5-e8ea56615f33"
    }
]
    }
]