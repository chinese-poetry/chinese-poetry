[
    {
        "author": "趙不息",
        "paragraphs": [
            "魯國筆端昭日月，次山書法得春秋。"
        ],
        "title": "句",
        "id": "006efb7f-79f1-4a08-8240-831fe0d06c44"
    },
    {
        "author": "鄭丙",
        "paragraphs": [
            "長安回首遠如天，解榻祇園百病痊。",
            "身世本來如寄爾，佛僧同住更悠然。",
            "篔簹千採不受暑，巖桂一枝或自妍。",
            "長與高人伴幽獨，粥魚齋鼓度流年。"
        ],
        "title": "碧玉軒",
        "id": "b0df0912-b375-419b-9cd4-dd50e3622084"
    },
    {
        "author": "謝諤",
        "paragraphs": [
            "佛廬塵不到，客枕夢頻驚。",
            "淅淅山風響，纖纖隙月明。",
            "烟雲春漸暖，鐘磬曉逾清。",
            "蹤跡奔馳裏，飄浮媿此生。"
        ],
        "title": "清常寺",
        "id": "8fffdef3-614f-4663-83d9-5bcbc750cf2b"
    },
    {
        "author": "謝諤",
        "paragraphs": [
            "堂殿塵埃外，軒櫺紫翠中。",
            "凭欄千嶂雨，欹枕半窗風。",
            "得意何妨僻，尋幽豈易窮。",
            "分張閒草木，一一見春工。"
        ],
        "title": "龍回院",
        "id": "30de1bc1-98fb-4c04-aaa1-523d8d2b8a67"
    },
    {
        "author": "謝諤",
        "paragraphs": [
            "微明燈火夜堂幽，聽徹絲桐萬慮休。",
            "骨冷魂清眠不得，竹風蕭瑟滿庭秋。"
        ],
        "title": "玉山觀",
        "id": "6487cbd6-8535-46da-a80d-d9f8a035e38b"
    },
    {
        "author": "謝諤",
        "paragraphs": [
            "數版小橋橫晚晴，兩行古木弄春榮。",
            "不知多少夜來雨，水到岸頭渾欲平。"
        ],
        "title": "鼇溪  其一",
        "id": "cb3a9d14-5ba9-4ce9-a239-9f684bef06b3"
    },
    {
        "author": "謝諤",
        "paragraphs": [
            "藹藹煙雲望眼昏，亂紅翻逕綠遮門。",
            "一聲啼鳥在何處，山外人家桑柘村。"
        ],
        "title": "鼇溪  其二",
        "id": "69a8bf27-4ddc-4d7c-928e-cd03c3b79976"
    },
    {
        "author": "謝諤",
        "paragraphs": [
            "艱難方見救時在，一介儒生爲國哀。",
            "六豕奸雄千古恨，二龍奔馭幾時迴。",
            "道州自分填溝壑，天詔何須賁草萊。",
            "我識先生心似鐵，宸章莫更苦相催。"
        ],
        "title": "追和邵祭酒柬呂太學",
        "id": "51f5ad12-47ff-4d77-aae8-5194355958e0"
    },
    {
        "author": "謝諤",
        "paragraphs": [
            "笑指長沙擅閫，來向吾鄉假途。",
            "一段忙中說話，無非孔孟工夫。"
        ],
        "title": "復朱晦菴",
        "id": "d3d7acb9-936d-4dd7-91be-ab5fe8ddbf74"
    },
    {
        "author": "謝諤",
        "paragraphs": [
            "莫入州衙與縣衙，勸君勤理舊生涯。",
            "池塘多放聊添稅，田地深耕足養家。",
            "教子教孫須教義，栽桑栽柘勝栽花。",
            "閑非閑是都休管，渴飲清泉困飲茶。"
        ],
        "title": "勸農",
        "id": "ae270f00-0604-4b64-97c0-601eef62342e"
    },
    {
        "author": "謝諤",
        "paragraphs": [
            "循良天惠海邊頭，波浪澄清宿霧收。",
            "纔把一麾來北闕，便驚六瑞到南州。",
            "日高雙影亭亭並，風動孤香冉冉浮。",
            "好作畫圖獻當宁，御屏風上永傳休。"
        ],
        "title": "六瑞堂",
        "id": "eb4491ea-33ab-40f6-9e39-c717a3387945"
    },
    {
        "author": "謝諤",
        "paragraphs": [
            "夾江居民萬家邑，朱樓碧瓦炊煙濕。",
            "筍輿登頓渡飛橋，半曲春梁龍起蟄。",
            "門前柳葉翻霜風，小驛舊是神仙宮。",
            "平時對面不得語，一燈從容今夕同。",
            "呼童急持酒爲帚，掃盡閒愁那更有。",
            "人生聚散無定期，但知膠漆情如舊。",
            "君方游戲親戎行，我亦酸寒尉溧陽。",
            "棄家從官豈得已，相與望雲思故鄉。"
        ],
        "title": "會劉子東夜飲",
        "id": "8e70f547-7477-4f7f-8220-1dfaaddc3b27"
    },
    {
        "author": "謝諤",
        "paragraphs": [
            "一年三過曾田市，春去秋來瞬息間。",
            "安得此身無俗累，清高長似寨前山。"
        ],
        "title": "至曾田市貽管巡檢  其一",
        "id": "b252637d-8b0a-4509-bf37-0f756b12d777"
    },
    {
        "author": "謝諤",
        "paragraphs": [
            "將軍齊相夷吾後，不用干戈盜自清。",
            "回首江南望江北，故鄉天際暮雲平。"
        ],
        "title": "至曾田市貽管巡檢  其二",
        "id": "7b3ebfed-10d5-4f92-81bc-7f6a00c6db20"
    },
    {
        "author": "謝諤",
        "paragraphs": [
            "人煙一簇古溪頭，竹樹低昂映碧流。",
            "曳杖不知山路險，南真觀裏謁浮丘。"
        ],
        "title": "南真觀",
        "id": "f1644d3c-5d2e-42d0-9856-94729e000eb4"
    },
    {
        "author": "謝諤",
        "paragraphs": [
            "閲世巖松古，隨人徑蘚斑。",
            "樓臺雲冉冉，沙石水潺潺。",
            "興出崎嶇外，身行杳靄間。",
            "通天知有路，一笑檻前山。"
        ],
        "title": "延福寺",
        "id": "8c0fb5b2-50de-4f75-8f88-6019242a8ac7"
    },
    {
        "author": "謝諤",
        "paragraphs": [
            "陶公勳業在姑蘇，扁舟歸來春水湖。",
            "張良亦從赤松子，拋擲兵閒黄石書。",
            "平吳戮項本無事，所適定非真適意。",
            "戰酣人境强迴頭，晚乃逍遥脫塵累。",
            "先生之適真天然，浩氣養得歸林泉。",
            "一生袖却奪標手，名利過眼如雲煙。",
            "清風丈室數椽足，幕天席地月爲燭。",
            "徑有幽花杖履香，窗延野竹縹緗綠。",
            "天邊白雲不可呼，空中野鶴隨所如。",
            "延年美意復誰解，拂麈岸巾聊自娛。",
            "松紋簟滑琉璃色，卧展南華書一帙。",
            "先生之適真天然，不速還嗔叩門客。"
        ],
        "title": "嚴隠君九齡適軒",
        "id": "f75b7bef-2299-4bde-b929-dc7b8dddc1bd"
    },
    {
        "author": "謝諤",
        "paragraphs": [
            "莓苔點點路層層，此地分明勝概增。",
            "天上樓臺山上寺，雲邊鐘鼓月邊僧。",
            "青松鶴夢生秋吹，寶塔星華見夜燈。",
            "消盡塵襟三萬斛，石床閒倚古蘿藤。"
        ],
        "title": "讀書臺",
        "id": "f1c219b1-46b0-4c7e-a08f-bbe7e0652c1e"
    },
    {
        "author": "謝諤",
        "paragraphs": [
            "聖主除官本爲民，吾兒何幸到簪紳。",
            "但須因此行方便，不必爲冬更學春。"
        ],
        "title": "送子峴之官萍鄉  其一",
        "id": "382674bd-3ee7-4358-8550-e53ca575d758"
    },
    {
        "author": "謝諤",
        "paragraphs": [
            "吏師吾昔得三賢，回首思之幾許年。",
            "屈指利名多少事，其間廉節最爲先。"
        ],
        "title": "送子峴之官萍鄉  其二",
        "id": "465b5317-ce48-4987-9fcc-faf508de97e2"
    },
    {
        "author": "謝諤",
        "paragraphs": [
            "金房開達皆名州，盛山更在天上頭。"
        ],
        "title": "句",
        "id": "783e94ae-bd54-45e8-99a1-5cdb3e6604dc"
    },
    {
        "author": "釋德光",
        "paragraphs": [
            "黄蘗山頭遭痛棒，大愚肋下報寃讎。",
            "當機一喝驚天地，直得曹溪水逆流。"
        ],
        "title": "溈山問仰山臨濟得大愚力得黄蘗力頌",
        "id": "ebb78890-1a6f-4681-93e0-597bd839340e"
    },
    {
        "author": "釋德光",
        "paragraphs": [
            "罰錢出院揚家醜，興化聱頭遇克賓。",
            "父子不傳真秘訣，棒頭敲出玉麒麟。"
        ],
        "title": "興化打克賓克賓如此答頌",
        "id": "d93c2e86-d2a2-47f4-9f0c-4b439e3a9f67"
    },
    {
        "author": "釋德光",
        "paragraphs": [
            "當陽一句子，平地步青雲。",
            "踏翻關棙處，便是主家春。"
        ],
        "title": "答御製頌",
        "id": "25799d3f-5590-41af-8a51-1c04fde09c0f"
    },
    {
        "author": "釋德光",
        "paragraphs": [
            "即心即佛無蹊徑，非佛非心有變通。",
            "直下兩頭俱透脫，新羅不在海門東。"
        ],
        "title": "進即心即佛非心非佛頌",
        "id": "5ef7a531-2af1-42fc-b478-a0f944b5c928"
    },
    {
        "author": "釋德光",
        "paragraphs": [
            "一句截流心路絕，千差萬別豁然通。",
            "等閑更進竿頭步，莫問西來及與東。"
        ],
        "title": "答御製頌",
        "id": "e4a27127-7afd-4a87-8d02-38ab5f69375e"
    },
    {
        "author": "釋德光",
        "paragraphs": [
            "天書親自日邊來，一道神光遍九垓。",
            "爲瑞爲祥恩力大，直教枯木解花開。"
        ],
        "title": "捧賜佛照禪師號敕黄示衆",
        "id": "ba6df336-682f-4878-bc49-42ae06cab80e"
    },
    {
        "author": "釋德光",
        "paragraphs": [
            "驀口一橈全殺活，點頭三下鼻遼天。",
            "至今千古風流在，誰道華亭覆却船。"
        ],
        "title": "舉船子和尚覆船入水而逝頌",
        "id": "b45312ff-0ed4-4983-9722-82e25e8bba65"
    },
    {
        "author": "釋德光",
        "paragraphs": [
            "口似血盆呵佛祖，牙如劍樹駡諸方。",
            "而今死入阿鼻獄，看你如何孟八郎。"
        ],
        "title": "偈頌十首  其一",
        "id": "c16dcf8e-55ea-4b2c-94b4-7d6f296f8b9e"
    },
    {
        "author": "釋德光",
        "paragraphs": [
            "機輪轉處，作者猶迷。",
            "祖令當行，魔軍膽喪。"
        ],
        "title": "偈頌十首  其二",
        "id": "c86403a7-10a2-4c5c-831b-66cf454d707e"
    },
    {
        "author": "釋德光",
        "paragraphs": [
            "蓬萊有箇李八伯，一對眼睛如漆黑。",
            "且莫錯認定盤星。"
        ],
        "title": "偈頌十首  其三",
        "id": "e1f0cf6c-9136-4e74-a961-9064153f0c5e"
    },
    {
        "author": "釋德光",
        "paragraphs": [
            "世尊拈花，迦葉微笑。",
            "一對鐵槌，渾無孔竅。"
        ],
        "title": "偈頌十首  其四",
        "id": "34f8740f-ce40-4670-b513-a13fd7bf63e7"
    },
    {
        "author": "釋德光",
        "paragraphs": [
            "十五日已前，千人萬人把不住。",
            "十五日已後，漫天網子百千重。",
            "正當十五日，龍袖拂開全體現，象王行處絕狐蹤。"
        ],
        "title": "偈頌十首  其五",
        "id": "cf5a3116-2247-42ef-88c1-dcdf97712aed"
    },
    {
        "author": "釋德光",
        "paragraphs": [
            "靈山一句無差別，直截分明爲君决。",
            "藕絲孔裏騎大鵬，竹篦打落天邊月。"
        ],
        "title": "偈頌十首  其六",
        "id": "a89f9224-faa2-468b-bb16-6172ef224b09"
    },
    {
        "author": "釋德光",
        "paragraphs": [
            "說佛說祖，泥中洗土。",
            "談妙談玄，十萬八千。",
            "現成公案，已落言詮。",
            "提起衲僧拄杖子，渾家送上渡頭船。"
        ],
        "title": "偈頌十首  其七",
        "id": "7e5fd102-5f48-40a8-84a7-3f3f9bd13d05"
    },
    {
        "author": "釋德光",
        "paragraphs": [
            "靈隠全提向上機，不知誰是丈夫兒。",
            "嶺梅漏泄春消息，雪裏橫開三四枝。"
        ],
        "title": "偈頌十首  其八",
        "id": "246cef44-277f-41d0-87cc-ddc56e11110b"
    },
    {
        "author": "釋德光",
        "paragraphs": [
            "趙州南，石橋北，觀音院裏有彌勒。",
            "祖師遺下一隻履，直至而今尋不得。"
        ],
        "title": "偈頌十首  其九",
        "id": "ba45b332-8543-452c-ab83-783da3527a19"
    },
    {
        "author": "釋德光",
        "paragraphs": [
            "一月普現一切水，一切水月一月攝。",
            "諸佛法身入我性，我性同共如來合。",
            "大小永嘉，和屎合尿。"
        ],
        "title": "偈頌十首  其一○",
        "id": "3f1fd908-9190-4921-ae75-899de40ed96c"
    },
    {
        "author": "釋德光",
        "paragraphs": [
            "一法不明，翳汝眼睛。",
            "眼睛不明，世界崢嶸。"
        ],
        "title": "偈頌十首  其一一",
        "id": "f4b687e7-f1a4-4476-86db-b6fe0a6e8870"
    },
    {
        "author": "釋德光",
        "paragraphs": [
            "拊背乞錢成漏泄，回頭轉腦昧真機。",
            "可憐閙裏無人識，空自肩擔布袋歸。"
        ],
        "title": "布袋和尚贊",
        "id": "7481d77e-e05c-4248-8778-56441a7f2ae7"
    },
    {
        "author": "釋德光",
        "paragraphs": [
            "纔呼小玉便知歸，撞破天關碎鐵圍。",
            "拈出東山暗號子，至今千古峭巍巍。"
        ],
        "title": "圜悟和尚贊",
        "id": "dd53b236-5364-4f2e-944b-3916ae6b53f4"
    },
    {
        "author": "釋德光",
        "paragraphs": [
            "了得惟心是道場，彌陀元不在西方。",
            "面門出入無人薦，剎剎塵塵迸寶光。"
        ],
        "title": "示建彌陀會",
        "id": "e300cd93-318c-42fd-a618-74c3ef8ee48c"
    },
    {
        "author": "釋德光",
        "paragraphs": [
            "玉几峯高難措足，行人多向半途休。",
            "無棲泊處開門戶，箇箇教伊到地頭。"
        ],
        "title": "示僧鄮郭建接待",
        "id": "4bc91706-06dc-45d7-af05-b5e6c9441cb1"
    },
    {
        "author": "釋德光",
        "paragraphs": [
            "辭九重，歸東越。",
            "聽松風，對江月。",
            "冷笑老胡得一橛。"
        ],
        "title": "自贊",
        "id": "27b53981-d604-4d73-a1f7-f4dc8b48c376"
    },
    {
        "author": "釋德光",
        "paragraphs": [
            "七手八脚，三頭兩面。",
            "耳聽不聞，眼覷不見。",
            "苦樂逆順，打成一片。",
            "路逢死蛇莫打殺，無底籃子盛將歸。"
        ],
        "title": "偈",
        "id": "aec9d509-f417-49c4-ba97-954f9693d618"
    },
    {
        "author": "釋德光",
        "paragraphs": [
            "出得山來早是遲，却於世上討便宜。",
            "直饒一念超三界，好與拳頭劈面椎。"
        ],
        "title": "頌古十三首  其一",
        "id": "553aeca2-815c-4f89-8f93-e837e5230256"
    },
    {
        "author": "釋德光",
        "paragraphs": [
            "一畝之地，三蛇九鼠。",
            "子細看來，是何面胔。"
        ],
        "title": "頌古十三首  其二",
        "id": "f9912d23-c1dc-4ffb-839b-f471fd360176"
    },
    {
        "author": "釋德光",
        "paragraphs": [
            "尊者親曾見佛來，雙眉策起笑顔開。",
            "古今不隔絲毫許，天上人間孰可陪。"
        ],
        "title": "頌古十三首  其三",
        "id": "3c2acb4a-2db6-49a6-8cfd-d24d82c14f9e"
    },
    {
        "author": "釋德光",
        "paragraphs": [
            "颺下採樵斧，直入碓坊舂。",
            "一脚踏到底，黄梅信息通。"
        ],
        "title": "頌古十三首  其四",
        "id": "3dad1e0b-1f6a-4cc1-a2c3-a36f5c852266"
    },
    {
        "author": "釋德光",
        "paragraphs": [
            "非風旛話露全機，千古叢林起是非。",
            "咄這新州賣柴漢，得便宜是落便宜。"
        ],
        "title": "頌古十三首  其五",
        "id": "1ff7fd79-19a1-4d7f-9f26-3045a80146e1"
    },
    {
        "author": "釋德光",
        "paragraphs": [
            "喪盡生涯賣笊籬，白拈火裏討便宜。",
            "看來伎倆只如此，也道心空及第歸。"
        ],
        "title": "頌古十三首  其六",
        "id": "31f5ccd4-833d-4107-a91d-03878160dd1a"
    },
    {
        "author": "釋德光",
        "paragraphs": [
            "趙州勘婆，百發百中。",
            "趁得老鼠，打破油甕。"
        ],
        "title": "頌古十三首  其七",
        "id": "70506e27-a5c3-4232-85c6-d300e5fee3dc"
    },
    {
        "author": "釋德光",
        "paragraphs": [
            "苦中樂，樂中苦，趙州這僧俱欠悟。",
            "直饒頓徹根源，也是泥中洗土。"
        ],
        "title": "頌古十三首  其八",
        "id": "c6dc27a1-ca03-41f0-94d8-d1aa4ab90c29"
    },
    {
        "author": "釋德光",
        "paragraphs": [
            "黄蘗棒頭曾不顧，高安拳下錯商量。",
            "從茲徧界生荆棘，佛法初無一寸長。"
        ],
        "title": "頌古十三首  其九",
        "id": "a9c2837f-9e65-444c-b171-6ab595c2f3d4"
    },
    {
        "author": "釋德光",
        "paragraphs": [
            "入門便喝絕商量，空奮雙拳立紀綱。",
            "反轉殺人三角眼，叢林千古受災殃。"
        ],
        "title": "頌古十三首  其一○",
        "id": "80b84c55-40fe-4a02-a637-8b0835364fdd"
    },
    {
        "author": "釋德光",
        "paragraphs": [
            "師之一字見還難，直下應須透祖關。",
            "縱使祖關開正眼，前頭更有萬重山。"
        ],
        "title": "頌古十三首  其一一",
        "id": "8d456a59-c88e-4f55-8777-c0b454ab0e62"
    },
    {
        "author": "釋德光",
        "paragraphs": [
            "親到龍潭不見龍，紙燈吹滅眼頭空。",
            "一條白棒掀天地，滅却西來達磨宗。"
        ],
        "title": "頌古十三首  其一二",
        "id": "467a234f-6481-4360-bf9e-bcfc1821ce48"
    },
    {
        "author": "釋德光",
        "paragraphs": [
            "法出姦生，垛生招箭。",
            "三脚馿子，是誰親見。",
            "若親見，釋迦老子那吒面。"
        ],
        "title": "頌古十三首  其一三",
        "id": "61d5396c-159f-424a-b170-fc222cb3b2ea"
    },
    {
        "author": "釋德光",
        "paragraphs": [
            "一手動時千手動，一眼觀時千眼觀。",
            "自是太平無一事，何須弄出幾多般。"
        ],
        "title": "女真進千手千眼觀音像頌",
        "id": "69a7b412-ac3a-41cb-b096-1c5da2b46c60"
    },
    {
        "author": "崔敦禮",
        "paragraphs": [
            "儒官窗戶寒，恇怯日出光。",
            "獨冷不可耐，大杓傾鵝黄。",
            "洞庭隔烟波，忽驚風露香。",
            "開門問誰與，知君念荒凉。",
            "芳包照盤新，硬句摩天揚。",
            "山中千頭奴，丹黄麗秋陽。",
            "騷人巧採摘，燦燦簡冊方。",
            "君詩追古作，語壯韵轉彊。",
            "屬和郢中人，凋零不成行。",
            "臨風詠玉臺，噀霧開蜜房。",
            "殷勤此珍餽，玩味媿莫當。",
            "但酌潘公醽，一舉累十觴。"
        ],
        "tags": [
            "洞庭湖"
        ],
        "title": "次韵張伯子餉柑",
        "id": "7bfbe934-6a77-4bef-b5b5-9141e164923c"
    },
    {
        "author": "崔敦禮",
        "paragraphs": [
            "庭前抱節君，五年不見汝。",
            "去時雙玉槊，枝葉稀可數。",
            "歸來兒孫多，已滿寸金土。",
            "竹盛人凋零，攀枝淚如雨。"
        ],
        "title": "對竹有感",
        "id": "9ae182b1-d939-4097-b537-65395ac47d09"
    },
    {
        "author": "崔敦禮",
        "paragraphs": [
            "吟哦兩夫子，濯濯春月柳。",
            "金石相擊撞，論文自爲友。",
            "我欲和陽春，高調不容口。",
            "披玩若爲稱，朝酣玉臺酒。"
        ],
        "title": "還孟郎中詩卷用元韻  其一",
        "id": "7360195e-03b7-47e5-8832-a6a955ea1e5a"
    },
    {
        "author": "崔敦禮",
        "paragraphs": [
            "富貴邯鄲夢，齒髮金城柳。",
            "附炎非吾事，因心即我友。",
            "得意自忘言，咸脢豈滕口。",
            "幸有君子交，淡成非醴酒。"
        ],
        "title": "還孟郎中詩卷用元韻  其二",
        "id": "cd64eb52-22e7-4415-b0d8-72608c42a1ed"
    },
    {
        "author": "崔敦禮",
        "paragraphs": [
            "燈花昨夜喜，詩成果符吉。",
            "長跪讀新詩，繡筵鳴寶瑟。",
            "天公怪多取，未老雪滿櫛。",
            "出門會臞仙，戴笠卓午日。",
            "我無作詩工，而許編杜帙。",
            "珷玞混圭璋，蓬艾間粟秫。",
            "鷗社媿相從，敬行順風膝。"
        ],
        "title": "嚴子文用范至能韻見贈再和",
        "id": "df203099-5b2e-4795-b50b-6482245fc4d3"
    },
    {
        "author": "崔敦禮",
        "paragraphs": [
            "日來間何闊，坐見月初吉。",
            "欲往扣齋扉，政恐勞取瑟。",
            "聞公清凈緣，巧笑却銀櫛。",
            "露骨秀寒松，烘晹嚥暖日。",
            "鍾乳無千兩，牙籤堆萬帙。",
            "愛詩屢忘餐，愛酒勤種秫。",
            "心安身自輕，却老非牛膝。"
        ],
        "title": "前用吉字韻問嚴子文疾再和問疾之詩不工甚矣既辱和章又承用吉字韻爲貺率爾繼作敬問起居公自謂平生不服溫劑此寡慾之驗也何恙不愈詩以見意",
        "id": "8425f63f-6a33-478e-88a8-358efb997831"
    },
    {
        "author": "崔敦禮",
        "paragraphs": [
            "清心止淵水，養性順杞柳。",
            "不信造物兒，能妨莫逆友。",
            "我當誦七發，瀾翻傾辯口。",
            "據几遂霍然，何辭未能酒。"
        ],
        "title": "再訊問嚴子文疾",
        "id": "1bf333db-11b1-4182-b082-7c77c3a0c19b"
    },
    {
        "author": "崔敦禮",
        "paragraphs": [
            "我舟欲渡風伯嗔，卷帆夜泊滄江津。",
            "江聲拍枕冷不寐，起看河漢無纖塵。",
            "須臾風定水波伏，江妃湧起明月輪。",
            "船頭把酒問明月，瓜丘枌社難忘情。",
            "狼山咫尺望可到，一水隔我三家村。",
            "明月問之寂無語，寒光耿耿如相親。",
            "明朝轉柂好風色，月暈北開箕有靈。"
        ],
        "title": "泊福山港",
        "id": "fd9212be-e646-4e71-aea4-4692ef037a63"
    },
    {
        "author": "崔敦禮",
        "paragraphs": [
            "我貧可厭迴腸煎，負郭近有桑麻田。",
            "入春十日九霪雨，夜聽瀧瀧愁不眠。",
            "雨師欺壓春無力，勾引頑陰朝復夕。",
            "丹杏夭桃凍不開，來牛去馬昏無色。",
            "曉來鼓舞耕桑民，長天洗凈清無雲。",
            "羲和鞭日從海底，照出浩蕩郊原春。",
            "呼兒買酒聚笑語，門前且無吏呼怒。",
            "今年麥飯滑流匙，更趁新蠶理襦袴。",
            "江頭烟樹晚戎戎，江南嬰笋春事豐。",
            "我亦行拋簪綬去，飽帆西上趁東風。"
        ],
        "title": "喜晴",
        "id": "c877c6d2-1e42-4432-9dfc-bccba6edceac"
    },
    {
        "author": "崔敦禮",
        "paragraphs": [
            "虎踞城邊九日臺，前年黄花何盛哉。",
            "去年今日瀨陽山，三徑荒蕪手自刪。",
            "今年到此百愁有，物情改盡花依舊。",
            "花不能言心自知，嚼蘂徘徊淚盈袖。",
            "黄花時節年年好，我生浩蕩何時了。",
            "櫛沐從教飽風雨，只恐飄零人易老。",
            "客中霜風吹我衣，隴頭白雲呼我歸。",
            "江湖僻處好歸隠，月上三更聞子規。"
        ],
        "title": "九日",
        "id": "45cf6cda-54b4-4e3c-b682-6f81fc5ea008"
    },
    {
        "author": "崔敦禮",
        "paragraphs": [
            "盛德宜時用，屏星久此留。",
            "中和凝秬鬯，溫潤瑩天球。",
            "太府多材會，清名萬口流。",
            "亨塗應好在，端的上瀛洲。"
        ],
        "title": "送梁倅二首  其一",
        "id": "5e33ac7b-818e-4772-844e-07b5beb86deb"
    },
    {
        "author": "崔敦禮",
        "paragraphs": [
            "一尉千官底，公無勢位分。",
            "門牆時與進，道義得親熏。",
            "去矣難留佩，時哉盍致君。",
            "南風秣陵路，征旆卷行雲。"
        ],
        "title": "送梁倅二首  其二",
        "id": "9d899627-25bf-4724-8d5e-8efe06b3b14e"
    },
    {
        "author": "崔敦禮",
        "paragraphs": [
            "頑雲收四野，皎日麗千門。",
            "水響魚龍落，雲高鸛鶴翻。",
            "近陽書幌暖，遶室篆煙昏。",
            "擬欲尋春去，梅花水際村。"
        ],
        "title": "喜晴",
        "id": "f84d31e1-8b38-4acc-81aa-033401a7fa9b"
    },
    {
        "author": "崔敦禮",
        "paragraphs": [
            "妙墨人間寶，千金紙上鷖。",
            "頻來湖上寺，三復柱間題。",
            "鶴化辭遼海，鴻飛印雪泥。",
            "人豪今不見，凝佇夕陽西。"
        ],
        "title": "過三塔",
        "id": "1a21b8e9-0b07-4793-bc9c-7442b1dfe804"
    },
    {
        "author": "崔敦禮",
        "paragraphs": [
            "舟泊楚城下，當風十頃灣。",
            "凉生冰鑑面，人在玉壺間。",
            "隠見雲端樹，低昂枕上山。",
            "江湖有如此，一笑白鷗閒。"
        ],
        "title": "固城湖",
        "id": "c4d013ad-1f71-4850-98ef-98b7c4b94203"
    },
    {
        "author": "崔敦禮",
        "paragraphs": [
            "前夜湖山月，今朝瀨水船。",
            "飄零良自苦，浩蕩有誰憐。",
            "雲合前村雨，風收別浦煙。",
            "乘凉趣歸櫂，咫尺是金淵。"
        ],
        "title": "東壩",
        "id": "0896624d-238d-4bdf-baba-6f308d0b737d"
    },
    {
        "author": "崔敦禮",
        "paragraphs": [
            "客枕愁無寐，悠悠夜未分。",
            "誰同對床雨，惟想太行雲。",
            "黄犬行應健，飛鴻過亦勤。",
            "如何萬金信，別久寂無聞。"
        ],
        "title": "客枕",
        "id": "63a16a5d-b8c1-48d4-94be-5cd3fae04f0b"
    },
    {
        "author": "崔敦禮",
        "paragraphs": [
            "列宿郎官帳，高風隠士廬。",
            "歲寒知勁柏，日暮厭輕車。",
            "德齒周三老，身名漢二疏。",
            "回頭八男子，玉立照階除。"
        ],
        "title": "邵智卿挽章  其一",
        "id": "2480420c-00dd-417b-8a0f-5e9ddc379334"
    },
    {
        "author": "崔敦禮",
        "paragraphs": [
            "未識嵇中散，聞詩孔伯魚。",
            "謂當從几杖，何意作丘墟。",
            "有道齊生死，無心任卷舒。",
            "斯人吾不見，遺恨淚沾裾。"
        ],
        "title": "邵智卿挽章  其二",
        "id": "3bfa393a-2e6f-4134-a725-d4420796aa44"
    },
    {
        "author": "崔敦禮",
        "paragraphs": [
            "典型前輩近，問學古人深。",
            "有道祇藏韞，無言自陸沉。",
            "憂民空白首，愛主只丹心。",
            "遠矣平生志，松風掃墓林。"
        ],
        "title": "趙提官挽章  其一",
        "id": "9c8964cf-963f-4ea4-af21-80282fb64b24"
    },
    {
        "author": "崔敦禮",
        "paragraphs": [
            "誠身古君子，耆德老先生。",
            "言行純無玷，經書富滿籯。",
            "蘭階群玉秀，桂苑一枝榮。",
            "有後誰公比，文盟壓世英。"
        ],
        "title": "趙提官挽章  其二",
        "id": "dd5b735c-3259-482a-82c0-aa01805e1f9e"
    },
    {
        "author": "崔敦禮",
        "paragraphs": [
            "五雲扶輦下清廂，寶帙初開第一章。",
            "旋卷班聯回廣殿，稍留笑語萃公堂。",
            "紫霄近侍連鑣過，黄髮元臣照座光。",
            "顧我自慚陪勝會，酒清人散卧斜陽。"
        ],
        "title": "九月二十九日邇英開講忝預末班講退小集玉堂之廬即留宿直因賦唐律呈諸講官",
        "id": "8f7f6c3a-5be3-4549-90b2-e864e7d424d3"
    },
    {
        "author": "崔敦禮",
        "paragraphs": [
            "官柳陰陰密著行，飛來黄鳥忽成雙。",
            "身沾仙露香猶在，眼飽珍羞賜即扛。",
            "酒量不多容我醒，詩魔無奈得君降。",
            "官閒睡足春風幕，紅日三竿看上窗。"
        ],
        "title": "殿廬紀懷敬用右史舍人韻",
        "id": "33f324b8-9b41-43a4-a0de-d06a8b830954"
    },
    {
        "author": "崔敦禮",
        "paragraphs": [
            "少陽騰耀毓青宮，玉裕淵沖穆睟容。",
            "主鬯克承宸極重，問安勤致寢門恭。",
            "溫文齒胄全三善，暉潤登歌備四重。",
            "幼海光浮天序永，珠源衮衮日朝宗。"
        ],
        "title": "東宮壽章  其一",
        "id": "25fc0557-f20f-4ee0-83b8-c939600bbb59"
    },
    {
        "author": "崔敦禮",
        "paragraphs": [
            "吹銅和氣集佳祥，鬰鬰葱葱震色蒼。",
            "山嶽東明開寶禁，星辰南極注瑶觴。",
            "龍樓照日浮秋曉，象輅朝天馥御香。",
            "分土莫陪班賀末，詠歌惟祝壽無疆。"
        ],
        "title": "東宮壽章  其二",
        "id": "970a9cd1-16e7-4864-bed5-a5da09c5b58e"
    },
    {
        "author": "崔敦禮",
        "paragraphs": [
            "曉日旌旗錦滿川，阿童初試漢樓船。",
            "露橈天與神機秘，擊楫人同壯志堅。",
            "行恐黄河冰可渡，已聞青海箭先傳。",
            "佛貍莫夢淮邊樹，看攬長蛟下沒淵。"
        ],
        "title": "至清口聞水閲甚盛邊人言辛巳歲敵騎逼淮劉信叔軍南岸欲載神勁弩至中流射之求數舟不可得今戰艦之盛前未有也因成四韻",
        "id": "6e9a2e4f-c455-4ca2-8d75-12dd5d2fa349"
    },
    {
        "author": "崔敦禮",
        "paragraphs": [
            "丹扆憂勤德意通，使君元侍玉皇宮。",
            "親傳天上舜琴曲，散作人間莊籟風。",
            "已喜清微消滯鬰，亦知委曲到鰥窮。",
            "騷人休復雌雄問，千里而今樂事同。"
        ],
        "title": "題婺州仁風堂寄韓侍郎  其一",
        "id": "e4b1774d-2d77-477c-baea-3d19e51b1b5c"
    },
    {
        "author": "崔敦禮",
        "paragraphs": [
            "公餘燕寢但凝香，稍退朝來雁鶩行。",
            "政譽已爭銅嶺峻，恩波仍带繡川長。",
            "未應尚布春風詔，會許重賡夏日章。",
            "皎皎東陽嘉話在，到公端類發天藏。"
        ],
        "title": "題婺州仁風堂寄韓侍郎  其二",
        "id": "ed5911fd-73a4-4352-9192-6549308b6348"
    },
    {
        "author": "崔敦禮",
        "paragraphs": [
            "星使乘槎勢若飛，微官奔走遂忘危。",
            "扁舟掀舞身如葉，短棹欹斜命綴絲。",
            "亂眼雲山疑醉夢，拍天波浪意蛟螭。",
            "西風送我歸漁浦，落日銜山未晚炊。"
        ],
        "title": "江行迓憲使遇風",
        "id": "498c9388-30c3-4bff-b9f7-eeaea82fd805"
    },
    {
        "author": "崔敦禮",
        "paragraphs": [
            "疏狂自許次公醒，冷淡無勞沸玉笙。",
            "滿屋文章天下樂，多情燈火夜深明。",
            "交情問我何清苦，世路愁人已飽更。",
            "好趁東風動行色，瀨陽煙雨趣春耕。"
        ],
        "title": "次韻孫撫幹二首  其一",
        "id": "cb6fcd26-fbb3-4dc8-9b00-924ee91c3c34"
    },
    {
        "author": "崔敦禮",
        "paragraphs": [
            "繞几黄雲爇水沉，得詩閒讀契余心。",
            "文章叔夜廣陵散，句法武侯梁甫吟。",
            "且喜空囊收趙璧，不慙擊壤混唐音。",
            "請君便入鷗鳴社，飯顆相從始自今。"
        ],
        "title": "次韻孫撫幹二首  其二",
        "id": "139103cc-7d66-4942-97e9-553a75579148"
    },
    {
        "author": "崔敦禮",
        "paragraphs": [
            "欲將從事到青州，酩酊鄉中便可侯。",
            "此樂正須君領略，疏狂還許我追遊。",
            "一年好處都能幾，四序難并去莫留。",
            "痛飲且圖連夜醉，清歡何必錦纏頭。"
        ],
        "title": "次陸倅韻三首  其一",
        "id": "768a1280-f2ef-4de7-962b-3e6795498ac3"
    },
    {
        "author": "崔敦禮",
        "paragraphs": [
            "煖烟和氣滿西州，載酒當輕萬戶侯。",
            "官事不知何日了，風光宜及早春遊。",
            "簿書叢裏偷閒去，景物妍時到處留。",
            "莫被虛名苦拘束，野梅官柳暗江頭。"
        ],
        "title": "次陸倅韻三首  其二",
        "id": "00f389d2-7d89-41c8-bce7-657054b0fbc8"
    },
    {
        "author": "崔敦禮",
        "paragraphs": [
            "文章光艷壓蘇州，照乘何勞詫魏侯。",
            "鳩杖欲尋江左勝，鷗盟相約社中遊。",
            "囊空自喜陶朱得，詩拙還因杜集留。",
            "把玩日吟心似醉，定須論月廢梳頭。"
        ],
        "title": "次陸倅韻三首  其三",
        "id": "65d65cee-1178-47d0-ad17-8bce635b1e7c"
    },
    {
        "author": "崔敦禮",
        "paragraphs": [
            "催花腰鼓徹凉州，午枕驚回蟻夢侯。",
            "頼有江山餘古意，可教詩酒負春遊。",
            "登亭舉酒休論晉，借筯成功合繼留。",
            "慷慨浩歌風日暖，萬山佳處接吳頭。"
        ],
        "title": "再次韻一首",
        "id": "1b111965-3136-4220-b336-aac675dbf47a"
    },
    {
        "author": "崔敦禮",
        "paragraphs": [
            "一官奔走倦幽尋，來向江山好處吟。",
            "過眼風光花又落，關情勳業鏡頻侵。",
            "到頭春事都無幾，飛蓋長郊早趁今。",
            "鷗鳥莫驚車馬過，我來搜句亦無心。"
        ],
        "title": "和沈商卿",
        "id": "3e22b9c5-ece3-4eac-9dfb-09b3d5dbe7a8"
    },
    {
        "author": "崔敦禮",
        "paragraphs": [
            "光陰轉眼去如飛，閙過清遊正及時。",
            "春事到今難著語，鳥聲無奈只催詩。",
            "日烘花氣侵軒戶，風晃江光入酒巵。",
            "回意總將西子看，對山終日未成癡。"
        ],
        "title": "和章冠之",
        "id": "33326991-d108-44d0-ba43-64890cf76d58"
    },
    {
        "author": "崔敦禮",
        "paragraphs": [
            "裹了青衫簪了纓，此身便是一浮萍。",
            "五年客路春風熟，千里鄉關夜月明。",
            "華鶴歸來驚物變，白狼依舊逼人清。",
            "山中老宿爭迎我，輯杖相呼問甲庚。"
        ],
        "title": "狼山",
        "id": "453e1284-e4e1-4b8e-8dda-7a785402082f"
    },
    {
        "author": "崔敦禮",
        "paragraphs": [
            "當年王氣擁神州，衮衮朝宗此地由。",
            "自昔好山猶故色，只今清泗漫安流。",
            "蒼烟鎖合神仙府，宿蘚封深魍魎囚。",
            "病眼不堪重北望，西風揮淚下扁舟。"
        ],
        "title": "龜山",
        "id": "8cdb3ba3-4ba6-4651-80f5-b5fb54933b38"
    },
    {
        "author": "崔敦禮",
        "paragraphs": [
            "舟行十日困拘拳，到此登臨意氣掀。",
            "山斷蜂腰盤漢表，水分燕尾入淮門。",
            "石埋萬古英豪筆，洞鎖千年魍魎魂。",
            "懷昔感今無限意，夕陽人去亂鴉翻。"
        ],
        "title": "遊龜山",
        "id": "27709074-69b7-47d7-aaf4-4bed9a79cc88"
    },
    {
        "author": "崔敦禮",
        "paragraphs": [
            "潮來白浪卷平沙，漸見菰蒲沒兩涯。",
            "會欲燃犀鞭魍魎，可能結網羨鱨鯋。",
            "三千水擊鵾鵬上，百萬軍行將士譁。",
            "驚歎漁人何活計，扁舟掀舞寄全家。"
        ],
        "title": "何家港捨舟步至新河口",
        "id": "75cd831d-bfba-4c3d-a1a7-123f728709ab"
    },
    {
        "author": "崔敦禮",
        "paragraphs": [
            "春市笙歌興已闌，儒宮牢落分投閒。",
            "不知列屋傾城蔡，自笑微官繫觸蠻。",
            "赤脚有年供侍側，青鸞無夢到人間。",
            "傳聞謫墮行雲侶，想像高唐鬢欲斑。"
        ],
        "title": "聞嚴子文納妾孟守有詩輒次韻",
        "id": "140700ae-77df-498e-aea8-c39568e8acf3"
    },
    {
        "author": "崔敦禮",
        "paragraphs": [
            "將軍名字著華戎，露甲曾收不戰功。",
            "馬革裹尸忠貫日，虎頭食肉氣如虹。",
            "雲屯欲倚金城重，星隕俄驚玉帳空。",
            "好象祁連築新冢，鼓鼙遺恨意何窮。"
        ],
        "title": "挽太尉王權章",
        "id": "7fa42695-a998-486a-a7df-e33fdba35ab5"
    },
    {
        "author": "崔敦禮",
        "paragraphs": [
            "酥盤薦酒迎春壽，芋火談禪數夜更。",
            "雲脚四垂天欲雪，爲君兩計破愁城。"
        ],
        "title": "送芋酥與宿齋三學士",
        "id": "0b365a68-8453-4ce8-afd9-4cce3b330b5e"
    },
    {
        "author": "崔敦禮",
        "paragraphs": [
            "夾岸蘆蒿障日微，拍堤波浪濺人衣。",
            "隔江喚得漁船過，貫柳雙鱸自買歸。"
        ],
        "title": "何家港捨舟步至新河口  其一",
        "id": "ec33dca2-701a-4b56-bcc5-09be9eb7195e"
    },
    {
        "author": "崔敦禮",
        "paragraphs": [
            "郭公勾喚鰣浮水，閒客招要鷗上灘。",
            "岸斷溪橫人不到，樹頭依約見桅竿。"
        ],
        "title": "何家港捨舟步至新河口  其二",
        "id": "0174d48e-2cea-4381-a3be-26e925c29c94"
    },
    {
        "author": "崔敦禮",
        "paragraphs": [
            "北岸行人南岸山，去年人在亂山間。",
            "山如相識須相笑，底事區區未得閒。"
        ],
        "title": "何家港捨舟步至新河口  其三",
        "id": "cd3bd7e5-0b9a-4185-be36-e3d6748ab5f6"
    },
    {
        "author": "崔敦禮",
        "paragraphs": [
            "日日懷歸今得歸，舊時風物未全非。",
            "江邊鷗鳥應相笑，底事塵埃滿客衣。"
        ],
        "title": "狼山  其一",
        "id": "a2f2ad6d-b942-48d1-b4d3-0f20a961c855"
    },
    {
        "author": "崔敦禮",
        "paragraphs": [
            "貪戀微官未得閒，二年鄉夢遶狼山。",
            "如今真箇山中去，不是尋常杳靄間。"
        ],
        "title": "狼山  其二",
        "id": "839b4e7c-c643-4f46-b121-3745d9e4666d"
    },
    {
        "author": "崔敦禮",
        "paragraphs": [
            "行携三尺虎臂杖，歸飲十分魚枕蕉。",
            "飲罷招船歌一曲，馮夷亦合泣潛綃。"
        ],
        "title": "狼山  其三",
        "id": "e9e2730a-58b1-4b9a-adda-0f8510dbfdb2"
    },
    {
        "author": "崔敦禮",
        "paragraphs": [
            "夜靜無風水自波，隔江燈火數陵坡。",
            "消樽不屬今宵事，奈此一江明月何。"
        ],
        "title": "狼山  其四",
        "id": "c2d44dd9-af1f-4dca-9a37-9285310de8c3"
    },
    {
        "author": "崔敦禮",
        "paragraphs": [
            "五載龍蟠虎踞間，峯頭日月望狼山。",
            "歸來筋力猶强健，野屐登臨莫厭艱。"
        ],
        "title": "狼山  其五",
        "id": "39c4b82d-f714-4cd5-9d18-388f9283f28a"
    },
    {
        "author": "崔敦禮",
        "paragraphs": [
            "行見山橫坐見縱，山隨意好日無窮。",
            "朝來爽氣誰能會，渾在先生隠几中。"
        ],
        "title": "題得妙亭",
        "id": "70db8986-3007-426d-963a-a571fe9cea6b"
    },
    {
        "author": "崔敦禮",
        "paragraphs": [
            "天留孤巘岌青冥，約束淮流入汴京。",
            "往事不堪回首望，倚欄斜日看潮生。"
        ],
        "title": "探潮閣",
        "id": "ab0654eb-e658-4770-81e7-7d06599b7a27"
    },
    {
        "author": "崔敦禮",
        "paragraphs": [
            "地僻便知城市隔，心清自愛水雲閒。",
            "障塵不用西風扇，香篆溟濛正下關。"
        ],
        "title": "題避俗軒",
        "id": "3252f48e-0e49-4916-96b0-9cb2071185ac"
    },
    {
        "author": "崔敦禮",
        "paragraphs": [
            "地禁官清靜不譁，日長時試小團茶。",
            "一生只用如椽筆，細爲君王紀正邪。"
        ],
        "title": "題汗青軒",
        "id": "8fa93340-2f14-4010-b92f-d40b2ce042fb"
    },
    {
        "author": "崔敦禮",
        "paragraphs": [
            "前驅小隊立元戎，一點台星喜氣濃。",
            "凱奏歸來鈴閣靜，精神端已折遐衝。"
        ],
        "title": "大閲回馬口號",
        "id": "d756cf4f-1d15-467a-81c1-d4242910b8a9"
    },
    {
        "author": "崔敦禮",
        "paragraphs": [
            "竹間當日一亭幽，瀹茗焚香向此留。",
            "丹碧只今俱化出，獨來戀戀憶前遊。"
        ],
        "title": "芸香亭",
        "id": "a018d360-847c-4d63-b740-b9b5901442ff"
    },
    {
        "author": "崔敦禮",
        "paragraphs": [
            "落花摇曳水溶溶，金現兜綿世界容。",
            "只恐水流雲不見，桃源歸路却無蹤。"
        ],
        "title": "密雲亭",
        "id": "c2bfcdc5-2ed8-4534-8789-e967f7b97f99"
    },
    {
        "author": "崔敦禮",
        "paragraphs": [
            "霜風吹慘入園林，零落階前滿地金。",
            "頼有翠蕤堪採摘，伴人猶守歲寒心。"
        ],
        "title": "傲霜亭",
        "id": "366bba92-8d02-4023-b9e5-f904e70ed6d8"
    },
    {
        "author": "崔敦禮",
        "paragraphs": [
            "祕宇涵風寒淰淰，虛廊侵月靜冥冥。",
            "寶章玉座神深地，應想誰何會百靈。"
        ],
        "title": "丁亥歲予留建康夢登大橋仰視霄漢有金書閣字北斗落落布列其側昨夕夜直坐石渠橋忽見七星低昂正倚秘閣而金書大字儼然夢中所見信知世事皆有定分非偶然也  其一",
        "id": "18ff71f6-6a54-4d18-a843-95ac2510662e"
    },
    {
        "author": "崔敦禮",
        "paragraphs": [
            "青冥風露飛簷外，黄道星辰企翼邊。",
            "獨倚梧陰心自省，十年清夢故依然。"
        ],
        "title": "丁亥歲予留建康夢登大橋仰視霄漢有金書閣字北斗落落布列其側昨夕夜直坐石渠橋忽見七星低昂正倚秘閣而金書大字儼然夢中所見信知世事皆有定分非偶然也  其二",
        "id": "12c495e1-30d3-425a-82dd-69d8e4eb1ed2"
    },
    {
        "author": "崔敦禮",
        "paragraphs": [
            "輾轉孤燈夢不成，念家憂國總關情。",
            "月明定到棠梨上，時有啁嘈格磔聲。"
        ],
        "title": "枕上",
        "id": "6ab6ccdd-e4bc-4e1f-a30e-4302cdc6ff31"
    },
    {
        "author": "崔敦禮",
        "paragraphs": [
            "聖皇武，憺顯幽。",
            "震逾恭，翼微周。",
            "帝下顧，民噢咻。",
            "糜沸鼎，汎橫流。",
            "否其復，飛龍秋。",
            "挽天弧，建神矛。",
            "振汩陳，遏虔劉。",
            "漭然施，鴻祐休。",
            "熯以濡，羸者瘳。",
            "御皇極，凝前旒。",
            "徧臚歡，蕩岱丘。"
        ],
        "title": "太祖皇帝師次陳橋受天命協人情爲聖皇武",
        "id": "c46a55a6-7a31-47a5-a9ae-caf7423f9c31"
    },
    {
        "author": "崔敦禮",
        "paragraphs": [
            "猛虎攫，噬海隅。",
            "跨嶠綿嶺，環爲鑪。",
            "流膏解節，民畢屠。",
            "帝怒惠顧，思往蘇。",
            "授以虣將，施天誅。",
            "長驅無垠，抵其郛。",
            "手援炎歊，吹以濡。",
            "長纓繫頸，來纍纍。",
            "撐骸膾肉，窮凶徒。",
            "觀城告社，咸嗟歔。"
        ],
        "title": "劉鋹僭號嶺南虐其民潘美伐之俘以獻爲猛虎攫",
        "id": "6b89ff7c-5750-436e-af77-76a5d42a6d24"
    },
    {
        "author": "崔敦禮",
        "paragraphs": [
            "震雷薄矣，胡蠅之營。",
            "彌江負淮，隩天險矣。",
            "寧曰我盡臣度，肅恭威靈。",
            "宇宙混同，一方阻。",
            "皇明建靈旗，下巨舳。",
            "震威而懷，靡事戕戮。",
            "王師如翰，至則速。",
            "風漰雷磕，奄其覆。",
            "哀哀逆儔，維喙乞降。",
            "欙車青蓋，朝帝鄉。",
            "妖氛殺翳，旋披攮。",
            "膏痿腥䐿，德澤滂。",
            "凱旋金聲，奏洋洋。",
            "煇燿萬國，俱向方。"
        ],
        "title": "李煜不朝伐之煜降江南平爲震雷薄矣",
        "id": "7e33f0c6-7866-4db5-a3c9-66d749b72676"
    },
    {
        "author": "崔敦禮",
        "paragraphs": [
            "人間不可以託兮，信長風而雲行。",
            "浩漫其將何之兮，悵飄忽而徂征。",
            "天生材以有用兮，思逢時而經綸。",
            "苦恩疏而媒勞兮，坐長歎以撫膺。",
            "雞聚族以爭食兮，鳳孤飛而無隣。",
            "璚草隠於深谷兮，層丘蔽以蒼榛。",
            "驊騮拳跼而不得食兮，蹇馿得志以鳴春。",
            "蝘蜓嘲龍兮魚目混珍，嫫母衣錦兮西施負薪。",
            "世道有此翻覆兮，誰察余之堅貞。",
            "塊獨處此幽默兮，乃龜息而虬蟠。",
            "不曠蕩以縱適兮，何拘攣以守常。",
            "將倚劍乎天外兮，欲掛弓於扶桑。",
            "以倥傯而爲巢兮，以虛無而爲場。",
            "運以大風之舉兮，假以摩天之翔。",
            "前期浩乎漫漫兮，浮四海而橫八荒。",
            "赤玉舄以東上兮，烟蒼蒼其逢山。",
            "逢羽人於天門兮，方瞳好其容顔。",
            "遺我書以鳥跡兮，讀不閒而三嘆。",
            "偶然值乎青童兮，綠髮雙雙其雲鬟。",
            "笑我學仙之晚兮，蹉跎凋乎朱顔。",
            "玉女飄飄而下兮，遺我以流霞之杯。",
            "稽首拜而自媿兮，棄世何其悠哉。",
            "隨風恣其飄揚兮，不知東走之迷。",
            "忽撫己而自笑兮，問南登之路岐。",
            "採姹女於江華兮，收河車於清溪。",
            "卧香爐以餐霞兮，窺石鏡而心清。",
            "遥見仙人於彩雲兮，把芙蓉於玉京。",
            "期汗漫於九垓兮，接盧敖於太清。",
            "乘興任夫所適兮，鳴騶忽其西馳。",
            "栽若木於西海兮，採瓊蘂乎崑山。",
            "揖叔卿於雲臺兮，恍惚凌乎紫冥。",
            "飲玉漿於丹丘兮，備灑掃以明星。",
            "赤松借予以白鹿兮，挾兩龍以相從。",
            "傳秘訣於韓衆兮，精誠與夫天通。",
            "西上既窮其登攀兮，雲飄然而無心。",
            "八極可以神遊兮，賦大鵬於北溟。",
            "激三千以崛起兮，向九萬而迅征。",
            "訪廣成於至道兮，聞大塊之幽居。",
            "掇玄珠於赤水兮，天下不知其所如。",
            "凌雲霄以直上兮，入無窮而遺形。",
            "騎日月而羽化兮，翼鴛鸞而雲行。",
            "出宇宙之寥廓兮，羾閶闔之崢嶸。",
            "載長雲之河車兮，十二樓與五城。",
            "登真朝於玉皇兮，賜瓊漿以玉杯。",
            "聽天語之察察兮，廓如雲而天開。",
            "天地同乎枯槁兮，生世如乎轉蓬。",
            "君子化爲猿鶴兮，小人或爲沙蟲。",
            "營營爲何所求兮，雞鳴趨乎四關。",
            "十步而九太行兮，世路多乎險艱。",
            "傳其語以銘骨兮，永願辭於人間。",
            "忽魂悸以魄動兮，即歸路而長歎。",
            "轉天車於六龍兮，雲駢下而飄翩。",
            "風爲馬兮霓爲裳，靡星旃兮迴鸞車。",
            "燭龍銜光以照物兮，列缺揮鞭而啟途。",
            "欻翳景以橫翥兮，逆高天以下垂。",
            "望四海兮何漫漫，長相思兮在長安。",
            "復長劍而歸來兮，謁九重之天門。",
            "白日照吾之精誠兮，效剖膽而輸肝。",
            "吐崢嶸之高論兮，開浩蕩之奇言。",
            "所謂代馬不思乎越兮，越禽不戀乎燕。",
            "流波思其舊浦兮，落葉墜於本根者也。"
        ],
        "title": "太白遠遊",
        "id": "017c7290-4ecb-4cf2-a200-63ecb4d64754"
    },
    {
        "author": "崔敦禮",
        "paragraphs": [
            "予爲謫仙兮，薄遊人間。",
            "傲岸不諧兮，世路艱難。",
            "折芳洲之瑶華兮，採瓊蘂入乎崑山。",
            "愁長安之不見兮，坐拂劍而長嘆。",
            "魂一去而欲斷兮，與春風而飄揚。",
            "飄揚其竟何託兮，造化爲之悲傷。",
            "於是帝命巫陽，若有一人。",
            "神氣黯然，精魂飛散。",
            "遲爾歸旋，乃下招曰，魂兮歸徠，無東無西，無南無北些。",
            "碧海之東，長鯨濆湧，不可以涉些。",
            "揚波噴雲，蔽天鬐鬛些。",
            "齒若雪山，掛骨於其間些。",
            "歸徠，去無還些。",
            "魂兮無南，南山白額窮奇貙貒些，牙若劍錯鬣如叢竿些。",
            "口吞殳鋋，目極槍櫓些。",
            "歸徠，飼豺虎些。",
            "魂兮無西，西當太白，橫絕峨嵋些。",
            "地崩山摧，天梯鈎連些。",
            "崢嶸崔嵬，朝虎夕蛇些。",
            "磨牙吮血，殺人如麻些。",
            "歸徠，行路難些。",
            "魂兮無北，北緣太行，嶝道峻盤些。",
            "馬足蹶側，車輪摧岡些，氣毒劍戟，嚴風裂裳些。",
            "歸徠，北上苦些。",
            "魂兮歸來，君無上天些。",
            "天鼓砰訇，雷震帝旁些。",
            "投壺玉女，笑開電光些。",
            "風雨之起，倏爍晦冥些。",
            "犬吠九關，殺人以憤其精魂些。",
            "歸徠，天路何因些。",
            "魂兮歸徠，君無下此幽都些。",
            "閉影潛魂，遺迹九泉些。",
            "劍輪湯鑊，猛火熾然些。",
            "疑山炎崑，苦海滔天些。",
            "歸徠，保吾生些。",
            "魂兮歸徠，還故鄉些。",
            "高樓甲第，連青山些。",
            "飛楹磊砢，栱夤緣些。",
            "雲楣橫綺，桷攢欒些。",
            "皓壁晝朗，朱甍鮮些。",
            "金窗繡戶，朱箔懸些。",
            "魂兮歸徠，列珍羞些。",
            "月光素盤，飯彫胡些。",
            "魯酒琥珀，紫錦魚些。",
            "白酒新熟，黄雞肥些。",
            "山盤秋蔬，薦霜梨些。",
            "吳鹽如花，皎白雪些。",
            "玉盤楊梅，爲君設些。",
            "魂兮歸徠，恣歡謔些。",
            "南國美人，芙蓉灼灼些。",
            "洛浦宓妃，飄飄飛雪些。",
            "長干吳兒，豔星月些。",
            "西施東鄰，秀蛾眉些。",
            "一笑雙璧，歌千金些。",
            "琅玕綺食，鴛鴦衾些。",
            "博山爐中，香火沉些。",
            "魂兮歸徠，醉壺觴些。",
            "青娥對燭，儼成行些。",
            "玉童兩兩，吹紫笙些。",
            "佳人當窗，彈鳴箏些。",
            "玉壺美酒，清若空些。",
            "看朱成碧，顔始紅些。",
            "連呼五白，行六博些。",
            "赤雞白狗，賭梨栗些。",
            "半酣呼鷹，揮鳴鞘些。",
            "金鞍龍馬，花雪毛些。",
            "霜劍切玉，明珠袍些。",
            "魂兮歸徠，入長安些。",
            "清都玉樹，瑶臺春些。",
            "萬姓聚舞，歌太平些。",
            "伐鼓槌鐘，啟重城些。",
            "日照萬戶，簪裾明些。",
            "騎吹颯沓，引公卿些。",
            "白日紫暉，運權衡些。",
            "倒海凌山，索月採蓀些。",
            "文質炳煥，羅星旻些。",
            "魂兮歸徠，樂不可言些。",
            "亂曰：長相思兮在長安，絡緯秋啼兮金井欄。",
            "望夫君兮安極，我沉吟兮嘆息。",
            "懷洞庭兮悲瀟湘，把瑶草兮思何堪。",
            "念佳期兮莫展，每爲恨兮不淺。",
            "荷花落兮江色秋，秋風嫋嫋夜悠悠。",
            "魂兮歸徠，謝遠遊。"
        ],
        "tags": [
            "洞庭湖"
        ],
        "title": "太白招魂",
        "id": "8d0b742b-d7f6-4fb8-be6e-97f7bc98e075"
    },
    {
        "author": "崔敦禮",
        "paragraphs": [
            "春日兮繁鮮，車闐闐兮句曲天。",
            "緪瑟兮拊鼓，滿芳菲兮瓊筵。",
            "朝霞爲羞兮沆瀣爲醴，瑶華玉饌兮錯雜而陳前。",
            "靈之來兮赤城空，駕白鶴兮御清風。",
            "群仙從兮哆哆，雲晻曖兮車隆隆。",
            "靈之去兮返太清，騎日月兮朝紫皇。",
            "下視九州兮塵泱茫，五嶽俎豆兮四溟杯觴。",
            "製瓊琚兮余衣，集芳蓀兮余裳。",
            "荷佩兮離離，蘭旌兮揚揚。",
            "欲往從兮未得，望夫君兮彷忀。"
        ],
        "title": "九序",
        "id": "3d313a2a-4c3d-405c-91b9-9249be10bddd"
    },
    {
        "author": "崔敦禮",
        "paragraphs": [
            "若有人兮水中央，魚鱗衣兮白蜺裳。",
            "荃橈兮桂旗，欲女迎兮風薄之。",
            "神之駕兮兩龍，驂白黿兮蛟螭從。",
            "朝余陟兮三山，夕濟兮牛渚。",
            "神不來兮夷猶，使我心兮苦復苦。",
            "濯纓兮姑溪，結佩兮采石。",
            "誠不已兮幽通，信不墜兮物格。",
            "若有臨兮風颾颾，作莫雨兮愁江臯。",
            "神交兮意接，來不言兮去無迹。",
            "倏雨歇兮雲收，山青青兮水悠悠。"
        ],
        "title": "正曜",
        "id": "22a62dd9-3f41-4764-8bb1-d0e1b3bb19d0"
    },
    {
        "author": "崔敦禮",
        "paragraphs": [
            "雲冥冥兮疊嶂，君獨立兮山之上。",
            "石嶝險兮水道寒，思夫君兮未敢言。",
            "無言兮皇皇，山阿之人兮告我以不難。",
            "木樛蔚兮下俯，石避礙兮行旁。",
            "余冠兮巍巍，余步兮逶遲。",
            "俛首非吾之願兮，斜徑其將安之。",
            "朝騁望兮昭亭，夕宿兮雙溪。",
            "網蕙茝兮爲蓋，葺蓀蘅兮爲車。",
            "欲騰駕兮高翔，恍導余兮上隮。",
            "揭北斗兮奠椒漿，簸南箕兮羞瓊蘂。",
            "靈欣欣兮顧余，亶正直兮爲神予。"
        ],
        "title": "華陽洞天",
        "id": "b9d12ec6-5758-415b-82f0-76564f030f5a"
    },
    {
        "author": "崔敦禮",
        "paragraphs": [
            "汎汎兮吾舟，沛吾乘兮東流。",
            "東流兮何之，有美人兮天一涯。",
            "烟杳杳兮南徐，雲連連兮北固。",
            "海何爲兮清明，江何爲兮流注。",
            "彼美人兮山之曲，鎮龍關兮轉陰軸。",
            "約束海若兮呵水馮，夏不苦雨兮冬不疾風。",
            "汙邪穰穰兮海沂阜豐，我民報事兮罔有不恭。",
            "采秀實兮山巔，擷芳馨兮澗底。",
            "霜秈兮水芒，蕙肴羞兮椒糈。",
            "神之格兮樂享，惚蜿蜿兮來止。"
        ],
        "title": "中水府",
        "id": "d64d493c-1c90-45ba-b7b2-c0977b098202"
    },
    {
        "author": "崔敦禮",
        "paragraphs": [
            "鍾山崒兮江之湄，葯爲祀兮辛夷祠。",
            "神乘白馬兮執素羽，朝與日出兮莫雲歸。",
            "噫嗟兮明神，烈烈兮用光。",
            "生乎疾盜兮奮不顧死，死焉助順兮赫然發靈。",
            "湛清尊兮明水，揚玉桴兮扣雷鼓。",
            "扣鼓兮如何，我欲言兮淚滂沱。",
            "懭有妖兮蟠中土，雜蘅臯兮穢蘭宇。",
            "豺豕兮人居，猰貐兮室廬。",
            "願神我福兮我祥，舉長矢兮射天狼。",
            "使河洛兮回波，令岱華兮還光。",
            "山蒼蒼兮水湯湯，神之威兮儼不忘。",
            "刳肝爲辭兮瀝血，陳神之聽兮聞不聞。"
        ],
        "title": "下水府",
        "id": "59805fc8-3f31-44a5-b11c-2ad2b1b557b1"
    },
    {
        "author": "崔敦禮",
        "paragraphs": [
            "朝余往兮東疇，景翳翳兮雲油油。",
            "牛驅耕兮載泥重，鞭不前兮挽犁用。",
            "歲云暮兮暮維何，倉庚鳴兮布穀和。",
            "疾吾耜兮固吾耒，趣甘澤兮及時播。"
        ],
        "title": "田間辭三首  其一",
        "id": "512243c0-5c76-4390-aba1-dd1131ea208f"
    },
    {
        "author": "崔敦禮",
        "paragraphs": [
            "我耕兮我田，雨浪浪兮雷填填。",
            "水漫漫兮種不下，出門見水兮淚滂沱。",
            "惠我晴兮疾耕而耨，螟敗之兮穎弗得秀。",
            "嗚呼，我無時違兮時不我予。",
            "時不予兮奈何，蹇無忘兮吾事。"
        ],
        "title": "田間辭三首  其二",
        "id": "52b432cd-b5a0-411b-998f-d90531a3eb99"
    },
    {
        "author": "崔敦禮",
        "paragraphs": [
            "數稻兮登場，牽牛兮入屋。",
            "噭咷兮田家，歡迎兮稚子。",
            "三年力耕兮今逢年，庾則實兮庖有鮮。",
            "草藉兮陶盤，豳吹兮土鼓。",
            "握牛兮誰歌，和之兮余舞。",
            "樂復樂兮歲晏，冰雪集兮堂下。",
            "時亹亹兮不再，蓀何爲兮田野。"
        ],
        "title": "田間辭三首  其三",
        "id": "6f70b548-6e54-4c33-afc0-9e9c8e80361f"
    },
    {
        "author": "崔敦禮",
        "paragraphs": [
            "强敵驕兮晉多壘，忽登山兮望廷尉。",
            "風霾兮殺氣昏，突槍櫑兮亂鈎陳。",
            "予君麾兮從君鉞，戰陵西兮捍溪柵。",
            "虹食壘兮火焚旂，公之死兮去如歸。",
            "公有子兮憤爭先，勇沒地兮羞戴天。",
            "父死忠兮子死孝，令名揚兮日月照。",
            "物有始兮豈無終，得所歸兮孰如公。",
            "喜幸生兮畏義死，語昵昵兮顧妻子。",
            "草木盡兮糞土委，聞高風兮汗流趾。"
        ],
        "title": "北山之英",
        "id": "f2d03c8c-1c40-4fa7-bd55-a0ecf46a9d6e"
    },
    {
        "author": "崔敦禮",
        "paragraphs": [
            "君之來兮殊廷，雷隆隆兮雨冥冥。",
            "從天吳兮罔象，紛萬怪兮如雲。",
            "若有妖兮震奔沛，吹逆浪兮揚羶腥。",
            "授天矛兮下討，披蒙霧兮祥氛。",
            "地平天靜兮日月清夷，我民蒙福兮萬年報事。"
        ],
        "title": "楚州龍廟迎享送神辭  其一",
        "id": "1ce32aed-bb96-4bb0-b8b3-e74b3818a8f3"
    },
    {
        "author": "崔敦禮",
        "paragraphs": [
            "辛楣兮葯房，蘭枅兮桂楹。",
            "翼翼兮新宮，穆將進兮芳馨。",
            "柏實兮松液，芝華兮若英。",
            "奠瓊斚兮清酤，玉俎析兮嘉牲。",
            "雅聲兮遠姚，鏘和平兮鼓鐘紛。",
            "繁會兮竽笙，靈連蜷兮須摇。",
            "儐暗藹兮紛紜，潔我心兮恭事，靈欣欣兮燕寧。"
        ],
        "title": "楚州龍廟迎享送神辭  其二",
        "id": "3339c510-e15f-426b-b88d-d6e3bf5613b6"
    },
    {
        "author": "崔敦禮",
        "paragraphs": [
            "君之去兮朱宮，乘飛雲兮御迴風。",
            "貝闕兮豐敞，金臺鬰兮穹隆。",
            "珠胎兮炫耀，周玉樹兮青葱。",
            "天琛兮水碧，衆寶萃兮玲瓏。",
            "良辰兮高燕，命馮夷兮展舞。",
            "鳴𪛌兮海童，群仙兮良待。",
            "君肯臨兮尚舂容，君不我留兮我心忡忡。",
            "眇清思兮眑眑，惠我民兮盍終。"
        ],
        "title": "楚州龍廟迎享送神辭  其三",
        "id": "d1b33109-8b6e-4ae2-ba53-7772adc4d342"
    },
    {
        "author": "崔敦禮",
        "paragraphs": [
            "吾之舟兮常虛以遊，哀樂喜怒兮一毫不留。",
            "不與物涉兮駕空以浮，萬方覆却兮無觸吾舟。",
            "吾之舟兮常虛以遊。"
        ],
        "title": "擬津人歌",
        "id": "bc2f74fc-510f-457c-b59d-c59c56d966fa"
    },
    {
        "author": "崔敦禮",
        "paragraphs": [
            "薰風捲旆趣歸程，十萬兒啼滿路聲。",
            "別恨江楓烟雨暝，愁雲沙草曉波平。",
            "毀鞭莫遂留行意，開宴聊伸戀德情。",
            "從此吳人頌遺愛，棠陰千里日敷榮。"
        ],
        "title": "平江府餞丘知府致語口號",
        "id": "e35fb093-1c74-4505-a63a-f3ac0e7f4239"
    },
    {
        "author": "趙公碩",
        "paragraphs": [
            "野服蕭蕭款翠微，虛亭高敞射晴暉。",
            "仙歸洞府雲煙冷，春入名山笋蕨肥。",
            "緩引壺觴聊自適，暫捐朱墨便忘歸。",
            "會須結屋山中住，始悟人閒萬事非。"
        ],
        "title": "宰餘杭游洞霄",
        "id": "0003410a-4d12-4817-852d-94110f7b971b"
    },
    {
        "author": "趙公碩",
        "paragraphs": [
            "舊時曾此覓仙緣，一別于今四十年。",
            "白髮重來嗟老矣，青山九鎖故依然。",
            "肩輿直入松閒路，洗耳還聽澗底泉。",
            "幽興未闌吟未就，半峯斜日下平川。"
        ],
        "title": "慶元四年五月再游",
        "id": "52357b2b-f117-4f76-8a41-cc378513ae00"
    },
    {
        "author": "趙公碩",
        "paragraphs": [
            "雲間飛閣倚崢嶸，煙外寒江墜鏡清。",
            "絕巘高頭惟古木，斷崖直下只孤城。",
            "二年謾結巴南恨，萬里空縣楚客情。",
            "鼓吹不須催我去，夕陽猶傍遠山明。"
        ],
        "title": "積雨初霽乘興邀王和叟趙久成二監郡遊南山飲於雲間閣因成一詩醉書於石壁",
        "id": "15b36a63-70d2-4581-8035-9523f50c60b5"
    },
    {
        "author": "趙公碩",
        "paragraphs": [
            "南龕幾百年，古木闞雲掩。",
            "崖傾千仞垂，路縣一線險。",
            "飛𤜴喜曾巔，羸驂怯虛塹。",
            "楓葉紅斕斑，松□翠摇颭。",
            "石皴風雨剝，殿古木□□。",
            "拂拭坐空巖，□□□□琰。",
            "江勢從何來，斗然不□□。",
            "憑危意欲飛，□□□□□。",
            "鳥鳴山更幽，□□翠□染。",
            "煙際漾漁舠，風前亂□檿。",
            "緩賞有餘歡，高懷無一□。",
            "尺璧非所寶，白圭焉受玷。",
            "入蜀莫言□，得郡亦云忝。",
            "□□長安□，猶勝山陽貶。",
            "平生足疎曠，寧復事拘檢。",
            "佳時方一來，薄日已半晻。",
            "雨餘□□深，月墮山樓黶。",
            "□重□□高，□護神光閃。",
            "□樂樂□□，君憂憂歲歉。",
            "□□□吳□，□□不□點。"
        ],
        "title": "奉和郭使君遊光福寺雲閒閣二十韻",
        "id": "9d0e028a-c79f-430c-8ae6-3a5977459bf4"
    },
    {
        "author": "芮煇",
        "paragraphs": [
            "溪山之興無時盡，興盡名亭意可知。",
            "出岫孤雲含細雨，投林宿鳥愛深枝。",
            "風流已是千年事，公案今成七字詩。",
            "短棹悠然隨所適，人生出處要如斯。"
        ],
        "title": "持憲節登戴溪亭賦詩",
        "id": "93d42ecf-468e-40ff-af03-8be9d98a5a82"
    },
    {
        "author": "葛郯",
        "paragraphs": [
            "非心非佛亦非物，五鳳樓前山突兀。",
            "艷陽影裏倒翻身，野狐跳入金毛窟。"
        ],
        "title": "頌",
        "id": "4ada9601-e513-400f-b1f1-6851afd2ed8b"
    },
    {
        "author": "葛郯",
        "paragraphs": [
            "大洋海裏打鼓，須彌山上聞鐘。",
            "業鏡忽然撲破，翻身透出虛空。"
        ],
        "title": "臨終偈",
        "id": "03b632e2-e796-4206-a872-ce245619c2ce"
    },
    {
        "author": "釋中仁",
        "paragraphs": [
            "九十春光已過半，養花天氣正融和。",
            "海棠枝上鶑聲好，道與時流見得麽。"
        ],
        "title": "偈",
        "id": "d09dd16a-6fe7-4c6f-ba8b-e9d9eca6ea30"
    },
    {
        "author": "釋中仁",
        "paragraphs": [
            "二八佳人刺繡遲，紫荆花下囀黄鸝。",
            "可憐無限傷春意，盡在停針不語時。"
        ],
        "title": "舉狗子無佛性話頌",
        "id": "d15044cc-8cac-4977-b638-d35833f241ad"
    },
    {
        "author": "釋中仁",
        "paragraphs": [
            "秤鎚搦出油，閑言長語休。",
            "腰纏十萬貫，騎鶴上揚州。"
        ],
        "title": "舉與萬法爲侶因緣頌",
        "id": "5f32d027-95e5-4b0a-b002-e840139536a1"
    },
    {
        "author": "陳尚文",
        "paragraphs": [
            "海甯邑屋千山環，幽人更愛山中山。",
            "山城已遠人烟寒，江君石室深巑岏。",
            "聞君十載棲長安，焉能斂翼縈巖巒。",
            "卧龍要自南陽蟠，東山不爲携紅顔。",
            "邇來側身天地間，不如一室中寬閒。",
            "探書禹穴萬卷完，養成霧豹非一斑。",
            "素琴無絃心自彈，泰山高高水潺潺。",
            "山中閴兮誰往還，雲無心兮抱幽關。",
            "青山白雲足爲侶，無心胡爲戀君宇，冷君衣裳潤君礎。",
            "人間歲月易今古，傅說一去不可佇。",
            "蒼梧何如出飛雨，不崇朝兮蘇九土。"
        ],
        "tags": [
            "泰山"
        ],
        "title": "題江國錄先生石室",
        "id": "1ff807b6-d5ea-401c-8027-c3b82bd944cb"
    },
    {
        "author": "陳景肅",
        "paragraphs": [
            "將軍大寶劍，磨久蒼崖斑。",
            "一日試利刃，斷石倚兩山。",
            "倒枕泉水碧，生光斗牛丹。",
            "至今胡虜過，目顧骨先寒。"
        ],
        "title": "試劍石",
        "id": "c64cb651-fe00-4d5b-9fed-987ea8d93847"
    },
    {
        "author": "陳景肅",
        "paragraphs": [
            "鑿泉莫太深，太深井難汲。",
            "登山莫太高，太高頂難立。",
            "山頂仰可觀，井淵俯可挹。",
            "那知鴻鵠飛，海杳無消息。"
        ],
        "title": "懷高東溪二首  其一",
        "id": "cddcc4d0-baa8-4010-9a4a-3452ef8797f6"
    },
    {
        "author": "陳景肅",
        "paragraphs": [
            "諤諤東溪士，吹簫澗谷春。",
            "一別阻雲水，相思勞夢魂。",
            "五湖秋夜月，三島春空雲。",
            "璚標月夜見，玉唾雲閒聞。",
            "何當一返駕，吟弄終乾坤。"
        ],
        "title": "懷高東溪二首  其二",
        "id": "5d105d2f-eeb5-46e1-bfeb-9fb5cf1c6839"
    },
    {
        "author": "陳庸",
        "paragraphs": [
            "雲水蒼蒼日欲闌，郵亭遥憶舊家山。",
            "故人兩地分南北，幾度相思鬢爲斑。"
        ],
        "title": "江左驛舍寄文湖",
        "id": "95678d93-2442-4289-96cd-7dfdce8aa6f7"
    },
    {
        "author": "陸楠",
        "paragraphs": [
            "我聞色相本來空，人鏡須知在箇中。",
            "已把太虛爲丈室，却將明月照心宮。",
            "浮雲翳掃三更後，素彩光流萬里同。",
            "休詫此堂能坐進，藩籬打破意無窮。"
        ],
        "title": "洪氏浴室院",
        "id": "41546939-ba37-45f2-8069-5638464b3b1e"
    },
    {
        "author": "陸楠",
        "paragraphs": [
            "聞說瑶池事渺然，那知此地有飛仙。",
            "玉皇妙曲人何在，金鼎靈丹世莫傳。",
            "漫寫風姿□俗眼，空餘窟室奉爐烟。",
            "何時了却公家事，一洗塵襟訪洞天。"
        ],
        "title": "題妙庭觀",
        "id": "17d4ea16-b91f-499e-92eb-5159dd173c0b"
    },
    {
        "author": "劉焞",
        "paragraphs": [
            "團團竹色遶郊居，勾引清風百畝餘。",
            "憶昔敲門蘇內翰，而今下馬范中書。"
        ],
        "title": "致爽軒",
        "id": "b3ba885d-6d9c-48bd-bdfd-c5a3e4b20271"
    },
    {
        "author": "羅杞",
        "paragraphs": [
            "蔭資嘉木當知本，水餘甘泉必究源。",
            "憶昔東昭分以後，相傳瓜瓞世緜緜。"
        ],
        "title": "咏家史",
        "id": "7df257bb-5906-401d-a98b-8c150b129694"
    },
    {
        "author": "羅杞",
        "paragraphs": [
            "十年顔範此睽違，邂逅郵亭亦解頤。",
            "春滿臯皮君徹早，塵蒙章甫我歸遲。",
            "雲龍嘉會逢今日，雞黍真情憶舊時。",
            "明發愁爲江上別，依然回首各天涯。"
        ],
        "title": "在金陵宦邸別鄉友宋碧溪司訓",
        "id": "fb7e9713-8017-41cf-a87a-da7156ccf410"
    },
    {
        "author": "林桷",
        "paragraphs": [
            "江風朝暮半晴陰，紺宇飛甍接翠岑。",
            "手摘匏瓜曾未遍，身從鷗鷺得相尋。",
            "千年舞袖雲崖冷，幾度桃花春水深。",
            "猶有門前舊詩句，松風萬壑老龍吟。"
        ],
        "title": "李白書堂",
        "id": "f30407a2-0427-439f-8c9a-e9aac9ee9b37"
    },
    {
        "author": "林桷",
        "paragraphs": [
            "翰林最愛五松山，長說千年未擬還。",
            "而我抗塵良自愧，來游只得片時閒。"
        ],
        "title": "題太白五松書堂  其一",
        "id": "48304224-91d0-47bb-a99c-7c28c23f1ba9"
    },
    {
        "author": "林桷",
        "paragraphs": [
            "千載名山樂有餘，功名常愧十年書。",
            "英風凜凜無今古，醉草明光一夢如。"
        ],
        "title": "題太白五松書堂  其二",
        "id": "3d00dc60-250b-4130-9917-aa14658663bc"
    },
    {
        "author": "林桷",
        "paragraphs": [
            "蕩漾清溪兩槳飛，趨行不及到斜暉。",
            "無人跪進雕胡飯，只學盧仝啜茗歸。"
        ],
        "title": "題太白五松書堂  其三",
        "id": "171f5491-b94a-437f-8433-0052104adb96"
    },
    {
        "author": "林桷",
        "paragraphs": [
            "爲儒爲吏兩無功，采石銅官邂逅同。",
            "四見清明今一換，歸歟我欲片帆東。"
        ],
        "title": "題太白五松書堂  其四",
        "id": "6f734e6d-3e1b-48b1-b7e4-ab5b2b9024d6"
    },
    {
        "author": "林桷",
        "paragraphs": [
            "事死如生實至難，古來不獨數丁蘭。",
            "遺骸已逐干戈盡，刻木難忘菽水歡。",
            "天地一身難養育，子孫百口復團圓。",
            "吾皇德澤將何報，忠孝垂名兩不刊。"
        ],
        "title": "贈汪孝子",
        "id": "c43d068d-fe13-454a-a8a9-e3b56924200b"
    },
    {
        "author": "孟益",
        "paragraphs": [
            "刻木爲親古亦稀，汪生天性自無違。",
            "十年奉養如生日，回視丁蘭更有輝。"
        ],
        "title": "贈汪孝子  其一",
        "id": "0ff2c458-a329-43c6-8fde-4794481328b5"
    },
    {
        "author": "孟益",
        "paragraphs": [
            "循善無疑報自天，一身耆艾子孫蕃。",
            "好將姓字聞朝著，旌市居爲孝弟村。"
        ],
        "title": "贈汪孝子  其二",
        "id": "6cf3ccab-33fe-4ea8-80a4-92312a9db4fa"
    },
    {
        "author": "黄芻",
        "paragraphs": [
            "先生雲卧在梅峰，胸飽珠璣貌自豐。",
            "端坐渾如喬嶽象，傳經足並化工同。",
            "門前桃李春長在，身後勳名遠更通。",
            "見說義兵扶社稷，千年國史紀元功。"
        ],
        "title": "挽李制幹",
        "id": "0b0af89d-6377-42f1-9194-0015ec169dfa"
    },
    {
        "author": "葉群",
        "paragraphs": [
            "石門深窅鎖丹霞，倚馬西風日欲斜。",
            "幽境已無塵俗氣，白雲尚有翠微家。",
            "林間摘句書紅葉，澗底烹泉带落花。",
            "向晚且從西洞息，碧山明月正堪賒。"
        ],
        "title": "南雁西洞",
        "id": "347306c1-b777-4d21-9f94-6491fac349c6"
    },
    {
        "author": "查籥",
        "paragraphs": [
            "滿目暮山平遠，一池雲錦清酣。",
            "忽有鐘聲林際，直疑夢到江南。"
        ],
        "title": "萬州湖灘寄王夔州",
        "id": "115a9683-74ff-45e4-bfaf-f772f6b75f63"
    },
    {
        "author": "查籥",
        "paragraphs": [
            "山顛祠貌儼丹青，千載懷人爲一登。",
            "隠隠故營連白帝，茫茫恨水向西陵。",
            "石根蘭芷香無價，雲頂松杉翠作層。",
            "人事天機古難料，詩成試語定中僧。"
        ],
        "title": "題卧龍山",
        "id": "7d2c07ef-1205-4949-86e7-06b89f5e82c4"
    },
    {
        "author": "查籥",
        "paragraphs": [
            "檻外滔滔水，巖前冉冉雲。",
            "行人舟似葉，題墨蘚生紋。",
            "歲月帆檣去，山川楚蜀分。",
            "十年三艤棹，永愧北山文。"
        ],
        "title": "訪蘇黄遺墨",
        "id": "86b94a24-bccf-4f80-9ecb-050684d5556f"
    },
    {
        "author": "查籥",
        "paragraphs": [
            "浪痕自記岑彭□，岡勢云依陸抗城。"
        ],
        "title": "句",
        "id": "71cd6e42-2fa0-4bca-949b-d0718929a172"
    },
    {
        "author": "何伯謹",
        "paragraphs": [
            "剴切憂時論，慈祥濟物心。",
            "賈生年尚少，平子慮何深。",
            "徒抱經綸志，俄聞訃告音。",
            "朔風傳薤挽，誰不淚霑襟。"
        ],
        "title": "挽薛艮齋",
        "id": "c5145f0b-2a79-468b-91e9-fb8020b6a029"
    },
    {
        "author": "章綸",
        "paragraphs": [
            "高館天寒霜露濃，思君深隠翠微重。",
            "月華繞樹無飛鵲，雲氣蟠泥有蟄龍。",
            "石鼎賦詩猶脫略，銀燈看劍每從容。",
            "孤懷展轉不成寐，爲發城頭半夜鍾。"
        ],
        "title": "庚子冬夜宿郡館懷白從古",
        "id": "dd14cdf3-6fe0-425b-9b8b-db72495f5f26"
    },
    {
        "author": "廖挺",
        "paragraphs": [
            "餘波下作雙溪水，只欠休文八詠樓。"
        ],
        "title": "句",
        "id": "36eabbf2-aaf4-4aa3-a0ec-76fc79ed6e52"
    },
    {
        "author": "沈希尹",
        "paragraphs": [
            "淡淡梨花寂寂春，一聲啼鳥隔花聞。",
            "高峰影轉金鷄月，渤海晴橫碧嶠雲。"
        ],
        "title": "高士峰",
        "id": "e7096caf-da4c-4929-ad46-96851c7d9f73"
    },
    {
        "author": "童宗說",
        "paragraphs": [
            "吾家小院千里駒，眉宇照人自秀整。",
            "平生尚友康山陶，拔俗翩翩有高騁。"
        ],
        "title": "亦愛堂",
        "id": "64ab7c09-85ad-4f7b-9486-301d7d55d98f"
    },
    {
        "author": "蔣雝",
        "paragraphs": [
            "入寺門圍玉带水。"
        ],
        "title": "句",
        "id": "b550fbdb-8b7d-40b7-bbea-96cd75db1088"
    },
    {
        "author": "任三傑",
        "paragraphs": [
            "天風吹我登姜山，前巖後巖相封間。",
            "已從積雨得深澗，更趁浮雲同往還。",
            "世外空青覆茅屋，屋外凉風吹紫竹。",
            "挂冠何日賦歸來，煮石篝燈洞中宿。"
        ],
        "title": "姜山",
        "id": "45713126-1394-4a56-86a9-be48e5f2c4e7"
    },
    {
        "author": "蕭德藻",
        "paragraphs": [
            "不作蒼茫去，真成浪蕩遊。",
            "三年夜郎客，一柁洞庭秋。",
            "得句鷺飛處，看山天盡頭。",
            "猶嫌未奇絕，更上岳陽樓。"
        ],
        "tags": [
            "洞庭湖",
            "岳阳楼"
        ],
        "title": "登岳陽樓  其一",
        "id": "70ea70f2-1c87-42f8-bd85-5dde4d7befd0"
    },
    {
        "author": "蕭德藻",
        "paragraphs": [
            "荒村三月不肉味，併與瓜茄倚閣休。",
            "造物於人相補報，問天賒得一山秋。"
        ],
        "tags": [
            "岳阳楼"
        ],
        "title": "登岳陽樓  其二",
        "id": "fa2a7b09-4b62-41d6-ba5e-c5555f019a1d"
    },
    {
        "author": "蕭德藻",
        "paragraphs": [
            "復此經過三十年，唯應巖石故依然。",
            "城南老樹朽爲土，簷外稚松青拂天。",
            "枕上功名祗擾擾，指端變化又玄玄。",
            "刀圭乞與起衰病，稽首秋空一劍仙。"
        ],
        "title": "呂公洞",
        "id": "94b74380-216b-4065-95df-9554460f78bf"
    },
    {
        "author": "蕭德藻",
        "paragraphs": [
            "一擔乾柴古渡頭，盤纏一日頗優游。",
            "歸來澗底磨刀斧，又作全家明日謀。"
        ],
        "tags": [
            "古诗三百首",
            "写人",
            "生活",
            "宋诗"
        ],
        "title": "樵夫",
        "id": "9f673ecd-8fd5-42b3-aa3a-9e51585307cc"
    },
    {
        "author": "蕭德藻",
        "paragraphs": [
            "半夜新春入管城，平明銅雀綠苔生。",
            "浮澌把斷東風路，訴與青州借援兵。"
        ],
        "title": "立春",
        "id": "0689398b-2e74-4277-8179-ec39e5e92125"
    },
    {
        "author": "蕭德藻",
        "paragraphs": [
            "湘妃危立凍蛟背，海月冷挂珊瑚枝。",
            "醜怪驚人能嫵媚，斷魂只有曉寒知。"
        ],
        "title": "古梅二絕  其一",
        "id": "f0e4edfe-c145-4d39-95d5-7f17fd6d71b9"
    },
    {
        "author": "蕭德藻",
        "paragraphs": [
            "百千年蘚著枯樹，一兩點春供老枝。",
            "絕壁笛聲那得到，直愁斜日凍蜂知。"
        ],
        "title": "古梅二絕  其二",
        "id": "97698daa-2a74-4cfc-8480-da5be95a2a94"
    },
    {
        "author": "蕭德藻",
        "paragraphs": [
            "清曉去采蓮，蓮花带露鮮。",
            "溪長須急槳，不是趁前船。"
        ],
        "title": "采蓮曲二首  其一",
        "id": "e4a27814-f1cb-4785-9c12-ad1d73d7722a"
    },
    {
        "author": "蕭德藻",
        "paragraphs": [
            "相隨不覺遠，直到暮煙中。",
            "恐嗔歸得晚，今日打頭風。"
        ],
        "title": "采蓮曲二首  其二",
        "id": "f6dd7c61-7bc3-466f-ab9b-b0b7d8f79686"
    },
    {
        "author": "蕭德藻",
        "paragraphs": [
            "魯公死後一抔荒，誰與竿頭薦一觴。",
            "妾願得生墳土上，日翻舞袖向君王。"
        ],
        "title": "詠虞美人草",
        "id": "e0ca3cda-3320-43e0-a5dd-4ddcb35222a4"
    },
    {
        "author": "蕭德藻",
        "paragraphs": [
            "竹根蟋蟀太多事，喚得秋來籬落間。",
            "又過暑天如許久，未償詩債若爲顔。",
            "肝腸與世苦相反，巖壑嗔人不早還。",
            "八月放船飛樣去，蘆花叢外數青山。"
        ],
        "title": "次韻傅惟肖",
        "id": "9722195e-519f-4182-ac6b-f0387232ea83"
    },
    {
        "author": "蕭德藻",
        "paragraphs": [
            "六朝舊事知多少，盡在天禧塔上層。",
            "高處只應添淚眼，老僧語客莫來登。"
        ],
        "title": "臺城",
        "id": "ee92ebcf-9566-45e3-a507-c82ebe182a2f"
    },
    {
        "author": "蕭德藻",
        "paragraphs": [
            "信脚到太古。",
            "《誠齋集》卷一一四《詩話》ff。"
        ],
        "title": "句  其一",
        "id": "a9e80104-0fe2-459d-bdfb-7eb3220ef0c6"
    },
    {
        "author": "蕭德藻",
        "paragraphs": [
            "著語能奇怪，呼天與倡酬。"
        ],
        "title": "句  其二",
        "id": "f99fdabc-b33f-4086-bd5f-72315598c4d5"
    },
    {
        "author": "蕭德藻",
        "paragraphs": [
            "疾走建德國，乃爲淵明先。",
            "失脚墜榛莽，劉伶扶我還。"
        ],
        "title": "句  其三",
        "id": "6f0799cf-01cb-4946-904d-80bcf07de784"
    },
    {
        "author": "蕭德藻",
        "paragraphs": [
            "乾坤生長我，貧病怨尤誰。"
        ],
        "title": "句  其四",
        "id": "9964e188-29db-4d16-9214-d0e5c05094a4"
    },
    {
        "author": "蕭德藻",
        "paragraphs": [
            "一筇時到崔嵬上，有底勳勞得給扶。"
        ],
        "title": "句  其五",
        "id": "0a4386ae-fd4e-4d92-b0b5-d32c54cc8027"
    },
    {
        "author": "蕭德藻",
        "paragraphs": [
            "秋浩蕩中遥指點，一螺許是定王城。"
        ],
        "title": "句  其六",
        "id": "c7c11a69-9c94-440d-b1a4-e4d76fc6e98b"
    },
    {
        "author": "蕭德藻",
        "paragraphs": [
            "稚子推窗窺過雁，數峰乘隙入西軒。"
        ],
        "title": "句  其七",
        "id": "798e468d-51b7-408b-a0da-31023980f4b0"
    },
    {
        "author": "蕭德藻",
        "paragraphs": [
            "眼冷寒梢明數點，知他是雪是梅花。"
        ],
        "title": "句  其八",
        "id": "0042b7fa-db1f-4046-9df5-b504b497f9f0"
    },
    {
        "author": "蕭德藻",
        "paragraphs": [
            "秋陽直爲田家計，饒得漁村一抹紅。"
        ],
        "title": "句  其九",
        "id": "6ea2070f-d263-432c-8c2e-70213bc39eb5"
    },
    {
        "author": "蕭德藻",
        "paragraphs": [
            "盤陀石上少從容。"
        ],
        "title": "句  其一○",
        "id": "ab7f5918-7bfc-421e-9834-741a9843bd2c"
    },
    {
        "author": "蕭德藻",
        "paragraphs": [
            "一徑蕭蕭松影低。"
        ],
        "title": "句  其一一",
        "id": "4e81c6d4-601c-4190-8f65-abfb02d503ce"
    },
    {
        "author": "蕭德藻",
        "paragraphs": [
            "直須冰雪作梯媒。"
        ],
        "title": "句  其一二",
        "id": "e453a6d9-1ca4-4a84-9c11-748ed2d4cb33"
    },
    {
        "author": "蕭德藻",
        "paragraphs": [
            "不隨桃李待春回。"
        ],
        "title": "句  其一三",
        "id": "f7741a36-83e8-4da6-9a84-1573f1b5befb"
    },
    {
        "author": "顔發",
        "paragraphs": [
            "海近雲氣昏，禹跡開茫茫。",
            "晴林列障邏，什伍屯平岡。",
            "頃遭七年旱，驟見九秋黄。",
            "腰鐮喜復悲，泥水新圃場。",
            "縣侯初下教，官賦無豐荒。",
            "錯揮製錦刀，戲作編氓創。",
            "身上催租瘢，短褐愁蓋藏。",
            "課爲五縣最，薦飛十剡章。",
            "逡巡掌邦計，跬步封侯王。",
            "江淮十萬師，待飼正頡吭。",
            "禾麥今已登，婦子戒勿嘗。",
            "行俟天雨粟，飽食均四方。"
        ],
        "title": "待潮顧浦宿耕者張欽舍",
        "id": "79da72ed-cc47-48ee-8f1d-1292d47737b1"
    },
    {
        "author": "顔發",
        "paragraphs": [
            "青鞋來踏馬鞍山，小徑縈紆便往還。",
            "眺望雙明窮晻靄，登臨終日得餘閒。",
            "冥搜直到風埃外，逸興徐來筆硯閒。",
            "錢挂杖頭堪一醉，歸來隨例带酡顔。"
        ],
        "title": "和蓋謙老遊馬鞍山",
        "id": "8ec3b2fd-fb9d-4723-9867-6bfd0948af42"
    },
    {
        "author": "顔發",
        "paragraphs": [
            "遊塵野馬皛晴光，僧舍無營日正長。",
            "看罷一枰天欲暮，不知何處起漁榔。"
        ],
        "title": "題靈山壁",
        "id": "62c94b57-ff1c-4d83-ab16-8560c596da93"
    },
    {
        "author": "顔發",
        "paragraphs": [
            "路轉山根草木香，天容水色兩茫茫。",
            "漁人風裏數聲笛，飛過蘆花幽興長。"
        ],
        "title": "和山間壁上陳子忠  其一",
        "id": "b90800df-3af0-48af-845f-9078bbee839e"
    },
    {
        "author": "顔發",
        "paragraphs": [
            "風蒲水荇度清香，兩兩飛鳬墮渺茫。",
            "目送征帆掠波去，碧天無際暮雲長。"
        ],
        "title": "和山間壁上陳子忠  其二",
        "id": "59f2d64d-b002-4020-ac9e-c1da0c7f3f2f"
    },
    {
        "author": "顔發",
        "paragraphs": [
            "公餘春日長，亭午吏已退。",
            "山行步晴碧，松影踏鮮翠。",
            "杖移苔點穿，蜂抱花鬚墜。",
            "酒琖釋春愁，楸枰醒晝睡。",
            "行樂須及時，誰能六經醉。"
        ],
        "title": "和陳尉春日行山",
        "id": "4c4a7b65-806f-4edc-887f-7d1d667089a2"
    },
    {
        "author": "黄巨澄",
        "paragraphs": [
            "會稽東南秀，四明名更佳。",
            "蜿蜒三百里，慘淡青蓮花。",
            "伊昔天地初，山川始萌芽。",
            "六丁揮神斧，斲削如人家。",
            "四牖遺古制，玲瓏吐雲霞。",
            "側聞劉樊徒，於此鍊丹砂。",
            "耕烟種青櫺，結實大如瓜。",
            "揮手謝衆士，身登鳳凰車。",
            "至今石窗底，青天守龍蛇。",
            "玉女四五人，綠鬢垂鬖髿。",
            "時來聽潺湲，意態靜不嘩。",
            "我夜闖其勞，月黑星如麻。",
            "顧慚無靈氣，悵望空咨嗟。"
        ],
        "title": "登四明山",
        "id": "41a24aa2-59a6-4941-b2cd-f2091db2f325"
    },
    {
        "author": "劉知過",
        "paragraphs": [
            "野人遊徧天台寺，究竟招提此最奇。",
            "十里遠排清蔭入，五峯如按畫圖窺。",
            "隋初便有高僧傳，火後都亡過客詩。",
            "重到定知非遠約，岸巾高處立多時。"
        ],
        "title": "題國清寺",
        "id": "e555fdb6-d6c9-4e3e-8eb8-29aaa9cdc1dc"
    },
    {
        "author": "劉知過",
        "paragraphs": [
            "濃起香塵十里晴，晚來烟雨忽斜橫。",
            "花開花落清明候，山北山南杜宇聲。",
            "追念舊遊渾是夢，退思良計不如耕。",
            "人中喜有彌天釋，時吐清文慰此情。"
        ],
        "title": "春日",
        "id": "46997ee7-6094-4407-8bbb-c6e818e7505a"
    },
    {
        "author": "陳夢良",
        "paragraphs": [
            "一躋尼父更誰登，扶日捫參紫翠層。",
            "四海兒孫向羅立，萬方稚子走香燈。",
            "獨將渾噩留天地，幾爲滄桑紀廢興。",
            "長嘯一聲空八表，恍疑鵬背坐來曾。"
        ],
        "tags": [
            "泰山"
        ],
        "title": "登泰山  其一",
        "id": "d0c2ab50-5dbc-41bb-b51d-423ecc1c4941"
    },
    {
        "author": "陳夢良",
        "paragraphs": [
            "何處鸞笙鳳管清，覺來身世在蓬瀛。",
            "龜蒙鳬嶧爭趨勢，恒霍嵩華共仰兄。",
            "封禪幸無書獻納，洞天尚有路通名。",
            "自慚游興非司馬，不扣天門空此生。"
        ],
        "tags": [
            "泰山"
        ],
        "title": "登泰山  其二",
        "id": "a273b764-a082-4f79-99ac-95f710496b79"
    },
    {
        "author": "陳輝",
        "paragraphs": [
            "根枝不入靈和殿，枉爲人間拂馬蹄。"
        ],
        "title": "句",
        "id": "0133fba0-f569-4f73-88fc-3b5068d4569f"
    },
    {
        "author": "孫祖德",
        "paragraphs": [
            "一曲重彈子賤琴，三年風月總知音。",
            "休言無補公家事，留得堂前竹樹陰。"
        ],
        "title": "題琴堂",
        "id": "7d2b1326-a62d-4916-b640-921139f413ac"
    },
    {
        "author": "鄭城某",
        "paragraphs": [
            "一带波光遶翠屏，森森萬木擁幽清。",
            "小臣已作□□想，願賦中興頌聖明。"
        ],
        "title": "絳溪",
        "id": "5526e7e1-7edd-4964-8661-bbd4f7df24d1"
    },
    {
        "author": "陳煥子弟",
        "paragraphs": [
            "碧落他年訪舊遊，摩挲蒼蘚又從頭。",
            "懸崖縱有詩千首，直許蘇陳占上流。"
        ],
        "title": "碧落洞",
        "id": "8d6905fa-5b7c-477b-b334-6ccbbee72388"
    },
    {
        "author": "劉珙",
        "paragraphs": [
            "十載湘江守，重來白髮垂。",
            "初無下車教，再賦食苹詩。",
            "天闊摶鵬翼，春融長桂枝。",
            "功名儻來事，大節要堅持。"
        ],
        "title": "帥潭日勸駕詩",
        "id": "443a90e8-581f-4326-9eb1-53eb0fedde21"
    },
    {
        "author": "劉珙",
        "paragraphs": [
            "翩翩雙黄鶴，結巢相因依。",
            "一爲天風便，矯翮西北飛。",
            "歲華及晼晚，霜露侵征衣。",
            "此行亦良苦，千里以爲期。",
            "堂上玄髮親，榮祿當及茲。",
            "人生會有役，不復情凄洏。",
            "徘徊都門道，欲語行且遲。",
            "念子抱孤桐，窈窕弦古詞。",
            "清商奮逸響，激烈有餘悲。",
            "不辭彈者勞，正恐知音稀。",
            "知音何足貴，我顧不可追。"
        ],
        "title": "送元晦",
        "id": "20af9ab9-4782-4c60-82bb-1068b141c3a2"
    },
    {
        "author": "陳從古",
        "paragraphs": [
            "浯溪一股寒流碧，聳起雙峰如削壁。",
            "兩公文墨照溪津，到今草木增顔色。",
            "想當忠憤欲吐時，盡把江山供筆力。",
            "我來弔古不勝情，豈但登臨愛泉石。",
            "漁陽舊事忍再論，僅頼令公安反側。",
            "書生百感夜不眠，起讀新詩轉悽惻。"
        ],
        "title": "紹興辛巳秋過浯溪誦簡齋詩因用其韻",
        "id": "914c609b-35ea-45b7-b212-3e31f96c21da"
    },
    {
        "author": "陳從古",
        "paragraphs": [
            "小憩𢈪亭上，悠然倚一枝。",
            "雲埋漫郎宅，水落魯公碑。",
            "興廢悲前古，登臨記昔時。",
            "重來頭已白，忍看舊題詩。"
        ],
        "title": "重過浯溪",
        "id": "d517e687-033c-4cd2-bc9c-7bb81c03c59c"
    },
    {
        "author": "陳從古",
        "paragraphs": [
            "多情今夜月，送我到衡州。"
        ],
        "title": "句  其一",
        "id": "8d5e3951-9749-4cac-afd1-76b5b95f60e1"
    },
    {
        "author": "陳從古",
        "paragraphs": [
            "半夜打篷風雨惡，平明已失繫船痕。"
        ],
        "title": "句  其二",
        "id": "a0b707f5-b005-4d49-9f22-4b639e6b481f"
    },
    {
        "author": "陳從古",
        "paragraphs": [
            "禮部又開南省榜，賣花羞聽叫文官。"
        ],
        "title": "句  其三",
        "id": "a507c091-2448-47d6-b71a-54f8071f885b"
    },
    {
        "author": "葉衡",
        "paragraphs": [
            "東家屋被西家蓋，仔細思量無利害。",
            "他時折屋別陳詞，如今且以壁爲界。"
        ],
        "title": "詩一首",
        "id": "6457943a-e5c0-48b1-bdc8-cb6e3552096c"
    },
    {
        "author": "葉衡",
        "paragraphs": [
            "巍巍畫棟插晴空，時有芳馨四面通。",
            "好爲高禪參鼻觀，未應公子闘薰籠。",
            "簾前一炷沉檀暈，窗外數番蘭蕙風。",
            "信道杜陵佳句在，心清渾賦此堂中。"
        ],
        "title": "寶乘寺",
        "id": "7b6207b3-bff5-4a36-a6e4-4d065037c01a"
    },
    {
        "author": "葉衡",
        "paragraphs": [
            "水花分塹弱，山木抱雲稠。",
            "更宿招提境，還同惠遠遊。"
        ],
        "title": "鹿田寺集杜五言",
        "id": "1ef1706b-68da-4ab5-a12c-cf1f2c390d82"
    },
    {
        "author": "葉衡",
        "paragraphs": [
            "三秀標姿穎不凡，姓名聯列紫微間。",
            "已知鳳穴梧棲穩，誰謂鵬程雲路艱。",
            "孔釋當年親抱送，由莊逸駕定追攀。",
            "發揮更有文章伯，高壓淮南大小山。"
        ],
        "title": "崑山呂正之三男子連中神童科蓋奇事也次嚴別駕韻",
        "id": "2f90aa30-2fdc-4b74-8803-d526b93c999e"
    },
    {
        "author": "李呂",
        "paragraphs": [
            "青青窗外松，高下如羽蓋。",
            "不論霜雪晨，屹立風雨外。",
            "深根養茯苓，千歲坐可待。",
            "世情苦炎凉，一日幾變態。",
            "此物獨堅貞，雅志在久耐。",
            "清聲萬壑傳，時奏莊生籟。"
        ],
        "title": "題君山愛松軒",
        "id": "410ea1e0-e2b6-401f-bcc2-26d494543661"
    },
    {
        "author": "李呂",
        "paragraphs": [
            "夜琴響空山，臨流水方折。",
            "老仙何處來，欣賞共清絕。",
            "不知盧仝家，還有許風月。"
        ],
        "title": "陪晦翁遊玉澗",
        "id": "7435cb5c-3d80-44bf-902b-f6cb08e418bb"
    },
    {
        "author": "李呂",
        "paragraphs": [
            "青山不世情，終日獨我顧。",
            "修竹歲寒姿，不受纖塵污。",
            "開窗寄數椽，良以二者故。",
            "出門欲求益，擿埴未識路。",
            "屠酤難與語，餘子安足數。",
            "豈無王侯家，摇尾覬一遇。",
            "自分踈懶性，初非俳優具。",
            "由來勢利交，朝且不保暮。",
            "何如翳環堵，靜對古人語。",
            "從渠不我與，聊復吟梁甫。"
        ],
        "title": "抱膝庵",
        "id": "cc48a880-9ed6-481d-a020-5a2c179ee9a9"
    },
    {
        "author": "李呂",
        "paragraphs": [
            "君侯七閩英，學問早有餘。",
            "年時猶未冠，鼓篋游上都。",
            "文成筆五色，四海仰名譽。",
            "調丞尉江邑，有實不願圖。",
            "朅來對二松，清襟映冰壺。",
            "粹然眉睫間，未變庠序儒。",
            "胸中浩然氣，固已雄萬夫。",
            "我窮卧洲渚，江鷗以爲徒。",
            "屢枉高軒過，峩冠講唐虞。",
            "馳騁文史樂，時得陪卷舒。",
            "瓜代遽及期，此情將焉如。",
            "恥作兒女態，揮淚沾衣裾。",
            "虎溪豈限我，足創方趦趄。",
            "悵望不遠送，搔首空躊躇。",
            "所覬善行李，早達三山隅。",
            "安居未容久，快作朝省趨。",
            "用賢世所急，君才應時需。",
            "願補仲山衮，再矢皋陶謨。",
            "勿以得失慮，行當翱天衢。",
            "愧乏折箠贈，短篇見區區。",
            "他時舊交念，闊{門扁}寄樵漁。"
        ],
        "title": "送高丞別",
        "id": "31c6536d-4da6-49cd-94d9-f2d202416cd5"
    },
    {
        "author": "李呂",
        "paragraphs": [
            "去年秋冬交，白晝雷虺虺。",
            "隆冬忽暄燠，青紅開百卉。",
            "雨澤不時下，快雪傾復霽。",
            "井泉傍射鮒，澗水通一遂。",
            "春風二月前，行人汗流背。",
            "倏來夏初中，遽變素商氣。",
            "稻穀已三布，時過未鍼水。",
            "複衣日猶寒，重衾夜增被。",
            "燮理失其節，老弱生疵癘。",
            "疹痘無間然，否則得痎痢。",
            "十室聞九病，顔色非人類。",
            "明晨溫風屆，風候尚云爾。",
            "祇愁淫雨歇，炎威火爭熾。",
            "爍石更流金，暴烈摧萬彙。",
            "皇天本至仁，長懷好生意。",
            "恢網踈不漏，蓋高卑聽視。",
            "夫誰執其柄，悖謬乃倒置。",
            "感召厥有由，下民亦何罪。",
            "我欲借扶摇，剖心叩玉陛。",
            "九關羣虎守，未許凡骨詣。",
            "願天回光鑒，肅正天之紀。",
            "甲庚先後三，寒暑無驟至。",
            "春榮不妄施，秋斂仍合義。",
            "四序蔑侵陵，功成順常理。",
            "三垣拱帝座，百辟森列位。",
            "星辰各授職，鈞播豈私遺。",
            "巽風司號令，罔或輕行止。",
            "雷霆秉鈇鉞，殲殛必姦宄。",
            "膏潤到焦枯，陽和不擇地。",
            "幅員幾萬里，一一防壅蔽。",
            "日月黄道明，泰階平如砥。",
            "豐穰被率土，壽域包遐邇。",
            "閭閻禮遜興，鼠偷自不起。",
            "吾皇免焦勞，鄰敵望風靡。",
            "聖世作幸民，請從今日始。"
        ],
        "title": "乙巳四月比屋多疹痘瘧痢間作五月盡猶未已病者延綿在寢治療不獲其法往往失生理殊可憫痛乃作民病書事一首以紀之",
        "id": "346b624e-b10c-46f8-a675-b15157661c8e"
    },
    {
        "author": "李呂",
        "paragraphs": [
            "乞糴民宵征，出糶官夙駕。",
            "艱食間填壑，災星未退舍。",
            "七閩况多山，厥田惟中下。",
            "年登穀粟賤，逐末貪白話。",
            "一逢歲不稔，大半爲饑者。",
            "公私久匱乏，誰歟可資藉。",
            "哀哉南畝農，長年服耕稼。",
            "傾囷了租賦，僅逃吏胥駡。",
            "東作已無糧，貪賒寧論價。",
            "負逋罄産償，求售忘早夜。",
            "逡巡生計盡，失所安足訝。",
            "尉仙明達人，出語補風化。",
            "咄彼兼并家，斂衽當愧謝。"
        ],
        "title": "和許尉仙田舍野老有可憐之態壁間之什",
        "id": "394426ce-4006-4717-9e6e-fc6e977dc7d3"
    },
    {
        "author": "李呂",
        "paragraphs": [
            "行盡山嶺頭，歡喜入鄉關。",
            "憶昨冒雨去，寒澀亦多端。",
            "自登糧綱船，出入狗竇寬。",
            "水漲泊無岸，水落淺湊灘。",
            "直待風水順，摇艣離江灣。",
            "虺蜴微細物，託龍逞神姦。",
            "篙工精禱罷，頃刻過千山。",
            "脫或小不契，風波生坐間。",
            "竄身輙拘滯，伍噲仍比頑。",
            "疑慮狐涉冰，進退羊觸藩。",
            "僅得黄義叟，可與話歲寒。",
            "論文消永日，長歌當夜闌。",
            "傳聞白水發，川途阻瀰漫。",
            "余益動歸心，掉首辭彎跧。",
            "悵懷陶靖節，不肯效一官。",
            "况爲太倉鼠，蠶食殊未安。",
            "肩輿走泥塗，僕夫愁險艱。",
            "附舟計已左，且復行路難。",
            "見幾恨不早，興盡而知還。",
            "明朝得善達，那假生羽翰。",
            "稚子爭候門，細君捲簾看。",
            "真樂未渠央，茅簷共團圞。",
            "尚論數千歲，窺管才一斑。",
            "稍定理殘編，補綴令可觀。",
            "尚友天下士，博約加雕鑽。",
            "遊談苦無味，素手空厚顔。",
            "底事通神明，至理吾豈慳。",
            "設有無父國，而後不可干。",
            "但患志匪堅，作詩鑱肺肝。"
        ],
        "title": "喜入杉嶺",
        "id": "711e2a4b-e54b-4729-9975-5dfcd6bec1e1"
    },
    {
        "author": "李呂",
        "paragraphs": [
            "人心非無常，自爲外物禁。",
            "喜怒烈火熾，寵辱銛鋒森。",
            "從茲失本然，至理而浮沉。",
            "達人解其會，魔軍詎能侵。",
            "盤石可轉移，明月猶晴陰。",
            "卓然有所立，此道古與今。",
            "顔淵無終食，孟子不動心。",
            "充君名齋志，前修端可尋。"
        ],
        "title": "題吳微仲常齋",
        "id": "10fdee16-3832-41fb-bd46-27abc33ff968"
    },
    {
        "author": "李呂",
        "paragraphs": [
            "君子重進退，大節貴能全。",
            "厥志在冥鴻，耳非聞杜鵑。",
            "縣車示優寵，揮金樂耆年。",
            "高風激貪懦，千載要齊肩。"
        ],
        "title": "題伯丈人黄待制歸來堂",
        "id": "0cb73ff2-bc47-4a2c-afa0-00f64799a614"
    },
    {
        "author": "李呂",
        "paragraphs": [
            "我昔遊白鶴，山川氣雄深。",
            "邂逅識吾子，戛然唳孤音。",
            "日日望飛鳴，洄洑迺至今。",
            "玉美出堅璞，木老生喬林。",
            "書生未足道，聊用慰苦心。",
            "始駕百斛船，掛帆發江潯。",
            "破浪當自茲，意象殊駸駸。",
            "天方拓王度，清問虛宸襟。",
            "調毫寫胸臆，氣力戈鋋森。",
            "荷衣縛異時，恐爲寒蟬瘖。",
            "江城惜此別，風雪作晝陰。",
            "何以託遠懷，酌酒拊劍鐔。",
            "湖海氣摇薄，激烈愁端侵。",
            "唯應白雲夢，夜夜飛遥岑。"
        ],
        "title": "送吳晦叔赴廷試",
        "id": "79c1b6a0-905d-4aed-8433-e7cab20b75b3"
    },
    {
        "author": "李呂",
        "paragraphs": [
            "孔子昔當戹，良以桓魋故。",
            "韓信伏胯下，將壇起徒步。",
            "聖賢昔未遇，未免失常度。",
            "固知天地寬，出門多齟齬。",
            "貧賤勢易陵，動息要衡慮。",
            "綈袍戀故人，進食哀漂母。",
            "小人不及夕，焉知鴻鵠舉。",
            "桃花倚春風，零落隨夜雨。",
            "流螢曳殘光，未省羲和馭。",
            "君子並松柏，挺幹傲寒暑。",
            "昭然揭日星，進與衆瞻睹。",
            "群兒勤修讀，文行師邃古。",
            "莫學小兒輩，啾啾燕雀語。",
            "顔淵犯不校，萬世共尊許。",
            "孟子善養氣，策功不下禹。",
            "潢潦無根源，勿用遽歆慕。",
            "吾言可書紳，審思宜在汝。"
        ],
        "title": "勉諸子",
        "id": "1915a757-6ab5-4fb9-b943-38469f6305b1"
    },
    {
        "author": "李呂",
        "paragraphs": [
            "生人無喜怒，喜怒由外觸。",
            "平地有風波，安居多鴆毒。",
            "緬懷先哲士，每用此理燭。",
            "顔子不貳遷，所樂一瓢足。"
        ],
        "title": "遣興",
        "id": "415b6bce-fece-40ac-86a9-4240a805d434"
    },
    {
        "author": "李呂",
        "paragraphs": [
            "拾遺舊隠居，一畝長蓬蒿。",
            "在昔考槃初，擇勝得無勞。",
            "羊腸罕人迹，丘壑方自豪。",
            "鳳凰景星覩，奔走紛兒曹。",
            "屈伸固相感，舒卷隨所遭。",
            "莫言從此去，索價遽能高。"
        ],
        "title": "題少室故居",
        "id": "3c9f7486-d272-4ffa-af65-ef35c3d04cca"
    },
    {
        "author": "李呂",
        "paragraphs": [
            "悠悠古先酒，麴糵化爲醴。",
            "適口固匪他，詩人詠其旨。",
            "岐黄作本草，甘辛味所紀。",
            "惟清香滑辣，四事世云爾。",
            "孟詵注爲苦，自不燭厥理。",
            "至今蔑公論，遂以詵爲是。",
            "乖僻隨躭嗜，不爾遽遭詆。",
            "氣稟炎上作，無與諸膽比。",
            "人情素弗食，嘗者爲雪恥。",
            "柳家集衆葯，意在勗諸子。",
            "未聞無其故，反以彼爲美。",
            "一呷三掉頭，强嚥身聳起。",
            "從來好歡伯，可畏非可喜。",
            "孤負太和名，翻作攪腸水。",
            "因思俗顛倒，類此蓋多矣。",
            "大路指爲迂，曲徑偏踐履。",
            "鄭聲既可惡，滿市更盈耳。",
            "憔悴間姬姜，一蕕雜蘭芷。",
            "貪濁和者衆，獨清競萋菲。",
            "善惡久相淆，何特酒而已。",
            "至當終難掩，豈必隨風靡。",
            "革弊會有時，周道本如砥。"
        ],
        "title": "近世飲者尊尚苦味有感成詩",
        "id": "4f7bf712-7bb5-492f-ae01-f038659b760b"
    },
    {
        "author": "李呂",
        "paragraphs": [
            "吾慕嚴子陵，躬耕寄事外。",
            "弗聽有道舉，安得從郭泰。",
            "恥因粟五斗，陶令腰束带。",
            "三賢甘寂寞，舉世惜機會。",
            "是心本通明，忍把客塵蓋。",
            "洗耳潁陽水，要使聞清籟。",
            "紛紛難與言，簡篇猶可頼。"
        ],
        "title": "見諸公古風有感而和",
        "id": "46209b97-36ff-47a0-9ae2-848e4bb65e2d"
    },
    {
        "author": "李呂",
        "paragraphs": [
            "影落林塘凹，斜入茅簷角。",
            "月黑縞袂逢，天寒翠袖薄。",
            "世無杜陵人，清吟久零落。",
            "詩魂不可招，遠水誰當酌。"
        ],
        "title": "適見諸公詠梅之什因用其韻率作者同賦",
        "id": "11178c64-1186-497b-946b-08da2ee4cd82"
    },
    {
        "author": "李呂",
        "paragraphs": [
            "首出萬物表，翠芳誰與角。",
            "正色淡無邪，天香清不薄。",
            "舊時對花飲，寧恨霜月落。",
            "老作花下僧，瀹茗當杯酌。"
        ],
        "title": "復次韻二首  其一",
        "id": "5fe7b4a1-bee3-46ca-85c0-4e2a86dc6576"
    },
    {
        "author": "李呂",
        "paragraphs": [
            "元是第一花，何用爭頭角。",
            "桃李待春風，妖嬈恣輕薄。",
            "幽人似歸鴻，浩氣胸磊落。",
            "感此歲寒枝，悠然成獨酌。"
        ],
        "title": "復次韻二首  其二",
        "id": "f4c66b07-1d88-43b3-afad-5f055eb06058"
    },
    {
        "author": "李呂",
        "paragraphs": [
            "大夫古君子，不可今人求。",
            "蠅營鄙世態，貪吟口不休。",
            "一朝膺事任，卓爾茂勳猷。",
            "此道今已遠，天乎公首丘。"
        ],
        "title": "追挽游大夫",
        "id": "0ecc7477-75ac-4251-8fbe-6d05a35ae9af"
    },
    {
        "author": "李呂",
        "paragraphs": [
            "我夙造惡業，半生苦瘡癤。",
            "蠅喙利如針，秉箑倦揮滅。",
            "彼蠅業更深，曾不慕香潔。",
            "乘間恣飛舞，嗜此穢膿血。",
            "我雖以慈受，汝愧寧可雪。",
            "狂念儻不悛，善計有一說。",
            "海上逐臭夫，正是汝儔埒。",
            "速往從之游，從容度歲月。",
            "貪癡志願足，人害永除絕。",
            "相汝下劣軀，不過藉炎熱。",
            "徼倖豈可常，肅霜防凜冽。"
        ],
        "title": "戒蠅",
        "id": "f130afcb-3162-40cb-a7f8-16dc7feba11a"
    },
    {
        "author": "李呂",
        "paragraphs": [
            "山花弄春妍，紫霧巧映带。",
            "凝羞香乍吐，顰蹙有餘態。",
            "芍藥畏陽艷，愁紅爭斂黛。",
            "幽姿小嫣然，已復傾下蔡。"
        ],
        "title": "家有含笑花開因成三首  其一",
        "id": "bb3d1746-47e3-4de0-abf0-679da7842ad2"
    },
    {
        "author": "李呂",
        "paragraphs": [
            "正色巧遮藏，天香清可带。",
            "若爲忍一噱，恥效嬛薄態。",
            "奴紅春事退，絕意矜粉黛。",
            "質素本任真，藻梲鄙居蔡。"
        ],
        "title": "家有含笑花開因成三首  其二",
        "id": "939ea4d0-d2e9-4517-8cfa-a62126965333"
    },
    {
        "author": "李呂",
        "paragraphs": [
            "花開哂群芳，葉密相映带。",
            "根移下岩谷，本無塵俗態。",
            "紫萼半含羞，翻嫌污香黛。",
            "我欲譜此花，法書今乏蔡。"
        ],
        "title": "家有含笑花開因成三首  其三",
        "id": "5e745f62-0dfc-42f0-befa-920ae455db95"
    },
    {
        "author": "李呂",
        "paragraphs": [
            "行李在門外，駕言歸帝都。",
            "三年宰杭州，警敏材有餘。",
            "檢身不容玷，清冰瑩玉壺。",
            "遇事有所立，風雨信不渝。",
            "吐哺出延客，懸榻時待儒。",
            "雅量不遺物，狙詐嗤庸奴。",
            "胸中水鑑明，黑白分兩途。",
            "慈良恤民瘼，嚴憚戢黠胥。",
            "去夏忽大饑，米粒貴比珠。",
            "農民既無蓄，官廩素乏儲。",
            "君以身任責，詢謀及樵蘇。",
            "聲威聳鄰寇，日贍幾萬夫。",
            "一一勞措畫，晨飯常至晡。",
            "惜哉當路者，訪問亦已踈。",
            "此功肩古人，反與泛泛俱。",
            "要當公論定，會有聞天衢。",
            "我衰耕谷口，屹然如枯株。",
            "他人不著眼，屢辱顧草廬。",
            "脫略時輩禮，待以國士徒。",
            "臨別難爲懷，欲贈將焉如。",
            "但願益磨礪，器宇恢遠圖。",
            "貴富皆分內，青氈君豈無。",
            "力疾出送別，酸風生道隅。",
            "征旆不容駐，搔首空躊躇。"
        ],
        "title": "送江宰別",
        "id": "823f99c5-2048-4f9f-894a-1403ef70ed6a"
    },
    {
        "author": "李呂",
        "paragraphs": [
            "愛公北堂幽，背郭出塵外。",
            "登臨攬萬象，氣宇自怡泰。",
            "目寄孤歸鴻，道存不下带。",
            "山水含清暉，况復總其會。",
            "隔岸列喬松，亭亭若車蓋。",
            "雲過矯虬龍，風來聽竽籟。",
            "於此省借留，饑民斯有頼。"
        ],
        "title": "丙辰夏和周宰",
        "id": "61ced0a2-4e74-4f35-b9bf-5ef082e8d221"
    },
    {
        "author": "李呂",
        "paragraphs": [
            "吾宗老太白，俊逸自幼年。",
            "學成喜任俠，長劍辭三川。",
            "無心馴鳥雀，急義散金錢。",
            "曳裾半天下，所至驚四筵。",
            "筆陣掃强敵，詩情快湧泉。",
            "一朝見賀監，薦鶚君王前。",
            "金馬得供奉，酒徒同醉眠。",
            "從駕方連召，扶頭得十篇。",
            "奴視高力士，風期魯仲連。",
            "青蠅工點玉，錦袍棹迴船。",
            "自謂天地臣，浪稱平地仙。",
            "志大雖難揜，身危幸保全。",
            "江陵欲難作，彭澤見幾先。",
            "仍喜宮詞句，渾如諷諫篇。",
            "至今讀青史，終始無間然。"
        ],
        "title": "讀太白集",
        "id": "1e619ece-e435-42d5-947a-979b6589129d"
    },
    {
        "author": "李呂",
        "paragraphs": [
            "婉彼鄒氏女，其父嘗籍兵。",
            "嫁作耕夫妻，婦道以勤稱。",
            "厥夫惰農業，居肆寄郊坰。",
            "薪爨不時給，貯粟未滿缾。",
            "行年三十餘，臉白兩鬢青。",
            "誰家馬上郎，一見願目成。",
            "留連不忍去，斜紅挂日鉦。",
            "携籃夫偶出，次第陳私情。",
            "示以篋中金，持贈固不輕。",
            "正色叱走之，郎馬不及乘。",
            "未幾老狂生，襆被問宿程。",
            "百計稍與語，酌酒欲同傾。",
            "窗前理殘麻，不顧空丁寧。",
            "復出綺香囊，藉以五花繒。",
            "擎來通鄭重，雖受心不平。",
            "收之置敝篋，生意正經營。",
            "託言姑少待，反把柴門扃。",
            "長聲呼四鄰，悲切不忍聽。",
            "逡巡夫亦歸，縶縛訴縣庭。",
            "縣官頗嫉惡，慰遣壯其能。",
            "撫几三嘆息，恨今無肉刑。",
            "吾聞秋胡妻，死有不朽名。",
            "又聞昔羅敷，語直理甚明。",
            "人生各有偶，勿用行兼并。",
            "奈何世混濁，强暴相侵陵。",
            "鄒本微賤人，姆傅初不經。",
            "何况抱貧苦，守身屹長城。",
            "後世迹其事，足媲古烈貞。",
            "誰秉董狐筆，大書播餘馨。"
        ],
        "title": "貞婦",
        "id": "bd264575-1283-4ae9-9321-ea489d725dff"
    },
    {
        "author": "李呂",
        "paragraphs": [
            "上天一何慘，盛夏忽霜飛。",
            "竟奪慈母去，焉用此身爲。",
            "空餘白雲念，無復彩戲時。",
            "一恨一灑血，何以報春暉。"
        ],
        "title": "胡程寺二首  其一",
        "id": "abde10a1-088f-4b49-9e60-5aa83420c77a"
    },
    {
        "author": "李呂",
        "paragraphs": [
            "忽逢劬勞旦，兒女拜我前。",
            "低頭勿頌壽，迺公實不天。",
            "東南西北去，日月時序遷。",
            "目斷烏江麓，高墳鎖暝煙。"
        ],
        "title": "胡程寺二首  其二",
        "id": "1ad3466b-86ce-4c62-bdd2-96514ab25ab0"
    },
    {
        "author": "李呂",
        "paragraphs": [
            "顔子趣高遠，改過不待形。",
            "子路雖未及，有聞思欲行。",
            "庸人過莫知，心目任盲騰。",
            "縱復覺其然，如醉不願醒。",
            "幽顯孰可欺，徒自蔽聰明。",
            "直待形迹著，巧飾漫經營。",
            "辭屈既無益，斂翼如凍蠅。",
            "豫貴介于石，安取冥豫成。",
            "訟要免終凶，謀始那用爭。",
            "頤養知節慎，損疾在窒懲。",
            "下交儻不凟，惡習難薰蒸。",
            "師誨當佩服，勝己求友朋。",
            "過言與過行，點檢莫暫停。",
            "粗能遵此戒，無忝爾所生。",
            "海鷗識機深，良馬認鞭聲。",
            "爾過勿憚改，豈知禽獸情。",
            "善惡審取舍，勿用苦叮嚀。"
        ],
        "title": "改過",
        "id": "e620d29e-4f94-4272-84c8-c1dcfa3ac452"
    },
    {
        "author": "李呂",
        "paragraphs": [
            "我昔閲畫圖，酷暑江天景。",
            "是行不作難，巨艦寄萍梗。",
            "柁樓一放目，合付詩管領。",
            "煙雨山出沒，浦溆林逾靜。",
            "水行三四家，蓑篷事畦町。",
            "閑牛負烏鵲，散牧無人境。",
            "淼淼萬頃波，撇掠小漁艇。",
            "南風吹霽月，碧玉兼天浄。",
            "清絕迺如許，獨恨句非警。",
            "强作捧心顰，語出輙肯綮。",
            "共載多騷人，解頤埒匡鼎。",
            "模寫入新詩，敢憚再三請。"
        ],
        "title": "泊雷公步涉豫章境江流淼漫煙村夾岸景色橫出顧挹不暇舟中偶獲古風一首",
        "id": "b3c4acd4-13bd-439a-b13d-e44a92015489"
    },
    {
        "author": "李呂",
        "paragraphs": [
            "法官道家流，修奉有年所。",
            "靈驗感人多，時賢贈詩句。",
            "一日來訪予，三揖進賓廡。",
            "函袖出異書，雷文加釋注。",
            "滌手徧披閲，因果皆有據。",
            "紛紛秦漢後，死者畧可覩。",
            "權量巧心計，悖道忘君父。",
            "貪淫蔑仁義，往往涴斤斧。",
            "質經吾聖人，有理無其故。",
            "迨乎震夷伯，隠慝才顯露。",
            "嗟乎三代前，樸實猶近古。",
            "後者業雖熾，日甚造罪苦。",
            "不然子之書，何迺遽有許。",
            "自居田野間，茲事聞亦屢。",
            "又知今視昔，已復不勝數。",
            "蠢彼無知輩，徒誦孝悌語。",
            "人貌犬彘心，埋頭入穢污。",
            "俯仰多厚顔，劬勞忍深負。",
            "目前恣爲樂，遑恤盈墨簿。",
            "願子持此書，鑱石置通衢。",
            "比屋得大誡，毋致煩天誅。",
            "下愚終不移，自取任從渠。",
            "有能用斯言，僊籍登不誣。",
            "脫或秘弗示，與道終懸殊。",
            "述此贈行色，子其信否乎。"
        ],
        "title": "贈上官法師",
        "id": "fa9cfa73-6856-4f06-b55b-dc7239d8ea8c"
    },
    {
        "author": "李呂",
        "paragraphs": [
            "主人厭塵俗，不使居無竹。",
            "詩翁愛詩史，詠歌長不足。",
            "籜龍徧山園，嘉名榜華屋。",
            "何當乘逸興，倚欄聽戛玉。"
        ],
        "title": "題叢碧亭",
        "id": "d536f7b1-bf3c-4796-b9ad-548a6abd2005"
    },
    {
        "author": "李呂",
        "paragraphs": [
            "昔我隠居東，有圃廢不入。",
            "平生愛竹心，要與共晨夕。",
            "種之三二年，小笋生𧥄𧥄。",
            "歷歲既云久，盤根日以闢。",
            "環植數百挺，大者欲盈尺。",
            "直節勢昂霄，瑩潤如玉立。",
            "邇來苦炎蒸，小亭漫營葺。",
            "東山舊蒲葵，從此可揮擲。",
            "爲顧清陰多，更期廣封殖。",
            "本固待時來，春風易爲力。"
        ],
        "title": "聳玉亭",
        "id": "8cc0566e-ff57-4dce-aee7-5d7b71ffc8e2"
    },
    {
        "author": "李呂",
        "paragraphs": [
            "雙劍插銀潢，飛下作驚瀑。",
            "奔流兩山間，峽石峙青玉。",
            "大聲殷其雷，餘響亂琴筑。",
            "澄泓神龍居，穢濁不敢觸。",
            "派別入危亭，湍激如轉轂。",
            "亭前石磴斜，快瀉皺明縠。",
            "我來濯塵纓，一覽駭心目。",
            "霧罩香爐峯，龜鶴舞見腹。",
            "山尖應更好，恨不騎黄鵠。",
            "老坡五字句，斂袵三敬讀。",
            "是翁久已僊，鯤鯨隨絕足。",
            "猶有出塵語，與世作軌躅。",
            "援筆記姓名，良慚學貂續。"
        ],
        "title": "遊青玉峽",
        "id": "8e135bb5-9d80-4517-8b10-f4fd85514421"
    },
    {
        "author": "李呂",
        "paragraphs": [
            "風俗去古遠，人僞日敗常。",
            "故知取士法，時焉立紀綱。",
            "設科發自漢，糊名始於唐。",
            "前輩務實學，倡道頼歐陽。",
            "當世所得盛，登用多俊良。",
            "倒指幾百年，講求屢更張。",
            "邇來取進士，輕快好文章。",
            "唾手鑱雁塔，轉身簉鴛行。",
            "莫論稽古力，所貴時學長。",
            "自顧本迂拙，下語愁肺腸。",
            "雖云事場屋，浪逐槐花忙。",
            "竟如卞和璧，三獻足已傷。",
            "既然違好尚，敢不知括囊。",
            "釀渚溪之泉，可以供酒漿。",
            "拾東園之果，可以資餱糧。",
            "耦語古聖賢，曝背傲羲黄。",
            "義命要不媿，胡爲乎皇皇。",
            "故人弗予棄，妙句深激昂。",
            "清逸庾謝迫，風騷屈宋旁。",
            "報言乏瓊琚，微吟頻寒螿。"
        ],
        "title": "答官仲儒",
        "id": "bd1214c7-62ab-4e55-b442-37795320baeb"
    },
    {
        "author": "李呂",
        "paragraphs": [
            "主人開傑檻，懶種洛中魏。",
            "諸郎請嘉名，笑指亭下桂。",
            "根分月暈寒，花染天香細。",
            "珍重青雲梯，籯金未爲貴。"
        ],
        "title": "寄題余氏桂亭",
        "id": "db19c10d-a7a6-4ed6-9317-66c5db662a5a"
    },
    {
        "author": "李呂",
        "paragraphs": [
            "鴟鴞嘲鳳凰，飛鳴競啾啾。",
            "鳳兮問彼鴞，見憎何因由。",
            "我居在丹穴，下瑞暫來遊。",
            "梧桐與竹實，食息無外求。",
            "爾本挾妖怪，隠身向陰幽。",
            "所至興禍事，觜爪藏戈矛。",
            "晝伏作鼠態，白日照可羞。",
            "臭腐適其願，惡類自與儔。",
            "志尚素不同，何殊風馬牛。",
            "嗟予月旦評，豈論汝劣優。",
            "汝道自取薄，安得妄怨尤。",
            "自古盜憎主，何異鴟輩流。",
            "有如夫子聖，武叔非宿仇。",
            "臧倉沮孟氏，豈爲魯君謀。",
            "但當礪風節，汝自曲如鈎。"
        ],
        "title": "古意",
        "id": "14672f87-4109-4bee-a760-738824505549"
    },
    {
        "author": "李呂",
        "paragraphs": [
            "在昔紹聖初，群英萃朝紳。",
            "道鄉鼓諫舌，勁氣排天閽。",
            "雷霆固難犯，鵷鷺皆喪神。",
            "獨一黄右轄，從容爲奏陳。",
            "主聖臣則直，攀檻古所聞。",
            "龍顔爲稍霽，投荒貸斧斤。",
            "公亦坐此去，剖符漫朱輪。",
            "斯人下世久，藹然播清芬。",
            "袁盎當漢代，引却慎夫人。",
            "用舍雖異致，萬世嫡庶分。",
            "向使李勣輩，將順恨無門。",
            "但謂此家事，一言陷其君。",
            "陸贄得罪唐，不測幾隕身。",
            "陽城以死爭，久之理頗伸。",
            "不如漢汲黯，同朝有公孫。",
            "約議尋即背，巧辭間其臣。",
            "於惟我聖宋，涵養士氣振。",
            "世代有忠鯁，漢唐何足云。",
            "且如唐子方，指摘椒房親。",
            "繼論燈籠錦，將貶嶺外春。",
            "君謨立殿坳，開救蒙寬恩。",
            "宛陵風雅手，長篇紀詠存。",
            "嗟嗟此鄒黄，袁陽畧同群。",
            "近則唐與蔡，輩出有弟昆。",
            "赤心要無負，肯受富貴吞。",
            "鄙哉賤丈夫，肉食苟朝昏。",
            "傾危不遑恤，是非誰與論。",
            "前史豈不載，開卷徒沾巾。",
            "伏讀珠玉書，飄飄若凌雲。",
            "遐追古作者，寧讓聖俞文。",
            "顧我亦何人，濡毫來效顰。",
            "二賢迹益顯，餘波激後塵。"
        ],
        "title": "某伏蒙丈人僉判出示嘗與侍郎鄭公淺沙泉唱酬詩軸率爾次韻",
        "id": "21f32624-762d-4280-b0df-c932fdbca1b7"
    },
    {
        "author": "李呂",
        "paragraphs": [
            "伯才不鼓琴，良爲知音撤。",
            "淵明琴無絃，荆扉晝常閉。",
            "吾道傳滄洲，初不待識別。",
            "叔孫志諧俗，禮樂用綿蕝。",
            "子陵持正論，阿諛腰領絕。",
            "寧可負鑿方，枉尺未應屑。",
            "郊居本寂寞，况乃生計拙。",
            "食指日益繁，資用時告竭。",
            "客至坐無氈，竊與鄭公埒。",
            "天隨拾杞菊，焉能饜餔餟。",
            "平生所厚人，過門或電掣。",
            "嘗聞貴易交，一命已變節。",
            "包苴既無魚，裋褐倦造謁。",
            "闊遠故人書，誰復訪衰苶。",
            "有燄手可炙，其如火不熱。",
            "聞酸蚋必聚，其如醯不冽。",
            "向來出肺肝，生死語虛設。",
            "醇風恣澆漓，仁義從蕩滅。",
            "江湖足相忘，何苦怨離別。",
            "黄君忘年友，歲寒我輩列。",
            "抗志忌詭隨，講究亦可悅。",
            "高堂甘旨奉，敢以貧故闕。",
            "姑從斆學半，俯首棲林樾。",
            "近枉寄贈篇，用意尤清切。",
            "似聞於易道，琅誦口不輟。",
            "顧慙澤畔癯，韋編老披閲。",
            "未達言外意，搔首漫卼臲。",
            "三聖日星垂，牆仞靡容瞥。",
            "動靜本自然，發明頼前哲。",
            "屈伸相感觸，至理甚昭晰。",
            "泰反復于隍，需順出自穴。",
            "機緘默循環，勿用騰口說。",
            "寒泉終可食，但貴井常渫。",
            "正乏雙南金，報稱愧滅裂。",
            "見許惠然來，諒不出良月。",
            "莫學王子猷，興盡江天雪。"
        ],
        "title": "酬令裕見寄之什",
        "id": "1227c3de-97f6-4b14-9e72-c227c83fe4b8"
    },
    {
        "author": "李呂",
        "paragraphs": [
            "水輪依風負坤輿，百川東流同灌輸。",
            "掀巾之陂莽吞受，沃焦之山初不濡。",
            "雲根終古插江湖，狂瀾滔天隨卷舒。",
            "空神迴飈避突兀，海門排霄岌相扶。",
            "僧居蠔山迷向背，佛宇蜃氣成吹噓。",
            "昔游玄冬崖壑枯，洪濤濺雨吹裳裾。",
            "風來駕潮愁海若，溟漲跋浪飜鯨魚。",
            "羽淵咸池相蕩潏，月阿日窟漂方隅。",
            "此身浮漚一緣聚，四大濕相瀰空虛。",
            "鍼鋒懸持妙善住，蚊睫坐睨焦螟居。",
            "山中老禪眼於菟，香飯遣化分雕胡。",
            "重淵垂涎舞蛟首，方丈宴寢凝薰爐。",
            "夜寒黑月照濁水，乞取壞衲摩尼珠。"
        ],
        "title": "題焦山寺",
        "id": "72982724-951b-41d6-9c0e-31157f412c71"
    },
    {
        "author": "李呂",
        "paragraphs": [
            "將軍嘯咤風雷生，一諾之寵千金輕。",
            "仰頭看山默不應，此段王郎真絕人。",
            "人言爽氣定何物，面目儼然君不識。",
            "非氛非祲非烟雲，可以意了難口說。",
            "子猷拄笏人笑癡，先生作齋人愈疑。",
            "但知談河不救渴，豈信秀色能充饑。",
            "千峯橫青朝過雨，折簡招歸入詩句。",
            "儻有俗客來叩門，爲道我眠卿且去。"
        ],
        "title": "題宋德器致爽軒",
        "id": "8bd4945a-5789-4af0-bd59-028b3745ea51"
    },
    {
        "author": "李呂",
        "paragraphs": [
            "滄海有船不可渡，癡人求仙死不悟。",
            "兒郎斷乳能幾時，忍令萬里投蛟螭。",
            "兒牽母衣抱父泣，文書催行星火急。",
            "樓船一去更不歸，至今思家朝夜啼。",
            "人生不禁別離苦，但得生存猶一處。",
            "君不見咸陽百萬家，長城白骨埋泥沙。"
        ],
        "title": "滄海行",
        "id": "8cfde9ae-272f-4733-b16f-9d85b1d0c140"
    },
    {
        "author": "李呂",
        "paragraphs": [
            "處處如雷針在舌，咂膚成群難撲滅。",
            "主人作官重膏血，未勞揮拂蚊自絕。",
            "荆棘不産茅山旁，天台有菌皆可嘗。",
            "期君守此化民術，異類盡令回善良。"
        ],
        "title": "宿游伯均裕齋夜無蚊蚋熟寐達旦",
        "id": "3dd2e4e4-0371-47ad-b420-cc95674c6810"
    },
    {
        "author": "李呂",
        "paragraphs": [
            "君成道，去何許，寂寂空山號行府。",
            "自從漢末人相值，因循今莫覩。",
            "凄凉古廟落嵓隈，水遶閒庭縈嫩苔。",
            "敕令立觀奉香火，屈指三十年中來。",
            "道士張君見奇古，精力强明奈寒暑。",
            "從前觀心力勤苦，經畫一新舊堂廡。",
            "嘗聞仙者好樓居，傑閣翬飛接雲衢。",
            "往來世外隠君子，萬一鶴馭停須臾。",
            "我勸張君更磨練，莫遣光陰隨物轉。",
            "一朝平步玉皇前，何慮群仙不相面。",
            "多少紛紛塵世人，夢中說夢元非真。",
            "妙處工夫如會了，千百世界現全身。"
        ],
        "title": "寄題張道士招真閣",
        "id": "1ccd2bee-c586-4544-91f2-be5c5f72d464"
    },
    {
        "author": "李呂",
        "paragraphs": [
            "無心曾看石橋雲，有耳曾聽石橋水。",
            "俗塵未盡難重留，飯麻纔竟歸心起。",
            "自從一別五春風，夢繞橋庵西復東。",
            "雀噪亭前聽茶鼓，蛇蟠砌外護瓜叢。",
            "更憶依人兩烏鵲，朝朝飛下映真閣。",
            "樹鵝土菌恣登盤，林麓素無蟲獸惡。",
            "江湖迢遞皆畏途，誰知世上有華胥。",
            "五百開士去雖久，猶餘一老能清癯。",
            "幾年脅背不著席，棟宇增新間金碧。",
            "風月忽寄盈尺書，約我重來共晨夕。",
            "恨不速駕鵂鶹皮，屈伸臂項款山扉。",
            "相逢定作解垢衣，水邊石上同茹芝。"
        ],
        "title": "寄贈天台石橋京行人",
        "id": "f066538b-9985-4c15-b488-44f1c3557777"
    },
    {
        "author": "李呂",
        "paragraphs": [
            "六月紅塵如火烈，朝來一雨炎威歇。",
            "漸看蘋末起凉颸，推上冰輪作清絕。",
            "王孫叱馭欲何之，直向銓曹射佳闕。",
            "天生良才必有用，豈應付與噲等埒。",
            "幾載低頭丐祠祿，歲寒頗獲固窮節。",
            "儻逢佳士重薦論，平視朝紳可頏頡。",
            "顧我幽居苦羞縮，却掃柴門學藏拙。",
            "每向水邊狎鷗鳥，未遑郊外習綿蕝。",
            "君能脫略時從遊，嘗鼎一臠端可別。",
            "臨行尚作半日留，滿泛青甆話離別。",
            "秋風若遇南飛鴻，好寄一聲慰騷屑。"
        ],
        "title": "送趙彥修",
        "id": "e7cc1671-4ba0-4a03-82f2-80d2ac1dbf9f"
    },
    {
        "author": "李呂",
        "paragraphs": [
            "蠅頭蝸角使人愁，貪先務勝如爭舟。",
            "隠心空逐市朝樂，著眼未省林泉幽。",
            "塵埃平時正汩沒，出處與世相沉浮。",
            "由徑反誚澹臺子，拔葵仍笑公儀休。",
            "懷哉古道久寂寞，鳳鳥不至三千秋。",
            "孰知名教真樂地，徒以得失爲己憂。",
            "騎馬四馳失其馭，放豚一去何當求。",
            "羨君淵源得所自，結交道義相追遊。",
            "箇中有路儻深造，直與古人爲輩流。"
        ],
        "title": "承德功仙尉出示直翁感興之作輒次其韵",
        "id": "8f58d8fe-9362-40dd-88f2-231fc0640262"
    },
    {
        "author": "李呂",
        "paragraphs": [
            "吳公骨秀如天人，胸襟落落皆經綸。",
            "少年固已富家學，筮仕聊稱梅子真。",
            "挽弓馳馬特餘事，智勇未減飛將軍。",
            "向者長汀初擁節，寇攘聚集驚鄉村。",
            "誰知撫定有長策，不戮一夫令自新。",
            "稚耋讙呼弛兵革，至今妥貼無叛民。",
            "移帥贛川尤鎮靜，宿姦褫魄胥崩奔。",
            "往年群盜號淵藪，一旦荒壟安鋤耘。",
            "錢流地上非橫索，鈴齋坐嘯生陽春。",
            "踐更盤錯威望著，素秉公廉政有神。",
            "貪吏望風爭解去，冤民在處皆獲伸。",
            "還家坐席曾未煖，迅召連催已在門。",
            "或人未免巧求譽，我公特立天下聞。",
            "厥今器識兼文武，倒指誰歟當此舉。",
            "江淮百萬屯邊兵，轉輸饋餉傾吳楚。",
            "中原荆棘今幾年，師老不試漫貔虎。",
            "陛下翻然采輿論，天意可見公宜處。",
            "裴度指日平蔡州，充國先零豈難取。",
            "唾手燕雲會有時，佇看大將建旗鼓。",
            "勒功異域鄙班超，歸佐熙朝作申甫。"
        ],
        "title": "賀吳守被召",
        "id": "914122ce-64ed-4cb4-ac66-d3b232d3513c"
    },
    {
        "author": "李呂",
        "paragraphs": [
            "我昔嘗爲東南行，煩君載酒送城閾。",
            "酒闌上馬意惻愴，似歎飛沉異鱗翮。",
            "我言君豈噲等伍，霜蹄偶蹶未爲失。",
            "整銜易轡便千里，寧比駑駘才寸尺。",
            "轉頭日月曾幾何，君已聲名滿蟾窟。",
            "笑呼扁舟下吳會，去意猛作秋鷹掣。",
            "君家藝德知何年，弟兄頭角俱突兀。",
            "仙枝萬丈不供折，人家生子嘆豚犢。",
            "春歸洲渚波面肥，江神爲君好風日。",
            "君王正御紫宸朝，蜀士半居青瑣闥。",
            "牽聯即日九天上，判司卑凡等廝役。",
            "向來於我作魚羨，吾今洗眼看鵬擊。",
            "人生行止特未定，遇坎乘流聽造物。",
            "唯有名節不可汙，與君相期保黄髮。"
        ],
        "title": "送黄仲甄赴廷試",
        "id": "be9e552e-90c0-471f-9ff0-9e0f7072f1a8"
    },
    {
        "author": "李呂",
        "paragraphs": [
            "君不見版築當年胥靡徒，貌象忽與帝夢符。",
            "卧龍抱膝吟梁甫，霸主不憚三顧廬。",
            "又不見形模苦遭婦女笑，袖手不解世俗書。",
            "碧山幽棲載典籍，銀魚焚棄甘林居。",
            "出處雖云蘭菊異，道則一貫無二途。",
            "要之窮通有定分，所學豈以世俗拘。",
            "一旦風雲合際會，坐令四海如唐虞。",
            "不用山林並容爾，胸中經濟常自如。",
            "世間餘子真碌碌，得失交病言囁嚅。",
            "生前雅志一飽足，趨時嫵媚忘遠圖。",
            "夫君承平相家子，典刑自與今人殊。",
            "青春已負老成器，白日兀坐聖賢俱。",
            "腹笥兼收線五色，準擬補衮膺時須。",
            "豹變要是有毛質，鵬飛九萬看摶扶。",
            "古巖風月鎮長好，請著斯名鑱座隅。"
        ],
        "title": "和韓羲仲主簿古巖韻",
        "id": "7692c584-9758-47b6-97a2-d7da10b0261a"
    },
    {
        "author": "李呂",
        "paragraphs": [
            "紫雲之山幾千丈，勢壓岷峩欲爭長。",
            "茫茫巨浸擘山開，萬穴魚龍寄深廣。",
            "眼明遥見使君家，華堂夜魄栖簷牙。",
            "手釣峽流揖峯翠，裾珮縹緲凌雲霞。",
            "仲宣登樓炫能賦，字字悲啼嘆飄寓。",
            "他人有心予忖之，魏奪劉傾渠不顧。",
            "使君胸著萬卷書，向來游戲從魚符。",
            "拂衣歸卧喚不出，但有憂國心鬰紆。",
            "日落未落飛鳥滅，却立闌干思橫發。",
            "一川樵牧歌太平，萬古關河感亡國。",
            "麗詞落紙煥黼裳，細研物變窮天藏。",
            "憑誰薦之九天上，我無羽翮不得將。",
            "公乎豈久榛棘下，狗監猶能援司馬。",
            "子虛大人何足云，願賦蒸民追大雅。"
        ],
        "title": "登賦堂",
        "id": "0096ccc4-eaf0-4404-bb0b-00f718bbe2ae"
    },
    {
        "author": "李呂",
        "paragraphs": [
            "寓形宇宙有感發，無一不可供詩眸。",
            "風花浩蕩百變態，草木榮悴皆窮搜。",
            "渾成功括造化窟，未辭斧鑿孰爲優。",
            "要當險易隨地出，或平或激如水流。",
            "不才正自困譏駡，白璧爲贈非所求。",
            "自憐不具正法眼，解頤安足論賡酬。"
        ],
        "title": "次韻令裕言詩",
        "id": "8aed6805-d99f-423a-9579-8b911061d76f"
    },
    {
        "author": "李呂",
        "paragraphs": [
            "自西徂東三百里，還閩入浙半月期。",
            "人生奔走遽如許，世路險夷當自知。",
            "造化密移真戲爾，富貴時來則爲之。",
            "盱盱睢睢亦何益，磊磊落落真大奇。"
        ],
        "title": "自臨州還題杉嶺舖",
        "id": "f94a67e0-2267-40ea-b3fe-2e9e2bbd132d"
    },
    {
        "author": "李呂",
        "paragraphs": [
            "亂石搜琮璧，修梧待鳳凰。",
            "地靈真間闊，世眼但尋常。",
            "我友更誰子，平生唯此郎。",
            "連城不當價，容易莫商量。"
        ],
        "title": "送仲秉赴廷試五首  其一",
        "id": "9b97e871-dd56-44da-a6b3-4b1aee52fe94"
    },
    {
        "author": "李呂",
        "paragraphs": [
            "霧豹文章異，淵鯨爪角雄。",
            "荒陂寒泣露，空谷暮號風。",
            "突起能無意，平沉未分窮。",
            "不知貂冕地，冷硯破窗中。"
        ],
        "title": "送仲秉赴廷試五首  其二",
        "id": "6e065232-9a5d-42e4-a39e-f0abb99ea7bd"
    },
    {
        "author": "李呂",
        "paragraphs": [
            "欲獻琅玕腹，君詩有宿盟。",
            "雲天宸極邃，日月衮衣明。",
            "太守薦何武，諸公傾賈生。",
            "三山移步到，寄語問玄卿。"
        ],
        "title": "送仲秉赴廷試五首  其三",
        "id": "3b4fa1ba-040e-4d88-baa2-d67ae6bd3e2a"
    },
    {
        "author": "李呂",
        "paragraphs": [
            "一元誰破碎，河洛漏微芬。",
            "星斗昭乾緯，葩華粲地文。",
            "班揚渾細事，伊傅有殊勳。",
            "補履非神劍，相期敬所聞。"
        ],
        "title": "送仲秉赴廷試五首  其四",
        "id": "ea51b9b2-beb7-4a68-987f-21a7e93d18ed"
    },
    {
        "author": "李呂",
        "paragraphs": [
            "元龍湖海士，可但著茅廬。",
            "詩老經從地，禹功疏鑿餘。",
            "蜀峰帆影隔，郢樹鳥行疎。",
            "太史行天下，歸來好著書。"
        ],
        "title": "送仲秉赴廷試五首  其五",
        "id": "f315ef2c-0eb5-4674-8b14-35122ecfe250"
    },
    {
        "author": "李呂",
        "paragraphs": [
            "㡛御還龜洛，禕衣閟鮒隅。",
            "光華隨渭水，巡狩隔蒼梧。",
            "已卜先朝祔，旋聞反寢虞。",
            "昭懷千載謚，不朽在椒塗。"
        ],
        "title": "挽昭懷皇后詩二首  其一",
        "id": "9be726a8-23b9-427c-ac68-bef49a4c56a5"
    },
    {
        "author": "李呂",
        "paragraphs": [
            "愍冊哀榮絕，鮮原卜兆安。",
            "世家金穴舊，大隧玉衣寒。",
            "何意簪花柰，空遺刈畹蘭。",
            "神游泰陵廟，永護月衣冠。"
        ],
        "title": "挽昭懷皇后詩二首  其二",
        "id": "f4a6a26e-72be-4428-a333-4662166880e2"
    },
    {
        "author": "李呂",
        "paragraphs": [
            "隔江定佳處，放艇得幽尋。",
            "直上雲根徑，盡行霜葉林。",
            "昔人非避世，此地可鈎深。",
            "何物能熏染，幽禽亦好音。"
        ],
        "title": "次涪陵游北巖寺伊川謫居嘗傳易於此有鈎深堂魯直名且書之故寺有四賢像伊川魯直康節尹和靖",
        "id": "6cb1b7a2-fc71-4eea-a7db-2370337db55a"
    },
    {
        "author": "李呂",
        "paragraphs": [
            "八百年前窆，功曹身姓余。",
            "元嘉兩行字，敗甓八分書。",
            "富貴念猶在，子孫今已無。",
            "癡人不修省，視此意何如。"
        ],
        "title": "癸丑季春上洲頹岸出敗冢冢中有磚云元嘉二十二年七月二十六日余功曹冢後世子孫長興富貴宜賒因題數句",
        "id": "3a28711c-fadf-46f8-8a82-9673dc251082"
    },
    {
        "author": "李呂",
        "paragraphs": [
            "中郎宜有後，餘慶在孫枝。",
            "學術堪時用，公卿半已知。",
            "五行人鮮儷，四字格尤奇。",
            "自此官清要，毋忘老布衣。"
        ],
        "title": "丁巳三月送周宰行",
        "id": "3fc14b7b-fc6b-4c79-90b6-1d8c2bb7eff9"
    },
    {
        "author": "李呂",
        "paragraphs": [
            "抱病懶巾櫛，自度作黄冠。",
            "披褐襟便短，拖鞋步稍安。",
            "忘機任俗薄，遮眼把書看。",
            "未必不爲福，善乎能自寬。"
        ],
        "title": "予一病七十日心事牢落作詩自解",
        "id": "f60114b1-f1a6-4924-87fe-48ebcba7a507"
    },
    {
        "author": "李呂",
        "paragraphs": [
            "守靜偏多病，爭先素不能。",
            "材非經世具，分合出家僧。",
            "利路防深穽，窮居任曲肱。",
            "息交休擾擾，藏拙要儚儚。"
        ],
        "title": "多病",
        "id": "a39bdcf3-6b8d-470e-8f67-f0e900af4874"
    },
    {
        "author": "李呂",
        "paragraphs": [
            "祕館白雲邊，來遊記昔年。",
            "黄冠姿槁甚，敗屋意蕭然。",
            "訪古知僊裔，看碑識漢鎸。",
            "危欄聊徙倚，風袂欲翩翩。"
        ],
        "title": "遊希夷觀  其一",
        "id": "15f9d182-6bdb-483c-90f2-73370c0cd22f"
    },
    {
        "author": "李呂",
        "paragraphs": [
            "楓老丹成葉，蘆輕雪作花。",
            "晚風何處笛，疏柳欲栖鴉。",
            "絕壁生虛靄，晴天點片霞。",
            "莫教殘酒醒，客裏易思家。"
        ],
        "title": "遊希夷觀  其二",
        "id": "02c88ec5-df5f-44b3-9dd2-970276e78ffb"
    },
    {
        "author": "李呂",
        "paragraphs": [
            "天浄鳥飛遠，路幽花自香。",
            "春風吹草木，野水滿池塘。",
            "事去青山在，人閒白日長。",
            "興來搔白髮，微意久難忘。"
        ],
        "title": "遣興",
        "id": "15d5af64-c8ad-459a-8322-08534c2e9116"
    },
    {
        "author": "李呂",
        "paragraphs": [
            "小齋開卷罷，尚友憶黄君。",
            "語孟能精熟，圖書正討論。",
            "梅黄風送雨，江漲野連雲。",
            "何日相尋去，書燈共一尊。"
        ],
        "title": "懷黄令裕二首  其一",
        "id": "ad2db36b-b7c9-4919-90f9-12e3a1b164b6"
    },
    {
        "author": "李呂",
        "paragraphs": [
            "今時求此道，篤志孰如君。",
            "經訓多成誦，疑難喜細論。",
            "利交甘若醴，世態薄於雲。",
            "須秉歲寒節，深推孔孟尊。"
        ],
        "title": "懷黄令裕二首  其二",
        "id": "ff18e64a-e84e-4dbf-8ee5-35e334b12adf"
    },
    {
        "author": "李呂",
        "paragraphs": [
            "入務市朝念，在家雲水僧。",
            "善薰妻法喜，敬遠女摩登。",
            "忙裏且尋靜，熱中須放生。",
            "時時發深省，結業莫教增。"
        ],
        "title": "有感",
        "id": "9a1fbd39-f5b8-4733-a56d-e64d8b974c89"
    },
    {
        "author": "李呂",
        "paragraphs": [
            "適當寒沼上，更在月明中。",
            "露重鮫珠濕，天高奩鏡空。",
            "參差千蓋綠，淡竚數枝紅。",
            "華髮秋風裏，持盃屬老翁。"
        ],
        "title": "觀荷",
        "id": "50663ced-1be0-4005-925b-f611066dd25d"
    },
    {
        "author": "李呂",
        "paragraphs": [
            "舉世稱三友，無心是此君。",
            "美花何足竝，俗客未應論。",
            "不忍踈添月，須教勁拂雲。",
            "晚凉欣對罷，借色入清尊。"
        ],
        "title": "對竹次韻",
        "id": "bcc70ce1-373d-4e9e-82af-33312d25d838"
    },
    {
        "author": "李呂",
        "paragraphs": [
            "蹤跡半天下，聲名落士林。",
            "搢紳爭汲引，歲月漫侵尋。",
            "後輩尊時尚，斯人竟陸沉。",
            "只言餘慶在，子舍日駸駸。"
        ],
        "title": "挽上官文季直二首  其一",
        "id": "33c471bc-6a96-4b07-b600-042ce62a3be1"
    },
    {
        "author": "李呂",
        "paragraphs": [
            "念昔康强際，頻趨几杖前。",
            "交遊推上行，禮遇辱忘年。",
            "木落雞籠坂，風酸薤露篇。",
            "空餘兩行淚，飄洒對新阡。"
        ],
        "title": "挽上官文季直二首  其二",
        "id": "d6498a77-eeeb-4c2d-a8fa-632eea75dee5"
    },
    {
        "author": "李呂",
        "paragraphs": [
            "薄晚憇高林，好風吹我襟。",
            "斜紅翻鷺翅，空碧湛波心。",
            "雲塢牛羊下，煙汀竹篠深。",
            "一聲漁笛罷，裊裊送餘音。"
        ],
        "title": "晚步",
        "id": "d07640fb-45e3-4eb4-9a4d-f021414667c3"
    },
    {
        "author": "李呂",
        "paragraphs": [
            "天上玉麒麟，橫秋爽氣新。",
            "書癡心篤好，綵戯日長春。",
            "直去攀丹桂，須爲近紫宸。",
            "外家多慶事，接武有名人。"
        ],
        "title": "代懷祖上舅氏",
        "id": "ef099206-704f-4b27-a3bd-79b27d0e1254"
    },
    {
        "author": "李呂",
        "paragraphs": [
            "昔年陪仲父，杖屨集幽軒。",
            "門占蹄輪道，交無市井言。",
            "池邊對棋酒，胸次有丘園。",
            "蟬蛻寒雲斷，徑荒春草蕃。",
            "增新窗戶改，尚喜典刑存。",
            "結客登臨去，茶瓜勿憚煩。"
        ],
        "title": "絕塵軒",
        "id": "0788b9b8-f864-483a-8b1b-e24f0e74c4f4"
    },
    {
        "author": "李呂",
        "paragraphs": [
            "過盡重湖復過山，陰凝忽變雪花團。",
            "路迷曲折易成遠，風助橫斜巧送寒。",
            "憶昨片帆離渡口，特煩千騎駐江干。",
            "如今想在芙蓉觀，獨據胡床爛漫看。"
        ],
        "title": "歸自南康寄懷朱使君",
        "id": "7e821048-b9a1-4b72-a01d-dd3d60108813"
    },
    {
        "author": "李呂",
        "paragraphs": [
            "官安胥飲貴仍驕，父子同誅韙孝昭。",
            "博陸時方專國柄，濟陰早已被弓弨。",
            "老妻安得謀靈嫗，劣女剛將冠內貂。",
            "白去副封奇禍作，後車傾覆更蕭條。"
        ],
        "title": "弔霍光",
        "id": "d12c4f35-c79d-472b-aaf3-67a6578265ca"
    },
    {
        "author": "李呂",
        "paragraphs": [
            "天上佳期歲一來，人間急管莫相催。",
            "鵲橋成後天孫度，雨泣懸知飈馭回。",
            "兒女歡呼爭乞巧，樓臺羅列賸傳杯。",
            "欲搜好句陪年少，病士慙無工部才。"
        ],
        "title": "七夕次韻",
        "id": "edcece5e-a089-4375-aab1-db17450f4af9"
    },
    {
        "author": "李呂",
        "paragraphs": [
            "枯木形模酷肖之，祇應鐸落自秦時。",
            "定光爐韛收親子，圓覺門風出自枝。",
            "韜晦無因觀大用，感通猶得見全提。",
            "要知取次爲霖去，便是元初利物機。"
        ],
        "title": "送雙峰聖僧遺像還山",
        "id": "00db5046-d5bb-4030-9a24-e66e05fcb7cd"
    },
    {
        "author": "李呂",
        "paragraphs": [
            "寶構雲屯珍木才，璇題金榜倚天開。",
            "高連色界非非境，光動星躔兩兩台。",
            "上帝圖書開玉府，從臣冠佩繼麟臺。",
            "詔音亦許賡宸唱，榮勝鄒枚後乘陪。"
        ],
        "title": "天章閣成應制次韻",
        "id": "aa146c83-1d0c-4a57-9c66-bfab6ab2e4bd"
    },
    {
        "author": "李呂",
        "paragraphs": [
            "老於世事盡忘機，古廟寒灰閲四時。",
            "稟賦舊爲天地貴，遮闌那許鬼神窺。",
            "無絃綠綺陶彭澤，露地白牛僧大溈。",
            "只此瞿曇安樂行，從何處覓是和非。"
        ],
        "title": "自題安樂行",
        "id": "a96feb7f-d9e9-4d93-b7aa-f6398ff60660"
    },
    {
        "author": "李呂",
        "paragraphs": [
            "生平雅不樂城市，背郭開軒喜再來。",
            "煙淡山屏青未了，晴曛荷蓋翠相挨。",
            "倚風柔弱休栽柳，照水橫斜剩種梅。",
            "乘興祇應清坐好，此懷難向俗人開。"
        ],
        "title": "絕塵軒",
        "id": "2bbaa56d-c2f5-4c24-9c5f-a3dc91ced915"
    },
    {
        "author": "李呂",
        "paragraphs": [
            "秦望排空插鑑湖，先生氣稟舊東吳。",
            "胸中今古幾千載，筆下波瀾雄萬夫。",
            "綵棒垂門姦自肅，土神應夢昔何殊。",
            "榮歸快作朝天計，臺閣歡傳得巨儒。"
        ],
        "title": "送許尉子雲二首  其一",
        "id": "30b998c4-8371-42c3-9a20-d547cd9ff717"
    },
    {
        "author": "李呂",
        "paragraphs": [
            "濟人曾現斬蛟手，慢學吳門作陸仙。",
            "雪月精神資句法，經綸器識得天全。",
            "評君合在羲皇上，許我難堪叔度賢。",
            "出處相懸同臭味，寄懷猶望捧來篇。"
        ],
        "title": "送許尉子雲二首  其二",
        "id": "9478d16f-289c-4cb2-81b7-c94e6f599989"
    },
    {
        "author": "李呂",
        "paragraphs": [
            "奕世雄題雁塔名，于今父子自師生。",
            "詞場魚貫真無敵，慶事蟬聯盡有聲。",
            "雅興莫追吳市隠，橫飛端繼紫微明。",
            "從來患盜驚鄰里，且喜三年鼓不鳴。"
        ],
        "title": "送陳尉別二首  其一",
        "id": "241350c7-c291-4dd2-b234-37d8b3a3c5ce"
    },
    {
        "author": "李呂",
        "paragraphs": [
            "試吏誰云百寮底，長材元是萬夫雄。",
            "錐刀壟斷焉能較，涇渭區分獨至公。",
            "顧我每慚天下拙，辱君見許古人風。",
            "明年還憶蓬蒿徑，身在瀛洲雨露中。"
        ],
        "title": "送陳尉別二首  其二",
        "id": "b362d090-fecd-48db-8a31-5f9ef391cc2c"
    },
    {
        "author": "李呂",
        "paragraphs": [
            "聞說天台髻未髽，中年方遂此煎茶。",
            "不行四十九盤嶺，那見二千餘盞花。",
            "架壑橫空瘦龍脊，崩雲裂石怒雷車。",
            "他時乞我三椽地，莫效曇猷滴兩漥。"
        ],
        "title": "天台石橋設茶供",
        "id": "d1ad7702-df38-4e6d-89be-b855dfeb6d05"
    },
    {
        "author": "李呂",
        "paragraphs": [
            "物我雖殊理本同，算來身教易爲功。",
            "表端豈但日間影，德盛應如草上風。",
            "作字心君生筆下，照人眸子驗胸中。",
            "平生得力今拈出，尤見操存合至公。"
        ],
        "title": "師正堂二首  其一",
        "id": "7992fbc2-dfb5-481b-9667-f1f6302a983e"
    },
    {
        "author": "李呂",
        "paragraphs": [
            "頹垣荒蔓幾經霜，今喜崇成背郭堂。",
            "雅欲援琴追宓子，時從退食詠羔羊。",
            "溪流碧遶如平篆，山木陰連不斷行。",
            "祇恐詔公臺省去，空教南國愛甘棠。"
        ],
        "title": "師正堂二首  其二",
        "id": "67b678ba-7af8-48f8-8b21-b1eb2878906d"
    },
    {
        "author": "李呂",
        "paragraphs": [
            "人間富貴豈須論，三百年來積慶門。",
            "名紀太常高大父，氣鍾仁祖外曾孫。",
            "心存忠孝源流遠，義薄雲天色笑溫。",
            "屈指前時功德輩，悠悠誰似典型存。"
        ],
        "title": "投贈錢侍郎端禮三篇  其一",
        "id": "029a5388-4672-4286-93b4-03d2f1556360"
    },
    {
        "author": "李呂",
        "paragraphs": [
            "仙風道骨本飄飄，萬卷詩書樂一瓢。",
            "落筆雲烟盤錦繡，滿腔星斗絕塵囂。",
            "懸知可使邦風美，豈但能令國計饒。",
            "四海徯公歸致主，方今天子舜承堯。"
        ],
        "title": "投贈錢侍郎端禮三篇  其二",
        "id": "e4b11fae-b5de-496e-886a-3586c942dbbf"
    },
    {
        "author": "李呂",
        "paragraphs": [
            "天地生成無用軀，青箱世業一愚儒。",
            "幾同海上屠龍術，空守巖前待兔株。",
            "自信平生非木石，誰憐半世混泥塗。",
            "幸逢點鐵爲金手，乞與投身造化爐。"
        ],
        "title": "投贈錢侍郎端禮三篇  其三",
        "id": "9fc574ce-15a5-44e6-8389-a768f782c5ea"
    },
    {
        "author": "李呂",
        "paragraphs": [
            "天上元宵放月明，張燈何苦浪經營。",
            "一毬積日方呈巧，千片輕綃僅湊成。",
            "里巷禽呼傾坐去，街衢蟻聚側身行。",
            "誰人能向循良道，何不留心勸耦耕。"
        ],
        "title": "上元漫興",
        "id": "7985ebea-558b-4a08-a886-4c9bf7d2a2ab"
    },
    {
        "author": "李呂",
        "paragraphs": [
            "華燈不夜照青春，鼇背繒山迥絕塵。",
            "已遣燭龍啣火炬，更開璧月駐飈輪。",
            "長疑化國烟霄近，未覺壺天晚日賓。",
            "知是奎文臨海外，賜章今夕寵光頻。"
        ],
        "title": "上元應制次韻",
        "id": "b7b90c17-625e-4991-aa63-b663eb35bcb5"
    },
    {
        "author": "李呂",
        "paragraphs": [
            "丈夫各自有立志，或出或處非一途。",
            "主父直須食五鼎，淵明元祇愛吾廬。",
            "佚居自大同蛙井，巧進貪前乃盜窬。",
            "顧我蹉跎未忘學，肯將身世較盈虛。"
        ],
        "title": "遣興",
        "id": "7378ff78-1041-411c-8811-77662a978441"
    },
    {
        "author": "李呂",
        "paragraphs": [
            "多難從來氣不舒，老而多病背攣如。",
            "足瘍所頼非心害，目眚猶欣見舊書。",
            "白晝欲眠神思倦，青春閒度物情踈。",
            "生涯淡薄隨時過，他是他非莫問渠。"
        ],
        "title": "病中遣興",
        "id": "eaf51fad-35d8-4c1b-8121-1d2e0404a4ac"
    },
    {
        "author": "李呂",
        "paragraphs": [
            "閒憶當年闖孔門，未能無意覺斯民。",
            "浮名浮利雖關命，多病多愁故惱人。",
            "九十春光渾易老，二三子者莫因循。",
            "老夫耄矣誠堪笑，何惜同來試問津。"
        ],
        "title": "詩勉粹夫進學兼示諸子",
        "id": "c5b6c252-2019-4523-b2ca-ddf3cbf30242"
    },
    {
        "author": "李呂",
        "paragraphs": [
            "招提一徑入垂楊，翠竹千竿粉籜香。",
            "正要銀絲好看客，不須雪乳苦搜腸。",
            "興亡徐李一彈指，文字晁黄兩擅場。",
            "八十老僧無箇事，猶將經卷佞空王。"
        ],
        "title": "吉祥寺舊名永壽初李昪爲徐溫養子徐知訓不能容置酒欲殺之行酒吏刁彥能以手爪昪悟而逃伏此寺山谷作記無咎書",
        "id": "52c2e35f-2382-4d86-85f9-6fe97ac0e6aa"
    },
    {
        "author": "李呂",
        "paragraphs": [
            "聚滅元同水上漚，癡人貪著不知休。",
            "生便當路栽荆棘，死代群雛作馬牛。",
            "上隴計全謀蜀道，長城功半廢沙丘。",
            "古來大手猶如此，只合將心向內求。"
        ],
        "title": "感興",
        "id": "f54d15e5-6a41-478d-ab7d-19d1f724c7a2"
    },
    {
        "author": "李呂",
        "paragraphs": [
            "病夫省睡起凌晨，遲菊朦朧破萼新。",
            "雨細正應添潤澤，煙輕尤覺長精神。",
            "近來霜重傷禾死，幾見民憂灑涕頻。",
            "却是東籬賸黄菊，不堪易粟當金銀。"
        ],
        "title": "見菊",
        "id": "c92b4934-d8b8-4a68-a3d5-c27b67b63fa9"
    },
    {
        "author": "李呂",
        "paragraphs": [
            "肩輿兀兀度山村，細雨凄風日易昏。",
            "問店舊曾來托宿，支頤今覺頓銷魂。",
            "故人委蛻荒春草，倦客空懷合暮雲。",
            "古木陰連藏小隠，招呼無復笑迎門。"
        ],
        "title": "庚戌仲春携小子訪別晦翁過親友江清卿之門其嗣子尚幼不果見次早道經江清卿墓下悵然有懷",
        "id": "1927f3ea-0aec-4a32-ac98-2bfb02f46819"
    },
    {
        "author": "李呂",
        "paragraphs": [
            "踈山元是讀書山，相望麻姑舊醮壇。",
            "梵剎雄誇今日勝，隠居誰作故人看。",
            "閒隨米運川涂迥，喜入林亭境界寬。",
            "我已經營謝公屐，竚君好去九遷官。"
        ],
        "title": "次黄象之韵",
        "id": "4c693437-9810-4904-9b49-e370a003d7cb"
    },
    {
        "author": "李呂",
        "paragraphs": [
            "性學絲毫未易通，醇疵何敢議軻雄。",
            "文章事業須年少，朴鈍情懷屬老翁。",
            "閒把笑談窮物外，漫裒今古著胸中。",
            "觸來方寸有餘地，喜到小齋緣素風。"
        ],
        "title": "借用鄧彥高韻",
        "id": "aa509d08-f8c2-4893-b453-7cf276c622fc"
    },
    {
        "author": "李呂",
        "paragraphs": [
            "田圃如燔木葉黄，火輪從早出扶桑。",
            "佇觀罪己侔湯德，更願求言舉漢章。",
            "冤死豈能無孝婦，當烹應復有弘羊。",
            "可憐野老吞聲哭，此意何由達上蒼。"
        ],
        "title": "憂旱",
        "id": "a51b7aa4-c9a4-483d-a24a-a91732c74ae7"
    },
    {
        "author": "李呂",
        "paragraphs": [
            "怪底先生思湧泉，少年筆勢已翩翩。",
            "馬嘶長道空驤首，龍擘滄波竟上天。",
            "分付風雲身九萬，更看禮樂字三千。",
            "期君未可班行去，細聽臚音黼座前。"
        ],
        "title": "送王晉卿赴廷試",
        "id": "65052c47-5ab8-40be-8473-f0dc012c33f0"
    },
    {
        "author": "李呂",
        "paragraphs": [
            "江夏無雙最擅名，君家群從總能文。",
            "丹枝只爲一門種，黄卷仍收再世勳。",
            "天上鴛鴻方接武，眼前駑蹇漫成群。",
            "蜀軍自昔鋒尤選，一戰憑君靜楚氛。"
        ],
        "title": "送黄元董赴廷試",
        "id": "abf7ad10-5055-4694-97b1-e0627e1c9fae"
    },
    {
        "author": "李呂",
        "paragraphs": [
            "半生鐵硯不償勞，攬鏡驚心已二毛。",
            "縛虎正須還老手，插貂未肯付兒曹。",
            "九天日月披晨翳，三峽魚龍息夜濤。",
            "聞說西湖冠天下，水光山色動揮毫。"
        ],
        "tags": [
            "西湖"
        ],
        "title": "送郭順之赴廷試",
        "id": "7419d8bc-1886-4593-877f-606c27e51d14"
    },
    {
        "author": "李呂",
        "paragraphs": [
            "只今冠蓋盛諸楊，連歲科名屬雁行。",
            "筆下戈矛吾退舍，胸中珠琲海傾藏。",
            "雞群有鶴人誰識，熊掌兼魚子厭嘗。",
            "一振斯文千古事，憑君更爲引天潢。"
        ],
        "title": "送楊文赴廷試",
        "id": "dcc91e2c-add7-4932-b23f-f59e423243ac"
    },
    {
        "author": "李呂",
        "paragraphs": [
            "每念先游嘗慨嘆，於君先世最周旋。",
            "神駒墮地真千里，老木蟠空已百年。",
            "此去漢庭應籍甚，向來蜀産久蕭然。",
            "錦衣歸日烘晴晝，應與萊衣巧鬭鮮。"
        ],
        "title": "送楊道父赴廷試",
        "id": "80b2ea65-6039-4537-9da2-47ddccc95f47"
    },
    {
        "author": "李呂",
        "paragraphs": [
            "過眼紛紛亂驌驦，誰知龍種不尋常。",
            "更生學苦藜分照，長吉詩多錦作囊。",
            "已作怒鵬橫絕漢，更隨鳴鳳集高崗。",
            "天將一第酬寒士，分付宗枝亦有光。"
        ],
        "title": "送趙勝仲赴廷試",
        "id": "e8887a90-e7e8-4a3f-9cd5-60d762879a31"
    },
    {
        "author": "李呂",
        "paragraphs": [
            "蚤覺儒冠多誤身，聊工傳寫養偏親。",
            "丹青遊戲臻能事，造化生成羨逼真。",
            "筆下豈皆行路輩，眼中誰是築岩人。",
            "會當詔作雲臺像，畫手惟君妙入神。"
        ],
        "title": "贈畫師郭叔詹",
        "id": "2678d581-32a8-4b4b-86bc-506746785aa0"
    },
    {
        "author": "李呂",
        "paragraphs": [
            "嘉平瑞雪映蒼華，寒凍河源萬里沙。",
            "貝闕珠宮眩雲海，瓊林玉樹散空花。",
            "先春知爲農祥應，澤物深隨德意遐。",
            "不隔寵光迴寸草，何妨梅柳自萌芽。"
        ],
        "title": "喜雪應制次韻",
        "id": "6c942003-ea10-4a36-baf1-a32a422dc20e"
    },
    {
        "author": "李呂",
        "paragraphs": [
            "奕世旂常記姓名，屏山道學藹餘馨。",
            "流風與世爲標的，好義於君見典型。",
            "琴韻祗求追古意，吟懷偏喜旁林扃。",
            "相逢恨晚情猶厚，悵望音容隔杳冥。"
        ],
        "title": "追挽劉平父二首  其一",
        "id": "c994410c-7619-4f56-9afa-114efbf0a94d"
    },
    {
        "author": "李呂",
        "paragraphs": [
            "高才入用合求聞，却向丘園號隠君。",
            "馳騁古人真我事，泥塗軒冕付時人。",
            "黄粱未熟驚塵世，白璧空埋慘暮雲。",
            "頼得相門餘慶在，諸郎峙玉正詵詵。"
        ],
        "title": "追挽劉平父二首  其二",
        "id": "6732dafd-3019-4e0a-9adb-65a65d5589e8"
    },
    {
        "author": "李呂",
        "paragraphs": [
            "半年懶向此經行，上巳重來雨乍晴。",
            "三徑就荒春草合，一亭依舊暮山橫。",
            "悵懷丘壑空陳迹，極目園林不勝情。",
            "老境何堪風斷雁，倚欄揮淚咽溪聲。"
        ],
        "title": "登一覽亭有懷亡弟成老下世",
        "id": "75476807-d4f3-4119-937d-65c9a8659cfa"
    },
    {
        "author": "李呂",
        "paragraphs": [
            "當時選勝入經營，杖履寧論陰與晴。",
            "丘壑只應胸次有，溪山故著面前橫。",
            "可憐永隔笑談樂，何况從來兄弟情。",
            "峴首人登休墮淚，攪林風雨作秋聲。"
        ],
        "title": "代人次韻",
        "id": "74a43562-b503-4348-ae1e-d331d28cbc76"
    },
    {
        "author": "李呂",
        "paragraphs": [
            "千竿倏忽散層雲，疑有風雷爲駿奔。",
            "峻擢已應煩地媼，巧裁仍復借天孫。",
            "已驚虎豹留皮處，更看龍蛇起陸痕。",
            "聖主工夫同造物，坐令溫詔發霜根。"
        ],
        "title": "宣和殿新竹應制次韻",
        "id": "68fcc8d5-b344-4426-9d47-9ee520f3b03e"
    },
    {
        "author": "李呂",
        "paragraphs": [
            "勞生著意在榮觀，炊熟黄粱萬慮寬。",
            "溢目琴書聊自樂，半窗風月不吾慳。",
            "從誰更覓安心法，回首幾經行路難。",
            "料想已能同水鏡，任他胸次九疑山。"
        ],
        "title": "題游少張逸老軒",
        "id": "c5c4cd66-8505-43b6-a5ce-b0325c7d18f5"
    },
    {
        "author": "李呂",
        "paragraphs": [
            "里閈推高足善良，不才何幸玷東牀。",
            "修容方喜超賓館，奠雁翻成舉酹觴。",
            "晚鐸飄聲空有恨，酸風吹淚不成行。",
            "諸郎頭角多餘慶，褒贈行看爲顯揚。"
        ],
        "title": "代人挽妻父號道者",
        "id": "bead086a-1d65-43e0-8a38-0e10dda46bb4"
    },
    {
        "author": "李呂",
        "paragraphs": [
            "子舍分勞非獲已，息肩養疾樂閒居。",
            "家傳道義頻加意，俗愛便宜莫計渠。",
            "要是人人躬孝悌，更令世世飽詩書。",
            "從今光大成吾志，可免時稱賤丈夫。"
        ],
        "title": "癸丑七月十九日以老病分任諸子以家務因爲詩以示戒",
        "id": "e3a96e4a-bcb5-4da3-bd1b-abb7999408b2"
    },
    {
        "author": "李呂",
        "paragraphs": [
            "孟氏求放心，羲易戒迷復。",
            "可嘆聲利場，紛紛競馳逐。"
        ],
        "title": "復齋學者",
        "id": "fdf1d34b-7e05-4eb0-9abc-da2b9213f151"
    },
    {
        "author": "李呂",
        "paragraphs": [
            "踞坐魚磯上，無心同狎鷗。",
            "敲針漫勞力，故爾投直鉤。"
        ],
        "title": "潭溪釣者",
        "id": "4a9f584e-5d20-4fbd-b210-b6597cf25f0f"
    },
    {
        "author": "李呂",
        "paragraphs": [
            "山深成獨往，伐木聲丁丁。",
            "莫作爛柯客，長年玩一枰。"
        ],
        "title": "卧雲樵者",
        "id": "2adfb5b8-5420-4736-be24-67bdb3305d7d"
    },
    {
        "author": "李呂",
        "paragraphs": [
            "春蔬含綠滋，荒畦自鋤芟。",
            "萬事付一默，維摩許同參。"
        ],
        "title": "老圃拙者",
        "id": "afc13603-0d4f-42e7-b7cd-9478d78c8f12"
    },
    {
        "author": "李呂",
        "paragraphs": [
            "莘野樂堯舜，谷口豈其鄉。",
            "自是不可掩，區區非近名。"
        ],
        "title": "雲莊耕者",
        "id": "1a12afad-e48d-4882-9c7f-23c9803164e7"
    },
    {
        "author": "李呂",
        "paragraphs": [
            "瑩心冽寒泉，砥節介如石。",
            "本無市朝念，自與紅塵隔。"
        ],
        "title": "題七者寮",
        "id": "84c784ce-c8eb-4de1-b545-aa2835eb7e7d"
    },
    {
        "author": "李呂",
        "paragraphs": [
            "羲和鞭日馭，發軔自暘谷。",
            "道人耕寸田，開窗納餘燠。"
        ],
        "title": "題東寮",
        "id": "0835891a-bf0e-4625-bad2-4de9ed718642"
    },
    {
        "author": "李呂",
        "paragraphs": [
            "所重一言契，寧懸千里期。",
            "他年風雨夜，還意劇談詩。"
        ],
        "title": "止宿寮",
        "id": "fe17db87-f2c4-4020-a0e2-a3c94e908970"
    },
    {
        "author": "李呂",
        "paragraphs": [
            "蠟屐恣幽尋，未能得其要。",
            "登臨一放目，千峯供俎豆。"
        ],
        "title": "山臺",
        "id": "44e837f0-e525-4a01-8a47-bb3b3d9331b3"
    },
    {
        "author": "李呂",
        "paragraphs": [
            "萍梗天地間，初不異萬物。",
            "可能發深省，惟有一事實。"
        ],
        "title": "寓齋",
        "id": "4a8c04d3-7504-43b5-bd36-571bfe1049a2"
    },
    {
        "author": "李呂",
        "paragraphs": [
            "群居有深益，相視無餘事。",
            "此道存諸中，瞭然見眸子。"
        ],
        "title": "觀善齋",
        "id": "170190e9-e4c0-475e-bf0c-999a5dc303c1"
    },
    {
        "author": "李呂",
        "paragraphs": [
            "太白邀月飲，祇許老坡會。",
            "汗漫赤壁遊，浩歌邈相對。"
        ],
        "title": "和邑宰張元若酹月亭詩四首  其一",
        "id": "3bca4ed2-0442-49df-8c04-9351ab858bb7"
    },
    {
        "author": "李呂",
        "paragraphs": [
            "周郎佳少年，定霸在一戰。",
            "勉哉志士心，分陰疾如電。"
        ],
        "title": "和邑宰張元若酹月亭詩四首  其二",
        "id": "aa49fabd-f66b-455c-9184-1ec79be51613"
    },
    {
        "author": "李呂",
        "paragraphs": [
            "古人有大志，聞鷄非惡聲。",
            "信知酹月意，與此同條生。"
        ],
        "title": "和邑宰張元若酹月亭詩四首  其三",
        "id": "d8af5a30-9bec-4a4c-a489-e52aaed60d68"
    },
    {
        "author": "李呂",
        "paragraphs": [
            "明府命世才，宇量特閎遠。",
            "爲名江上亭，拈出句中眼。"
        ],
        "title": "和邑宰張元若酹月亭詩四首  其四",
        "id": "cd797dea-0e41-4986-8657-8ff2ea12bdae"
    },
    {
        "author": "李呂",
        "paragraphs": [
            "滿林飽風霜，千奴列亭下。",
            "未許吳姬手，藉此長聲價。"
        ],
        "title": "橘香亭二首  其一",
        "id": "76b37f46-ad5a-4d97-9199-03db427c6ec5"
    },
    {
        "author": "李呂",
        "paragraphs": [
            "花落飄碎瓊，果熟染黄蠟。",
            "張君鼻觀間，莫著蘭麝雜。"
        ],
        "title": "橘香亭二首  其二",
        "id": "285cf429-cba1-4d8b-bb13-d886f2e0691f"
    },
    {
        "author": "李呂",
        "paragraphs": [
            "孤吹人已遠，橫笛處猶在。",
            "清名欣有託，奔雲放天籟。"
        ],
        "title": "鐵笛亭",
        "id": "c23c05bf-2931-4d87-bc0a-03827fd5d2c6"
    },
    {
        "author": "李呂",
        "paragraphs": [
            "山溜碧泓澄，清甘歸色味。",
            "儻逢張又新，應不落第二。"
        ],
        "title": "井泉",
        "id": "996a9bed-0735-45d2-b405-c86f8cdb6ba3"
    },
    {
        "author": "李呂",
        "paragraphs": [
            "寄語同參人，切忌隨他轉。",
            "若向句中尋，相逢不識面。"
        ],
        "title": "禪友",
        "id": "016f5a8e-3b7f-47a1-a0a2-d12f6585901d"
    },
    {
        "author": "李呂",
        "paragraphs": [
            "閒尋十九路，坐斷千萬心。",
            "運甓何爲者，當知惜寸陰。"
        ],
        "title": "棋友",
        "id": "f14e14cb-6fed-4e68-96a9-6c6576d215fb"
    },
    {
        "author": "李呂",
        "paragraphs": [
            "金玉聲清圓，鸞鳳勢翔舞。",
            "重是古人風，勿效兒女語。"
        ],
        "title": "琴友",
        "id": "a460e3c5-0f2b-4af7-9eca-c114a1362578"
    },
    {
        "author": "李呂",
        "paragraphs": [
            "摛辭氣爲主，盛氣理或差。",
            "大音等韶頀，小巧同春葩。"
        ],
        "title": "文友",
        "id": "cb7211d3-506b-41b8-a8b0-f3720e755751"
    },
    {
        "author": "李呂",
        "paragraphs": [
            "蠟屐發興屢，幾爲春泥阻。",
            "此行不作難，霽色隨步武。"
        ],
        "title": "題君山觀招真閣六首  其一",
        "id": "34b0eb85-be1a-4d00-9ec2-e6f29c388da7"
    },
    {
        "author": "李呂",
        "paragraphs": [
            "數峯碧巑岏，烏君成道山。",
            "仙遊杳難問，空鎖白雲閒。"
        ],
        "title": "題君山觀招真閣六首  其二",
        "id": "3318d9e4-9fb2-4bda-85f2-25aea1e47b4a"
    },
    {
        "author": "李呂",
        "paragraphs": [
            "雙蔓正排空，云是玉真府。",
            "採芝何許入，忽此駕修羽。"
        ],
        "title": "題君山觀招真閣六首  其三",
        "id": "06c3e2ff-87d8-441d-beba-35ce877c65ad"
    },
    {
        "author": "李呂",
        "paragraphs": [
            "觀宇藏山崦，昔居火宅僧。",
            "因緣有時節，羽服奉香燈。"
        ],
        "title": "題君山觀招真閣六首  其四",
        "id": "23491121-30d0-423d-b676-438011d0b3e3"
    },
    {
        "author": "李呂",
        "paragraphs": [
            "翬飛新樓臺，像設舊金碧。",
            "焚修人已老，倚杖對山石。"
        ],
        "title": "題君山觀招真閣六首  其五",
        "id": "aa440109-b68f-4c88-abf5-97b955c9273d"
    },
    {
        "author": "李呂",
        "paragraphs": [
            "彩侍過丘林，星行忽一周。",
            "春暉今已矣，涕淚不能收。"
        ],
        "title": "題君山觀招真閣六首  其六",
        "id": "990e75b1-bc15-42d4-a1b3-affe0440d615"
    },
    {
        "author": "李呂",
        "paragraphs": [
            "幽棲寄山隈，欣賞亦何有。",
            "時許巢白雲，紛然入窗牖。"
        ],
        "title": "巢雲",
        "id": "81e6b681-f330-4d5e-8ab6-8cfc83d2c6b9"
    },
    {
        "author": "李呂",
        "paragraphs": [
            "英聲久飛揚，寰海共傾竚。",
            "學者仰泰山，蒼生待霖雨。"
        ],
        "tags": [
            "泰山"
        ],
        "title": "上黄端明壽詩以竚期三入後一品見玄孫爲韻  其一",
        "id": "156d56ec-6d8c-4ff8-84a7-da755b100903"
    },
    {
        "author": "李呂",
        "paragraphs": [
            "器識誰能及，功名自有期。",
            "一朝聞正論，親切在彤墀。"
        ],
        "title": "上黄端明壽詩以竚期三入後一品見玄孫爲韻  其二",
        "id": "e31a6493-8406-41a2-b05f-2fc5e0a22ab8"
    },
    {
        "author": "李呂",
        "paragraphs": [
            "獻替先其大，從容接每三。",
            "但知言謇謇，肯顧府潭潭。"
        ],
        "title": "上黄端明壽詩以竚期三入後一品見玄孫爲韻  其三",
        "id": "45611a44-a960-4ab7-a6b1-1f1424fc497d"
    },
    {
        "author": "李呂",
        "paragraphs": [
            "仗節朔庭回，建議光明入。",
            "盡得强敵情，何人敢輕襲。"
        ],
        "title": "上黄端明壽詩以竚期三入後一品見玄孫爲韻  其四",
        "id": "c53f69bc-db12-4e0c-a0a7-ecf362fcab7e"
    },
    {
        "author": "李呂",
        "paragraphs": [
            "僎升時許同，孟馬寧處後。",
            "人特誦謙光，我獨知德厚。"
        ],
        "title": "上黄端明壽詩以竚期三入後一品見玄孫爲韻  其五",
        "id": "d8f44afa-6e97-42da-8bd4-f7212d734c14"
    },
    {
        "author": "李呂",
        "paragraphs": [
            "姓字本無雙，山林今見一。",
            "動必合禮經，心焉在王室。"
        ],
        "title": "上黄端明壽詩以竚期三入後一品見玄孫爲韻  其六",
        "id": "acb51d75-037f-4b7c-b716-943757ecd1d3"
    },
    {
        "author": "李呂",
        "paragraphs": [
            "溫旨再褒榮，王人就咨諗。",
            "早晚詔公歸，餘波潤群品。"
        ],
        "title": "上黄端明壽詩以竚期三入後一品見玄孫爲韻  其七",
        "id": "f59f0a73-d6f4-4b85-8b64-cc06631ea587"
    },
    {
        "author": "李呂",
        "paragraphs": [
            "骨秀類天人，神清若巖電。",
            "壽與山嶽齊，造物茲可見。"
        ],
        "title": "上黄端明壽詩以竚期三入後一品見玄孫爲韻  其八",
        "id": "054e12b9-9599-413f-b211-8390ba92c203"
    },
    {
        "author": "李呂",
        "paragraphs": [
            "賤子甘藏拙，無心學草玄。",
            "自然多坎壈，不是樂盤旋。"
        ],
        "title": "上黄端明壽詩以竚期三入後一品見玄孫爲韻  其九",
        "id": "760edd8f-1bb3-41d9-a54e-836be994a17a"
    },
    {
        "author": "李呂",
        "paragraphs": [
            "阻陪稱壽席，想見醉芳樽。",
            "嘉慶宜圖畫，簪紳徧子孫。"
        ],
        "title": "上黄端明壽詩以竚期三入後一品見玄孫爲韻  其一○",
        "id": "9057de38-6b6a-43a7-a377-5fd31d8d6880"
    },
    {
        "author": "李呂",
        "paragraphs": [
            "修綆何妨汲，羸瓶不自任。",
            "從渠清徹底，伴我歲寒心。"
        ],
        "title": "瑩心泉",
        "id": "960481ef-3a18-48a8-9a4e-be9159221a5f"
    },
    {
        "author": "李呂",
        "paragraphs": [
            "撇烈非爲魚，流行本處山。",
            "白鷗正得意，相逐過前灣。"
        ],
        "title": "漁艇",
        "id": "e066f9de-0783-4b87-829e-870f94df89e6"
    },
    {
        "author": "李呂",
        "paragraphs": [
            "愛之能勿勞，忠焉能勿誨。",
            "彼有不受者，善意翻成累。"
        ],
        "title": "自警三首  其一",
        "id": "8933cdeb-66dc-4595-a789-a25decf40d91"
    },
    {
        "author": "李呂",
        "paragraphs": [
            "當仁貴不讓，見義忌無勇。",
            "今人無魏顆，勿望渠形夢。"
        ],
        "title": "自警三首  其二",
        "id": "d900f32b-ff27-4dfa-a333-19cfe691f989"
    },
    {
        "author": "李呂",
        "paragraphs": [
            "嬖人排孟子，通國誚匡章。",
            "內省倘不疚，青蠅徒自忙。"
        ],
        "title": "自警三首  其三",
        "id": "87c0026a-c37a-406f-9ed4-1bb1089c0c9a"
    },
    {
        "author": "李呂",
        "paragraphs": [
            "栽培護靈根，夾道若車蓋。",
            "坐待八千歲，儼立風雨外。"
        ],
        "title": "椿逕",
        "id": "8332f55e-ce7c-479b-b618-e2a44584526e"
    },
    {
        "author": "李呂",
        "paragraphs": [
            "往返數百里，上下幾重山。",
            "僕僕利名客，不知行路難。"
        ],
        "title": "題破石鋪",
        "id": "5064cbde-301f-4219-a15a-b6db253f726c"
    },
    {
        "author": "李呂",
        "paragraphs": [
            "中坻出盤陀，曲突非刻畫。",
            "仙翁碾玉塵，盈甌試春色。"
        ],
        "title": "茶竈",
        "id": "2d7bf6e0-a4ba-42a7-9787-f677ab08a16d"
    },
    {
        "author": "李呂",
        "paragraphs": [
            "陰陽分二氣，鈞播立萬物。",
            "泉脈或寒溫，初非擇地出。"
        ],
        "title": "溫泉  其一",
        "id": "e6531754-b048-4915-bbd3-d69d49c3e04a"
    },
    {
        "author": "李呂",
        "paragraphs": [
            "太樸一已散，人僞日滋彰。",
            "持彼炎凉態，指目爲溫湯。"
        ],
        "title": "溫泉  其二",
        "id": "6a8e317a-e3d6-4952-9833-483589101582"
    },
    {
        "author": "李呂",
        "paragraphs": [
            "匡廬發源初，絕景迺如許。",
            "尤幸遠市朝，不遭豪右取。"
        ],
        "tags": [
            "庐山"
        ],
        "title": "溫泉  其三",
        "id": "b5a41503-fbc4-45ec-8016-cfd096f631ef"
    },
    {
        "author": "李呂",
        "paragraphs": [
            "懷哉經始心，與世共遊賞。",
            "爲語往來人，莫起驪山想。"
        ],
        "title": "溫泉  其四",
        "id": "698e0a4c-2a1d-466d-93e2-a06b9090645e"
    },
    {
        "author": "李呂",
        "paragraphs": [
            "達石情忘倦，移山志必通。",
            "朝朝勤甓運，井井策新功。"
        ],
        "title": "題吳仲微常齋",
        "id": "a75afdb7-e688-4802-bd23-672662c5e42d"
    },
    {
        "author": "李呂",
        "paragraphs": [
            "深叢茉莉香有餘，穠李爭春俗不除。",
            "借箸推排風味勝，尖新莫向小梅疏。"
        ],
        "title": "和吳微明疏影橫斜水清淺七詠韻  其一",
        "id": "ec698147-86e3-41de-a759-5915b9045845"
    },
    {
        "author": "李呂",
        "paragraphs": [
            "避俗淵明心會景，祇詠孤松秀冬嶺。",
            "爭識槎牙竹外枝，月上空階間金影。"
        ],
        "title": "和吳微明疏影橫斜水清淺七詠韻  其二",
        "id": "373e19b7-fde8-4d5a-b0b3-96e2b826b771"
    },
    {
        "author": "李呂",
        "paragraphs": [
            "倚竹風神不勝情，裁雲刻月鬭輕明。",
            "澄鮮祇合騷人惜，懶對紅塵肉眼橫。"
        ],
        "title": "和吳微明疏影橫斜水清淺七詠韻  其三",
        "id": "c750e299-8243-4b17-a9fb-13be921010c4"
    },
    {
        "author": "李呂",
        "paragraphs": [
            "嶺上休將貝闕誇，江頭聊比玉川家。",
            "箇中真趣誰能會，獨對回風雪陣斜。"
        ],
        "title": "和吳微明疏影橫斜水清淺七詠韻  其四",
        "id": "f30469ed-e4a1-41eb-91cf-9d81c8f80692"
    },
    {
        "author": "李呂",
        "paragraphs": [
            "碧澗潺潺暮山紫，閉關危坐心如水。",
            "窗間微見一枝橫，鼻觀得香尤可喜。"
        ],
        "title": "和吳微明疏影橫斜水清淺七詠韻  其五",
        "id": "0f1a2c52-371b-4f57-b347-66e3a5659da9"
    },
    {
        "author": "李呂",
        "paragraphs": [
            "勝賞須傾竹葉青，此花元自聖之清。",
            "翻思杜老尤躭翫，野水橫吹當酒行。"
        ],
        "title": "和吳微明疏影橫斜水清淺七詠韻  其六",
        "id": "aa8cfa41-b933-41c9-a488-a2655294fc85"
    },
    {
        "author": "李呂",
        "paragraphs": [
            "斜入茅簷如有恨，高情每頼吟題遣。",
            "要知調鼎會有時，且占寒溪照清淺。"
        ],
        "title": "和吳微明疏影橫斜水清淺七詠韻  其七",
        "id": "99cf30c0-db60-4807-acd0-627d4acc65ed"
    },
    {
        "author": "李呂",
        "paragraphs": [
            "天公作意雨垂垂，風伯顛狂散萬絲。",
            "執法若能誅首惡，更將京觀築鯨鯢。"
        ],
        "title": "秋旱",
        "id": "1b311f3e-3a83-41f6-b631-6e84bb65e57e"
    },
    {
        "author": "李呂",
        "paragraphs": [
            "漢庭得謝久縣車，松竹蕭疏護葺廬。",
            "爭奈蒼生待霖雨，未容安石愛幽居。"
        ],
        "title": "伏承伯丈人待制侍郎九重渙號三聘鼎來促裝戒道即膺爰立謹吟成送行詩五絕句繕寫拜呈  其一",
        "id": "bf05d4f6-3c2f-4f13-8de2-0e3996236d0d"
    },
    {
        "author": "李呂",
        "paragraphs": [
            "嘉謨豈但國蓍龜，舊學端爲帝者師。",
            "聖世欲收仁義效，行看平步鳳凰池。"
        ],
        "title": "伏承伯丈人待制侍郎九重渙號三聘鼎來促裝戒道即膺爰立謹吟成送行詩五絕句繕寫拜呈  其二",
        "id": "dd3f9bd3-3f31-4954-a070-3f25c9549b29"
    },
    {
        "author": "李呂",
        "paragraphs": [
            "孟子正心邪說息，昌黎首唱六經明。",
            "可憐後學多趨末，重振斯文藉主盟。"
        ],
        "title": "伏承伯丈人待制侍郎九重渙號三聘鼎來促裝戒道即膺爰立謹吟成送行詩五絕句繕寫拜呈  其三",
        "id": "4b1051a7-4951-40e1-92af-d7c2f2a861e0"
    },
    {
        "author": "李呂",
        "paragraphs": [
            "膴膴周原二百州，欲圖恢復豈難求。",
            "既煩元老爲時出，但願宣王益內修。"
        ],
        "title": "伏承伯丈人待制侍郎九重渙號三聘鼎來促裝戒道即膺爰立謹吟成送行詩五絕句繕寫拜呈  其四",
        "id": "cb1d86d0-c673-4fa6-a047-8acb45d37c51"
    },
    {
        "author": "李呂",
        "paragraphs": [
            "梅花映雪送征鞍，要伴先生耐歲寒。",
            "收拾好歸調鼎用，春來枝上已含酸。"
        ],
        "title": "伏承伯丈人待制侍郎九重渙號三聘鼎來促裝戒道即膺爰立謹吟成送行詩五絕句繕寫拜呈  其五",
        "id": "19a4b821-6644-41a5-836d-9cdeded9a9ce"
    },
    {
        "author": "李呂",
        "paragraphs": [
            "江頭片片玉梅飛，嶺路迢遥雪正迷。",
            "乘興爲誰騎馬去，不辭迎凍散雙蹄。"
        ],
        "title": "送千二十姪五首  其一",
        "id": "29d80a87-707a-4bda-b6f2-c429f087041b"
    },
    {
        "author": "李呂",
        "paragraphs": [
            "賢哉東道世崇儒，愛子尤專擇楷模。",
            "責望要須精舉業，未應道義略唐虞。"
        ],
        "title": "送千二十姪五首  其二",
        "id": "8b5aed85-7fa2-42d4-99a8-ed3bcb6db675"
    },
    {
        "author": "李呂",
        "paragraphs": [
            "紛紛世態利爲言，此道誰人識正傳。",
            "爲己爲人宜兩盡，莫教渠笑舍其田。"
        ],
        "title": "送千二十姪五首  其三",
        "id": "9395a4ad-ea33-494d-855a-07edddbc5beb"
    },
    {
        "author": "李呂",
        "paragraphs": [
            "江左風流久擅名，成章擲地作金聲。",
            "清新俊逸俱難及，若比前賢更老成。"
        ],
        "title": "送千二十姪五首  其四",
        "id": "99699104-da13-46fd-a352-ccbb1c316049"
    },
    {
        "author": "李呂",
        "paragraphs": [
            "却喜君知取友端，詩情遊戲志睎顔。",
            "更煩爲說開三逕，安得斯人數往還。"
        ],
        "title": "送千二十姪五首  其五",
        "id": "e6f4f5fb-b7d4-416e-84e3-a1a469dd8bf9"
    },
    {
        "author": "李呂",
        "paragraphs": [
            "四時迭運春復冬，莫把窮愁蹙兩峰。",
            "牢掣鼻繩休放却，鏡中已失舊時容。"
        ],
        "title": "和感懷韻",
        "id": "4657f582-df06-4c99-89da-331ad2287c48"
    },
    {
        "author": "李呂",
        "paragraphs": [
            "丈夫不作宋玉悲，珍重陶潛菊一枝。",
            "寄傲北窗緣底事，只應真趣少人知。"
        ],
        "title": "象之晚坐有感次韻",
        "id": "95174bbd-518d-4dd0-9fbc-5c37dec2493b"
    },
    {
        "author": "李呂",
        "paragraphs": [
            "一丘一壑吾臭味，真是真非孰有無。",
            "月笛煙蓑秋正好，急須歸釣渚溪魚。"
        ],
        "title": "題長灘鋪",
        "id": "390d7bc8-91bf-41f2-832f-22d50b0737d9"
    },
    {
        "author": "李呂",
        "paragraphs": [
            "常瞻南極畫圖中，壽相偏宜九節筇。",
            "珍重阿戎來寄我，慚無林下老仙風。"
        ],
        "title": "千四一姪見贈筇竹杖以詩謝之",
        "id": "f1465861-50d9-4cac-a33e-ac75e322f554"
    },
    {
        "author": "李呂",
        "paragraphs": [
            "窮耽世味不期驕，安得羹牆暫見堯。",
            "未到聞韶飽三月，且求陋巷樂簞瓢。"
        ],
        "title": "澹軒",
        "id": "8ea811b0-f11e-4323-afca-858c0b080424"
    },
    {
        "author": "李呂",
        "paragraphs": [
            "潛藩雄鎮七閩頭，親覩賢侯利澤周。",
            "不借寇恂留潁尾，却教郭伋再并州。"
        ],
        "title": "代人上建守四首  其一",
        "id": "bcafde75-ff10-4ea0-b329-ec764b959f04"
    },
    {
        "author": "李呂",
        "paragraphs": [
            "可怪鄉風最不情，生兒不舉世相仍。",
            "自從節省歸新歷，添得王民幾萬丁。"
        ],
        "title": "代人上建守四首  其二",
        "id": "40f28d8d-09f2-4e4f-a163-08e2c99b1866"
    },
    {
        "author": "李呂",
        "paragraphs": [
            "鄂渚纔來便救焚，富沙拯溺濟饑民。",
            "從容妙得調元手，好轉洪鈞拱帝宸。"
        ],
        "title": "代人上建守四首  其三",
        "id": "fe83bcbc-0d87-490f-82e7-36f09700049d"
    },
    {
        "author": "李呂",
        "paragraphs": [
            "悵懷往事我何知，作興重來觸緒非。",
            "無地可畦家十口，蕭然相對欲誰歸。"
        ],
        "title": "代人上建守四首  其四",
        "id": "f6d68de8-1fa5-45ad-aba5-3bbfd7a719e3"
    },
    {
        "author": "李呂",
        "paragraphs": [
            "嘗愛山間老喬松，棲煙宿雨盤虬龍。",
            "道人所愛偶相似，許我來此聽松風。"
        ],
        "title": "題君山愛松軒",
        "id": "c63a11a5-4715-4035-aa5a-f9698a6625b0"
    },
    {
        "author": "李呂",
        "paragraphs": [
            "義寧欲末隋鼎遷，解符西泝心悠然。",
            "沉舟甘作夷齊鬼，不與宇文同戴天。"
        ],
        "title": "辨義豐老人師傅聞疑大乾事迹",
        "id": "e2b4a743-d847-4533-b2c8-04e3b0794799"
    },
    {
        "author": "李呂",
        "paragraphs": [
            "碧玉罅中仙洞府，玻瓈無底涵煙雨。",
            "好將潤澤天下施，沾溉寧論數千畝。"
        ],
        "title": "游鉛山石井",
        "id": "60bec33e-0675-4dbd-a8b0-0d57a433f931"
    },
    {
        "author": "李呂",
        "paragraphs": [
            "鏡中已失舊時容，懶問春來白與紅。",
            "君爲花愁成獨醉，餘醅何惜命鄰翁。"
        ],
        "title": "次蕪徽明諸公韻三首  其一",
        "id": "079fd7e6-2114-4b9c-81f9-681872b342b1"
    },
    {
        "author": "李呂",
        "paragraphs": [
            "未許酴醿浪得香，殿春時出一枝芳。",
            "從他百卉隨風舞，獨立晴天試艷粧。"
        ],
        "title": "次蕪徽明諸公韻三首  其二",
        "id": "3bf13b74-70e5-454e-bfbb-f48341215177"
    },
    {
        "author": "李呂",
        "paragraphs": [
            "黄雲看即變成秋，春事餘寒得少留。",
            "此去浣花猶遠在，誰人能爲作遨頭。"
        ],
        "title": "次蕪徽明諸公韻三首  其三",
        "id": "c68a72fe-395e-40e5-b330-e01fe8a299bf"
    },
    {
        "author": "李呂",
        "paragraphs": [
            "經夕離家行百里，山椒一上一回頭。",
            "此來頗快疑陰相，寄語妻兒勿過憂。"
        ],
        "title": "過孝義亭作詩寄歸代書",
        "id": "5ee85c14-97fd-4a72-b4a7-ad5e3d279c43"
    },
    {
        "author": "李呂",
        "paragraphs": [
            "昔賢久矣埋黄土，獨有清風翳環堵。",
            "曾將一束奠生芻，今與遊人閙歌舞。"
        ],
        "title": "登徐孺子亭",
        "id": "13113818-4dec-441f-a1ff-13ef74474387"
    },
    {
        "author": "李呂",
        "paragraphs": [
            "乘興來尋老樹村，接談才祇敘寒溫。",
            "翻然掉臂凌風去，何似王猷不及門。"
        ],
        "title": "簡龔令望",
        "id": "600a87fc-3a68-4a1f-894e-b83bc1f731ec"
    },
    {
        "author": "李呂",
        "paragraphs": [
            "穿山深徑如行巷，拱道喬枝欲化龍。",
            "開闢從來年代遠，不知過盡幾人蹤。"
        ],
        "title": "南康道上",
        "id": "df263cde-5e3a-4b0d-8ba4-889d6323e0b5"
    },
    {
        "author": "李呂",
        "paragraphs": [
            "憶到旴江聞子規，五更自在勸人歸。",
            "而今俄起蓴鱸念，不爲山禽說是非。"
        ],
        "title": "復聞杜鵑",
        "id": "fbc05b37-7629-4e92-8a34-708d47e80582"
    },
    {
        "author": "李呂",
        "paragraphs": [
            "馬乳龍鬚方壓架，玉簪羅蓋漸平堤。",
            "朅來頗釋塵勞念，况有清風入枕幃。"
        ],
        "title": "宿洪氏南軒",
        "id": "dfd95568-ace5-45bf-a165-00e8b215ed12"
    },
    {
        "author": "李呂",
        "paragraphs": [
            "清風明月休論景，翠竹黄花不離禪。",
            "好箇趙州關捩子，陶潛欲辯已忘言。"
        ],
        "title": "懷烏山柏庭僧宗文",
        "id": "311a3961-80d9-43bf-8fae-16fff8548e77"
    },
    {
        "author": "李呂",
        "paragraphs": [
            "一身欲著自無處，萬事不疑心始閒。",
            "僕僕紅塵皆苦相，何時挾策過東山。"
        ],
        "title": "遣興",
        "id": "2a4b50d0-e492-44a3-b59b-411e16a2652a"
    },
    {
        "author": "李呂",
        "paragraphs": [
            "外貌休尋餖座梨，應知石裏藴瓌奇。",
            "從來善相書前史，爲識英雄未遇時。"
        ],
        "title": "贈朱少南別二首  其一",
        "id": "1344c1fb-65b6-48ac-a9fa-3f51e88558a7"
    },
    {
        "author": "李呂",
        "paragraphs": [
            "朱君精到古人趣，踏遍東南稱獨步。",
            "祇今應詔非乏材，預煩拈出棟梁具。"
        ],
        "title": "贈朱少南別二首  其二",
        "id": "74a0cefb-27bb-4bea-9cd0-df5bfca5a3d8"
    },
    {
        "author": "李呂",
        "paragraphs": [
            "誰憐甲子混泥塗，老鈍何能展壯圖。",
            "方恨此行垂橐去，辱君贈句當駢珠。"
        ],
        "title": "己亥出南康宮伯稱以詩贈行次韻三首  其一",
        "id": "646b3e5d-3d50-4eb1-b07d-c0ffa6cc8d60"
    },
    {
        "author": "李呂",
        "paragraphs": [
            "丹楓攝攝挂晨霜，笑指匡廬路許長。",
            "且喜眼中無逐臭，自然心地發清香。"
        ],
        "tags": [
            "庐山"
        ],
        "title": "己亥出南康宮伯稱以詩贈行次韻三首  其二",
        "id": "045e7b76-2e9c-436f-a146-db0a16f3834d"
    },
    {
        "author": "李呂",
        "paragraphs": [
            "君才端可用於時，努力行將徹主知。",
            "出處到頭皆分定，相期於道不須離。"
        ],
        "title": "己亥出南康宮伯稱以詩贈行次韻三首  其三",
        "id": "544d1b52-b2aa-4151-9a25-69e71e256400"
    },
    {
        "author": "李呂",
        "paragraphs": [
            "晦公詞翰妙天下，可見元無一點塵。",
            "爲問爭珠誰得者，須還趯倒浄瓶人。"
        ],
        "title": "跋晦翁遊大隠屏詩",
        "id": "64c976aa-2726-42e2-8b08-538e7a9b8e5b"
    },
    {
        "author": "李呂",
        "paragraphs": [
            "我有堅玉黝而澤，嘗從十八公處得。",
            "蘭膠麝篆積甚勞，佛帳書燈掃何益。",
            "江南務官骨已朽，潘仙久矣尋李白。",
            "誰歟獲此古膠法，持贈茅齋輕尺璧。",
            "我非其人弗忍磨，緘藏夜光侵几格。",
            "換鵝右軍肯輕示，五日京兆無人識。",
            "臨池學書水爲黑，不救晉家清談厄。",
            "風流解物遠山長，才輕未免遭刻責。",
            "神仙中人許玉斧，手持補天筆五色。",
            "效官一尉聊復爾，礨磈胸襟盡珠瓅。",
            "張顛落筆謾如雲，曹植波瀾翻逼窄。",
            "逢時騰踔不作難，定冠蓬山文字職。",
            "是物胡爲送乞君，要與銛鋒勢相敵。",
            "誅姦發潛蓋餘事，吾道豈容邪學塞。",
            "不然黄屋求正言，願染當今治安策。"
        ],
        "title": "以油煙贈許尉因賦長篇",
        "id": "801da337-bd26-4be3-b924-64cb4b7718d2"
    },
    {
        "author": "李呂",
        "paragraphs": [
            "惡草不可近，惡蟲不可逢。",
            "草有有鈎吻，入口裂其胸。",
            "蟲中有細腰，蠆尾猶銛鋒。",
            "人生涉世故，得不戒遊從。",
            "澡心三峽浪，對面九疑峰。",
            "相須濟吾事，醖釀如酒醲。",
            "一朝臨利害，暗捷同機舂。",
            "箇中本無物，薄俗誰我容。",
            "眷彼冰雪姿，氣格天所鍾。",
            "蟠根便水石，作配宜竹松。",
            "相看世味薄，清坐真意濃。",
            "今時無膠漆，安得如駏蛩。",
            "永結歲寒伴，馨香滿蒙茸。",
            "願爲管鮑友，莫繼耳餘蹤。",
            "可能闢三徑，吾亦欲携筇。"
        ],
        "title": "清友堂爲呂賓峰題",
        "id": "9bca341e-c6b8-4c46-8d40-969cd46b32a8"
    },
    {
        "author": "李呂",
        "paragraphs": [
            "凌空石磴三千丈，匝地瑶林百萬花。",
            "自有眼來方見此，直疑身已到仙家。"
        ],
        "title": "雲際嶺",
        "id": "82560112-3db9-4811-9efc-9540179ef3df"
    },
    {
        "author": "劉季裴",
        "paragraphs": [
            "正月從來號履端，那堪生日遇天官。",
            "萬尋山嶽才名重，千里江湖德量寬。",
            "菩薩像前開錦繡，老人星下爇旃檀。",
            "區區祝頌無他意，願見靈椿度歲寒。"
        ],
        "title": "壽鞏守",
        "id": "33c0b047-e59b-4df9-852b-5cbec6eb6b1c"
    },
    {
        "author": "劉季裴",
        "paragraphs": [
            "康鼎談經世少雙，一時文物動虞庠。",
            "江湖雖隔金閨籍，衣袖仍聞玉案香。",
            "墨客幾年陪畫隼，板輿平日到蘐堂。",
            "時清身健堪行樂，未見荆榛老鳳凰。"
        ],
        "title": "壽朱守",
        "id": "17538f72-348d-4faa-9aa0-627603f913bb"
    },
    {
        "author": "蹇駒",
        "paragraphs": [
            "連山橫截展一臂，爲我障斷西南夷。"
        ],
        "title": "句",
        "id": "00a168cd-4f93-401e-8b5e-ba846e984b0f"
    },
    {
        "author": "王嵎",
        "paragraphs": [
            "萬里同行一瘦筇，尋山問水有先容。",
            "更窮天姥投南路，已過台山第幾峰。",
            "從此又隨雙澗月，不妨曾聽五峰鐘。",
            "却從更好堂前望，滿眼詩材思不供。"
        ],
        "title": "登更好堂同景思少卿表丈韻",
        "id": "40cbcaf7-1aea-4f85-a87e-e32976fd91e5"
    },
    {
        "author": "羅時用",
        "paragraphs": [
            "寂寥孤館白日靜，酣睡有魔那得降。",
            "扣戶故人風動竹，齕萁羸馬浪翻江。",
            "飛殘蝙蝠燈留壁，啼盡栖鴉日到窗。",
            "堪笑浪遊成住此，一秋贏得鬢絲霜。"
        ],
        "title": "留藍溪驛",
        "id": "261347f3-61ca-4244-bc9a-12103c4ad39f"
    },
    {
        "author": "范季隨",
        "paragraphs": [
            "嬾逐兒曹載酒行，朅來蕭寺作清明。",
            "江湖萬里此身健，風雨一春今日晴。",
            "露地野花雙戲蝶，並湖煙樹獨啼鶑。",
            "挂冠神武何時見，只合深藏諱姓名。"
        ],
        "title": "南源寺",
        "id": "3e18a3f0-631c-438e-a2e1-54fe246cc6fe"
    },
    {
        "author": "胡溫彥",
        "paragraphs": [
            "南朝欲相風方上，北敵聞風骨已寒。"
        ],
        "title": "句  其一",
        "id": "5411069b-4e10-4cde-bd70-60fd04ac26e2"
    },
    {
        "author": "胡溫彥",
        "paragraphs": [
            "已聽恩波生茗椀，更看皇澤下雞竿。"
        ],
        "title": "句  其二",
        "id": "dbd4d7ea-0f24-4d70-b157-9613bef7f0a0"
    },
    {
        "author": "胡溫彥",
        "paragraphs": [
            "難甘不是唐工部，竊效猶堪豔繡鞍。"
        ],
        "title": "句  其三",
        "id": "4b277076-65a6-4dd6-b238-78e59cd83304"
    },
    {
        "author": "遇僧",
        "paragraphs": [
            "三千里地孤寒客，七十年前富貴家。",
            "泛海玉龍駕雪浪，權藏頭角混泥沙。"
        ],
        "title": "題來安縣興國寺",
        "id": "24574abd-02c3-4d2b-9c56-1740c9a4f2a6"
    },
    {
        "author": "朱昱",
        "paragraphs": [
            "蠅營狗苟祇貽羞，萬事何能著意求。",
            "自此閉門從所好，不妨高枕得無憂。",
            "經年不濯子春足，半月纔梳叔夜頭。",
            "此味肯教兒輩覺，誦書聲裏卧黄紬。"
        ],
        "title": "示江子我",
        "id": "513a6eb1-a2bf-4fbd-a6d0-d519d0f3425a"
    },
    {
        "author": "朱昱",
        "paragraphs": [
            "半世交遊無遠信，一時賓客有新知。",
            "泮宮官冷宜談妙，圜府錢流不廢詩。",
            "封水占山爲久客，合樽促席及佳時。",
            "盆山突兀清泉滿，中有三江萬里思。"
        ],
        "title": "示羅教授楚知監",
        "id": "92c9bb9c-17bb-4fbe-9cae-6817c11256e1"
    },
    {
        "author": "朱昱",
        "paragraphs": [
            "西日未收東雨來，南軒相對北窗開。",
            "茫茫移穴蟻旋磨，擾擾出簷蚊聚雷。",
            "三宿定成桑下戀，一篇聊向雨中催。",
            "忘形頼有張公子，信手圍棋到夜回。"
        ],
        "title": "示張子昭",
        "id": "0dce6785-d753-4115-b85e-03020db58c81"
    },
    {
        "author": "朱昱",
        "paragraphs": [
            "雲徹通明殿，風涵白玉樓。",
            "幽人當此夜，滿意作中秋。",
            "念念何曾問，塵塵自不收。",
            "覊懷忽冰釋，天地一虛舟。"
        ],
        "title": "中秋示潘子賤",
        "id": "aebf2c49-441a-4115-923d-6097feeae592"
    },
    {
        "author": "朱昱",
        "paragraphs": [
            "輞川遥展右丞圖，盤谷中藏李愿居。",
            "龍睡潭深飛客棹，鳳鳴枝老結吾廬。",
            "但令蠟屐去前齒，安用鴟夷託後車。",
            "西望子陵三十里，烟雲來往問何如。"
        ],
        "title": "競秀閣二首  其一",
        "id": "3601884c-8e50-46fa-a9ba-e89f23aa4ca5"
    },
    {
        "author": "朱昱",
        "paragraphs": [
            "客槎飛過小金山，畫棟參差杳靄間。",
            "隠踏鼇頭歸月府，側騎龍背出塵寰。",
            "秋生弱水烟霞冷，春至蓬壺日月閒。",
            "遥望嚴陵釣魚處，十分全似落星灣。"
        ],
        "title": "競秀閣二首  其二",
        "id": "0e90d26e-483d-4ea7-8e39-69cddd79f9e7"
    },
    {
        "author": "鄭裕",
        "paragraphs": [
            "莆之甲姓，實維大方。",
            "紫囊錦帳，閥閲膏粱。",
            "有子盈之，乃其最良。",
            "心志乎道，視之如忘。",
            "博究六藝，并包五常。",
            "東家尼父，北窗羲皇。",
            "日相討論，兼收并藏。",
            "五經在笥，一經名堂。",
            "謙以自牧，雖晦而光。",
            "實浮于名，雖抑而揚。",
            "伊昔孟氏，排墨與楊。",
            "斯文羽翼，吾道棟梁。",
            "豈特詩書，獨稱其長。",
            "諸儒之說，于孟何傷。",
            "吾子命名，既擇而詳。",
            "通而貫之，輝涵汪茫。",
            "剖破藩籬，無門無旁。",
            "默契韶頀，能宮能商。",
            "正蒙析滯，起廢鍼肓。",
            "以一知萬，名實孔彰。",
            "人知同好，絺句繪章。",
            "玄酒太羹，子獨先嘗。",
            "經術之門，驥騁康莊。",
            "典謨之文，鳳鳴朝陽。",
            "學報天子，業纘星郎。",
            "以經名家，非子誰當。"
        ],
        "title": "一經堂",
        "id": "d740b0d0-e6d4-4177-b095-f3b3858a7951"
    },
    {
        "author": "釋堅璧",
        "paragraphs": [
            "日月如彈丸，頑心似堅石。",
            "堅石不可融，彈丸易跳擲。",
            "始見踏青行，相將年又極。",
            "誰將後夜霜，換我雙鬢黑。",
            "有箇不老方，諸人識不識。"
        ],
        "title": "偈頌二十一首  其一",
        "id": "448a9ea6-3efe-4145-a542-b5192bf1d332"
    },
    {
        "author": "釋堅璧",
        "paragraphs": [
            "晷運推移，日南長至。",
            "一夜東海烏龜，吞却南山鱉鼻。"
        ],
        "title": "偈頌二十一首  其二",
        "id": "47ad9baf-0a35-43bc-9b44-8233ea4d5071"
    },
    {
        "author": "釋堅璧",
        "paragraphs": [
            "大用全提作者知，爍迦眼活電光遲。",
            "大悲院裏翻身處，臨濟甘爲小廝兒。"
        ],
        "title": "偈頌二十一首  其三",
        "id": "53b3d230-6901-4d52-900c-7ead2539c6eb"
    },
    {
        "author": "釋堅璧",
        "paragraphs": [
            "今朝六月中，嘉田雨沾足。",
            "山房冷似冰，千山擁寒玉。",
            "祖意不西來，法身無展縮。",
            "水上掛燈毬，鎮州出蘿蔔。",
            "三盞不沾脣，百味皆具足。"
        ],
        "title": "偈頌二十一首  其四",
        "id": "84b91a57-a3dd-4940-ae0b-14b13ef1cbb1"
    },
    {
        "author": "釋堅璧",
        "paragraphs": [
            "寰中獨照萬機息，壼外分權六國清。",
            "四海晏然王化裏，不須當道話昇平。"
        ],
        "title": "偈頌二十一首  其五",
        "id": "c9cf573b-58bc-4906-b73f-3a112a95d458"
    },
    {
        "author": "釋堅璧",
        "paragraphs": [
            "釋迦慳，迦葉富。",
            "欺負乎人，誇張莽鹵。",
            "五天不納到支那，塞壑填溝無避處。",
            "無避處，不遮護，汲興相逢，如塗毒鼓。",
            "直須親切一回來，莫似邯鄲學唐步。"
        ],
        "title": "偈頌二十一首  其六",
        "id": "19b1e367-36d0-4a56-9524-b29f40bf186e"
    },
    {
        "author": "釋堅璧",
        "paragraphs": [
            "玉象吞獅子，泥牛上綉鞍。",
            "御樓觀射獵，不是刈茆田。"
        ],
        "title": "偈頌二十一首  其七",
        "id": "044e21ef-c370-4121-ac0f-4bbce13b499c"
    },
    {
        "author": "釋堅璧",
        "paragraphs": [
            "仲冬嚴寒，一陽長至。",
            "佛祖有機關，俱落第二義。",
            "豈不見溈山寂子與香嚴，未免將泥土裏洗。"
        ],
        "title": "偈頌二十一首  其八",
        "id": "6d2ea957-2ea8-47f7-b228-bd7f2b2a8a4f"
    },
    {
        "author": "釋堅璧",
        "paragraphs": [
            "園林宿雨不勝清，巖谷舂撞萬杵鳴。",
            "箇裏豁開千聖眼，不閑弓矢賀昇平。"
        ],
        "title": "偈頌二十一首  其九",
        "id": "f769a209-3f4c-427d-902e-4b61dc1bbeec"
    },
    {
        "author": "釋堅璧",
        "paragraphs": [
            "皓月當空，寒江不動。",
            "萬里清光，曾非別共。",
            "蚌孕珠而無從，兔懷胎而非種。",
            "萬別千差，波騰海湧。",
            "卷舒只在一毫端，不用渾家生奉重。"
        ],
        "title": "偈頌二十一首  其一○",
        "id": "42240072-43bb-414b-8ee8-37f1c8cad836"
    },
    {
        "author": "釋堅璧",
        "paragraphs": [
            "十日梅天曉未晴，千巖俱作偃溪聲。",
            "直饒透出威音外，猶較曹山半月程。"
        ],
        "title": "偈頌二十一首  其一一",
        "id": "4bcfdaf2-1802-4444-8613-4d893425c61c"
    },
    {
        "author": "釋堅璧",
        "paragraphs": [
            "及時陽燄欲燒空，中有清凉一徑通。",
            "衆苦不來寒暑盡，鐵崑崙卧水晶宮。"
        ],
        "title": "偈頌二十一首  其一二",
        "id": "cfc5991c-d854-44a1-bcdb-d748e10a4813"
    },
    {
        "author": "釋堅璧",
        "paragraphs": [
            "空手把鋤頭，步行騎水牛。",
            "憑茲陪睿算，垂拱億千秋。"
        ],
        "title": "偈頌二十一首  其一三",
        "id": "38633fbe-0407-4fd4-b4d1-68ed90cafb95"
    },
    {
        "author": "釋堅璧",
        "paragraphs": [
            "法法不隠藏，古今常獨露。",
            "槐影轉清陰，風催巖下雨。",
            "厨庫對僧堂，燈籠挂露柱。",
            "只有一處最誵訛，半夜泥蛇吞石虎。"
        ],
        "title": "偈頌二十一首  其一四",
        "id": "88ec0666-68e7-4392-a16a-83da15c2f26e"
    },
    {
        "author": "釋堅璧",
        "paragraphs": [
            "樹凋葉落，體露金風。",
            "堯眉八字，舜目重瞳。",
            "機如掣電者，難尋蹤跡。",
            "口似磉盤者，驀地相逢。",
            "翻地揭天休作解，新羅元在海門東。"
        ],
        "title": "偈頌二十一首  其一五",
        "id": "2bfe3466-5f24-4537-bb6a-7c07356985f9"
    },
    {
        "author": "釋堅璧",
        "paragraphs": [
            "木人夜半穿靴，難尋蹤跡。",
            "石女天明不露，誰辨親疎。",
            "枯木上一點春回，古渡頭千尋寒雪。",
            "同門出入不來還憶渠，同氣相求回來劫無說。"
        ],
        "title": "偈頌二十一首  其一六",
        "id": "c25ecfa4-f6cb-4554-bac4-6581c4d5a9ad"
    },
    {
        "author": "釋堅璧",
        "paragraphs": [
            "金葉銀莖報有秋，明珠萬斛堂中收。",
            "自從一飽家田飯，不用埋頭向外求。"
        ],
        "title": "偈頌二十一首  其一七",
        "id": "e528fa57-b473-4abe-afa3-842c75e82d3f"
    },
    {
        "author": "釋堅璧",
        "paragraphs": [
            "漚澄巨浸無蹤跡，月轉層巒顯大功。",
            "剎海毫芒無欠剩，空山和月撼松風。"
        ],
        "title": "偈頌二十一首  其一八",
        "id": "74b2978c-a1e8-4eac-9829-0a8ee81200a1"
    },
    {
        "author": "釋堅璧",
        "paragraphs": [
            "陰極俄驚一線回，石人嶺上笑咍咍。",
            "摧殘枯木非枯木，今日花從冷處開。"
        ],
        "title": "偈頌二十一首  其一九",
        "id": "dca28622-ffab-41f4-9a4d-ed1aa6257652"
    },
    {
        "author": "釋堅璧",
        "paragraphs": [
            "相隨步步見還難，墨刷驊騮錦綉鞍。",
            "一夜遍行南贍部，天明依舊立江干。"
        ],
        "title": "偈頌二十一首  其二○",
        "id": "e7ca246e-ce1c-45d1-a15b-b97cd19bfa11"
    },
    {
        "author": "釋堅璧",
        "paragraphs": [
            "參禪須是鐵漢，著手心頭便判。",
            "直趣無上菩提，一切是非莫管。"
        ],
        "title": "偈頌二十一首  其二一",
        "id": "0266bb8a-85c1-433e-b80e-412f9dcf7a5a"
    },
    {
        "author": "釋堅璧",
        "paragraphs": [
            "無言可對輝天地，無理堪伸奪夜光。",
            "離相離名言語道，潑天高價不尋常。"
        ],
        "title": "仰山見東寺索珠",
        "id": "555e3c35-efb6-4769-bd34-e8d53d02e540"
    },
    {
        "author": "釋堅璧",
        "paragraphs": [
            "盡力提來不等閒，要尋知己驗來端。",
            "可憐臨水探紅尾，依舊茫茫失釣竿。"
        ],
        "title": "洞山喫果子",
        "id": "031a2d62-8ef0-4609-ad75-842f4162aec1"
    },
    {
        "author": "釋堅璧",
        "paragraphs": [
            "異國傳來種性殊，圓陀陀似蚌中珠。",
            "不□□艷照明月，自有辛香壓五湖。"
        ],
        "title": "化胡椒",
        "id": "c13c0327-f656-41ca-9a11-69850bd19435"
    },
    {
        "author": "釋堅璧",
        "paragraphs": [
            "千尋老幹無寒暑，百鍊精金有變遷。",
            "脫盡皮毛空索索，不妨重結弟兄緣。"
        ],
        "title": "送人",
        "id": "940060ca-e3de-4306-9778-4007853db1d9"
    },
    {
        "author": "釋堅璧",
        "paragraphs": [
            "埽盡法中病，生憎佛是塵。",
            "堂堂一堅密，春至百花新。"
        ],
        "title": "送堅知庫",
        "id": "30ae9f4f-81f9-4a29-9165-9254d3bc7117"
    },
    {
        "author": "釋堅璧",
        "paragraphs": [
            "洛陽橋下千尋水，象骨峰前萬疊山。",
            "一口爲渠吞却了，更無蹤跡在人間。"
        ],
        "title": "送泉州僧",
        "id": "ac01c0b4-018a-4df7-8d81-46dc9a22ccbb"
    },
    {
        "author": "釋堅璧",
        "paragraphs": [
            "六窗不著閒光景，七處休尋古佛心。",
            "放下不行凡聖路，敢將黄葉當黄金。"
        ],
        "title": "送人",
        "id": "a298147e-217a-40d1-8fac-5933978f50f3"
    },
    {
        "author": "釋堅璧",
        "paragraphs": [
            "拈却義，除却法，過現未來，不消一劄。",
            "大海波騰河四流，激湍衮衮吞三峽。",
            "須彌山王拊掌笑，江神河神俱𨁝跳。",
            "留得珊瑚對月寒，九曲明珠無孔竅。"
        ],
        "title": "義副寺求",
        "id": "b80c25d5-bbed-4c73-ac72-f030944e605f"
    },
    {
        "author": "釋堅璧",
        "paragraphs": [
            "瓶盂古澗冷相依，雲淡山寒月色微。",
            "眼底賓朋聊自足，屋頭猿鳥恰忘機。",
            "山園茶笋疎疎有，世路人情漸漸稀。",
            "不記化權前後際，卷簾移榻看斜暉。"
        ],
        "title": "山居二首  其一",
        "id": "e2352fea-fb0c-41f5-8176-df170dd4d47b"
    },
    {
        "author": "釋堅璧",
        "paragraphs": [
            "平生湖海竟何依，選得佳山賦式微。",
            "茗椀爐熏同宿學，蒲團禪板接初機。",
            "陂城水滿芹尤滑，瓦缽肩挨粥未稀。",
            "睡起烏藤清興在，不知老木掛殘暉。"
        ],
        "title": "山居二首  其二",
        "id": "26050167-c9b1-43f6-b792-7d19a0c92ec1"
    },
    {
        "author": "釋堅璧",
        "paragraphs": [
            "三回九度，見神見鬼。",
            "德山一棒，痛徹骨髓。",
            "敲老觀門，潑瓦官水。",
            "而今冷坐眼麻眉，錯認東瓜作碓觜。"
        ],
        "title": "贊真覺",
        "id": "457638f7-9645-40a6-967c-e7ee92dc02f0"
    },
    {
        "author": "釋堅璧",
        "paragraphs": [
            "風蕭蕭，天空四壁。",
            "雨疎疎，巖花狼藉。",
            "乾剝剝，白浪滔天。",
            "寂寥寥，徧界荆棘。",
            "漾在栖雲草莽中，堪嗟大地無人識。"
        ],
        "title": "贊卿老真",
        "id": "b6671797-0b5e-452f-8edd-d3892c3aa463"
    },
    {
        "author": "釋堅璧",
        "paragraphs": [
            "三際斷，一亙空。",
            "轉不轉，功不功。",
            "迢迢物外像，矯矯巖間松。",
            "密密處不堪親近，荒林裏得意相逢。"
        ],
        "title": "自贊三首  其一",
        "id": "608a4920-49d8-4b5d-90c0-e110b8cca0c3"
    },
    {
        "author": "釋堅璧",
        "paragraphs": [
            "癡不自揆，老不知休。",
            "提真覺雀觜杖，用曹山死貓頭。",
            "乾剝剝，冷湫湫。",
            "炙地熏天無氣息，拋沙撒土覓冤讐。"
        ],
        "title": "自贊三首  其二",
        "id": "62183131-2a7f-43ae-aba5-a290e6576285"
    },
    {
        "author": "釋堅璧",
        "paragraphs": [
            "喻指喻馬，何勞真假。",
            "說性說心，轉見病深。",
            "靈山拈花，不曾動著。",
            "少林冷坐，徒自沈吟。",
            "良工欲寫莫可寫，汝曹敬之隔千林。",
            "山陰陰，水沈沈。",
            "蒼苔雪徑冷不徹，花鳥夕陽閒古今。",
            "真兮真兮，胡得而臨。"
        ],
        "title": "自贊三首  其三",
        "id": "f0b56745-3f85-454d-812f-6dbdc59d93c7"
    },
    {
        "author": "王端朝",
        "paragraphs": [
            "嗟彼戰國秋，風俗日以漓。",
            "卓哉史氏女，粲粲蘭蕙姿。",
            "守貞奉慈母，克盡烏鳥私。",
            "業貧不辭苦，擊漂臨清漪。",
            "適爾遇丈夫，失路良可悲。",
            "惻然爲發筥，振彼窮途饑。",
            "振窮乃所愿，越禮非所宜。",
            "滅口葬魚腹，此心天地知。",
            "丈夫既得志，雪恥鞭平屍。",
            "念此一日恩，仗節遠來茲。",
            "百金報無地，立馬空嗟咨。",
            "俛仰易陳跡，屈指萬古期。",
            "誰招地下魂，惟遺道旁碑。",
            "雄辭吐激烈，粲若星貝垂。",
            "吾生後謫仙，況乃駑鈍資。",
            "捧心學西子，取笑將奚爲。",
            "留題表貞義，庶幾薄俗移。"
        ],
        "title": "金瀨弔貞女",
        "id": "d211c059-cb8d-4349-8985-8f5db3dbc468"
    },
    {
        "author": "翁蒙之",
        "paragraphs": [
            "高閣登臨佛國春，逍遥聊復話前因。",
            "老來白業漸欲近，興到青山相與新。",
            "擾擾簿書拋舊夢，迢迢鐘磬著閑身。",
            "笑他車馬臨官道，不及朝耕暮讀人。"
        ],
        "title": "華勝寺題壁",
        "id": "124e3110-510f-4832-a6d7-752f6ef75279"
    },
    {
        "author": "李流謙",
        "paragraphs": [
            "水火氣類感，草木臭味親。",
            "君看金石交，分篤均天倫。",
            "朅來東川游，結友輕雷陳。",
            "諸君盡豪俊，著我漫浪身。",
            "酒斟約無算，詩妙各有神。",
            "人事不可知，變態生逡巡。",
            "一代韓荆州，大木卧龍鱗。",
            "客禽失危巢，翩翩傍叢榛。",
            "斗升何細碎，朱絲恐生塵。",
            "知己淚再滴，離羣恨方新。",
            "去茲勝社難，胸腹傷人神。",
            "臨岐欲何語，一味唯酸辛。",
            "歲晚念裘褐，幸勿忘騷人。"
        ],
        "title": "贈別",
        "id": "5182c63d-f5ba-4cf8-9244-2cc31f1c7fa1"
    },
    {
        "author": "李流謙",
        "paragraphs": [
            "平生願識韓，一見屣履迎。",
            "自揣何所持，徒有汗背驚。",
            "下士公盛德，事賢我真情。",
            "西南大幕府，控制七十城。",
            "自公歸奏功，泰階夜光明。",
            "上前論賓客，豈但丞冰衡。",
            "况公天人學，根本敬與誠。",
            "么麽見事功，萬物待生成。",
            "三月漲桃花，鏡面江流平。",
            "若爲化檣烏，親送帆檝行。",
            "臨風嘿悽然，一紙聊寄聲。",
            "上有字加餐，意重千金輕。",
            "勿言暫暌闊，四海如弟兄。"
        ],
        "title": "送羅制參",
        "id": "83f05007-3d7f-4b09-a4b7-f7503ee86392"
    },
    {
        "author": "李流謙",
        "paragraphs": [
            "桂椒發芳辛，水泉佐澄潔。",
            "風味可人哉，醖藉固佳客。",
            "清非伯夷隘，和異柳惠褻。",
            "壺子與俱來，表裏清徹骨。",
            "素魄吸沆瀣，枯腸濯埃𡏖。",
            "東家欲毋我，漆園强齊物。",
            "物我儻未融，平地森劍㦸。",
            "非秦亦非越，有國名建德。",
            "恬流不須航，坦逕無轍迹。",
            "笑渠秉周禮，况復用蕭律。",
            "聚糧適千里，叱馭履九折。",
            "勸君反爾轅，神尻徐而疾。",
            "伯倫駕予車，元亮脂我轄。",
            "胚渾未兆前，羲軒乃叔末。"
        ],
        "title": "戲貽秋泉子",
        "id": "226fbb03-c515-408e-9dab-8af2ee61daae"
    },
    {
        "author": "李流謙",
        "paragraphs": [
            "苦熱日念秋，秋至轉多病。",
            "枯藤不得力，小室同械禁。",
            "形骸老翁然，但未雪繞鬢。",
            "秋山疊翠嶂，秋月掛冰鏡。",
            "朝躋閑屐齒，夜語閣麈柄。",
            "妻孥生悵望，煮藥勸屢進。",
            "故人尚記存，折簡時一問。",
            "年來識真妄，水月空萬境。",
            "鬭蟻非實響，杯蛇亦幻影。",
            "誰于炯炯中，屑金作塵眚。",
            "酒盞行欲謝，雲窗豈復近。",
            "唯有妙蓮華，勝味方雋永。",
            "誰來炷爐熏，佩子法王印。"
        ],
        "title": "病中作此",
        "id": "57beb02f-ab71-439b-8c95-47a0656b18eb"
    },
    {
        "author": "李流謙",
        "paragraphs": [
            "悠悠感愁運，肅肅勵素節。",
            "蟾華度疎櫺，蘭吹出叢薄。",
            "幽蟲泣煙莎，微螢映露葉。",
            "百哀攻予衷，感此重忉怛。",
            "庭闈餘斑衣，荒壠已白骨。",
            "苟生尚何聊，從死恐亡益。",
            "鞠凶天未悔，風急鴈序拆。",
            "女須冰玉質，眼看沒荒域。",
            "山鬼不足鄰，何年反爾魄。",
            "危腸盡一哭，六月霜凜烈。",
            "自從奪所怙，殘魂慨零落。",
            "虛弦已折翮，况此百中鏑。",
            "人生寄一世，常苦不滿百。",
            "血氣如微流，豈禁沸鼎涸。",
            "隠憂誰復訴，任理寬萬一。",
            "貝葉了諸妄，一真無悅戚。",
            "香火有昔緣，從茲事朝夕。"
        ],
        "title": "秋懷",
        "id": "25623d10-413c-4b8c-a360-d4eec20de96c"
    },
    {
        "author": "李流謙",
        "paragraphs": [
            "性懶如嵇康，不沐已三歲。",
            "蟣虱擅封域，汙垢爲之地。",
            "譬之大諸侯，父死輒子繼。",
            "納汙固云久，用鉞豈得已。",
            "朝來湯沐具，縞素雪危涕。",
            "决河卷塵泥，崩風刮氛翳。",
            "弛擔坐茂樹，未足當快意。",
            "晚日瀝餘潤，寸櫛導積氣。",
            "蓬根入風露，浮爽到肝肺。",
            "却憂見斑毛，引鏡不敢對。",
            "彈冠一趺坐，茹連豈吾事。",
            "置之勿復道，我醉欲眠爾。"
        ],
        "title": "浴罷",
        "id": "f113f038-30df-4cac-a57b-07af5c4ede57"
    },
    {
        "author": "李流謙",
        "paragraphs": [
            "璇題朝曦麗，椒殿春風香。",
            "带日羨寒鴉，灑鹽引癡羊。",
            "那知韶葩妍，有此秋節剛。",
            "千金非我愛，所重在行藏。",
            "奮然斬畫史，低頭笑君王。",
            "呈身由諂壬，百態恐不當。",
            "照影見冠佩，豈不羞帷房。",
            "自從到北庭，幾閲紫塞霜。",
            "年年鴻鴈歸，不寄一字將。",
            "却悲降將軍，高臺望故鄉。",
            "至今青塚上，沙草不肯黄。",
            "吾觀嬌色兒，睥睨此濫觴。",
            "孽閹擅國辟，天地爲低昂。",
            "眼前殺師傅，但有涕淋浪。",
            "區區一女子，去留係毫芒。",
            "我行桃李村，高髻餘舊粧。",
            "負薪行汲泉，不願同康莊。",
            "爲計盍不爾，乃以美自戕。",
            "初心豈其然，薄命遭彼狂。",
            "離騷照白日，至今祖文章。",
            "婉孌古稱士，後先出寒鄉。",
            "遺刻共想像，再歌重慨慷。"
        ],
        "title": "鄴守以石刻屈平昭君像見惠因思大夫之忠貫白日而凌秋霜在所不論而昭君以傾國之豔擅天下之色乃不肯自同衆姬貨畫師以求媚此尤爲可感者爲賦此篇",
        "id": "9c12a428-bd1b-4ede-afd5-b1f0beb2fc9f"
    },
    {
        "author": "李流謙",
        "paragraphs": [
            "畏熱客不來，習懶我倦出。",
            "愛閑閑不徹，一日如兩日。",
            "晚風生微凉，佳月挂西壁。",
            "誰爲無事人，共此可憐夕。"
        ],
        "title": "即事",
        "id": "6be5c811-1406-490b-a9c4-577fafdd4687"
    },
    {
        "author": "李流謙",
        "paragraphs": [
            "傾江釀斗秫，未啻俗之醨。",
            "向來故疎慵，重此百憂罹。",
            "杜門不復出，出亦將從誰。",
            "山氓過予言，刈樵得雛麑。",
            "適我藪澤念，亟買不論貲。",
            "斷乳無幾日，疎毳未傅皮。",
            "檻牢異林壑，恐作南冠纍。",
            "解縛非予靳，弱質叵自持。",
            "罦羅竹節稠，失脚悔可追。",
            "泠泠溪流甘，蔚蔚庭草肥。",
            "人生一飽耳，八荒吾庭幃。",
            "我自不亂羣，爾能忘土思。",
            "馴狎不違性，長大儻有期。",
            "充庖斷勿憂，巾車薄勞之。",
            "南山與北澗，伴我歌紫芝。",
            "張陳慨中畫，管鮑謬己知。",
            "新交不更添，歲寒端自茲。"
        ],
        "title": "得小麑因戲作",
        "id": "65d18a9e-5796-42e5-bd21-17184e885f10"
    },
    {
        "author": "李流謙",
        "paragraphs": [
            "清秋無所爲，遇酒時一醉。",
            "醉則遺形骸，兀然外天地。",
            "塵世多得失，古事有興廢。",
            "更復不快飲，徒爲亂人意。",
            "屈原貴獨醒，賈誼每流涕。",
            "二子竟中夭，惜哉且自棄。",
            "蒼苔晚雨濕，紅葉北風厲。",
            "樂鄉聊可謀，悲秋豈吾志。"
        ],
        "title": "數醉",
        "id": "b92ed724-1808-4da8-a1de-6edc762688ef"
    },
    {
        "author": "李流謙",
        "paragraphs": [
            "稟生拙以疎，俯仰人事勞。",
            "煩疾乘秋至，幽憂安能逃。",
            "閉閤無餘欣，西風晚蕭騷。",
            "乃悟揚子居，未曾損一毛。",
            "流光背人馳，歲暮不自聊。",
            "安得七發賢，相從觀海濤。"
        ],
        "title": "病中",
        "id": "c302db2f-8161-431b-975a-28fed8f8ba4c"
    },
    {
        "author": "李流謙",
        "paragraphs": [
            "巖巖千丈松，大厦不收拾。",
            "已作澗壑卧，更困螻蟻穴。",
            "天果無意哉，問龜龜不食。",
            "悲歌氣填膺，白虹爲貫日。",
            "向來亡公子，後日九州伯。",
            "奈何蕞爾曹，乃敢觀裸浴。",
            "士窮有如此，於君更心惻。",
            "平生治國手，僅脫在陳厄。",
            "三彭捃細故，二豎侮明德。",
            "聞之投袂起，此士豈易得。",
            "可無不貲藥，粉珠屑白玉。",
            "奮髯呵不祥，有神嘿操㦸。",
            "欻然蛙腹裂，還我蒼玉璧。",
            "一尊欲壽君，悵念風雨隔。",
            "平吳固奇烈，更謹盤水執。",
            "君身則千金，斯文但一髮。",
            "勉矣加餐飯，吾道係損益。"
        ],
        "title": "黄思忠病起作此寄之",
        "id": "1595430f-5e4c-4913-940a-f378b513326a"
    },
    {
        "author": "李流謙",
        "paragraphs": [
            "骨肉纏恩愛，友朋綴情義。",
            "於君若兼之，何生結此契。",
            "朅來東川游，咫尺桃李縣。",
            "引車意甚决，牽衣事輒挽。",
            "我如空中雲，隨風出巖岫。",
            "又如波上舟，東西聽水手。",
            "有心不能酬，富貴那可必。",
            "富貴吾不願，此見未宜失。",
            "裁詩說相思，過鴈或堪託。",
            "鴈能見君子，嗟予鴈不若。"
        ],
        "title": "予游潼川將訪魏城令君李仲明而不果作此寄之",
        "id": "2dc4cf68-14a0-4ef2-be3e-f4d10a5403d6"
    },
    {
        "author": "李流謙",
        "paragraphs": [
            "臺君少年時，盛氣不可蓋。",
            "冀北駒墮地，過都如歷塊。",
            "未說兩石弓，談詩亦堅對。",
            "十年憂患繞，玄螭伏淺瀨。",
            "寶劍夜韜光，蒼鷹秋折翅。",
            "飄風詎終朝，否極理則泰。",
            "秋高氣益肅，匹馬指絕塞。",
            "酒闌奮袂起，曉色風雨晦。",
            "關頭飛將軍，久矣側席待。",
            "解鞍握手語，意合琥珀芥。",
            "去去未可知，建侯萬里外。",
            "兩耳熟高名，邇方揖英槩。",
            "頗知倜儻士，別意殊憒憒。",
            "贈行敢他言，忠義福所介。"
        ],
        "title": "送臺石甫出關",
        "id": "50bbf54f-85a1-4d1e-86d8-4b75c1775aed"
    },
    {
        "author": "李流謙",
        "paragraphs": [
            "世故翻巨浪，是身如孤舟。",
            "黑風半夜來，掀簸卒未休。",
            "誰能洶涌間，輕飛逐浮鷗。",
            "稽首大導師，覺海名善泅。",
            "請下一轉語，爲度歷劫憂。",
            "師笑了無言，此問難爾酬。",
            "未可檝迎汝，子歸當內求。",
            "堅忍作維纜，巨防截橫流。",
            "中有不動者，東西聽漂浮。",
            "師今念故山，翩然去難留。",
            "相送城東隅，黄葉堆別愁。",
            "歸來閉閣坐，念念期自修。",
            "精進儻不懈，針芥或有投。",
            "西風白蓮開，束包隨勝游。"
        ],
        "title": "送覺華巖歸中巖",
        "id": "f455ede3-8b56-4e6d-aa1a-72ca36b60946"
    },
    {
        "author": "李流謙",
        "paragraphs": [
            "春從沙際生，白石映淺瀨。",
            "一舟何自橫，玄寄倏與會。",
            "今日是何朝，亦恐魚鳥怪。",
            "曉暾破宿雨，換歲無此快。",
            "柁工貌閑暇，一篙有三昧。",
            "夷猶我無心，上下聽汝輩。",
            "斷崖舂濤波，千古意不改。",
            "中流浸玻璃，綠浄吾苦愛。",
            "林深故疎密，山遠自明晦。",
            "隔江見人家，短籬護畦菜。",
            "蓑笠弄晚色，真樂在牛背。",
            "稍能薄輸征，武陵豈天外。",
            "吾曹二三子，勿作碌碌待。",
            "濤戎嘆山河，塵凡累纓佩。",
            "人生富貴哉，固有一事大。"
        ],
        "title": "元日泛舟分韻得大字",
        "id": "3bd6404b-019b-43ad-a96a-af799f4de60d"
    },
    {
        "author": "李流謙",
        "paragraphs": [
            "苦雨連日夜，佳月遭薄蝕。",
            "晚風散積靄，水天忽改碧。",
            "江臯放幽步，露下襟袂濕。",
            "劃然湖海興，如驥不受勒。",
            "扁舟繫枯柳，漁子眠已熟。",
            "喚起勿作難，解纜破秋色。",
            "移我坐空曠，四顧竦毛骨。",
            "山空木葉脫，岸斷石脚出。",
            "舍舟訪鄰叟，醉卧不納客。",
            "何必見安道，意行無適莫。",
            "書生亦底事，忍凍犯蛟窟。",
            "可憐窮事業，坐恐清景失。",
            "歸來定何得，索酒更深酌。",
            "上士不言喻，下士笑局局。",
            "太白下羌江，蘇仙遊赤壁。",
            "風流共一時，作詩記今夕。"
        ],
        "title": "月夜泛舟",
        "id": "37c82335-3dd4-4b82-a350-af2965859f6c"
    },
    {
        "author": "李流謙",
        "paragraphs": [
            "勝地憶屢到，變革非昔年。",
            "律居掃積陋，禪房侈舊觀。",
            "老衲不可見，遺事故老傳。",
            "使君擅一壑，憑愚妄自賢。",
            "定心初不摇，蚊虻卒飛前。",
            "赫然漲蛙腹，欲以火燎天。",
            "一笠渡清波，絕壁守兩斑。",
            "游戲出小異，褫駭飛殘魂。",
            "慢敬汝則勞，道力屹如山。",
            "一笑置勿問，爐薰裊輕煙。",
            "洗盞酌石溜，吻頰冰雪寒。",
            "却憶飛泉句，泫然思老仙。"
        ],
        "title": "東巖施頭陀所隠也頭陀唐人初居郡之奉聖寺太守獨孤見之頭陀不加敬獨孤怒既去遣吏捕之頭陀以笠涉江至此山吏隨焉頭陀隠巖間兩虎守之吏駭退即其地爲院昔律今禪予昔侍親守簡數來游再到賦此詩",
        "id": "4750ee1a-2406-4ccb-9f8e-ae2598c77342"
    },
    {
        "author": "李流謙",
        "paragraphs": [
            "巾冠墮城府，桔槔無休時。",
            "胸脾貯黄埃，非復林壑姿。",
            "涎流方外勝，秦人望軒羲。",
            "萬金買閑日，駕言一紓眉。",
            "冒踏衆俊塲，更從百代師。",
            "食魚得河魴，熊蹯佐其滋。",
            "靉靉煙雨村，霜條出冰蕤。",
            "烏鵲噪寒暝，玉立山差差。",
            "置樽扶疎下，壽幹虬蛟馳。",
            "落蘂不動塵，初無犀駭雞。",
            "深酌起自勸，非族不在斯。",
            "公行對宣溫，雲霧生攀躋。",
            "能來玩墟落，匹馬却蓋麾。",
            "蟠胸萬螮蝀，區寰眇毫絲。",
            "以茲接羣動，白羽坐指揮。",
            "笑彼豢外者，組紱爲之鞿。",
            "他年駟馬還，梅花當十圍。",
            "記此黄公壚，下車挽客衣。",
            "未覺邈山河，一醉固大奇。"
        ],
        "title": "從馮黎州飲梅林以山谷舊時愛酒陶彭澤今日梅花樹下僧分韻賦詩得時字",
        "id": "01047285-a89b-41b8-813b-4948d1d18dec"
    },
    {
        "author": "李流謙",
        "paragraphs": [
            "賜履聖賢地，專征翰墨塲。",
            "藜然本非照，昏幽自蒙光。",
            "醍醐有真液，薝蔔無別香。",
            "座當百尺樓，餘子但廡廊。",
            "譽毀不可劫，造物能雌黄。",
            "簡編熟古人，見公蓋未嘗。",
            "彭黥非韓敵，或可噪其旁。",
            "公有八紘罝，就獵庸何傷。"
        ],
        "title": "用山谷上東坡韻與馮黎州  其一",
        "id": "54ff1ac2-b85c-42be-ac37-5c5b40efa8bc"
    },
    {
        "author": "李流謙",
        "paragraphs": [
            "鼓鏞作宮庭，缶盎不能聲。",
            "僊圓起瀕死，乃欲進豨苓。",
            "淫書有痼疾，展卷自弱齡。",
            "俗學或攘之，正憂荆棘生。",
            "孔顔共一世，餘事不芥蔕。",
            "跪求直指處，遂了不朽計。",
            "自今面其真，向來獨喜似。"
        ],
        "title": "用山谷上東坡韻與馮黎州  其二",
        "id": "8c7d0428-2b9d-4a06-9f43-ff7af155e421"
    },
    {
        "author": "李流謙",
        "paragraphs": [
            "萬里對明光，真實一字字。",
            "九陛元不隔，是亦父子爾。",
            "我讀公車牘，再拜甚歡喜。",
            "玉色近昕夕，王度日完粹。",
            "再析山中符，可以覘胸次。",
            "道行國無小，意甘食則旨。",
            "平生熟窺覘，步步聖賢地。",
            "造物寶其人，華皓表斯世。",
            "從軍落窮塞，愁破覿清峙。",
            "蝸廬僅纏軀，鼓鐘日在耳。",
            "何以充淹留，白日不可繫。",
            "長年慕道德，師友別匪易。",
            "躑躅南城隅，竚立渺無涘。",
            "不見兩朱輪，但見嘉陵水。"
        ],
        "title": "送孫隆州",
        "id": "cda696fb-9569-42e3-8c5d-b7ba9683b66a"
    },
    {
        "author": "李流謙",
        "paragraphs": [
            "疏茅裂萬戶，百戰未易得。",
            "一識荆州面，不作半錢直。",
            "朝曦明生東，夜斗光炯北。",
            "皎皎羣目用，餘影到盆隙。",
            "共在一世間，能無一世傑。",
            "要渠兩眼青，洞此寸心赤。",
            "使君絕不凡，白璧生徑尺。",
            "龔黄漢循吏，阮謝晉人物。",
            "稍稽一節趨，戯從五府辟。",
            "端知付兩轓，乃用倡九牧。",
            "春風長桑柘，豚犢飽柵櫪。",
            "遺秉利寡婦，負戴無斑白。",
            "靈河貫中國，寸地沾滴瀝。",
            "三公乃故事，企踵榮晝接。",
            "慕用吾已夙，願見憂不亟。",
            "聊欲寫我心，敢幸康而色。",
            "賓庖月照俎，談閣風滿席。",
            "秋霜濕征衣，行李驚遽迫。",
            "戀軒寄悲嘯，孤恨繞華㦸。",
            "權輿置身地，大冶天地窄。",
            "相馬不相肉，剖玉莫剖石。",
            "狗盜何足言，囊錐有奇客。"
        ],
        "title": "上費邛州",
        "id": "cd963e22-ef39-4467-b28a-9e7d6486a13a"
    },
    {
        "author": "李流謙",
        "paragraphs": [
            "內寇非陰陽，窮愁因緣之。",
            "堅壘自却走，不藥亦不龜。",
            "夫子樂唐虞，短褐蔭茅茨。",
            "塵不上几闥，何物作伺窺。",
            "或丐愈風檄，豈邀遣瘧詩。",
            "朝來就清爽，梳髮修竹墀。",
            "買酒約相過，勝地相扶携。",
            "人生踰四十，浸與衰苶期。",
            "君壯尚俘劫，我怯重嗟咨。",
            "問丹勾漏迂，訪道弱水疲。",
            "綿綿抱谷神，閉門有餘師。",
            "鶴病無死骨，松瘦有老枝。"
        ],
        "title": "馬德駿微恙既平作此勞之",
        "id": "8002ded5-c9d5-444b-9c06-a6aba1975c2b"
    },
    {
        "author": "李流謙",
        "paragraphs": [
            "積雨泥斷道，扶筇將何之。",
            "愁蹲寡情味，竄壁如蠅癡。",
            "朝暾惠新晴，僊風起衰萎。",
            "振衣欲有詣，扣扉適相期。",
            "百步得精廬，一丈清泠池。",
            "老木圍蕭森，回風影差差。",
            "向來赫然者，挾冰誦昔非。",
            "晤言意能消，真適神不疲。",
            "鱗游鳥空翔，趣舍各不知。",
            "我閑苦枵餒，吏奪君嗟咨。",
            "拙巧自殊用，靜躁亦異宜。",
            "能來共幽曠，合處或在斯。",
            "夜光栖重囦，草木生光輝。",
            "抵鵲者誰子，而况彈病鴟。",
            "我有飛霞裾，雲旗駕靈螭。",
            "舉頭叫閶闔，九萬風反低。",
            "敬以贈美人，嘉惠無時衰。"
        ],
        "title": "同游公玉伯氏季氏遊水陸院濯纓閣以清斯濯纓分韻賦詩得斯字",
        "id": "b5b8ecf4-d82d-4a68-9205-06e02fc6e87b"
    },
    {
        "author": "李流謙",
        "paragraphs": [
            "百爲自叢拏，至理在綿眇。",
            "刀硎閟新穎，鏡像蓄遺照。",
            "吾心又不然，一士欲矯矯。",
            "目送雲端禽，舉觴可以了。"
        ],
        "title": "送劉文潛司業江西漕二首  其一",
        "id": "f044448a-96ab-438c-9ca5-eb863fe05e2f"
    },
    {
        "author": "李流謙",
        "paragraphs": [
            "始作想澄清，歊暑不敢毒。",
            "以茲壽慈母，吾鼎愧半菽。",
            "恨我如宛童，失此百圍木。",
            "豁然心光動，千里尚相燭。"
        ],
        "title": "送劉文潛司業江西漕二首  其二",
        "id": "64668002-47d0-4f2b-a017-ee60fb71e875"
    },
    {
        "author": "李流謙",
        "paragraphs": [
            "誰澆無邊春，釀成此天色。",
            "文章祇引睡，茗椀不著力。",
            "雖無田父邀，欲到野人宅。",
            "日萼鬭深妍，風條舞柔碧。",
            "數峯極藴藉，未到輒目逆。",
            "人心有同然，一樣寄岑寂。",
            "茅茨破不補，吾意嘿有適。",
            "置樽小軒戶，雲氣手闔闢。",
            "蒼蒼萬檀欒，晚吹自蕭瑟。",
            "穿荒取微逕，便曠從短策。",
            "忽與幽興會，照我兩尺璧。",
            "白虹潤山木，取友固多益。",
            "談深近迂怪，理奧煩探索。",
            "鯨杯不足吞，馬肝無用食。",
            "玉虬蟠蜿蜒，萬鱗寒縮澀。",
            "餞春春未闌，尚及三之一。"
        ],
        "title": "清明日同宋才夫王子友游秦氏園分韻得一字",
        "id": "5bb7ce2b-04a1-473a-bde2-b12e466a62d8"
    },
    {
        "author": "李流謙",
        "paragraphs": [
            "衝暑去何之，城南水竹園。",
            "發篋得祕畫，筆老不見痕。",
            "作者非俗士，噞喁不能名。",
            "王郎眼如月，指點見本根。",
            "解衣而盤礴，主人固可人。",
            "虛齋坐修竹，一面當暑煩。",
            "斜陽送暮色，無數烏鳥喧。",
            "漠漠芳樹暗，涓涓流水渾。",
            "星斗掛簷端，餘影到清樽。",
            "行觴令不虐，捉麈語不繁。",
            "不知聊爾耳，佳處正難言。"
        ],
        "title": "觀畫文氏園小酌而歸",
        "id": "cd53b868-547b-4f9b-bb0a-f3aa4fd69617"
    },
    {
        "author": "李流謙",
        "paragraphs": [
            "我思在何許，却立望高丘。",
            "手持金錯刀，美人不可求。",
            "此意恐蹉跎，悵然生百憂。",
            "嘉魚樂循渚，潑潑不受鈎。",
            "燥濕各天性，萬生難其儔。",
            "喬木懷故家，日星藻皇猷。",
            "吾欲徵文獻，庶以充淹留。",
            "鼓鐘侑大烹，其樂有此不。",
            "江黄預壇坫，齋明盛陽秋。",
            "義合在一朝，如新嗤白頭。"
        ],
        "title": "劉林夫以諸公送行詩軸見示作此",
        "id": "a488e54c-362a-4cab-8ded-7d0fa6e45045"
    },
    {
        "author": "李流謙",
        "paragraphs": [
            "倚門抹青紅，過者必反顧。",
            "風雨不足憑，零落汙黄土。",
            "斯文有正色，神指亦難數。",
            "兩漢僅自支，崔蔡已衰暮。",
            "老龍破風雷，一躍空萬古。",
            "賈胡貧失真，而况逢其富。",
            "堅車行大逵，往往初必忤。",
            "要知論賢愚，豈在遇不遇。"
        ],
        "title": "和林夫讀老泉先生上歐陽公書韻",
        "id": "b7f064cc-307d-4b57-bb5d-82ea69de4722"
    },
    {
        "author": "李流謙",
        "paragraphs": [
            "嚴生起寒瀨，至今漁釣尊。",
            "董賢尉三公，冕黻蒙垢塵。",
            "榮瘁視所挾，誰以通塞論。",
            "吾宗老筆墨，健力河漢翻。",
            "蛟蜃著甕盎，鬰律氣屢吞。",
            "顯名在操踐，一尉衡宰輕。",
            "幽求在朝邑，碌碌羣兒奔。",
            "一朝定大策，談笑搴翳氛。",
            "書生喜高論，我言布帛溫。",
            "別語不多吐，春波銷客魂。"
        ],
        "title": "送李德明解綿竹尉",
        "id": "2f8eb6da-d6b1-44fa-bfb1-4f907910c86d"
    },
    {
        "author": "李流謙",
        "paragraphs": [
            "學海不可窮，一葦子利涉。",
            "宦海海更深，破浪初鼓檝。",
            "波濤惡氣勢，鼉蜃毒吻頰。",
            "帆檣託忠信，維纜倚定力。",
            "晏然袵席坐，扣舷歌傲兀。",
            "是中有神仙，樓觀琢白璧。",
            "羣仙謁帝罷，霞佩粲成列。",
            "行矣從之游，贈子兩黄鵠。"
        ],
        "title": "送楊文起尉溫江",
        "id": "355ea54e-f9b6-437b-a827-036154e29366"
    },
    {
        "author": "李流謙",
        "paragraphs": [
            "火雲忽改色，大雨卷地來。",
            "淝水萬貔貅，一戰山嶽摧。",
            "須臾天宇霽，刮掃無纖埃。",
            "佳月流清輝，瓊瑶碎六街。",
            "薄泥阻微步，庭除重徘徊。",
            "清坐對石友，晤語修竹齋。",
            "惜無名酒耳，孤詠暢沖懷。"
        ],
        "title": "六月十四日大雨少頃月如晝",
        "id": "468a4fa8-d1b1-4fc0-8f95-c61476e73b17"
    },
    {
        "author": "李流謙",
        "paragraphs": [
            "已作來遲遲，又爲去猝猝。",
            "奪我佳友生，悵念鬢毛白。",
            "投閑如我宜，君則任繁劇。",
            "臺府有聞知，使子固選擇。",
            "子男古所尊，而此萬家邑。",
            "郵筒即詩筒，簿書有閑日。",
            "迎門爛桃李，畫餠不可食。",
            "况欲分其餘，豈捄饞吻濕。",
            "留爲別後哂，聊用破孤寂。",
            "數期還魯疆，指日返趙璧。"
        ],
        "title": "送宣孺攝邑古郫",
        "id": "095962e6-77ba-49e4-bc26-0787aae710f1"
    },
    {
        "author": "李流謙",
        "paragraphs": [
            "陋哉紈綺習，染人甚脂膏。",
            "傾五湖三江，未易濯穢臊。",
            "冰霜竹林游，糞土戎與濤。",
            "富貴比貧賤，所去寧一毛。",
            "公家全盛時，束带轄百寮。",
            "朱輪照華欀，龜紫映翠貂。",
            "綠幘走童奴，清彈沸娥媌。",
            "連牀不同夢，君乎吾願交。",
            "一覘鸞鶴姿，頗疑出衡茅。",
            "神駒足萬里，威鳳心九臯。",
            "夜窗四壁空，抱卷燈屢挑。",
            "往往出妙語，遺音叶咸韶。",
            "於此定不凡，舉步即扶摇。",
            "朅來署紙尾，丞哉嘆徒勞。",
            "官事竟何如，亦似是馬曹。",
            "置之勿復問，朝爽西山高。",
            "北風送征驂，擾我心鬰陶。",
            "判此別袂難，愧彼漆與膠。",
            "君去千仞岡，我歸一枝巢。",
            "升沉何必恨，書來慰蕭條。"
        ],
        "title": "送宇文德濟解綿竹丞",
        "id": "302b9f1b-9b22-46ca-ab65-61fca2e0a158"
    },
    {
        "author": "李流謙",
        "paragraphs": [
            "一馬如坎蛙，爬沙鈍無比。",
            "長繩掣欲斷，大箠折三四。",
            "郵亭只數尺，對面不能至。",
            "我聞穆天子，八駿日千里。",
            "邀汝託後車，笑云勿相戲。"
        ],
        "title": "從人借馬鈍甚戲作",
        "id": "d9fe9f03-6da7-4c2b-830f-5e534fff20c5"
    },
    {
        "author": "李流謙",
        "paragraphs": [
            "雷風畫羲文，藻蘋冠周篇。",
            "房帷預何事，聖賢論本原。",
            "婉彼淑靜姿，濯濯出水蓮。",
            "擇歸令德配，映世高名懸。",
            "己子與他子，義在亦乳然。",
            "簞食或見色，千乘塵泥捐。",
            "裙裾具此見，生子豈不賢。",
            "鬼神發潛光，慈母令問傳。",
            "當留千斛米，買酒澆青山。"
        ],
        "title": "挽家夫人",
        "id": "5776762c-945d-41ec-957a-0f18986188c0"
    },
    {
        "author": "李流謙",
        "paragraphs": [
            "我昔先君子，爲公義林引。",
            "論儒摘寡要，太史固坐井。",
            "期公非苟知，力行福黎蠢。",
            "螭坳千載逢，鳳池一跬近。",
            "獨妍當衆媸，隠憂觸羣慍。",
            "頗覺游梁倦，終成弔湘恨。",
            "聲名出寒餓，圭組憎薄命。",
            "綸言表厄陳，衮札囊束筍。",
            "傳家侈榮渥，尚足破孤憤。",
            "腸折八哀詩，涕墮五君詠。",
            "長歌餞公歸，木脫西風勁。"
        ],
        "title": "挽程子山侍講",
        "id": "4ac714aa-38ff-4bb5-a8d2-f8e265395efc"
    },
    {
        "author": "李流謙",
        "paragraphs": [
            "千章擇一木，工竟不善斲。",
            "不如路傍棘，藩圃盜可却。",
            "故友心破碎，真宰竟錯莫。",
            "門生有侯芭，灑涕傳絕學。"
        ],
        "title": "挽黄思忠",
        "id": "3471186f-ce13-45b0-9cde-b645ad1c7cc8"
    },
    {
        "author": "李流謙",
        "paragraphs": [
            "人道孝爲大，斯言俗之砭。",
            "簪緌顙猶泚，乃能出閨簾。",
            "逶迤竟潛通，姑慈霽霜嚴。",
            "老禪入宵夢，薄雲爲之殲。",
            "浄心正覺成，妙解脫妄粘。",
            "寶蓮託浄質，此理遥已占。",
            "君看數珠輪，此句吾爲拈。"
        ],
        "title": "挽沈夫人",
        "id": "9c19ed0c-0708-49d5-8296-9e07d63800b7"
    },
    {
        "author": "李流謙",
        "paragraphs": [
            "曉風吹花枝，曉雨濯花色。",
            "裁綴爲好春，天公不遺力。",
            "啼禽彊領解，對花語移日。",
            "世事豈易料，搔首鬢毛白。",
            "名園適幽爽，韶序屬芳淑。",
            "主人雅好客，力能管風物。",
            "酒如瀉江波，紫翠映華席。",
            "我友不可揀，一一如珪璧。",
            "遠者渺雲海，近者接肘腋。",
            "能來共一醉，我亦有行役。"
        ],
        "title": "元質偶招客飲爲賦此篇",
        "id": "fd725d79-7b67-4731-bfcc-b3a24c997937"
    },
    {
        "author": "李流謙",
        "paragraphs": [
            "田空已不耕，草瘦尚可齕。",
            "搰搰一歲勞，得此休頃刻。",
            "阿童拍腹卧，短箠聽驅策。",
            "早晚穡事動，努力進芻粒。"
        ],
        "title": "道中逢牧童跨牛者",
        "id": "ee0a7d1b-7677-4781-9b10-25ab41d4dd21"
    },
    {
        "author": "李流謙",
        "paragraphs": [
            "是身如芭蕉，敢保金石固。",
            "得生况尪陋，愧彼碩且武。",
            "百萬護一喘，人自疑竊斧。",
            "靈根著異效，嘗資一溉助。",
            "苦邀旦夕驗，棄去悔昔誤。",
            "那知百破衣，豈易一線補。",
            "滄溟稱微溜，九仞亦拳土。",
            "見彈思炙美，拊手鴞未許。",
            "九州作秦鼎，萬生入燖煮。",
            "赫然一炊頃，衆忿久已貯。",
            "碑方嶧山夸，骨作驪山腐。",
            "初心欲速耳，竟不守門戶。",
            "吾宗活人手，一諾輕季布。",
            "緘詩遣分送，愛我骨肉似。",
            "恐爲石髓凝，亦防山鬼妬。",
            "汲汲事服餌，長謠記所自。",
            "願求必世仁，借秦諭其故。",
            "解牛得養生，持問子莊子。"
        ],
        "title": "予舊服朮迂其效棄去比過臨邛蒙李丈分惠并副以詩次其韻以自警",
        "id": "957630ab-2aaa-4fc2-8360-1077d5fd8570"
    },
    {
        "author": "李流謙",
        "paragraphs": [
            "散員繩檢寬，暇日得放縱。",
            "天明風發屋，飛蓋怯掀弄。",
            "朋簪諾已宿，駕言盍不勇。",
            "幽禪遠城郭，伉壯塔廟涌。",
            "華鯨三擊罷，僧衆肅如拱。",
            "香秔撩鼻觀，饞沫出流湩。",
            "三生石上歌，浩劫幾丘冢。",
            "失脚今悔深，彈指昔緣重。",
            "聯裾玉連環，談端豁煩壅。",
            "草木自臭味，雨露元一壠。",
            "摩挲老瓦盆，此酌宜數共。",
            "已無繫日繩，但有思家夢。"
        ],
        "title": "游護聖寺分韻得共字",
        "id": "ddc42ace-7035-405d-abc6-2211d7102f09"
    },
    {
        "author": "李流謙",
        "paragraphs": [
            "客舍供朝餔，旅食不知旨。",
            "取酒澆餓腸，乞火伸凍指。",
            "萍根託江流，江自不能止。",
            "傳舍貪閲人，風雨亦閲爾。"
        ],
        "title": "旅中",
        "id": "cf3f1774-ae50-4905-8fe6-72a3b51a18b6"
    },
    {
        "author": "李流謙",
        "paragraphs": [
            "行役道荒戍，馬行何徐徐。",
            "市人捉筠籃，偃然數尾魚。",
            "始疑失清波，殘息憊不蘇。",
            "俄掉尾與鬐，示之尚可圖。",
            "殺戒宿所持，堅盟敢渝初。",
            "爾命如丘山，我金若錙銖。",
            "敢靳百錢惠，坐視甘醢葅。",
            "空籃俱置之，漣漪縱縲俘。",
            "旋收褫駭魄，亟反清泠居。",
            "僕夫亦欣然，毋疑校人誣。",
            "爲龍未可知，風雷躍雲衢。",
            "田文出函關，子卿反荒區。",
            "骨肉一笑粲，樂哉定何如。",
            "人心如面然，賢鄙異所趨。",
            "放者尚反顧，捕者已縱罦。",
            "爲德懲不竟，護以西竺書。",
            "世事豈易料，聊欲明區區。",
            "人羊互吞啄，佛語深切膚。",
            "聞聲戒肉食，孟軻遠庖厨。",
            "孔釋喜交戈，好生理則符。",
            "浪言物與人，貴賤越與胡。",
            "人貴當食物，物固供人須。",
            "此語實魔語，地獄正爲渠。",
            "炯炯一靈光，彼此亡欠餘。",
            "一念偶負墮，流轉乃爾殊。",
            "目前怙强雄，屠臠棄束芻。",
            "此身寧石人，竟免爲物歟。",
            "懸想刀几毒，響應疾鼓桴。",
            "天驥警鞭影，蹇駑煩箠驅。",
            "箠驅可致力，詩宜勒盤盂。"
        ],
        "title": "過彌牟有携魚過者買而放之因志以詩",
        "id": "ecedf762-5579-4ac2-bf55-bc08cec22ba0"
    },
    {
        "author": "李流謙",
        "paragraphs": [
            "九牛可倒曳，兼旬逆風裏。",
            "老來硯筆衰，文思每如此。",
            "篙兒疲晚牽，赤日汗流趾。",
            "峻阪有疾圓，禿羽無縱矢。",
            "朝來日初亮，旗脚忽西指。",
            "豎帆沸羣呼，劈浪輕一葦。",
            "路經百家村，鷄豚不敢市。",
            "有客訪江滸，疾談幸其起。",
            "過目不留瞬，倏忽洲渚異。",
            "一日三日程，長年抃而喜。",
            "敏者貴乘便，拙者拱以竢。",
            "齊人誚軻迂，秦亦毒鞅駛。",
            "吾嘗爲此論，誰肯味無味。",
            "使帆勿盡風，如食勿盡美。",
            "君看赤手人，重負亦俱至。"
        ],
        "title": "自離蕪湖多阻風是日早次鴈汊風順亟駕帆以行既而稍駛落帆之半晚次雷口舟人以貪風曛暮不得泊幾危",
        "id": "6080db88-52c6-454e-812b-dc267ce896b7"
    },
    {
        "author": "李流謙",
        "paragraphs": [
            "兩山如伏猊，波面忽引首。",
            "江形若瓢然，此山乃其口。",
            "往讀西歸志，一一未深剖。",
            "及茲親見之，語巧極雕鏤。",
            "妙哉寫物功，萬像不藏覆。",
            "當時偶然書，信在三紀後。",
            "臨流重吁嘆，有涕泫襟袖。",
            "君看連城璞，豈但今不售。"
        ],
        "title": "過大信口憶西歸錄載大江渺渺忽二石山如伏猊引出水面東西對峙江形若瓢然而山乃其口然相距猶三四里則江之廣狹可見視之信然妙哉寫物之功感而賦此篇",
        "id": "9f004434-d755-4098-a018-d3c8f84b2b67"
    },
    {
        "author": "李流謙",
        "paragraphs": [
            "導師生何年，人猶記此日。",
            "香火緇俗會，風雨神鬼集。",
            "我來恰秋深，迥迥原野闊。",
            "羣山勢愈壯，老木氣不折。",
            "拄筇踏危磴，小憩馬與僕。",
            "屢休才及門，到寺已曛黑。",
            "車從如沸羹，無地可插脚。",
            "闍黎揖客坐，意象頗猝猝。",
            "弛擔得禪房，持鉢叩香積。",
            "倒牀不復醒，夢與仙梵接。",
            "明朝沒階趨，燎香望玉色。",
            "丐福吾未能，修敬敢不肅。",
            "是身如芭蕉，危脆不堅實。",
            "綠髮俄素絲，赭顔倏枯腊。",
            "百年已長久，大抵俱化易。",
            "稽首不動尊，向來何證得。",
            "衲衣坐蒙頭，萬古一交睫。",
            "儻非定慧力，枯骨已瓦礫。",
            "物物具茲妙，抱寶訴空乏。",
            "伐柯則不遠，內照無別法。",
            "一鉢寄空巖，定當擲此幘。"
        ],
        "title": "游無爲寺",
        "id": "5747c011-b69c-4021-afd9-681936443423"
    },
    {
        "author": "李流謙",
        "paragraphs": [
            "乾坤大逆旅，日月兩行客。",
            "江頭垂楊樹，折盡供馬策。",
            "學舍如冰壑，遠與簿書隔。",
            "天風吹我去，自哂殊役役。",
            "英英君子僚，妙響協竽瑟。",
            "詩來促還期，珠琲瑩巾帙。",
            "久枵渴嘉饌，積陰跂白日。",
            "談爲無底囊，剪燭期竟夕。",
            "但恐又西東，搥車歎寂寂。",
            "盍不歌歸來，已痼烟霞疾。"
        ],
        "title": "林夫有詩趣歸期次其韻答之",
        "id": "491d6787-90a6-4efa-8168-249f1769a4d9"
    },
    {
        "author": "李流謙",
        "paragraphs": [
            "吾家在何許，水泉修竹林。",
            "鷗鶴失閑伴，跂予有遐心。",
            "窗前小梅花，耐霜笑吟吟。",
            "小待新酒熟，冷蘂勸清斟。"
        ],
        "title": "還家",
        "id": "919da2bb-9241-4eba-aef3-093e79915974"
    },
    {
        "author": "李流謙",
        "paragraphs": [
            "威鳳翔九霄，千百但一遇。",
            "蒼蠅何所來，滿盤揮不去。",
            "吾人一肝腸，未可捨跬步。",
            "摻裾輒經年，把臂速炊黍。",
            "譬如枝上花，風裏得暫聚。",
            "天果何意哉，未易測其故。",
            "安得三間茅，藜莧同旦暮。",
            "秋色如行色，別語不得吐。",
            "鶴峯得佳句，尚足慰延佇。",
            "從今夜夜月，伴我照庭戶。"
        ],
        "title": "送李司戶之官臨邛",
        "id": "3de448bf-dc2c-479f-a031-ce498cb84ff3"
    },
    {
        "author": "李流謙",
        "paragraphs": [
            "向來高樓月，人境居第一。",
            "天福不得再，天意亦叵測。",
            "濁河幸一澄，威鳳乃屢出。",
            "過日惜清玩，草具成勝集。",
            "共詠昔年詩，仍是昔年客。",
            "酒闌感存沒，悲歡異今昔。",
            "懷我盤谷翁，蘂宮此何夕。",
            "仰瞻雲漢章，正恐翁手緝。",
            "躡雲侍琅輿，頗恨無此骨。",
            "拭淚罷清酌，覽鏡有華髮。"
        ],
        "title": "中秋翫月分韻得一字",
        "id": "bfbe7ce8-000e-4052-9e72-502d41c2517d"
    },
    {
        "author": "李流謙",
        "paragraphs": [
            "境濁常鮮愜，事難獲易欣。",
            "皎月當中秋，覘候每倦勤。",
            "扁舟泊沙岸，是夕無纖雲。",
            "冷侵碧琉璃，又如爛鎔銀。",
            "十年五年無，千里萬里明。",
            "對此欲不飲，恐觸蟾兔嗔。",
            "尊空更重看，徐步長江濱。",
            "大魚時撥剌，宿鷺聯拳驚。",
            "可無橫吹者，或有琵琶人。",
            "領覽此奇絕，但怕添愁新。",
            "頗欲從冰娥，暫陪白玉輪。",
            "載我到廣寒，一醉羅襪塵。",
            "歸來閉閣卧，耿耿雞未晨。",
            "顧瞻篷窗間，尚餘半金盆。"
        ],
        "tags": [
            "长江"
        ],
        "title": "累年中秋無月今年凡數夕有之十五日尤佳",
        "id": "74c95432-7be0-49b6-8b5a-4fbb66adfbd3"
    },
    {
        "author": "李流謙",
        "paragraphs": [
            "得生固么陋，宅體仍穢卑。",
            "巢穴我襟裾，食飲吾膚肌。",
            "毒比蚤蚊熾，類兼蚋蟻微。",
            "陰幽巧相傳，不知來何時。",
            "殄馘未掩戈，遺妖復蕃滋。",
            "觀處初若無，掇之或如遺。",
            "捷走欲違禍，深藏殆知幾。",
            "竄壁尤惡啄，潛沙更危機。",
            "處頭與物化，遂使白變緇。",
            "稱臣託疵賤，名官慙素尸。",
            "捫摸傲逆溫，梳爬厭懶嵇。",
            "吉凶陋巫占，彼豈能先知。",
            "殊快勇夫射，寧辱達士譏。",
            "蚩兒厭膏粱，兀坐如瓠肥。",
            "屠門飫雄餐，亦足飽汝饑。",
            "我身如枯株，但有骨附皮。",
            "嘬嚙竟何得，饞吻亦及之。",
            "夜眠輟佳夢，晝坐傷沉思。",
            "往往暴醜形，或爲潔者嗤。",
            "抑搔兩甲折，掩捕雙目疲。",
            "期我犯不校，責人所難爲。",
            "湯沐猶寬恩，磔裂乃所宜。",
            "吏貪摩其牙，巨力猶足支。",
            "舐糠及小家，此豈禁鞭笞。",
            "願作秋禽獮，毋使蔓草滋。",
            "蝨去息疴癢，貪懲消怨咨。",
            "仁者惡害人，勿謂傷吾慈。"
        ],
        "title": "蝨嘆",
        "id": "6d23f1a9-f9a4-4096-b9c7-46e0a5efea58"
    },
    {
        "author": "李流謙",
        "paragraphs": [
            "造化祕密藏，凝然大狙宅。",
            "操縱掌握間，殆似不容測。",
            "惟人號最靈，研窮深探賾。",
            "支干究生旺，更以形骸索。",
            "摸骨與聽聲，箇中更奇特。",
            "無煩覿面知，禍福悉已白。",
            "至理非口傳，妙處從心得。",
            "官君持此術，行盡山水國。",
            "所歷多巧中，一醉天地窄。",
            "祇今天下士，何啻累千百。",
            "紛紛肉食鄙，正須囊錐客。",
            "僕僕塵埃中，豈無鳳毛翮。",
            "勿以朝野殊，窮通理不隔。",
            "上方勞夢想，胡弗爲指摘。",
            "致君堯舜上，爾術光史冊。",
            "若共俗人言，懷抱真可惜。"
        ],
        "title": "贈聽聲上官術士",
        "id": "24c24228-9b20-4bd0-b851-f20ef97e3385"
    },
    {
        "author": "李流謙",
        "paragraphs": [
            "州閭我知君，楚璞未剖初。",
            "家無兩錢錐，腹有萬卷書。",
            "閉門飽葵莧，撫几咏唐虞。",
            "兒乳腥未濯，才能辨之乎。",
            "巍科似拾遺，却走我不如。",
            "流俗校成敗，往往遭揶揄。",
            "豈知磻溪叟，空釣寧在魚。",
            "窮途有知己，一笑肝膽輸。",
            "羔鴈朝在門，挽我不得徐。",
            "鯨鯤依洪波，鳳凰集修梧。",
            "士貴得所託，往矣膏子車。",
            "忠信行蠻貊，九夷聖肯居。",
            "使君况儒將，奧學窺盤謨。",
            "小詩迺餘瀾，已足吞五湖。",
            "老羌弛弓刀，玉帳一事無。",
            "舉杯哦新篇，主賓興不孤。",
            "明日思君處，一千里平蕪。"
        ],
        "title": "送張時擇從楊茂州之招",
        "id": "f4c0e454-ccb9-4bc6-8eb2-37b5f028b88c"
    },
    {
        "author": "李流謙",
        "paragraphs": [
            "人生一飲啄，大似有夙緣。",
            "蔡蒙窮坤陬，宦游自吾先。",
            "哦松千尺下，剖竹羌水邊。",
            "泮宮擷芹藻，我歸才一年。",
            "子又盧奴去，妙指按五絃。",
            "識人舊魚鳥，入眼昔山川。",
            "子才如干將，當屠橫海鱣。",
            "纖鱗拾沮洳，人怪我輾然。",
            "火宿用彌壯，鷙伏飛無前。",
            "弟兄立分拆，門戶同仔肩。",
            "老僊泉下責，豈但冕與蟬。",
            "別離不須悲，使君直二天。",
            "不敢祝翁歸，冰鏡自高懸。",
            "夢想五賢堂，囊貯白雪篇。",
            "何時見華築，琬琰行當鎸。"
        ],
        "title": "送無害弟之官并呈使君蹇丈一笑",
        "id": "be2eeee5-d96c-4733-8e79-8a450c329644"
    },
    {
        "author": "李流謙",
        "paragraphs": [
            "生與酒俱生，長與酒俱長。",
            "行時酒在樽，坐時酒在盎。",
            "一日不舉酒，一日眉不放。",
            "春來身無事，結客鏖勝賞。",
            "南山步新堤，西湖撐彩舫。",
            "或飛名園蓋，或祖都門帳。",
            "大酌須淋漓，小酌猶酣暢。",
            "家山忽入夢，江頭問兩槳。",
            "友社惜我去，共和驪駒唱。",
            "劇飲連晝夜，大似灌鼠壤。",
            "不往慍眉須，好意難棄忘。",
            "平生無肺病，因茲作微恙。",
            "終夕勞喘呀，如吹竹筒樣。",
            "積痰動盈缶，嚥吐不停吭。",
            "童奴更謁諫，浸恐傷府藏。",
            "萬里寄一身，節宣豈宜爽。",
            "蒭蕘不可遺，予心默云當。",
            "飲食著聖經，觀頤識爻象。",
            "慣習未易奪，剛制乃所尚。",
            "初如鍵弩牙，又類遏溪漲。",
            "稍稍撤觴斝，久之絕悵望。",
            "腸枯與吻燥，但當吸瀣沆。",
            "宵枕遂小康，其效疾影響。",
            "遽言終止之，未敢保其往。",
            "酒頌我文章，酒徒我鈎黨。",
            "有時倚危樓，搔首獨惆悵。",
            "大藥不可求，此物足憑仗。",
            "陶謝匪沉酗，遺意覘彿彷。",
            "下士聞道笑，識者眉睫上。",
            "更欲買黄金，歸鑄杜康像。"
        ],
        "tags": [
            "西湖"
        ],
        "title": "一春無日不飲遂作肺嗽效樂天體",
        "id": "f78349ea-ac81-4e60-a3f1-7547b286b3e7"
    },
    {
        "author": "李流謙",
        "paragraphs": [
            "袖有禮神璧，橫夭射螮蝀。",
            "携持易羊皮，賢士銜隠痛。",
            "短檠風雪窗，鼎鐘入宵夢。",
            "出門雀適羿，挽弓不再中。",
            "九折生庭除，欹輪失嚴鞚。",
            "事固不可知，淺者發嘲鬨。",
            "磨以百艱虞，吾覺此意寵。",
            "蠅棘芟根株，織文徹機綜。",
            "如簧祇囂煩，戰勝屬陰拱。",
            "詰朝烏帽斜，瘦馬霜鬣聳。",
            "行世心愈老，轉物身自重。",
            "解鞍澆客垢，先撥床頭甕。",
            "君歸我送之，我歸欲誰送。"
        ],
        "title": "送樂季和",
        "id": "7cb80da4-dcd0-4956-9d93-692480ca87e6"
    },
    {
        "author": "李流謙",
        "paragraphs": [
            "鳳巢無鵂鶹，虎穴不生狸。",
            "巽巖四十年，名聲兒童知。",
            "黄流出崑崙，筆力子似之。",
            "嚴兵鏖殘敵，往往輒偃麾。",
            "廉頗用趙人，戰勝地有宜。",
            "一吸空湖江，茲行定英奇。",
            "事功出邂逅，道德爲根基。",
            "儻踐鐘鼎盟，毋爽藜藿期。",
            "請因問安際，訂我言是非。"
        ],
        "title": "送李仲信",
        "id": "66cfd568-9253-4c40-a4e0-de39b64c144c"
    },
    {
        "author": "李流謙",
        "paragraphs": [
            "進退士所重，視天爲鼓鉦。",
            "採薇北山曲，濯足南澗濱。",
            "高風豈不偉，奈何萬蒼黔。",
            "道可濟天下，不必丘園尊。",
            "先生一世士，抱寶三家村。",
            "蚤日湖海興，攪鬚見霜根。",
            "我嘗嘆洄洑，再拜願有言。",
            "釣魚須遠去，沮洳無鯨鯤。",
            "北風折羣木，嚴駕夙在門。",
            "萬里著掌間，一舸氣已吞。",
            "岷峩頼君重，努力答山靈。",
            "造物飽閲駿，眼未見此人。",
            "小却猶玉堂，尚堪託斯文。",
            "賤子惜此別，贈送慙空樽。",
            "唯有清夜夢，相逐東南奔。"
        ],
        "title": "送仲明赴舉",
        "id": "a96f7c27-34d9-42d6-9521-9531759e3ba3"
    },
    {
        "author": "李流謙",
        "paragraphs": [
            "河伯矜秋浸，望洋始一嘆。",
            "是以太史公，身行天下半。",
            "可憐據坎者，寸尺盡霄漢。",
            "我友故英發，驤首輕皂棧。",
            "結束萬里游，是行吾所贊。",
            "榮途聽其遇，丈人教不倦。",
            "向來開說易，一語無疏傳。",
            "曰爲可用者，此本同世患。",
            "停舟佳山水，心目有奇觀。",
            "更接摇麈談，中夜光赫煥。",
            "我方墮吏罝，沮洳雜鰍蜆。",
            "眼看飛鴻翔，別樽恨不滿。"
        ],
        "title": "送呂義甫",
        "id": "d9ea56a6-7632-46b2-ae02-77c8c5b309d4"
    },
    {
        "author": "李流謙",
        "paragraphs": [
            "理邃不可商，造極會其天。",
            "因黥乃南面，挾璧顧屢歎。",
            "安有鬼一車，藴疑在目前。",
            "劃然解積凍，澌泮千丈淵。",
            "吾嘗賞淮陰，能錄惡少年。",
            "大勝答溪媼，奇勛此輿權。",
            "水激可沃焦，酖毒懷與安。",
            "夫君珍所持，射市吞煩冤。",
            "束袂甘冥冥，一穴栖鰍鱣。",
            "真宰技自癢，駕以風無邊。",
            "背水得衆無，失駒約羣還。",
            "三月春已深，穩下三峽船。",
            "夔門有巨艦，談嬉障百川。",
            "金華客五侯，氣力足由緣。",
            "爲君誦伐木，三扣臨江舷。"
        ],
        "title": "憶樂季和",
        "id": "6d6a7e44-a65b-490d-b408-523ea2281799"
    },
    {
        "author": "李流謙",
        "paragraphs": [
            "芙渠固佳産，其末亦奇絕。",
            "此土乃物宜，厥包比柚橘。",
            "蔓引莖自遂，泥蟠體仍潔。",
            "一絲戲傀儡，衆竅殞鯈忽。",
            "七月陂塘秋，千蓋偃寒碧。",
            "俚語名带花，脆嫩若無骨。",
            "如船近誑誕，似玉孰追削。",
            "瞿曇况真理，穢浄本同出。",
            "花實根相連，因果非兩法。",
            "君看入口處，一片疑嚼雪。",
            "溽暑肌如熏，毒酲肺欲裂。",
            "只應蕭爽時，便是清凉國。"
        ],
        "title": "食藕",
        "id": "486d1558-8b1e-4fc0-adb8-0b62f3274476"
    },
    {
        "author": "李流謙",
        "paragraphs": [
            "回也真賢哉，陋巷一簞食。",
            "卒然問爲邦，所告王者事。",
            "軻亦印微言，曰可禹稷配。",
            "學道則愛人，偃昔嘗有志。",
            "他時武城絃，嘿與聖意會。",
            "聊寄莞爾笑，汲深孰知底。",
            "欲令誦所聞，姑以割鷄戲。",
            "聖賢存心處，萬類宅生地。",
            "先生爲己功，及物乃糠粃。",
            "十室有忠信，百里吾敢鄙。",
            "六經作縣譜，趙張不到此。",
            "春風七條絲，可以馴桑雉。",
            "堯舜治天下，乃與治射比。",
            "一朝坐廊廟，用有大小爾。",
            "我昔從公游，頑璞不受砥。",
            "經時去函丈，榛棘撐腎胃。",
            "朅聞衛返魯，倦馬始休轡。",
            "欲申趨隅問，已作橫策起。",
            "人生楦宇宙，孰爲不朽計。",
            "著書有存亡，德業亙千祀。"
        ],
        "title": "送孫賓老宰丹稜",
        "id": "f5dccbf4-fabb-4c85-8821-4a07be3fe0fc"
    },
    {
        "author": "李流謙",
        "paragraphs": [
            "祝融職司南，憑寵不遺力。",
            "呀呀三足禽，敗羽懸枯腊。",
            "釜鬵糜碎鱗，無地此身著。",
            "楚炬方烘秦，湯征未自亳。",
            "夢想千丈冰，快踏赤兩脚。",
            "少憩修竹林，泉水鳴㶁㶁。",
            "岸巾對颯爽，汙垢亦小濯。",
            "蒯通據鼎耳，反唇乃幸脫。",
            "叩頭祝西風，駕言馬可秣。",
            "危喘已强支，旦夕恐不續。",
            "俗情傲寒灰，赴熱犬爭骨。",
            "灼肌豈暇顧，甘作蛾殞燭。",
            "君看孟嘗客，乃笑翟公雀。",
            "呼兒進胡床，佳月可人白。",
            "一醉無渭涇，舉盞新酒滑。"
        ],
        "title": "苦熱",
        "id": "7fd8a16b-9d38-48fa-b367-2614f87e5875"
    },
    {
        "author": "李流謙",
        "paragraphs": [
            "深居毒歊煩，沸鼎遊羣魚。",
            "金凉念何許，頗欲膏吾車。",
            "行行有佳處，舍南得精廬。",
            "方塘水泠泠，嘉樹陰疎疎。",
            "寒光四圍之，氣象豁以舒。",
            "清濁本相形，暑去不待除。",
            "赤脚踏潺湲，褫带凌空虛。",
            "杯盤固草草，言歸且徐徐。",
            "山僧擅幽勝，意輕南面孤。",
            "久矣不復貴，厭棄同污渠。",
            "貴人便宴安，大第如清都。",
            "華堂貯窈窕，高門列車徒。",
            "往往慕閒曠，偶此樂有餘。",
            "蛇蚿漫相憐，鵬鷃端異趨。",
            "不如聽鳴禽，勸我提胡盧。"
        ],
        "title": "遊水陸院",
        "id": "dba821a4-381d-4bfb-9cb0-68e1a006810a"
    },
    {
        "author": "李流謙",
        "paragraphs": [
            "美璞出叢阜，徑寸藏尺水。",
            "堂堂大導師，鍾靈此其地。",
            "荒坑名老君，故老說遺事。",
            "仙佛勢不敵，北面昔所試。",
            "烟雲龍蛇窟，風雨鬼神會。",
            "珍重住山人，浄觀愜幽邃。",
            "半偈起冥晦，徑欲裂冠袂。",
            "同行一微囅，落日姑整轡。",
            "在家固出家，象服何必異。",
            "君看童其顛，已落第二義。"
        ],
        "title": "游安樂道院",
        "id": "57402aff-d599-424d-8543-cdd4ccdd763c"
    },
    {
        "author": "李流謙",
        "paragraphs": [
            "諸天享備福，宮殿常隨之。",
            "驕王擅雄富，鐘鼓具不移。",
            "巨細無實相，一種生幻師。",
            "君家數尺峯，在處供娛嬉。",
            "衡嵩接几闥，岷峨入提携。",
            "只作如是解，天地皆目瑿。",
            "君言勿作劇，丐我瓊琚詞。",
            "援毫不能奇，永愧嶄絕姿。",
            "烹茶炷爐薰，𡷾崒繚輕絲。",
            "如雲出澗壑，頃暫萬國滋。",
            "請以小喻大，人才亦如斯。",
            "我無適俗韻，夢想懷崟𡼭。",
            "借渠琳琅響，和我蘭荃詩。",
            "明朝謝冠服，雲根有茅茨。"
        ],
        "title": "袁季海別駕以所藏靈壁石詩軸見示爲此篇",
        "id": "806bca85-0857-4f2a-b4e4-ede8a2d0aa0d"
    },
    {
        "author": "李流謙",
        "paragraphs": [
            "振奇欲何夸，頗疑造物者。",
            "兩山擘其間，放此江東瀉。",
            "不知太古前，宇宙孰坏冶。",
            "疏鑿著夏書，固自人力假。",
            "巨崖切漢起，入眼驚見乍。",
            "影臨數州迥，根插九地隘。",
            "積鐵老風雹，巨焰莫鎔化。",
            "面惡駭夔魖，姿妍悅美奼。",
            "城郭巧刻劃，屏障工組畫。",
            "髻鬟直高綰，劍槊寒可□。",
            "抗立擬分庭，孤撐獨稱霸。",
            "駢羅紛兒孫，拱揖儼賓介。",
            "盤空矯鸞鵠，飲溪走牛馬。",
            "裂絞貫鈎鏁，翠項披絳帕。",
            "碎礫星宿稠，亂石豹熊跨。",
            "錢疊蘚暈重，鱗坼樹皮撦。",
            "萬甓累如甃，一桉平若砑。",
            "寬博敞壇墠，斜傾覆簷庌。",
            "懸空疑崩欹，叢密苦蒙絓。",
            "中斷路已盡，合處天無罅。",
            "周遭窘漢圍，赤露經秦赭。",
            "怒觜忽橫出，狂湍助喧駡。",
            "突展壯士臂，交鋒報睚眥。",
            "飛瀑綀垂素，響溜鍾調啞。",
            "嵌窟誰剜刳，竅竇飽衝射。",
            "陽光晝隠見，雲氣曉包藉。",
            "燒餘通鳥耘，微缺有蝸舍。",
            "婦肩頳背筐，樵指虛枯槎。",
            "巖葩淺深雜，山木高低亞。",
            "月黑吼饑虎，竹深見眠麝。",
            "猿捷菓垂接，禽輕枝倒挂。",
            "往者國柄分，羣雄用狙詐。",
            "阻兵割方域，狂心各侈哆。",
            "一夫比劍閣，百萬戈甲卸。",
            "負固不一姓，强嬴殞函華。",
            "王靈今一家，女織男耕稼。",
            "溪魚肥入罾，村醪賤可貰。",
            "舳艫日下上，何曾舍晝夜。",
            "儒紳企榮途，行有不俟駕。",
            "估客聚百貨，乘時沽善價。",
            "載考江發源，其微酌杯斚。",
            "坤軸聽回斡，陰機默操舍。",
            "瀰漫衆流會，灌注一門下。",
            "旁束狀殊窘，屢曲意不暇。",
            "騰涌山合沓，飄濺雪飛灑。",
            "峻迅出暫頃，澄渟或時且。",
            "積油黯覆盎，征鼙浩飛瓦。",
            "日月在吐納，雷電生叱咤。",
            "蛟黿護老湫，鷗鳬狎淺汊。",
            "涸澀苦窮冬，漩洑怖炎夏。",
            "逆遡魄自褫，順涉心猶怕。",
            "茫茫蒼溟浸，落落洞庭野。",
            "萬折期必至，憤屈當一寫。",
            "微官能我誘，里落腐鼠嚇。",
            "三年客中都，唯了湖山債。",
            "萬里徒往來，百艱每吁唶。",
            "一灘一危恐，奔湍劇旋輠。",
            "顛反常不持，疾風閃荷蓋。",
            "百丈偶絕牽，刃交俄失靶。",
            "山行避濤瀨，竟日勞髀胯。",
            "假寐易成魘，驚呼亦多嗄。",
            "瘦骨煩拄支，垢容招嗤怪。",
            "忠信固憑倚，內省輒摧謝。",
            "貝葉丐慈護，牲牢乞神嘏。",
            "深愜唯壯觀，此殆天所借。",
            "曩賢近交臂，佳境倒啖蔗。",
            "夷陵憶文宗，小却寧芥慸。",
            "孟韓有正傳，聖道識根派。",
            "黄牛功配姒，法當祭之社。",
            "輦石肆威怒，斯言吾久訝。",
            "秭歸傍雲岑，地惡記人鮓。",
            "重弔湘波魂，忠言棄土苴。",
            "江蘺續遺些，異代稱屈賈。",
            "寧胡憫國艷，可忍千金賣。",
            "却笑效顰女，炙面不肯嫁。",
            "巴東僅三戶，突兀著大厦。",
            "一擲嘆老張，豈但震盲聵。",
            "峩峩神女峯，索漠古臺榭。",
            "纖辭穢高仙，宜誅未應赦。",
            "行行到巫山，風煙鬰桑柘。",
            "瞿唐送殘險，性命脫罟獲。",
            "關頭躍馬帝，炷香重再拜。",
            "鄉音近嶓岷，歸夢繞松檟。",
            "韓公喜見蝎，正比怒嗔蠏。",
            "人情有奪移，適意固暫快。",
            "妻孥知我還，歡呼及姻婭。",
            "僮奴潔衣褠，爭挈壺觴迓。",
            "靈鵲占吉噪，金蟲綴寒灺。",
            "掃我釣魚石，整我插書架。",
            "棧羊撥香糈，蔬畦剪霜芥。",
            "萬事置勿問，但辦供客炙。",
            "人生尋尺地，蟻宮共世界。",
            "一斑僅豹窺，大庖姑蚋嘬。",
            "就令十年讀，未勝行天下。",
            "耳目異聞見，襟靈豁陋寡。",
            "杜陵半九州，詩史入嘉話。",
            "馬遷多經踐，有文資博雅。",
            "吾慙筆墨斐，絲麻視菅蒯。",
            "未能朋儔矜，粗足兒童詫。",
            "尚及日南杯，呼春送臘蜡。"
        ],
        "tags": [
            "洞庭湖"
        ],
        "title": "峽中賦百韻",
        "id": "2fc83a42-a041-491d-812f-a1e67c64a4ab"
    },
    {
        "author": "李流謙",
        "paragraphs": [
            "斲月如冰輪，不知幾玉斧。",
            "寒光十萬里，餘影到牖戶。",
            "我病欲强出，瘦骨怯風露。",
            "技癢時不禁，窗隙窺皓素。",
            "年年到中秋，此夕日夜數。",
            "酒熟客不至，景勝人或負。",
            "燕鴻初何心，亦作不相遇。",
            "拊几但悲嘯，看劍欲狂舞。",
            "幽蟲不相干，空階自言語。"
        ],
        "title": "中秋月色甚佳病不及觀",
        "id": "95f5cf88-ab7d-47c7-9332-0c486c6a8bd5"
    },
    {
        "author": "李流謙",
        "paragraphs": [
            "學者一大事，最重出與處。",
            "用行舍之藏，孔顔獨相許。",
            "參賜地位高，窺牖不得覩。",
            "而况未見聖，一曲株守兔。",
            "入林恐不密，狷者或拒戶。",
            "如蝸護一殻，槁死竟何補。",
            "營營夸毗子，意常在腐鼠。",
            "鐘鳴尚遲回，顛沛慙末路。",
            "細評誰失得，未易較吳楚。",
            "聖賢具成體，以道爲鉦鼓。",
            "適時不俟駕，枉己一揖去。",
            "而我本來心，湛如太空故。",
            "先生平生學，此理超聖處。",
            "浮沉四十年，夷險隨其遇。",
            "初無周南恨，內樂侈圭組。",
            "名高天不掩，舜聰徹幽阻。",
            "門前裹輪車，急急戒徒御。",
            "企首洙泗上，進退綽有裕。",
            "富貴調兒童，嗔喜狙賦芧。",
            "此同伐國問，何乃至君子。",
            "願出有用學，不朽在斯舉。"
        ],
        "title": "失題",
        "id": "a2d8e349-829d-4093-b9d0-0f6458473b8d"
    },
    {
        "author": "李流謙",
        "paragraphs": [
            "取友須四方，不去誰汝縶。",
            "君慙棧豆戀，自了非駿骨。",
            "王郎惠然來，車從暖寒寂。",
            "鸞鵠照清泚，餘子可廝役。",
            "手把一紙書，髯兄我重客。",
            "白虹貫襟袖，新詩玉剖石。",
            "女須翁絕憐，茂苑蘭所宅。",
            "殷勤記君意，倚頼耕寸筆。",
            "一朝存沒異，悵恨頭欲白。",
            "慰眼君自足，有兒况英物。",
            "盤谷宗斯文，向來指正脈。",
            "遺藁敬相授，補亡綴離析。",
            "此翁不可見，此婿未易得。"
        ],
        "title": "勾龍元應以詩送王子友從譙綿竹之招語多見及次韻奉酬",
        "id": "ce7d7b1e-14d0-4c83-9b56-8b99729b2d24"
    },
    {
        "author": "李流謙",
        "paragraphs": [
            "博大真人哉，妙諦形而上。",
            "林林總雛嬰，萬生同負襁。",
            "赴者不可數，百川納溟漲。",
            "隨取即隨給，孰識無盡藏。",
            "勝報如所證，豈特妙好相。",
            "龍天至幽嚴，窺覘輒稽顙。",
            "開圖萬名字，只作一佛想。",
            "風影可捕耶，變現自惚恍。",
            "俛應區中緣，茲願固深廣。",
            "君看朱兩轓，非真亦非妄。",
            "化身元宰官，台符更兩兩。",
            "祕言出寶笈，其品名壽量。",
            "一絲起爐薰，洗耳鐘磬響。",
            "搢笏爲公讀，萬劫一俯仰。"
        ],
        "title": "獻萬佛圖爲張雅州壽",
        "id": "36738684-5dda-44c7-97ef-489e43940d14"
    },
    {
        "author": "李流謙",
        "paragraphs": [
            "九區混軌文，正宁垂衣裳。",
            "公家轉洪鈞，一氣斡混茫。",
            "蠻夷奉琛貢，月窟東扶桑。",
            "至今有遺黎，盛德登樂章。",
            "溢慶久愈衍，丹穴俱鸞凰。",
            "祖烈肖挺挺，德音續琅琅。",
            "尊彜琢璠璵，薦廟流中黄。",
            "銅符專城居，健翼翕不張。",
            "黼座錄故家，雲路登方將。",
            "省寺窺步武，禁闥覘翱翔。",
            "相門出鼎槐，八葉有前芳。",
            "一樗無所材，擁腫蔽道傍。",
            "門戶岌重大，俛首慙肯堂。",
            "得邑萬山間，晝夜鞭跛䍧。",
            "斗升頼急養，山海祈深藏。",
            "古人重己知，漆炭固未償。",
            "靴板庭趨初，躔宿望煌煌。",
            "委身大爐冶，正懼呵不祥。",
            "丹鼎儻可舐，鷄犬同飛揚。"
        ],
        "title": "代上閬中章使君",
        "id": "87ef56a0-4bca-4e0b-a2de-20a1977ec03c"
    },
    {
        "author": "李流謙",
        "paragraphs": [
            "雄鷄鬭不解，血濺頭上冠。",
            "强顔配二妙，並樹栖梟鸞。",
            "絳侯資少文，禮樂責所難。",
            "物生宇宙內，故自安其安。"
        ],
        "title": "鷄冠",
        "id": "88f74302-10b0-4ac9-94d7-bd1b2475bbdb"
    },
    {
        "author": "李流謙",
        "paragraphs": [
            "秋苗掃地盡，春苗破土出。",
            "尚當積陳陳，那得有菜色。",
            "不知終年耕，未了一日食。",
            "守令民父母，賤士但俛嘿。"
        ],
        "title": "憫農",
        "id": "3660f0cb-3a63-4a0a-8925-c2db9e2eae73"
    },
    {
        "author": "李流謙",
        "paragraphs": [
            "秋光冷如冰，秋花淡無色。",
            "偶見此粲者，濃艷照孤寂。",
            "天寒翠袖薄，那得在空谷。",
            "東風嬖桃李，倚樹三嘆息。"
        ],
        "title": "木芙蓉",
        "id": "92370b61-9724-45a6-ad55-ad26961e85c9"
    },
    {
        "author": "李流謙",
        "paragraphs": [
            "公家樞近公，名在太史氏。",
            "天方濬其源，沃日勢未止。",
            "郎君萬金産，落筆粲珠琲。",
            "尚當戰韋布，未可議紈綺。",
            "朝家錄世舊，往往收瑣尾。",
            "而况用才升，進擢不止此。",
            "邦刑託平反，哀矜蓋天意。",
            "持此博親懽，五鼎但口體。",
            "富貴君勿疑，信手著囊底。",
            "別君行十年，再見頹髮齒。",
            "眼看上雲天，歸耕慰憔悴。",
            "猝猝萬里別，念當一把臂。",
            "風雪隔異縣，跛馬不就轡。",
            "安得凌風翰，空齋坐歔欷。",
            "短章說殷勤，聊用篤友義。"
        ],
        "title": "送薛司直赴行在所供職",
        "id": "31280f4b-3b49-46e8-b91f-eb06bd95ba48"
    },
    {
        "author": "李流謙",
        "paragraphs": [
            "雅故非今朝，兩門自金石。",
            "山頭墮淚碑，宰木共蕭瑟。",
            "幕府蓋寶府，球琳琅玕璧。",
            "一一不可揀，於君况夙昔。",
            "常愧礫與瓦，照映乏顔色。",
            "於菟生則斑，窺牛乳尚濕。",
            "其傳祗斯文，餘事博懸擲。",
            "嘗覘賦千字，誦之當搢笏。",
            "戎索贊斗樞，殺氣掩劍㦸。",
            "舂容凝香地，功用闃無迹。",
            "忽驅兩轓去，驚鴻眇南北。",
            "專城豈不樂，所樂在母側。",
            "扶輿度春風，霜毛未上幘。",
            "更著摩挲手，一起窮山瘠。",
            "中年每患別，連日足悵惜。",
            "方酌江上杯，送君又郊陌。",
            "熟思令人老，只有加餐食。",
            "尚餘黄髮期，好語爲再出。"
        ],
        "title": "送勾龍伯秋出幕守三榮得出字",
        "id": "5fe52073-4cd0-4fe4-9fec-91ba6a80a125"
    },
    {
        "author": "李流謙",
        "paragraphs": [
            "乾坤萍在江，日月蟻旋磨。",
            "吾生與化俱，反照若觀火。",
            "蠻觸鏖兩鬭，臼圈聽一簸。",
            "射鈎仍相國，嬖者死於餓。",
            "種瓜乃故侯，蹶張終上佐。",
            "支離竟能賢，青黄未足賀。",
            "炷香閲茲理，萬事一笑可。",
            "城南有豪士，豈但雄于貨。",
            "麒麟夢不到，林沼計未左。",
            "便齋愜清閟，憑几了衆夥。",
            "胸中大水鏡，月皎雲破墮。",
            "世故自起伏，一瞬奔馬過。",
            "金石波空流，檜杉老不挫。",
            "他年觀河性，依然等髫鬌。",
            "我友王郎子，筆墨出笑唾。",
            "酒酣洒素壁，埃𡏖不敢涴。",
            "春梢有餘妍，秋林氣磊砢。",
            "彈指四時具，轉物子亦頗。",
            "此機與我同，妙出一關鎖。",
            "予生拙行世，泥塗笑鼈跛。",
            "但存閲世眼，空花已成果。",
            "從今識沉冥，甘作枯株坐。",
            "要知無所閲，到岸乃旋柁。"
        ],
        "title": "題宇文叔昭閲齋齋名予所榜也有王正卿畫四時小景",
        "id": "9e8450c7-bed4-41dd-9954-d4da307634b0"
    },
    {
        "author": "李流謙",
        "paragraphs": [
            "讀書必知書，枯枿不足斧。",
            "隻詞詣微隠，連軸皆剩語。",
            "枚生老賓客，筆力散雹雨。",
            "吳梁兩驕王，橫甚鬫哮虎。",
            "編須笑直前，調度豈兒女。",
            "刈蕭培芳蓀，遠鄭進韶舞。",
            "斯文豈徒然，丹石起病窳。",
            "操瑟走齊門，託身恐非所。",
            "老濞竟斧砧，埋骨無塊土。",
            "梁亦殞牛禍，廟社幾奪主。",
            "至今存遺編，快讀氣屢鼓。",
            "長卿素佞人，清芬愧蘭杜。",
            "長門賦淫僻，主心侈莫禦。",
            "百年校賢鄙，何啻跖與禹。",
            "黄郎眼如月，妙義窺肺腑。",
            "拈出標雅箴，霏屑紛落鋸。",
            "枚生其伯仲，犬子但牧圉。"
        ],
        "title": "吾友黄仲秉讀枚乘七發至所謂洞房清宮命曰寒熱之媒皓齒蛾眉命曰伐性之斧感而作詩以示予予謂乘嘗事吳已而去之梁斯言也殆爲兩君發歟賢司馬長卿長門遠矣因次韻以申其意",
        "id": "7f0189c9-d885-49fc-83a0-9f125aad831e"
    },
    {
        "author": "李流謙",
        "paragraphs": [
            "士窮百不諧，所向輒牆壁。",
            "堂堂百代師，往往遭削跡。",
            "閭閻侮出胯，逆旅或爭席。",
            "雖然炯炯心，未易屈此膝。",
            "閉門師唐虞，清風入吾室。",
            "千古閲頃暫，八荒在几榻。",
            "從教厭藜莧，筆端有冰雪。",
            "出處雲行天，得喪駒過隙。",
            "元龍吾畏友，萬卷破丘索。",
            "抱耒耕莽蒼，天民所先覺。",
            "平生湖海氣，脊梁硬如鐵。",
            "方其抵掌時，南山虎可縛。",
            "向來三年淹，聊以六月息。",
            "自予得此士，不作肝膽隔。",
            "隠然當一面，堅壘雄屹屹。",
            "偷兒妄窺瞰，不用苦笞掠。",
            "與之塵生甑，定自驚失色。",
            "不知破衣中，照人一尺玉。",
            "開門恭執贄，政恐子不欲。",
            "因成一笑粲，莫放百憂集。",
            "子敬愛氈青，何如我酒綠。"
        ],
        "title": "彥博爲偷兒妄意作詩見貽次韻奉呈",
        "id": "9accba31-2efb-40f1-84ed-06e0a8c793ae"
    },
    {
        "author": "李流謙",
        "paragraphs": [
            "風雅有正宗，太山視丘垤。",
            "識者了珉玉，不爾遠堯桀。",
            "咸韶久不作，日月遭薄蝕。",
            "空谷閉窈窕，市倡矜半額。",
            "誰知三百篇，學仙要仙骨。",
            "二南俱賢聖，展卷神已接。",
            "孝子或失愛，淑婦有不答。",
            "微言出宛轉，幽憤破藴結。",
            "側耳無絃音，策策風振葉。",
            "少陵乃冢嫡，豈止論瓜葛。",
            "涪翁異代友，俱作蟬蛻殻。",
            "鼓旗付後山，掌股戯孟獲。",
            "眼明見賢宗，我欲焚破篋。",
            "明珠不易得，收功在勤苶。",
            "一洗蛙與黽，騷壇許授職。"
        ],
        "title": "彥博見和暑中之作殊有新功復用韻謝",
        "id": "89d9ed4c-3d0d-452b-9500-9fde0eec3e4e"
    },
    {
        "author": "李流謙",
        "paragraphs": [
            "作吏無好懷，寧食三年艾。",
            "甚陋吾安之，所隸乃都會。",
            "文書如駡奴，吞噫不敢對。",
            "兩眉或小伸，獨有公等在。",
            "交臂露肝膽，不復事容態。",
            "月沼分賸馥，風軒共晴快。",
            "家餐聽相挽，盤筯及筍菜。",
            "但苦王事迫，數離每增慨。",
            "豈非造物意，物莫能兩大。",
            "况自摻裾別，至今胸憒憒。",
            "歸來未黔突，日月倏逾邁。",
            "書往得奇報，已恐責留債。",
            "丈夫志遠者，遑卹吠所怪。",
            "醉眼天不入，一飽真細碎。",
            "插貂與扶耒，此理本相代。",
            "持以敦薄夫，是事付我輩。"
        ],
        "title": "次韻姚宣孺見寄",
        "id": "c3e6bb2f-90ca-4e11-9994-b10e4f8575c4"
    },
    {
        "author": "李流謙",
        "paragraphs": [
            "春歸知何時，庭草一尺長。",
            "風軟不起塵，薄日如秋陽。",
            "裘葛固異宜，單衣已疎凉。",
            "妍紅色事人，攬鏡無餘粧。",
            "青山只蒼然，久要自不忘。",
            "枯藤引我去，栗留囀幽篁。",
            "濯足江無波，照眼竹有光。",
            "展旗三伐鼓，騷壇起榛荒。",
            "垂髫伏窗几，抵掌談皇王。",
            "持之欲何施，海禽眩鏗鏘。",
            "風摇薜荔屋，塵集芙蓉堂。",
            "升斗尚何言，正比鈎餌香。",
            "投老遲問道，欲覓閑中忙。",
            "社成蓮亦花，歃血記此章。"
        ],
        "title": "次韻勾龍元應",
        "id": "cacf5905-a692-4e67-81f5-7168c6c8123a"
    },
    {
        "author": "李流謙",
        "paragraphs": [
            "平生不喜殺，殺戒宿所欽。",
            "累此多病身，蔬食慙未能。",
            "連日乏庖供，隻雞薦肴蒸。",
            "異夢發宵驚，截支血霪霪。",
            "旁立爲咨嗟，或人惠嘉音。",
            "見牛未見羊，盍不推此心。",
            "萬生均一愛，豈較人與禽。",
            "君看雞遭烹，楚痛甚斧砧。",
            "撫枕矍然悟，此豈神所箴。",
            "驚魂欲違幹，駭汗屢洒膺。",
            "內懼仍自欣，小差輒相懲。",
            "白璧護微疵，寧非憂之深。",
            "長平四十萬，一掃輕蟻蠅。",
            "暴殄置不問，天邪匪聾喑。",
            "稔惡侈後罰，幽誅毒炮燖。",
            "冥冥思昔愆，栗栗厲素襟。",
            "贖魚有前章，併以警侈淫。"
        ],
        "title": "偶連日食鷄夜夢有截一支者頗憐之有謂予言雞之被烹酷過於是驚覺作此詩以自警",
        "id": "65633808-d0bd-4d94-88fe-c08e82ae49cc"
    },
    {
        "author": "李流謙",
        "paragraphs": [
            "二年客殊方，送君我鄉邑。",
            "豈不念家山，對此好風月。",
            "何以慰羈旅，眼穿離鴻翼。",
            "寄聲賀父老，壺漿迓郊陌。",
            "令君臺閣人，九霄帝不隔。",
            "新書嚴入縣，驅驥就轅軛。",
            "手持朱絲絃，欲奏南風律。",
            "此意寧不佳，此事未易得。",
            "姑置馴桑雉，先辦繞床物。",
            "相顧一大笑，浮我當舉白。",
            "長魚隨鰍鰕，枯澤未容尺。",
            "驚雷忽破地，起視已無迹。",
            "春湖波如天，酒作鵝兒色。",
            "映君眉間黄，領此醉勿惜。",
            "明朝出門看，扁舟大江側。"
        ],
        "title": "以春草碧色分韻送朱師古知雒縣得色字",
        "id": "af7170c3-75de-4932-968b-c98ebd79ab38"
    },
    {
        "author": "李流謙",
        "paragraphs": [
            "春以花故妍，花好不辱春。",
            "漫山爛桃李，由求蓋具臣。",
            "國艷朝衆芳，此花當不名。",
            "芳園麗韶景，點檢能幾根。",
            "東風未披拂，萬紅藏杳冥。",
            "過客白眼看，遂與凡木隣。",
            "一朝吐華艷，天日爲之醺。",
            "綠樽有醇酌，及茲託慇懃。",
            "君看淮陰市，豈有國元勛。",
            "俗情傲未然，花笑當不嗔。"
        ],
        "title": "海棠未開對酒作此",
        "id": "a1aae95e-bf40-4b31-b989-4c5a6511e23b"
    },
    {
        "author": "李流謙",
        "paragraphs": [
            "一絲架空居，巧若出杼機。",
            "彌綸不知勞，終日周遭馳。",
            "相彼造爲艱，中有鴟鴞詩。",
            "豈獨考其室，爲罝陷羣飛。",
            "口腹共此累，坐嘆寧以疵。",
            "微我畋漁意，其端詎庖犧。",
            "雨過助浮妄，大小出琲璣。",
            "疾風輕羣脆，覷隙防藩籬。",
            "摩挲一寸腹，吾廬正于茲。"
        ],
        "title": "見蛛絲戲作",
        "id": "52b5033f-e51b-4f05-ba74-6af40ee7863c"
    },
    {
        "author": "李流謙",
        "paragraphs": [
            "吾家老仙一世師，挺特風槩老不衰。",
            "平生行己有本末，世人不知其天知。",
            "急流勇退人恨早，纖塵恐汙白玉姿。",
            "精神强健腰脚輕，鬖鬖白髮明鬢髭。",
            "盤谷亭前一幅巾，子掖孫携翁笑歖。",
            "無官一品錢滿屋，汝輩持底逃寒饑。",
            "指心一點物非物，向來所貯惟不欺。",
            "慇懃寶此徵後福，如印券契火灼龜。",
            "我勤樸斲爾塗堊，障護風雨期勿隳。",
            "庭前百拜領翁語，有毫髮愧非翁兒。",
            "季也才力百倍予，天之報翁或在茲。",
            "得其一體敏且强，遇事雹落雷電馳。",
            "莫嫌掾尉官職卑，正欲小試觀異時。",
            "弟兄贈言出寸丹，豈但趣和同兒嬉。",
            "伯氏有德君子哉，發言不妄如發機。",
            "敘文千字炯星日，是病苦者之神醫。",
            "願子銘几銘盤盂，驊騮萬里未易期。",
            "悲莫悲於生別離，鴈序可忍霜風吹。",
            "丈夫遠懷在門戶，正使蟻聚終奚爲。",
            "酒闌上馬飛鳥疾，我亦安能空鬰鬰。"
        ],
        "title": "無害弟之官梓林伯氏無虧序送之極兄詔之義予言贅矣姑以其意而申言之",
        "id": "7c0e67c3-f8b8-4c7b-b07c-99a0dbe03349"
    },
    {
        "author": "李流謙",
        "paragraphs": [
            "霜風著林不停吹，天涯有客衣征衣。",
            "問客今歸有何得，一株老桂和根移。",
            "讀書作文四十載，浪走不啻萍在池。",
            "束書隨身乃封戶，睥睨一甑蒙蛛絲。",
            "傾囊千金勸少貶，掉頭一笑吾寧饑。",
            "學如木水有源本，朝販夕售顔忸怩。",
            "市倡青紅衒廛陌，窈窕深閉無由窺。",
            "清詩學自稟繩律，如嚼冰雪寒肝脾。",
            "平生交遊半豪俊，如此人物見者稀。",
            "每拈佳句對客誦，謂是古作非今爲。",
            "吾先君子壇級尊，子來談笑容攀躋。",
            "我從弱歲同硯几，如今攬鏡斑鬢髭。",
            "笑渠常遭俗眼白，短力不得相扶持。",
            "前日提筆試外省，我亦薄宦初來歸。",
            "口占程文問中否，强弩破葉劍截泥。",
            "十月十日夜漏盡，小奚驚夢來打扉。",
            "云有吉報可速起，倒穿衣裳喘而馳。",
            "賀者已滿坐無處，拍手怪我來何遲。",
            "淋漓一紙見名字，倉卒未省來其誰。",
            "喜歡不記語雜亂，但說老眼天不眵。",
            "明朝再拜酌酒賀，屋角一丈飛虹蜺。",
            "書生一第蛻骨耳，排風軼電方自茲。",
            "阿兄地下喚不應，門戶藉子扶寒衰。",
            "鄉閭朋舊夸地産，洗眼晝繡增嘆嘻。",
            "孤童疋馬顔色異，關吏偷語驚且疑。",
            "到家羊肥酒亦熟，山頭松檟生光輝。",
            "墳前百拜謝教育，持身願報父母慈。",
            "盤谷亭前白雪枝，春意稍稍回芳蕤。",
            "尊前不可無此客，花雖不言意慘悽。",
            "遲君急旋共一醉，青衫入手無閒時。"
        ],
        "title": "陳彥博擢第後歸拜先墓作此送之",
        "id": "1295d018-8c2e-4f5a-af17-c760c2344c1a"
    },
    {
        "author": "李流謙",
        "paragraphs": [
            "五歲小兒初學步，絕藝亦知天所賦。",
            "想見九牛可倒曳，已堪赤手擒猛虎。",
            "向來甕戲真偉觀，儻非目擊嗤浪語。",
            "器小猶須百斤重，挾以壯夫端恐仆。",
            "笑談拈取兩足上，電轉風旋疾如許。",
            "便令百試百不失，父兄從傍亦矜詡。",
            "市人駭嘆俱失聲，我自平生未曾覩。",
            "武陽盛氣蓋全燕，寄區狡謀踣二虜。",
            "論年固已一倍長，此兒誰肯噲等伍。",
            "虎變鷹揚看異時，經營一飽渾細事。",
            "世人稟賦有特異，常理未可求其故。",
            "相秦童子才毀齒，說項郎君方斷乳。",
            "拜歸懷中笑橘墮，羣戲道傍知李苦。",
            "登門已解敘通家，對客頗能嗔字父。",
            "劾鼠獄詞老吏服，汗簡清規乃翁沮。",
            "卓識有此更驚人，彼以力稱吾未與。",
            "行行三十成何事，但耗太倉如雀鼠。",
            "憮然自笑仍自憐，强說功名在遲暮。",
            "人言速成當不久，如我定應千萬壽。"
        ],
        "title": "觀小兒甕戲",
        "id": "56ee1273-9b45-4540-8b72-b27ce07297ef"
    },
    {
        "author": "李流謙",
        "paragraphs": [
            "翻手爲雲覆手雨，自昔嘗聞少陵語。",
            "年來雅道更蕭颯，反眼朋游成越楚。",
            "便當續草絕交論，誰與重尋懷舊賦。",
            "一洗衰風振頹敗，我爲使君高此舉。",
            "故人流落死未葬，藁殯蕭蕭泣行路。",
            "破棺露骨沙草秋，紙錢號風白日暮。",
            "傷心重念百年交，洒涕親營一抔土。",
            "送喪不煩司隸傳，擇地當鄰烈士墓。",
            "龜趺大字日星煥，馬鬣新封鬼神護。",
            "恩流枯胔河海深，氣激頑夫金石沮。",
            "漬綿高義古所尚，掛劍初心吾敢負。",
            "張陳未死已相賊，笑彼安能保身後。",
            "九原可作定慨然，想見沾衿淚如注。",
            "清溝突起驚創見，繡被吹來自何許。",
            "區區論報未足道，此段徒能戲兒女。",
            "滄溟可涸山可磨，我詩自可傳千古。"
        ],
        "title": "文南朱使君葬其故人鈐兵李侯士大夫高其風義作詩美之亦賦一首",
        "id": "c31d4bc1-8405-4521-915b-ccd1eda5b610"
    },
    {
        "author": "李流謙",
        "paragraphs": [
            "人言明月好，明月無私照。",
            "海水深不測，明月照無極。",
            "九州浩茫茫，明月無遺光。",
            "誰家高樓三百尺，上有浮雲翳突兀。",
            "浮雲翳月月不知，樓頭美人空歎息。",
            "空歎息，何當赤手披雲師，放出清光如白日。"
        ],
        "title": "明月篇",
        "id": "156127a8-0111-4ac3-9be6-0fa4739fb3d5"
    },
    {
        "author": "李流謙",
        "paragraphs": [
            "一硯能令一生足，感君投贈重金玉。",
            "人言當爲文字祥，夜夜燈花寒吐粟。",
            "提携不到白玉除，安能細碎箋蟲魚。",
            "爲君試草大鵬賦，九萬里風生須臾。"
        ],
        "title": "謝宇文正甫惠硯",
        "id": "7e4fe30c-804f-4c2e-8012-9be6429746b6"
    },
    {
        "author": "李流謙",
        "paragraphs": [
            "疾痛呻呼癢搔抑，人言是覺豈真覺。",
            "問君非痛非癢時，覺何所之了不識。",
            "要知真覺無不覺，如日出海照萬國。",
            "雖然亦莫如是解，政恐雙睛翳金屑。",
            "扣庵欲覓住庵人，此人此庵何地著。",
            "蒲團紙帳睡未足，百蟲薨薨殘月白。",
            "六窗玲瓏境超廓，箇中自有真消息。",
            "兔走君前君不知，俊鶻豪鷹差一髮。"
        ],
        "title": "題覺庵",
        "id": "5fc4bcad-44c7-4777-ada9-72621b6c5c04"
    },
    {
        "author": "李流謙",
        "paragraphs": [
            "將軍百戰摧驕虜，向來射石如射虎。",
            "分封不得一丸土，晚歲功名成夢語。",
            "古來志士窮者多，唾壺擊碎奈命何。",
            "平生道力輕羣魔，巨艦豈肯摇微波。",
            "大千與我俱幻爾，是中無處容悲喜。",
            "西方仙人不可詆，破除憂患正須此。"
        ],
        "title": "張周倚下第作此唁之",
        "id": "f44a485d-72ce-4f38-8755-c37a303059b6"
    },
    {
        "author": "李流謙",
        "paragraphs": [
            "撐腸萬卷不救饑，書生何苦攻書爲。",
            "如烹太牢飲醇酒，無此肝肺無由知。",
            "陰侯把筆耕六籍，短檠熒熒照頭白。",
            "又携束書作官去，此生此債寧終極。",
            "大州小州疲征輸，文書急急如駡奴。",
            "家無二頃歸未可，泮宮水冷樂有餘。",
            "使君喜士比金玉，知子姓名吾所屬。",
            "定當屣履迎王符，勿憂廣文飯不足。"
        ],
        "title": "送陰次公赴榮州學官",
        "id": "5c0a854b-7fee-47c2-8e61-f8d24483e111"
    },
    {
        "author": "李流謙",
        "paragraphs": [
            "十年中秋不見月，譬之去國唯喜似。",
            "朝來氛翳崩厥角，天公粲然一啟齒。",
            "夕月可占此其祥，枯龜未必知許事。",
            "黄昏天宇開琉璃，出雲微覘摶空勢。",
            "要人故自作遲遲，悵望豈知空歲歲。",
            "玉峰一掌開喬嶽，銀海千尋湧平地。",
            "光吞箕斗不自持，影薄魚龍無處避。",
            "烟林差差鳥未定，露草涓涓螢暗墜。",
            "唯我心源初不動，炯炯摩尼照濁水。",
            "四門宏開衆陰伏，六藝高懸百家廢。",
            "餘輝切勿丐老蚌，尤物溺人非所貴。",
            "何如美酒入詩腸，化作錦囊珠字字。",
            "南樓萬丈高切雲，彈壓山川據要會。",
            "當年老子興不淺，閒據胡床想風味。",
            "今人未必輸古人，况復我友半傑士。",
            "凌晨尺紙飛羽檄，一約而來羶集蟻。",
            "夜如何其不須問，酌盡滄溟放君起。",
            "酒酣起舞踏寒影，滿地瓊瑶驚破碎。",
            "仙娥手拊丹桂樹，裛裛天香落襟袂。",
            "洞天六六我所家，摩拍洪崖肩綺季。",
            "霞雲不著著青衫，生恐羣仙笑憔悴。",
            "旁人勸我聊爾耳，仙娥好意君勿阻。",
            "海鯨背穩風力强，看我轉頭三萬里。"
        ],
        "title": "中秋玩月以東坡詩不擇茅簷與市樓况我官居似蓬島爲韻得似字",
        "id": "6f5674d8-f214-4337-b5fd-8e64f5fe5544"
    },
    {
        "author": "李流謙",
        "paragraphs": [
            "人家栽花爲春忙，我家種柏求蒼蒼。",
            "柏生如蓋蔭百畝，癡紅騃紫無殘香。",
            "常言直道我家物，篋櫝于今藏手澤。",
            "拈來洒涕不忍看，分付伯兄金玉質。",
            "去天一尺古蓬州，綫路雲端客自愁。",
            "年來在處熬膏火，翻愛此地真瀛洲。",
            "同居患貧別則惡，苦心害性空悽惻。",
            "不及林中反哺烏，日暮歸來却同集。"
        ],
        "title": "送兄長赴蓬州職官",
        "id": "214cc7e1-5a30-4024-900e-37b3f16c4f7d"
    },
    {
        "author": "李流謙",
        "paragraphs": [
            "君家嶙峋兩冰柱，黄塵漲天不敢汙。",
            "阿雲醉卧呼不譍，斷碑零落荒阡雨。",
            "君今去作火井縣，山中嬰兒待慈母。",
            "前日一旱不堪說，危喘僅存無半縷。",
            "祝君到官百不問，置酒先須酌田父。",
            "從來和氣致豐年，一笑能令粟盈庾。",
            "我方投犁學爲吏，人言未可紙上語。",
            "今人古人豈相遠，力行所知心自許。",
            "惟君可聞我可言，明日一尊黄鵠舉。"
        ],
        "title": "石鈞父之官火井乞詩贈行",
        "id": "3caecbdb-cf98-4304-8b15-9a3758d8f3d5"
    },
    {
        "author": "李流謙",
        "paragraphs": [
            "桃花未落春水生，百川合流如鏡平。",
            "江神約束蛟與鰐，東閣郎君將母行。",
            "一帆萬里無荆越，非霧非烟鎖雙闕。",
            "只今手持天下柄，相公身是稷與卨。",
            "潭潭大府琳琅都，翻翻㦸带纏金鋪。",
            "朝回坐對彩衣舞，天上應有人間無。",
            "相門出相古來有，周公在前魯公後。",
            "看君父子名一時，野人甘作扶犁手。"
        ],
        "title": "送虞提宮",
        "id": "647e82c9-7260-4cd0-aea9-6dd201bbb039"
    },
    {
        "author": "李流謙",
        "paragraphs": [
            "雨漲秋池三尺水，亦有秋風到池裏。",
            "荷花顔色不如故，零亂寒蘆并折葦。",
            "鸂鶒飛來依晚紅，蕩槳徐徐莫驚起。",
            "擘蓬截藕尚堪餐，一醉何辭碧筩美。"
        ],
        "title": "池上",
        "id": "e5f13082-0d13-4e24-a6c5-776e121701be"
    },
    {
        "author": "李流謙",
        "paragraphs": [
            "仁田義鉏德其種，晚歲坐看苗幪幪。",
            "先生一去不可識，但喜郎君實麟鳳。",
            "一綫微言驚道喪，九鼎斯文頼君重。",
            "聖門濤瀾無畔岸，我嘗操舟怯奔湧。",
            "中流奪魄不敢進，亂流而濟渠甚勇。",
            "射鼷强弩勿妄發，彈雀明珠戒輕用。",
            "峩冠進之白玉堂，天高會借長風送。",
            "細尋耒耨竟誰力，銍艾猶傳掛丘壠。",
            "朝來示我幽宮刻，再拜整冠輒成誦。",
            "乃知先生一世士，學如荀揚文屈宋。",
            "四邊海宴中國尊，已嘆銅駝沒荒茸。",
            "轉頭飲馬長城下，共指先幾世爭竦。",
            "竟不一官止韋布，大澤深丘老梁棟。",
            "岷江濫觴固未快，末流與海爭澒洞。",
            "我聞天窮不再世，卜以郎君言必中。",
            "九京幽幽復何憾，一杯徑往澆餘痛。",
            "薤歌嗚咽不成聲，但覺風乾雲亦凍。"
        ],
        "title": "挽王隠君",
        "id": "10671a57-4a2a-40cb-b754-2f9774edef1d"
    },
    {
        "author": "李流謙",
        "paragraphs": [
            "維古女士都可見，過眼絕無一佳傳。",
            "客來授我一編書，疾讀不知雙涕泫。",
            "夫人有子鳴斯文，吾從崑崙識河漢。",
            "胸中能貯百卷書，此豈只用裙襦看。",
            "前朝大老尊夫人，鬼蜮不量作兒玩。",
            "寒心仰屋竊嘆語，志士如今刀斫案。",
            "唐安治中祿不薄，十畝東湖紅爛漫。",
            "輕車在門忽折軸，恨如秋江盛不滿。",
            "史筆在手吾宗英，寧愛一詞沒彤管。",
            "人生八十善可書，好夢仍長不爲短。"
        ],
        "title": "挽王夫人",
        "id": "bfd96dc3-143d-480b-9d56-9054aaac3cc2"
    },
    {
        "author": "李流謙",
        "paragraphs": [
            "將軍射虎不射石，石作於菟能沒鏑。",
            "翻然再控弓不力，俊鶻豪鷹眼前失。",
            "兩泉後先今抗行，何物使之令人驚。",
            "泉出在山流在地，却似只從方寸生。",
            "沉沉玉甃碧雙峙，旱爲甘霖渴爲醴。",
            "白鶴千年歸不歸，半夜空山泣神鬼。",
            "令君爲政無近名，天以斯泉印其清。",
            "泉邊有樹仍蔽芾，他日思君於此地。"
        ],
        "title": "寄題天台臨海白鶴廟康濟泉爲顔魯子少卿作",
        "id": "232045f7-b28e-4ad3-986e-4058da483b04"
    },
    {
        "author": "李流謙",
        "paragraphs": [
            "雲在山，月在水，合和二物誰遣使。",
            "雲收但有千巑岏，月落惟餘一清泚。",
            "向來爲同復爲異，欲說誰鉗三尺喙。",
            "與君臨流共一笑，影墮澄泓實相似。",
            "故應拄杖偶然來，那得泉中覓居士。",
            "人間八月秋更老，桂樹無風波不滓。",
            "碧筩爲樽酌清醥，瓊瑶嗽腸雪冰齒。",
            "江妃爲予舞凌波，老鶴不眠亦孤唳。",
            "酒醒忽憶三峰游，目光已在鯨魚背。"
        ],
        "title": "雲月篇",
        "id": "9ecebcdf-70b9-4819-a1b2-cd6ee4d37487"
    },
    {
        "author": "李流謙",
        "paragraphs": [
            "插架茫茫紛四部，莫向離騷泥蘅杜。",
            "文章何處如有神，心手相隨鷹搦兔。",
            "長卿醉死文君壚，渠輩但可折簡呼。",
            "淺慙入俚深入僻，纖麗惡淫寒則枯。",
            "欲張吾軍子可恃，楚璞呈前燕石恥。",
            "擘波飛去定神龍，汗血牽來真驥子。",
            "人物有此未易求，頗將擷英泛其流。",
            "朝來車從照人熱，乃肯訪我投林丘。",
            "詞華薄技無多道，少作吾今知悔早。",
            "相期聖處下工夫，一念超然蠲熱惱。"
        ],
        "title": "次韻張通甫見貽",
        "id": "c4d97903-cb90-4072-b7a7-c6e5f2a1abc9"
    },
    {
        "author": "李流謙",
        "paragraphs": [
            "麒麟丹青了無夢，香火因緣已成癖。",
            "一堂風冷自分明，誰撮虛空强摹畫。",
            "蔬食鼎烹均一茹，笑取菅麻視繒帛。",
            "風幡自作此分別，蛛掛一絲猶可惜。",
            "大千元不一毫隔，何處往來勞轡策。",
            "冥鴻遠矣方控弦，一筯銀絲好看客。"
        ],
        "title": "次韻宋才夫",
        "id": "d534ef4b-cbe3-481a-a1f7-c5fee54f99b5"
    },
    {
        "author": "李流謙",
        "paragraphs": [
            "先生不憂窮到骨，唯惜修名易埃滅。",
            "平生窗几辛勤功，語及雲程輒嗚咽。",
            "冷曹晨炊有不續，遠道相從笑回曲。",
            "微言不足溫飽人，羨渠著斗量珠玉。",
            "風霜歲晚念慈母，黄葉翩翩積行路。",
            "烹鷄奉餐蔬自煮，繄我獨無悲此語。",
            "大厦千間要封植，期君當作垂天翼。",
            "朋友之樂可樂不，昔人願封萬戶侯。"
        ],
        "title": "王子友示詩次其韻",
        "id": "d63c6dc7-dfff-4d07-ae13-e1bb05ae7e8a"
    },
    {
        "author": "李流謙",
        "paragraphs": [
            "書生一第如登天，如君何啻坂走圓。",
            "要知筆頭有河漢，向來元未窺微瀾。",
            "得官莫厭百僚底，水激三千從此始。",
            "白藤肩輿照路光，小慰當年擇鄰意。",
            "岷山勢壓西南坤，霞裾風袂潛仙靈。",
            "公餘有暇縱幽討，爲我一弔張白雲。"
        ],
        "title": "送黄仲武尉青城",
        "id": "a5f3e061-9468-4b46-8ec4-2b2ec6e48c3c"
    },
    {
        "author": "李流謙",
        "paragraphs": [
            "身長七尺面一尺，眼若電光鬢若棘。",
            "腰間大羽不妄發，長空弦落鳥隨踣。",
            "漢家夫子方少年，東平月窟西酒泉。",
            "不須武陽兵十萬，不用都尉卒五千。",
            "願得君王一寸鐵，斷取樓蘭獻北闕。",
            "笑提金印歸去來，五湖茫茫波浸月。"
        ],
        "title": "失題",
        "id": "54b65baa-3554-4c7b-b306-75e37e03354f"
    },
    {
        "author": "李流謙",
        "paragraphs": [
            "岱宗崢嶸乃爲嶽，丈夫可不志特達。",
            "平生論人每如此，楊子入眼吁可愕。",
            "清班突見頎而長，開口四坐薄曉霜。",
            "自言磈磊不可茹，正須一吐空肝腸。",
            "太學黄虀了殘業，又携束書去挈挈。",
            "偃㦸韜戈吾已衰，快刀斫案子甚决。",
            "古人作事令人驚，今人豈不如古人。",
            "折枝要是不爲爾，長劍在手無蛟鯨。",
            "楊子楊子吾所許，舉杯酌君肝膽露。",
            "期君直到黄髮時，無使英名一塵汙。"
        ],
        "tags": [
            "泰山"
        ],
        "title": "送楊嗣清國錄出倅廣漢",
        "id": "9e10f13a-8d9a-4105-b25e-5c57375e7f6b"
    },
    {
        "author": "李流謙",
        "paragraphs": [
            "愛山仍以山名齋，問山何許簷周回。",
            "午窗睡足一笑起，風吹市聲不到耳。",
            "插貂鳴玉主人事，山不撩君君自戲。",
            "細思却合幽人居，分我半几來讀書。"
        ],
        "title": "書薛公肅山齋",
        "id": "d1287be8-793f-45b2-8d9a-d7c66d42194f"
    },
    {
        "author": "李流謙",
        "paragraphs": [
            "判司碌碌塵埃間，可能老此橫海鱣，一朝雷雨插兩翰。",
            "九江風高浪如屋，萬里扁舟帆一幅，夢魂先遶湖山綠。",
            "玉除有地容著身，且爲岷峨起斯文，莫來憔悴隨鷄羣。"
        ],
        "title": "送楊元功",
        "id": "1ac515c4-f04d-4382-8132-b6bacfd88577"
    },
    {
        "author": "李流謙",
        "paragraphs": [
            "北風號霜脫羣木，送客東門車萬軸。",
            "城中人家作兒啼，若爲四角生華轂。",
            "公今未上九天上，身雖去此猶在蜀。",
            "邊頭張頤萬虎兕，一食不飽吼振谷。",
            "况聞天驕屢窺瞰，往往危機生隠伏。",
            "欲寬九重宵旰念，分付若人一夔足。",
            "錢如流水粟如雨，指顧之間嘆神速。",
            "公方攬轡使一道，百吏毛寒頸仍縮。",
            "隳者振職汙者澄，如臨鬼神不敢瀆。",
            "峩冠置之一堂上，不勞折箠四夷服。",
            "天生此材必此用，楩楠本爲渠渠屋。",
            "孤生蒙庇逾歲月，况復鴒原辱甄錄。",
            "明年春風二三月，更看枯根回寸綠。"
        ],
        "title": "送王總卿",
        "id": "ccab735d-c035-42e2-a1d6-b2e7b9fad1e8"
    },
    {
        "author": "李流謙",
        "paragraphs": [
            "金龍直歲當玄冥，憶公剖竹江陽城。",
            "碧鷄坊中駐千騎，裁詩餞送雙旌行。",
            "逢人到處說項斯，豈賤子故唯先盟。",
            "一官泮水謝推輓，挾策仍許從諸生。",
            "隻詞華衮豈易得，再以薦墨光姓名。",
            "一朝去我生怊悵，呱呱欲作啼雛嬰。",
            "向來宦海四十年，白首一節無斜傾。",
            "只今耆舊直可數，曷不往矣司機衡。",
            "詔書連年到西蜀，歸田奏上羣兒驚。",
            "西南夷蜑惟稽顙，男耕女織鼓不鳴。",
            "廟堂徹桑戒無事，正以卧護煩老成。",
            "犬羊腥羶亦人耳，悅安惡擾皆其情。",
            "不須談兵但飲酒，帥非爾帥乃父兄。",
            "秋光如水浸行色，牙纛獵獵風有聲。",
            "氈褐迎道沸羣獠，弓刀繞帳森千兵。",
            "丈夫未遂調燮事，華皓得此亦足榮。",
            "觀公畜德有餘地，如海既酌隨復盈。",
            "晚福衮衮蓋未艾，善頌何以歌簫笙。",
            "更須書考二十四，永與松鶴同堅清。"
        ],
        "title": "送樊漕移帥瀘南",
        "id": "1d246281-e0d0-41e1-a3c0-097acf717921"
    },
    {
        "author": "李流謙",
        "paragraphs": [
            "王郎妙墨石剖璧，正爾不從著意得。",
            "十日一水五日石，猶笑前人風雨疾。",
            "溪藤小幅白雪光，向來數筆衣不裳。",
            "濁河未清子未忙，但恐竟軸海變桑。"
        ],
        "title": "王正卿爲作山水小軸作此促之",
        "id": "65d9fc09-d7db-4c6e-9a29-644806936a62"
    },
    {
        "author": "李流謙",
        "paragraphs": [
            "昔年九轉金精熒，鸞幢鵠節飛青冥。",
            "偶同鷄犬舐殘粒，至今未脫塵中塵。",
            "平生不識紫芝面，邂逅天涯忻一見。",
            "安有斯人可棄捐，置身只合金鑾殿。",
            "急流勇退人所嘆，上書屢請色不難。",
            "浩然笑涉重湖去，一節映照清湘寒。",
            "人生分願各有賦，鳩鵬何必勞相慕。",
            "期君廊廟我巖壑，他日冰霜同晚暮。"
        ],
        "title": "送丁子昭左司湖南運副",
        "id": "56424ed6-dd17-4a80-b921-48184c93169a"
    },
    {
        "author": "李流謙",
        "paragraphs": [
            "我先君子官于涪，一時賢僚今在不。",
            "唯公直節貫華皓，千尺壽檜橫霜秋。",
            "丈人靜聽請具陳，平生契義骨肉侔。",
            "簡池解組過鄉縣，劇飲不去公遮留。",
            "似是兄弟姓則殊，詩藁半破猶勤收。",
            "合行使符蔡山下，先後召杜騰民謳。",
            "吾家萬松蔭黄土，公方千騎驅華輈。",
            "十年不見此邂逅，窮冬雨雪寒颼飀。",
            "未明投刺候門下，老閽竊語來何求。",
            "柳州先友一一數，山陽鄰笛令人愁。",
            "岷峨氣象抗湖海，近日人物幾窮搜。",
            "如公當寘文石陛，一麾乃付近古州。",
            "蘇家名稱震戎夏，如崧降甫尼生丘。",
            "文獻可徵况美俗，黄堂坐嘯萬事休。",
            "公餘兵衛繞畫㦸，妙香一縷鈴齋幽。",
            "神交千載尚誰可，子韓子文著床頭。"
        ],
        "title": "送樊眉州",
        "id": "cd50a842-749e-4aa1-b20b-9291b53465c0"
    },
    {
        "author": "李流謙",
        "paragraphs": [
            "一代文章有圖籙，天賜之履征九服。",
            "奉牲乞盟走珠玉，吳狂楚僭非此族。",
            "至今人望壇坫尊，風流文采被諸孫。",
            "丈人似是更酷似，大河一派來崑崙。",
            "華途不須移步到，憂國憂君心日老。",
            "匹馬朝行人避驄，短奏宵歸自焚藁。",
            "一朝倦拜青鎖門，分符端欲宣上恩。",
            "再拜願回批敕手，却與疲瘵豐雞豚。",
            "青絲絡頭甘半菽，丈夫出處不碌碌。",
            "我亦昨夜夢山靈，苦喚西歸理松菊。"
        ],
        "title": "送蘇給事出知太平州",
        "id": "018326e3-a40a-4541-969f-36dede4a3dee"
    },
    {
        "author": "李流謙",
        "paragraphs": [
            "扶摇何啻九萬里，盍不往作蛟螭騰。",
            "笑我真爲折腰尉，如君雅稱哦詩丞。",
            "輒班下寮愧連璧，屢愛新詩工琢冰。",
            "斫林與山出眉目，欲喚逋客招野僧。",
            "晚香入簾恨悒悒，坐恐瘦骨成稜稜。",
            "賞幽豈足廢官事，凈社久冷從公興。",
            "芙渠薝蔔一家耳，相看未易分級層。"
        ],
        "title": "宣孺斫庭前蘆葦見山有薝蔔入坐中示詩次其韻",
        "id": "18ec9b6b-fa4b-4b97-815d-8eb30f780a9d"
    },
    {
        "author": "李流謙",
        "paragraphs": [
            "西風振槁如發蒙，危亭創見心眼工。",
            "融成水月一合相，有似猛火烹鉛銅。",
            "是時素節屬重九，喚客一醉萸菊同。",
            "夜深跳魚亂珂璧，起舞大叫騎鯨公。",
            "令君心瀾了不起，摩尼返照萬事通。",
            "拄頤但覺朝氣爽，繞腰未羨黄金重。",
            "高情偶與幽賞會，妙語倒瀉瓊瑰胸。",
            "誰將玉笛吹曉月，透袂冰濃禁不徹。",
            "歸來夢想通明觀，一片湖光眼中見。"
        ],
        "title": "和錢大虛清映亭韻",
        "id": "9aceb86c-b607-4bb4-86ef-b9cf0d4e3fd0"
    },
    {
        "author": "李流謙",
        "paragraphs": [
            "乃翁儒林大宗匠，造化爲爐鑄卿相。",
            "坐與文皇致太平，玉骨如塵汾水上。",
            "斯文未喪不須嗟，仍喜郎君書起家。",
            "等閒一第唾手得，以此報翁其未邪。",
            "判北門事首峩豸，歷階而升姑少待。",
            "斗米迫人成遠征，雲夢胸襟何足芥。",
            "霜風獵獵吹征衣，登山臨水傷別離。",
            "丈夫富貴恐不免，萬里扶摇方自茲。"
        ],
        "title": "送吳志行監稅",
        "id": "b8fb2e2e-84ff-4968-9bc9-590a8dd13099"
    },
    {
        "author": "李流謙",
        "paragraphs": [
            "昔人帝城願一入，君今翩翩去何亟。",
            "向來一念君親同，夜夢倚門人髮白。",
            "人生適意富貴齊，况是求歸真得歸。",
            "江風飽帆不可挽，恰恰春好花濃時。",
            "君於文字識源委，筆勢逼人殊亹亹。",
            "每來握臂相與言，我屢點頭興嘆喟。",
            "三年厭踏東華塵，聽鷄走馬常踆踆。",
            "黑頭使君豈不貴，腰間見綬我亦驚。",
            "蜀吳相望八千里，到家遥想慈顔喜。",
            "上堂跪觴下堂拜，應有輝光照庭戺。",
            "白鶴勝峰記昔游，醉墨淋漓在上頭。",
            "君行有暇試尋覓，不知已掃黄泥不。"
        ],
        "title": "送王君弼寺丞出守臨邛",
        "id": "9b5fff7a-ef7e-48fc-a3c7-37ea525baf30"
    },
    {
        "author": "李流謙",
        "paragraphs": [
            "文章末流乃科舉，剽東掠西何等語。",
            "得者矜誇失者羞，其中往往分賢否。",
            "一官垂涎儻不勉，譬之北轅求適楚。",
            "諸君堂堂萬騎將，折箠自足笞狂虜。",
            "收拾波瀾著盆盎，却恐蛟龍愁窘步。",
            "信手拈來即三昧，安用區區備先具。",
            "朝窗暮几不停綴，寶玉牽聯鬭奇富。",
            "論如過秦有古意，賦擬兩都多傑句。",
            "朝來次第出示我，兩耳卓槊驚咸濩。",
            "華歆便可置龍頭，牧之豈肯居第五。",
            "我駭虛弦痛方定，未暇相從執旗鼓。",
            "請君勿見小敵怯，一戰而霸在此舉。",
            "歸來凈洗科場業，別與斯文立門戶。"
        ],
        "title": "比觀仲結諸公課會皆勍敵也行就舉南宮作此贈之",
        "id": "9805174f-a7e8-4bef-a8c0-783be33558a1"
    },
    {
        "author": "李流謙",
        "paragraphs": [
            "宋十一葉聖天子，有臣伊皋佐其理。",
            "鏖兵孽雛褫天戮，手把降幡屢摇尾。",
            "周宣功大心愈小，盈而持之甚持水。",
            "龍墀端笏拜疏言，有室大競唯多士。",
            "蒼蛟淵潛百鱗駭，乳兕林蹲樵牧止。",
            "臣舉所知匪臣私，取之鄉國大瑰偉。",
            "后皇曰嘻毋留行，奔雷將車電摇幟。",
            "先生捧詔色不動，在泰拔茅以其彙。",
            "向來輸寫萬瀆海，人笑一蠡測涯涘。",
            "古人成人責禮樂，房杜頳顔諸葛死。",
            "屠龍覓肝薦雕俎，不如河魴甘且旨。",
            "卑之試爲目睫論，欲識强羸占國勢。",
            "議和當有守和策，偃兵適恐造兵耳。",
            "焦頭常居曲突上，有言復吞胸磊碨。",
            "先生領略首屢肯，懸知不作三窟計。",
            "欣然拔劍爲公舞，舞罷颯颯回風起。",
            "孤生飄零踰歲月，感慨鰍蝦共泥滓。",
            "石田蝗蟊仍數熯，抱耒空山欲何俟。",
            "叔孫大猾誠謬妄，狗監文章亦巴鄙。",
            "黄金儻築燕人臺，爲問何如從隗始。"
        ],
        "title": "送任漕赴召",
        "id": "1460a754-0201-4abc-b59a-a975de4cd223"
    },
    {
        "author": "李流謙",
        "paragraphs": [
            "庭前梧葉西風起，三峽秋光凈如洗。",
            "仙帆一舸此入覲，靈鼉擊鼓馮夷喜。",
            "七閩山水天下奇，摧秀搴英瑞斯世。",
            "要知曠代乃一見，鳳巢阿閭麟游畤。",
            "彤庭紫闥足夷步，萬里西來將使指。",
            "西南榷牧古所重，陰削盜資寬國計。",
            "臺家選任皆偉人，遠極隴秦包越嶲。",
            "我公經略出咳唾，凜凜霜威肅頹靡。",
            "飛聲一日到冕旒，四輦促還不留轡。",
            "從來大材須大用，豈有如公才一使。",
            "東夷盟血猶未乾，豺豹固應防嚙噬。",
            "公歸爲國須遠謀，平躋兩禁躐三事。",
            "飄零孤翮得廣厦，晨啄暮栖方竊庇。",
            "驪駒清唱不忍聞，東望慨然增歎喟。",
            "他時黄閣未遐遺，猶願登堂拜簪履。"
        ],
        "title": "代送陳都大赴召",
        "id": "034ba3af-017c-49bc-a5e1-e4bebd1998e7"
    },
    {
        "author": "李流謙",
        "paragraphs": [
            "詔書揮翰日邊來，蜀有巨儒星杓魁。",
            "胸中深博布河漢，舌底霹靂降霆雷。",
            "先天遡流得絕派，大物不敢藏胚胎。",
            "回薄一氣在籠絡，奇神怪魃生愁哀。",
            "十年縛屋蒼崖隈，脫幘擲去一笑咍。",
            "刺史驚呼失匕筯，遮道自挽封章回。",
            "先生閉門壁愈堅，高風一日興澆頹。",
            "矯然輕世豈我事，此學施用真難哉。",
            "行止在天不在我，風動水涌如挽推。",
            "嗣皇繼聖登禹稷，豈有此士遺蒿萊。",
            "二年勞公湖上行，看鵝酌酒春風臺。",
            "手摩嬰雛斧貪猾，蛟鰐半束角與顋。",
            "古人讀易元用易，羲文祕妙今寒灰。",
            "漢儒妖異陷荒闊，但與瞽史相喧豗。",
            "子雲晚出造根極，後生蜉撼輕嘲詼。",
            "安樂老翁獨稽首，玄鑰直付先生開。",
            "向來緒言見編簡，去去勳業看崔嵬。",
            "彌綸乃是第一手，下者乃取支崩摧。",
            "賓閣顧予若嗟異，贈語愧乏珠瓊瑰。",
            "眼看飛帆不得去，天涯逐食嗟徘徊。"
        ],
        "title": "送張漢州赴召",
        "id": "d78ee666-b385-4af2-9d66-6150811f50e7"
    },
    {
        "author": "李流謙",
        "paragraphs": [
            "君家如河出崑崙，橫貫中國浮乾坤。",
            "鼎彜勳績爛星斗，編簡文字垂瑶琨。",
            "到海喧豗勢愈壯，約束蛟蜃驅鼉黿。",
            "略分涓流溉下土，草木蕃潤資其恩。",
            "先生繡衣吹霜風，一道生齒關寢飧。",
            "人家春園滿桃李，隨處秋社肥雞豚。",
            "智效一官可能爾，尚於勝處非所論。",
            "胸中人物自著眼，倀倀待相嗤彼昏。",
            "古人過人本如此，事業自是爲根元。",
            "我知先生在廊廟，定不碌碌爲澄渾。",
            "頗恨未識元魯山，一紙藻藉無媒援。",
            "只今相送九天去，風在下矣何軒軒。",
            "青雲託附可無意，欲兒女語吐復吞。",
            "浩歌一曲豁清思，援筆江海蛟龍奔。"
        ],
        "title": "送晁子西提刑赴召",
        "id": "b92c560b-c083-43f6-a528-95ee18f007a0"
    },
    {
        "author": "李流謙",
        "paragraphs": [
            "山嶽自高百谷下，向來無物使之者。",
            "驊騮合奉鸞和車，豈與黔蹄同一駕。",
            "英奇絕代難小了，泥滓投之輒悲咤。",
            "一朝拔去不可扼，震地風雷怯凌跨。",
            "泮宮先生自超特，鼎甲聲稱低董賈。",
            "眼明奎畫照琬琰，萬喙夸呼海傾瀉。",
            "胡爲不即天上去，識者怪吁狂者駡。",
            "或傳鳳篆來日邊，流水爲車龍即馬。",
            "只應故是霄漢人，腐鼠未足鵷雛嚇。",
            "九江水暖桃花肥，風色不驚神所借。",
            "只今岷峨抗湖海，貫玉編珠炯相射。",
            "臺家議和不議戰，太平有象須藻藉。",
            "小却猶當白玉堂，縱步黄扉方食蔗。",
            "嗟予骯髒每自哂，蚤年謾想牛心炙。",
            "一官漫浪不可說，可能更索山人價。",
            "五年投閒食不飽，攬鏡顛毛輒生怕。",
            "道塗衆鬼同揶揄，口不能酬面空赭。",
            "人生升沉亦何恨，但喜龍虎新變化。",
            "異時擊壤爲幸民，一犁亦願從耕稼。",
            "金華夫子吾勝友，接武風雲共閒暇。",
            "未應厚祿絕來書，寄聲紙尾煩多謝。"
        ],
        "title": "寄送梁子輔赴召",
        "id": "566da31e-33dd-4195-950b-40077ece8999"
    },
    {
        "author": "李流謙",
        "paragraphs": [
            "持竿野叟踏帝腹，太史占星驚變色。",
            "白衣山人侍黄衣，軍中指點相嘆息。",
            "雲龍契遇固疇曩，千載一合非人力。",
            "羊裘眠沙竟何補，坐視生民自肥瘠。",
            "功成乞身香案前，歸侶松喬未爲失。",
            "我公學傳無盡翁，束髮英名撼區域。",
            "杲日潛光衆未覩，公獨扶輪上霄極。",
            "此時際會如二子，鼎鉉鈞衡本公物。",
            "若爲流落四十年，豈厭蓬壺薄瀛渤。",
            "龍飛天子第一載，收召耆俊誠汲汲。",
            "遥知問膳大明宮，論士到公先指屈。",
            "追鋒一日來劍外，破浪帆開矢離括。",
            "朝廷未漆月支首，抱戈虎旅衣生虱。",
            "嫠不卹緯憂宗周，寧有裙襦能念國。",
            "堂堂甲兵滿胸臆，可無奇謀寬旰食。",
            "我故人子得深知，平生一鏃未破鏑。",
            "欲隨公去邈楚越，恨不身邊插雙翮。",
            "叔孫區區進大猾，謬謂書生用奚益。",
            "古來萬里知戎情，何必縵胡半縫掖。",
            "願公入對明光宮，西南豪俊手推出。",
            "我非其人敢觖望，市駿千金先市骨。"
        ],
        "title": "送何子應少卿赴召",
        "id": "fbcdf1ac-5427-4046-b456-f2af8a84ca49"
    },
    {
        "author": "李流謙",
        "paragraphs": [
            "盤谷先生壇級尊，萬夫操槊輒歛魂。",
            "黄堂晝嚴繞華㦸，往往君來客打門。",
            "高談錯起風襲塵，醉眼相視月照樽。",
            "歸來拊掌此快士，外無圭角中甚渾。",
            "吾家宰樹已拱把，君亦荒殯生棘榛。",
            "小阮弟兄吾所敬，霧谷養就虎豹文。",
            "銜君至恩深到骨，手書盛德表九原。",
            "遣奴持送急開讀，字字璀爛光瑶琨。",
            "兼金餽魚客何陋，寶玉圍腰吾敢嗔。",
            "九牛未可一毛數，大壑才以半缶論。",
            "嶄然二雛亦奇俊，造物兩眼如許明。",
            "由來孝弟動鬼神，宦學所自爲根源。",
            "向來施設本此耳，欲著吾說聽者驚。",
            "春風相送綠草野，爲君一慟河漢翻。"
        ],
        "title": "挽李子和知縣",
        "id": "2afdb1be-f988-4c33-8172-7b2cfa7c8ff3"
    },
    {
        "author": "李流謙",
        "paragraphs": [
            "晚風酣酣吹柳花，長亭送客日欲斜。",
            "春草春波兩愁極，雲馳千騎誰能遮。",
            "先生要是世所寶，大貝白璧金丹砂。",
            "生當龍墀侍黄繖，不爾鳳閣揮白麻。",
            "州麾再把亦何事，但見桃李春家家。",
            "后皇顧遠食每旰，一節又付夔與巴。",
            "荒山如石不可鑿，要看雨露滋槁芽。",
            "黄金作甌覆名字，軟蒲作輪駕輕車。",
            "調和元氣須此手，典謨勳烈非誕夸。",
            "小夫朽質謝鎸削，尺寸不能供負叉。",
            "馬羣一顧覺差異，便遣萬里奔風沙。",
            "阿房變色人未信，勉之霄漢參飛霞。",
            "僕夫在門輒休駕，揆力不足慙蟾蛙。",
            "雖然此意萬鈞重，自矢報稱其未邪。",
            "眼看帆檝不得去，縛以微官成嘆嗟。",
            "他時黄闥眷簪舄，猶幸姓氏塵頰牙。"
        ],
        "title": "送夔路費漕",
        "id": "b5ccddbe-16f9-4326-b0ef-fa83ffef49ad"
    },
    {
        "author": "李流謙",
        "paragraphs": [
            "乾坤不許一塵隔，誰倒天河濯秋色。",
            "鵠鷺心性冰雪魂，造物著意不倉卒。",
            "星斗並煥仰斯文，準繩不愆宗絕德。",
            "當年只作充閭喜，不知此人係邦國。",
            "錦囊名章小游戲，上公啟齒嘆孤出。",
            "太白要是天上人，少陵屢作諸侯客。",
            "朝來日照黄金巵，諸生登堂作生日。",
            "鳳麟媲德公厭聞，丹砂續年笑無益。",
            "試問公家白髮翁，五千微言不老術。"
        ],
        "title": "代人上李制參生辰",
        "id": "1a69c64e-1838-4df7-92fe-620429b21d95"
    },
    {
        "author": "李流謙",
        "paragraphs": [
            "司馬家兒何等兒，家居令人撞壞之。",
            "長嘯羯奴一繩縻，校三十里嗟已遲。",
            "新亭收涕僅自支，下者朽棟當積危。",
            "君看黄髮掩面時，此殆天意非人爲。",
            "一時埃𡏖埋精奇，褐衣懷珍去而違。",
            "老樵携畚動嶽祇，委體氈廬玉投泥。",
            "向來捫虱氣吐霓，元子眼膜無金篦。",
            "縱狼山林血黔黎，慘澹萬古關河悲。",
            "先生異代論盛衰，使當若時未可知。",
            "指揮王謝驅羣鷄，狂童豈勞折箠笞。",
            "中興天子周宣齊，炳燿常武烝民詩。",
            "囊封未報九地歸，恨無偉烈光鐘彝。",
            "我思若人涕沾衣，太阿不如兩錢錐。",
            "魚復陣石存遺基，故智猶爲豎子窺。",
            "斯文未泯神所持，復有英雄發噓欷。"
        ],
        "title": "挽安岳李令",
        "id": "6006337f-5acc-40a0-8228-0e6de3eb9856"
    },
    {
        "author": "李流謙",
        "paragraphs": [
            "周公山前傾蓋時，再歲通家同骨肉。",
            "紫巖樓畔又從容，四方上下如相逐。",
            "別來每恨無見日，要見夙緣償未足。",
            "公來臨邛弄鳴琴，一官季氏仍寮末。",
            "移將遠期爲近期，天遣從公恐不速。",
            "尺書日夜苦相換，何止已多如笋束。",
            "淹留自春竟徂冬，出門如物縶兩脚。",
            "一朝决去水赴壑，夢魂先到鶴山側。",
            "下車一見開兩眼，喜色分時破愁頰。",
            "約我不來公即來，一日不見公不樂。",
            "將閒文書猛撥置，喚好朋友細款曲。",
            "疾邪憤世時抵掌，悵往悲今忽嚬蹙。",
            "狂吞壯飲無空樽，長句短章幾滿軸。",
            "尊賢下士公盛德，忘義忘年吾敢辱。",
            "百年四海幾知己，爲公悲歌起衰俗。",
            "明朝翩翩隨社燕，欲去暫留情最惡。",
            "黄花滿頭約重來，聞說床頭酒方熟。"
        ],
        "title": "別臨邛知縣李允成",
        "id": "80dd286d-6ee2-4651-8ccd-11d13a62539a"
    },
    {
        "author": "李流謙",
        "paragraphs": [
            "客有可人期不來，昔人抱恨長悠哉。",
            "可得宦遊同一處，家有如願令人猜。",
            "郊東郊西踏春色，醉舞淋浪花插額。",
            "門前紫騮嘶東風，却折垂楊供馬策。",
            "如君豈久居塵泥，好處人知天亦知。",
            "我非夔才識宮羽，此言欲驗須他時。",
            "長橋離愁濕烟雨，去日更將歸日數。",
            "從今把盞與題詩，故應半是思君語。"
        ],
        "title": "送才夫之成都",
        "id": "fc4cd9cf-650e-45bd-bf84-c9008c038127"
    },
    {
        "author": "李流謙",
        "paragraphs": [
            "白雲先生去何從，烟霞高人繼其蹤。",
            "兩朝恩光照巖穴，映牆竹柏清陰同。",
            "高人已注丹臺籍，白雲子孫食不給。",
            "人生有累豈妻孥，生羨金門羽衣客。"
        ],
        "title": "白雲先生魯叶殿丞交之父有隠節其居徽考所賜旁爲魏高士守一庵高士上皇所賓禮庵亦賜地也高士亡矣而白雲之後至食不給過之慨然爲賦此篇",
        "id": "5868f4f9-58b1-4e89-9128-c83a66f1dc11"
    },
    {
        "author": "李流謙",
        "paragraphs": [
            "瓠肥不必緣糠覈，倒床鼾睡掀四壁。",
            "飯山詩好自應瘦，騎省賦成髮先白。",
            "公子翩翩鍾鼎家，宜有騷人歌錦瑟。",
            "數從癯儒弄文字，坐令二豎喜投隙。",
            "藥裹關心始置之，往往呻吟出圭璧。",
            "由來物理論根種，虎生則斑鷹則擊。",
            "浣腸濯胃固佳手，愈風却痁非此力。",
            "東風吹園花正開，新禽向人語磔磔。",
            "疾來相就破除之，萬事可拚春可惜。"
        ],
        "title": "林夫體中不佳而能不廢翰墨且蒙以文軸見教其天性所嗜如此敬嘆不已既勿藥作詩賀之",
        "id": "640ccb64-8104-44ea-81ba-1f292b3705b3"
    },
    {
        "author": "李流謙",
        "paragraphs": [
            "太霄傑觀凌空起，非霧非烟護珠蘂。",
            "萬靈操㦸夾危棟，中有丹書并綠字。",
            "走雲飛雨澤地産，合璧聯珠煥宸緯。",
            "堯圖羲墳共彪炳，禹訓湯銘角雄偉。",
            "岡陵松柏老如鐵，華榜丹青新若洗。",
            "論思欲侍聖天子，寓直正須真學士。",
            "一時盛選孰睥睨，百代耆儒屬宸倚。",
            "惟有我公瑞河嶽，早與靈鼇爭贔屭。",
            "絲綸飛藻傾兩禁，弓鉞專方雄萬騎。",
            "從容裘带凈岷隴，零落旗矛清筰嶲。",
            "疇庸王府侈三晝，告喜郵音傳一紙。",
            "升華祕宇階召拜，正位台符慰瞻徯。",
            "妄論斯文本神物，輕發其藏觸天恚。",
            "開物成務非翰墨，賁飾乾坤乃能事。",
            "周書九誥削邪叛，一品會昌夷僭詭。",
            "願公亟從衮舄歸，早就典謨垂萬世。",
            "迂愚把筆自齠齔，裂紙悲鳴蛩蚓比。",
            "酸寒一尉不可說，尺璧光陰分馬箠。",
            "待公勳業映彝鼎，勉葺巴蕪歌俊偉。",
            "絲麻雖美收蒯菅，尚冀風人採輿隸。"
        ],
        "title": "賀王制置敷學之除",
        "id": "cb669698-6f1c-4d78-a3ca-13f5c7bb017b"
    },
    {
        "author": "李流謙",
        "paragraphs": [
            "平生心知我與君，餘子碌碌耳未聞。",
            "相思輒命嵇呂駕，醉飲仍開孟公門。",
            "山城牢落情易動，翻然便作思家夢。",
            "笑言伏臘未一有，歸辦黄虀三百甕。",
            "君才何止吞四溟，新詩誦過牙生津。",
            "猗那清廟復在眼，此作未許秦火焚。",
            "吾家丈人似居易，落筆成章了無諱。",
            "相從更作百篇詩，且盡中山千日醉。"
        ],
        "title": "文約用韻請別作此留之并柬簽判李丈",
        "id": "1340d062-bd22-439a-99b7-ed06226c2879"
    },
    {
        "author": "李流謙",
        "paragraphs": [
            "可人如君不易致，惠然而來此天意。",
            "往往文字雜嘯歌，兒輩倚牆吾敢訶。",
            "向來邂逅無此款，曲水風流嗟未遠。",
            "愛君欲留君不留，一聞說歸我先愁。",
            "亦知主人無德戀，多情合覷青山面。",
            "况聞漲江浪翻雷，轂生四角若爲推。",
            "留君信自非人力，君雖欲去不可得。"
        ],
        "title": "留黄思忠",
        "id": "ab8967f9-5aa9-45ee-8755-2b58091f62da"
    },
    {
        "author": "李流謙",
        "paragraphs": [
            "今朝雲裾下星漢，明日冰輪十分滿。",
            "今朝海實薦蟠桃，明日潮頭千丈高。",
            "君才與月爭澄爽，君氣如潮同浩放。",
            "如何不著廊廟中，不是考槃巖壑樣。",
            "十年立朝兒輩驚，前日欲去親留行。",
            "我雖流落未足恨，世間那有此友生。",
            "躋堂奉觴祝耆耈，仙骨應須飲仙酒。",
            "潮聲不斷月長圓，歲歲來爲主人壽。"
        ],
        "title": "壽仲秉侍郎",
        "id": "9bdf8cfa-f80b-4002-96d4-753e8ccc8002"
    },
    {
        "author": "李流謙",
        "paragraphs": [
            "嘗聞種德如種木，百年培壅猶不足。",
            "君看牛羊踐履地，豈有寸椽撐破屋。",
            "我方撮髮訪耆舊，已聞定國多陰德。",
            "崑峯薦璧淵出珠，天敕百靈介多福。",
            "後來源委誰導之，刊木濬川君有力。",
            "一官縛死不須說，天定勝人理則必。",
            "鵷鶵覽輝下其庭，一舉萬里羣鳥伏。",
            "我耕我穫我其食，夸者流涎疑者奪。",
            "桃李蔭繁春不留，瓊瑰夢斷月空白。",
            "煌煌貂冕侈殊渥，尚冀他時賁幽宅。",
            "死而不忘誰者是，嗚呼公乎妥沈魄。"
        ],
        "title": "挽張主簿",
        "id": "a3ab9a19-34ed-4341-94c2-7c1dd68f50ff"
    },
    {
        "author": "李流謙",
        "paragraphs": [
            "踏空驕馬蹄鐵踣，萬里一鞭驚滅沒。",
            "青樓美人顔如花，笑揭珠簾邀客入。",
            "小槽珠溜紅滴滴，左持瓊觴右瑶瑟。",
            "得君一笑妾願足，不用真珠量斗斛。",
            "歌聲未闋杯未擲，城上歸鴉带寒日。",
            "蒼頭進馬莫留連，別院笙歌擁門立。"
        ],
        "title": "青樓行",
        "id": "15abbd9c-cd2a-445d-bd2e-c9c4c62dbc44"
    },
    {
        "author": "李流謙",
        "paragraphs": [
            "庭前紫薇初作花，容華婉婉明朝霞。",
            "何人得閒不耐事，聽取蜂蝶來喧譁。",
            "絲綸閣下文書靜，能與微郎破孤悶。",
            "一般草木有窮通，冷笑黄花伴陶令。"
        ],
        "title": "紫薇花",
        "id": "cb918f8b-2c10-4e3d-89af-74bad7231c55"
    },
    {
        "author": "李流謙",
        "paragraphs": [
            "我從職方究區域，江漢滔滔紀南國。",
            "厥田上上蓋名壤，其人落落亦代出。",
            "卧龍偉烈雄鼎峙，雛鳳英稱冠簪盍。",
            "峴山風流亙千祀，鹿門隠槩輕九牧。",
            "地靈不與人存亡，王脈依然鍾傑特。",
            "先生後出掩前哲，天公著手自斲削。",
            "如入宗廟識彝鼎，如開武庫見矛㦸。",
            "早以命士戰羣士，不怯小敵勇大敵。",
            "三年博士嗟洄沉，一等巍科登岌嶪。",
            "銅符千里小游戲，瑞節三川徧揚歷。",
            "欲歌德業愧蜩聒，妄覘設施歎蠡測。",
            "愛民如兒吏不擾，以身爲律人自服。",
            "恩波春醲疲瘵蘇，美最飈馳冕旒徹。",
            "賜環成命衆聽聳，總計優除羣論咽。",
            "公止一方爲福星，公歸天下作膏澤。",
            "一方天下有大小，公則不校我所惜。",
            "周公居東逾歲月，東人願留惜不發。",
            "西人衮舄待公歸，鴻飛遵渚歌九罭。",
            "君子所至民父母，在此無惡彼無斁。",
            "我雖東人願公歸，不敢自私笑其狹。",
            "援毫爲賦公歸行，明日羽旄風獵獵。"
        ],
        "title": "公歸行送王顯謨",
        "id": "c7d3293f-da14-4c80-842b-6606f25423ab"
    },
    {
        "author": "李流謙",
        "paragraphs": [
            "錦官碌碌牛馬走，邂逅僧廬欣握手。",
            "嘗憶觀燈夜相過，一時勝輩同樽酒。",
            "孤雲岑絕西南陬，牢落重來說舊遊。",
            "不知宦情薄如紙，掉頭忽作商聲謳。",
            "蚤年提筆戰多士，晚歲功名夢相似。",
            "底事人生真足夸，華髮猶能彩衣戲。",
            "霜空木脫秋山明，高風駕帆秋浪輕。",
            "細雨重陽好天氣，紅萸紫菊正思君。"
        ],
        "title": "送孫遠仲知錄解官歸洪雅",
        "id": "e8bd0a9b-19de-45e8-bf5b-0be2ee1a0304"
    },
    {
        "author": "李流謙",
        "paragraphs": [
            "西風舉扇揮浮埃，十年水曲并山隈。",
            "一朝尺一天上來，臺家擇才搜偉瑰。",
            "豫樟連雲誰手栽，梁千尺觀崢嶸哉。",
            "收拾虹蜺小低徊，如取萬海納一杯。",
            "濟時策略招譏詼，翳氛卷盡青天開。",
            "還如調鼎須鹽梅，衆星錯落環杓魁。",
            "欲談近事樹頰頦，旗矛委塵槍卧苔。",
            "禍生冥冥戒其胎，如公氣象天可回。",
            "高論疾如破山雷，毋使缾罄空耻罍。",
            "笑渠佩玉救焚煨，往矣急挽波之頹。"
        ],
        "title": "用黎州梅字韻作詩送之",
        "id": "f15da1fa-97a4-479a-b9fb-b5f564c51dba"
    },
    {
        "author": "李流謙",
        "paragraphs": [
            "登山臨水遠送君，征鴻掠天不堪聞。",
            "臨岐握手惜此別，車已載脂僕在門。",
            "驪歌未殘心欲動，剪燭夜談如昨夢。",
            "茂林已掃山陰迹，地黄猶注床頭甕。",
            "明朝咫尺隔滄溟，烟波渺渺迷羌津。",
            "我亦歸來念離索，孤坐手取柏子焚。",
            "君絕畛畦我平易，肝膽相傾無復諱。",
            "春風萬斛撒金蓮，遲君更作連宵醉。"
        ],
        "title": "文約既行復作此送之",
        "id": "74e94037-81c7-49e9-9da5-450fe86dd5d0"
    },
    {
        "author": "李流謙",
        "paragraphs": [
            "先生古心寄玄漠，老松矯矯石鑿鑿。",
            "已欣凈社得勝友，更枉高軒出奇作。",
            "山林軒冕無間然，造物從公意所便。",
            "决科縱未吞餘子，著書亦足垂千年。"
        ],
        "title": "答何積中",
        "id": "e62ae050-fcae-46a5-90a2-035122fa54aa"
    },
    {
        "author": "李流謙",
        "paragraphs": [
            "中山老穎初得君，姬姓之毛遂無聞。",
            "疏封新賜管城爵，待詔嘗趨金馬門。",
            "胡爲得此色爲動，引赴幽人春草夢。",
            "新詩更許窺豹管，淺識當憑發醯罋。",
            "生平雅懷吞八溟，赤脚欲踏河漢津。",
            "自慚不是虎頭相，未能逕取龍庭焚。",
            "談今說古吾所易，况值聖明初不諱。",
            "快書禮樂三千言，白獸先贏一樽醉。"
        ],
        "title": "宋文約有謁於邡江不遂而歸復用韻見貽以此答之",
        "id": "57a8e836-12a9-4846-b099-1d0310e8981d"
    },
    {
        "author": "李流謙",
        "paragraphs": [
            "雲霄自許當比肩，豈料坎壈逢針氈。",
            "求魚乃欲從沮洳，吞舟見之定囅然。",
            "諸生但解笑便腹，好事誰肯與酒錢。",
            "吹寒固自乏暖律，使物又恨無神鞭。",
            "君方踏筵觀艷舞，我正閉戶甘草玄。",
            "閒忙亦復分苦樂，溫醲淡泊無非緣。"
        ],
        "title": "宋才夫作詩自言作縣之况以冷官爲可樂戲用韻答之",
        "id": "e36f1346-7dcc-4e7e-b2bf-f75b6d897efc"
    },
    {
        "author": "李流謙",
        "paragraphs": [
            "雙轂行天不停轡，世間那得西流水。",
            "麻姑昨夜呼我飲，笑說海塵飛幾幾。",
            "百年半見韶華濃，不妨老子頰仍紅。",
            "人生萬事有起伏，緩聽高歌酌春醁。"
        ],
        "title": "立春日有感用彥博韻",
        "id": "51276229-34e9-482d-b754-075b63375def"
    },
    {
        "author": "李流謙",
        "paragraphs": [
            "牡丹猶欲扳春住，開到荼䕷春遂去。",
            "黄蜂白蝶太癡生，抵死嗔風復嗔雨。",
            "少年世味如蜜甜，邇來唯覺食無鹽。",
            "只應餘習掃未盡，一春病酒常厭厭。"
        ],
        "title": "晚春有感答才夫上巳之作二首  其一",
        "id": "89267486-eb64-42c5-83af-fec64b83f3fc"
    },
    {
        "author": "李流謙",
        "paragraphs": [
            "劉郎愛花被花惱，玄都觀裏詩應好。",
            "騷人從古多閒愁，仍是清樽破除了。",
            "禁詩如禁秋蟲鳴，止酒如止長淮傾。",
            "人生貴在適意爾，孰知蜾蠃與螟蛉。"
        ],
        "title": "晚春有感答才夫上巳之作二首  其二",
        "id": "7a6565b7-fe54-4269-8dd3-9be6d532d07e"
    },
    {
        "author": "李流謙",
        "paragraphs": [
            "與君異姓如兄弟，鴈塔相携有名字。",
            "西來山城始傾蓋，北去塞垣仍握臂。",
            "渥洼來者天馬駒，八鸞六轡供皇輿。",
            "朝觴瑶池夕玄圃，豈願地下粒與芻。",
            "三年妙旨發徽軫，飽聽村村人說尹。",
            "政成通籍天上去，綠髮斑衣歸侍省。",
            "茜袍頳萼春怡融，堂上老人雙頰紅。",
            "渾家拜舞上翁壽，盡捲春風入樽酒。"
        ],
        "title": "宋才夫解官作此送之",
        "id": "362a3184-e5c4-4f58-92d2-30307273820e"
    },
    {
        "author": "李流謙",
        "paragraphs": [
            "故人留飲歸夜深，銅缾唧唧蟲微吟。",
            "一燈猶照讀書眼，半紙忽生懷古心。",
            "亦知所貴何必用，魚目驪珠自輕重。",
            "人間蟻穴小差殊，等是一場閒睡夢。"
        ],
        "title": "夜飲彥博家歸而作此",
        "id": "db4510cc-6a08-45b3-ade0-aeb35e5a11f9"
    },
    {
        "author": "李流謙",
        "paragraphs": [
            "晴輒不閒閒輒雨，少神造物惡相阻。",
            "我自意行無雨晴，翻倒滄溟儘從汝。",
            "青年一去不可招，紫烟漠漠三山暮。",
            "朝雲破峽忽歸來，從君欲覓高唐賦。",
            "向來似夢此非夢，轉盼仍從夢中去。",
            "夜深泥滑欲歸時，瘦馬遲遲堤上路。"
        ],
        "title": "醉時謠",
        "id": "f8ce58fc-60eb-4088-8123-0718d42f613c"
    },
    {
        "author": "李流謙",
        "paragraphs": [
            "火金鏖攻電雷擊，風從西來火折北。",
            "向來勝負吾已分，物極而顛勢其必。",
            "露盤清濯房櫳秋，冰壺冷浸乾坤骨。",
            "明河指點三星橫，天上靈期有幽約。",
            "寒機軋軋終年思，危橋納納萬山隔。",
            "不知今夕果何夕，洞房幽懽寸陰疾。",
            "仙人與世當異馳，一念蕭然證無極。",
            "情之所鍾豈其然，婉孌合匹此疑褻。",
            "巫娥神力造化通，撫摩神禹授祕策。",
            "百靈後先相開鑿，脫我蛟鰐骨再肉。",
            "楚大夫玉何人哉，枕茵誣之神所殛。",
            "姑置是事勿復問，一扇微凉萬金直。",
            "有景如此可小了，况復我友一世傑。",
            "其文如玉雅過之，共作清詩洗汙蔑。",
            "兒曹瓜果羅庭除，拜祈天孫巧可乞。",
            "何如侑我花前樽，得巧未必如得拙。",
            "君看鳴鳩安鵲巢，大勝狡兔營三窟。"
        ],
        "title": "七夕",
        "id": "c0a5e0b1-34ec-4167-ad8a-43a2223d65ee"
    },
    {
        "author": "李流謙",
        "paragraphs": [
            "半載迢迢住利州，嘉陵江水日夜流。",
            "安得却流關下去，載我唯須一葉舟。",
            "我歸未遠君隨至，燕鴻相避知何意。",
            "月巖四見月上弦，日日江頭望行李。",
            "庭柯一鵲鳴朝陽，人言君歸過石崗。",
            "明日拏舟入城去，劇喜重上君子堂。",
            "瘦骨稜稜衣表見，我亦鬢毛斑太半。",
            "談新說舊兩留連，紅燭燒殘無一寸。",
            "人生大抵如流萍，忽然相值飄然分。",
            "西風吹我又將去，預作一場離恨新。"
        ],
        "title": "喜仲明西歸",
        "id": "9df2550b-9512-4787-b4f0-afb1867fe80e"
    },
    {
        "author": "李流謙",
        "paragraphs": [
            "荒亭舊刻書火池，火從水出如燎脂。",
            "五行生克謬常理，異事儻恍令人疑。",
            "居人只言數里近，驅車欲前僕夫慍。",
            "誰能博學辨癡龍，寄我此詩聊一問。"
        ],
        "title": "飯客鎮驛見壁間書火池事異甚",
        "id": "ff69802f-ee17-4f0c-b8db-9004aeedd8bd"
    },
    {
        "author": "李流謙",
        "paragraphs": [
            "風慘雲低月欲墮，路上荒村愁僻左。",
            "蕭條橫道屋三間，傴僂迎門僧一箇。",
            "夜深山鬼聲砉然，恐來吹燈不敢眠。",
            "明朝踏雪又西去，千疊萬重山屈盤。"
        ],
        "title": "宿永年鎮僧居",
        "id": "2210ce1f-57fa-49ef-9ba2-2366f3ed42a3"
    },
    {
        "author": "李流謙",
        "paragraphs": [
            "兩山齊起屹雙闕，一巖突出刳寒月。",
            "成行松桂自昭穆，入耳流泉間宮角。",
            "向來妙思發天藴，突兀小亭著能穩。",
            "漁郎撐舟更何之，不信武陵眉睫近。",
            "慇懃置酒臨清夜，主人不凡客殊野。",
            "酒酣燭暗月初上，却徙胡床坐巖下。",
            "疎疎林隙半輪懸，破碎寒塘萬珪璧。",
            "恐有仙人海上來，髣髴天風響環玦。",
            "蟇頤先生有矜色，索我題詩紀清絕。",
            "才薄將奈此景何，喚起吾家跨鯨白。"
        ],
        "title": "錢元質飲客月巖前小亭酒半月上移席坐巖下四顧林塘景氣清絕眉山程進儒謂予不可無詩因作此",
        "id": "03e25055-2c8d-40f7-837a-c91fc2ffbe4b"
    },
    {
        "author": "李流謙",
        "paragraphs": [
            "向來契分膠投漆，一日不見真若失。",
            "那知遂作死生分，屈指五年飛鳥疾。",
            "詩人猶誦碧雲句，老衲來尋金鎖骨。",
            "亭亭孤塔蔽榛莽，下馬焚香涕橫集。",
            "烟林霧草不供愁，坐對青山搔短髮。",
            "亦知電露難把玩，但聽漚泡自生滅。",
            "歸來閉閣睡方美，杜宇一聲山月白。"
        ],
        "title": "拜嵩次山塔",
        "id": "2d9968b6-ee38-43e2-9312-41bbd9e83e32"
    },
    {
        "author": "李流謙",
        "paragraphs": [
            "朝暾拔山紅一丈，露草烟林氣蕭爽。",
            "出門華構照新綠，並轡寶珂喧碎響。",
            "僮奴尚語林薄間，馬蹄勢已青雲上。",
            "琳宮百年傲風雨，氣象雄深挾千嶂。",
            "青山固是耐久交，老檜真成丈人行。",
            "山童候門驚馬嘶，道士疊爻知客訪。",
            "情親肯自摘嘉蔬，興發更遣沽村釀。",
            "未妨意行窮勝踐，不用心違嘆仙賞。",
            "雙峯喚我却西去，穿逕縈紆轉修蟒。",
            "荒橋下馬久竚立，孤塔懷人嘿惆悵。",
            "多謝山僧供湯餠，腹猶果然虛雅餉。",
            "只應探討盡老釋，坐覺仙凡絕天壤。",
            "碎礫誰參水底禪，飛蜺空閣雲間仗。",
            "凌霄固有飛霞珮，塵蒙濁骨何由往。",
            "歸來閉戶省初念，一炷爐香薰宿障。",
            "題詩聊復紀勝游，永與名山鎮龍藏。"
        ],
        "title": "自登道來馬谿作",
        "id": "495a7400-5944-4a11-b93f-e766a80153ad"
    },
    {
        "author": "李流謙",
        "paragraphs": [
            "愛春春淺如稚童，愛晴連日無雨風。",
            "閉門不出春笑儂，百年容易成老翁。",
            "山茶經霜尚能紅，小梅吹雪香正濃。",
            "盍不亟倒琉璃鍾，主人好意客亦同。",
            "粉牋乞句酬天公，筆端有氣如白虹。",
            "少年射虎南山中，于今塵土蒙琱弓。",
            "安得雷雨鞭蟄龍，拊髀浩氣亦欲東。"
        ],
        "title": "游秦園分韻得東字",
        "id": "8e3ce0e2-efe4-4ebd-8bbe-c2f1bc1dc2ab"
    },
    {
        "author": "李流謙",
        "paragraphs": [
            "上如躋雲下臨淵，亂石當道如防賢。",
            "遥看一鳥轉絕壑，鳥已烟沉吾木末。",
            "晚風吹雪作雲飛，山中更添一尺泥。",
            "歲華如此猶浪走，梅花思人越消瘦。"
        ],
        "title": "安居道中",
        "id": "d393fc99-f5a5-43a7-ae6d-eaad92934f47"
    },
    {
        "author": "李流謙",
        "paragraphs": [
            "杏花一株凌曉寒，刮眼創見春風還。",
            "天涯作客歸未得，主人好事客疎頑。",
            "鳴鳩喚雨綠野浄，遊絲掛空白日閒。",
            "祇園有僧坐隠几，柱杖與子來扣關。",
            "薰爐午篆轉輕縷，浄缾曉汲翻微瀾。",
            "禪僧不摇月照水，雄辯猝起雷破山。",
            "癡兒浪說三組貴，向我不博一笑懽。",
            "歸來妙語出頃刻，照坐綺縠紛斕斑。",
            "火急爲續永和帖，清景一失情易闌。"
        ],
        "title": "同常和仲謁照老和仲有詩次其韻",
        "id": "1a4790df-18fe-4db1-9f9f-e36eef0c28f2"
    },
    {
        "author": "李流謙",
        "paragraphs": [
            "東州十剎如西州，東州幽爽西喧湫。",
            "登臨在在有佳處，我來無事得縱游。",
            "望川致爽兩奇特，雲烟流通東與北。",
            "一爲清淑一曠遠，清者發興遠快目。",
            "城西三剎跨一牛，五百雲堂老比丘。",
            "捐金樂施到樵牧，不知願力何年修。",
            "鄧家名筆難再得，苦愛雍熙之兩壁。",
            "貴人摸搨不曾休，真是化身千百億。",
            "府公玉皇香案吏，帆薄三山風輒止。",
            "來蘇疲瘵十萬家，卷縮靈河一杯裏。",
            "野人冠服裹狙猿，曳裾更欲之何門。",
            "慙無杜老驚人句，空負陳蕃解榻恩。"
        ],
        "title": "東州行上費檢正",
        "id": "008a8a97-ac15-4ec1-ab46-8959f7d0f4c4"
    },
    {
        "author": "李流謙",
        "paragraphs": [
            "湘峯峩峩湘水碧，萬古魚龍護冰魄。",
            "荷衣芷佩凝秋霜，欲誦遺章髮先白。",
            "天生草木預何事，乃與騷人同一骨。",
            "今人古人共磨滅，惟有芬香埋不得。",
            "主人手植雙桂樹，寧爲嬖玩娛燕席。",
            "亦知蘭鮑隨所化，勉進修名比馨潔。",
            "繞除霏霏風襲予，欲參靈螭駕寥闃。",
            "陳辭重華弔屈賈，酌以芳辛起湮鬰。",
            "日暮美人期未來，霧濕烟低花蔌蔌。"
        ],
        "title": "巖桂堂",
        "id": "de7b24e9-9c10-4846-b700-8dccdaa19470"
    },
    {
        "author": "李流謙",
        "paragraphs": [
            "東西燕鴻長差池，二十五年車載脂。",
            "觀河性在故應爾，化鶴人歸空自疑。",
            "年來於道覺差近，此心頗已忘欣慍。",
            "吾兒亦復能此詩，鑷白老人休更問。"
        ],
        "title": "歲庚午予過來鳳驛觀壁間碑刻火池事嘗賦詩今歲甲午再過用前韻",
        "id": "1b761343-3bb3-4528-888c-fc182eb67aeb"
    },
    {
        "author": "李流謙",
        "paragraphs": [
            "浮花眩眼朱成碧，關渠何事愁寂寂。",
            "依舊漁竿入手來，老我江湖倦游客。",
            "徑須一醉拋青春，校量細故非高人。",
            "茂弘雅量本不爾，幾箑能障西風塵。"
        ],
        "title": "慈雲壁間有楊皓明叔崇寧甲申所題詩和者甚衆",
        "id": "92db00e8-bb8d-4151-9df8-485a7c723f0f"
    },
    {
        "author": "李流謙",
        "paragraphs": [
            "常時拋渡如不知，公安浪高船倒吹。",
            "數月江程絕無阻，一舍沙頭風泊之。",
            "因行逢觸發深省，無事安平人不領。",
            "要知憂樂自相形，天馬擡頭見鞭影。"
        ],
        "title": "自拋渡未嘗驚恐次公安舟爲疾風倒吹幾不能返自江行未嘗阻風將次沙市風留三日",
        "id": "0bd9a8e7-da72-4370-9bfa-576c569072ba"
    },
    {
        "author": "李流謙",
        "paragraphs": [
            "詔書嘗下大中朝，不聞稱蛻但稱樵。",
            "犠樽棄溝俱害性，此理要以達觀超。",
            "封文爲塚嬉笑怒，恚不人知防鬼妬。",
            "高岸爲谷谷爲陵，磨滅可無千載慮。",
            "向來述作等俳諧，傳與不傳何有哉。",
            "六經排孔諱服鄭，未勝咸陽一炬灰。",
            "虛名誤人箕斗爾，引調狙公嗔與喜。",
            "已嗤地下有修文，更笑樓成能作記。"
        ],
        "title": "劉蛻唐大中時人文塚在兜率寺予嘗讀孫樵自序其作云大中皇帝嘗有詔褒時之藝能凡三人而樵居其一曰孫樵有揚馬之文蛻既同時不應不在褒詔之列士之顯晦固有定分劉君獨未能忘此乎塚其文予蓋疑其有激也作此弔之",
        "id": "fbba5df3-6d86-43fb-9d0b-3844bffb396d"
    },
    {
        "author": "李流謙",
        "paragraphs": [
            "太華峯頭花十丈，十八韓翁語豪壯。",
            "法華會上如車輪，跨猊仙人妄與真。",
            "九州芒芒置勿問，萬柄秋塘插寒鏡。",
            "楚人裂裳緝爲衣，一塵涴之色不怡。",
            "孽童萬死劍斬馬，何物奴言似之者。",
            "觸花花恐怒且嗔，悲風獵獵吹白蘋。",
            "我來拊檻笑仍喟，欲挽清泠濯斯穢。",
            "主人囅然客罷休，一醉能銷千古愁。"
        ],
        "title": "涵翠亭",
        "id": "cea00fed-ed2e-4b95-8767-088163f11aa1"
    },
    {
        "author": "李流謙",
        "paragraphs": [
            "百年造化無遺力，霜雪十圍豈易得。",
            "盲工操斤選樸樕，銅柯石根棄如擲。",
            "嗚呼斯人何不淑，天畀之多人則嗇。",
            "白眼千百碌碌子，老虎可縛蛟可馘。",
            "神鋒屢染鷄鶩血，繞匣龍蛇夜悲泣。",
            "英靈不合世間著，蟻宮歷游無半席。",
            "不如收拾還山川，化爲球琳尚華國。",
            "意氣偶合肝腸傾，手栽檀欒食予實。",
            "至今歛翼蓬蒿中，不與燕雀同感激。",
            "霜風吹愁愁更濃，屈折長虹玉三尺。",
            "晨興攬衣發深省，古來精誠可裂石。",
            "玄堂文成許見不，魚與熊掌當取一。"
        ],
        "title": "弔李允成知縣",
        "id": "f2011ca8-5b27-457d-a7cb-2b08126cf72e"
    },
    {
        "author": "李流謙",
        "paragraphs": [
            "朝發江亭暮山驛，面顔塵埃手龜拆。",
            "弟兄相逐兩浮萍，一盞村醪慰愁寂。",
            "高堂老人念兒寒，兒念老人不得眠。",
            "慇懃祝付送書鴈，爲傳片字報平安。"
        ],
        "title": "飛烏道中",
        "id": "7d669985-114d-443b-9408-da7863d02b96"
    },
    {
        "author": "李流謙",
        "paragraphs": [
            "憶得初冬忘甲子，夜夢與師游破寺。",
            "明朝東望欲寄聲，我在紫巖師錦水。",
            "空山行役偶相逢，物色看來與夢同。",
            "當時夢覺疑非夢，今日翻疑是夢中。"
        ],
        "title": "飛烏與正老相值蓋十月初見之夢兆云",
        "id": "530f01b0-d37e-4b3d-b39c-8c87f83454c8"
    },
    {
        "author": "李流謙",
        "paragraphs": [
            "舟行常有性命憂，江風一動令人愁。",
            "盤渦倒帆日方午，又作賈胡終日留。",
            "淮山隔江看細小，淡掃修眉晚尤好。",
            "岷峩行盡此江來，可是愛山心未了。"
        ],
        "title": "山口阻風",
        "id": "86b0ace5-18fd-4031-ab5f-a3823e091bde"
    },
    {
        "author": "李流謙",
        "paragraphs": [
            "何許園林春最釅，海棠萬萬千千點。",
            "不應惟是錦織成，正恐更將猩血染。",
            "未開半豆已欲滴，爛吐一庭尤瀲灧。",
            "窺月洗雨俱可玩，抹霧橫烟猝難掩。",
            "梓澤步障烘曉霞，溫泉粉玉臨秋鑑。",
            "相逢但欲酣且歌，目送誰言美而艷。",
            "桃花何處容面皮，欲笑春風無乃僭。",
            "光翻牖戶翠堆幄，濃逼須眉纈生臉。",
            "裹頭朝出常苦晚，燒燭夜看終未厭。",
            "見不數數夢來往，百斛可傾心獨欠。",
            "老來世味薄如紙，斬斷情根須一斂。",
            "隨身鼓笛本遊戲，過目埃氛亦俄暫。",
            "明朝風雨未可期，委地泥沙混真濫。",
            "憑君但向雪落時，箇裏直須勤點檢。"
        ],
        "title": "賦壽康海棠",
        "id": "958f0f17-96f5-4418-97d3-adb588309d40"
    },
    {
        "author": "李流謙",
        "paragraphs": [
            "江湖浪走嗟碌碌，往往佳時忘記錄。",
            "今朝峽裏作重陽，節物雖同感殊俗。",
            "終日懸憂湍瀨間，何人爲唱黄花曲。",
            "尚喜樽罍餘舊醅，不然何以慰蕭索。",
            "每思在家天氣好，一甕床頭撥寒綠。",
            "欲熟未熟喚客飲，婦駡兒嘲醉不答。",
            "只今那能問甜澀，况是名樽難重得。",
            "晚行江干見籬落，小雨霏霏冒叢菊。",
            "若從主人覓數枝，金英未吐心亦足。",
            "歸插銅缾對清酌，營度肴蔬選橙栗。",
            "茱萸在手花在頭，起舞狂歌忘爲客。",
            "人情一種無貴賤，餘瀝猶能到僮僕。",
            "淵明固是羲皇人，腰不可折带難束。",
            "白衣大自勝督郵，千古因渠重斯節。",
            "我行四方亦何事，此腹能須幾圭撮。",
            "並頭鷄鶩不自厭，仰首高飛愧鴻鵠。",
            "酒闌獨誦歸來章，醉面如頳背如沃。"
        ],
        "title": "峽中重九以菊有黄華分韻得菊字",
        "id": "b78cc481-bf0f-4dc4-9e46-c3f4b385f02e"
    },
    {
        "author": "李流謙",
        "paragraphs": [
            "勸君不須下瞿唐，順流從此道路長。",
            "勸君早上瞿唐去，遡流雖艱近家鄉。",
            "我今出蜀幾寒暑，催歸苦念家人語。",
            "更煩舟子策全功，疾趁鳴鷄起摇櫓。"
        ],
        "title": "枕上聞櫓聲",
        "id": "2794f555-4cf9-431e-a8c4-b4ff73b6d823"
    },
    {
        "author": "李流謙",
        "paragraphs": [
            "卷帆江臯日西斜，散步聊縱腰脚麻。",
            "有黿如箕誰所得，繩貫四足尚喘呀。",
            "偶然相值不忍去，倚杖却立空咨嗟。",
            "客囊雖云甚羞澀，數金何惜死可賒。",
            "破筐解縛置池上，初猶不動如磔蛙。",
            "舟人共觀各呼舞，稍稍有力能爬沙。",
            "須臾一躍不復覩，去侶蛟鱷朋魚蝦。",
            "隣翁又傳可愕事，宜誌簡牘懲凶邪。",
            "近嘗得一付湯鼎，通夕爛煮勞薪葭。",
            "黎明發盎欲下箸，以水噴面摇其牙。",
            "此言聽者驚自倒，小人不戒愚何加。",
            "我今贖放豈爲德，逡巡得脫汝幸耶。",
            "不須叩門問長史，無用染指嗔子家。",
            "祝黿好去勿浪出，水有網罟陸有罝。",
            "作詩快讀不能寐，展轉屢見燈生花。"
        ],
        "title": "晚步江滸有得黿大如箕贖放之鄰叟言此家前數日已嘗得一煮之通夕旦發盎視之黿忽引首以水噴其面茲亦可驚異者作是詩以爲好殺者之戒",
        "id": "2985cf71-95f3-44b8-9e0b-6b1951eb4aef"
    },
    {
        "author": "李流謙",
        "paragraphs": [
            "溪媼雙魚入手中，鬐鬛不摇猶眼紅。",
            "咫尺波濤即胡越，不忍觳𧥆人心同。",
            "小舟自放清江側，爲龍何以報我德。",
            "只須旱歲活焦枯，不用明珠光的皪。"
        ],
        "title": "放魚",
        "id": "ce587f80-b87c-462b-9920-9e4dedfd1913"
    },
    {
        "author": "李流謙",
        "paragraphs": [
            "江流不知幾曲折，但見遠樹合復分。",
            "上灘下灘櫓聲急，眠沙白鷗如不聞。",
            "山行畏遲舟欲速，試較里程翻詰曲。",
            "都緣歸計失平章，端恐青山笑人俗。"
        ],
        "title": "遂寧登舟",
        "id": "a937a329-4281-4159-85ed-dcfc8f91d4dc"
    },
    {
        "author": "李流謙",
        "paragraphs": [
            "御風起帆如彍矢，不能萬里猶千里。",
            "中流浪頭屋高起，誤入淺洲舟閣底。",
            "愚公不量欲移山，篙人伎窮客長嘆。",
            "世言卒行好步難，何如一棹夷猶間。"
        ],
        "title": "舟著淺",
        "id": "9b8bfcf8-2132-4dd9-a5d2-696364bbd003"
    },
    {
        "author": "李流謙",
        "paragraphs": [
            "萬艘相銜繫江渚，夜半疾風來莫禦。",
            "舟輕力孱費支拄，大聲舂撞如臼杵。",
            "千金應有覓壺人，冤呼倉黄那忍聞。",
            "吾顔死灰魚鼈喜，公無渡河公不止。"
        ],
        "title": "鄂渚大風",
        "id": "f01998d2-f5b7-4788-9a96-8d1526887b7f"
    },
    {
        "author": "李流謙",
        "paragraphs": [
            "坐遭飛埃瞇雙目，不應更到琅玕腹。",
            "青山爲人作禦侮，對面亭亭削蒼玉。",
            "公子翩翩故自佳，我來空嘆駒局促。",
            "抱冰嚼雪豈能清，火裏芙蕖初出浴。"
        ],
        "title": "訪楊少虞得小詩併呈才夫",
        "id": "dcf10c1d-0ab2-4bca-be3e-18f59075d4a9"
    },
    {
        "author": "李流謙",
        "paragraphs": [
            "夜讀蟠舟詩，如共蟠舟語。",
            "五年別淚隔秋風，萬里孤舟泊寒渚。",
            "行盡諸方勘盡禪，此句逢人未曾舉。",
            "東坡老人喜流涎，荔丹元似江瑶柱。"
        ],
        "title": "舟中夜讀蟠舟詩",
        "id": "06841ae5-14ef-46e3-a646-fad58542cae1"
    },
    {
        "author": "李流謙",
        "paragraphs": [
            "春來無處無芳草，但覺故園春更好。",
            "海棠前日夢見之，今日看來渾未老。",
            "櫻桃紅杏相因依，梅陰吐芽青滿枝。",
            "世間亦有如意事，酒熟正是花開時。"
        ],
        "title": "雜言二首  其一",
        "id": "6323c1da-9c92-4ea7-bdae-9d1da47ec031"
    },
    {
        "author": "李流謙",
        "paragraphs": [
            "一萍無根託瀰渺，分頭常多聚常少。",
            "天涯碧草又傷心，况是一分春已了。",
            "啼禽飛來窺酒樽，樽中綠波吹鱗鱗。",
            "東君可只令人瘦，更在花邊冷笑人。"
        ],
        "title": "雜言二首  其二",
        "id": "4aaf0a23-75aa-45c1-a4a8-1f48a0e722c0"
    },
    {
        "author": "李流謙",
        "paragraphs": [
            "清江不知日夜長，前日平流吹作浪。",
            "得得來尋白鳥盟，仍喚津人操兩槳。",
            "殘紅漸稀綠漸多，苦留不住如春何。",
            "細看恰有三十日，我醉起舞君當歌。",
            "紫微玉堂九天上，人非仙骨何由往。",
            "舟中俱是斬蛟人，洗眼待觀龍虎榜。",
            "夜歸錯落北斗橫，轉枕喔喔塒鷄鳴。",
            "一春常嗟睡不足，幸無官事莫相驚。"
        ],
        "title": "十八日同少虞才夫子友子西泛舟",
        "id": "1da55539-a48e-4aa2-b5a2-37a1a4f02b27"
    },
    {
        "author": "李流謙",
        "paragraphs": [
            "秋風早已來吹人，朝數暮數唯歸程。",
            "白湖粘天行未了，單舸夜泊令人驚。",
            "更闌剪燭共愁語，酒醒彈鋏爲商聲。",
            "篙兒飯飽便熟睡，那識懷家去國情。"
        ],
        "title": "次德茂湖中韻",
        "id": "e02b5fc4-acdf-480a-94f8-fa258d898d46"
    },
    {
        "author": "李流謙",
        "paragraphs": [
            "菱葉寒陂收曉鏡，蕭蕭獨伴黄蘆暝。",
            "自同香草入騷吟，不羨玉臺春壓鬢。",
            "三四鳬雛傍母眠，盡付與秋秋亦領。",
            "更看細雨出魚兒，江上老翁漁未竟。"
        ],
        "title": "次德茂菱花韻",
        "id": "93066317-1aa0-4f85-b319-5b7d50fc26f6"
    },
    {
        "author": "李流謙",
        "paragraphs": [
            "暖日平崗牛數尾，短蓑破笠三四子。",
            "牛饑吃草渴飲水，牧兒仰卧不摇箠。",
            "人牛意閒俱不知，笑我駐車獨移時。",
            "薄暮騎牛却歸去，晚烟遥見隔林炊。"
        ],
        "title": "萬安道上逢牧者",
        "id": "43ff9ea7-1acc-4274-9b91-8ac1f71f69ff"
    },
    {
        "author": "李流謙",
        "paragraphs": [
            "岱嵩拆裂滄溟翻，驚魂去幹呼復還。",
            "故人勸我勉自寬，聖貴揚名懲毀殘。",
            "十生導師超物先，誓言一拜蠲冤煩。",
            "曉暾破霽山雲搴，匹馬弄袖風翩翩。",
            "解鞍投寺日幾磚，莧蔬宜我詩腸酸。",
            "危亭飛出峯之巔，闍黎慇懃勸躋攀。",
            "我飽聞之意欣然，兩脚酸澀怯不前。",
            "清景一失矢縱弦，藜杖到手勿作難。",
            "萬杉夾逕穿蜿蜒，坦如康莊駕輕軿。",
            "山鬼作意發天慳，似求清詩藻幽妍。",
            "憑欄寸目攝大千，萬里碧玉圍青天。",
            "遠樹如髮山如拳，孤鴻滅沒昏蒼烟。",
            "九關上羾須臾還，以氣爲馬不用鞭。",
            "冠鼇榜亭固寓言，亦恐蓬嶠神作遷。",
            "雲旗往往來飛仙，切勿投餌憂崩騫。",
            "壯哉古邑雄兩川，眇然下瞰廼爾孱。",
            "可憐居人蟻紛闐，擾擾膏火日夜煎。",
            "强弱角鬭觸與蠻，豈知共住一指端。",
            "憑誰與此曠蕩觀，定當泚顙頳厥顔。",
            "向來學道窺微玄，妙諦與世殊越燕。",
            "空生大覺海一涓，而况此境空所緣。",
            "摩尼流光照八埏，試將此理攻堅頑。",
            "客言有句子未參，一杯滿酌澆青山。"
        ],
        "title": "登無爲冠鰲亭分韻得山字",
        "id": "2530387e-d641-4d7b-a76e-a86507a027b3"
    },
    {
        "author": "李流謙",
        "paragraphs": [
            "人言躍馬妨杖藜，世士不可污丹梯。",
            "人言解牛非割雞，豈信截玉如截泥。",
            "山林朝士弧矢睽，一物異用鵠之栖，妄生濤瀾分畛畦。",
            "我自局狹誰排擠，先生大千一手提。",
            "使握鼎鉉如扶犁，豈於喧寂心生翳。",
            "朝驅兩輪鹿護麛，暮閲千紙髮變黳。",
            "痛者手摩攣者携，蚊虻膚撓夕夢迷。",
            "餒蛟仄目初生羝，血牙未洗遭燖刲。",
            "天公付公爲旱霓，作三日雨徵可稽。",
            "詰朝棧路沿澗溪，籃輿軋軋勞攀躋。",
            "束縛繡斧揮金鼙，吏奉杖屨從小奚。",
            "指點山水窮坤倪，夜談隠具窺緗綈。",
            "曠然冥蒙徹甕醯，轉變前境塵却犀。",
            "我自嘆駭失徑蹊，公如大像頭小低。",
            "嗟乎太倉此一稊，不從公來噬其臍。",
            "是山冠冕川東西，二大老文光璇題。",
            "公不一語意慘悽，是以稽首拜馬蹄。",
            "欣然傾倒珠玻璃，飛天寶焰照栱枅。",
            "夢中櫂唱驚鳧鷖，挽衣不留恨空齋。",
            "悲願苦切哀黔黎，早縛渾厥臣羌氐。",
            "快讀大頌崖天齊，把茅歸謝黄金閨。",
            "收拾伊傅從阮嵇，爲公再歌歸來兮。"
        ],
        "title": "同馮縉雲游無爲以吾獨胡爲在泥滓分韻賦詩得泥字",
        "id": "a74d4f81-0b96-4422-bdb9-58398228e43c"
    },
    {
        "author": "李流謙",
        "paragraphs": [
            "丹雛振翰栖佛屋，蛟吻吐泉供客浴。",
            "東華夢破軟紅飛，不肯隨人到岩谷。",
            "扣欄投餌魚羣喜，一鱗圉圉獨去之。",
            "萬里歸來狎鷗鳥，青波如鏡鬢如絲。"
        ],
        "title": "遊溫湯",
        "id": "5fec2649-3f9f-4b6d-8424-7b395e16cf12"
    },
    {
        "author": "李流謙",
        "paragraphs": [
            "田疇渺渺平一望，側嶺橫峯環四向。",
            "那知中有此巉巖，倚天削鐵三千丈。",
            "坤靈湧出薦地寶，方嶠飛來憩靈仗。",
            "我來暑濕未解圍，薄日烘烘雲盎盎。",
            "投鞭濯手趨深殿，稽首虛皇注遐想。",
            "黄昏食罷亟就枕，殷地鼻雷飜疊嶂。",
            "夜深風雨來萬騎，勢欲拔山投莽蒼。",
            "明朝幽徑一丈泥，淺猶沒屨深沒杖。",
            "仙游咫尺邈霄漢，但倚危欄嘿惆悵。",
            "琳宮危絕何由上，祕洞幽深倦探訪。",
            "獨尋荒碣考歲月，更覓遺民問疇曩。",
            "雲舄朝飛溪漲深，玄猿夜答空山響。",
            "過門初欲快雄嚼，染指誰能當大饗。",
            "會求靈藥插羽翮，未分風帆隔崑閬。",
            "詩作監盟神所臨，後約有期吾敢爽。"
        ],
        "title": "七月十七日游浮山值夜未快所觀急歸作詩",
        "id": "ecd28897-6f05-44fd-8e1a-322f6be0ecf6"
    },
    {
        "author": "李流謙",
        "paragraphs": [
            "自是清華選，嘗懷宿昔期。",
            "高名推不去，異産買無貲。",
            "一日風雲遇，千年簡牘隨。",
            "岷峩添岌嶪，袖裏著安危。"
        ],
        "title": "寄張珍甫殿院  其一",
        "id": "46f90cd4-ff80-4a21-a5e4-d056b6833839"
    },
    {
        "author": "李流謙",
        "paragraphs": [
            "江湖淹遠使，崑閬侶飛仙。",
            "豸首承恩渥，龍墀接邇聯。",
            "豺狼莫當道，鵰鶚不空拳。",
            "黯惷猶冠見，驕王易縮肩。"
        ],
        "title": "寄張珍甫殿院  其二",
        "id": "2a23cae7-2f86-4f35-b9d0-6df782087f72"
    },
    {
        "author": "李流謙",
        "paragraphs": [
            "已贍經時策，仍輕許國身。",
            "攘戎先政事，强本即精神。",
            "禹貢山川闊，堯天日月新。",
            "至誠馴暴逆，玉笏動嚴宸。"
        ],
        "title": "寄張珍甫殿院  其三",
        "id": "babeeda5-147a-4637-8c99-07869fbfe78c"
    },
    {
        "author": "李流謙",
        "paragraphs": [
            "只有肝嘗露，初無舌悔捫。",
            "法行功罪竦，令重闕庭尊。",
            "盡變媮諛俗，仍關佞倖門。",
            "書生在蓬蓽，此事付能言。"
        ],
        "title": "寄張珍甫殿院  其四",
        "id": "cd6a3fd9-e11f-47d4-be1a-c91e80dfc03d"
    },
    {
        "author": "李流謙",
        "paragraphs": [
            "定勝端相屬，飛騫已後時。",
            "閲人盤谷老，具眼石麟兒。",
            "連茹才非匹，彈冠想自癡。",
            "讀書頭半白，萬一故人知。"
        ],
        "title": "寄張珍甫殿院  其五",
        "id": "0e433918-3e0e-483f-b06a-c640b12a882b"
    },
    {
        "author": "李流謙",
        "paragraphs": [
            "自昔說離亂，經時足嘆吁。",
            "何爲來曠野，端是辱泥塗。",
            "相國跛男子，封侯裸丈夫。",
            "未須多感慨，事業出艱虞。"
        ],
        "title": "宿船家小舟中凡三日夜作此",
        "id": "7abc5d31-c7b7-49af-a581-aeadef06d7f5"
    },
    {
        "author": "李流謙",
        "paragraphs": [
            "僻處便身懶，閒居喜歲豐。",
            "蟲絲轉窗日，鳥語度溪風。",
            "疎竹斬新綠，晚花隨分紅。",
            "高人莫相訪，不比卧隆中。"
        ],
        "title": "遣興七首  其一",
        "id": "1036cec8-ab76-4bb5-b276-7207d7240337"
    },
    {
        "author": "李流謙",
        "paragraphs": [
            "柳老淵明宅，蓬深仲蔚居。",
            "病身須藥石，閒日足圖書。",
            "世念焚香了，禪心隠几餘。",
            "空鈎本無意，誰爲語游魚。"
        ],
        "title": "遣興七首  其二",
        "id": "e9ea6595-7594-4d08-acc9-06b0efb764ce"
    },
    {
        "author": "李流謙",
        "paragraphs": [
            "懷抱向誰盡，窮交苦不多。",
            "相期慰岑寂，未厭數經過。",
            "濁酒隨斟酌，新詩聽講磨。",
            "吾今已三十，不擬問如何。"
        ],
        "title": "遣興七首  其三",
        "id": "2b8d8b53-9f5a-4e91-a5bf-f96954a8f93b"
    },
    {
        "author": "李流謙",
        "paragraphs": [
            "倦倚枯株坐，起尋微逕行。",
            "魚爲鑿坏遁，蟬作採薇清。",
            "彈指四時足，閉關羣動平。",
            "盡言殊未可，日用本分明。"
        ],
        "title": "遣興七首  其四",
        "id": "cf733fd1-8f50-45fc-93f8-eb80c5f21a7d"
    },
    {
        "author": "李流謙",
        "paragraphs": [
            "水竹扶疎地，前人卜築勞。",
            "草荒煩僕豎，果熟戒兒曹。",
            "穴蟻生涯陋，冥鴻境界高。",
            "洗心觀萬物，至理寓秋毫。"
        ],
        "title": "遣興七首  其五",
        "id": "448cf7e6-04e5-4770-a5bd-06cbd29b6cb0"
    },
    {
        "author": "李流謙",
        "paragraphs": [
            "舞空三尺雪，笑指玉如泥。",
            "早日羞屠狗，窮途悔射鼷。",
            "挂心無妄念，省分有幽栖。",
            "舌在何須問，端憂愧老妻。"
        ],
        "title": "遣興七首  其六",
        "id": "46896928-27a0-44aa-b705-9c189efb2d45"
    },
    {
        "author": "李流謙",
        "paragraphs": [
            "一飽便滿意，百年才轉頭。",
            "可憐空不合，爲問亦何求。",
            "黄卷仍舒卷，清樽自勸酬。",
            "弔湘兒輩事，何地著閒愁。"
        ],
        "title": "遣興七首  其七",
        "id": "80528ff6-e865-4020-85f6-3f0b0d42155d"
    },
    {
        "author": "李流謙",
        "paragraphs": [
            "數月携家住，幽栖引興長。",
            "客中容懶散，夢裏過炎凉。",
            "收網覺魚賤，酌泉知酒香。",
            "主人真好事，詩債數能償。"
        ],
        "title": "山中遣興五首  其一",
        "id": "702bb029-bb0a-427d-95d4-eef032bf2c37"
    },
    {
        "author": "李流謙",
        "paragraphs": [
            "爛飲無賢聖，高歌有鬼神。",
            "梵書渾味著，藥裹自心親。",
            "朋友居山少，知聞到市新。",
            "孤舟怯風浪，不出又經旬。"
        ],
        "title": "山中遣興五首  其二",
        "id": "3a053f81-96fa-4b3f-ad1e-4f2a07962e34"
    },
    {
        "author": "李流謙",
        "paragraphs": [
            "游宦初聊爾，歸來亦暢然。",
            "低回簿領縛，慚愧斗升牽。",
            "元亮八十日，哥奴十九年。",
            "人生重名節，富貴疾雲烟。"
        ],
        "title": "山中遣興五首  其三",
        "id": "317ddd6c-e81d-480c-9042-76dc332d36ce"
    },
    {
        "author": "李流謙",
        "paragraphs": [
            "日薄愔愔熱，江渾漫漫流。",
            "蟬爲合尖響，燕作摻裾愁。",
            "棗熟成羣打，禾登掃地收。",
            "展眉欣一飽，八月又防秋。"
        ],
        "title": "山中遣興五首  其四",
        "id": "3d438822-b650-458b-a4e4-ab663a1ff90b"
    },
    {
        "author": "李流謙",
        "paragraphs": [
            "嗣聖承堯禹，圖書未見之。",
            "兵威輕破竹，天意决占龜。",
            "燕雀甘藜莠，蛟龍或沼池。",
            "但令無戰伐，貧賤亦何辭。"
        ],
        "title": "山中遣興五首  其五",
        "id": "bad01eb4-5620-40ac-a1d6-b0e6cb50d37a"
    },
    {
        "author": "李流謙",
        "paragraphs": [
            "信脚隨藤杖，穿林復過橋。",
            "聊休讀書眼，小縱坐禪腰。",
            "老木成陰徧，枯泉赴汲遥。",
            "龍孫吾手種，先我到雲霄。"
        ],
        "title": "遣興示彥博  其一",
        "id": "ed9a1480-fcf8-4203-a08d-076e03fb6759"
    },
    {
        "author": "李流謙",
        "paragraphs": [
            "尊酒誰相勸，詩篇子可酬。",
            "臨流驚老大，倚杖笑窮愁。",
            "雨足鳩初歇，風狂蝶未休。",
            "化工專一氣，俛首聽沉浮。"
        ],
        "title": "遣興示彥博  其二",
        "id": "863e1f16-95af-46ee-a67a-ebb53956ccd3"
    },
    {
        "author": "李流謙",
        "paragraphs": [
            "可人子陳子，乃祖定元龍。",
            "一寸悠悠梗，千章落落松。",
            "暗投初未擇，狂吠竟誰容。",
            "堅壘自銜璧，饑師不足攻。"
        ],
        "title": "遣興示彥博  其三",
        "id": "97a10aa9-5921-46f0-b283-0b8154f968f8"
    },
    {
        "author": "李流謙",
        "paragraphs": [
            "雨止夜色靜，漲生江浪浮。",
            "碧雲度星漢，明月照汀洲。",
            "倏忽陰晴異，蒼茫意緒秋。",
            "微吟不須苦，下有未眠鷗。"
        ],
        "title": "雨後有月江上作",
        "id": "41a72325-f55e-4f9a-a879-ee8695b2b020"
    },
    {
        "author": "李流謙",
        "paragraphs": [
            "軒自岧嶢稱，欄因杳靄橫。",
            "客魂摇鳥影，醉耳入江聲。",
            "失喜過門屐，沾衿越席箏。",
            "東山懷謝傅，憂樂總關情。"
        ],
        "title": "游東山  其一",
        "id": "44f4833f-ad6b-469b-ac18-c8899389e56f"
    },
    {
        "author": "李流謙",
        "paragraphs": [
            "今日如人意，全家在翠微。",
            "葉齊才蔽樹，雲近欲生衣。",
            "樽酒蒲桃綠，盤蔬赤莧肥。",
            "不須聞杜宇，作客自思歸。"
        ],
        "title": "游東山  其二",
        "id": "d3fca147-c132-423e-8137-10cf37cbdcd9"
    },
    {
        "author": "李流謙",
        "paragraphs": [
            "清霜入短褐，送汝酌深杯。",
            "萬事不如學，千金難買才。",
            "關心門戶重，過眼歲時催。",
            "莫待收燈後，驅車望早來。"
        ],
        "title": "送五八姪歸二江",
        "id": "8c8122b2-a842-47e6-b374-d5a4f05ff614"
    },
    {
        "author": "李流謙",
        "paragraphs": [
            "馬首多經歷，牛頭到未嘗。",
            "平川成岌嶪，諸剎寄微茫。",
            "像設尊千古，香燈走四方。",
            "來陪僧粥飯，此願幾時償。"
        ],
        "title": "上牛頭山",
        "id": "e66d644a-b4a0-404e-a17f-c5c7abacf173"
    },
    {
        "author": "李流謙",
        "paragraphs": [
            "君理朝宗楫，吾乘上峽船。",
            "此盃同此地，明月又明年。",
            "怕作凌晨別，貪看徹曉圓。",
            "眉間有黄氣，知近冕旒邊。"
        ],
        "title": "次韻朱飾之中秋翫月因以送之",
        "id": "04aa23bf-6f38-43b0-b3d9-6d266f5207ae"
    },
    {
        "author": "李流謙",
        "paragraphs": [
            "今日論形勝，全淮正上流。",
            "老成資畢召，俊異集枚鄒。",
            "共說從軍樂，休歌出塞愁。",
            "鄉邦饒杞梓，君已拔其尤。"
        ],
        "title": "送謝天奇赴淮上之招",
        "id": "4308a480-55c4-4881-85b4-6a0d65b7dd60"
    },
    {
        "author": "李流謙",
        "paragraphs": [
            "何必崑峯遠，天球自粹溫。",
            "掾曹甘蠖屈，僚侶總鯨吞。",
            "子去成三友，公餘寄一樽。",
            "滄溟有餘瀝，猶幸及鴒原。"
        ],
        "title": "送尹仲求臨邛戶掾",
        "id": "c7314694-b27f-4ec4-a23e-6fc5490ab96e"
    },
    {
        "author": "李流謙",
        "paragraphs": [
            "官共冰雪冷，身如鷗鷺閒。",
            "更無人問字，只有分看山。",
            "莫厭蕭條裏，全勝洶湧間。",
            "秋來笋成束，匕筯未須慳。"
        ],
        "title": "次韻秋日書懷  其一",
        "id": "ac9fb885-d488-4ca6-bb77-08ebcae355b0"
    },
    {
        "author": "李流謙",
        "paragraphs": [
            "微風吹葉脫，落日卷簾初。",
            "蠻榼行提酒，胡床卧讀書。",
            "友朋元總好，氣味不應踈。",
            "有暇須乘興，溪中足鯉魚。"
        ],
        "title": "次韻秋日書懷  其二",
        "id": "c1751c76-8827-4c48-9ba5-e7ed00fc1a71"
    },
    {
        "author": "李流謙",
        "paragraphs": [
            "慇懃雪色鹿，報我上空濛。",
            "老鶴三山客，蒼松百歲翁。",
            "洞雲浮地出，池水與江通。",
            "仙榼無多酌，逡巡兩頰紅。"
        ],
        "title": "平都山二首  其一",
        "id": "232a7606-7fee-41e1-a6e2-22bca3d84959"
    },
    {
        "author": "李流謙",
        "paragraphs": [
            "福地何蕭爽，真祠自杳冥。",
            "棟梁傳曩昔，草木带仙靈。",
            "霧市朝仍合，雲扉夜不扃。",
            "天風吹玉磬，應是誦黄庭。"
        ],
        "title": "平都山二首  其二",
        "id": "9bbed637-bce8-40fa-91eb-c523c8f61ad2"
    },
    {
        "author": "李流謙",
        "paragraphs": [
            "舊聞修覺寺，葦岸却維舟。",
            "句法雄千古，山形盡數州。",
            "野寬仍據會，江合却分流。",
            "畏暑猶如此，吾方事遠遊。"
        ],
        "title": "過新津游修覺山",
        "id": "0a3f6e3e-c0b1-4c1a-8551-9832a06c729e"
    },
    {
        "author": "李流謙",
        "paragraphs": [
            "藉甚聞名久，惠然從我游。",
            "敢云國士遇，每向古人求。",
            "一第娛親爾，高懷可意不。",
            "咸韶亂蛙吹，期子繼蘇歐。"
        ],
        "title": "送史唐英二首  其一",
        "id": "c3bf4ca7-640f-484d-964d-2dae17beb0f4"
    },
    {
        "author": "李流謙",
        "paragraphs": [
            "陰崖隕天末，朝日上團團。",
            "稍覺岷峩近，絕知湖海寬。",
            "舜門元自闢，蜀道未應難。",
            "富貴風花耳，相看在歲寒。"
        ],
        "title": "送史唐英二首  其二",
        "id": "2b8de18f-5165-4e76-9b6b-6162cae2ef91"
    },
    {
        "author": "李流謙",
        "paragraphs": [
            "相送復相送，生憎風景殊。",
            "還家疑是夢，涉世誤爲儒。",
            "愛惜千金璧，遲回一束芻。",
            "亦思江海去，書札寄潜夫。"
        ],
        "title": "送王景文",
        "id": "bcfd4983-1578-43a3-9490-b00cfd66ad28"
    },
    {
        "author": "李流謙",
        "paragraphs": [
            "骨清殊矯矯，氣老自沉沉。",
            "門戶託君重，江湖入夢深。",
            "功名須少壯，歲月惜侵尋。",
            "萬里相隨去，庭闈一寸心。"
        ],
        "title": "送楊道父二首  其一",
        "id": "c7813e4b-5ce8-4f84-97f2-39bb8b4106b5"
    },
    {
        "author": "李流謙",
        "paragraphs": [
            "遂决乘桴計，初無判袂愁。",
            "清樽聊把手，弱纜已開頭。",
            "懿戚今元老，鄉邦子俊流。",
            "等閒垂一臂，談笑上瀛洲。"
        ],
        "title": "送楊道父二首  其二",
        "id": "a1e2bf16-a084-4f62-a092-b2d73adedf6f"
    },
    {
        "author": "李流謙",
        "paragraphs": [
            "黄菊金錢小，紅萸錦紐香。",
            "滯留成久客，邂逅作重陽。",
            "勝友幾相值，清尊聊共嘗。",
            "吾宗慣城府，幽興負滄浪。"
        ],
        "title": "重陽前一日仲明見過留之以州會辭作此示之",
        "id": "8a5001a5-3b4c-4d24-a5ea-a2c12a7ac793"
    },
    {
        "author": "李流謙",
        "paragraphs": [
            "乘興初非約，相過不作難。",
            "酒寬隨量飲，花好盡情看。",
            "春已無多子，人誰有此歡。",
            "明朝各行役，塵土上征鞍。"
        ],
        "title": "允成載酒見過作此示之",
        "id": "351e8978-9746-41d9-82ca-b44572b4d9ed"
    },
    {
        "author": "李流謙",
        "paragraphs": [
            "稍喜川原豁，遥看草樹明。",
            "惡灘猶夢怖，平地始身輕。",
            "場圃收遺秉，溝塍勸早耕。",
            "得歸萬事好，漂泊豈人情。"
        ],
        "title": "離合州驛晚宿茆城驛",
        "id": "036501a9-4864-4771-bf5c-d21af04a8508"
    },
    {
        "author": "李流謙",
        "paragraphs": [
            "鳳麟元德産，閲世自深根。",
            "士豈無公論，人宜有達尊。",
            "三山聊袖手，九折未驚魂。",
            "瓦礫看珠貝，先聲到塞垣。"
        ],
        "title": "寄送石鈞父二首  其一",
        "id": "bd7272fb-3975-4566-b2dd-941deb6ac544"
    },
    {
        "author": "李流謙",
        "paragraphs": [
            "再見非無分，相逢自昔緣。",
            "牛峯留滿歲，鶴嶠別經年。",
            "師友今尤惜，書題遠尚傳。",
            "蔡山連越巂，細認落鴻邊。"
        ],
        "title": "寄送石鈞父二首  其二",
        "id": "199e5952-3339-45c5-b7d0-b66ed9b63774"
    },
    {
        "author": "李流謙",
        "paragraphs": [
            "吾來真漫爾，識面喜周旋。",
            "兩月連牆住，孤帆別袂牽。",
            "人生同宇宙，官學各風烟。",
            "把酒知何日，臨流一惘然。"
        ],
        "title": "送程叔虞監稅",
        "id": "4723eb73-1007-4cc2-ac37-e6390b9c10c5"
    },
    {
        "author": "李流謙",
        "paragraphs": [
            "三家笑荒陋，十日寄蕭條。",
            "破戶無人掩，寒爐折竹燒。",
            "青燈不廢卷，白酒未空瓢。",
            "伴我能於此，他年定久要。"
        ],
        "title": "豐都驛呈任子厚詩二首  其一",
        "id": "b25e5d22-550e-4fee-b4d8-0a37cc1e1e7e"
    },
    {
        "author": "李流謙",
        "paragraphs": [
            "書壞無全牘，衣濡有裂繒。",
            "倦梳晨起髮，祗曲晝眠肱。",
            "客路行將了，家山喚得譍。",
            "焚香謝僊佛，宵夢已先憑。"
        ],
        "title": "豐都驛呈任子厚詩二首  其二",
        "id": "45f1232d-7e06-46e0-b604-fb3192384a41"
    },
    {
        "author": "李流謙",
        "paragraphs": [
            "飽飯將何適，携筇登翠微。",
            "江長仍曲折，樹遠欲依稀。",
            "煮井未休汲，田家初掩扉。",
            "驚心崖路險，隔岸喚船歸。"
        ],
        "title": "書事  其一",
        "id": "66f61d23-504b-4489-909a-b5e2536babaa"
    },
    {
        "author": "李流謙",
        "paragraphs": [
            "唯有江郊好，能消畏日長。",
            "晚杯荷露重，午枕竹風凉。",
            "溪鷺閒無敵，庭萱恨易忘。",
            "翩翩孤蝶意，只是託幽香。"
        ],
        "title": "書事  其二",
        "id": "45eb7c1c-569c-4db0-9770-c71efe442c44"
    },
    {
        "author": "李流謙",
        "paragraphs": [
            "能閒無健羨，可飽即珍烹。",
            "成我耕桑計，欣兒課誦聲。",
            "橫戈真不武，歛袂亦難平。",
            "苦欲勞工宰，此生無我生。"
        ],
        "title": "書事  其三",
        "id": "60afd6b1-80d3-4348-a387-147c5153d7f0"
    },
    {
        "author": "李流謙",
        "paragraphs": [
            "塞色旌旗薄，邊聲皷角喧。",
            "三軍正悲憤，中國固雄尊。",
            "障戍爭襟險，朝廷護本根。",
            "古來挾策者，談笑整乾坤。"
        ],
        "title": "書事  其四",
        "id": "02887ddd-3998-48ac-84de-afb4d195049c"
    },
    {
        "author": "李流謙",
        "paragraphs": [
            "山爲一案峙，水恰面前流。",
            "自是神靈宅，非從槁殻謀。",
            "風聲分井絡，雲氣接瀛邱。",
            "炯炯誰相領，焚香髮半秋。"
        ],
        "title": "陸使君祠二首  其一",
        "id": "d72b2c60-9364-4c23-ad05-65b83ab32f8f"
    },
    {
        "author": "李流謙",
        "paragraphs": [
            "梁初奄巴蜀，仍有渡瀘人。",
            "汲直餘蒸簡，蕭翁亦聚塵。",
            "傑魂猶念沛，遠夢不歸秦。",
            "幻化元超忽，何勞問大鈞。"
        ],
        "title": "陸使君祠二首  其二",
        "id": "47c4b85c-af15-4798-864f-0100f22bd712"
    },
    {
        "author": "李流謙",
        "paragraphs": [
            "頗愛晚凉出，適當秋霽初。",
            "豐年田父語，喬木野人廬。",
            "畦稻根根直，池荷葉葉疎。",
            "冷官無事業，歸舍了殘書。"
        ],
        "title": "出郊",
        "id": "56c9ae5b-378d-44c2-9a95-a89802010409"
    },
    {
        "author": "李流謙",
        "paragraphs": [
            "薄霧初迷岸，微風早繫舟。",
            "山青只欲遠，江闊不勝流。",
            "取酒深深酌，將詩緩緩謳。",
            "去家萬餘里，聊此散千憂。"
        ],
        "title": "晚泊",
        "id": "8047c8be-a2be-4dcd-904a-7abc11c2c305"
    },
    {
        "author": "李流謙",
        "paragraphs": [
            "几窗纏結習，翰墨錄殊勛。",
            "未入三山直，當空萬馬羣。",
            "俛眉聊綠水，展脚是青雲。",
            "五十頭如漆，功名不放君。"
        ],
        "title": "送王伯董入總幕  其一",
        "id": "c68576aa-401b-46dc-abc2-dd65b7d22df1"
    },
    {
        "author": "李流謙",
        "paragraphs": [
            "昔爲萬里別，歸送北征鴻。",
            "近接何曾數，深期本自同。",
            "遠眸眵霧嶂，短箠滑霜風。",
            "更說無窮樂，懷中雙橘紅。"
        ],
        "title": "送王伯董入總幕  其二",
        "id": "acd16c94-4c66-4f03-8105-2a3b39bd616f"
    },
    {
        "author": "李流謙",
        "paragraphs": [
            "著眼分明見，論心委曲知。",
            "負排閶闔氣，有泣鬼神詩。",
            "世故從料理，人材屬盛衰。",
            "浮雲多變化，寧憶路傍時。"
        ],
        "title": "送王景文入制幕二首  其一",
        "id": "4f6414e4-1f40-4ebc-9748-c0d17c7fa70e"
    },
    {
        "author": "李流謙",
        "paragraphs": [
            "繾綣聯名第，飄零共塞垣。",
            "自知此事勝，更覺斯文尊。",
            "欲別言尤苦，相期意略存。",
            "成都萬事好，只合近清樽。"
        ],
        "title": "送王景文入制幕二首  其二",
        "id": "e1f8f50c-cb43-4d99-aae0-2de5299c764d"
    },
    {
        "author": "李流謙",
        "paragraphs": [
            "山稠知峽近，今夜聽灘聲。",
            "燈映舟人語，江空宿鳥驚。",
            "不眠共展轉，獨語記平生。",
            "自覺無多愧，微堪答父兄。"
        ],
        "title": "入峽聞灘聲",
        "id": "51a59774-8dda-49c4-ab82-ba3aca7591fe"
    },
    {
        "author": "李流謙",
        "paragraphs": [
            "地曠空凝結，江清悅見聞。",
            "娟娟初上月，漠漠未歸雲。",
            "魚樂能忘釣，鷗閒故念羣。",
            "桂旗風不度，却立詠湘君。"
        ],
        "title": "懷李仲明  其一",
        "id": "2e54c31b-5261-459a-b563-0238ca36c474"
    },
    {
        "author": "李流謙",
        "paragraphs": [
            "斜暉放船好，晚吹得凉多。",
            "星斗窺深酌，魚龍答浩歌。",
            "乾坤身半老，湖海意如何。",
            "夙昔紉蘭約，遲君肯重過。"
        ],
        "title": "懷李仲明  其二",
        "id": "28ae6fdf-a6fd-47fd-a45f-f55680ea94ac"
    },
    {
        "author": "李流謙",
        "paragraphs": [
            "飛動少年意，如今推達尊。",
            "何人窺畛域，投老見根源。",
            "草沒碑無字，林深木有孫。",
            "只須說廉藺，猶足褫諛魂。"
        ],
        "title": "謁無盡墓",
        "id": "a15d48e4-35d6-41dd-b074-da6b22d377c7"
    },
    {
        "author": "李流謙",
        "paragraphs": [
            "五百雲霞侶，同胞生佛家。",
            "不貪三昧酒，共駕一乘車。",
            "猿餽霜餘果，僧烹粥後茶。",
            "我來無供養，唯讀妙蓮華。"
        ],
        "title": "五百羅漢洞",
        "id": "fe83425a-8c3a-40ca-951a-a93b71959e6f"
    },
    {
        "author": "李流謙",
        "paragraphs": [
            "欲問更長短，江村無鼓鼙。",
            "客懷如酒病，秋夜與年齊。",
            "被冷失孤蝶，霜清聞遠鷄。",
            "終年爲蕩子，尺紙愧山妻。"
        ],
        "title": "枕上",
        "id": "b832e6da-8e0b-48dc-8f6a-4415776b69c6"
    },
    {
        "author": "李流謙",
        "paragraphs": [
            "曉色仍過雨，殘鈎不掛天。",
            "空霏漫野迥，浄綠浸江鮮。",
            "何自有靈鵲，誰言無杜鵑。",
            "倚風搔首意，窈窕若爲傳。"
        ],
        "title": "射洪道中二首  其一",
        "id": "2049918e-35b2-4bb6-ad48-b25f6b72ab58"
    },
    {
        "author": "李流謙",
        "paragraphs": [
            "遠墟行藹藹，滯緒豁欣欣。",
            "挾翠山能潤，矜晴草自薰。",
            "墮鳶那及嘆，飛鷺可堪羣。",
            "欲共江流說，滔滔故不聞。"
        ],
        "title": "射洪道中二首  其二",
        "id": "bed11444-cdc2-4e6f-b462-71ccf92941f0"
    },
    {
        "author": "李流謙",
        "paragraphs": [
            "眼遠孤帆沒，臨流一悵然。",
            "分携惜此日，作惡驗中年。",
            "惟有加餐祝，仍期得句傳。",
            "相看俱四十，香火好因緣。"
        ],
        "title": "仲明兄弟訪別郊居",
        "id": "390c7740-a42c-4c04-95c9-50a6daed523b"
    },
    {
        "author": "李流謙",
        "paragraphs": [
            "來往金澗道，尋常不隔年。",
            "異方何契闊，渾舍此團圓。",
            "老子風埃甚，孫兒玉雪娟。",
            "妻孥勞行役，爭勸吸長川。"
        ],
        "title": "次懷安骨肉自簡池來會",
        "id": "d6e8067d-a8eb-45a6-a31c-0941890fd731"
    },
    {
        "author": "李流謙",
        "paragraphs": [
            "吳波波上亭，一面列山屏。",
            "雨雨晴晴好，朝朝暮暮青。",
            "倦身無處著，醉眼爲渠醒。",
            "便欲携歸去，全勝腰萬釘。"
        ],
        "title": "吳波亭相對數峰極可愛",
        "id": "98081a09-58f3-46e8-8b78-01edc7df9c96"
    },
    {
        "author": "李流謙",
        "paragraphs": [
            "聞道陳夫子，年來學更工。",
            "幾人曾著眼，聖處已收功。",
            "老驥思長路，潜鯤待疾風。",
            "何當問奇字，載酒過揚雄。"
        ],
        "title": "寄彥博二首  其一",
        "id": "12b8f7ca-8b51-4adb-a4e3-d12c20bce226"
    },
    {
        "author": "李流謙",
        "paragraphs": [
            "世途今若此，吾道竟何如。",
            "學古疑無用，謀身忌太疎。",
            "引杯空慷慨，看鏡獨躊躇。",
            "千萬胸中語，因人略寄書。"
        ],
        "title": "寄彥博二首  其二",
        "id": "c237c237-1d46-4901-8d5d-cf78aaf863ba"
    },
    {
        "author": "李流謙",
        "paragraphs": [
            "天生絕代英，夢想見儀形。",
            "桂殿風凝綠，苔宮雨護青。",
            "雲雷通翕忽，洞穴閟陰靈。",
            "只有丹心苦，聊將託杳冥。"
        ],
        "title": "七曲祠",
        "id": "110dc178-3a69-41c8-86db-fe7c1093a117"
    },
    {
        "author": "李流謙",
        "paragraphs": [
            "狂流作平地，別渚轉輕橈。",
            "岸斷石出沒，雲虛山動摇。",
            "奔湍長澒洞，杯酒且逍遥。",
            "可待然犀照，潜鱗意自驕。"
        ],
        "title": "夔子岸下水作頹沙裂岸轉舟避之",
        "id": "1c51124f-6f4b-4580-88e6-66b557a55726"
    },
    {
        "author": "李流謙",
        "paragraphs": [
            "判袂四十日，望君君不來。",
            "過門先問訊，立馬屢徘徊。",
            "正坐牽歸夢，無緣把別杯。",
            "鶴山果西去，會面更悠哉。"
        ],
        "title": "仲明留少城未還予將歸矣留詩別之",
        "id": "f85d5361-c823-42ef-aff2-a10ba0c82a57"
    },
    {
        "author": "李流謙",
        "paragraphs": [
            "鷗輕家泛泛，梗短路悠悠。",
            "妙句能留客，澄江可散愁。",
            "長年資浩歎，秋色動商謳。",
            "故有先疇在，歸爲鴈鶩謀。"
        ],
        "title": "別元質  其一",
        "id": "b0ddce33-cffd-4776-be81-75d289526b10"
    },
    {
        "author": "李流謙",
        "paragraphs": [
            "遠夢燈頻照，羈懷酒重傾。",
            "啼烏翻夕露，歸鴈占秋晴。",
            "此地豐魚稻，如君好弟兄。",
            "語離亦怊悵，松檟獨關情。"
        ],
        "title": "別元質  其二",
        "id": "2bcd2e1b-eb93-48be-9eb8-4bd22ec20414"
    },
    {
        "author": "李流謙",
        "paragraphs": [
            "不隔同年面，真情本弟兄。",
            "人能純白備，交自始終成。",
            "測管才窺豹，傾江試吸鯨。",
            "吾言蓍蔡驗，决矣看飛鳴。"
        ],
        "title": "送錢太虛同年",
        "id": "cb8631a3-0085-4188-b5e1-4d3c50cdbdef"
    },
    {
        "author": "李流謙",
        "paragraphs": [
            "山合失空曠，江奔成溯洄。",
            "陽臺鏁雲雨，楚澤貯風雷。",
            "白鳥背人去，青帘明眼來。",
            "舊醅寧得厭，聊共客中杯。"
        ],
        "title": "次趙惟直韻",
        "id": "6649bd73-0fac-4410-86d1-7cea0434e7b6"
    },
    {
        "author": "李流謙",
        "paragraphs": [
            "別後年仍換，詩來語更工。",
            "音書恨不數，魂夢却相通。",
            "草木春風後，關河夕照中。",
            "飛鴻不可倩，此意付筠筒。"
        ],
        "title": "次韻仲秉見寄二首  其一",
        "id": "6d6c3490-facc-4098-b63e-d13798b3eada"
    },
    {
        "author": "李流謙",
        "paragraphs": [
            "讀書空有癖，學道苦無工。",
            "散策羣峯近，穿溪小逕通。",
            "此身猶客裏，野性合山中。",
            "春水添新浪，煩君理釣筒。"
        ],
        "title": "次韻仲秉見寄二首  其二",
        "id": "088177e3-47a5-4ee0-bcf7-4aa3cf097ef9"
    },
    {
        "author": "李流謙",
        "paragraphs": [
            "大用不堅壁，等閒憂患侵。",
            "平生知學道，萬事付無心。",
            "露莧鉏晨甲，烟篁步夕陰。",
            "陶然宇宙內，魚鳥聽浮沈。"
        ],
        "title": "次仲甄韻二首  其一",
        "id": "78724b39-5886-4cd0-a14b-ed28e80b62d9"
    },
    {
        "author": "李流謙",
        "paragraphs": [
            "惻剝風枝恨，若爲開我顔。",
            "索居詩社廢，多病酒杯慳。",
            "本自便三逕，何曾夢九關。",
            "臨溪問魚樂，知我是青山。"
        ],
        "title": "次仲甄韻二首  其二",
        "id": "7d04425b-b109-4acd-9adc-c95d8de510e4"
    },
    {
        "author": "李流謙",
        "paragraphs": [
            "聚頭閒日月，逐日信東西。",
            "夜泊驚逢虎，晨餐倦乞醯。",
            "燈青千嶂夢，月白五更鷄。",
            "耐老前山路，長年送馬蹄。"
        ],
        "title": "益昌道中次兄長韻二首  其一",
        "id": "bd219029-de90-47b2-83c3-920e27bd099f"
    },
    {
        "author": "李流謙",
        "paragraphs": [
            "木杪著郵亭，山行未飽經。",
            "已成身挈挈，恐失鬢青青。",
            "老樹霞烘幄，陰崖雪糝屏。",
            "冰霜先訓在，敢負舊趨庭。"
        ],
        "title": "益昌道中次兄長韻二首  其二",
        "id": "fd41b080-399d-4c52-b5e5-23b9d36ba76a"
    },
    {
        "author": "李流謙",
        "paragraphs": [
            "讀書萬卷破，轉物一機神。",
            "道德欣爲御，文章妙斲輪。",
            "聖賢同一處，天地要彌綸。",
            "汗簡窺千古，從來只數人。"
        ],
        "title": "投晁子止制置三首  其一",
        "id": "13071626-f2a1-45be-81c2-02fe098a6e93"
    },
    {
        "author": "李流謙",
        "paragraphs": [
            "吳甸七千里，坤垠六十州。",
            "宸心寬北闕，老子在西樓。",
            "召伯出分陝，衛公歸相周。",
            "衮衣人愜意，重爲雪山愁。"
        ],
        "title": "投晁子止制置三首  其二",
        "id": "2b178063-bddd-40ea-858d-d7288f43eaf5"
    },
    {
        "author": "李流謙",
        "paragraphs": [
            "西南雄節制，人物妙鑪錘。",
            "舐鼎非無意，登門獨恨遲。",
            "正期雲觸石，會見菌成芝。",
            "不信酬恩事，君看左顧時。"
        ],
        "title": "投晁子止制置三首  其三",
        "id": "96eaacad-9546-45af-a2b5-e82fb12643fb"
    },
    {
        "author": "李流謙",
        "paragraphs": [
            "事業參亭毒，人才兆廢興。",
            "百年爭鳳睹，一遇慨河澄。",
            "手到無盤錯，旁觀有級層。",
            "夜來春夢好，先已上觚稜。"
        ],
        "title": "送查總卿三首  其一",
        "id": "f69aac55-f725-4e1d-a98c-9223259aca86"
    },
    {
        "author": "李流謙",
        "paragraphs": [
            "御爐薰隔夜，清蹕響凌晨。",
            "對罷天顔喜，朝回賜服新。",
            "自期宜棟幹，小却尚絲綸。",
            "此論由來久，周行萬搢紳。"
        ],
        "title": "送查總卿三首  其二",
        "id": "8cec789d-56f1-4b2b-96b7-67bddcad6dcd"
    },
    {
        "author": "李流謙",
        "paragraphs": [
            "臘雪千江浪，春風萬里船。",
            "相依身健在，遠送意茫然。",
            "公近此三接，吾驚失一天。",
            "相君如辱問，願報已歸田。"
        ],
        "title": "送查總卿三首  其三",
        "id": "7dfba5dd-3fb8-48dc-94e2-36b63a310aac"
    },
    {
        "author": "李流謙",
        "paragraphs": [
            "無氈殊未覺，有興亦難忘。",
            "小雨寒微就，孤燈話儘長。",
            "疎凉湯煮豉，淡泊菜含霜。",
            "爲問王夫子，如何共肺腸。"
        ],
        "title": "夜坐呈王子友  其一",
        "id": "469df829-8d71-4eed-8cd8-53a655d2733a"
    },
    {
        "author": "李流謙",
        "paragraphs": [
            "晴山見歷歷，遠水聽颼颼。",
            "宇宙不知大，關河空復愁。",
            "孤雲游子夢，滯穗野翁謳。",
            "我與鴉俱息，烟林晚共投。"
        ],
        "title": "夜坐呈王子友  其二",
        "id": "07ab5632-3861-4043-9078-95be19ca4b07"
    },
    {
        "author": "李流謙",
        "paragraphs": [
            "漁子艤舟待，山童負笈窺。",
            "數峯銜日盡，百丈逆灘遲。",
            "去住初隨意，夷猶獨誦詩。",
            "不妨歸更晚，正見月生時。"
        ],
        "title": "晚歸",
        "id": "a13df4c4-42f5-41f1-8247-e4546f86be22"
    },
    {
        "author": "李流謙",
        "paragraphs": [
            "雨猛幾終夕，風狂遂徹朝。",
            "眼緣春色醉，魂爲客愁消。",
            "澤國空留滯，山房恐寂寥。",
            "平蕪烟一望，鄉夢太迢遥。"
        ],
        "title": "宇文氏莊觀海棠時海棠未甚開而余旦夕歸矣賦此",
        "id": "d51413e9-fc15-46c8-ae24-d5391a11679f"
    },
    {
        "author": "李流謙",
        "paragraphs": [
            "山路仍多雨，秋天最易陰。",
            "呼舟亂灘響，倚杖俯溪潯。",
            "風力憑江橫，雲容隠樹深。",
            "一寒遽如許，料理欲歸心。"
        ],
        "title": "即事",
        "id": "431e53ae-a7f1-4846-9b0b-abbc33a6686d"
    },
    {
        "author": "李流謙",
        "paragraphs": [
            "高棲俛氛穢，華屋照滄浪。",
            "列岫带修竹，小池環海棠。",
            "晚盃魚蟹富，春筯蕨薇香。",
            "涉世真無意，吾今號漫郎。"
        ],
        "title": "錢氏隠居三首  其一",
        "id": "ddaaac23-9b50-4b5a-be72-89ca9b6f3cba"
    },
    {
        "author": "李流謙",
        "paragraphs": [
            "野水瑩心碧，春山入骨清。",
            "去穿雲際屐，來卧竹間亭。",
            "鳥語風嘲哲，花枝日杳冥。",
            "晚來江上笛，客裏不須聽。"
        ],
        "title": "錢氏隠居三首  其二",
        "id": "71a350c0-ebff-4a45-b184-7ebb000fe7de"
    },
    {
        "author": "李流謙",
        "paragraphs": [
            "遠樹高低見，清溪曲折流。",
            "草眠耕後犢，波泛狎餘鷗。",
            "醒醉無人管，登臨各自愁。",
            "扁舟大如葉，爛漫作春游。"
        ],
        "title": "錢氏隠居三首  其三",
        "id": "f5eb12eb-276a-4a76-ba88-f251b1833240"
    },
    {
        "author": "李流謙",
        "paragraphs": [
            "誰取一瓢去，虛勞九轉功。",
            "徵杯驚羽化，開畫嘆幮空。",
            "已墮寧論甑，雖亡未失弓。",
            "人間閒得喪，盡付綠樽中。"
        ],
        "title": "偶失一丹瓢戲書",
        "id": "051d6d64-d371-4c78-a73c-6b52b378dd93"
    },
    {
        "author": "李流謙",
        "paragraphs": [
            "飄零一月住，日望北來船。",
            "眼冷傳書鯉，腸空吸露蟬。",
            "夢魂孤枕側，行李畏途邊。",
            "堅守蒲人信，嗟予苦未賢。"
        ],
        "title": "次韻德茂待仲甄巨卿未至",
        "id": "4d42c176-df90-4839-924f-5419198bfe96"
    },
    {
        "author": "李流謙",
        "paragraphs": [
            "何地非吾土，故鄉情未忘。",
            "掀眉對兄弟，酌酒話行藏。",
            "拜墓色不愧，逢人語更狂。",
            "梅花相待發，好在細思量。"
        ],
        "title": "抵家",
        "id": "c8e6bb49-0d3f-4795-afc1-b6f427acf950"
    },
    {
        "author": "李流謙",
        "paragraphs": [
            "江來從此合，我上爾東行。",
            "節物驚心地，主人留客情。",
            "霧花摇老眼，霜燭灧深觥。",
            "醉恐清歌斷，應須更數聲。"
        ],
        "title": "郭及之僉判招飲雅安同僚也",
        "id": "6180de01-211f-4120-ad8e-6bb0a8ec04d3"
    },
    {
        "author": "李流謙",
        "paragraphs": [
            "凌雲高鵠峙，擲地響金渾。",
            "蟾窟聲名早，鰲峯氣象尊。",
            "十年才一試，萬里正孤騫。",
            "勿說居夷陋，吾師有格言。"
        ],
        "title": "送牟孔錫之官敘南二首  其一",
        "id": "848fc7ee-cedf-43ea-b2c0-e9864e5d26fd"
    },
    {
        "author": "李流謙",
        "paragraphs": [
            "得朋宦游樂，不覺在山中。",
            "慣住家鄉似，頻過骨肉同。",
            "憑欄但烟樹，振袂忽霜風。",
            "遠別無窮意，君歸我已東。"
        ],
        "title": "送牟孔錫之官敘南二首  其二",
        "id": "90fa87fb-eba2-4259-aaf0-67873061d83c"
    },
    {
        "author": "李流謙",
        "paragraphs": [
            "嵩岱國之鎮，鳳麟天所生。",
            "有人占寶氣，無耳著修名。",
            "斯道自神聖，爾曹聊重輕。",
            "晉書定一付，一代聽權衡。"
        ],
        "title": "送李仁甫運判赴召三首  其一",
        "id": "606de574-1634-410e-8f5b-b7be834fc5ea"
    },
    {
        "author": "李流謙",
        "paragraphs": [
            "累歲徵賢詔，于今始一來。",
            "已令人意滿，更著驛書催。",
            "白璧有成價，蛾眉無巧媒。",
            "經綸夙昔事，吾駕不須回。"
        ],
        "title": "送李仁甫運判赴召三首  其二",
        "id": "76940062-78e4-4661-8a55-36552cf04a53"
    },
    {
        "author": "李流謙",
        "paragraphs": [
            "瞿塘六月浪，如馬亦安流。",
            "舟楫魚龍喜，藜蒿虎豹憂。",
            "低回嗟薄宦，慷慨動商謳。",
            "門戶今如綫，非爲粱稻謀。"
        ],
        "title": "送李仁甫運判赴召三首  其三",
        "id": "36943d21-efc7-4341-86a5-d07a5a1010fc"
    },
    {
        "author": "李流謙",
        "paragraphs": [
            "雲鎔金錯落，月挂玉盤盂。",
            "水退岸全缺，烟陳山欲無。",
            "沙晴鷗併集，林暝鳥爭呼。",
            "不必求摩詰，分明是畫圖。"
        ],
        "title": "江上晚眺書所見",
        "id": "8d535258-9f0c-4c32-8eed-87e49f911e58"
    },
    {
        "author": "李流謙",
        "paragraphs": [
            "欲買一江碧，不知須幾錢。",
            "舟輕故款款，酒好但涓涓。",
            "雲脚他州雨，波光別岸天。",
            "漁謳與樵唱，同和小山篇。"
        ],
        "title": "舟中",
        "id": "f0cd2244-f43b-463e-bd6f-8ad440909283"
    },
    {
        "author": "李流謙",
        "paragraphs": [
            "倦征當日午，小息散腰頑。",
            "索酒初隨意，題詩自破顔。",
            "不須通姓字，聊欲賞江山。",
            "放蕩郊園樂，于茲稍稍還。"
        ],
        "title": "小息",
        "id": "eb60db6b-14d8-4b51-8c8a-ea83fbfa199c"
    },
    {
        "author": "李流謙",
        "paragraphs": [
            "天涯隻影隨，百結身上衣。",
            "有術沒人買，無家何處歸。",
            "自言窮亦好，未與道相違。",
            "酌汝一盃酒，醒來萬事非。"
        ],
        "title": "贈白道人",
        "id": "e62339f1-daff-4e5b-b627-123b12cfe858"
    },
    {
        "author": "李流謙",
        "paragraphs": [
            "我聞方外士，見面照人明。",
            "筆幻歲寒友，琴彈太古聲。",
            "侯門知遇重，真館笑談清。",
            "茗椀聊相對，清風兩腋生。"
        ],
        "title": "贈藍元一道人",
        "id": "16080be2-a679-4ee6-95d2-88b3c3f89dce"
    },
    {
        "author": "李流謙",
        "paragraphs": [
            "室空超衆止，理妙契無同。",
            "簾卷半規日，香吹一綫風。",
            "草晴唯欲碧，花晚尚能紅。",
            "老我閒居興，清應到小童。"
        ],
        "title": "次韻宋德器春晚即事五首  其一",
        "id": "11867828-b766-445e-bc7f-6e35e545be95"
    },
    {
        "author": "李流謙",
        "paragraphs": [
            "久習成衰怯，何方療闊疎。",
            "柴車窮巷客，貝葉長年書。",
            "每愧沾沾喜，寧甘鬰鬰居。",
            "蓍神吾未暇，堅意聽盈虛。"
        ],
        "title": "次韻宋德器春晚即事五首  其二",
        "id": "a539b076-d1cb-4f2e-a0ff-f8ab34d189de"
    },
    {
        "author": "李流謙",
        "paragraphs": [
            "靈明觀自己，糾錯漫殊途。",
            "睨柱誇完璧，探懷失繫珠。",
            "封侯真不願，作佛尚堪圖。",
            "解我無還語，根塵法本粗。"
        ],
        "title": "次韻宋德器春晚即事五首  其三",
        "id": "5f09bbba-83cd-47c7-aae0-16229d4630fd"
    },
    {
        "author": "李流謙",
        "paragraphs": [
            "樓迥支筇久，庭閒轉榻頻。",
            "松衰無直幹，竹好但新筠。",
            "漫仕慚逋客，躬耕羨野人。",
            "可能千里意，端的爲吳蓴。"
        ],
        "title": "次韻宋德器春晚即事五首  其四",
        "id": "80f999e4-c3bb-4041-8f9f-5bae0726f86f"
    },
    {
        "author": "李流謙",
        "paragraphs": [
            "柳老陰陰密，榴繁灼灼明。",
            "持杯了醒醉，拊檻置枯榮。",
            "谷曠簫笙雜，江空鏡像呈。",
            "澄心著老眼，物物見真情。"
        ],
        "title": "次韻宋德器春晚即事五首  其五",
        "id": "70b02dd4-273d-4874-bf94-7624008ec5db"
    },
    {
        "author": "李流謙",
        "paragraphs": [
            "舟行十里遠，山出一泉清。",
            "爲景尋幾徧，將詩賭欲贏。",
            "江清渾玩著，酒好易支撐。",
            "半世無功業，狂歌任性情。"
        ],
        "title": "元質苦留過重陽且約泛舟觀泉二首  其一",
        "id": "26017b13-5ac6-4e0f-8039-49001c7a3604"
    },
    {
        "author": "李流謙",
        "paragraphs": [
            "久客相看好，思歸得去不。",
            "深慚楚醴設，更作賈胡留。",
            "歲閏菊花早，霜清竹葉秋。",
            "尊前聞見在，不擬說閒愁。"
        ],
        "title": "元質苦留過重陽且約泛舟觀泉二首  其二",
        "id": "d3720e76-8a05-4038-8e8e-e6caf708bceb"
    },
    {
        "author": "李流謙",
        "paragraphs": [
            "久客諳人事，身能到處安。",
            "爐深紅一聚，竹瘦碧千竿。",
            "祗作臨深恐，何辭行路難。",
            "幾成晚來雪，唯有不勝寒。"
        ],
        "title": "早飯白崖鋪凈果院",
        "id": "d8477a8f-671a-4945-bad8-08ad547c5ef2"
    },
    {
        "author": "李流謙",
        "paragraphs": [
            "來問維摩疾，幽人有宿盟。",
            "浮漚非實性，鬭蟻是虛聲。",
            "廟冷香誰爇，城空賊自平。",
            "老師家裏事，無壞亦無成。"
        ],
        "title": "用仲秉韻貽照老",
        "id": "56b49fb1-b1db-4410-8cc6-02f49d71a48c"
    },
    {
        "author": "李流謙",
        "paragraphs": [
            "舊矣聞名熟，欣然識面初。",
            "只求一轉語，不用五車書。",
            "出屋茶烟密，臨溪樹影疎。",
            "地偏吾所愛，庭草不須鋤。"
        ],
        "title": "贈照老",
        "id": "bedea3f0-6510-4239-afae-98d0684a9272"
    },
    {
        "author": "李流謙",
        "paragraphs": [
            "了了三生事，寥寥一念初。",
            "未忘牛背約，端憶籠中書。",
            "塵劫空相隔，交情本不疎。",
            "焚香咨勝義，驕色已先鋤。"
        ],
        "title": "照老用韻謝復作",
        "id": "217abfc1-d9f3-476b-a7aa-be5309f1c152"
    },
    {
        "author": "李流謙",
        "paragraphs": [
            "吏部稱文暢，愚溪進浩初。",
            "深慚詆佛奏，更著廣交書。",
            "情契遠猶合，義乖隣亦疎。",
            "詫予無騃習，固自起犁鋤。"
        ],
        "title": "用前韻呈照老",
        "id": "eb0c884a-af39-4f7f-bba0-ec480207d04d"
    },
    {
        "author": "李流謙",
        "paragraphs": [
            "扁舟載我去，身世兩悠然。",
            "暝靄無窮樹，春江不盡天。",
            "阮嵇真酒伴，李郭即神仙。",
            "孤唱君須和，風流漢晉前。"
        ],
        "title": "泛舟呈元質照老  其一",
        "id": "de9e3d91-f101-474b-b7cf-29b97a6374ba"
    },
    {
        "author": "李流謙",
        "paragraphs": [
            "落日清江闊，臨流一慨然。",
            "斷鴻烟際渚，雌霓雨餘天。",
            "照海珠成市，騎鯨客是仙。",
            "輕風借帆力，送我玉妃前。"
        ],
        "title": "泛舟呈元質照老  其二",
        "id": "854c47bd-63ce-46c8-855d-6e5118a3de9a"
    },
    {
        "author": "李流謙",
        "paragraphs": [
            "向來得祕藏，著意國風初。",
            "一字嘔心出，十篇隨手書。",
            "天成新句熟，月煅古人疎。",
            "長鎩非君敵，區區恃棘鋤。"
        ],
        "title": "僕盡半月之力僅得五詩而和仲落筆成十章俊哉予所甚畏也勉作二章答和仲三章述懷庶滿其數云  其一",
        "id": "6f5c9d63-9891-494f-96ed-8aac04c33667"
    },
    {
        "author": "李流謙",
        "paragraphs": [
            "慷慨揮毫際，倉黄展卷初。",
            "少寬誅寇檄，已草納降書。",
            "恃勝防君失，輸籌笑我疎。",
            "班龍落誰手，芝草費人鋤。"
        ],
        "title": "僕盡半月之力僅得五詩而和仲落筆成十章俊哉予所甚畏也勉作二章答和仲三章述懷庶滿其數云  其二",
        "id": "f52a1be5-3b16-411c-ab4f-2fc7a85eafc9"
    },
    {
        "author": "李流謙",
        "paragraphs": [
            "聖道灰秦燎，殘編出漢初。",
            "混茫千古意，破碎百家書。",
            "中鏑無多語，操戈亦太疎。",
            "升堂得玄解，伴子带經鋤。"
        ],
        "title": "用韵答王子蒼",
        "id": "8547eebf-bb04-4837-9d76-9119522dbdd7"
    },
    {
        "author": "李流謙",
        "paragraphs": [
            "月白星稀後，歌殘雅奏初。",
            "剽聞先破膽，欲見疾開書。",
            "孔翠仙毛爛，珊瑚海樹疎。",
            "好詩如好畫，黑瘦未容鋤。"
        ],
        "title": "答李仲明仍用鋤字韻",
        "id": "d1563373-72da-492f-8681-0ac070a34e0b"
    },
    {
        "author": "李流謙",
        "paragraphs": [
            "花氣濃熏塢，藤稍密蔭橋。",
            "但須樽有酒，未問印垂腰。",
            "芳草晚尤碧，好山晴更遥。",
            "太阿真寶劍，不必夜干霄。"
        ],
        "title": "李允成次彥博韻見示仍用韻答之三首  其一",
        "id": "b37c4bea-a733-42be-8dc5-f86a3a582113"
    },
    {
        "author": "李流謙",
        "paragraphs": [
            "吾家老仙伯，白璧半錢酬。",
            "杖屨窮幽地，禽魚替客愁。",
            "可能百世出，閒却一生休。",
            "念舊須公等，年來嘆俗浮。"
        ],
        "title": "李允成次彥博韻見示仍用韻答之三首  其二",
        "id": "61da0fe9-41be-4fff-93e7-b496424c5f06"
    },
    {
        "author": "李流謙",
        "paragraphs": [
            "俛眉聊卓魯，高步故夔龍。",
            "倦翮閒霜鶚，蒼稜老澗松。",
            "只應安小試，正自恥先容。",
            "泚筆書三異，他山玉可攻。"
        ],
        "title": "李允成次彥博韻見示仍用韻答之三首  其三",
        "id": "cebcada9-ce9b-45ef-aee9-ca12873cf7ab"
    },
    {
        "author": "李流謙",
        "paragraphs": [
            "三窟驅除後，千毫束縛初。",
            "得封才五等，進位合中書。",
            "炯炯銀鈎粲，翩翩薤葉疎。",
            "惡詩同遣贈，荒類要君鋤。"
        ],
        "title": "以雙筆贈照老用前韻",
        "id": "a0924777-5693-4083-ac41-d9d6e2e3bcc0"
    },
    {
        "author": "李流謙",
        "paragraphs": [
            "客到蒼苔寺，僧鳴暝色鐘。",
            "古檠挑焰澀，疎屋透霜濃。",
            "吾道元迂闊，中年雅倦慵。",
            "誰令背猿鶴，自酌不須攻。"
        ],
        "title": "宿離相院",
        "id": "03f25402-c734-403e-aa48-a2adb65b27b9"
    },
    {
        "author": "李流謙",
        "paragraphs": [
            "人說招提好，來游稱所聞。",
            "雲烟四山合，草樹一溪分。",
            "瘦馬催歸晚，闍黎館客勤。",
            "荒墳有郎宿，夜夜粲天文。"
        ],
        "title": "遊靈鷲院",
        "id": "7ab8b6f0-6c6b-4aac-8b51-d40318268dfb"
    },
    {
        "author": "李流謙",
        "paragraphs": [
            "暝角傳風遠，昏帆到浦遲。",
            "草猶矜晚翠，麥正及春饑。",
            "客鴈無留意，殘雲有去思。",
            "濁醪不禁醉，聊藉晚風吹。"
        ],
        "title": "游水東院  其一",
        "id": "e701861b-a679-45d6-b53e-c96951dccb9c"
    },
    {
        "author": "李流謙",
        "paragraphs": [
            "虛檻橫空闊，平郊入望賒。",
            "樓臺萬家邑，桃李一川花。",
            "鷄犬非人世，樵漁亦相家。",
            "閒思十年事，倚杖獨咨嗟。"
        ],
        "title": "游水東院  其二",
        "id": "faa94777-cf13-49df-863a-6986248d0208"
    },
    {
        "author": "李流謙",
        "paragraphs": [
            "峽水清一線，峽山赭千層。",
            "禹力不到處，蜀靈用功深。",
            "蛟龍改窟穴，日暮聞微吟。",
            "遥想風雨夕，扁舟繫楓林。"
        ],
        "title": "次黄仲甄峽中韻",
        "id": "4db14fb7-1c10-4282-b074-fb4bb62079eb"
    },
    {
        "author": "李流謙",
        "paragraphs": [
            "春夢斷不記，春游誰與同。",
            "竹斜過午日，池皺晚來風。",
            "柳已都齊綠，桃猶約略紅。",
            "流鶑啼未了，又過短牆東。"
        ],
        "title": "石洞二首  其一",
        "id": "6b9082c9-0611-4428-af9e-0531d06e7704"
    },
    {
        "author": "李流謙",
        "paragraphs": [
            "香霧團成蓋，茶花白勝酥。",
            "對書閒境界，覓句靜工夫。",
            "客信因魚得，歸程約鴈俱。",
            "庭前海棠樹，尚及一看無。"
        ],
        "title": "石洞二首  其二",
        "id": "7e714a90-bbd3-41b1-a1ec-eab718b1763d"
    },
    {
        "author": "李流謙",
        "paragraphs": [
            "繫舟鄰近渚，索酒共清斟。",
            "契闊十年事，飄零萬里心。",
            "大門元赫赫，要路正駸駸。",
            "去國吾何恨，看君上禁林。"
        ],
        "title": "送何子聞使君之行在",
        "id": "d5ab2873-0ce5-48f4-a7b8-a75e055976ab"
    },
    {
        "author": "李流謙",
        "paragraphs": [
            "鈎深三古學，遇合百年機。",
            "垂上青雲去，仍完白璧歸。",
            "功名身易老，豪傑意多違。",
            "鼎臠留餘啖，蒸青有發揮。"
        ],
        "title": "挽費檢正  其一",
        "id": "3d43fe3d-fb55-43c3-a676-c6bc68d741a0"
    },
    {
        "author": "李流謙",
        "paragraphs": [
            "瑶墀隣近侍，華㦸老方州。",
            "閉閤人無訟，凝香歲自秋。",
            "凶衰乘鵩集，涕淚感麟休。",
            "古佛知公恨，涪江不盡流。"
        ],
        "title": "挽費檢正  其二",
        "id": "6e7a971c-685d-4a63-b2f4-38c7b6e13f97"
    },
    {
        "author": "李流謙",
        "paragraphs": [
            "憶作荆州客，多慚鮑叔知。",
            "蒼黄懸榻地，慟絕盖棺時。",
            "映睫餘殘淚，親膚有近期。",
            "空山那得去，倚杖鬢如絲。"
        ],
        "title": "挽費檢正  其三",
        "id": "a0ed8995-e193-4714-a341-c6cd0bd0f7ab"
    },
    {
        "author": "李流謙",
        "paragraphs": [
            "百里桑麻地，春風鼓舞中。",
            "隨軒一犁潤，折獄片言功。",
            "小試已無敵，晚成應不同。",
            "他年循吏傳，亦足慰途窮。"
        ],
        "title": "挽張主簿  其一",
        "id": "c1b32ccd-2411-48b9-8042-2559b6148a36"
    },
    {
        "author": "李流謙",
        "paragraphs": [
            "楚楚桐孫秀，願交慚不量。",
            "新詩吾退舍，前輩子登堂。",
            "刮目鯨掀海，經年驥伏箱。",
            "斯言儻不驗，我欲罪穹蒼。"
        ],
        "title": "挽張主簿  其二",
        "id": "15ba3549-fcda-46e9-a228-aad803b8aa20"
    },
    {
        "author": "李流謙",
        "paragraphs": [
            "鸞衿榮翠栝，璇魄媚方流。",
            "慶襲高華出，賢供窈窕求。",
            "靈光分婺照，靜質肖坤柔。",
            "閨闥關何事，風人美造周。"
        ],
        "title": "挽秦國夫人  其一",
        "id": "a2920cc6-c1d2-4de7-ab6e-4cd1b801f5da"
    },
    {
        "author": "李流謙",
        "paragraphs": [
            "賚說端由帝，生申未許崧。",
            "神功資鍊石，吉夢託占熊。",
            "赫赫扶天業，堂堂浴日忠。",
            "芝麟昭聖瑞，何力贊元工。"
        ],
        "title": "挽秦國夫人  其二",
        "id": "9f4a3643-a49b-426d-a380-08011d9804c6"
    },
    {
        "author": "李流謙",
        "paragraphs": [
            "華笄諧淑配，綠髮負平生。",
            "桃李春如寄，鷗鷳夢不驚。",
            "周婺慚絕識，蜀寡讓孤情。",
            "口授天人學，寒窗伴短檠。"
        ],
        "title": "挽秦國夫人  其三",
        "id": "26d96379-61e0-4285-8eb4-0948c323596a"
    },
    {
        "author": "李流謙",
        "paragraphs": [
            "伴渙方興日，憂危未决前。",
            "僞書知莽詐，新歷斷周延。",
            "冰作羣疑泮，風從一語傳。",
            "龜靈無此識，上智炳機先。"
        ],
        "title": "挽秦國夫人  其四",
        "id": "5069db6a-9ae6-42b3-84e5-c88b84c28f14"
    },
    {
        "author": "李流謙",
        "paragraphs": [
            "露蓮秋沼瑩，霜月曉潭空。",
            "褕翟翻經外，塵泡隠几中。",
            "禪心安瘴嶠，結習謝雲櫳。",
            "五頌分明說，癡人耳自聾。"
        ],
        "title": "挽秦國夫人  其五",
        "id": "487985cd-d0ed-4b4a-b2cb-884dbe84d5d2"
    },
    {
        "author": "李流謙",
        "paragraphs": [
            "久矣鴻飛渚，翩然鴈字峯。",
            "九重疏異渥，萬里合幽封。",
            "引柩烏銜壤，馴阡鹿護松。",
            "他時人下馬，有子是夔龍。"
        ],
        "title": "挽秦國夫人  其六",
        "id": "b4f046a5-dfaf-4ede-9e05-780887da6db6"
    },
    {
        "author": "李流謙",
        "paragraphs": [
            "赤紱銀章玉骨寒，焚香再拜淚汍瀾。",
            "黄花郪縣仍羞見，好月鄜州只獨看。",
            "可是一生長客路，故應千古恨儒官。",
            "蚤知涉世元如此，悔不霜林斫釣竿。"
        ],
        "title": "杜少陵祠",
        "id": "4c711770-3220-454e-9fac-52f6f9576770"
    },
    {
        "author": "李流謙",
        "paragraphs": [
            "浣花溪上得閒來，石刻摩挲病眼開。",
            "短策多時臨水立，紅塵半路與風回。",
            "乞靈伎薄裳爲带，驚世名言海納盃。",
            "相對只今真夢寐，數椽茅屋老蒼苔。"
        ],
        "title": "草堂",
        "id": "c0c8c018-7008-4752-95cc-d41eaf82436c"
    },
    {
        "author": "李流謙",
        "paragraphs": [
            "昔年漂泊記曾游，碧樹蟬聲又带秋。",
            "滑滑泥行青嶂路，翩翩風倚夕陽樓。",
            "人誇馴雉碑猶在，書託文鱗水漫流。",
            "天遣此來相近傍，伴君牢落向邊州。"
        ],
        "title": "宿魏城驛用羅江東韻懷李仲明",
        "id": "f3b5e735-5969-4d2a-8b7c-be3d20fcc7d8"
    },
    {
        "author": "李流謙",
        "paragraphs": [
            "陌上橫流浸作泥，行人步穩方一移。",
            "春雲將雨遶山去，社燕營巢貼地飛。",
            "憩僕且須投古寺，閒懷猶喜論禪機。",
            "中宵瞥起胡床念，回首家山幾日歸。"
        ],
        "title": "題重興寺",
        "id": "c54dee14-8e63-46b2-9c38-a61b0d180dfe"
    },
    {
        "author": "李流謙",
        "paragraphs": [
            "招提未到只聞名，乘興來游意最真。",
            "出郭都無三十里，同行恰有兩三人。",
            "入門竹逕能明眼，隨處禪房可著身。",
            "莫怪山僧拙言語，十年已不踏紅塵。"
        ],
        "title": "游龍角山福志院",
        "id": "039b3492-ca33-4365-a64b-50847d6a6361"
    },
    {
        "author": "李流謙",
        "paragraphs": [
            "井邑雲根一聚村，尋詩來掃壁間塵。",
            "此州惟有斷頭將，聖世初無棄梗人。",
            "楓葉晚林終日醉，梅花臘嶠幾時春。",
            "不愁過客當年淚，尊酒黄堂是舊隣。"
        ],
        "title": "忠州",
        "id": "6abfc3a4-4aa6-4efa-b006-1e681c754706"
    },
    {
        "author": "李流謙",
        "paragraphs": [
            "壠頭停轡望龜城，元有夷途似掌平。",
            "厭把五更供客夢，猛將一日了山程。",
            "樹連新綠千林暗，日轉斜紅半野明。",
            "稚子別來應念我，候門深喜馬蹄聲。"
        ],
        "title": "自三池一日過靈池十五里頭宿山險盡矣",
        "id": "95d12cc2-ac7b-4b90-a17a-22ae36aac92c"
    },
    {
        "author": "李流謙",
        "paragraphs": [
            "持此迂愚漫浪身，忍慙一出竟何營。",
            "枕邊客意兼寒意，門外溪聲似雨聲。",
            "易辦蓬蒿三畝宅，可無藜莧一杯羹。",
            "青衫豈是官人樣，白鳥私憂說敗盟。"
        ],
        "title": "抵簡池呈元質進孺二首  其一",
        "id": "fad03b48-47d5-4a66-84a0-b99c81b5b5a1"
    },
    {
        "author": "李流謙",
        "paragraphs": [
            "竹生稚子鶴生雛，重到君家舊隠居。",
            "病後苦無多酌酒，別來唯有自鈔書。",
            "身方逐食從飄蕩，學久師心恐闊疎。",
            "慚愧故人相念意，欲行爲我少躊躇。"
        ],
        "title": "抵簡池呈元質進孺二首  其二",
        "id": "2016c8af-9e75-4781-a270-05c54d931560"
    },
    {
        "author": "李流謙",
        "paragraphs": [
            "秋入羈懷勞我思，愁兼歸夢到家遲。",
            "有人來得平安字，無事編成酬唱詩。",
            "相伴幾經江月照，同行更賞峽山奇。",
            "祗應便把州麾去，還有三年不見時。"
        ],
        "title": "呈德茂",
        "id": "8ae829d0-94dc-4e1b-a1d6-d3afbdd6a485"
    },
    {
        "author": "李流謙",
        "paragraphs": [
            "休沐來尋九里松，故因晴日覺春容。",
            "寒餘淺水紅衣盡，淡抹輕烟紫翠重。",
            "倦向山僧談白葉，歸從逋客醉黄封。",
            "塵埃瞇目成深省，何處招提鳴曉鐘。"
        ],
        "title": "十月十五日同黄大博出城",
        "id": "3e70a2a4-a6a5-4330-a4e0-0e5626478ab3"
    },
    {
        "author": "李流謙",
        "paragraphs": [
            "六十專城髮未斑，更於何地覓三山。",
            "不妨談笑催科裏，正頼清凉熱惱間。",
            "到日紅梅留臘在，公餘翠杓酌春慳。",
            "胡床有月堪乘興，客到南樓不下關。"
        ],
        "title": "送張仲山守唐安二首  其一",
        "id": "5a5ce44e-e5e3-4cc6-9eb9-6325a3114c7a"
    },
    {
        "author": "李流謙",
        "paragraphs": [
            "南浦波輕草色微，蹇馿遥路獨依依。",
            "暖風旌旆春隨去，細雨犁鉏麥正肥。",
            "驛騎蚤聞催迅召，邊屯猶未解重圍。",
            "謝家父子名江左，折屐行看破賊歸。"
        ],
        "title": "送張仲山守唐安二首  其二",
        "id": "c90e36c3-df47-4b19-b5d9-b7480f93d324"
    },
    {
        "author": "李流謙",
        "paragraphs": [
            "寶峯山下識君初，豈但聲華在石渠。",
            "海上三山元咫尺，人生五馬少躊躇。",
            "鼎鍾事業那能免，丘壑情懷自覺疎。",
            "安得一帆相逐去，故園春雨長新蔬。"
        ],
        "title": "送崔子淵祕丞出守小益二首  其一",
        "id": "8f96d968-72fd-41cb-8aef-0865e8e6d7cb"
    },
    {
        "author": "李流謙",
        "paragraphs": [
            "晉公幕府總豪英，末至非才愧長卿。",
            "已去化爐金尚躍，更分客袂涕空橫。",
            "早催劍棧迎千騎，更借湖山勸一觥。",
            "水自嘉陵流到海，尺書應有故人情。"
        ],
        "title": "送崔子淵祕丞出守小益二首  其二",
        "id": "cfd783eb-2ebf-4e8f-9204-b6fdc79cd74a"
    },
    {
        "author": "李流謙",
        "paragraphs": [
            "自藝心田歲自收，天翁兩眼月臨秋。",
            "近臣薦鶚方成表，吉夢逢刀遂得州。",
            "吏術無多非問馬，機心已盡不驚鷗。",
            "三溪便是桃源路，更欲武陵何處求。"
        ],
        "title": "送孫賓老守三池二首  其一",
        "id": "28d7676d-d9f0-49c5-9156-b7a4257e3375"
    },
    {
        "author": "李流謙",
        "paragraphs": [
            "百萬貔貅尚枕戈，將軍未復舊山河。",
            "非干使者徵求急，正柰窮邊餉輓何。",
            "頗願有言先牧養，不妨自署拙催科。",
            "公餘儻暇尋遺事，塵鎖荒祠望刮摩。"
        ],
        "title": "送孫賓老守三池二首  其二",
        "id": "d4758d93-fedf-4a4e-8620-8273051b8de9"
    },
    {
        "author": "李流謙",
        "paragraphs": [
            "一毫不露見全身，德覘徵符捷若神。",
            "嵩岱自高元地勢，球琳非琢本天真。",
            "出山聊作無心潤，著物應名有脚春。",
            "喚作使君猶未解，豈知游戲兩朱輪。"
        ],
        "title": "送魏德源守普慈二首  其一",
        "id": "8b60c62d-3c60-470f-ae83-3ac11b4120d2"
    },
    {
        "author": "李流謙",
        "paragraphs": [
            "東梓名州最普州，蟆頤相望氣橫秋。",
            "青衿胄子迎高朕，竹馬兒童識細侯。",
            "只有愛民心尚在，可能憂國淚空流。",
            "摩挲疲瘵無多事，綠野家家劍換牛。"
        ],
        "title": "送魏德源守普慈二首  其二",
        "id": "5dfedf71-7471-477b-8d22-17d77867bd81"
    },
    {
        "author": "李流謙",
        "paragraphs": [
            "十年朝露厭鳴珂，華髮蕭蕭奈倦何。",
            "鸞翮九霄穿日月，龍驤萬斛飽風波。",
            "古人不見吾猶夢，直道能行恨亦多。",
            "駟馬錦衣兒輩事，只須持此答岷峨。"
        ],
        "title": "送黄仲秉侍郎出守鎮江  其一",
        "id": "7a3aea68-5bc8-446c-9bd3-f317511adae1"
    },
    {
        "author": "李流謙",
        "paragraphs": [
            "遥看北固海門秋，千騎東方占上頭。",
            "去國尚多憂國淚，送君那免別君愁。",
            "風遲宴閣清香凝，月滿兜零晚穟收。",
            "北府名樽天下說，亦知能到故人不。"
        ],
        "title": "送黄仲秉侍郎出守鎮江  其二",
        "id": "1afe4e8d-b646-4ef3-9207-325c57774907"
    },
    {
        "author": "李流謙",
        "paragraphs": [
            "九江度盡惡風波，峽口窺天一握多。",
            "亦愛吾廬覺歸好，數乘此險奈親何。",
            "響迎濤瀨將愁上，青惜峯巒等夢過。",
            "不管行人聽不得，暝猿和雨嘯雲蘿。"
        ],
        "title": "次黄仲甄峽中韻",
        "id": "4884faf3-656a-44d4-96ad-20255e49fc78"
    },
    {
        "author": "李流謙",
        "paragraphs": [
            "船頭飽飯看揚舲，忽作翻漿不反瓶。",
            "萬死一生真是幸，九江三峽未嘗經。",
            "尚收棄物乾坤大，薄恃陰功祖考靈。",
            "憂患偶來須理遣，可能爲汝更星星。"
        ],
        "title": "十月二十五日失舟",
        "id": "97cfafee-8556-4e06-a962-6ade1346da2e"
    },
    {
        "author": "李流謙",
        "paragraphs": [
            "何時便有此山川，真宰懸知恐偶然。",
            "唳鶴驚風前日事，落漚斜照晚來天。",
            "燬犀無用撩幽怪，洗醆先應酹謫僊。",
            "暝角吹殘吾欲老，五陵佳氣隔疎烟。"
        ],
        "title": "泊采石二首  其一",
        "id": "c93e6572-8cc4-49b8-9e38-6e39091d0d83"
    },
    {
        "author": "李流謙",
        "paragraphs": [
            "江頭楊柳淺於金，澤國餘寒春未深。",
            "才見桃花能慰眼，便同躑躅每傷心。",
            "瓊枝璧月自惆悵，山色潮聲無古今。",
            "閒訪闍黎倒戈地，正應漢德有謳吟。"
        ],
        "title": "泊采石二首  其二",
        "id": "dad312bd-207f-4c41-be19-aa703665cde3"
    },
    {
        "author": "李流謙",
        "paragraphs": [
            "一舸乘凉載夕暉，晚來白汗稍停揮。",
            "近人初月當頭照，趁宿輕鷗直下飛。",
            "江國有天須恣買，岫雲無雨莫空歸。",
            "新秋漸到灘頭樹，先遣蓑童問釣磯。"
        ],
        "title": "舟中",
        "id": "7a50f4c6-2818-4304-beae-420a82454cb9"
    },
    {
        "author": "李流謙",
        "paragraphs": [
            "月與清湍一樣流，不妨夜色尚淹留。",
            "已將船作青天坐，安得江爲大白浮。",
            "恐有幽人釣寒渚，正須橫吹起危樓。",
            "年來身世無拘管，便是波間一葉舟。"
        ],
        "title": "月夜江上作",
        "id": "c79c5136-bec1-4823-a6fc-391b9ca04b36"
    },
    {
        "author": "李流謙",
        "paragraphs": [
            "向來茅屋半驚湍，嘆息流亡久未還。",
            "已覺重行非故道，只應無恙是青山。",
            "旋藍偃嶽元常事，深谷爲陵亦等閒。",
            "衲被蒙頭都莫問，未當居士一分頑。"
        ],
        "title": "水後過淮安金堂皆非舊路",
        "id": "9510980a-67be-4e9f-919f-ca9be9936a04"
    },
    {
        "author": "李流謙",
        "paragraphs": [
            "桂樹蘭叢藹宿薰，楚辭一曲送迎神。",
            "豈聞鈎黨能留漢，故有桃源可避秦。",
            "欲記曾來終草草，多慙浪走祇踆踆。",
            "却尋揚子江頭路，依舊楊花愁殺人。"
        ],
        "title": "焦山漢末焦光隠於此是日乃其生日土人會者甚衆",
        "id": "fc07a911-31d2-4f71-abe2-49ccd8495353"
    },
    {
        "author": "李流謙",
        "paragraphs": [
            "雲滿長空雨漲沙，金焦一望去非賒。",
            "擬拋塵網尋僧舍，更著烟蓑訪釣家。",
            "北固江山仍壯麗，南徐風物尚繁華。",
            "只愁病客難登檻，且待金烏出海涯。"
        ],
        "title": "連日陰雨未及一到金焦二山病中得梁文佳句枕上吟哦不能自已復次韻",
        "id": "eeb6ccd5-720a-4a00-8def-b780c56a812a"
    },
    {
        "author": "李流謙",
        "paragraphs": [
            "繫馬松門竟日留，一燈深殿炯清幽。",
            "杖頭猶識齊梁讖，屐齒曾經王謝游。",
            "瑟瑟新毛吃老樹，娟娟瞇目破紅榴。",
            "風鈴塔上知何語，應使行人估客愁。"
        ],
        "title": "再遊蔣山  其一",
        "id": "d49f173c-1b78-4492-b137-b5e55437af30"
    },
    {
        "author": "李流謙",
        "paragraphs": [
            "江南春晚見芳菲，雪白梨花照客衣。",
            "步步來求諸佛記，塵塵全現祖師機。",
            "不禁戰伐山河老，猶說經綸俎豆非。",
            "共飲名園那惜醉，落紅故故傍愁飛。"
        ],
        "title": "再遊蔣山  其二",
        "id": "66f2560a-2c70-4616-b0a4-d1eaacf1c70e"
    },
    {
        "author": "李流謙",
        "paragraphs": [
            "吳波晴浸夕陽紅，一語丁寧北去鴻。",
            "頗覺淹留添髮白，不妨羞澀剩囊空。",
            "枕頭靠睡禁長日，舸背占旗惜便風。",
            "想得家山俱在夢，亦應煩悶略相同。"
        ],
        "title": "久留蕪湖待巨卿仲甄不至",
        "id": "a7a4af62-b38b-4ac3-84a8-e709411a442d"
    },
    {
        "author": "李流謙",
        "paragraphs": [
            "迥陂積水長蒲蔣，散步郊原借夕涼。",
            "塵袖風巾嗟久旅，稻畦柘逕似吾鄉。",
            "蛙聲月色當空曠，爨火人家在莽蒼。",
            "望合碧雲人未至，滯留愧客問行藏。"
        ],
        "title": "蕪湖晚步",
        "id": "82caebbd-59f5-4800-86c0-52f1faaa7f04"
    },
    {
        "author": "李流謙",
        "paragraphs": [
            "他年天眼識褕褘，千柱如今鏁夕暉。",
            "笑說老禪操一葦，戲呼靈媼授三歸。",
            "波濤嚙岸蛟龍惡，荻竹抽萌鱠縷肥。",
            "曲水流觴記今日，晚風直欲透人衣。"
        ],
        "title": "遊長蘆",
        "id": "388b0daf-edab-495b-b298-69620cf16e61"
    },
    {
        "author": "李流謙",
        "paragraphs": [
            "龍蟠虎踞帝王州，屢歎降旗出石頭。",
            "不惜家居撞壞了，可因歌舞破除休。",
            "露桃滴滴啼宮井，風柳條條絆客舟。",
            "春水一江流未盡，不禁更問幾多愁。"
        ],
        "title": "金陵二首  其一",
        "id": "beb2f7da-a854-4c61-9427-8cf62c9d2746"
    },
    {
        "author": "李流謙",
        "paragraphs": [
            "江城疊鼓晚停撾，游子翩翩念歲華。",
            "水底乾坤浮日夜，沙邊鷗鷺老烟霞。",
            "漁人能說陳隋事，燕子猶尋王謝家。",
            "南北自分仍自合，不應全殢後庭花。"
        ],
        "title": "金陵二首  其二",
        "id": "ac5b936d-b718-4132-8d06-6e1f65f6be8a"
    },
    {
        "author": "李流謙",
        "paragraphs": [
            "招提下馬憩逡巡，野飯親烹澗底芹。",
            "二月韶華聽啼鳥，百年心事信行雲。",
            "不禁烈日花光薄，更抹微烟草色薰。",
            "老衲未知風木恨，向人猶說故將軍。"
        ],
        "title": "午飯高橋院",
        "id": "a746741b-4ae4-482d-99ec-8f603fd784c6"
    },
    {
        "author": "李流謙",
        "paragraphs": [
            "逢山到處爲遲留，行到東南第幾州。",
            "終古香燈憑像教，可人軒戶稱山丘。",
            "苔封鐵色千尋壁，日麗雲章百尺樓。",
            "脚底全吳何足小，待將八極恣浮游。"
        ],
        "title": "游虎丘次仲甄韻",
        "id": "2d5410ce-e40c-469b-9e62-03a8e0cbc8bf"
    },
    {
        "author": "李流謙",
        "paragraphs": [
            "塵埃瞇目浸填胸，日日青山在夢中。",
            "改歲人家無一事，並游文社有諸公。",
            "招提夜語驚山鬼，野店春沽醉病翁。",
            "綠塢紅村誰境界，自憑好句占東風。"
        ],
        "title": "人日同諸公自馬谿登道宿無爲",
        "id": "1f691352-3717-497d-8cdc-d1e2b6f172a8"
    },
    {
        "author": "李流謙",
        "paragraphs": [
            "塊處無人語合頭，出門猝猝又還休。",
            "縛茅晚歲欣同社，並轡名峯得勝游。",
            "松下一筇真可老，山中五月已如秋。",
            "未應斗粟全關念，更爲先生幾日留。"
        ],
        "title": "次韻彥博游無爲馬谿併呈孫隆州",
        "id": "fcc1ce37-ff89-4aac-8e31-9595cfcda0cb"
    },
    {
        "author": "李流謙",
        "paragraphs": [
            "靈蛻巋然謝垢埃，焚香却立嘆奇哉。",
            "自從新歲門常掩，不見青山眼懶開。",
            "飛觀千楹孤鳥墮，齋盂萬指曉鯨催。",
            "亦知空劫已前事，浪說十生曾去來。"
        ],
        "title": "又次韻彥博游無爲寺二首  其一",
        "id": "87a42a34-6c20-4047-a409-fe8f3d1fe656"
    },
    {
        "author": "李流謙",
        "paragraphs": [
            "東風力弱未揚埃，密泛叢蘭有意哉。",
            "可是伸眉須酒滿，只應彈指又花開。",
            "吹毛句妙無人領，擊鉢詩工著底催。",
            "照水只愁羞冕紱，勳名蓋世亦時來。"
        ],
        "title": "又次韻彥博游無爲寺二首  其二",
        "id": "f684dad4-e1cc-44bb-87af-99d7ac70c6a0"
    },
    {
        "author": "李流謙",
        "paragraphs": [
            "十里登山訪定身，衣邊猶带簿書塵。",
            "僧厨筍蕨隨齋鉢，禪窟香燈話宿因。",
            "便可扶犁老岷蜀，已聞傳檄定咸秦。",
            "家家釵釧何須惜，難買堯眉一笑春。"
        ],
        "title": "游長松聞捷音",
        "id": "dcadf001-9ee2-4d9d-8340-bddbe236a7c1"
    },
    {
        "author": "李流謙",
        "paragraphs": [
            "翩然逸想九霞間，仍是霓衣與鹿冠。",
            "塵劫三山元自近，神官一字固應難。",
            "雲烟萬瓦虹榱壯，冰雪千幢鵠輦寒。",
            "堪笑木强韓吏部，如何容易撮靈丹。"
        ],
        "title": "次韻何子聞安靜觀  其一",
        "id": "af0629c5-2ac3-40a1-82fd-6b0829db021a"
    },
    {
        "author": "李流謙",
        "paragraphs": [
            "日壓茅簷醉擁蓑，靜聽寒溜奏雲和。",
            "深藏本自身全露，瞪眎元知語不多。",
            "紫府地嚴須一到，蒼崖文古要重磨。",
            "新宮固是叢霄樣，應有胎禽憶舊柯。"
        ],
        "title": "次韻何子聞安靜觀  其二",
        "id": "14e16121-9c57-457c-a515-db2c23931497"
    },
    {
        "author": "李流謙",
        "paragraphs": [
            "郊行不欲經城市，厭見塵沙漠漠黄。",
            "響樹蜩螗憑晚吹，遶陂鳬鶩占殘陽。",
            "青山與世久相絕，修竹於人未易忘。",
            "下馬招提揖僧話，始知塵境有仙鄉。"
        ],
        "title": "郊行至天王院",
        "id": "cefce3c0-6ff7-453a-80ea-6d862de5e251"
    },
    {
        "author": "李流謙",
        "paragraphs": [
            "酣飽風烟德有芽，從來三㦸是張家。",
            "翩翩羣從同時貴，落落高門一世華。",
            "人自不欺寧用忍，身如可贖但空嗟。",
            "路人泣指飛丹旐，猶憶雙旌卷暝霞。"
        ],
        "title": "挽張雅州  其一",
        "id": "a4ef86c4-bc27-4209-b4a1-b196c271ca0a"
    },
    {
        "author": "李流謙",
        "paragraphs": [
            "三年流落塞垣春，雪屋冰廬樂藻芹。",
            "司業頗知憐鄭老，薛宣能不吏朱雲。",
            "鶚牋重剡新如昨，蟻壤高眠喚不聞。",
            "一掬壠頭知己泪，霜風吹墮白楊墳。"
        ],
        "title": "挽張雅州  其二",
        "id": "b1fc0e63-4876-4505-bc0c-ddc6af0a38f8"
    },
    {
        "author": "李流謙",
        "paragraphs": [
            "塵埃一出竟何爲，白竹依然晝掩扉。",
            "只應爲客重爲客，便欲得歸寧得歸。",
            "獨鶴靜臨寒沼立，遊蜂閒趁落花飛。",
            "東君老大人消瘦，憑仗清樽一解圍。"
        ],
        "title": "自少城解職事還邑二首  其一",
        "id": "f121c1a3-7c23-4733-9f10-c36bb30b0e52"
    },
    {
        "author": "李流謙",
        "paragraphs": [
            "胡床卯飲带餘酲，身世如天行白雲。",
            "竹簡讀殘聊一嘆，水沉燒盡更三薰。",
            "癡心久絕臨淵羨，老手唯便植杖芸。",
            "自有此生須自斷，豈能曲折問靈氛。"
        ],
        "title": "自少城解職事還邑二首  其二",
        "id": "09ca1f40-c4a1-4697-9104-04c115c14fb3"
    },
    {
        "author": "李流謙",
        "paragraphs": [
            "犯寒過我喜仍驚，節物崢嶸更遠程。",
            "劇飲投車輕十日，細談剪燭易三更。",
            "故人高義千鈞重，久客歸心一夜生。",
            "爲語溪翁好相念，時將蓑笠曬春晴。"
        ],
        "title": "送劉元圭",
        "id": "7599612c-93ba-476d-819b-cf74021246a6"
    },
    {
        "author": "李流謙",
        "paragraphs": [
            "彈指超然一念初，從儒從佛兩蘧廬。",
            "十年身走半天下，萬卷人稱行祕書。",
            "故自高懷嫌入俗，不妨兒輩共憎渠。",
            "臨行半偈如何道，裂轉虛空最起予。"
        ],
        "title": "弔無爲照老三首  其一",
        "id": "e7150d6e-72ea-4edf-bb35-9c5a23c63310"
    },
    {
        "author": "李流謙",
        "paragraphs": [
            "記得三溪溪上春，瘦筇容我夜敲門。",
            "一生幾見此人物，十日九從師笑言。",
            "閒得得來非有意，冷湫湫去若爲論。",
            "西山第一烟雲窟，好駐高人雪月魂。"
        ],
        "title": "弔無爲照老三首  其二",
        "id": "0d3b632c-edc4-4d5a-b93c-d8b1b4e8001d"
    },
    {
        "author": "李流謙",
        "paragraphs": [
            "六尺巖巖鐵石姿，可憐一病不支持。",
            "荒榛半壠獨歸處，暝靄數峯無見時。",
            "未割塵緣聊洒涕，欲尋陳迹但哦詩。",
            "蕭蕭秋雨山中夜，負我他年對榻期。"
        ],
        "title": "弔無爲照老三首  其三",
        "id": "eb260ff8-4661-44f4-868b-7c6678613a68"
    },
    {
        "author": "李流謙",
        "paragraphs": [
            "李杜主盟詩有聲，文推韓柳著章程。",
            "二三子者皆人傑，五百年來並世生。",
            "但見詞源倒三峽，豈知武庫足千兵。",
            "勉君須把分陰惜，莫問紅塵雨共晴。"
        ],
        "title": "和葉六舅",
        "id": "5580a805-68cf-4920-bcab-5c0c5463f2c8"
    },
    {
        "author": "李流謙",
        "paragraphs": [
            "分明餘潤徹眉間，道德根源固曄然。",
            "寶篆印泥初不著，神機貫札自無前。",
            "絲綸新渥榮三晝，鼎鉉深知眇一涓。",
            "兩禁只今誰妙手，岷峨人物半吳天。"
        ],
        "title": "費文達除夔漕作此賀之三首  其一",
        "id": "58822da3-4475-41aa-a909-a79d1d2a3e20"
    },
    {
        "author": "李流謙",
        "paragraphs": [
            "吉音一紙疾郵傳，白帝城頭勸著鞭。",
            "楚樹已沾新雨露，蜀江行換好風烟。",
            "政須急拯溝中瘠，不用多流地上錢。",
            "一節故應關象緯，向來兩使動星躔。"
        ],
        "title": "費文達除夔漕作此賀之三首  其二",
        "id": "4a9b9647-4307-45ba-88a0-c09299d5afd6"
    },
    {
        "author": "李流謙",
        "paragraphs": [
            "刻鵠工夫愧不量，弓裘遺緒可能忘。",
            "一廛未遂耕桑計，半世空磨翰墨場。",
            "桐燼偶收非有意，璧瑕誤指亦何傷。",
            "霜松不學閒桃李，報答東君日月長。"
        ],
        "title": "費文達除夔漕作此賀之三首  其三",
        "id": "156b4644-43d4-4e35-a7c8-f18bc7083d41"
    },
    {
        "author": "李流謙",
        "paragraphs": [
            "小亭挈榼共登臨，濯錦城高隔暝陰。",
            "元有乾坤堪著眼，却因身世苦驚心。",
            "碧山已盡天猶闊，黄葉欲殘秋更深。",
            "已把安危屬王謝，酒闌不必淚沾襟。"
        ],
        "title": "同邑寮飲望錦亭",
        "id": "3811284f-ba99-4bbb-9cde-5ef7f266356d"
    },
    {
        "author": "李流謙",
        "paragraphs": [
            "凍殻藏龜太窘生，驚心已覺歲崢嶸。",
            "倦慵把易床頭看，獨自尋梅樹下行。",
            "溪面冰花寒更結，屋顛雪意晚將成。",
            "一生與物無深分，竹葉相看合有情。"
        ],
        "title": "獨步",
        "id": "f47be1d2-c6c3-4961-9ba3-d25c57ed8461"
    },
    {
        "author": "李流謙",
        "paragraphs": [
            "五十光陰兩歲過，頭顱閒處自摩挲。",
            "隔籬山影誰招去，滿樹梅花獨占多。",
            "物色年華同我老，蜂情蝶思柰渠何。",
            "少時一劍明秋水，放在塵中久不磨。"
        ],
        "title": "書事",
        "id": "8f0918ff-3ab1-4ec3-ad6b-fa3d344b05a4"
    },
    {
        "author": "李流謙",
        "paragraphs": [
            "早年種竹作漁竿，笠澤煙波夢未闌。",
            "已向塵根消縛脫，猶將文字校甘酸。",
            "風松自有閒宮徵，溪鷺初無俗肺肝。",
            "最愛少游平日語，墮鳶跕跕遣心寒。"
        ],
        "title": "偶成  其一",
        "id": "c4df4f25-770e-42c6-b283-327a4cbc75c6"
    },
    {
        "author": "李流謙",
        "paragraphs": [
            "人生偶爾竟何須，點檢閒身一事無。",
            "可笑戰蝸猶曳甲，不妨夢蟻却分符。",
            "夜凉白月誰相過，酒盡清樽可更沽。",
            "作箇生涯若箇是，步兵不擬哭窮途。"
        ],
        "title": "偶成  其二",
        "id": "2b0429de-c513-44ef-80f6-5d3d4053a8c8"
    },
    {
        "author": "李流謙",
        "paragraphs": [
            "離家記得臘前時，吹盡飛花了不知。",
            "傍枕厭聽連曉雨，援毫愁賦送春詩。",
            "百年直好平章看，萬事仍須爛熟思。",
            "臣朔不堪當世用，唯應索米救朝饑。"
        ],
        "title": "偶成  其三",
        "id": "af78d02a-8005-4445-97ec-45aa27af5c13"
    },
    {
        "author": "李流謙",
        "paragraphs": [
            "獨行飽飯腹屢捫，欲出未出星縱橫。",
            "梅花於人遠近好，月色隨我東西明。",
            "香來適與鼻觀會，夜久忽遣毛骨驚。",
            "急須喚取陳夫子，欲與平章此段清。"
        ],
        "title": "偶成  其四",
        "id": "54345a20-7173-4a90-baaa-0a9689931f09"
    },
    {
        "author": "李流謙",
        "paragraphs": [
            "懶步東阡與北溪，一春心賞苦多違。",
            "墮紅藉藉癡蜂醉，稚綠陰陰乳燕飛。",
            "去國三年應自笑，封侯萬里不如歸。",
            "門前車馬能來否，午睡醒來獨掩扉。"
        ],
        "title": "即事  其一",
        "id": "467c8139-87a3-4ae8-94d9-da94ff410cf4"
    },
    {
        "author": "李流謙",
        "paragraphs": [
            "愛春未得一錢酬，獨倚東風搔白頭。",
            "花影入簾情苒苒，竹風挨枕夢悠悠。",
            "黄鸝欲下無誰語，碧草相看始欲愁。",
            "老大別無新伎倆，只憑詩句寫風流。"
        ],
        "title": "即事  其二",
        "id": "701891bd-8fe1-4b96-bbed-eac73ffe3e9b"
    },
    {
        "author": "李流謙",
        "paragraphs": [
            "雪巘雲林共莽然，世間那有此江天。",
            "曉檣攙日何時到，夜柁鳴風幾夕眠。",
            "閒卜家書燈似粟，略開旅抱酒如泉。",
            "輕鷗飛下仍飛去，汝在江湖是散仙。"
        ],
        "title": "即事  其三",
        "id": "ee99eb08-430d-4ffd-8bab-6d4b4917544c"
    },
    {
        "author": "李流謙",
        "paragraphs": [
            "坎止流行亦漫然，斯文未喪本關天。",
            "冥鴻雲外知誰報，怨鶴山中不得眠。",
            "連榻故人非楚越，杖藜幽約在林泉。",
            "盛詞終日供吟諷，骨換元知久學仙。"
        ],
        "title": "仲甄見和復用韻",
        "id": "540b97f3-d481-4652-b18f-bfddf40fa21a"
    },
    {
        "author": "李流謙",
        "paragraphs": [
            "清江與我共天涯，若到滄溟始是家。",
            "曉渡換舟驚宿鴈，暮林繫馬散栖鴉。",
            "山童老木才餘骨，潮落寒汀半露沙。",
            "只恐行人不著眼，一川秋色在蘆花。"
        ],
        "title": "即事",
        "id": "dc654ab4-16d7-4d31-a571-2255c4eb0d1c"
    },
    {
        "author": "李流謙",
        "paragraphs": [
            "高棟浮空插萬甍，來游誰是魯諸生。",
            "規模要識鳴絃意，土苴猶消擊柱爭。",
            "馴壠雉驕佳氣象，集林鴞惡好音聲。",
            "白頭老令能知此，莞爾相撩意未平。"
        ],
        "title": "次韻楊文甫監茶名山新建學橋二首  其一",
        "id": "47de57c2-2a94-4030-a412-f630d3457cf9"
    },
    {
        "author": "李流謙",
        "paragraphs": [
            "赤欄畫柱水光中，更愛豐碑筆吐虹。",
            "霧市溟濛鼇闖首，雪花錯落馬行空。",
            "關門近接俱天險，溪水平流亦海通。",
            "執朴笑渠憂詛者，不知說豫坐收功。"
        ],
        "title": "次韻楊文甫監茶名山新建學橋二首  其二",
        "id": "487acbfb-5fd3-4091-abeb-73a07d778fd5"
    },
    {
        "author": "李流謙",
        "paragraphs": [
            "一篙寒碧碎鱗鱗，數尺孤舟僅著身。",
            "江水煮魚還地脈，瓦盆盛酒見天真。",
            "頗容老子賒閒日，聊與青山作主人。",
            "不用樽前羅粉黛，遠峯元解作眉顰。"
        ],
        "title": "元質携客渡江飲於村店",
        "id": "634acb7f-0716-47dc-8e28-a05c9a4a8acc"
    },
    {
        "author": "李流謙",
        "paragraphs": [
            "從來官職慣如冰，便是青衫行脚僧。",
            "去歲離家今日是，故人招隠幾時能。",
            "早衰鬚鬢逢人問，太拙形模引世憎。",
            "均在客中誰作伴，如何不共醉騰騰。"
        ],
        "title": "招黄太博飲",
        "id": "00d5b983-c027-4a01-b02f-0196b35dcbc9"
    },
    {
        "author": "李流謙",
        "paragraphs": [
            "疲筋弱骨畏歊蒸，頗欲清言濯肺膺。",
            "風亂飛螢光細碎，露團幽篠醉懵騰。",
            "只應愛月癡猶在，更覺憎蚊忿未懲。",
            "竹屋紙窗風雨夜，幾時書冊近青燈。"
        ],
        "title": "夜興",
        "id": "c9ee27b4-c001-4347-8c76-6246575d5a93"
    },
    {
        "author": "李流謙",
        "paragraphs": [
            "織水輕烟擘不開，晚峯濃翠積成堆。",
            "吹殘黄葉風猶舞，飛盡青天鳥却回。",
            "萬古關河空拊髀，半天風雨獨持杯。",
            "欲將直道干侯印，政恐舟從陸地推。"
        ],
        "title": "次韻大人江上秋興",
        "id": "3cffcf9f-8b37-4ec4-a59b-ef25137096e2"
    },
    {
        "author": "李流謙",
        "paragraphs": [
            "靜閲膠膠擾擾身，細從物理究虧成。",
            "一人譽復一人毀，五鼎食仍五鼎烹。",
            "怪木莫題居士字，修篁合著此君名。",
            "西風又起塵千斛，望拜生憎白羽橫。"
        ],
        "title": "書懷  其一",
        "id": "b79ec7c9-7a37-4a42-a66e-b910e73cf27b"
    },
    {
        "author": "李流謙",
        "paragraphs": [
            "衫似荷枯嫌絆縛，屋如斗大費支撐。",
            "寒蔬日日同僧飯，拄杖時時伴鶴行。",
            "聊託蓴鱸非厚味，漫言松菊本真情。",
            "山中亦有閒田地，可惜離家久不耕。"
        ],
        "title": "書懷  其二",
        "id": "91b3e449-fb1f-4c1a-9f52-9a524bfac760"
    },
    {
        "author": "李流謙",
        "paragraphs": [
            "萬鈞筆力等閒扛，占斷溪山福已龐。",
            "撲鼻寒梅香樹樹，照人新釀綠缸缸。",
            "大嚴浄社誰投足，小恕詩壇肯納降。",
            "莫爲不侯空嘆息，將軍才氣自無雙。"
        ],
        "title": "次韻大人書懷  其一",
        "id": "65989142-a080-49c4-a2bc-6d204817fec6"
    },
    {
        "author": "李流謙",
        "paragraphs": [
            "雲翻雨覆不須論，捫虱何妨坐對溫。",
            "政恐移文邀俗駕，可能垂箔走高門。",
            "寒松卧雪不知老，脫葉經霜無幾存。",
            "醉著錦袍堪一笑，翰林風月我諸孫。"
        ],
        "title": "次韻大人書懷  其二",
        "id": "53fb5f2a-6771-492b-8cc7-94c1ac298770"
    },
    {
        "author": "李流謙",
        "paragraphs": [
            "何如莫莫與休休，分付烟波一釣裘。",
            "心向青山貪未了，夢隨白鳥去無由。",
            "閒雲猶閣爲霖潤，野水空橫濟物舟。",
            "安得杜陵詩老在，從渠每日醉江頭。"
        ],
        "title": "次韻大人書懷  其三",
        "id": "c663af41-a669-46ad-9863-c573e6f0854b"
    },
    {
        "author": "李流謙",
        "paragraphs": [
            "寸梗悠悠寄一城，主人留客亦多情。",
            "目窮斷鴈投空影，耳著清江徹曉聲。",
            "濁酒半樽心易醉，遠書一字眼偏明。",
            "無家更甚無魚苦，付與先生好細評。"
        ],
        "title": "次韻程進孺書懷",
        "id": "ae6d753f-883f-4409-87c2-1fa2feaf9a87"
    },
    {
        "author": "李流謙",
        "paragraphs": [
            "空明無際了寒天，戍堠消鋒弩絕拳。",
            "平白萬方包險穢，清泠一片起沉綿。",
            "山登姑射欣逢歲，賊破淮西欲問年。",
            "更長嘉陵千尺浪，春風穩送五湖船。"
        ],
        "title": "次韻樞相雪中之什",
        "id": "3253c223-f0c1-4895-89cd-cbfcaa34c602"
    },
    {
        "author": "李流謙",
        "paragraphs": [
            "向來沮洳懶扶竿，獨有詩情久未闌。",
            "把菊風流元曠蕩，紉蘭氣骨自辛酸。",
            "賞音定許推夔足，知味寧論食馬肝。",
            "勝日從公窺祕藏，珠星璧月照人寒。"
        ],
        "title": "譙允蹈知縣和予所作二詩復用韻答之  其一",
        "id": "52c7124f-311e-4ff6-a101-39f6d17f7d9c"
    },
    {
        "author": "李流謙",
        "paragraphs": [
            "窮年斗粟亦時須，清坐那能論有無。",
            "洗我破樽傾竹葉，覓君佳句寫桃符。",
            "種瓜晚計應先定，畫餠空名不擬沽。",
            "辦取芒鞋山裏去，羊腸縱險是夷途。"
        ],
        "title": "譙允蹈知縣和予所作二詩復用韻答之  其二",
        "id": "b169ef03-7df4-487a-a94d-18942c2d382d"
    },
    {
        "author": "李流謙",
        "paragraphs": [
            "盤礡誰知畫史真，向來唯有宋元君。",
            "試除學道有底事，爲問决科何等文。",
            "棋罷玉枰收碎雹，香殘金鴨轉微雲。",
            "獨騎一馬悠悠去，閒訪江頭白鷺羣。"
        ],
        "title": "次大人韻二首  其一",
        "id": "5391c3b2-b910-4f9d-8d50-47cc93e95e03"
    },
    {
        "author": "李流謙",
        "paragraphs": [
            "六品官資叵厭卑，高懷自不入時宜。",
            "却尋清渭歸垂釣，猶向鈞天憶射麋。",
            "長日只憑詩遣悶，暮年全藉酒扶衰。",
            "早將鵩賦胸中了，賈誼何憂絳灌疑。"
        ],
        "title": "次大人韻二首  其二",
        "id": "3b65d877-0f10-410c-a5db-38570750c6e1"
    },
    {
        "author": "李流謙",
        "paragraphs": [
            "卜築城南幾歲華，滿川煙雨富桑麻。",
            "武陵未用逃秦俗，盤谷從來屬李家。",
            "橫拓小溪通畫檝，剩栽疎竹間梅花。",
            "更饒一斗詩千首，不信閒居樂可涯。"
        ],
        "title": "又次大人韻",
        "id": "f5408d52-14f7-473f-b592-9329753ae2b0"
    },
    {
        "author": "李流謙",
        "paragraphs": [
            "得友何妨並轡行，眼明木末數峯橫。",
            "真游與世寥寥隔，滯念逢僧稍稍平。",
            "不復定身懷故宅，空餘遺像閟荒坑。",
            "莫教學道傷遲暮，世路低回已半生。"
        ],
        "title": "遊安樂次句龍元應韻",
        "id": "8a34029f-6be0-4a91-9e22-006d1cbf525f"
    },
    {
        "author": "李流謙",
        "paragraphs": [
            "燭影紅餘僕屢更，不知飛霰集前榮。",
            "終年客有刀頭恨，半夜春從酒面生。",
            "華髮風埃羞漫仕，廢疇煙雨負深耕。",
            "誦君好句迎新歲，更醉屠酥最後觥。"
        ],
        "title": "次元尉伯言韻",
        "id": "9b9ccb4f-4726-430d-ab23-c0d5212465ff"
    },
    {
        "author": "李流謙",
        "paragraphs": [
            "筆陣旗開豹繞竿，敢持一鏃傍門闌。",
            "朅來戲作鳬飛舄，老去嫌爲蚋聚酸。",
            "塵土簿書慵掛眼，瓊瑶文字喜彫肝。",
            "寄牋閶闔誰相問，九虎近人毛骨寒。"
        ],
        "title": "譙丈復見貽仍次韻答之二首  其一",
        "id": "ce5a5e76-2d2f-4efe-90f6-c41abd175d9a"
    },
    {
        "author": "李流謙",
        "paragraphs": [
            "只得公詩百不須，萬金人有此應無。",
            "可容輕易秦庭璧，已戒牢藏晉鄙符。",
            "慣客鳬鷗迎野步，及時菘韮薦村沽。",
            "幽棲爲問能來否，朝市山林自兩途。"
        ],
        "title": "譙丈復見貽仍次韻答之二首  其二",
        "id": "9e8b1aa6-7bc9-461b-9e4b-351fa1a3a783"
    },
    {
        "author": "李流謙",
        "paragraphs": [
            "鱗鱗新綠漲篙竿，飛鴈聲中歲已闌。",
            "梅蘂尚能供冷淡，酒杯那復問甜酸。",
            "徵招不入幽人夢，節物空驚壯士肝。",
            "趁取芳菲行樂去，麗詞妍唱暖春寒。"
        ],
        "title": "再賡佳什已致牽羊之請又辱不鄙垂教蓋大巫困小巫欲眎其顛踣爲戲耳輒作二章以足小成之數  其一",
        "id": "09cc2651-7bb8-4c9b-854d-0a7d734a3740"
    },
    {
        "author": "李流謙",
        "paragraphs": [
            "講摩師友我尤須，此道今人已絕無。",
            "頗欲相從問奇字，故應未暇注陰符。",
            "竹嫌影薄乘春種，酒怕樽空带雪沽。",
            "杖屨往來憂不數，恐公早晚躡華途。"
        ],
        "title": "再賡佳什已致牽羊之請又辱不鄙垂教蓋大巫困小巫欲眎其顛踣爲戲耳輒作二章以足小成之數  其二",
        "id": "f076b783-3520-453a-adb5-095d8b9eb747"
    },
    {
        "author": "李流謙",
        "paragraphs": [
            "午枕風輕睡足時，起來閒掩竹間扉。",
            "登山劇欲君聯臂，出戶那堪客挽衣。",
            "失脚半生沈世網，掀髯一笑見天機。",
            "青山好去應須去，蘧瑗于今已覺非。"
        ],
        "title": "宇文德濟約游崇慶值客不果從德濟有詩次韻二首  其一",
        "id": "15c55f2d-19bf-49e5-8945-cb144904416c"
    },
    {
        "author": "李流謙",
        "paragraphs": [
            "跨海仙人安在哉，幽尋款款不須催。",
            "雲蘿有約遽相失，杖屨幾時能獨來。",
            "半日清談容易廢，百年幽抱若爲開。",
            "新詩小慰參差恨，快讀聊將勸一杯。"
        ],
        "title": "宇文德濟約游崇慶值客不果從德濟有詩次韻二首  其二",
        "id": "2d7d6f23-ad2c-4a90-b21f-debcf2e55645"
    },
    {
        "author": "李流謙",
        "paragraphs": [
            "鴻鴈行中接俊游，不將千戶比荆州。",
            "自于種種推先手，可但區區放一頭。",
            "揚馬不妨生絕代，鄒枚未肯老諸侯。",
            "天寒翠袖愁如織，應念塵侵季子裘。"
        ],
        "title": "次韻楊師仁見贈",
        "id": "33bdde0d-7190-499d-a9e7-6caa2d720ecc"
    },
    {
        "author": "李流謙",
        "paragraphs": [
            "室中元自有天游，海內如何止九州。",
            "送老只憑書萬卷，傳家不用橘千頭。",
            "便當野服從逋客，未暇巍冠伴沐猴。",
            "一動天文兒戲耳，苦煩天子訪羊裘。"
        ],
        "title": "師仁再用韻復作一首",
        "id": "462f0b7b-8891-40f3-b4b8-6f4eb6be1cf6"
    },
    {
        "author": "李流謙",
        "paragraphs": [
            "從君未省涉津涯，白璧明珠屢拜嘉。",
            "一吸湖江真大國，僅除風雨亦寒家。",
            "簿書笑我忙官事，筆硯饒君管物華。",
            "世味可能爭腊毒，餒蛟饞兕漫摇牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其一",
        "id": "2b77026a-be66-435f-b280-3f2a54141b04"
    },
    {
        "author": "李流謙",
        "paragraphs": [
            "放浪山顛與水涯，藜羹有味薦珍嘉。",
            "根塵要識元非我，言語懸知未到家。",
            "霜渚澄波空漲潦，風林脫木浄浮華。",
            "公明領取休論價，處事何須更作牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其二",
        "id": "26257ee3-22ff-4b35-a512-9048027544f2"
    },
    {
        "author": "李流謙",
        "paragraphs": [
            "清言元論極邊涯，南渡風流繼永嘉。",
            "中散一生慵作吏，淵明無日不思家。",
            "悠悠官路降胸臆，苒苒年光侮鬢華。",
            "人說亂蛙勝鼓吹，欲將藜杖比高牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其三",
        "id": "c3f85a3b-95a1-44dc-9d81-30d97da46b27"
    },
    {
        "author": "李流謙",
        "paragraphs": [
            "戲論無涯與有涯，委心沖漠固清嘉。",
            "衣裳草木元非織，窟宅雲霞豈是家。",
            "瞪眎恐同高長史，神交宜伴老南華。",
            "只應一念超塵劫，安用神漿夜繞牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其四",
        "id": "13f8ffd6-bb8a-4536-859b-00c3d70e9a26"
    },
    {
        "author": "李流謙",
        "paragraphs": [
            "越王飛觀插天涯，小異何人識孟嘉。",
            "別後文章尤造理，向來學術自成家。",
            "諸生薦士皆時論，此道逢辰固國華。",
            "行脫羈銜謝拘迫，雲窗歸理萬籤牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其五",
        "id": "30ad79a1-a2bb-45ba-89c7-b71525f08743"
    },
    {
        "author": "李流謙",
        "paragraphs": [
            "洗甲傾河漸可涯，北征猶記宋元嘉。",
            "石劉姓字非圖籙，軒嚳乾坤自我家。",
            "原上鼓旗寒朔吹，日邊詔令掞春華。",
            "舞干元是吾皇事，不必將軍號虎牙。"
        ],
        "title": "王正卿何道夫和嘉字韻詩至數十道夫贈予數篇晉卿亦贈一篇因次其韻凡六首  其六",
        "id": "7324a382-182b-41fb-82e3-f4085de37e66"
    },
    {
        "author": "李流謙",
        "paragraphs": [
            "等閒驅雪作晴天，夾道從公立萬弮。",
            "白甚自矜梅淡竚，青回稍覺麥芊綿。",
            "不知今夕真何夕，共說明年是好年。",
            "舐鼎恐無雞犬分，一江還我捕魚船。"
        ],
        "title": "樞相游吳園再用前韻",
        "id": "757102a1-0cc7-4281-995c-21bb6f4f7edd"
    },
    {
        "author": "李流謙",
        "paragraphs": [
            "稽首頭陀問八還，揚眉應已破玄關。",
            "苦無骨相侯千戶，薄有生涯屋數間。",
            "笑讀道書蒙絳帕，喜澆茗椀酌青山。",
            "從公一瓣薰知見，谷霧無心澤豹斑。"
        ],
        "title": "任德廣通判拉游長松以詩見貽次其韻  其一",
        "id": "b15956a9-6f5b-49c1-843b-cf0992cf0300"
    },
    {
        "author": "李流謙",
        "paragraphs": [
            "鷺行鴛列幾時還，虎豹何曾限九關。",
            "雜沓羣公半天上，婆娑老子但塵間。",
            "平戎正倚二三策，招隠休論大小山。",
            "浯水斷崖磨欲盡，憑君染筆續彪斑。"
        ],
        "title": "任德廣通判拉游長松以詩見貽次其韻  其二",
        "id": "7c85ea96-2a9f-41ab-a53b-b96c1fe44c3d"
    },
    {
        "author": "李流謙",
        "paragraphs": [
            "已成倦鳥不知還，碌碌無奇合抱關。",
            "五斗未供雞鶩飽，一身長占簿書間。",
            "何妨使我留東閣，久自從公仰泰山。",
            "佳句傳來渾舍喜，亟將病目洗斕斑。"
        ],
        "tags": [
            "泰山"
        ],
        "title": "任德廣通判拉游長松以詩見貽次其韻  其三",
        "id": "a83212f9-039f-4b94-896a-7e8be1ab2603"
    },
    {
        "author": "李流謙",
        "paragraphs": [
            "肩輿又作带星還，騎氣遥瞻晚度關。",
            "已覺勝游同夢裏，不知秀色尚眉間。",
            "鞭鯨浪欲浮滄海，賣鶴猶堪買好山。",
            "幾日褰衣扣黄閣，雲腴重試鷓鴣斑。"
        ],
        "title": "德廣至中途再示詩次其韻",
        "id": "18bc8190-9646-40c1-a16e-715dfcef3a77"
    },
    {
        "author": "李流謙",
        "paragraphs": [
            "百戰殘兵但揭竿，每聞風鶴意先闌。",
            "懷中鼠腊元非璞，味外鹽梅不止酸。",
            "細讀知君應掩口，苦吟笑我已刳肝。",
            "中天赫日臨無際，一點螢飛宿草寒。"
        ],
        "title": "次子友竿字韻",
        "id": "27f1e9c3-feb8-4188-8b5d-e83aee310b8e"
    },
    {
        "author": "李流謙",
        "paragraphs": [
            "向來出處有心期，未厭雲霄戢翼飛。",
            "留滯兼旬空悵望，逡巡半路偶同歸。",
            "却欣夜語仍連榻，尚憶朝回日典衣。",
            "里閈齊年班又接，世間如我與君希。"
        ],
        "title": "次韻仲甄見貽",
        "id": "4a049ff5-2161-430b-839c-7820ca3499ce"
    },
    {
        "author": "李流謙",
        "paragraphs": [
            "捲雪奇觀千丈瀾，詩情撩動未應慳。",
            "却收浙右三年夢，仍對淮南數尺山。",
            "靴板隨人元自漫，田園覓去正須閒。",
            "風檣獨立看飛燕，家在孤雲落照間。"
        ],
        "title": "長蘆次德茂韻",
        "id": "9171a684-5cf5-43ff-97b4-090efa01e87e"
    },
    {
        "author": "李流謙",
        "paragraphs": [
            "再見三池已舊遊，向來交臂錦江頭。",
            "味融實際冰河泮，心印微言水月秋。",
            "雖作燕鴻猶邂逅，故應蓬梗合漂浮。",
            "相思別後才餘夢，身在刀州望梓州。"
        ],
        "title": "送馮夏卿",
        "id": "5e2dbb7e-f30e-4421-b259-13702ee05a2a"
    },
    {
        "author": "李流謙",
        "paragraphs": [
            "眼看燕雀閙雲間，塌翼蓬榛笑孔鸞。",
            "未暇持竿釣渭水，却因採菊見南山。",
            "床頭有酒三冬足，案上無書一日閒。",
            "世路只今難著脚，定當何地置疎頑。"
        ],
        "title": "有感",
        "id": "28df4587-525e-49cd-baec-352f2811440b"
    },
    {
        "author": "李流謙",
        "paragraphs": [
            "虎變龍騰各有心，諸公高宴盍朋簪。",
            "爛開數對迎祥燭，合噪仍來報喜禽。",
            "人似月娥元自近，酒名天祿莫辭深。",
            "坐中五客聯登去，他日華堂榜桂林。"
        ],
        "title": "飲文氏園是日鵲噪于庭坐上燭花無數就試者凡五人",
        "id": "084655ab-d658-4171-ac3a-44955a05e1b8"
    },
    {
        "author": "李流謙",
        "paragraphs": [
            "又向疎梅檢校春，乾坤浩蕩日趨新。",
            "一樽樹下喚深酌，數歲天涯思遠人。",
            "正倚交情論晚暮，直因臭味作疎親。",
            "淵明嗜酒嵇康懶，只覺年來此是真。"
        ],
        "title": "次韻陳彥博梅飲之什",
        "id": "a5c0ead2-292a-4c79-b1d7-e449c76bee99"
    },
    {
        "author": "李流謙",
        "paragraphs": [
            "耳熟才名四十年，憂民憂國兩華顛。",
            "不妨銅竹仍三剖，要是金門竟九遷。",
            "連歲爐錘專造化，諸生岐路託飛騫。",
            "餘丹乞與閒雞犬，亦許身隨絳闕僊。"
        ],
        "title": "送李閬州二首  其一",
        "id": "358e15ee-12a9-4b99-9ea0-11c18e37968c"
    },
    {
        "author": "李流謙",
        "paragraphs": [
            "少陵曾賦閬州詩，苦說城南天下稀。",
            "鈴閤訟閒簾半卷，胡床客好麈頻揮。",
            "著鞭尚及春耕勸，促詔應隨曉仗歸。",
            "他日遺簪猶在念，端容杖策扣黄扉。"
        ],
        "title": "送李閬州二首  其二",
        "id": "7e81f859-2487-4208-a68a-945f4388499a"
    },
    {
        "author": "李流謙",
        "paragraphs": [
            "多病相如故倦游，歸逢清潤麥天秋。",
            "回頭漸遠將軍幕，飛夢先登帝子樓。",
            "磊落聲稱元古郡，醉吟家世自詩流。",
            "此身只擬春中老，莫問君平住益州。"
        ],
        "title": "再用魏城驛韻貽白綿州",
        "id": "c2fee9d2-56cf-4751-b9ac-b7f89b9b461d"
    },
    {
        "author": "李流謙",
        "paragraphs": [
            "曾陪芍藥醉春風，轉首三年似夢中。",
            "誰使衝泥千里去，又欣剪燭一樽同。",
            "名章越好供妍唱，舊學全疎愧近功。",
            "莫怪分符少留滯，此邦曾客少陵翁。"
        ],
        "title": "貽白綿州",
        "id": "c66bedd1-7585-4d8e-b05c-59e206356a9a"
    },
    {
        "author": "李流謙",
        "paragraphs": [
            "融和盎盎上雙眉，曠度真成萬頃陂。",
            "岱華自高元地勢，球琳不琢本天姿。",
            "地方千里我無事，春滿萬家人不知。",
            "預作去思無限意，攀轅送處似迎時。"
        ],
        "title": "寄送張雅州二首  其一",
        "id": "5c2177d8-4cad-4030-a09f-4cc19a4caefc"
    },
    {
        "author": "李流謙",
        "paragraphs": [
            "二年學舍冷如冰，岌嶪龍門許屢登。",
            "可但不遭官長駡，只應獨愧小人乘。",
            "身留紫塞天一角，目斷朱輪山幾層。",
            "爲問何時到牆仞，清宵遠夢故堪憑。"
        ],
        "title": "寄送張雅州二首  其二",
        "id": "ad3667e3-97ee-492a-b6ba-62ef91d38e54"
    },
    {
        "author": "李流謙",
        "paragraphs": [
            "門外喧呼驚失馬，天邊未暇問牽牛。",
            "報恩不作雀銜玉，快意遂爲鷹脫韝。",
            "他日盖帷吾已許，暮年繩勒汝應羞。",
            "故知多憶橫門道，定厭青絲久絡頭。"
        ],
        "title": "七夕馬逸已而獲之",
        "id": "2dab0243-3ae8-492d-9e0d-a0103fa4f8bd"
    },
    {
        "author": "李流謙",
        "paragraphs": [
            "晚歲從誰覓賞音，浪將孤興託瑶琴。",
            "聊爲風月平分客，莫起山林獨往心。",
            "碧草但能供別恨，黄花却解勸清斟。",
            "我猶未制思親淚，更聽離歌定不禁。"
        ],
        "title": "送魏德源倅永康",
        "id": "9f58eb00-2cfe-4f2a-b248-5007cb252722"
    },
    {
        "author": "李流謙",
        "paragraphs": [
            "邂逅都城一笑休，却來萬里共羈游。",
            "關河地迥仍分首，桃李春深已放舟。",
            "詩卷長留開倦目，酒杯盡嚼豁離憂。",
            "追風健筆兼豪氣，期子蓬山更上頭。"
        ],
        "title": "別趙惟直",
        "id": "a6b85157-f1b0-4d1a-be86-ad4a5ae14732"
    },
    {
        "author": "李流謙",
        "paragraphs": [
            "畏日全無客到門，一溪閒與白鷗分。",
            "遶樓山色時時見，抱葉蟬聲處處聞。",
            "戰罷碁枰無宿恨，夢回茗椀有殊勳。",
            "力田尚可持門戶，我欲歸耕谷口雲。"
        ],
        "title": "秋懷次黄仲甄韻  其一",
        "id": "4af58c77-440e-4d77-acf5-e8ea56615f33"
    }
]