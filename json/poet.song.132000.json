[
    {
        "author": "陸游",
        "paragraphs": [
            "新溉東皋畝一鍾，烏犍粗足事春農。",
            "灞橋風雪吟雖苦，杜曲桑麻興本濃。",
            "老大斷非金谷友，生存惟冀酒泉封。",
            "莫嘲野餉蕭條甚，箭茁蓴絲亦粗供。"
        ],
        "title": "耕罷偶書",
        "id": "780d93bc-b14d-405f-a5c7-29879667a250"
    },
    {
        "author": "陸游",
        "paragraphs": [
            "末路蕭條客子心，不堪徂歲更沉陰。",
            "低簷雨滴睡眠少，敗壁燈殘感慨深。",
            "不辦典衣謀盡醉，尚能擁鼻作微吟。",
            "交朋一散如天遠，試向今宵夢裏尋。"
        ],
        "title": "雨夜",
        "id": "78933773-ae64-4378-8654-49ab63f0275f"
    },
    {
        "author": "陸游",
        "paragraphs": [
            "山重水複怯朝寒，一卷窗間袖手看。",
            "朱擔長瓶列雲液，絳囊細字拆龍團。",
            "數峰移自侏儒國，一研來從黯淡灘。",
            "要識放翁頑鈍處，胸中七澤著猶寬。"
        ],
        "title": "庵中晨起書觸目四首  其一",
        "id": "a4cb14a1-cd56-454c-8874-3b1e1921ccc4"
    },
    {
        "author": "陸游",
        "paragraphs": [
            "暉暉初日上簾鈎，漠漠清寒透衲裘。",
            "雪棘並棲雙鵲瞑，金環斜絆一猿愁。",
            "廉宣卧壑松楠老，王子穿林水石幽。",
            "戲事自憐除未盡，此生行欲散風漚。"
        ],
        "title": "庵中晨起書觸目四首  其二",
        "id": "b102a9e0-38ee-4886-8177-66788dca291c"
    },
    {
        "author": "陸游",
        "paragraphs": [
            "賦形不使面團團，聳膊心知到骨寒。",
            "晏子元非枕鼓士，杜生那有切雲冠。",
            "時扶遷客桄榔杖，日厭詩人苜蓿盤。",
            "賴是平生憎阿堵，今年初解侍祠官。"
        ],
        "title": "庵中晨起書觸目四首  其三",
        "id": "8ad8883b-1768-43cb-b6db-89e8a6bbe05b"
    },
    {
        "author": "陸游",
        "paragraphs": [
            "初歸誓墓老鄉邦，手結茆茨近小江。",
            "北渚露霑行藥屐，東廂日射勘書窗。",
            "孤忠自信丹心折，萬事空成雪鬢雙。",
            "長愧宗人白崖老，贈行期我鹿門龐。"
        ],
        "title": "庵中晨起書觸目四首  其四",
        "id": "1a867d58-dde1-4209-91a9-3c2361144912"
    },
    {
        "author": "陸游",
        "paragraphs": [
            "我生學步逢喪亂，家在中原厭奔竄。",
            "淮邊夜聞賊馬嘶，跳去不待雞號旦。",
            "人懷一餅草間伏，往往經旬不炊爨。",
            "嗚呼亂定百口俱得全，孰爲此者寧非天。"
        ],
        "title": "三山杜門作歌五首  其一",
        "id": "e2bbd442-f66b-4f2a-9e0d-75ecf6d6c48d"
    },
    {
        "author": "陸游",
        "paragraphs": [
            "高宗下詔傳神器，嗣皇御殿猶揮涕。",
            "當時獲綴鵷鷺行，百寮拜舞皆歔欷。",
            "小臣疏賤亦何取，即日趨召登丹陛。",
            "嗚呼橋山歲晚松柏寒，殺身從死豈所難。"
        ],
        "title": "三山杜門作歌五首  其二",
        "id": "9f30bd63-b882-47fc-8871-caa732839add"
    },
    {
        "author": "陸游",
        "paragraphs": [
            "中歲遠遊踰劍閣，青衫誤入征西幕。",
            "南沮水邊秋射虎，大散關頭夜聞角。",
            "畫策雖工不見用，悲吒那復從軍樂。",
            "嗚呼人生難料老更窮，麥野桑村白髮翁。"
        ],
        "title": "三山杜門作歌五首  其三",
        "id": "d8a45b31-5c0b-4082-8cd4-3df0e2f77c75"
    },
    {
        "author": "陸游",
        "paragraphs": [
            "晚入南宮典箋奏，濫陪太史牛馬走。",
            "忽然名在白簡中，一櫂還家傾臘酒。",
            "十年光陰如電雹，綠蓑黄犢從鄰叟。",
            "嗚呼古來骯髒例倚門，况我本自安丘園。"
        ],
        "title": "三山杜門作歌五首  其四",
        "id": "4f277984-d0f3-45ef-b151-b13101766aba"
    },
    {
        "author": "陸游",
        "paragraphs": [
            "寬恩四賦仙祠祿，每忍慚顔救枵腹。",
            "五秉初辭官粟紅，一瓢自酌巖泉綠。",
            "天公乘除不負汝，宿疾微平歲中熟。",
            "嗚呼字字細讀逍遥篇，此去八十有幾年。"
        ],
        "title": "三山杜門作歌五首  其五",
        "id": "7941f46c-9204-479a-9f26-76713986146c"
    },
    {
        "author": "陸游",
        "paragraphs": [
            "白髮短欲盡，人嗤心尚孩。",
            "埋盆池瀲灧，累瓦塔崔嵬。",
            "軟飯三舂米，醇醪九醞醅。",
            "忽然拈筆起，記著早梅開。"
        ],
        "title": "老境二首  其一",
        "id": "4c949a00-a186-49b4-a2df-b492f94f1b97"
    },
    {
        "author": "陸游",
        "paragraphs": [
            "今日霜殊重，衰翁老可憐。",
            "朝晡兩炊火，覆藉一床氈。",
            "人客容稱疾，兒童不攪眠。",
            "雲開見殘日，更愛小窗妍。"
        ],
        "title": "老境二首  其二",
        "id": "751c600d-cf5f-41e7-9e48-1819e0c30e82"
    },
    {
        "author": "陸游",
        "paragraphs": [
            "街南酒樓粲丹碧，萬頃湖光照山色。",
            "我來半醉躡危梯，坐客驚顧聞飛屐。",
            "長縚短帽黄絁裘，從一山童持藥笈。",
            "近傳老仙嘗過市，此翁或是那可識。",
            "逡巡相語或稽首，爭獻名樽冀餘瀝。",
            "我欲自言度不聽，亦復軒然爲專席。",
            "高談方縱驚四座，不覺鄰雞呼夢破。",
            "人生自欺多類此，撫枕長謠識吾過。"
        ],
        "title": "記戊午十一月二十四夜夢",
        "id": "b49bc0b8-69ae-439b-83fb-fb25db6c9cb0"
    },
    {
        "author": "陸游",
        "paragraphs": [
            "六經如日月，萬世固長懸。",
            "學不趨卑近，人誰非聖賢。",
            "馬能龍作友，蜹乃甕爲天。",
            "我老空追悔，兒無棄壯年。"
        ],
        "title": "六經示兒子",
        "id": "cdf4eaac-998f-499c-ade6-097cd45659f7"
    },
    {
        "author": "陸游",
        "paragraphs": [
            "漠漠炊烟村遠近，鼕鼕儺鼓埭西東。",
            "三叉古路殘蕪裏，一曲清江淡靄中。",
            "外物已忘如棄屣，老身無伴等羈鴻。",
            "天寒寂寞籬門晚，又見浮生一歲窮。"
        ],
        "title": "舍北晚步",
        "id": "48a13102-a286-4103-b89c-c603a99fd0ac"
    },
    {
        "author": "陸游",
        "paragraphs": [
            "老子不堪塵世勞，且當痛飲讀離騷。",
            "此身幸已免虎口，有手但能持蟹螯。",
            "牛角挂書何足問，虎頭食肉亦非豪。",
            "天寒欲與人同醉，安得長江化濁醪。"
        ],
        "tags": [
            "长江"
        ],
        "title": "對酒",
        "id": "6b7c28cd-59ff-40e8-a690-62e56eeb3681"
    },
    {
        "author": "陸游",
        "paragraphs": [
            "澹月微霜夜漏徂，披裘不睡附寒爐。",
            "清笳嫋嫋已三弄，殘火熒熒纔一銖。",
            "報國無期心欲折，讀書自力眼將枯。",
            "麴生作態年來甚，不受閑人折簡呼。"
        ],
        "title": "夜坐求酒已盡喟然有賦",
        "id": "599e74f6-13e0-4107-8f73-622c0cf55205"
    },
    {
        "author": "陸游",
        "paragraphs": [
            "世人箇箇學長年，不悟長年在目前。",
            "我得宛丘平易法，只將食粥致神仙。"
        ],
        "title": "食粥",
        "id": "5d085be6-0d0d-405b-b2f3-28b2d2fe2664"
    },
    {
        "author": "陸游",
        "paragraphs": [
            "堅冰塞川厚莫測，斷雁叫群聲可哀。",
            "草圍小甕酒未熟，霜壓瘦枝梅不開。",
            "稚子忍寒守蠹簡，老夫忘睡畫爐灰。",
            "低頭就世吾所諱，千載伯鸞安在哉。"
        ],
        "title": "寒夜",
        "id": "8eae3ebc-b461-49b7-8641-c5ab07dccc60"
    },
    {
        "author": "陸游",
        "paragraphs": [
            "五十年間萬事非，放翁依舊掩柴扉。",
            "相從不厭閑風月，只有梅花與釣磯。"
        ],
        "title": "梅花六首  其一",
        "id": "a6538550-9e68-44cb-b833-880c6e6536f3"
    },
    {
        "author": "陸游",
        "paragraphs": [
            "山村梅開處處香，醉插烏巾舞道傍。",
            "飲酒得仙陶令達，愛花欲死杜陵狂。"
        ],
        "title": "梅花六首  其二",
        "id": "bf157be2-18af-497b-be9f-bca23c653f8a"
    },
    {
        "author": "陸游",
        "paragraphs": [
            "一花兩花春信回，南枝北枝風日催。",
            "爛熳却愁零落近，丁寧且莫十分開。"
        ],
        "title": "梅花六首  其三",
        "id": "d5ef5ed3-88c8-465b-90b6-46d00cde94d9"
    },
    {
        "author": "陸游",
        "paragraphs": [
            "廣寒宮中第一仙，情深不礙韵超然。",
            "勸君莫作兒女態，但向花前傾玉船。"
        ],
        "title": "梅花六首  其四",
        "id": "09bd23e4-c20a-4533-a707-bb1f26cf6162"
    },
    {
        "author": "陸游",
        "paragraphs": [
            "秭歸江頭烟雨昏，客舟夜繫梅花村。",
            "相逢萬里各羈旅，不待猿啼已斷魂。"
        ],
        "title": "梅花六首  其五",
        "id": "a2e9bb65-5772-417d-8e3d-5089ca2a5a31"
    },
    {
        "author": "陸游",
        "paragraphs": [
            "青羊宮前錦江路，曾爲梅花醉十年。",
            "豈知今日尋香處，却是山陰雪夜船。"
        ],
        "title": "梅花六首  其六",
        "id": "46bdf9ac-ccae-4f0e-9ec6-e36ce188a364"
    },
    {
        "author": "陸游",
        "paragraphs": [
            "印累累，綬若若，換君朱顔君不覺。",
            "冠如箕，劍拄頤，蒼頭廬兒笑君癡。",
            "不如短褐歸鄉舍，上畢租庸下婚嫁。",
            "橫陂引水蒔禾黍，高陸犁荒種桑柘。",
            "比鄰畢出觀夜場，老稚相呼作春社。",
            "雞爭舂米茅簷底，犬吠行人槿籬罅。",
            "數椽幸可傳子孫，此地它年名陸村。",
            "藜羹一飽能世守，殊勝養牛并上尊。"
        ],
        "title": "三山卜居今三十有三年矣屋陋甚而地有餘數世之後當自成一村今日病少間作詩以示後人二首  其一",
        "id": "9f0f11f1-b896-4f59-b3b0-0d1b9371dca8"
    },
    {
        "author": "陸游",
        "paragraphs": [
            "再見封侯未爲快，一擲成盧安用再。",
            "世間得意固多矣，堪笑窮人事常敗。",
            "我生出仕四十年，寸進恰如船上埭。",
            "即今卧病茅簷裏，回首窮通竟何在。",
            "荆山之下玉抵鵲，兩京春薺論斤賣。",
            "蘇秦煌煌佩六印，尼父栖栖厄陳蔡。",
            "玄保美官輒見思，東野出門常有礙。",
            "躬耕至老豈不佳，子孫當以吾爲戒。"
        ],
        "title": "三山卜居今三十有三年矣屋陋甚而地有餘數世之後當自成一村今日病少間作詩以示後人二首  其二",
        "id": "13ee2102-be95-4750-b4d7-5229f884b29a"
    },
    {
        "author": "陸游",
        "paragraphs": [
            "小嶺清陂寂寞中，綠樽歲晚與君同。",
            "高標賴有詩人識，絕艷真窮造物工。",
            "正喜參差橫夜月，又驚零落付春風。",
            "老諳世事寧多嘆，身自人間一轉蓬。"
        ],
        "title": "南園觀梅",
        "id": "54e4725c-9890-47c7-8e9b-0414a53ac372"
    },
    {
        "author": "陸游",
        "paragraphs": [
            "曉寒無賴透重裘，三日江雲暝不收。",
            "歲月推移吾輩老，交朋零落此生浮。",
            "東皋苦潦猶中熟，舊疾雖存亦小瘳。",
            "禹廟蘭亭俱在眼，剩沽春酒破春愁。"
        ],
        "title": "歲盡苦寒",
        "id": "eb56ae18-ec6f-4f30-b409-6d1ea2014cb3"
    },
    {
        "author": "陸游",
        "paragraphs": [
            "餞歲愁雖劇，迎年喜亦深。",
            "桃符带草寫，椒酒過花斟。",
            "車馬久無迹，兒孫聊慰心。",
            "更欣春意早，處處有鳴禽。"
        ],
        "title": "己未新歲",
        "id": "74452c9a-558c-4934-a3a0-9897f501e79b"
    },
    {
        "author": "陸游",
        "paragraphs": [
            "東風入律寒猶劇，多稼占祥雪欲成。",
            "鬰壘自書誇腕力，屠蘇不至嘆人情。",
            "呼盧院落譁新歲，賣困兒童起五更。",
            "白髮滿頭能且健，剩隨鄰曲樂昇平。"
        ],
        "title": "歲首書事二首  其一",
        "id": "97f67d01-b7ce-4aeb-b3cc-c3047e6829cd"
    },
    {
        "author": "陸游",
        "paragraphs": [
            "扶持又度改年時，耄齒侵尋敢自期。",
            "中夕祭餘分餺飥，黎明人起換鍾馗。",
            "春盤未抹青絲菜，壽斝先酬白髮兒。",
            "聞道城中燈絕好，出門無日嘆吾衰。"
        ],
        "title": "歲首書事二首  其二",
        "id": "bf7ffc00-d905-40f9-916e-a276efe36d32"
    },
    {
        "author": "陸游",
        "paragraphs": [
            "元日人日來聯翩，轉頭又見試燈天。",
            "且欣一雪壓災瘴，不怕連陰咽管弦。",
            "陌上漸多酤酒舍，岸邊初理下湖船。",
            "紫姑擬卜元無事，只問今春幾醉眠。"
        ],
        "title": "初春",
        "id": "16f6eee6-88d0-4cab-9429-e25151352a50"
    },
    {
        "author": "陸游",
        "paragraphs": [
            "身愈龍鍾髮愈稀，流年冉冉迫殘暉。",
            "讀書十紙勤雖在，上樹千回事已非。",
            "仗馬曾鳴宜取斥，牧羝雖乳亦忘歸。",
            "餘生自笑知何似，萬里遼天老令威。"
        ],
        "title": "庵中獨居感懷三首  其一",
        "id": "9a640957-b923-4772-ab1a-53ae7dc5a2eb"
    },
    {
        "author": "陸游",
        "paragraphs": [
            "自閉庵門不點燈，惰耕村叟罷參僧。",
            "一生已是膠黏日，投老安能夏造冰。",
            "頑面敢辭乾汝唾，蔬餐聊得曲吾肱。",
            "高舂睡熟無多笑，那有禪師解放鷹。"
        ],
        "title": "庵中獨居感懷三首  其二",
        "id": "b5c7be0c-02e8-47e9-b8d3-a1db430f730b"
    },
    {
        "author": "陸游",
        "paragraphs": [
            "無錢溪女亦留魚，有雨東家每借驢。",
            "藜粥數匙晨壓藥，松肪一碗夜觀書。",
            "黄紬被暖閑無厭，白布衫長樂有餘。",
            "南陌東阡春事動，放翁作計未全疏。"
        ],
        "title": "庵中獨居感懷三首  其三",
        "id": "5587346f-fe78-4b55-bf67-878b110200af"
    },
    {
        "author": "陸游",
        "paragraphs": [
            "垂老貧彌甚，虛教遇太平。",
            "竈閑無馬穴，釜冷有魚生。",
            "妾病常停織，兒饑屢輟耕。",
            "癡頑惟此老，未廢浩歌聲。"
        ],
        "title": "戲作貧詩二首  其一",
        "id": "a685089c-73ae-494a-99f4-d4f4fbec7c6f"
    },
    {
        "author": "陸游",
        "paragraphs": [
            "左券頻稱貸，西成少蓋藏。",
            "苦饑炊稻種，緣病賣桑黄。",
            "土焙憐烟暖，藜羹愛糝香。",
            "君看首陽叟，窮死亦何傷。"
        ],
        "title": "戲作貧詩二首  其二",
        "id": "eb3e6118-3205-4bca-8d26-696314151415"
    },
    {
        "author": "陸游",
        "paragraphs": [
            "杏花開過尚輕寒，盡日無人獨倚闌。",
            "久別名山憑夢到，每思舊友取書看。",
            "塵埃幸已賒腰折，富貴深知欠面團。",
            "老去逢春都有幾，一杯行復送春殘。"
        ],
        "title": "春日園中作",
        "id": "ce5b52f4-95d7-4171-b16d-6b819ad1c36b"
    },
    {
        "author": "陸游",
        "paragraphs": [
            "誰言白首意低摧，老子逢春亦樂哉。",
            "犁畔方吹社公雨，壟頭又轉阿香雷。",
            "睡餘支枕聽鶯語，醉裏題窗記燕來。",
            "更有山家堪喜事，吾孫上樹欲千回。"
        ],
        "title": "中春連日得雨雷亦應候",
        "id": "bf8a7f9f-54b6-4ccd-8745-f10781e3011b"
    },
    {
        "author": "陸游",
        "paragraphs": [
            "結轍軒車已掃空，揮犀談笑與誰同。",
            "日消淺醉閑吟裏，春在輕陰薄靄中。",
            "百尺遊絲喜風定，一雙新燕說泥融。",
            "天工只費須臾力，開遍東闌半丈紅。"
        ],
        "title": "雨後微陰光景益奇復得長句",
        "id": "0adc2fd4-4900-45d9-a88d-11683c2e1725"
    },
    {
        "author": "陸游",
        "paragraphs": [
            "久矣雲霄鎩羽翰，小園聊得賦春寒。",
            "風生鴨綠紋如織，露染猩紅色未乾。",
            "不向山丘嘆零落，且從兒女話團欒。",
            "人言麥信春來好，湯餅今年慮已寬。"
        ],
        "title": "春日小園雜賦二首  其一",
        "id": "bb34213b-7142-4b46-b2e7-8dc580650c36"
    },
    {
        "author": "陸游",
        "paragraphs": [
            "市塵不到放翁家，繞麥穿桑野徑斜。",
            "夜雨長深三尺水，曉寒留得一分花。",
            "悶從鄰舍分春甕，閑就僧窗試露芽。",
            "自此年光應更好，日驅秧馬聽繅車。"
        ],
        "title": "春日小園雜賦二首  其二",
        "id": "9dc620f9-b347-4304-8f6c-bebb64073997"
    },
    {
        "author": "陸游",
        "paragraphs": [
            "今年意味報君知，屬疾雖頻未苦衰。",
            "獨坐空齋如自訟，小鎸殘俸類分司。",
            "閑撐野艇漁蓑溼，亂插山花醉帽欹。",
            "有興行歌便終日，逢人那識我爲誰。"
        ],
        "title": "簡鄰里",
        "id": "749d81aa-396c-4ce0-824e-243681ed6504"
    },
    {
        "author": "陸游",
        "paragraphs": [
            "貧舍久疏羅酒漿，客來不復倒衣裳。",
            "官情已盡詩情在，世味無餘睡味長。",
            "紅練带飛穿柳去，錦熏籠暖撲簾香。",
            "蕭然自笑渾無事，漁唱聲中又夕陽。"
        ],
        "title": "客叩門多不能接往往獨坐至晚戲作",
        "id": "2addc140-9e0d-4ffe-be46-60011b5c4069"
    },
    {
        "author": "陸游",
        "paragraphs": [
            "綠衣粲粲咮微丹，映葉穿枝立畫欄。",
            "莫戀主人驚不去，五陵年少有金丸。"
        ],
        "title": "園中偶題四首  其一",
        "id": "fc527986-b8b6-4022-924a-1d6d59df5947"
    },
    {
        "author": "陸游",
        "paragraphs": [
            "春深無處不春風，數樹桃花乃爾紅。",
            "鶯蝶紛紛自常事，不應也著白頭翁。"
        ],
        "title": "園中偶題四首  其二",
        "id": "98203132-fdc7-49b3-9424-e04a10ffcd99"
    },
    {
        "author": "陸游",
        "paragraphs": [
            "憶向彭州取牡丹，蠟封馳騎露初乾。",
            "如今歷盡人間事，縱有姚黄亦懶看。"
        ],
        "title": "園中偶題四首  其三",
        "id": "1b5361c4-69fb-4a16-bec0-48f57f134a5b"
    },
    {
        "author": "陸游",
        "paragraphs": [
            "九日春陰一日晴，不堪風駕浪花生。",
            "畫船欲解還歸卧，寂寂窗扉聽鳥聲。"
        ],
        "title": "園中偶題四首  其四",
        "id": "a02038cc-bff5-451b-a966-448463496bcb"
    },
    {
        "author": "陸游",
        "paragraphs": [
            "兩叢香百合，一架粉長春。",
            "堪笑龜堂老，歡然不記貧。"
        ],
        "title": "北窗偶題四首  其一",
        "id": "6ef57b3a-ca5f-476c-8e86-7e78f24d7026"
    },
    {
        "author": "陸游",
        "paragraphs": [
            "曉晴林鵲喜，晝暖蜜蜂喧。",
            "我老詩情盡，逢春亦一言。"
        ],
        "title": "北窗偶題四首  其二",
        "id": "b704caf3-90d2-4578-9f30-7de712dbb97e"
    },
    {
        "author": "陸游",
        "paragraphs": [
            "簾外燕翩翩，歸時在社前。",
            "不辭飛渡海，來看賽豐年。"
        ],
        "title": "北窗偶題四首  其三",
        "id": "7dfc6ad4-4381-4bad-b782-b2659d47e161"
    },
    {
        "author": "陸游",
        "paragraphs": [
            "烟波兩鸂鶒，肯爲放翁來。",
            "菰米猶能給，蒼顔得屢開。"
        ],
        "title": "北窗偶題四首  其四",
        "id": "b48fc724-ac45-45f9-bea1-c3d584541378"
    },
    {
        "author": "陸游",
        "paragraphs": [
            "城上斜陽畫角哀，沈園非復舊池臺。",
            "傷心橋下春波綠，曾是驚鴻照影來。"
        ],
        "title": "沈園二首  其一",
        "id": "9694296e-2768-4fc6-b980-d2dd57fc49d8"
    },
    {
        "author": "陸游",
        "paragraphs": [
            "夢斷香消四十年，沈園柳老不吹綿。",
            "此身行作稽山土，猶吊遺蹤一泫然。"
        ],
        "title": "沈園二首  其二",
        "id": "5bfa0a97-fcc9-4894-baf8-74457eddedd0"
    },
    {
        "author": "陸游",
        "paragraphs": [
            "橫風疾雨爲花厄，霽日暄風又不禁。",
            "我欲小施調燮手，酌中寒暖半晴陰。"
        ],
        "title": "戲贈園中花",
        "id": "507b208f-8665-402f-a527-6cc144e6864b"
    },
    {
        "author": "陸游",
        "paragraphs": [
            "兀兀治聾酒未醒，霏霏潑火雨初晴。",
            "愁看入戶桃花片，閑聽爭巢燕子聲。",
            "百疾侵陵成老大，一春轉盼又清明。",
            "蘭亭禹廟渾如昨，回首兒時似隔生。"
        ],
        "title": "春思",
        "id": "ab9fe5bb-3af6-42a8-984a-a5e718e369b1"
    },
    {
        "author": "陸游",
        "paragraphs": [
            "燕來我何喜，感此中春時。",
            "燕去亦何有，無奈凋年悲。",
            "四序如循環，萬物更盛衰。",
            "我亦寓斯世，如客會當歸。",
            "驪車已在門，戀戀終何爲。",
            "達人付無心，欣厭兩俱非。",
            "豈有天壤間，會合無別離。",
            "對花不爛醉，燕子笑汝癡。"
        ],
        "title": "贈燕",
        "id": "d829c8a3-4846-4015-ae71-21413c4230f1"
    },
    {
        "author": "陸游",
        "paragraphs": [
            "東吳春雨多，略無三日晴。",
            "濛濛平野暗，淅淅空階聲。",
            "百花雨中盡，三月未聞鶯。",
            "重裘坐奧室，時序真强名。",
            "亦欲借驢出，泥淖沾衣纓。",
            "撫事每累欷，濁醪聊獨傾。",
            "景運今方開，關輔一日平。",
            "我家本好畤，灞滻可躬耕。",
            "買酒新豐市，看花下杜城。",
            "會當與汝輩，藉草作清明。"
        ],
        "title": "雨悶示兒子",
        "id": "a1fe40cc-2224-409b-8511-6f1f62440032"
    },
    {
        "author": "陸游",
        "paragraphs": [
            "諸公日飫萬錢厨，人乳蒸豚玉食無。",
            "誰信秋風雒城裏，有人歸棹爲蓴鱸。"
        ],
        "title": "讀晉書",
        "id": "053470f6-c886-4554-b72b-404d2ec64569"
    },
    {
        "author": "陸游",
        "paragraphs": [
            "垂老卧村墅，餘寒欺病身。",
            "雞猶未忘旦，雨欲不容春。",
            "忽忽花時過，茫茫草色勻。",
            "蓴絲已上市，一飯未傷貧。"
        ],
        "title": "春晚苦雨",
        "id": "ba132f48-b5ce-4213-9387-05bf21f7d528"
    },
    {
        "author": "陸游",
        "paragraphs": [
            "春晝花明映柳纖，燕歸勝事始能兼。",
            "爭梁誶語驚幽夢，掠地斜飛避畫簾。",
            "雛食得蟲應自喜，巢泥經雨更頻添。",
            "去來要是知時節，常怪人嘲作附炎。"
        ],
        "title": "燕",
        "id": "f3b00077-7144-4c33-bae5-4f8ddf9dd413"
    },
    {
        "author": "陸游",
        "paragraphs": [
            "空階雨聲夜轉急，壁疏窗破凄風入。",
            "一燈嫋嫋吹欲滅，老生獨傍書架立。",
            "取書欲讀輒復休，却行出門搔白頭。",
            "市樓賣酒日千斛，眾人皆樂君胡憂。"
        ],
        "title": "夜雨",
        "id": "969c57e0-e44a-4570-a782-4f813701c9fe"
    },
    {
        "author": "陸游",
        "paragraphs": [
            "曉雨絲絲熟食時，泥深轍斷客行遲。",
            "亂雲重疊藏山寺，野水縱橫入稻陂。",
            "馬鬣松陰封舊隴，龜趺道左立新碑。",
            "扶衰此出知能幾，清泪臨風不自持。"
        ],
        "title": "寒食日九里平水道中",
        "id": "7c94a29d-e696-4e6a-89c8-711e5f1d6dfb"
    },
    {
        "author": "陸游",
        "paragraphs": [
            "乍行春野眼增明，漸減春衣體倍輕。",
            "人賣山茶先穀雨，鴉隨墦祭過清明。",
            "柳塘水滿雙鳧戲，稻隴泥深一犢行。",
            "晚到三橋泛舟去，掩關不復畏重城。"
        ],
        "title": "春晴自雲門歸三山",
        "id": "b069e5ba-47ed-4f60-bca9-6d61c38e1f67"
    },
    {
        "author": "陸游",
        "paragraphs": [
            "陳迹關心已自悲，劫灰滿眼更增欷。",
            "山川壯麗昔無敵，城郭蕭條今已非。",
            "窣堵招提俱昨夢，祝融回祿尚餘威。",
            "故交減盡新知少，縱保桑榆誰與歸。"
        ],
        "title": "予數年不至城府丁巳火後今始見之",
        "id": "fd1aa1a0-85ff-4a87-83a6-62fbd55b6ee5"
    },
    {
        "author": "陸游",
        "paragraphs": [
            "舒嘯蓬籠底，經行略彴西。",
            "水深鵝唼草，雨細犢掀泥。",
            "醉倚乾坤大，閑知物我齊。",
            "衡門觸冠過，聊得賦幽棲。"
        ],
        "title": "晚自北港泛舟還家",
        "id": "9b4b9663-6150-4e72-9ecc-4a7c45a1740a"
    },
    {
        "author": "陸游",
        "paragraphs": [
            "羸馬常愁趁早朝，斥歸幸復侶漁樵。",
            "青黄未勝溝中斷，宮徵何殊爨下焦。",
            "心樂簞瓢同鼎食，身安山澤謝弓招。",
            "數間茅屋誰知處，烟雨濛濛隔斷橋。"
        ],
        "title": "書懷",
        "id": "e0839e66-bf1e-496a-92be-c56f714e1ebd"
    },
    {
        "author": "陸游",
        "paragraphs": [
            "淡靄輕颸入夏初，一窗新綠鳥相呼。",
            "出門易倦常歸卧，著句難工但自娛。",
            "花徑蝶閑無墮蕊，酒樓人散有空壚。",
            "閩川茶籠猶霑及，肺渴朝來頓欲蘇。"
        ],
        "title": "初夏",
        "id": "601052d5-d2ee-484c-a29d-a30378660f6c"
    },
    {
        "author": "陸游",
        "paragraphs": [
            "放翁小筑寄江郊，屋破隨時旋補茅。",
            "暮看白烟橫水際，曉聽清露滴林梢。",
            "生來不啜猩猩酒，老去那營燕燕巢。",
            "目斷鹿門三太息，龐公千載可論交。"
        ],
        "title": "小筑",
        "id": "51723f37-0b59-45c2-aa0b-f7cbfb65b1e4"
    },
    {
        "author": "陸游",
        "paragraphs": [
            "幽人睡覺夜未央，四簷懸溜聲浪浪。",
            "樂哉甘澍及時至，九衢一洗塵沙黄。",
            "明朝鄰曲各歡喜，賽廟沽酒刲豬羊。",
            "不勞轣轆蹋龍骨，轉盼白水盈陂塘。",
            "呼兒掃地設菅席，與汝一醉歌時康。",
            "豈惟磨鐮待收麥，小甑已覺吳粳香。"
        ],
        "title": "喜雨",
        "id": "d9ce9a0f-3051-4064-8637-1b2449bdefe9"
    },
    {
        "author": "陸游",
        "paragraphs": [
            "天公擇地養衰殘，著向桑村麥野間。",
            "曉色入簾初滉漾，幽禽窺戶已間關。",
            "酒徒散去稀中聖，詩思衰來愧小山。",
            "一炷沉烟北窗底，曲肱卧看不勝閑。"
        ],
        "title": "晨起",
        "id": "beb1d91e-0cd1-4ad2-800b-72d1af2207f6"
    },
    {
        "author": "陸游",
        "paragraphs": [
            "世事紛紛了不知，又逢燕乳麥秋時。",
            "經年謝客常因醉，三日無詩自怪衰。",
            "乘雨旋移西崦藥，留燈重覆北窗棋。",
            "但將生死俱拈起，造物從來是小兒。"
        ],
        "title": "五月初病體益輕偶書",
        "id": "88ce3179-8c3b-4831-b6d8-95dc4d632437"
    },
    {
        "author": "陸游",
        "paragraphs": [
            "門楣束艾作神人，團糭盤中節物新。",
            "安用丹書禳赤口，風波雖惡不關身。"
        ],
        "title": "己未重五",
        "id": "6c99f2ca-653a-4fa4-916f-adcb85565c78"
    },
    {
        "author": "陸游",
        "paragraphs": [
            "剡曲東歸日醉眠，冰銜屢忝武夷仙。",
            "恩如長假容居里，官似分司不限年。",
            "一札疏榮馳廄置，兩兒扶拜望雲天。",
            "坐糜半俸猶多愧，月費公朝二萬錢。"
        ],
        "title": "五月七日拜致仕敕口號二首  其一",
        "id": "0f4d8625-16d1-4875-a061-53c52d5bef79"
    },
    {
        "author": "陸游",
        "paragraphs": [
            "黄紙東來墨未乾，孤臣恩許挂朝冠。",
            "小兒扶出迎門拜，鄰舍相呼擁路觀。",
            "白首奉身歸畎畝，清霄無夢接鵷鸞。",
            "從今剩把花前酒，憂患都空量自寬。"
        ],
        "title": "五月七日拜致仕敕口號二首  其二",
        "id": "c23c085f-20cb-44ad-add1-6d790c70e12f"
    },
    {
        "author": "陸游",
        "paragraphs": [
            "休官拜命不勝榮，墨溼黄新照眼明。",
            "絡繹交親來作賀，羊腔酒擔擁柴荆。"
        ],
        "title": "致仕後即事十五首  其一",
        "id": "d5dd0d3c-17c7-43e4-b1c6-bde3a2c33a5f"
    },
    {
        "author": "陸游",
        "paragraphs": [
            "敕過鸞臺鳳閣來，清晨初拆驛書開。",
            "繡箱香案迎門拜，身著朝衫止此回。"
        ],
        "title": "致仕後即事十五首  其二",
        "id": "104145f9-0890-46ae-9586-50ae64e8388c"
    },
    {
        "author": "陸游",
        "paragraphs": [
            "山村處處晴收麥，鄰曲家家午曬絲。",
            "正用此時身得謝，十分壽酒不須辭。"
        ],
        "title": "致仕後即事十五首  其三",
        "id": "38b71bdb-1ff6-40b8-99fb-a6456a6cfc4c"
    },
    {
        "author": "陸游",
        "paragraphs": [
            "白髮三朝執戟郎，賜骸偶值歲豐穰。",
            "村東已種千畦麥，舍北新添百本桑。"
        ],
        "title": "致仕後即事十五首  其四",
        "id": "9895fcb4-d9af-452d-8e88-af0883ebd290"
    },
    {
        "author": "陸游",
        "paragraphs": [
            "老民一日脫朝衣，回首平生萬事非。",
            "赤脚婢沽村釀去，平頭奴馭草驢歸。"
        ],
        "title": "致仕後即事十五首  其五",
        "id": "15e27881-bb4d-49c5-a663-08e33e3c15d4"
    },
    {
        "author": "陸游",
        "paragraphs": [
            "一生病鶴寄樊籠，此去鴻冥萬里空。",
            "未論蓴羹與羊酪，新秔要勝太倉紅。"
        ],
        "title": "致仕後即事十五首  其六",
        "id": "8d964ef9-1a1a-47ba-b154-9a3c9ba1e08d"
    },
    {
        "author": "陸游",
        "paragraphs": [
            "沉綿分已餞餘生，造物苛留未遣行。",
            "今日下床還健在，一編來就小窗明。"
        ],
        "title": "致仕後即事十五首  其七",
        "id": "f65c059f-70ba-4ea8-8061-85508710f5a5"
    },
    {
        "author": "陸游",
        "paragraphs": [
            "清靜全勝欲界天，逍遥不減地行仙。",
            "眾中莫怪人嫌老，十五年前本命年。"
        ],
        "title": "致仕後即事十五首  其八",
        "id": "c5912087-8a82-4ff6-b409-33d91aa83f19"
    },
    {
        "author": "陸游",
        "paragraphs": [
            "一盂麥飯掩柴關，坐久不堪腰脚頑。",
            "拖得瘦藤閑信步，小橋東北望螺山。"
        ],
        "title": "致仕後即事十五首  其九",
        "id": "c763c842-dd90-400f-9357-6a6fbc9e4fc6"
    },
    {
        "author": "陸游",
        "paragraphs": [
            "問門前客元無迹，諛墓中人本不工。",
            "猶有鄰僧能送米，未妨竊比玉川公。"
        ],
        "title": "致仕後即事十五首  其一○",
        "id": "f6f52559-fab2-42bd-a503-4b8cdd792048"
    },
    {
        "author": "陸游",
        "paragraphs": [
            "歸耕所願雜民編，乍脫朝衫喜欲顛。",
            "但得吾兒能力穡，不請半俸更超然。"
        ],
        "title": "致仕後即事十五首  其一一",
        "id": "64d1fda4-5fa2-4f97-9bd6-f8edf316835f"
    },
    {
        "author": "陸游",
        "paragraphs": [
            "湘湖蓴菜勝羊酪，項里楊梅敵荔枝。",
            "八帙開來今過半，一杯引滿若爲辭。"
        ],
        "title": "致仕後即事十五首  其一二",
        "id": "dd32955b-0b88-4657-b9f2-d1deeb69ab1e"
    },
    {
        "author": "陸游",
        "paragraphs": [
            "不嫌雞瘦濁醪酸，草草杯盤具亦難。",
            "食指忽摇方竊喜，小兒來請賽鄱官。"
        ],
        "title": "致仕後即事十五首  其一三",
        "id": "df214bf1-6c2c-47a3-8da5-6c8bdab41d2f"
    },
    {
        "author": "陸游",
        "paragraphs": [
            "甑中白飯出新舂，甕裏黄齏細芼葱。",
            "一飽坐兼南北美，始知造物念衰翁。"
        ],
        "title": "致仕後即事十五首  其一四",
        "id": "5883d4c4-5895-4deb-a467-753cad1d4979"
    },
    {
        "author": "陸游",
        "paragraphs": [
            "多事車前要八騶，老人惟與一藤遊。",
            "未教變化爲龍去，更踏人間萬里秋。"
        ],
        "title": "致仕後即事十五首  其一五",
        "id": "205bb9b7-1234-4967-8ce5-3aba22252429"
    },
    {
        "author": "陸游",
        "paragraphs": [
            "賃舂老子吾所慕，垂世文章寧在多。",
            "詩不刪來二千載，世間惟有五噫歌。"
        ],
        "title": "讀後漢書二首  其一",
        "id": "0d6b34d0-d043-4fe4-8ebc-7c2ef6d5c547"
    },
    {
        "author": "陸游",
        "paragraphs": [
            "季英行年九十八，猶灌園蔬授六經。",
            "我欲圖之置齋壁，世無顧陸善丹青。"
        ],
        "title": "讀後漢書二首  其二",
        "id": "71846ed6-8443-464b-afcb-39ec1508cfa0"
    },
    {
        "author": "陸游",
        "paragraphs": [
            "故帽提携二十霜，別裁要作退居裝。",
            "山人手段雖難及，老子頭圍未易量。",
            "花插露霑那暇惜，塵侵鼠嚙却須防。",
            "裹時懶復呼兒問，一匣菱花每在傍。"
        ],
        "title": "新裁道帽示帽工",
        "id": "1f4a5e5d-d89a-4430-a332-3bf59d8c0131"
    },
    {
        "author": "陸游",
        "paragraphs": [
            "良工刀尺製黄絁，天遣家君樂聖時。",
            "著上朱門應不稱，裁成烏帽恰相宜。",
            "客撐小艇招垂釣，僧掃虛窗約對棋。",
            "寶带貂冠雖看好，定知不入野人詩。"
        ],
        "title": "新製道衣示衣工",
        "id": "a541355b-cdda-48c6-96fb-6bc8d56e7cbc"
    },
    {
        "author": "陸游",
        "paragraphs": [
            "君不見塞上失馬翁，馬去安知不爲福。",
            "又不見新豐折臂翁，臂廢身全老鄉國。",
            "陸翁多難類兩翁，著書滿屋身愈窮。",
            "十年力耕遇水旱，老不能耕年始豐。",
            "人言翁窮可閔笑，霍食鶉衣天所料。",
            "翁方自謂實幸民，對人抱膝惟清嘯。",
            "即今群公佐明主，長劍拄頤來接武。",
            "向非老病又不才，縱欲歸休寧見許。"
        ],
        "title": "兩翁歌",
        "id": "38a8c161-6aba-4234-8e40-4e6c742a2857"
    },
    {
        "author": "陸游",
        "paragraphs": [
            "擁被微吟短鬢秋，孤燈殘漏共悠悠。",
            "雨聲不貸三更夢，酒力寧禁萬里愁。",
            "身寄湖山鄰剡曲，心遊河嶽過關頭。",
            "世間可恨知多少，虛弊當年季子裘。"
        ],
        "title": "五月中連夕風雨氣候如高秋枕上有賦",
        "id": "1b7fda75-bd99-4ef1-8ffc-e6019861651b"
    },
    {
        "author": "陸游",
        "paragraphs": [
            "身世今如一老僧，病餘殘髮雪鬅鬙。",
            "湖桑埭下漁舟雨，道樹山前野店燈。",
            "澗水潺湲供洗鉢，松風蕭颯入行縢。",
            "世人欲覓何由得，覿面相逢喚不應。"
        ],
        "title": "前詩感慨頗深猶吾前日之言也明日讀而悔之乃復作此然亦未能超然物外也",
        "id": "ce5cf00b-adb1-43d2-9c8b-6e633fd7645a"
    },
    {
        "author": "陸游",
        "paragraphs": [
            "賦罷淵明歸去來，紵衣桐帽一時裁。",
            "歲華新筍初成竹，天氣停雲未斷梅。",
            "江路醉歸常嵬峨，僧窗閑過即徘徊。",
            "老人剩有凋年感，寄語城笳莫苦催。"
        ],
        "title": "雨後過近村",
        "id": "51a3a54c-01b1-4092-9337-ddd74233d004"
    },
    {
        "author": "陸游",
        "paragraphs": [
            "天下本無事，庸人實擾之。",
            "吾身本無患，衛養在得宜。",
            "一毫不加謹，百疾所由滋。",
            "人生快意事，噬臍莫能追。",
            "汝顧不少忍，殺身常在斯。",
            "深居勿妄動，一動當百思。",
            "每食視本草，此意未可嗤。",
            "賦詩置座右，終身作元龜。"
        ],
        "title": "銘座",
        "id": "b66051c9-69d8-4b9e-bae9-6867ef36e82a"
    },
    {
        "author": "陸游",
        "paragraphs": [
            "彈冠紹興末，解組慶元中。",
            "灧澦危塗過，邯鄲幻境空。",
            "閑傳相牛法，醉挾鬭雞翁。",
            "衝雨歸來晚，山花滿笠紅。"
        ],
        "title": "致仕後述懷六首  其一",
        "id": "a19bd3b3-db9b-4bac-ad9f-e413605e358f"
    },
    {
        "author": "陸游",
        "paragraphs": [
            "壯歲江湖去，還朝六十餘。",
            "輩流俱已盡，勳業固知疏。",
            "遽走寧黔突，長閑祇荷鋤。",
            "如今更何憾，終作愛吾廬。"
        ],
        "title": "致仕後述懷六首  其二",
        "id": "5b9679c1-61fa-4072-97be-0e0cde6abab4"
    },
    {
        "author": "陸游",
        "paragraphs": [
            "生理雖貧甚，胸中頗浩然。",
            "常辭問字酒，屢却作碑錢。",
            "寧有駱堪鬻，尚無車可懸。",
            "小須梅雨霽，散髮醉江天。"
        ],
        "title": "致仕後述懷六首  其三",
        "id": "c434234b-7a82-45ef-8f9d-87a605eacbe4"
    },
    {
        "author": "陸游",
        "paragraphs": [
            "昔自臺郎斥，頻年困負薪。",
            "四叨優老祿，十送故鄉春。",
            "衰瘁寧知活，蕭條敢厭貧。",
            "惟思逢樂歲，擊壤學堯民。"
        ],
        "title": "致仕後述懷六首  其四",
        "id": "deb1a60f-97e5-45b3-a6d9-6e2d3f53ce4d"
    },
    {
        "author": "陸游",
        "paragraphs": [
            "韋布還初服，蓬蒿卧故廬。",
            "所慚猶火食，更恨未巢居。",
            "叱叱驅黄犢，行行跨白驢。",
            "交親各强健，不必問何如。"
        ],
        "title": "致仕後述懷六首  其五",
        "id": "9e2d090b-2d4c-48a6-9613-dab7db4b6e34"
    },
    {
        "author": "陸游",
        "paragraphs": [
            "店店容賒酒，家家可乞漿。",
            "白陂時雨足，綠樹午陰凉。",
            "病爲休官減，門緣謝客荒。",
            "今朝遇鄰叟，滿意說豐穰。"
        ],
        "title": "致仕後述懷六首  其六",
        "id": "2dff34dd-cc59-4d3b-9280-59e5f6b46b74"
    },
    {
        "author": "陸游",
        "paragraphs": [
            "庭下幽花取次香，飛飛小蝶占年光。",
            "幽人爲爾憑窗久，可愛深黄愛淺黄。"
        ],
        "title": "蝶",
        "id": "22fc6d2d-a55f-4b83-89eb-9fe29eaae494"
    },
    {
        "author": "陸游",
        "paragraphs": [
            "老去卧湖海，白髮朝朝新。",
            "賴有小道士，時來中聖人。",
            "形模雖簡古，風味絕清真。",
            "何當秋雨夕，傾倒見情親。"
        ],
        "title": "戲贈酒榼",
        "id": "dce3e5e9-5136-433b-b028-a810372185c6"
    },
    {
        "author": "陸游",
        "paragraphs": [
            "破屋颼颼雀鼠穿，邇來四壁愈蕭然。",
            "錢多孰謂可使鬼，人眾何嘗能勝天。",
            "禿尾驢遊雲外寺，長鬚奴引竹間泉。",
            "更餘一事猶當勉，讀易從今十絕編。"
        ],
        "title": "題庵壁二首  其一",
        "id": "b9632000-8ed6-4721-bf7e-9e857ce470d4"
    },
    {
        "author": "陸游",
        "paragraphs": [
            "孤村寂寂潮生浦，小院昏昏雨送梅。",
            "蔬食一簞宜面槁，畏塗九折自心灰。",
            "古人骨朽有書在，今雨泥多無客來。",
            "散髮陽狂非寄傲，世間萬事本悠哉。"
        ],
        "title": "題庵壁二首  其二",
        "id": "5575018e-3f2b-4e63-9a73-a5324f7ac20e"
    },
    {
        "author": "陸游",
        "paragraphs": [
            "無窮烟海接空濛，秦望稽山醉眼中。",
            "虹斷已收千嶂雨，鶴歸正駕九天風。",
            "漁舟容與橫沙際，水鳥號鳴傍葦叢。",
            "興盡還家忽三鼓，半輪殘月斗杓東。"
        ],
        "title": "泛舟澤中夜歸",
        "id": "d71d30fb-4c28-4ce6-8885-56e3d971ac05"
    },
    {
        "author": "陸游",
        "paragraphs": [
            "此身不覺老侵尋，殘髮蕭蕭雪滿簪。",
            "那有新詩書觸目，亦無閑話問安心。",
            "塞垣西戍茫如夢，省戶東歸病至今。",
            "一懶便知生世了，午窗酣枕敵千金。"
        ],
        "title": "書懶",
        "id": "21cfd640-0cfb-49e5-a5e6-d020300c5411"
    },
    {
        "author": "陸游",
        "paragraphs": [
            "清晨推枕起，盥面吾事足。",
            "豈無掃灑役，出市待歸僕。",
            "小餐亦已省，尚進藥盈掬。",
            "整衣登北堂，危坐巾一幅。",
            "徐行梧楸陰，愛此雨餘綠。",
            "幽鳥東山來，鏘鳴若琴筑。",
            "靜聽興未闌，稚子報飯熟。",
            "欣然往從之，寧計食不肉。"
        ],
        "title": "晨起",
        "id": "941c87f5-badd-4cbb-9493-d25ac47e6d66"
    },
    {
        "author": "陸游",
        "paragraphs": [
            "仲夏苦鬰蒸，既夕熱未解。",
            "浴罷坐柴門，汲井痛掃灑。",
            "覆野天穹穹，垂地星磊磊。",
            "明河落無聲，北斗低飲海。",
            "三更缺月升，草木盡光彩。",
            "漁舟在何許，斷續聞欵乃。",
            "百憂集老境，坐歎雙鬢改。",
            "誰能擁雕戈，遺虜何足醢。"
        ],
        "title": "夜坐",
        "id": "8eaad2cd-e46b-4912-b35d-98e4d10657f6"
    },
    {
        "author": "陸游",
        "paragraphs": [
            "王室東遷歲月賒，兩京漠漠暗胡沙。",
            "繡床倦倚人何在，風雨漫山夜合花。"
        ],
        "title": "白樂天詩云倦倚繡床愁不動緩垂綠带髻鬟低遼陽春盡無消息夜合花前日又西好事者畫之爲倦繡圖此花以五六月開山中多于茨棘人殊不貴之爲賦小詩以寄感嘆",
        "id": "692de48b-5c94-476a-a27f-b17d2ea48ffb"
    },
    {
        "author": "陸游",
        "paragraphs": [
            "蜉蝣至細能知時，舂風磑雨占無遺。",
            "蜻蜓滿空乃不知，庭除一出無歸期。",
            "樂哉蜻蜓高下飛，蜉蝣未盡何憂饑。",
            "簷間蜘蛛亦伺汝，吐絲織網腹如鼓。"
        ],
        "title": "蜉蝣行",
        "id": "8763a773-a405-465f-a0bc-2f9d5718b6f8"
    },
    {
        "author": "陸游",
        "paragraphs": [
            "夜雨勿厭空階聲，天公欲作明朝晴。",
            "明朝甲子最畏雨，榜舟入市聞古語。",
            "今年雨暘俱及時，麥已入倉雲四垂。",
            "雨來不駛亦不遲，大點如菽細如絲。",
            "徐徐雲開見杲日，晚禾吹花早禾實。",
            "但令有米送官倉，豆飯藜羹甘似蜜。"
        ],
        "title": "望霽",
        "id": "44999ac2-88fc-422a-8570-e26a480d54d4"
    },
    {
        "author": "陸游",
        "paragraphs": [
            "今年風雨多，平陸成沮洳。",
            "吾廬地尤下，積水環百步。",
            "客從城市來，熟視却復去。",
            "僮奴笑欲倒，繖屐知無路。",
            "計其各還家，對竈燎衣袴。",
            "嗟予久退藏，蓬藋生庭戶。",
            "誰如數子賢，裹飯肯來顧。",
            "清言雖不接，亦足慰遲暮。"
        ],
        "title": "久雨路斷朋舊有相過者皆不能進",
        "id": "39500963-fee2-4f25-b78b-6724b3305c62"
    },
    {
        "author": "陸游",
        "paragraphs": [
            "人情簡朴古風存，暮過三家水際村。",
            "見說終年常閉戶，仍聞累世自通婚。",
            "罾船歸處魚餐美，社甕香時黍酒渾。",
            "記取放翁扶杖處，渚蒲烟草溼黄昏。"
        ],
        "title": "散步至三家村",
        "id": "bfb1d3a8-fa10-447d-bcfa-51bed07bd155"
    },
    {
        "author": "陸游",
        "paragraphs": [
            "興來信步過東陂，最愛村東物象奇。",
            "藤杖穿雲秋望處，葛衣霑露夜歸時。",
            "殘聲凄斷蟬移樹，孤影荒寒鵲繞枝。",
            "自揣今年還得飽，一川新稻已離離。"
        ],
        "title": "村東晚眺二首  其一",
        "id": "a1d7e8b1-85d8-4537-9ec5-8e0bc53f7a76"
    },
    {
        "author": "陸游",
        "paragraphs": [
            "飽食無營過暮年，筇枝到處一蕭然。",
            "清秋欲近露霑草，新月未高星滿天。",
            "遠火微茫沽酒市，叢蒲窸窣釣魚船。",
            "哦詩每恨工夫少，又廢西窗半夜眠。"
        ],
        "title": "村東晚眺二首  其二",
        "id": "323c18cb-0745-4b64-ac3a-6bc8749eaf8c"
    },
    {
        "author": "陸游",
        "paragraphs": [
            "星稀避月明，河白映天青。",
            "入夜蟬逾急，先秋葉自零。",
            "花枝栖露蝶，簾罅度風螢。",
            "欲喚鄰翁坐，漁舟醉不醒。"
        ],
        "title": "露坐二首  其一",
        "id": "bdaef5f2-e0d6-47f1-b240-f760aa586b1f"
    },
    {
        "author": "陸游",
        "paragraphs": [
            "落月無留照，殘河亦已傾。",
            "墜枝雙鵲裊，黏草一螢明。",
            "暑令忘三伏，凉颼逼五更。",
            "爲憐荷瀉露，故起繞池行。"
        ],
        "title": "露坐二首  其二",
        "id": "5c832548-ea93-4189-a78f-1338137aeee8"
    },
    {
        "author": "陸游",
        "paragraphs": [
            "聖時恩厚賜餘生，日與鄉閭樂太平。",
            "已棄胡床無長物，尚携拄杖有同行。",
            "新裁烏帽人爭看，小摘青蔬手自烹。",
            "買得水車無用處，絕知造物相歸耕。"
        ],
        "title": "致仕後歲事有望欣然賦詩",
        "id": "d569a484-4a9c-48de-bf1c-b4cedef10a14"
    },
    {
        "author": "陸游",
        "paragraphs": [
            "湖橋東西斜月明，高城漏鼓傳三更。",
            "釣船夜過掠沙際，蒲葦蕭蕭姑惡聲。",
            "湖橋南北烟雨昏，兩岸人家早閉門。",
            "不知姑惡何所恨，時時一聲能斷魂。",
            "天地大矣汝至微，滄波本自無危機。",
            "秋菰有米亦可飽，哀哀如此將安歸。"
        ],
        "title": "夜聞姑惡",
        "id": "86b7f38e-2da9-4784-8d48-340095f6ef81"
    },
    {
        "author": "陸游",
        "paragraphs": [
            "我本杞菊家，桑苧亦吾宗。",
            "種藝日成列，喜過萬戶封。",
            "今年夏雨足，不復憂螟蟲。",
            "歸耕殆有相，所願天輒從。"
        ],
        "title": "村舍雜書十二首  其一",
        "id": "02f7500f-e167-475f-b8f9-9b07caed4447"
    },
    {
        "author": "陸游",
        "paragraphs": [
            "中春農在野，蠶事亦隨作。",
            "手種臨安青，可飼蠶百箔。",
            "累累繭滿簇，繹繹絲上篗。",
            "老子雖安眠，衣帛可無怍。"
        ],
        "title": "村舍雜書十二首  其二",
        "id": "a796b633-bbdd-48ab-964f-f8bce626fdfd"
    },
    {
        "author": "陸游",
        "paragraphs": [
            "舍北作蔬圃，敢辭灌溉勞。",
            "輪囷瓜瓠熟，珍愛敵豚羔。",
            "晨餐戒厨人，全項凈去毛。",
            "雖云發客笑，亦足慰老饕。"
        ],
        "title": "村舍雜書十二首  其三",
        "id": "0e07a8c6-99e7-4bbe-8044-47b8ee1d2d40"
    },
    {
        "author": "陸游",
        "paragraphs": [
            "舍南種胡麻，三日幸不雨。",
            "晨起親按行，已見青覆土。",
            "窮人如意少，喜色漏眉宇。",
            "兒童勿惰偷，造物不負汝。"
        ],
        "title": "村舍雜書十二首  其四",
        "id": "f87a9100-7cdf-46c0-85c1-8be7e8cb4a91"
    },
    {
        "author": "陸游",
        "paragraphs": [
            "五月新麫成，六月甘瓜熟。",
            "作麴及良時，火見金始伏。",
            "懸知桑落後，醅面醲如粥。",
            "再拜謝天公，無功叨美祿。"
        ],
        "title": "村舍雜書十二首  其五",
        "id": "6d52d991-c8c0-4733-a803-ddda47afef36"
    },
    {
        "author": "陸游",
        "paragraphs": [
            "折蓮釀作醯，采豆治作醬。",
            "開曆揆日時，汲井滌甕盎。",
            "上奉時祭須，下給春耕餉。",
            "咨爾後之人，歲事不可曠。"
        ],
        "title": "村舍雜書十二首  其六",
        "id": "985b4e3b-a275-4be6-a4d1-552df83022d8"
    },
    {
        "author": "陸游",
        "paragraphs": [
            "東山石上茶，鷹爪初脫韝。",
            "雪落紅絲磑，香動銀毫甌。",
            "爽如聞至言，餘味終日留。",
            "不知葉家白，亦復有此不。"
        ],
        "title": "村舍雜書十二首  其七",
        "id": "d6bc33e3-e055-4b78-b731-1afb79c6cbde"
    },
    {
        "author": "陸游",
        "paragraphs": [
            "逢人乞藥栽，鬰鬰遂滿園。",
            "玉芝來天姥，黄精出雲門。",
            "丹茁雨後吐，綠葉風中翻。",
            "活人吾豈能，要有此意存。"
        ],
        "title": "村舍雜書十二首  其八",
        "id": "dbe62da8-54f3-4e65-a606-c5744a0bbc24"
    },
    {
        "author": "陸游",
        "paragraphs": [
            "我居大澤中，一舟不可無。",
            "短篷挾兩槳，疾若波中鳧。",
            "來往菰蘆村，案行瓜芋區。",
            "浮家亦可樂，何必愛吾廬。"
        ],
        "title": "村舍雜書十二首  其九",
        "id": "038e40a5-882c-4c5a-ac65-3023c2630eda"
    },
    {
        "author": "陸游",
        "paragraphs": [
            "軍興尚戎衣，冠带謝褒博。",
            "禿巾與小袖，顧影每懷怍。",
            "及今反士服，始覺榮天爵。",
            "出入阡陌間，終身有餘樂。"
        ],
        "title": "村舍雜書十二首  其一○",
        "id": "21e586ac-790b-404a-a425-a4312d23f677"
    },
    {
        "author": "陸游",
        "paragraphs": [
            "讀書乃一癖，我亦不自知。",
            "坐書窮至老，更欲傳吾兒。",
            "吾兒復當傳，百世以爲期。",
            "君看北山公，太行尚可移。"
        ],
        "title": "村舍雜書十二首  其一一",
        "id": "08893fbb-f030-4f9d-9c7f-c74d96bf4b4e"
    },
    {
        "author": "陸游",
        "paragraphs": [
            "爵祿九鼎重，名義一羽輕。",
            "人見共如此，吾道何由行。",
            "湖山有一士，無人知姓名。",
            "時時風月夕，遥聞清嘯聲。"
        ],
        "title": "村舍雜書十二首  其一二",
        "id": "9d170a13-93c2-4d77-bc0c-a691f0a27201"
    },
    {
        "author": "陸游",
        "paragraphs": [
            "桑落香浮槲葉杯，甘瓜綠李亦佳哉。",
            "虛堂頓解汗揮雨，高枕俄成鼻殷雷。",
            "靜聽風聲生檻竹，徐看日影轉庭槐。",
            "晚凉更動扁舟興，北渚紅蕖已半開。"
        ],
        "title": "逃暑小飲熟睡至暮二首  其一",
        "id": "1a365da4-740d-4755-b6e7-c3ecfa34bb0d"
    },
    {
        "author": "陸游",
        "paragraphs": [
            "槐影桐陰欲滿廊，綸巾羽扇自生凉。",
            "新篘玉瀣陳雙榼，平展風漪可一床。",
            "馳騎遠分丹荔到，大盆寒浸碧瓜香。",
            "湖邊誰謂幽居陋，也愛迢迢夏日長。"
        ],
        "title": "逃暑小飲熟睡至暮二首  其二",
        "id": "f36f6e22-7d28-4fb8-a896-83640f7c301b"
    },
    {
        "author": "陸游",
        "paragraphs": [
            "老矣常嗟去日遒，病來更覺此生浮。",
            "庭花舞影月當午，簷樹有聲風報秋。",
            "足倦獨行驚踸踔，髮稀久坐怯颼飀。",
            "雞號日出閑無事，又向清溪弄釣舟。"
        ],
        "title": "夜坐庭中達旦",
        "id": "b14cf1c8-bfc1-4883-82ef-73f13ab45e3d"
    },
    {
        "author": "陸游",
        "paragraphs": [
            "我無前輩千鈞筆，造物爭功謝不能。",
            "已分文章歸委靡，可憐意氣尚憑陵。",
            "鸞旗廣殿晨排仗，鐵馬黄河夜踏冰。",
            "此事要須推大手，蟬嘶分付與吳僧。"
        ],
        "title": "讀前輩詩文有感",
        "id": "4347d787-92bf-43fc-9175-d0c4d0e8c1fa"
    },
    {
        "author": "陸游",
        "paragraphs": [
            "天公大度一何奇，養此無能老白癡。",
            "宿疾閑愁俱掃盡，美餐甘寢更無時。",
            "蛙鳴庭草何曾問，水半門扉亦不知。",
            "道似嬰兒猶有恨，小軒風月獨哦詩。"
        ],
        "title": "自嘲",
        "id": "b74b765d-f763-4d85-838e-dbb04b95ad9f"
    },
    {
        "author": "陸游",
        "paragraphs": [
            "北起成孤峰，東蟠作幽谷。",
            "中有十餘家，蘆藩映茆屋。",
            "土肥桑柘茂，雨飽麻豆熟。",
            "比鄰通有無，井稅先期足。",
            "烟中語相答，月下歌相續。",
            "兒童不識字，未必非汝福。"
        ],
        "title": "余讀元次山與瀼溪鄰里詩意甚愛之取其間四句各作一首亦以示予幽居鄰里 峰谷互回映",
        "id": "1373adb4-e576-4781-b74e-14fd665790ab"
    },
    {
        "author": "陸游",
        "paragraphs": [
            "泉聲百步聞，泉脈高下通。",
            "潺湲亂雲外，屈曲明月中。",
            "八月稻登場，引之作機舂。",
            "羨流灌蔬畦，全家飽芥菘。",
            "洗沐及澣濯，蚤暮靡不供。",
            "斗水百憂寬，悲哉杜陵翁。"
        ],
        "title": "余讀元次山與瀼溪鄰里詩意甚愛之取其間四句各作一首亦以示予幽居鄰里 誰家無泉源",
        "id": "36c4c8e9-f591-472e-9b43-626cd6a078ff"
    },
    {
        "author": "陸游",
        "paragraphs": [
            "黄茆持覆屋，溪石運作垣。",
            "桑麻有餘地，家家養龍孫。",
            "春雷初起蟄，切玉供盤餐。",
            "一朝解風籜，靉霴蒼雲屯。",
            "我來倚拄杖，恐是辟疆園。",
            "千畝倘可致，封君何足言。"
        ],
        "title": "余讀元次山與瀼溪鄰里詩意甚愛之取其間四句各作一首亦以示予幽居鄰里 夾路多修行",
        "id": "650ddd19-2d0a-462b-b80b-d220f9834c88"
    },
    {
        "author": "陸游",
        "paragraphs": [
            "千錢買輕舟，不復從人借。",
            "樵蘇晨入市，鹽酪夕還舍。",
            "豈惟載春秧，亦足穫秋稼。",
            "有時醉村場，老稚相枕藉。",
            "常侵落月行，不畏惡風嚇。",
            "無爲詫軒車，此樂予豈暇。"
        ],
        "title": "余讀元次山與瀼溪鄰里詩意甚愛之取其間四句各作一首亦以示予幽居鄰里 扁舟皆到門",
        "id": "075621a3-f844-4167-b03e-476cf03f98e8"
    },
    {
        "author": "陸游",
        "paragraphs": [
            "避暑穿林隨所之，一奴每負胡床隨。",
            "望秋槁葉有先隕，未暮赫日無餘暉。",
            "輪囷離奇澗松古，鈎輈格磔蠻禽悲。",
            "北巖竹間最慘慄，清嘯倚石真忘歸。"
        ],
        "title": "東山避暑用轆轤體",
        "id": "dacd1c04-9db2-4d26-973f-183da90ddcaa"
    },
    {
        "author": "陸游",
        "paragraphs": [
            "去年禹廟歸梅梁，今年黑虹見東方。",
            "巫言當豐十二歲，父老相告喜欲狂。",
            "插秧正得十日雨，高下到處水滿塘。",
            "六月欲盡日杲杲，造物已命摧驕陽。",
            "夕雲如豚渡河漢，占書共謂雨至祥。",
            "南山雷車載膏澤，枕上忽送聲淋浪。",
            "猛思濁酒大作社，更想紅稻初迎霜。",
            "六十日白最先熟，食新且領晨炊香。"
        ],
        "title": "喜雨",
        "id": "b5d4d953-7e0a-4759-9b57-e5f7786ccbb0"
    },
    {
        "author": "陸游",
        "paragraphs": [
            "小筑稽山下，狂歌剡曲傍。",
            "鄉鄰共雞黍，童稚學農桑。",
            "白首餘年促，青編後日長。",
            "此心誰復謀，三嘆付書囊。"
        ],
        "title": "得故人書偶題",
        "id": "0a02fde0-82b5-44bd-acfa-a7fe8daa97a1"
    },
    {
        "author": "陸游",
        "paragraphs": [
            "不雨珠，不雨玉，六月得雨真雨粟。",
            "十年水旱食半菽，民伐桑柘賣黄犢。",
            "去年小稔已食足，今年當得厭酒肉。",
            "斯民醉飽定復哭，幾人不見今年熟。"
        ],
        "title": "喜雨歌",
        "id": "e44f2dd6-f7e0-4f8d-ae06-0e6ea5d155ee"
    },
    {
        "author": "陸游",
        "paragraphs": [
            "老學庵北井，六月寒如冰。",
            "大旱不涸雨不增，凜如人以常德稱。",
            "日濟千人不驕矜，置而不汲渠自澄。",
            "轆轤三丈青絲繩，對之已足凉肺膺。",
            "使我終日卧曲肱，顧謂此井真良朋。",
            "蕩除炎歊却塵垢，宜有鬼神來護守。",
            "嗚呼涇水一石泥數斗，正使逢時亦何有。"
        ],
        "title": "老學庵井",
        "id": "90feebd2-e54b-4bf3-81cc-616f7011986a"
    },
    {
        "author": "陸游",
        "paragraphs": [
            "我無四目與兩口，但在人間更事久。",
            "死生元是開闔眼，禍福正如翻覆手。",
            "消磨日月幾緉屐，陶鑄唐虞一杯酒。",
            "既非狗馬要蓋帷，那計風霜悴蒲柳。",
            "竈突無烟今又慣，龜蟬與我成三友。",
            "判知青史無功名，只用忍饑垂不朽。"
        ],
        "title": "長歌行",
        "id": "f608c6fe-ac80-4812-9f26-189de4b1fac5"
    },
    {
        "author": "陸游",
        "paragraphs": [
            "鄙人志趨在漁樵，四十年來負聖朝。",
            "本耻彈冠良易挂，未嘗刻印敢煩銷。",
            "盈盈微月生江渚，嫋嫋清笳下郡譙。",
            "衰病逢秋真一洗，井牀桐葉已先飄。"
        ],
        "title": "七月二日夜賦",
        "id": "37893557-ea46-44db-a42f-80e409e0a3f9"
    },
    {
        "author": "陸游",
        "paragraphs": [
            "二畝新蔬圃，三間舊草堂。",
            "病除身小健，秋近夜微凉。",
            "薄酒時醒醉，殘書半在亡。",
            "老懷常自笑，無事忽悲傷。"
        ],
        "title": "自述二首  其一",
        "id": "edbeffac-05a4-453c-90dc-a2987500ac7e"
    },
    {
        "author": "陸游",
        "paragraphs": [
            "睡美不知旦，氣衰先覺秋。",
            "有時浮小艇，隨意宿滄洲。",
            "未恨名風漢，惟求拜醉侯。",
            "更須多種竹，搔首送悠悠。"
        ],
        "title": "自述二首  其二",
        "id": "6b73a325-4fea-4a10-9496-a55a6575cd7e"
    },
    {
        "author": "陸游",
        "paragraphs": [
            "八尺將軍千里騅，拔山扛鼎不妨奇。",
            "范增力盡無施處，路到烏江君自知。"
        ],
        "title": "項羽",
        "id": "f6286795-90d6-4795-b7f3-d275474162f7"
    },
    {
        "author": "陸游",
        "paragraphs": [
            "二袁劉表笑談無，眼底英雄不足圖。",
            "赤壁歸來應歎息，人間更有一周瑜。"
        ],
        "title": "曹公",
        "id": "94307bcd-6f46-40c9-a298-3345c9b4e110"
    },
    {
        "author": "陸游",
        "paragraphs": [
            "濃雲如潑墨，急雨如飛鏃。",
            "激電光入牖，奔雷勢掀屋。",
            "漏溼恐敗書，起視自秉燭。",
            "移併顧未暇，盆盎苦不足。",
            "不如卷茵席，少忍待其復。",
            "飛螢方得意，熠熠相追逐。",
            "姑惡獨何怨，菰叢聲若哭。",
            "吾歌亦已悲，老死終碌碌。"
        ],
        "title": "夜雨",
        "id": "fb4bca02-7a65-40ab-88d0-096d7d9ff1c5"
    },
    {
        "author": "陸游",
        "paragraphs": [
            "殘雪覆枯顱，手扶短楖栗。",
            "送酒無蘇州，一醉未易得。",
            "青旗獵獵秋風吹，長瓶一吸亦足奇。",
            "但辦道傍常醉倒，不須解作藏真草。"
        ],
        "title": "昔人有畫醉僧醉道士醉學究者皆見于傳記及歌詩中予暇日爲各賦一首 醉僧",
        "id": "11da9981-180c-4746-acde-3ae39ad7676d"
    },
    {
        "author": "陸游",
        "paragraphs": [
            "落托在人間，經旬不火食。",
            "醉後上江樓，橫吹蒼玉笛。",
            "大口如盆眼如電，九十老人從小見。",
            "曾携一鶴過岳陽，滿城三日聞酒香。"
        ],
        "title": "昔人有畫醉僧醉道士醉學究者皆見于傳記及歌詩中予暇日爲各賦一首 醉道士",
        "id": "4b874b41-e56a-4a1c-bb54-1ced784c2342"
    },
    {
        "author": "陸游",
        "paragraphs": [
            "聖師飲百觚，儼然常齋莊。",
            "弟子習禮餘，兕觥躋公堂。",
            "至今遺風被洙泗，諸生雅歌老儒醉。",
            "衣冠簡朴未可輕，安知中無魯二生。"
        ],
        "title": "昔人有畫醉僧醉道士醉學究者皆見于傳記及歌詩中予暇日爲各賦一首 醉學究",
        "id": "70a290de-d596-4acc-b235-9e7c6eb00b7b"
    },
    {
        "author": "陸游",
        "paragraphs": [
            "野人蓬戶冷如霜，問訊今惟一季長。",
            "舊好自均親骨肉，新知何怪薄心腸。",
            "開書字字論疇昔，遣使年年有故常。",
            "萬念知公掃除盡，見哀底事獨難忘。"
        ],
        "title": "次季長韵回寄",
        "id": "205a6f56-98bd-4628-8bab-eb70da6e34e9"
    },
    {
        "author": "陸游",
        "paragraphs": [
            "岸幘出籬門，投竿俯溪瀨。",
            "魚聚忽千百，鳥鳴時一再。",
            "新凉杜甕香，亦有雉兔賣。",
            "歡言洗杯酌，又破止酒戒。"
        ],
        "title": "溪上小酌",
        "id": "2a9d4465-1dd8-45ac-9a5f-6de10e73c60f"
    },
    {
        "author": "陸游",
        "paragraphs": [
            "高居終日掩齋扉，幽事常多俗事稀。",
            "露重叢篁時自瀉，風高脫葉有先飛。",
            "秋衣漸製聞砧杵，社肉初分謝蕨薇。",
            "却笑老身閑不得，一燈明滅亂書圍。"
        ],
        "title": "齋中夜賦",
        "id": "73872344-f849-4af5-b0cd-9f1276b2000f"
    },
    {
        "author": "陸游",
        "paragraphs": [
            "我少則嗜書，于道本無得。",
            "譬如昌歜芰，乃自性一癖。",
            "老來百事廢，惟此尚自力。",
            "豈惟絕慶吊，乃至忘寢食。",
            "吟哦雜誦詠，不覺日既夕。",
            "文辭顧淺懦，望古空太息。",
            "世俗不可解，更爲著金石。",
            "收斂固已遲，雖悔終何益。",
            "君看老農夫，法亦傳后稷。",
            "持此少自寬，陶然送餘日。"
        ],
        "title": "讀舊稿有感",
        "id": "57c128b3-a4af-4f78-bf41-af6d54f40184"
    },
    {
        "author": "陸游",
        "paragraphs": [
            "秋氣入清笳，旗亭酒可賒。",
            "長歌穿小市，短帽插幽花。",
            "溪女留新蟹，園公餉晚瓜。",
            "誰知閑老子，解作醉生涯。"
        ],
        "title": "新秋",
        "id": "918a512d-2eb7-4174-a63d-159a60a4d730"
    },
    {
        "author": "陸游",
        "paragraphs": [
            "冀北當年浩莫分，斯人一顧每空群。",
            "國家科第與風漢，天下英雄惟使君。",
            "後進何人知大老，橫流無地寄斯文。",
            "自憐衰鈍辜真賞，猶竊虛名海內聞。"
        ],
        "title": "陳阜卿先生爲兩浙轉運司考試官時秦丞相孫以右文殿修撰來就試直欲首送阜卿得予文卷擢置第一秦氏大怒予明年既顯黜先生亦幾蹈危機偶秦公薨遂已予晚歲料理故書得先生手帖追感平昔作長句以識其事不知衰涕之集也",
        "id": "22bb3f72-7a3c-4842-803c-31bdfb9560c0"
    },
    {
        "author": "陸游",
        "paragraphs": [
            "乞得身歸鏡水濱，此生真作葛天民。",
            "眼明身健何妨老，飯白茶甘不覺貧。",
            "甕酒又篘三斗熟，園花時報一枝新。",
            "挂冠更作黄冠計，多事常嫌賀季真。"
        ],
        "title": "書喜二首  其一",
        "id": "522df80f-39c9-4419-9b6f-8d67e9d63dd5"
    },
    {
        "author": "陸游",
        "paragraphs": [
            "已向烟霞著脚深，世間萬事不關心。",
            "舊携鴉觜供鉏藥，新典魚須用買琴。",
            "井上引藤初滿架，池南移竹漸成陰。",
            "話行不必須今日，五百年間有賞音。"
        ],
        "title": "書喜二首  其二",
        "id": "008ccdaa-0cd7-41c0-a62b-c7143167c192"
    },
    {
        "author": "陸游",
        "paragraphs": [
            "萬家水竹古山陰，揀得幽居愜素心。",
            "梁燕委巢知社近，井桐飄葉覺秋深。",
            "琴緣廢久塵常積，書爲開稀蠹漸侵。",
            "幸自杜門無一事，不須清夜感衣砧。"
        ],
        "title": "幽居",
        "id": "c54508f1-6063-471c-a0a8-e3c89e9d8a58"
    },
    {
        "author": "陸游",
        "paragraphs": [
            "病養精神過服藥，貧知儉約勝營生。",
            "皋夔事業今何有，且與心君致太平。"
        ],
        "title": "雜興四首  其一",
        "id": "84fe4783-55cc-452c-b5d8-cf3e51c96de0"
    },
    {
        "author": "陸游",
        "paragraphs": [
            "東家飯牛月未落，西家打稻雞初鳴。",
            "老翁高枕葛幮裏，炊飯熟時猶鼾聲。"
        ],
        "title": "雜興四首  其二",
        "id": "bcfe109e-8d2a-4bfc-8cfa-90540732c922"
    },
    {
        "author": "陸游",
        "paragraphs": [
            "暮年常苦睡爲祟，好事新分安樂茶。",
            "更得小瓢吾事足，山家風味似僧家。"
        ],
        "title": "雜興四首  其三",
        "id": "a33c3d59-fee2-4f9f-bb8e-f0151a7e7758"
    },
    {
        "author": "陸游",
        "paragraphs": [
            "蛟鰐垂涎歷畏塗，如今歡喜去携鋤。",
            "一生患難休回首，疋似元符曾上書。"
        ],
        "title": "雜興四首  其四",
        "id": "e983519f-ec8b-4eb1-b85f-8718b664a359"
    },
    {
        "author": "陸游",
        "paragraphs": [
            "雪衣飛去莫匆匆，小住灘前伴釣篷。",
            "禹廟蘭亭三十里，相逢多在暮烟中。"
        ],
        "title": "贈鷺",
        "id": "45a87aad-bc36-4b2f-aec1-198ddc60b378"
    },
    {
        "author": "陸游",
        "paragraphs": [
            "爲梁星渚自何年，毛羽摧傷不怨天。",
            "知我齋餘常施食，翩然飛下北窗前。"
        ],
        "title": "贈鵲",
        "id": "706982d9-10fb-4f81-9a13-60aa4d855895"
    },
    {
        "author": "陸游",
        "paragraphs": [
            "置身事外息吾黥，獨卧空堂一榻橫。",
            "簷影漸移知日轉，樹梢微動覺風生。",
            "每從山寺開經帙，間就園公辨藥名。",
            "若論胸中淡無事，八珍何得望藜羹。"
        ],
        "title": "東堂睡起",
        "id": "760a5ea1-9052-4bae-a091-56f9a92b64e7"
    },
    {
        "author": "陸游",
        "paragraphs": [
            "睡覺初聞雞一鳴，披衣危坐待窗明。",
            "殘軀已向閑中老，癡夢猶尋熟處行。",
            "南北迢迢悲往事，古今莽莽嘆浮生。",
            "伯倫一鍤君休笑，冢象祁連亦已平。"
        ],
        "title": "五鼓起坐待旦",
        "id": "e8a7ff26-8639-4d3a-ac5b-49cd32f10ec5"
    },
    {
        "author": "陸游",
        "paragraphs": [
            "少年妄意慕功名，老眼看來一髮輕。",
            "金甲雖如朝邑尉，羊裘終愧富春生。",
            "連娟落月依山盡，寂寞寒潮蘸岸平。",
            "要識放翁新得意，蓼花多處釣舟橫。"
        ],
        "title": "功名",
        "id": "bec6ce7a-824a-413b-b917-5537b83c7cbb"
    },
    {
        "author": "陸游",
        "paragraphs": [
            "玩畫無餘易，聞歌已盡詩。",
            "古人不可作，此理孰能推。",
            "白髮秋風裏，青燈夜雨時。",
            "初心竟當負，搔首嘆吾衰。"
        ],
        "title": "搔首",
        "id": "6137d482-1cdd-4c61-b2f4-9a880f028470"
    },
    {
        "author": "陸游",
        "paragraphs": [
            "雨點鳴叢葦，雲頭冒遠山。",
            "兒曹出籬望，老子榜舟還。",
            "潤入園畦裏，凉生窗戶間。",
            "秋陽方可畏，徙倚一開顔。"
        ],
        "title": "小雨釣歸",
        "id": "4451ce06-9474-416c-b077-d42f11ce12e9"
    },
    {
        "author": "陸游",
        "paragraphs": [
            "八月江湖風露秋，時聞脫葉下梧楸。",
            "離離斗柄西南指，爛爛天河今古流。",
            "人語正讙過古埭，角聲三弄下譙樓。",
            "百城已共豐年樂，一老猶懷卒歲憂。"
        ],
        "title": "曉賦",
        "id": "739f0fbc-9d8d-4809-a1b0-b228dd885140"
    },
    {
        "author": "陸游",
        "paragraphs": [
            "雲從西南興，風自東北至。",
            "老農占雨候，速若屈伸臂。",
            "亂點俄打窗，新凉已生袂。",
            "經旬苦肺渴，得此亦少慰。",
            "呼兒持故襦，買酒具一醉。",
            "薄言煮園蔬，雉兔未可議。"
        ],
        "title": "急雨",
        "id": "2defe4b8-6b5f-4f71-85a3-e83f30041694"
    },
    {
        "author": "陸游",
        "paragraphs": [
            "幾看人間歲月新，釣船猶繫鏡湖濱。",
            "曾穿高帝朝元仗，却作山陰版籍民。",
            "留病三分嫌太健，忍饑半日未全貧。",
            "早知晝繡能爲祟，翁子終身合負薪。"
        ],
        "title": "遣興四首  其一",
        "id": "c0c42f7c-b6cc-465d-b2d3-412a6715bcdd"
    },
    {
        "author": "陸游",
        "paragraphs": [
            "湖海元爲汗漫遊，誤恩四領幔亭秋。",
            "掃空薄祿始無愧，閉上衡門那得愁。",
            "湯嫩雪濤翻茗碗，火溫香縷上衣篝。",
            "床頭亦有閑書卷，信手拈來倦即休。"
        ],
        "title": "遣興四首  其二",
        "id": "7d1ba61e-47f8-4d0c-b331-8cfbc8cd7886"
    },
    {
        "author": "陸游",
        "paragraphs": [
            "掃盡衣塵喜不勝，村居終日醉騰騰。",
            "閑投鄰父祈神社，戲入群兒鬭草朋。",
            "幽徑有風偏愛竹，虛堂無暑不憎蠅。",
            "悠然又見江天晚，隔浦人家已上燈。"
        ],
        "title": "遣興四首  其三",
        "id": "27e6e395-8e74-494e-925a-3e05bcbe92f2"
    },
    {
        "author": "陸游",
        "paragraphs": [
            "久矣微官絆此身，柴車歸老亦逢辰。",
            "阮咸卧摘孤風在，白墮閑傾一笑新。",
            "萬里馳驅曾遠戍，六朝涵養忝遺民。",
            "清閑即是桃源境，常笑淵明欲問津。"
        ],
        "title": "遣興四首  其四",
        "id": "aec7ba32-5e60-40ad-8131-00042ae39710"
    },
    {
        "author": "陸游",
        "paragraphs": [
            "君復仲先真隱淪，筆端亦自斡千鈞。",
            "閑中一句終難道，何况市朝名利人。"
        ],
        "title": "讀林逋魏野二處士詩",
        "id": "fcf24bbc-d248-40bc-8ed5-776b1c5ae499"
    },
    {
        "author": "陸游",
        "paragraphs": [
            "官庫誰能餉陟釐，漢宮無復賜隃麋。",
            "不如掃盡書生事，閑伴兒童竹馬嬉。"
        ],
        "title": "紙墨皆漸竭戲作",
        "id": "e131b4d0-6138-4f5d-91ca-87d758d59509"
    },
    {
        "author": "陸游",
        "paragraphs": [
            "終南處士入都門，少室山人補諫垣。",
            "畢竟只供千載笑，石封三品鶴乘軒。"
        ],
        "title": "讀隱逸傳",
        "id": "ed0ba26f-790f-48fe-b10a-dca46d366cc5"
    },
    {
        "author": "陸游",
        "paragraphs": [
            "野水如天遠，漁舟似葉輕。",
            "颼颼風漸冷，淡淡月初生。",
            "沙際樵蘇路，籬間語笑聲。",
            "還家已薄暮，燈火照柴荆。"
        ],
        "title": "泛舟至東村",
        "id": "db9afc2a-42a4-4715-a3ba-1d6fa1887589"
    },
    {
        "author": "陸游",
        "paragraphs": [
            "健忘閑何害，貪眠老正宜。",
            "本心惟泥酒，餘習略存詩。",
            "未廢春農業，猶堪幼學師。",
            "微官何所戀，請老五年遲。"
        ],
        "title": "自詒",
        "id": "9f428c1a-4b49-4ee9-af9c-e02534dbc885"
    },
    {
        "author": "陸游",
        "paragraphs": [
            "荷鋤通北澗，腰斧上東峰。",
            "秋水清見底，曉雲深幾重。",
            "鼕鼕傳社鼓，渺渺度樓鐘。",
            "歸覓村橋路，詩情抵酒濃。"
        ],
        "title": "野興",
        "id": "073012f3-031e-42c1-9bad-60a4d2660eb8"
    },
    {
        "author": "陸游",
        "paragraphs": [
            "平生愛客如愛書，力雖不逮意有餘。",
            "門前車馬久掃迹，老病又與黄卷疏。",
            "人情冷暖可無問，手不觸書吾自恨。",
            "今年入秋風雨頻，燈火得凉初可近。",
            "年過七十眼尚明，天公成就老書生。",
            "舊業雖衰猶不墜，夜窗父子讀書聲。"
        ],
        "title": "讀書",
        "id": "bfa8dbee-348a-4f0e-8127-b61732ac5401"
    },
    {
        "author": "陸游",
        "paragraphs": [
            "鬢毛俱白盡，事不補秋毫。",
            "去死今無幾，歸耕何足高。",
            "已如陶止酒，徒勸屈餔糟。",
            "惟有滄溟去，揚帆觀雪濤。"
        ],
        "title": "客有見過者既去喟然有作二首  其一",
        "id": "3e8f0bad-c9f8-4ef2-9b69-556b308426bb"
    },
    {
        "author": "陸游",
        "paragraphs": [
            "永日安耕釣，餘年迫耄期。",
            "研朱點周易，飲酒和陶詩。",
            "带箭歸飛鶴，搘床不瞑龜。",
            "此生君看取，死是出門時。"
        ],
        "title": "客有見過者既去喟然有作二首  其二",
        "id": "1fdcaa24-18e9-403c-a3c1-0e681bb0966a"
    },
    {
        "author": "陸游",
        "paragraphs": [
            "淡日披朝霧，輕雲結暮陰。",
            "菰蒲溪路暗，松竹草堂深。",
            "妙墨雙鈎帖，奇聲百衲琴。",
            "古人端未遠，一笑會吾心。"
        ],
        "title": "秋陰",
        "id": "8604f519-c252-4d88-a1d7-73ddfbaffcff"
    },
    {
        "author": "陸游",
        "paragraphs": [
            "薄晚悠然下草堂，綸巾鶴氅弄秋光。",
            "風經樹杪聲初緊，月入門扉影正方。",
            "一世不知誰後死，四時可愛是新凉。",
            "從今覓醉其當勉，酒似鵝兒破殼黄。"
        ],
        "title": "八月九日晚賦",
        "id": "6c543b28-f73e-4f3f-8645-3cae8e000570"
    },
    {
        "author": "陸游",
        "paragraphs": [
            "赫日曈曈湧海門，黄流混混泝河源。",
            "功成一日書仙籍，鍊骨成金不足言。"
        ],
        "title": "燕坐",
        "id": "17d6c8bd-7d69-457a-a43f-6645669f0ad4"
    },
    {
        "author": "陸游",
        "paragraphs": [
            "不來東舍即西家，野老逢迎一笑譁。",
            "試說暮年如意事，細傾村釀聽私蛙。"
        ],
        "title": "村飲四首  其一",
        "id": "62f437ed-94a0-4b50-84d5-beac13d35d7e"
    },
    {
        "author": "陸游",
        "paragraphs": [
            "無念無營飽即嬉，老翁真箇似嬰兒。",
            "昏鐘未動先酣枕，日上三竿是起時。"
        ],
        "title": "村飲四首  其二",
        "id": "27839537-81c9-4572-9cb7-4a4426f719f6"
    },
    {
        "author": "陸游",
        "paragraphs": [
            "買來新兔不論錢，釣得鮮鱗細柳穿。",
            "野店渾頭更醇釅，一杯放手已醺然。"
        ],
        "title": "村飲四首  其三",
        "id": "b3e789be-3cba-4c2f-8b88-d5fd78e1fc30"
    },
    {
        "author": "陸游",
        "paragraphs": [
            "淡烟孤榜繫村橋，疊疊沙痕印落潮。",
            "最是一年秋好處，踏泥沽酒不辭遥。"
        ],
        "title": "村飲四首  其四",
        "id": "ccf48c6c-dae9-4798-be5f-45ea770db580"
    },
    {
        "author": "陸游",
        "paragraphs": [
            "秋氣蕭蕭暑已歸，晚雲更送雨霏微。",
            "床收珍簟敷菅席，笥疊纖絺換熟衣。",
            "遣醉縱橫馳筆陣，乘閑談笑解棋圍。",
            "出門未免流年嘆，又見湖邊木葉飛。"
        ],
        "title": "秋雨益凉寫興",
        "id": "a62ce735-4f71-494e-9707-2a5c43aed39c"
    },
    {
        "author": "陸游",
        "paragraphs": [
            "仕官不諧農失業，敗屋蕭蕭書數篋。",
            "藜羹不糝未足嗟，爨竈無薪掃枯葉。",
            "丈夫窮空自其分，餓死吾肩未嘗脅。",
            "世間大有乞墦人，放翁笑汝驕妻妾。"
        ],
        "title": "薪米偶不繼戲書",
        "id": "687a6ff6-12be-41d1-9d1b-127d9107cc48"
    },
    {
        "author": "陸游",
        "paragraphs": [
            "溪深不須憂，吳牛自能浮。",
            "童兒踏牛背，安穩如乘舟。",
            "寒雨山陂遠，參差烟樹晚。",
            "聞笛翁出迎，兒歸牛入圈。"
        ],
        "title": "牧牛兒",
        "id": "114669a5-cdd2-4ce2-90b9-50914d5f588e"
    },
    {
        "author": "陸游",
        "paragraphs": [
            "桑竹穿村巷，衡茅隔土垣。",
            "海氛成物象，秋氣肅川原。",
            "豆芋行將熟，雞豚亦已繁。",
            "豐兇歲所有，農事更深論。"
        ],
        "title": "與兒子至東村遇父老共語因作小詩",
        "id": "06a101cf-362c-4c07-a77c-0b935c2f38de"
    },
    {
        "author": "陸游",
        "paragraphs": [
            "吳中秋晚雨冥冥，自笑閑愁又爾馨。",
            "身世已歸南北陌，夢魂猶寄短長亭。",
            "濁醪可釀樽餘綠，明鏡無情鬢失青。",
            "賴有釣船堪送老，一汀鷗鷺共忘形。"
        ],
        "title": "微雨午寢夢憩道傍驛舍若在秦蜀間慨然有賦",
        "id": "ce1da230-fcf6-443b-8ebf-e88397fe352b"
    },
    {
        "author": "陸游",
        "paragraphs": [
            "雙鬢成絲高頰顴，曉窗臨鏡意茫然。",
            "朱顔豈是一朝去，暗鑠潜消五十年。"
        ],
        "title": "晨起對鏡",
        "id": "12bb6a56-f477-4fec-8dcb-50e04ca501ab"
    },
    {
        "author": "陸游",
        "paragraphs": [
            "揣分新辭祿，扶衰又度秋。",
            "已將窮博健，更賴學忘憂。",
            "船護烟陂鴨，欄歸草徑牛。",
            "作勞何以慰，茅店問新篘。"
        ],
        "title": "村思",
        "id": "2a58e66b-25e6-4beb-a6dc-dec20ca6b49e"
    },
    {
        "author": "陸游",
        "paragraphs": [
            "倦叟投床早，昏燈落燼頻。",
            "鵲翻驚缺月，犬吠逐行人。",
            "未喪詩書業，猶存老病身。",
            "菊花行可醉，作意插烏巾。"
        ],
        "title": "秋夜",
        "id": "6f172c27-0a46-4bd3-9a43-28532f6f01d7"
    },
    {
        "author": "陸游",
        "paragraphs": [
            "既老心愈空，新凉體差健。",
            "登山每嗔扶，對案亦强飯。",
            "平生百事懶，惟酒不待勸。",
            "迨此桑落時，一醉適我願。",
            "羸然雲水身，本非朱紫楦。",
            "少猶耻枉尺，老敢欺方寸。",
            "但令死瞑目，餘事何足論。",
            "不見鹿門翁，全家事潜遯。"
        ],
        "title": "醉中書懷",
        "id": "68b65b55-ed0f-4e62-972d-2d26a8168004"
    },
    {
        "author": "陸游",
        "paragraphs": [
            "衣上空嗟京洛塵，故交半作白頭新。",
            "眾中初得見吾子，東觀已疑無若人。",
            "仗馬極知非久斥，沙鷗要是孰能馴。",
            "兩章英妙同時到，趙壹囊中却未貧。"
        ],
        "title": "次韵鄭盱眙見寄并簡其甥劉君",
        "id": "2baed07b-20ea-4547-bbb7-73fe1ee9b31a"
    },
    {
        "author": "陸游",
        "paragraphs": [
            "平生憂患苦縈纏，菱刺磨成芡實圜。",
            "天下不知誰竟是，古來惟有醉差賢。",
            "過堂未悟鐘將釁，睨柱寧知璧偶全。",
            "自笑爲農行沒世，尚如驚雁落空弦。"
        ],
        "title": "書齋壁",
        "id": "b1e32e15-2eea-451c-b197-5ceecbb25ea5"
    },
    {
        "author": "陸游",
        "paragraphs": [
            "太平一老醉騰騰，南陌東阡喜不勝。",
            "民力農桑家自足，士崇名節道方興。",
            "騎鯨仙去時猶遠，射虎歸來氣頗增。",
            "莫道幽棲交舊絕，月中亦有打門僧。"
        ],
        "title": "一老",
        "id": "3cfb4274-6bfd-4cbf-a962-464f0dfe9295"
    },
    {
        "author": "陸游",
        "paragraphs": [
            "紅粟青錢一掃空，笊籬行賣學龐翁。",
            "身居本地風光裏，愁擲它方世界中。",
            "剩欲劇談明不二，誰能太息賞無同。",
            "踞床一喝君聞否，三日猶應覺耳聾。"
        ],
        "title": "戲用方外語示客",
        "id": "2cc708ba-ea58-496c-88dd-1091a8c33920"
    },
    {
        "author": "陸游",
        "paragraphs": [
            "西山破曉兩眉青，南浦無風一鏡平。",
            "食盡不容添鶴口，身閑且免負鷗盟。",
            "霜前草樹已無色，雨到菰蒲先有聲。",
            "只怪勝遊頻入夢，今朝蜀客話青城。"
        ],
        "title": "秋晚三首  其一",
        "id": "669c5b4a-6f15-41bb-bf2a-fb41f529e4e4"
    },
    {
        "author": "陸游",
        "paragraphs": [
            "辭祿始知貧有味，杜門不覺老相催。",
            "寒鴉已占雁前到，黄菊猶須霜後開。",
            "團扇塵埃高挂壁，短檠書史亂成堆。",
            "羸軀自笑癡頑甚，撐拄新寒又一回。"
        ],
        "title": "秋晚三首  其二",
        "id": "0831f5ae-e49b-411d-8fb2-c29b863e3410"
    },
    {
        "author": "陸游",
        "paragraphs": [
            "世事無窮似弈棋，不如常采故山芝。",
            "蕭蕭雞犬三家聚，莽莽風烟十里陂。",
            "幸有濁醪從客醉，常憂黠鬼笑人癡。",
            "清秋樂處君知否，庭下幽花漸可移。"
        ],
        "title": "秋晚三首  其三",
        "id": "a51915a2-8ae9-4f8a-88e4-9158fe00ba11"
    },
    {
        "author": "陸游",
        "paragraphs": [
            "道義流聞意已傾，豈知晚歲託齊盟。",
            "六經日月未嘗蝕，千載源流終自明。",
            "汝水家家書有種，吾宗世世士知名。",
            "讀君長句還增氣，俗耳那聞韶頀聲。"
        ],
        "title": "次金溪宗人伯政見寄韵",
        "id": "716ec79c-8756-4cce-914d-84ca7cdc5606"
    },
    {
        "author": "陸游",
        "paragraphs": [
            "碧蝶飛飛過短籬，山薑石竹有殘枝。",
            "誰知老子閑眠處，恰是新寒細雨時。"
        ],
        "title": "新寒二首  其一",
        "id": "3959e440-d3a6-4625-9105-55a7d1407a5c"
    },
    {
        "author": "陸游",
        "paragraphs": [
            "安石榴房初小坼，南天竺子亦微丹。",
            "新寒漠漠偏欺老，睡起無風怯倚欄。"
        ],
        "title": "新寒二首  其二",
        "id": "20d88511-06e2-4721-a2ac-3c191ac55dd9"
    },
    {
        "author": "陸游",
        "paragraphs": [
            "陸子白首安耕桑，樂事遽數烏能詳。",
            "長羅家家雪作麵，畫楫處處青分秧。",
            "迎荻船歸潮入浦，祈蠶會散月滿廊。",
            "有時鄰曲苦招喚，茅簷掃地羅壺觴。",
            "堆盤珍膾似河鯉，入鼎大臠勝胡羊。",
            "披綿黄雀麴糝美，斫雪紫蟹椒橙香。",
            "老人飽食可無患，摩挲酒甕與飯囊。",
            "兒孫扶侍遞相送，笑語無間歌聲長。",
            "人間哀樂不可常，掠剩有鬼在汝傍。",
            "常憂水旱虞螟蝗，力行孝悌招豐穰。"
        ],
        "title": "村鄰會飲",
        "id": "d31ca972-9917-4c67-b9c6-bfe656da00d5"
    },
    {
        "author": "陸游",
        "paragraphs": [
            "烹葵飯豆飽還休，弄筆翻書歲又秋。",
            "靈府湛然如止水，擬將何地著閑愁。"
        ],
        "title": "試筆二首  其一",
        "id": "a1ce6435-bb50-43ed-a6ac-a59e8a541305"
    },
    {
        "author": "陸游",
        "paragraphs": [
            "紅絲玉斗紫毫鋩，歲晚相從味更長。",
            "不似樂天歸老日，柳枝駱馬兩堪傷。"
        ],
        "title": "試筆二首  其二",
        "id": "4df093b7-4ead-4b3b-b7d8-2938a77d6377"
    },
    {
        "author": "陸游",
        "paragraphs": [
            "老寄孤村裏，悠然卧曲肱。",
            "算貧先放鶴，嫌鬧併疏僧。",
            "古戍高秋笛，寒窗半夜燈。",
            "平生羞詭遇，多獲豈吾能。"
        ],
        "title": "孤村",
        "id": "bd188d27-e482-44a6-bb18-f1ed96a9d39c"
    },
    {
        "author": "陸游",
        "paragraphs": [
            "處世吾傷拙，營生汝亦疏。",
            "如謀道邊舍，似信枕中書。",
            "甕牖居疑泰，藜羹食敢餘。",
            "晏嬰元學墨，勿負此心初。"
        ],
        "title": "絕祿以來衣食愈不繼小兒力圖之殊未有涯予謂不若痛節用爾示以此詩",
        "id": "b4b22451-d7bb-48a5-886e-17d251b0b6a2"
    },
    {
        "author": "陸游",
        "paragraphs": [
            "疾久難全去，扶持度歲年。",
            "垣牆完罅隙，匕筯禁芳鮮。",
            "漸減觀書課，常儲買藥錢。",
            "鄉人多不識，誰與問沉綿。"
        ],
        "title": "予宿疾多已失去獨氣痛時作賦詩自寬",
        "id": "b0715171-3806-4112-a93e-773fcddedc83"
    },
    {
        "author": "陸游",
        "paragraphs": [
            "皇天本無心，萬物各有時。",
            "飛鴻何預人，南翔每如期。",
            "仰看霜露墜，俯觀草木衰。",
            "英英籬下菊，秀色獨滿枝。",
            "豈無一樽酒，相與斟酌之。",
            "耋老天所佚，行歌復何疑。"
        ],
        "title": "秋懷十首末章稍自振起亦古義也  其一",
        "id": "ffca4e90-b9f8-457d-922f-0baa8e7a9c7e"
    },
    {
        "author": "陸游",
        "paragraphs": [
            "暑退財幾時，忽已迫霜露。",
            "西風一何厲，落葉紛滿路。",
            "老翁衰可笑，日夜念墐戶。",
            "衣裘先關懷，膏火亦當具。",
            "酒尤不可緩，傾聽糟床注。",
            "供槃柿栗耳，何敢議雉兔。"
        ],
        "title": "秋懷十首末章稍自振起亦古義也  其二",
        "id": "55a52d5f-4a92-419b-ae86-40f593e31bda"
    },
    {
        "author": "陸游",
        "paragraphs": [
            "雨滴大梧葉，風轉孤蓬窠。",
            "秋色固凄愴，二物感人多。",
            "日月行黄道，倏過如飛梭。",
            "大計百年間，貴賤俱銷磨。",
            "東家及西舍，更代哭與歌。",
            "若無杯中物，如此摇落何。"
        ],
        "title": "秋懷十首末章稍自振起亦古義也  其三",
        "id": "f0cfd3ef-a402-4ecc-93c6-bb60c481393f"
    },
    {
        "author": "陸游",
        "paragraphs": [
            "身如行脚僧，放包即爲家。",
            "家如道邊店，蕭然寄天涯。",
            "居室如小舟，風扉櫓謳啞。",
            "坐傍陳琴書，庭下栽雜花。",
            "儉陋雖可笑，在我則已奢。",
            "何以善吾生，念念思無邪。"
        ],
        "title": "秋懷十首末章稍自振起亦古義也  其四",
        "id": "b13186d3-cde1-49e3-ad42-51def1d51523"
    },
    {
        "author": "陸游",
        "paragraphs": [
            "遇酒幸一醉，遇飯幸一飽。",
            "或遇空無時，豈復有他巧。",
            "鄉鄰哀其窮，叩戶饋糜麨。",
            "欣然出舍傍，菘韭青落爪。",
            "饑羸曾未起，吟諷已稍稍。",
            "袖手北窗前，枯腸困搜攪。"
        ],
        "title": "秋懷十首末章稍自振起亦古義也  其五",
        "id": "3cf7566b-a118-46c6-9842-76c94409a3ac"
    },
    {
        "author": "陸游",
        "paragraphs": [
            "秋高天薄寒，夾衣已出笥。",
            "團團素紈扇，時至自當棄。",
            "明年機中練，與我亦何異。",
            "宮妾感物悲，此豈丈夫事。",
            "吾曹一出門，所遇皆有義。",
            "夷齊死千年，高風邈難嗣。"
        ],
        "title": "秋懷十首末章稍自振起亦古義也  其六",
        "id": "e9eee96c-dc94-438a-b606-53a7464f8e9d"
    },
    {
        "author": "陸游",
        "paragraphs": [
            "辟塵當以犀，濯纓當以水。",
            "龜堂一炷香，世念去如洗。",
            "人生天地間，太倉一稊米。",
            "哀哉不自悟，役役以至死。",
            "孰能從我遊，趺坐燔柏子。",
            "夜半清磬聲，悠然從定起。"
        ],
        "title": "秋懷十首末章稍自振起亦古義也  其七",
        "id": "1df8a1f4-c6c4-4b59-abf2-1ba55079ccb6"
    },
    {
        "author": "陸游",
        "paragraphs": [
            "改朔甫再宿，月見西南隅。",
            "纖纖一銀鈎，挂空疑有無。",
            "我行青楓岸，遠水浮雙鳧。",
            "新寒入短衣，感此風霜初。",
            "頗欲呼小艇，東村行芋區。",
            "衣薄且言歸，烟火望吾廬。"
        ],
        "title": "秋懷十首末章稍自振起亦古義也  其八",
        "id": "193064b1-104c-463f-97ad-beb377e430ba"
    },
    {
        "author": "陸游",
        "paragraphs": [
            "短蓑榜輕舟，時過野僧舍。",
            "長衫挂數珠，亦入法華社。",
            "平生無揀擇，生死均早夜。",
            "餘年猶幾何，久已付造化。",
            "常嫌樂天佞，却肯退之罵。",
            "君看佛骨表，自是無生話。"
        ],
        "title": "秋懷十首末章稍自振起亦古義也  其九",
        "id": "617fbdb8-3936-457d-a08d-6c49d29fd5c4"
    },
    {
        "author": "陸游",
        "paragraphs": [
            "我昔聞關中，水深土平曠。",
            "涇渭貫其間，沃壤誰與抗。",
            "桑麻鬰千里，黍林高一丈。",
            "潼華臨黄河，古出名將相。",
            "淪陷七十年，北首增慘愴。",
            "猶期垂老眼，一睹天下壯。"
        ],
        "title": "秋懷十首末章稍自振起亦古義也  其一○",
        "id": "b45db236-626d-4d26-af87-45520dd8d866"
    },
    {
        "author": "陸游",
        "paragraphs": [
            "仲秋穀方登，螟生忽告饑。",
            "艱難冀一飽，俯仰事已非。",
            "貸糧助耕耘，客主更相依。",
            "一旦忽如此，欲語涕屢揮。",
            "共斂螟之餘，存者牛毛稀。",
            "吾兒廢書出，辛苦幸庶幾。",
            "夜半聞具舟，憐汝露溼衣。",
            "既夕不能食，念汝戴星歸。",
            "手持一杯酒，老意不可違。",
            "秫瘦酒味薄，食少雞不肥。",
            "頗聞吳中熟，多稼徹王畿。",
            "亦欲就飽處，無羽能奮飛。",
            "官富哀我民，榜笞方甚威。",
            "渠亦豈得已，撫事增歔欷。"
        ],
        "title": "九月七日子坦子聿俱出斂租穀雞初鳴而行甲夜始歸勞以此詩",
        "id": "a6ab7b8e-5897-4aa2-ae97-bf13f40632de"
    },
    {
        "author": "陸游",
        "paragraphs": [
            "陣陣新寒入布裘，偶乘小醉得閑遊。",
            "丹楓落日野橋晚，斷雁溼雲江路秋。",
            "馬得一鳴何恨斥，金經百鍊豈容柔。",
            "不知千載塵埃裏，更有吾曹强項不。"
        ],
        "title": "醉題埭西酒家二首  其一",
        "id": "6bde8263-97c7-48a0-a1cb-6c49c469570c"
    },
    {
        "author": "陸游",
        "paragraphs": [
            "桑麻蒙翳不通鄰，耽酒頹然一老民。",
            "遣客方眠那是醉，有衣可典未爲貧。",
            "曬翎斜日鷗來熟，印迹平沙雁到新。",
            "君看此間何境界，癡人猶說吐車茵。"
        ],
        "title": "醉題埭西酒家二首  其二",
        "id": "20483b0c-13ef-4214-bf31-ab5892e83ae0"
    },
    {
        "author": "陸游",
        "paragraphs": [
            "庭草猶殘綠，溪楓已半丹。",
            "誰知此翁健，又見一年寒。",
            "幻境槐安夢，危機竹節灘。",
            "如今渾過盡，摩腹且加餐。"
        ],
        "title": "秋晚",
        "id": "462e3dd1-a4a0-476e-b90e-037d769b0979"
    },
    {
        "author": "陸游",
        "paragraphs": [
            "省事漸捐書，甘貧學藝蔬。",
            "心安閑夢少，病去俗醫疏。",
            "兀爾遊方外，超然到物初。",
            "此身猶是幻，况復愛吾廬。"
        ],
        "title": "省事",
        "id": "addc4474-8c40-448d-90b4-28bd0872b17a"
    },
    {
        "author": "陸游",
        "paragraphs": [
            "衣食無多悉自營，今年真箇是歸耕。",
            "屏居大澤群囂息，乍得清寒百體輕。",
            "橋北潦收波淺碧，埭西霜近葉微頳。",
            "一杯弄筆元無法，自愛龍蛇入卷聲。"
        ],
        "title": "晨起頗寒飲少酒作草數幅",
        "id": "4f000cc2-15cd-45ce-aad8-2a4d33447f16"
    },
    {
        "author": "陸游",
        "paragraphs": [
            "海內橫流日，吾猶及建炎。",
            "眾醫雖共視，久疾固難砭。",
            "黠虜方觀釁，行宮未解嚴。",
            "時平逾五紀，話此涕常霑。"
        ],
        "title": "往事",
        "id": "b2d08ab6-81ca-4470-9184-6358ee726eb1"
    },
    {
        "author": "陸游",
        "paragraphs": [
            "澤國寒雖晚，霜天已迫冬。",
            "蕎花雪無際，稻米玉新舂。",
            "身已風中葉，人方飯後鐘。",
            "兒能哀老子，努力事春農。"
        ],
        "title": "步至東莊",
        "id": "c17ee935-e277-4c95-a7c4-2581150b05c9"
    },
    {
        "author": "陸游",
        "paragraphs": [
            "門巷蕭條秋色深，黄花始欲慰孤斟。",
            "久貧自笑不妨樂，過足固知非所欽。",
            "琴調已忘還漸省，詩聯未穩更長吟。",
            "吾兒西上無多日，安得相從老故林。"
        ],
        "title": "秋思二首  其一",
        "id": "26abaece-bc43-4125-920c-220e92fa7487"
    },
    {
        "author": "陸游",
        "paragraphs": [
            "日落江城聞擣衣，長空杳杳雁南飛。",
            "桑枝空後醅初熟，豆莢成時兔正肥。",
            "徂歲背人常冉冉，老懷感物倍依依。",
            "平生許國今何有，且擬梁鴻賦五噫。"
        ],
        "title": "秋思二首  其二",
        "id": "08bd5064-d8d0-4d5a-8f39-5c4af92dec52"
    },
    {
        "author": "陸游",
        "paragraphs": [
            "書生獨占世間癡，過計私憂無已時。",
            "知盡古今成底事，空將血泪向人垂。"
        ],
        "title": "讀退之人不知古今馬牛而襟裾之句有感",
        "id": "d26969c7-d30a-40a0-b688-dca964245986"
    },
    {
        "author": "陸游",
        "paragraphs": [
            "鏡中稍復舊朱顔，一笑衰翁乃爾頑。",
            "三百甕齏消未盡，不知更著幾年還。"
        ],
        "title": "病愈看鏡",
        "id": "3631787a-1318-4aab-85a1-36c08935cf43"
    },
    {
        "author": "陸游",
        "paragraphs": [
            "渺莽江湖萬里秋，玉峰老子弄孤舟。",
            "猶勝宿直金鑾夜，凜凜常懷潑酢憂。"
        ],
        "title": "讀韓致光詩集",
        "id": "5099d14d-4c1c-49fe-9223-9f1514b7d566"
    },
    {
        "author": "陸游",
        "paragraphs": [
            "驢鞍懸酒榼，僮背負衣囊。",
            "但說市朝變，不知岐路長。",
            "下程先施藥，拂榻靜焚香。",
            "明旦又西去，河橋秋葉黄。"
        ],
        "title": "逆旅書壁二首  其一",
        "id": "915ae4ef-92e6-44b0-86b7-0a0203801a12"
    },
    {
        "author": "陸游",
        "paragraphs": [
            "騎驢萬里行，歲一過秦城。",
            "下杜貰春酒，新豐聞曉鶯。",
            "綠槐新巷陌，白骨幾公卿。",
            "欲覓曲江水，連雲禾黍生。"
        ],
        "title": "逆旅書壁二首  其二",
        "id": "e000bcf2-eb19-4926-baaa-42b2468bc6b4"
    },
    {
        "author": "陸游",
        "paragraphs": [
            "一身百病老難支，病減身輕偶此時。",
            "窗暖不妨聊假寐，囊空久已罷招醫。",
            "山爐巉絕香生岫，鏊研坡陀墨滿池。",
            "箇裏生涯君莫厭，癡人至死不曾知。"
        ],
        "title": "初寒老身頗健戲書二首  其一",
        "id": "6bfe7fc1-5ecc-4643-a05b-10497e8cacb7"
    },
    {
        "author": "陸游",
        "paragraphs": [
            "過雁聲悲落葉稠，孤村景物更禁秋。",
            "窮諳客路風塵惡，老判人間歲月遒。",
            "酒號賢人真古語，疾爲豎子豈吾憂。",
            "山房幸有初寒備，且傍篝爐擁褐裘。"
        ],
        "title": "初寒老身頗健戲書二首  其二",
        "id": "b278a337-1d5c-40df-9ac3-ebfbaf98452f"
    },
    {
        "author": "陸游",
        "paragraphs": [
            "烏桕迎霜已半丹，哦詩終日合憑欄。",
            "霜高木落應尤好，長挂西窗更怕寒。"
        ],
        "title": "子龍求烟雨軒詩口占絕句二首  其一",
        "id": "8174489c-469f-4c52-a4b1-b7ab78c6c090"
    },
    {
        "author": "陸游",
        "paragraphs": [
            "規模正似釣魚庵，把酒纔容客二三。",
            "若比東偏參倚室，此中猶自覺耽耽。"
        ],
        "title": "子龍求烟雨軒詩口占絕句二首  其二",
        "id": "c7ea7b2d-cb62-4033-96f0-c038005ca442"
    },
    {
        "author": "陸游",
        "paragraphs": [
            "掩關小室動經旬，蠹簡如山伴此身。",
            "百億須彌藏粒芥，大千經卷寓微塵。",
            "危機已過猶驚顧，惡夢初回一欠伸。",
            "此段神通君會否，聽風聽雪待新春。"
        ],
        "title": "居室甚隘而藏書頗富率終日不出戶二首  其一",
        "id": "5bb52e78-668b-410c-a75a-01c281203903"
    },
    {
        "author": "陸游",
        "paragraphs": [
            "椰子微軀有百窮，平生風際轉枯蓬。",
            "豈知蟬腹龜腸後，更寄蜂房螘穴中。",
            "學儉久判羹不糝，憚煩惟欲寐無聰。",
            "積書充棟元無用，聊復吟哦答候蟲。"
        ],
        "title": "居室甚隘而藏書頗富率終日不出戶二首  其二",
        "id": "60ddca66-d1f1-40db-8868-148fbb889a6e"
    },
    {
        "author": "陸游",
        "paragraphs": [
            "不用塞黄河，不用出周鼎。",
            "但願酒滿家，日夜醉不醒。",
            "不用冠如箕，不用印如斗。",
            "但願身强健，朝暮常飲酒。",
            "造物不少恕，虐戲逐段新。",
            "坐令古銅榼，經月常生塵。",
            "平生得酒狂無敵，百幅淋漓風雨疾。",
            "造物欲以醒困之，此老醒狂君未知。"
        ],
        "title": "無酒嘆",
        "id": "990fbe7e-04b3-4282-904e-12c0e263af0f"
    },
    {
        "author": "陸游",
        "paragraphs": [
            "古人已死書獨存，吾曹賴書見古人。",
            "後之視今猶視古，吾書未泯要有取。",
            "賈生痛哭漢文時，至今讀之有餘悲。",
            "魏徵嘻笑封德彝，生亦豈責絳灌知。",
            "窮秋風雨卧孤館，萬世悠悠百年短。",
            "垂死成功亦未晚，安知無人嘆微管。"
        ],
        "title": "讀書",
        "id": "00b57398-612c-4f79-95e6-f2104f27f10c"
    },
    {
        "author": "陸游",
        "paragraphs": [
            "霜楓照茅屋，露菊插紗巾。",
            "今古無窮事，江湖未死身。",
            "直令依馬磨，終勝拜車塵。",
            "我亦輕餘子，君當恕醉人。"
        ],
        "title": "醉賦",
        "id": "4cc97579-97d9-4d13-84df-4af3ef1e7fc9"
    },
    {
        "author": "陸游",
        "paragraphs": [
            "久卧空山獨掩扉，迂疏不恨世相違。",
            "新霜巷陌鳥烏樂，小雨園畦菘芥肥。",
            "驥病極知當伏櫪，鷗閑誰與共忘機。",
            "一編蠹簡從吾好，又見西窗挂夕暉。"
        ],
        "title": "掩扉",
        "id": "ffe81d87-31b1-4c9a-a11d-5b7169d5e2df"
    },
    {
        "author": "陸游",
        "paragraphs": [
            "六經聖所傳，百代尊元龜。",
            "諄諄布方冊，一字不汝欺。",
            "抱書入家塾，自汝兒童時。",
            "老乃幸不驗，愚哉死何悲。"
        ],
        "title": "六經  其一",
        "id": "756cd922-79b0-4a2c-b6e6-2616c737f594"
    },
    {
        "author": "陸游",
        "paragraphs": [
            "秦人燔六經，非與經爲仇。",
            "方其勇决時，亦爲子孫謀。",
            "斂金鑄巨人，豈復畏鉏耰。",
            "千載惡名在，尚與黄河流。"
        ],
        "title": "六經  其二",
        "id": "0960a59b-fd9b-47bb-8778-901dd2de9f28"
    },
    {
        "author": "陸游",
        "paragraphs": [
            "沙路時晴雨，漁舟日往來。",
            "村村皆畫本，處處有詩材。",
            "炊黍孤烟晚，呼牛一笛哀。",
            "終身看不厭，岸幘興悠哉。"
        ],
        "title": "舟中作",
        "id": "21e35a8b-6bf5-416c-9e2e-56ff622940a8"
    },
    {
        "author": "陸游",
        "paragraphs": [
            "門巷清如水，情懷淡似秋。",
            "詩吟唐近體，談慕晉高流。",
            "託命須長鑱，浮家只小舟。",
            "江南烟雨岸，何處不堪留。"
        ],
        "title": "秋晚二首  其一",
        "id": "6521b854-3fac-4d58-b184-ec23208e4740"
    },
    {
        "author": "陸游",
        "paragraphs": [
            "木落寺樓出，江平沙渚生。",
            "牛羊下殘照，鼓角動高城。",
            "寒至衣猶質，憂多夢自驚。",
            "群胡方鬭穴，河渭幾時清。"
        ],
        "title": "秋晚二首  其二",
        "id": "c9b2dc7b-ba0b-4769-83c4-58c25a5262ac"
    },
    {
        "author": "陸游",
        "paragraphs": [
            "却掃衡門歲月深，殘骸况復病交侵。",
            "平生所學爲何事，後世有人知此心。",
            "水落枯萍黏破塊，霜高丹葉照橫林。",
            "一樽濁酒西窗下，安得無功與共斟。"
        ],
        "title": "西窗獨酌",
        "id": "979497fa-7e75-4fbe-89de-f12396626f0b"
    },
    {
        "author": "陸游",
        "paragraphs": [
            "古服追隨野老歡，豎裁布褐縮縫冠。",
            "霜清頓洗肺肝熱，木落更知山澤寬。",
            "斗酒敢言嫌魯薄，杯羹聊得學吳酸。",
            "一貧自是書生分，忍愧看人却似難。"
        ],
        "title": "冬初薄霜病軀益健欣然有賦",
        "id": "3ec735e2-6ef6-44ef-b69f-b69516635543"
    },
    {
        "author": "陸游",
        "paragraphs": [
            "萬事紛紛不足論，滿庭枯草閉柴門。",
            "一錢留得終羞澀，持買餦餭引福孫。"
        ],
        "title": "一錢",
        "id": "1e74c45e-4be3-4f3d-9cfe-334568dd9cd1"
    },
    {
        "author": "陸游",
        "paragraphs": [
            "吾生如蠹魚，亦復類熠耀。",
            "一生守斷簡，微火寒自照。",
            "區區心所樂，那顧世間笑。",
            "閉門謝俗子，與汝不同調。"
        ],
        "title": "燈下讀書戲作",
        "id": "0fd4a949-00e7-4e7d-af63-7cf26a91255b"
    },
    {
        "author": "陸游",
        "paragraphs": [
            "羸病知難賦遠遊，尚尋好景送悠悠。",
            "亂山孤店雁聲晚，一馬二童溪路秋。",
            "掃壁有僧求醉墨，倚樓無客話清愁。",
            "殘年敢望常强健，到處臨歸爲小留。"
        ],
        "title": "遊近山",
        "id": "35111a3d-e96a-4c7a-a476-9ef703264706"
    },
    {
        "author": "陸游",
        "paragraphs": [
            "祿食無功我自知，汝曹何以報明時。",
            "爲農爲士亦奚異，事國事親惟不欺。",
            "道在六經寧有盡，躬耕百畝可無饑。",
            "最親切處今相付，熟讀周公七月詩。"
        ],
        "title": "示兒子",
        "id": "3078415b-a8d0-416f-af6a-ee06b9992886"
    },
    {
        "author": "陸游",
        "paragraphs": [
            "滿握珠璣何自來，晴窗初喜拆書開。",
            "信哉天下有奇作，久矣名家多異才。",
            "隔闊經年如許進，超騰它日若爲陪。",
            "山陰道上霜天好，安得相從賦早梅。"
        ],
        "title": "寄溧陽周丞文璞周寄詩卷殊可喜",
        "id": "a149e262-2ff9-46c7-a829-226f1967e5ef"
    },
    {
        "author": "陸游",
        "paragraphs": [
            "支遁山前看月明，葛洪井上聽松聲。",
            "廢亭草滿青騾健，野店燈殘寶劍鳴。",
            "萬事竟當歸定論，寸心那得愧平生。",
            "悠然酌罷無人語，寄意孤桐一再行。"
        ],
        "title": "旅思",
        "id": "de474574-f362-4ee6-a381-3005dd2caf3f"
    },
    {
        "author": "陸游",
        "paragraphs": [
            "野渡霜風冷，茆簷夕照明。",
            "催科醉亭長，聚學老書生。",
            "山果紛丹漆，村醪任濁清。",
            "路回家忽近，柳外小橋橫。"
        ],
        "title": "東村步歸二首  其一",
        "id": "2bdc2d8b-aaed-40b9-92bd-b0b3e8f48e0b"
    },
    {
        "author": "陸游",
        "paragraphs": [
            "風陣鴉翻黑，霜林葉半丹。",
            "筋骸欣小健，裘褐戒初寒。",
            "代步雞栖足，充饑鶴料寬。",
            "平生自如許，况已挂吾冠。"
        ],
        "title": "東村步歸二首  其二",
        "id": "b4418cf2-2c6d-43e7-8334-864ba118c2ef"
    },
    {
        "author": "陸游",
        "paragraphs": [
            "司馬遺書有坐忘，顗翁止觀略相當。",
            "龜堂閉戶常終日，時得相從一炷香。"
        ],
        "title": "觀方外書",
        "id": "202b8ea6-a7aa-47ab-9a77-6deeb1aaddc3"
    },
    {
        "author": "陸游",
        "paragraphs": [
            "曲腰桑上午雞鳴，喔喔還如報五更。",
            "睡起展書摩病眼，油窗喜對夕陽明。"
        ],
        "title": "午睡初起二首  其一",
        "id": "7221e037-e201-4af7-853f-2d8ed67babaf"
    },
    {
        "author": "陸游",
        "paragraphs": [
            "舍中未報壓新醅，閑弄流塵槲葉杯。",
            "得醉固佳醒亦好，了無一事到靈臺。"
        ],
        "title": "午睡初起二首  其二",
        "id": "1bbd6f9d-36b7-427e-9e77-2435337bc0aa"
    },
    {
        "author": "陸游",
        "paragraphs": [
            "改盡朱顔白盡頭，杜門亦復弊貂裘。",
            "斷鴻影外玉關月，病驥嘶中青海秋。",
            "孤坐向空書咄咄，閑吟隨處送悠悠。",
            "如虹壯氣終難豁，安得雲濤萬里舟。"
        ],
        "title": "暮秋遣興二首  其一",
        "id": "588fcedd-8697-4c5d-a321-71b2e0867eba"
    },
    {
        "author": "陸游",
        "paragraphs": [
            "平生南地慣羈遊，放浪常同不繫舟。",
            "鼉作夜風經沌口，鸛鳴秋雨宿杭頭。",
            "方傾意氣輕秦俠，俄困悲傷類楚囚。",
            "買屋數間聊作戲，豈知真用作菟裘。"
        ],
        "title": "暮秋遣興二首  其二",
        "id": "b397f767-fdab-416b-b31d-e6fa0d313154"
    },
    {
        "author": "陸游",
        "paragraphs": [
            "老翁老去尚何言，除却翻書即灌園。",
            "處處移蔬乘小雨，時時拾礫繞頹垣。",
            "江鄉地暖根常茂，旱歲蟲生葉未繁。",
            "四壁愈空冬祭近，更催稚子牧雞豚。"
        ],
        "title": "種蔬",
        "id": "d5c033f0-bda5-4d2e-aa69-dc011dc09d46"
    },
    {
        "author": "陸游",
        "paragraphs": [
            "睡到僧廊響木魚，莊周蝴蝶兩蘧蘧。",
            "數聲林下華亭鶴，一卷床頭笠澤書。",
            "雲子甑香炊熟後，露芽甌淺點嘗初。",
            "若論身逸心無事，臺省諸公恐不如。"
        ],
        "title": "起晚戲作",
        "id": "8e0513d6-281f-464a-87ab-cbef018025c2"
    },
    {
        "author": "陸游",
        "paragraphs": [
            "八十未滿七十餘，山巔水涯一丈夫。",
            "長鳴未免似野鶴，生意欲盡如枯株。",
            "臨安宮闕經營初，銀鞍日日醉西湖。",
            "不須細數舊酒徒，當時兒童今亦無。"
        ],
        "tags": [
            "西湖"
        ],
        "title": "老嘆",
        "id": "227b23e2-4f59-49d1-9a9c-9bbc4da062ea"
    },
    {
        "author": "陸游",
        "paragraphs": [
            "小堂穩暖紙窗明，低幌圍爐亦已成。",
            "日閱藏經忘歲月，時臨閣帖雜真行。",
            "詩才退後愁酣戰，酒量衰來喜細傾。",
            "從此過冬那復事，夜深時聽雪來聲。"
        ],
        "title": "新治暖室",
        "id": "78bccb25-78a5-4c08-b279-3712466b3ab4"
    },
    {
        "author": "陸游",
        "paragraphs": [
            "裘軟勝狐白，爐溫等鴿青。",
            "紙屏山字樣，布被隸書銘。",
            "養目簾稀卷，留香戶每扃。",
            "日晡濃睡起，盥濯誦黄庭。"
        ],
        "title": "暖閣",
        "id": "a476a846-ee35-4245-8625-2d5f6ad448f9"
    },
    {
        "author": "陸游",
        "paragraphs": [
            "朋舊凋零盡，乾坤偶脫遺。",
            "食新心竊喜，話舊語多悲。",
            "泥醉醒常少，貪眠起獨遲。",
            "閉門誰共處，枕藉樂天詩。"
        ],
        "title": "自詠",
        "id": "1d6534b0-b714-4764-aed5-88fcb1e4518d"
    },
    {
        "author": "陸游",
        "paragraphs": [
            "白首仍多病，青燈獨掩扉。",
            "雲低聞雁過，雨急待兒歸。"
        ],
        "title": "夜坐",
        "id": "401a01c2-5782-4c96-8712-63ae904bbb45"
    },
    {
        "author": "陸游",
        "paragraphs": [
            "衰髮蕭蕭滿鏡絲，情懷非復似平時。",
            "風霜十月流年感，砧杵三更游子悲。",
            "閩嶠故人消息惡，蜀江遺老素書遲。",
            "一簞豆飯休嫌薄，賦分羈窮合自知。"
        ],
        "title": "初冬有感二首  其一",
        "id": "086e7215-63ad-40df-8c96-ab780ff4da9e"
    },
    {
        "author": "陸游",
        "paragraphs": [
            "峨冠本願致唐虞，白首那知墮腐儒。",
            "碌碌不成千載事，駸駸又見一年徂。",
            "無僧解輟齋厨米，有吏頻徵瘦地租。",
            "要信此翁頑到底，只持一笑了窮途。"
        ],
        "title": "初冬有感二首  其二",
        "id": "11e84c56-c69a-4788-8cb1-2a37e6b13552"
    },
    {
        "author": "陸游",
        "paragraphs": [
            "智若禹行水，道如丁解牛。",
            "蘧蘧幾春夢，泛泛一虛舟。",
            "事定憂何益，狂來醉始休。",
            "青帘誇酒美，且復共登樓。"
        ],
        "title": "題酒家壁",
        "id": "fb07f1bb-5a9f-4419-a3c5-43d9ae50c0fb"
    },
    {
        "author": "陸游",
        "paragraphs": [
            "風聲如雨曉颼飀，萬葉丹楓滿瓦溝。",
            "西望牛頭三十里，一枝柔櫓作閑遊。"
        ],
        "title": "冬初出遊二首  其一",
        "id": "fe6051f9-0910-4065-a0f3-f66f872dba7d"
    },
    {
        "author": "陸游",
        "paragraphs": [
            "蹇驢渺渺涉烟津，十里山村發興新。",
            "青旆酒家黄葉寺，相逢俱是畫中人。"
        ],
        "title": "冬初出遊二首  其二",
        "id": "f6bcf3d0-995f-4b40-981b-5fc627eae716"
    },
    {
        "author": "陸游",
        "paragraphs": [
            "湯餅滿盂肥羜香，更留餘地著黄粱。",
            "解衣摩腹西窗下，莫怪人嘲作飯囊。"
        ],
        "title": "早飯後戲作二首  其一",
        "id": "12bfb47c-2ae8-4a47-9fce-e140764d23cc"
    },
    {
        "author": "陸游",
        "paragraphs": [
            "髯鬚主簿方用事，冰壺先生來解圍。",
            "蠻童取火炷香碗，不讀南華誰與歸。"
        ],
        "title": "早飯後戲作二首  其二",
        "id": "8348b6d1-3d10-49ec-911e-20464aafa1e3"
    },
    {
        "author": "陸游",
        "paragraphs": [
            "牛迹可使圜，羊角可使直。",
            "惟使剛者柔，造物不可得。",
            "世方貴軟熟，剛實不可爲。",
            "爲剛死道傍，已矣何所悲。"
        ],
        "title": "擬古四首  其一",
        "id": "27fc32d7-9c9e-48e6-9c61-c6be67e21104"
    },
    {
        "author": "陸游",
        "paragraphs": [
            "君看一絇絲，能得幾日絡。",
            "君思幾州鐵，打此一大錯。",
            "目前豈不快，後悔將奈何。",
            "我非通神明，比汝更事多。"
        ],
        "title": "擬古四首  其二",
        "id": "41a976e1-5a11-4caa-8737-9602421c066a"
    },
    {
        "author": "陸游",
        "paragraphs": [
            "寧忍千日饑，野葛不可烹。",
            "寧枉百里途，捷徑不可行。",
            "自古風俗壞，善士亦淪胥。",
            "橘柚禹包貢，後世稱木奴。"
        ],
        "title": "擬古四首  其三",
        "id": "ee192cf7-8f38-4fb3-ac31-e59b56a32f46"
    },
    {
        "author": "陸游",
        "paragraphs": [
            "坐卧北窗下，百事廢不治。",
            "脫粟與大布，衣食裁自支。",
            "溫飽豈不欲，違道予心悲。",
            "地下見先人，所冀尚有辭。"
        ],
        "title": "擬古四首  其四",
        "id": "14a5ecc8-7b67-404a-bb9b-54b9c426d951"
    },
    {
        "author": "陸游",
        "paragraphs": [
            "野人知我出門稀，男輟鉏耰女下機。",
            "掘得茈菇炊正熟，一杯苦勸護寒歸。"
        ],
        "title": "東村二首  其一",
        "id": "1065ea1e-b879-4b32-9336-e6448ee6675c"
    },
    {
        "author": "陸游",
        "paragraphs": [
            "野人喜我偶閑遊，取酒匆匆勸小留。",
            "舍後携籃挑菜甲，門前喚擔買梨頭。"
        ],
        "title": "東村二首  其二",
        "id": "82e5a45c-b39f-4044-8fa6-3fd3841100f1"
    },
    {
        "author": "陸游",
        "paragraphs": [
            "滿庭晴日破朝寒，粥罷披裘小倚欄。",
            "殘菊抱叢香欲盡，一株南燭獨如丹。"
        ],
        "title": "倚闌",
        "id": "389351dc-84c2-4d1d-9e62-c46a2da4c3bf"
    },
    {
        "author": "陸游",
        "paragraphs": [
            "垂老仍多病，濃霜得快晴。",
            "猶能挼菊醉，但負探梅行。",
            "篝火烘裘暖，油窗潑眼明。",
            "小兒殊可喜，和我讀書聲。"
        ],
        "title": "霜寒不能出戶偶書",
        "id": "123524ae-d10d-47e2-82e8-09e9a3c7ea4f"
    },
    {
        "author": "陸游",
        "paragraphs": [
            "湖邊細靄弄霏微，柳下人家晝掩扉。",
            "乘暖冬耕無遠近，小舟日晚載犁歸。"
        ],
        "title": "冬晴與子坦子聿遊湖上六首  其一",
        "id": "f97c53dc-0731-4dc6-82ee-2ec98b90b926"
    },
    {
        "author": "陸游",
        "paragraphs": [
            "村南村北紡車鳴，打豆家家趁快晴。",
            "過盡水邊牛迹路，嶺頭猿鳥伴閑行。"
        ],
        "title": "冬晴與子坦子聿遊湖上六首  其二",
        "id": "2e1fbf29-475b-4612-a69f-4578a2e3961b"
    },
    {
        "author": "陸游",
        "paragraphs": [
            "道邊白水如牛湩，知是山泉一脈來。",
            "會挈風爐并石鼎，桃枝竹裏試茶杯。"
        ],
        "title": "冬晴與子坦子聿遊湖上六首  其三",
        "id": "79fc952c-999c-4c4a-bbed-5bc153b1b44a"
    },
    {
        "author": "陸游",
        "paragraphs": [
            "海山山下百餘家，垣屋參差一带斜。",
            "我欲往尋疑路斷，試沿流水覓桃花。"
        ],
        "title": "冬晴與子坦子聿遊湖上六首  其四",
        "id": "63d7b9de-c568-4db1-a803-67b0e34dcfef"
    },
    {
        "author": "陸游",
        "paragraphs": [
            "老僧八十無童子，禮佛看經總不能。",
            "雙手丫叉出迎客，自稱六十六年僧。"
        ],
        "title": "冬晴與子坦子聿遊湖上六首  其五",
        "id": "a84f8452-5d3d-4662-9362-8f1ba335090f"
    },
    {
        "author": "陸游",
        "paragraphs": [
            "一榼無時可醉吟，一藤隨處得幽尋。",
            "先須挽取銀河水，凈洗人間塵霧心。"
        ],
        "title": "冬晴與子坦子聿遊湖上六首  其六",
        "id": "d6f80634-db55-49f7-be17-436d9b70dfbe"
    },
    {
        "author": "陸游",
        "paragraphs": [
            "夢飲成都好事家，新妝執樂雁行斜。",
            "赬肩郫縣千筒酒，照眼彭州百馱花。",
            "醉帽傾欹歌未闋，罰觥瀲灧笑方譁。",
            "霜鐘喚覺晨窗白，自怪無端一念差。"
        ],
        "title": "夢蜀",
        "id": "440b6ee3-22a7-485f-88cb-1fbd20446bbb"
    },
    {
        "author": "陸游",
        "paragraphs": [
            "無窮世事浩難量，歲晚沉綿卧草堂。",
            "短褐坼圖移曲折，故書經蠹失偏傍。",
            "賣刀擬買春耕犢，挾策曾亡舊牧羊。",
            "點檢生涯還自笑，菜畦殘葉带新霜。"
        ],
        "title": "歲晚二首  其一",
        "id": "164f1105-fb69-42b8-9607-3880c09bfa5c"
    },
    {
        "author": "陸游",
        "paragraphs": [
            "扶藤據几久支離，敢料駸駸迫耄期。",
            "面槁自丹天所借，齒摇復住力何施。",
            "花前鯨吸猶堪酒，窗底蟬嘶未廢詩。",
            "浮世極知誰不死，比君終校幾年遲。"
        ],
        "title": "歲晚二首  其二",
        "id": "73033832-9189-4107-8d5a-5db1a18fe11a"
    },
    {
        "author": "陸游",
        "paragraphs": [
            "道德五千言，巍巍眾妙門。",
            "管窺那見豹，指染僅嘗黿。",
            "正爾分章句，誰歟達本源。",
            "蜀莊猶不死，過我得深論。"
        ],
        "title": "讀老子",
        "id": "337d189d-f1b4-496f-aef6-99a4c766c893"
    },
    {
        "author": "陸游",
        "paragraphs": [
            "窮愁病思兩茫茫，衰髮元知合變霜。",
            "酒要解酲猶有策，食求祝噎更無方。",
            "凋零坐上親朋少，寂寞人間歲月長。",
            "默計有時還自幸，幼安垂老始歸鄉。"
        ],
        "title": "貧病",
        "id": "e5c26bd4-6398-4a68-86de-db3bddec655b"
    },
    {
        "author": "陸游",
        "paragraphs": [
            "異硯出漢嘉，溫潤蒼玉質。",
            "因形作獸背，得墨如點漆。",
            "才高德亦全，終月不更筆。",
            "蠻溪大沱輩，烏敢相甲乙。",
            "從我歸吳中，略計將萬日。",
            "摩拂不去手，有若琴在膝。",
            "名晦知者稀，體重盜計窒。",
            "惟當草太玄，不污管商術。"
        ],
        "title": "洪雅葛仙硯",
        "id": "31f3e33a-017a-45b4-8fdc-785179e4cb3e"
    },
    {
        "author": "陸游",
        "paragraphs": [
            "君子亦有慕，不慕要路津。",
            "君子亦有耻，不耻賤與貧。",
            "風俗未唐虞，詩書非一秦。",
            "展轉不能瞑，卧聽雞唱晨。"
        ],
        "title": "冬日讀白集愛其貧堅志士節病長高人情之句作古風十首  其一",
        "id": "3187183d-3650-44f0-8eae-ba50b0b83fd6"
    },
    {
        "author": "陸游",
        "paragraphs": [
            "天下不難一，孰能凝使堅。",
            "自古功已成，或散如飛烟。",
            "惟唐用房魏，規模三百年。",
            "至今河潼路，過者猶泫然。"
        ],
        "title": "冬日讀白集愛其貧堅志士節病長高人情之句作古風十首  其二",
        "id": "4b0bdfde-36f3-4033-9696-5f4dd0e727fd"
    },
    {
        "author": "陸游",
        "paragraphs": [
            "漢禍始外戚，唐亂基宦寺。",
            "小人計已私，頗復指他事。",
            "公卿恬駭機，關河入危涕。",
            "草茅豈無人，死抱經世志。"
        ],
        "title": "冬日讀白集愛其貧堅志士節病長高人情之句作古風十首  其三",
        "id": "00059d09-89fd-4a63-8135-b1b4e80407a7"
    },
    {
        "author": "陸游",
        "paragraphs": [
            "成童入鄉校，所願爲善士。",
            "富貴本邂逅，不遇亦已矣。",
            "生輕名義重，固守當以死。",
            "堂堂七尺軀，勿使污青史。"
        ],
        "title": "冬日讀白集愛其貧堅志士節病長高人情之句作古風十首  其四",
        "id": "d0904ab1-bdc8-49a4-b353-4dbb49179c2f"
    },
    {
        "author": "陸游",
        "paragraphs": [
            "勁風東北來，茆屋吹欲裂。",
            "出門有奇觀，湖上千峰雪。",
            "日高炊未具，歲晚衣百結。",
            "士豈無一長，所要全大節。"
        ],
        "title": "冬日讀白集愛其貧堅志士節病長高人情之句作古風十首  其五",
        "id": "234cd8da-ee89-41e5-877d-a647e0ea93d7"
    },
    {
        "author": "陸游",
        "paragraphs": [
            "吾常慕昔人，石介與王令。",
            "挑燈讀其文，奮起失衰病。",
            "吾徒宗六經，崇雅必放鄭。",
            "人眾何足云，少忍待天定。"
        ],
        "title": "冬日讀白集愛其貧堅志士節病長高人情之句作古風十首  其六",
        "id": "556714d3-d133-492b-80ad-02a637a2f11e"
    },
    {
        "author": "陸游",
        "paragraphs": [
            "郊居四十年，草木日夜長。",
            "喬松已偃蓋，稚松出蓁莽。",
            "儒生學仁義，敢廢自培養。",
            "鬰鬰棟梁姿，拔地當百丈。"
        ],
        "title": "冬日讀白集愛其貧堅志士節病長高人情之句作古風十首  其七",
        "id": "1491ed26-c7b4-4496-b5b9-8359bf8a4289"
    },
    {
        "author": "陸游",
        "paragraphs": [
            "仕如柳柳州，箋奏典儀曹。",
            "君恩篤始終，賜骸老東皋。",
            "歷觀親黨間，如我亦已遭。",
            "世世當斂退，里門不須高。"
        ],
        "title": "冬日讀白集愛其貧堅志士節病長高人情之句作古風十首  其八",
        "id": "136bef5b-a251-4ee5-947d-7b97d1dfe2f5"
    },
    {
        "author": "陸游",
        "paragraphs": [
            "鏡湖有隱者，莫知何許人。",
            "出與風月遊，居與猿鳥鄰。",
            "似生結繩代，或是葛天民。",
            "我欲往從之，烟波浩無津。"
        ],
        "title": "冬日讀白集愛其貧堅志士節病長高人情之句作古風十首  其九",
        "id": "56efcf37-a707-4dfb-a99e-5c8e537b4acc"
    },
    {
        "author": "陸游",
        "paragraphs": [
            "卜日家祭竈，牲肥酒香清。",
            "分胙雖薄少，要是鄰里情。",
            "眾起壽主人，一觥瀲灧傾。",
            "氣衰易成醉，睡覺窗已明。"
        ],
        "title": "冬日讀白集愛其貧堅志士節病長高人情之句作古風十首  其一○",
        "id": "453fc5c4-823d-47ab-8cab-0caad44180fc"
    },
    {
        "author": "陸游",
        "paragraphs": [
            "小室愔愔夜向分，幽人殘睡带殘醺。",
            "簷間雨滴愁偏覺，枕畔橙香夢亦聞。",
            "驚雁數聲投野澤，悲笳三疊上霜雲。",
            "年來萬事俱拋盡，自笑詩中尚策勳。"
        ],
        "title": "十一月四日夜半枕上口占",
        "id": "5e6bd78e-fe20-4dc2-9fa9-6a3edbed51b3"
    },
    {
        "author": "陸游",
        "paragraphs": [
            "左右琴樽靜不譁，放翁新作老生涯。",
            "焚香細讀斜川集，候火親烹顧渚茶。",
            "書爲半酣差近古，詩雖苦思未名家。",
            "一窗殘日呼愁起，裊裊江城咽暮笳。"
        ],
        "title": "齋中弄筆偶書示子聿",
        "id": "9413058c-0330-4c96-963f-bc82d6a2c5f2"
    },
    {
        "author": "陸游",
        "paragraphs": [
            "夜寒每達旦，懷抱安得寬。",
            "朝饑或過午，忍此良亦難。",
            "饑寒誠吾憂，憂有甚饑寒。",
            "彈琴不終曲，推去發永嘆。",
            "大兒破綠襦，三歲待一官。",
            "小兒學耕稼，飯牛歌夜闌。",
            "老翁垂八十，捫壁行蹣跚。",
            "傍觀勿嘲笑，窮死心所安。"
        ],
        "title": "饑寒吟",
        "id": "69c2dd3a-8d4c-4f34-9283-61051628df02"
    },
    {
        "author": "陸游",
        "paragraphs": [
            "路入江村跨蹇驢，鞍前分挂兩囊書。",
            "興來到處沽新酒，不爲閑愁要破除。"
        ],
        "title": "病愈小健戲作二首  其一",
        "id": "fb26c0ee-c14a-4b7d-bc5d-b83c1c3de9da"
    },
    {
        "author": "陸游",
        "paragraphs": [
            "入市歸村不跨驢，蠅頭細字夜鈔書。",
            "身安自勝閑官職，不是虛名暗折除。"
        ],
        "title": "病愈小健戲作二首  其二",
        "id": "36cfb5d3-5d96-4b66-9b08-16f2b97543c6"
    },
    {
        "author": "陸游",
        "paragraphs": [
            "已幸懸車示子孫，正須祭竈請比鄰。",
            "歲時風俗相傳久，賓主歡娛一笑新。",
            "雪鬢坐深知敬老，瓦盆酌滿不羞貧。",
            "問君此夕茅簷底，何似原頭樂社神。"
        ],
        "title": "祭竈與鄰曲散福",
        "id": "7eed96fc-e44b-4fad-8bae-204a9c0999df"
    },
    {
        "author": "陸游",
        "paragraphs": [
            "瓜壟從來幾邵平，鏡湖復有一玄英。",
            "今秋雨少烟波窄，堪笑沙鷗也敗盟。"
        ],
        "title": "湖水愈縮戲作",
        "id": "85c9026a-85b5-4a80-a047-dd0ab0a75801"
    },
    {
        "author": "陸游",
        "paragraphs": [
            "夜永霜濃睡不成，團欒兒女話無生。",
            "金蓮妄想消除盡，一碗松肪徹曉明。"
        ],
        "title": "夜坐",
        "id": "7f7493f1-fa6c-45df-a746-402dd13e6580"
    },
    {
        "author": "陸游",
        "paragraphs": [
            "霜風吹帽江村路，小蹇迢迢委轡行。",
            "忽到雲山幽絕處，穿林啼鳥不知名。"
        ],
        "title": "夢中作遊山絕句二首  其一",
        "id": "6613e138-daa7-4277-9081-b27443e73e1f"
    },
    {
        "author": "陸游",
        "paragraphs": [
            "寺樓已斷暮鐘聲，照佛琉璃一點明。",
            "不道溪深待船久，老僧驚怪太遲生。"
        ],
        "title": "夢中作遊山絕句二首  其二",
        "id": "f316a1ee-459d-4956-b532-c0dddfc67469"
    },
    {
        "author": "陸游",
        "paragraphs": [
            "束髮已青袍，終身州縣勞。",
            "一官常骯髒，萬里忽焄蒿。",
            "竟負昂霄志，空傳擲印豪。",
            "兩疏心不遂，遺恨寄滔滔。"
        ],
        "title": "大侄挽辭",
        "id": "32232f44-0404-4321-bf52-fabbbf3e9047"
    },
    {
        "author": "陸游",
        "paragraphs": [
            "富貴不可爲，禍機發須臾。",
            "貧賤不可爲，饑寒死路衢。",
            "我亦貧賤者，死期幸少紓。",
            "春雨兩耕犢，西疇破烟蕪。",
            "秋風一釣舟，南浦宿菰蒲。",
            "辛勤異退之，亦復有屋廬。",
            "堂北鑿明窗，可以陳琴書。",
            "文章不傳世，自適亦有餘。"
        ],
        "title": "書幸二首  其一",
        "id": "44e013dc-ab35-4335-82ec-f8f3bfce4302"
    },
    {
        "author": "陸游",
        "paragraphs": [
            "我身匪兕虎，豈是曠野物。",
            "生非洪水時，胡爲在巢窟。",
            "向來三入朝，薄命不黔突。",
            "未嘗識許史，况敢交平勃。",
            "滄波渺黏天，遠逐輕鷗沒。",
            "今年君恩厚，幸許賜骸骨。",
            "既逃申公鉗，又異卞和刖。",
            "放懷歌嗚嗚，寧暇書咄咄。"
        ],
        "title": "書幸二首  其二",
        "id": "7da83982-3210-4b74-907c-bebb3c8321e8"
    },
    {
        "author": "陸游",
        "paragraphs": [
            "溪烟漠漠弈棋軒，筧水潺潺種藥園。",
            "醫爲疾平新掃迹，客知睡美罕敲門。",
            "談餘白拂懸床角，飲散空樽卧壁根。",
            "賜帛更蒙優老詔，此生何以報君恩。"
        ],
        "title": "退居",
        "id": "3e842bbe-7ecb-4ef6-a309-50b1e1da5046"
    },
    {
        "author": "陸游",
        "paragraphs": [
            "榮河溫洛帝王州，七十年來禾黍秋。",
            "大事竟爲朋黨誤，遺民空嘆歲時遒。",
            "乾坤恨入新豐酒，霜露寒侵季子裘。",
            "食粟本同天下責，孤臣敢獨廢深憂。"
        ],
        "title": "北望感懷",
        "id": "f86d62b3-69b3-42c0-b394-b34d127b7f87"
    },
    {
        "author": "陸游",
        "paragraphs": [
            "蕭蕭白髮濯滄浪，剡曲西南一草堂。",
            "飲水讀書貧亦樂，杜門養病老何傷。",
            "已成五畝扶犁叟，誰記三朝執戟郎。",
            "正似籬邊數枝菊，歲殘猶復耐冰霜。"
        ],
        "title": "白髮",
        "id": "c893803d-b7cf-41ae-aafc-be0adc033c7d"
    },
    {
        "author": "陸游",
        "paragraphs": [
            "事與年俱往，心於世轉疏。",
            "曼膚銷欲盡，鬒髮變無餘。",
            "野店通賒酒，鄰翁伴荷鉏。",
            "尚嗟餘習在，夢課吏鈔書。"
        ],
        "title": "老嘆",
        "id": "359bcac1-104b-48ca-824e-ebe6dc0860e8"
    },
    {
        "author": "陸游",
        "paragraphs": [
            "今日偶暄暖，卧聞林鳥呼。",
            "雖思大白飲，未免小蒼扶。",
            "柳色動籬外，梅花來座隅。",
            "夕陽紅滿野，更復倒殘壺。"
        ],
        "title": "作竹籬成因把酒其間戲題四十字",
        "id": "320ebb24-1e9e-436b-bc51-b74481c82d90"
    },
    {
        "author": "陸游",
        "paragraphs": [
            "赤幘峨峨玉羽明，籬間新織竹籠成。",
            "老人從此知昏曉，不用元戎報五更。"
        ],
        "title": "新養白雞毛羽如玉殊可愛",
        "id": "cb3050d3-cf0d-4978-8d4f-896c631e5b63"
    },
    {
        "author": "陸游",
        "paragraphs": [
            "新籬三面北通門，藤架陰中細路分。",
            "天宇淡青成卵色，水波微皺作靴紋。",
            "參差村舍穿林出，縹緲漁歌隔浦聞。",
            "忽覺楚鄉來眼底，欲題幽句吊湘君。"
        ],
        "title": "新籬",
        "id": "9bfddc01-a71b-4b1f-8ba1-3498a97a425f"
    },
    {
        "author": "陸游",
        "paragraphs": [
            "朝來地碓玉新舂，雞蹠豚肩異味重。",
            "便腹摩挲更無事，老人又過一年冬。"
        ],
        "title": "龜堂雜興十首  其一",
        "id": "9bf6ea3c-b1cb-4b34-9001-9f7ceeb09475"
    },
    {
        "author": "陸游",
        "paragraphs": [
            "曳杖東岡信步行，夕陽偏向竹間明。",
            "丹楓吹盡鴉聲樂，又得霜天一日晴。"
        ],
        "title": "龜堂雜興十首  其二",
        "id": "c52a1765-05f6-4f3d-bd82-263acb383192"
    },
    {
        "author": "陸游",
        "paragraphs": [
            "閩溪紙被軟於綿，黎峒花紬暖勝氈。",
            "一夜山中三尺雪，未妨老子日高眠。"
        ],
        "title": "龜堂雜興十首  其三",
        "id": "ff9c00b0-5b19-4837-b5f6-e90bde9f7331"
    },
    {
        "author": "陸游",
        "paragraphs": [
            "三分带苦檜花蜜，一點無塵柏子香。",
            "鼻觀舌根俱得道，悠悠誰識老龜堂。"
        ],
        "title": "龜堂雜興十首  其四",
        "id": "7c799d00-dbb2-4f62-a1eb-a534fa0b7d41"
    },
    {
        "author": "陸游",
        "paragraphs": [
            "方石斛栽香百合，小盆山養水黄楊。",
            "老翁不是童兒態，無奈庵中白日長。"
        ],
        "title": "龜堂雜興十首  其五",
        "id": "657ce3da-6a7d-41d5-a68b-ad8c94ad3c95"
    },
    {
        "author": "陸游",
        "paragraphs": [
            "少年身寄市朝中，俗論紛紛聒耳聾。",
            "清絕寧知有今日，高眠終夜聽松風。"
        ],
        "title": "龜堂雜興十首  其六",
        "id": "02cb99ba-e54c-4065-a816-90e345196bfc"
    },
    {
        "author": "陸游",
        "paragraphs": [
            "二三鄰曲偶相尋，小醉悠然卧竹陰。",
            "醒後自看還自笑，溪雲猶未是無心。"
        ],
        "title": "龜堂雜興十首  其七",
        "id": "60ba8f2f-a73e-4a09-b6e5-1c778002c756"
    },
    {
        "author": "陸游",
        "paragraphs": [
            "蒲團安坐地爐溫，無位真人出面門。",
            "世上不知何歲月，斷鐘殘角送黄昏。"
        ],
        "title": "龜堂雜興十首  其八",
        "id": "78713696-5e61-43c6-ac46-e3b19937fbbe"
    },
    {
        "author": "陸游",
        "paragraphs": [
            "道妙從來亦粗聞，閉門方用十年勤。",
            "筆端小技深知悔，舊稿如山欲盡焚。"
        ],
        "title": "龜堂雜興十首  其九",
        "id": "83e0b959-f27f-411c-b415-8203da2da264"
    },
    {
        "author": "陸游",
        "paragraphs": [
            "散樸澆淳萬事新，腐儒空有涕沾巾。",
            "唐虞不是終難致，自欠皋夔一輩人。"
        ],
        "title": "龜堂雜興十首  其一○",
        "id": "470e045c-b716-4054-b9c8-1322fe5e6da4"
    },
    {
        "author": "陸游",
        "paragraphs": [
            "老人畏添歲，每嘆時序速。",
            "今朝陽始生，在易得來復。",
            "扶衰奉先祭，拜起賴童僕。",
            "兒曹亦壽我，魚兔隨事足。",
            "歡言爲一醉，家釀及新熟。",
            "占年當得稔，喜笑動鄰曲。",
            "冀從宿麥始，載重車折軸。",
            "明年秋社時，處處饜酒肉。"
        ],
        "title": "己未冬至",
        "id": "f1265399-fbd3-4f91-a2db-c2101d5239e2"
    },
    {
        "author": "陸游",
        "paragraphs": [
            "一陽萌生從此日，老人堅坐午達夕。",
            "渾渾上泝河流黄，赫赫內視神珠赤。",
            "愛如嬰兒未離乳，危若遊絲裊千尺。",
            "君不見宣房塞河百萬人，一旦橫流由蟻隙。"
        ],
        "title": "冬至夜坐作短歌",
        "id": "0f5f5b69-b11e-4ce0-bb2d-b5b2cfcb07df"
    },
    {
        "author": "陸游",
        "paragraphs": [
            "世事巧相違，殘年幸許歸。",
            "雖云裁兔褐，不擬出漁扉。",
            "拂石襟靈爽，搘筇氣力微。",
            "朝衣猶挂却，况遣著戎衣。"
        ],
        "title": "新裁短褐接客以代戎服或以爲慢戲作",
        "id": "28e5b466-d24b-4037-9193-6ab6ad958dba"
    },
    {
        "author": "陸游",
        "paragraphs": [
            "多病睡眠少，長閑懷抱清。",
            "昏燈照殘夢，寒漏下高城。",
            "落月澹將沒，棲禽靜復驚。",
            "誰言冬夜永，輾轉已窗明。"
        ],
        "title": "冬夜",
        "id": "28f4c2d0-7e2d-4565-800f-d577da343ae9"
    },
    {
        "author": "陸游",
        "paragraphs": [
            "壯歲功名妄自期，晚途流落鬢成絲。",
            "臨風畫角曉三弄，釀雪野雲寒四垂。",
            "金鎖甲思酣戰地，皂貂裘記遠遊時。",
            "此心炯炯空添泪，青史它年未必知。"
        ],
        "title": "書感",
        "id": "12ef7dfa-488b-407a-94aa-187fc3aefe13"
    },
    {
        "author": "陸游",
        "paragraphs": [
            "頷霜久矣不勝耘，殘髮今年白十分。",
            "憂國雖忘嫠婦緯，愛君敢進野人芹。",
            "床頭酒滴空階雨，爐面香橫出岫雲。",
            "已向人間齊物我，不教驚起白鷗群。"
        ],
        "title": "書意",
        "id": "6f515c05-9c10-468b-bb63-f0ca1d45ffca"
    },
    {
        "author": "陸游",
        "paragraphs": [
            "强飯年來幸未衰，睡魔百萬要支持。",
            "難從陸羽毀茶論，寧和陶潜止酒詩。",
            "乳井簾泉方徧試，柘羅銅碾雅相宜。",
            "山僧剝啄知誰報，正是松風欲動時。"
        ],
        "title": "試茶",
        "id": "a751321f-2401-46ee-87fd-5328c39cd2da"
    },
    {
        "author": "陸游",
        "paragraphs": [
            "勞生常羨髑髏樂，死時却悔生時錯。",
            "花前有酒不肯狂，回首朱顔已非昨。",
            "君看古來賢達人，終日飲酒全其真。",
            "世間萬事竟何有，金樽翠杓差關身。",
            "放翁少日無凡客，飛觴縱樂皆豪傑。",
            "清歌一曲梁塵起，腰鼓百面春雷發。",
            "故人仙去蓬萊宮，鸞絲鳳竹醉春風。",
            "石帆山下孤舟雪，一段清愁付此翁。"
        ],
        "title": "對酒懷丹陽成都故人",
        "id": "b1b52ecd-f132-4f52-a244-86efa75b01ab"
    },
    {
        "author": "陸游",
        "paragraphs": [
            "買地不占龜，心知百世宜。",
            "西鄰梅福隱，南望項王祠。",
            "庵小偷僧樣，陂長按古規。",
            "保家無異法，一念勿萌欺。"
        ],
        "title": "三山卜居三十有四年矣老身七十有五兒輩亦頗宦學未爲非吉也偶作五字示諸兒",
        "id": "a7ea2616-2c72-4693-b300-0711b8df854c"
    },
    {
        "author": "陸游",
        "paragraphs": [
            "身老交情見，孫生口數添。",
            "園丁上牛米，村婢博蠶鹽。",
            "粔籹堆盤白，餦餭出釜甜。",
            "閉門君勿誚，衰病正相兼。"
        ],
        "title": "村興",
        "id": "2de717dc-f06e-42ce-bf33-2b5d71e48417"
    },
    {
        "author": "陸游",
        "paragraphs": [
            "迢遞孤村夜，凄凉半篆香。",
            "懷人悲夢短，聽雨怯更長。",
            "有術乾盤汞，無方掃鬢霜。",
            "高吟擬排悶，吟罷更倀倀。"
        ],
        "title": "枕上",
        "id": "328f0813-ea79-460e-b551-69e35a92f4a8"
    },
    {
        "author": "陸游",
        "paragraphs": [
            "邦命中興漢，天心大討曹。",
            "風雲助開泰，河渭蕩腥臊。",
            "日避揮戈勇，山齊積甲高。",
            "煌煌祖宗業，只在馭群豪。"
        ],
        "title": "得建業倅鄭覺民書言虜亂自淮以北民苦徵調皆望王師之至",
        "id": "a9913683-7b7d-4de1-abf7-35cfe136b6ad"
    },
    {
        "author": "陸游",
        "paragraphs": [
            "農家冬少事，無地肆吾勤。",
            "急雨生新健，陳編寄一欣。",
            "高風感莘渭，善治仰華勳。",
            "老死今朝夕，何由誦所聞。"
        ],
        "title": "雨夜讀書",
        "id": "9f79b8aa-6141-4720-8e9d-e17fc856d4d4"
    },
    {
        "author": "陸游",
        "paragraphs": [
            "長堤行盡古河濆，小市人稀霧雨昏。",
            "櫪馬垂頭嚙菅草，驛門移路避槐根。",
            "斷碑零落苔俱徧，漏壁微茫字半存。",
            "催喚厨人燎狐兔，强排旅思舉清樽。"
        ],
        "title": "夢中作",
        "id": "0c611e61-74be-4421-858a-6edab3cf505e"
    },
    {
        "author": "陸游",
        "paragraphs": [
            "雪鬢蕭然兩頰紅，人間隨處見神通。",
            "半醒半醉常終日，非士非農一老翁。",
            "櫪驥雖存千里志，雲鵬已息九天風。",
            "巉巉骨法吾能相，難著凌烟劍佩中。"
        ],
        "title": "題傳神",
        "id": "9e31deaa-60de-4447-b6ff-155d8ffb1a6f"
    },
    {
        "author": "陸游",
        "paragraphs": [
            "未斸要離冢畔雲，儈牛得食寄鄉枌。",
            "修身本欲善吾死，臨事豈忘尊所聞。",
            "時序管寧親饋奠，江山龐老上丘墳。",
            "飾巾家簀從來事，萬種悠悠莫苦分。"
        ],
        "title": "紀懷",
        "id": "b317ae99-bf4c-4673-b2d7-80b6566faa0d"
    },
    {
        "author": "陸游",
        "paragraphs": [
            "雖設常關果是麽，開門終日有誰過。",
            "從來不省多車轍，此際真宜置爵羅。",
            "尚許漁樵時剝啄，偶逢風月亦婆娑。",
            "炎炎炙手須臾事，也比柴荆較幾何。"
        ],
        "title": "新作柴門戲書",
        "id": "a0955ff7-2d37-42ec-82d3-b6f175ec4202"
    },
    {
        "author": "陸游",
        "paragraphs": [
            "米分齋鉢供，薪拾墮巢枝。",
            "偶爾成幽事，欣然慰午饑。",
            "炊時珠瀉甑，嘗處雪翻匙。",
            "欲作明朝計，還須賣漉籬。"
        ],
        "title": "炊飯",
        "id": "98db737e-6841-47f7-839f-682eb01e0794"
    },
    {
        "author": "陸游",
        "paragraphs": [
            "今日先生病體輕，愛閑猶有舊心情。",
            "帖看貞觀行間印，琴記中郎爨下聲。",
            "衣焙溫溫香欲透，雪簷滴滴日初晴。",
            "客來一笑明窗底，枉道爲農事耦耕。"
        ],
        "title": "愛閑",
        "id": "f89eaa89-485f-4fe0-8b78-3197fa13f2cc"
    },
    {
        "author": "陸游",
        "paragraphs": [
            "經中固多趣，我老未能忘。",
            "似獲連城璧，如傾九醞觴。",
            "信能明孔氏，何暇傲羲皇。",
            "努力晨昏事，躬行味始長。"
        ],
        "title": "與子聿讀經因書小詩示之",
        "id": "bc1ad86a-11eb-4918-acec-55f848f20db1"
    },
    {
        "author": "陸游",
        "paragraphs": [
            "老慣人間歲月催，强扶衰病上崔嵬。",
            "生爲柱國細事爾，死畫雲臺何有哉。",
            "熟計提軍出青海，未如喚客倒金罍。",
            "明朝日出春風動，更看晴天萬里開。"
        ],
        "title": "登東山",
        "id": "0db538da-062a-441a-bfb4-781916a32c5f"
    },
    {
        "author": "陸游",
        "paragraphs": [
            "七十六年將到時，龍鍾猶復强支持。",
            "寒燈照影始知瘦，薄酒作酲方覺衰。",
            "春日尚能持冷餅，花時未礙插繁枝。",
            "癡頑應有傍觀笑，自課園丁補槿籬。"
        ],
        "title": "己未歲暮",
        "id": "cf448aef-2daa-4a73-a939-80cb136779d1"
    },
    {
        "author": "陸游",
        "paragraphs": [
            "宦途至老無餘俸，貧悴還如筮仕初。",
            "賴有一籌勝富貴，小兒讀遍舊藏書。"
        ],
        "title": "冬夜讀書示子聿八首  其一",
        "id": "e97742c0-8838-4b60-942a-50362d26fea3"
    },
    {
        "author": "陸游",
        "paragraphs": [
            "易經獨不遭秦火，字字皆如見聖人。",
            "汝始弱齡吾已耄，要當致力各終身。"
        ],
        "title": "冬夜讀書示子聿八首  其二",
        "id": "549e56b7-8083-4696-b350-864ef567566c"
    },
    {
        "author": "陸游",
        "paragraphs": [
            "古人學問無遺力，少壯工夫老始成。",
            "紙上得來終覺淺，絕知此事要躬行。"
        ],
        "tags": [
            "励志",
            "哲理",
            "读书"
        ],
        "title": "冬夜讀書示子聿八首  其三",
        "id": "1057cee4-bf1d-4c46-bf73-8ed5357f7790"
    },
    {
        "author": "陸游",
        "paragraphs": [
            "簡斷編殘字欲無，吾兒不負乃翁書。",
            "絕勝鎖向朱門裏，整整牙籤飽蠹魚。"
        ],
        "title": "冬夜讀書示子聿八首  其四",
        "id": "1116be11-28c9-4884-84b0-33ec172d12f5"
    },
    {
        "author": "陸游",
        "paragraphs": [
            "聖師雖遠有遺經，萬世猶傳舊典刑。",
            "白首自憐心未死，夜窗風雪一燈青。"
        ],
        "title": "冬夜讀書示子聿八首  其五",
        "id": "b1546d0d-92cc-45e3-a722-3620910ff029"
    },
    {
        "author": "陸游",
        "paragraphs": [
            "殘雪初消薺滿園，糝羹珍美勝羔豚。",
            "吾曹舌本能知此，古學工夫始可言。"
        ],
        "title": "冬夜讀書示子聿八首  其六",
        "id": "a93cbb6c-2933-43bd-a0b4-3f3ea3751147"
    },
    {
        "author": "陸游",
        "paragraphs": [
            "讀書萬卷不謀食，脫粟在傍書在前。",
            "要識從來會心處，曲肱飲水亦欣然。"
        ],
        "title": "冬夜讀書示子聿八首  其七",
        "id": "13779248-f946-4cc8-89b0-5a3ec29f0f7d"
    },
    {
        "author": "陸游",
        "paragraphs": [
            "世間萬事有乘除，自笑羸然七十餘。",
            "布被藜羹緣未盡，閉門更讀數年書。"
        ],
        "title": "冬夜讀書示子聿八首  其八",
        "id": "16512cfa-5be7-4843-b653-450babdc8e47"
    },
    {
        "author": "陸游",
        "paragraphs": [
            "午倦便高枕，朝饑美小飧。",
            "時穿幽圃屐，常掩小庵門。",
            "溪憶鷗盟約，花迷蝶夢魂。",
            "餘生猶幾許，萬事付乾坤。"
        ],
        "title": "幽興",
        "id": "98a6d6b3-6dad-464c-aa33-4afbf9d7ee6b"
    },
    {
        "author": "陸游",
        "paragraphs": [
            "眼底誰爲耐久朋，倚肩按膝一烏藤。",
            "虛名但可欺橫目，薄俗何時復結繩。",
            "浮世百年悲冉冉，閑身萬事付騰騰。",
            "年來更嘆龍鍾甚，欲探梅花病不能。"
        ],
        "title": "寓嘆",
        "id": "f8ba46f9-7f68-4ee9-a8a0-c83d47e4e5f8"
    },
    {
        "author": "陸游",
        "paragraphs": [
            "半生征袖厭風埃，又向關門把酒杯。",
            "車轍自隨芳草遠，歲華無奈夕陽催。",
            "驛前歷歷堠雙隻，陌上悠悠人去來。",
            "不爲途窮身易老，百年回首總堪哀。"
        ],
        "title": "夢題驛壁",
        "id": "44b83668-7a13-44f1-8521-7d6b7a4659ca"
    },
    {
        "author": "陸游",
        "paragraphs": [
            "柳淡春初破，梅寒瘦不禁。",
            "羈愁醉後減，睡思雨中深。",
            "閑試新收硯，重尋久廢琴。",
            "何時見朋舊，細話別來心。"
        ],
        "title": "新春",
        "id": "f5dcc8e6-94d1-41a6-a87e-891940478ef1"
    },
    {
        "author": "陸游",
        "paragraphs": [
            "數行晴日照青鴛，春入屠蘇瀲灧樽。",
            "兒報山僧留刺去，未爲無客到吾門。"
        ],
        "title": "庚申元日口號六首  其一",
        "id": "740d93c6-b786-43b0-b404-fa01f8cbf312"
    },
    {
        "author": "陸游",
        "paragraphs": [
            "黄絁五丈裁衫穩，黑黍三升作飯香。",
            "造物要教無愧怍，一身溫飽出耕桑。"
        ],
        "title": "庚申元日口號六首  其二",
        "id": "9c1e9440-3ee1-4ebd-87fc-f5e5efe60af3"
    },
    {
        "author": "陸游",
        "paragraphs": [
            "南陌東阡自在身，耄年喜見歲華新。",
            "洛中九老非吾侶，且作山陰十老人。"
        ],
        "title": "庚申元日口號六首  其三",
        "id": "4f1bf2f0-e0ce-4466-a4f2-8a01756acc86"
    },
    {
        "author": "陸游",
        "paragraphs": [
            "晚塗初入長生運，新歲仍當大有年。",
            "剩與鄉鄰同覓醉，市樓酒賤不論錢。"
        ],
        "title": "庚申元日口號六首  其四",
        "id": "f9abe082-2196-4078-8916-7b95c21ab14d"
    },
    {
        "author": "陸游",
        "paragraphs": [
            "去年迎客已蹣跚，今歲人扶出亦難。",
            "堪笑此翁衰到底，重裘絮帽尚言寒。"
        ],
        "title": "庚申元日口號六首  其五",
        "id": "177cda2f-258a-499c-a86c-2d5f4fcb9103"
    },
    {
        "author": "陸游",
        "paragraphs": [
            "仁和館外列鵷行，憶送龍舟幸建康。",
            "舍北老人同甲子，相逢揮泪說高皇。"
        ],
        "title": "庚申元日口號六首  其六",
        "id": "3c87951b-1e1b-4848-8848-3d992b4c36d0"
    },
    {
        "author": "陸游",
        "paragraphs": [
            "抱耒新湖葑，燒畬古廟壖。",
            "宦遊悲骯髒，歸卧困沉綿。",
            "日隱啼鴉戍，舟回落雁天。",
            "衰殘知迫死，不忍負青編。"
        ],
        "title": "視東皋歸",
        "id": "3437bf91-8a77-42bd-839b-dfd3111c94b5"
    },
    {
        "author": "陸游",
        "paragraphs": [
            "遇興穿叢竹，尋香折野梅。",
            "暮天寒欲雪，幽徑綠生苔。",
            "栖雀爭枝噪，歸牛並塹來。",
            "高城角聲動，不盡古今哀。"
        ],
        "title": "晚步舍東",
        "id": "217d820b-9afb-48b0-b76b-05557abe1548"
    },
    {
        "author": "陸游",
        "paragraphs": [
            "歲首未入春，風氣已稍和。",
            "我睡意慵起，如此鳴禽何。",
            "駕言之東園，落梅亦已多。",
            "江南無堅冰，綠池生微波。",
            "挹彼蒲萄醅，酌我鸚鵡螺。",
            "雖無絲與竹，倚樹自高歌。",
            "矯首東南望，稽山鬰嵯峨。",
            "兒曹幸力穡，老子得婆娑。"
        ],
        "title": "人日東園",
        "id": "4c8ddd06-682d-4624-8dd9-34338039ee74"
    },
    {
        "author": "陸游",
        "paragraphs": [
            "古者謂死爲歸人，此身未死均是客。",
            "家爲逆旅身在途，久寓遽歸初不擇。",
            "逆旅相看隨薄厚，非意相干寧足責。",
            "世間何處無谿山，得酒盡醉當墮幘。",
            "傍觀嘲誚亦其宜，東海定非蠡可測。"
        ],
        "title": "逆旅行",
        "id": "7d0e4f4a-e51a-4ed5-99da-25a47d77881d"
    },
    {
        "author": "陸游",
        "paragraphs": [
            "歸來偶似老淵明，消渴誰憐病長卿。",
            "小雨染成芳草色，好風吹斷畫簷聲。",
            "剪燈院落晨猶冷，賣酒樓臺晚旋晴。",
            "莫道此翁遊興懶，蘭亭禹寺已關情。"
        ],
        "title": "小雨初霽",
        "id": "b1305ea5-a2ec-4941-a45e-edc7290e79e4"
    },
    {
        "author": "陸游",
        "paragraphs": [
            "村路泥淹雪，虛簷水結冰。",
            "長征荷戈客，暫到放包僧。",
            "妖鵩鳴高樹，饑鼯觸闇燈。",
            "誰能問良苦，衰病正相乘。"
        ],
        "title": "獨夜",
        "id": "66f748fc-797b-4cc2-b065-9fdd973574dd"
    },
    {
        "author": "陸游",
        "paragraphs": [
            "短褐財遮骭，孤烟僅續炊。",
            "久窮方有味，古語不吾欺。",
            "堅坐忘昏旦，殘年迫耄期。",
            "尚餘書滿屋，手校付吾兒。"
        ],
        "title": "忍窮",
        "id": "91da8695-6262-4028-b1ea-7ec158d604e0"
    },
    {
        "author": "陸游",
        "paragraphs": [
            "斷岸通別浦，孤舟入春烟。",
            "與梅本無期，忽到醉眼邊。",
            "折花插紗帽，花重覺帽偏。",
            "居人空巷看，疑是湖中仙。"
        ],
        "title": "開歲半月湖村梅開無餘偶得五詩以烟溼落梅村爲韵  其一",
        "id": "b9cc1da4-fecc-4efb-b142-04b884c14999"
    },
    {
        "author": "陸游",
        "paragraphs": [
            "我來梅花村，倚杖久佇立。",
            "惜哉風雨餘，零落綠苔溼。",
            "往年賦詩人，去袂不可執。",
            "明朝梅亦空，感舊百憂集。"
        ],
        "title": "開歲半月湖村梅開無餘偶得五詩以烟溼落梅村爲韵  其二",
        "id": "24b6aeed-a7b0-4e9b-9113-2b783e3d2448"
    },
    {
        "author": "陸游",
        "paragraphs": [
            "梅花如高人，妙在一丘壑。",
            "林逋語雖工，竟未脫纏縛。",
            "乃知尤物側，天下無傑作。",
            "老我懷不紓，樽前幾開落。"
        ],
        "title": "開歲半月湖村梅開無餘偶得五詩以烟溼落梅村爲韵  其三",
        "id": "68997fbc-3306-431b-9d45-8cae19d24660"
    },
    {
        "author": "陸游",
        "paragraphs": [
            "斗柄忽東指，開盡湖邊梅。",
            "偉觀天下無，四顧雪千堆。",
            "時至當斂退，勿受曉角催。",
            "安知桃李輩，於子無嫌猜。"
        ],
        "title": "開歲半月湖村梅開無餘偶得五詩以烟溼落梅村爲韵  其四",
        "id": "f570d898-c1b2-4124-9368-c211bc378e1a"
    },
    {
        "author": "陸游",
        "paragraphs": [
            "昨日春已來，盎盎滿江村。",
            "落梅亦多情，點點浮清樽。",
            "語離聊一醉，不恨村酒渾。",
            "人生共如此，已矣兩忘言。"
        ],
        "title": "開歲半月湖村梅開無餘偶得五詩以烟溼落梅村爲韵  其五",
        "id": "98b4d207-3e7f-46d8-8b51-f27ecb1263cd"
    },
    {
        "author": "陸游",
        "paragraphs": [
            "湖上歸耕一病翁，此心非復少年同。",
            "讀書初恨歲時速，聞道始知身世空。",
            "匠石不能材社櫟，弋人何意慕冥鴻。",
            "新春愈覺支離甚，又付生涯藥裹中。"
        ],
        "title": "老病",
        "id": "13cd8489-c12d-4609-812a-ae0f6447eda4"
    },
    {
        "author": "陸游",
        "paragraphs": [
            "西鄰好友工談笑，每見明知是夢中。",
            "樽酒不空書滿架，何時真得與君同。"
        ],
        "title": "三二年來夜夢每過吾廬之西一士友家觀書飲酒方夢時亦自知其爲夢也二首  其一",
        "id": "ea3d0da8-26dd-4284-88b9-c7b032529a43"
    },
    {
        "author": "陸游",
        "paragraphs": [
            "清言亹亹岸綸巾，久矣吾遊無若人。",
            "自怪夢中來往熟，抱琴携酒過西鄰。"
        ],
        "title": "三二年來夜夢每過吾廬之西一士友家觀書飲酒方夢時亦自知其爲夢也二首  其二",
        "id": "b796544b-78bc-4993-a1ef-874fecea7cf7"
    },
    {
        "author": "陸游",
        "paragraphs": [
            "城中酒壚千百所，不憂不售惟憂雨。",
            "今年上元燈滿城，曲巷深坊鬧歌舞。",
            "天公不借一日晴，風吹燈死雨如傾。",
            "家家移床避屋漏，不聞人聲聞屐聲。"
        ],
        "title": "上元雨",
        "id": "1ea6bb90-71ca-4b45-8e56-ce0b490c8a28"
    },
    {
        "author": "陸游",
        "paragraphs": [
            "造物乘除理固然，許將窮悴博頑堅。",
            "驥衰伏櫪心千里，龜冷搘床壽百年。",
            "好事時供沽酒費，擁途爭笑插花顛。",
            "漁村宿願雖償盡，猶恨僧房欠晝眠。"
        ],
        "title": "雜興二首  其一",
        "id": "16ab28a9-78e3-40fc-b2cb-2fb3a431eac7"
    },
    {
        "author": "陸游",
        "paragraphs": [
            "散髮林間萬事輕，夢魂安穩氣和平。",
            "只知秋菊有佳色，那問荒雞非惡聲。",
            "達士招呼同嘯傲，福人分付與功名。",
            "一篇說盡逍遥理，始信蒙莊是達生。"
        ],
        "title": "雜興二首  其二",
        "id": "5ba91562-c833-40fa-94bf-6a8fa9ca1755"
    },
    {
        "author": "陸游",
        "paragraphs": [
            "我生本癡絕，萬事不繫懷。",
            "一朝蛻形去，豈問棄與薶。",
            "遊宦三十年，所向無一諧。",
            "偶然有天幸，自退非人排。",
            "黄紙如鴉字，君恩賜殘骸。",
            "剡溪回雪舫，雲門散青鞋。",
            "兩犢掀春泥，一鉢隨午齋。",
            "更當擁布被，高枕聽鳴蛙。"
        ],
        "title": "初春書喜",
        "id": "de6bab72-3f13-4c46-86ee-1d0935aef24f"
    },
    {
        "author": "陸游",
        "paragraphs": [
            "長鬚僅有玉川奴，禿尾猶無漫漢驢。",
            "萬事已隨春枕斷，故人何啻曉星疏。",
            "出乘微雨鉏畬粟，歸傍荒畦擷野蔬。",
            "一字不看方睡美，任人搜去帳中書。"
        ],
        "title": "幽居無一事戲作",
        "id": "e8507857-b5d8-4c48-8954-437c9922d676"
    },
    {
        "author": "陸游",
        "paragraphs": [
            "烟雲深處作生涯，回首人間歲月賒。",
            "留得朱顔憑綠酒，掃空白髮賴丹砂。",
            "七弦指下泠泠久，雙袖風中獵獵斜。",
            "他日相尋不知處，會從漁父問桃花。"
        ],
        "title": "贈道流",
        "id": "f49bdb2e-2a33-4ea6-a7e7-43fd9100af04"
    },
    {
        "author": "陸游",
        "paragraphs": [
            "床席呻吟裏，衡茅隱約中。",
            "空興年往嘆，未著日新功。",
            "世遠言猶在，身危道豈窮。",
            "但能無愧怍，天地本來公。"
        ],
        "title": "病中作",
        "id": "cf763fa0-4779-4ee1-85bf-d2492a928bdf"
    },
    {
        "author": "陸游",
        "paragraphs": [
            "枯蓬萬里寄飄風，晚落江頭號放翁。",
            "冉冉流年秋鏡裏，悠悠殘夢曉笳中。",
            "掃除藥裹病良已，棄置酒杯愁自空。",
            "閑處固應容老子，卧看年少起新豐。"
        ],
        "title": "病愈偶書",
        "id": "fbe64ae2-43cd-4dc4-9bbc-dc4b704a3713"
    },
    {
        "author": "陸游",
        "paragraphs": [
            "少時裘馬競豪華，豈料今爲老圃家。",
            "數點霏微社公雨，兩叢閑淡女郎花。",
            "詩成枕上常難記，酒滿街頭却易賒。",
            "自笑邇來能用短，只將獨醉作生涯。"
        ],
        "title": "小圃獨酌",
        "id": "92bfe1a5-fc44-433a-8fb3-66fa9925b225"
    },
    {
        "author": "陸游",
        "paragraphs": [
            "今日山翁自治厨，嘉殽不似出貧居。",
            "白鵝炙美加椒後，錦雉羹香下豉初。",
            "箭茁脆甘欺雪菌，蕨芽珍嫩壓春蔬。",
            "平生責望天公淺，捫腹便便已有餘。"
        ],
        "title": "飯罷戲示鄰曲",
        "id": "8b1c6d5c-86d6-47b1-9f39-11edc649aac1"
    },
    {
        "author": "陸游",
        "paragraphs": [
            "開盡梅花柳漸青，東風又滿會稽城。",
            "放翁晨起有佳思，婭姹林鶯初試聲。"
        ],
        "title": "春日六首  其一",
        "id": "f63a4b4a-1991-4188-83ac-0528a0af2382"
    },
    {
        "author": "陸游",
        "paragraphs": [
            "方池瀲瀲碧波平，曲徑纖纖細草生。",
            "席地幕天君但醉，苦無多日是清明。"
        ],
        "title": "春日六首  其二",
        "id": "5874d1fc-5173-4c03-abca-212986a50c5e"
    },
    {
        "author": "陸游",
        "paragraphs": [
            "桃花輕薄柳花狂，蛺蝶翩翩燕子忙。",
            "惟有龜堂無一事，閉門白日不勝長。"
        ],
        "title": "春日六首  其三",
        "id": "b2837178-ba10-4483-9651-5303c0a3a3f2"
    },
    {
        "author": "陸游",
        "paragraphs": [
            "巷口東風吹酒旗，老人也惜早春時。",
            "雨來三日泥沒踝，過盡梅花渾不知。"
        ],
        "title": "春日六首  其四",
        "id": "dd9e7aea-e916-4922-a756-97b328760d84"
    },
    {
        "author": "陸游",
        "paragraphs": [
            "雪山萬疊看不厭，雪盡山青又一奇。",
            "今代江南無畫手，矮箋移入放翁詩。"
        ],
        "title": "春日六首  其五",
        "id": "e1de44eb-f079-42ea-91e9-4b70c315fe96"
    },
    {
        "author": "陸游",
        "paragraphs": [
            "怕見公卿懶入城，野橋孤店跨驢行。",
            "天公遣足看山願，白盡髭鬚却眼明。"
        ],
        "title": "春日六首  其六",
        "id": "baab9a40-3da3-4922-a952-f49d934aa982"
    },
    {
        "author": "陸游",
        "paragraphs": [
            "吹盡浮雲旋作晴，郊原高下水縱橫。",
            "烟蕪漫漫如添色，谷鳥關關已變聲。",
            "迨酒賤時須痛飲，得人扶處儘閑行。",
            "隔湖遥指蘭亭路，鄰叟追隨羨眼明。"
        ],
        "title": "新晴野步",
        "id": "366130fc-8788-4023-ae02-abd2116db1b0"
    },
    {
        "author": "陸游",
        "paragraphs": [
            "鵝兒涇口曉山橫，蜻蜓港頭春水生。",
            "蘭亭之北是茶市，柯橋以西多櫓聲。"
        ],
        "title": "湖上作二首  其一",
        "id": "8e9e667f-e351-45ed-accd-f9171920ed90"
    },
    {
        "author": "陸游",
        "paragraphs": [
            "東涇西涇花極望，紅雲照波錦裹山。",
            "路似掌平身自倦，酒如土賤篋常慳。"
        ],
        "title": "湖上作二首  其二",
        "id": "b1804b70-1f79-4ebe-8841-509a2c3c6cd0"
    },
    {
        "author": "陸游",
        "paragraphs": [
            "村豪聚飲自相歡，燈火歌呼鬧夜闌。",
            "醉飽要勝饑欲死，看渠也復面團團。"
        ],
        "title": "夜行過一大姓家值其樂飲戲作",
        "id": "b7c119f6-f121-43c8-baf3-06b526fca49c"
    },
    {
        "author": "陸游",
        "paragraphs": [
            "水漲池新滿，山寒屋儘低。",
            "愁多憎夜雨，睡少喜晨雞。",
            "社肉初分胙，春蕪已再犁。",
            "明朝尋父老，不怕蹋街泥。"
        ],
        "title": "枕上作二首  其一",
        "id": "a4baca85-43c3-4554-a4d8-63bd0a4071b5"
    },
    {
        "author": "陸游",
        "paragraphs": [
            "山雨蕭蕭過，沙泉咽咽流。",
            "夢中無遠道，醉裏失孤愁。",
            "貧賣相如騎，寒思季子裘。",
            "兒童報新霽，裹飯出閑遊。"
        ],
        "title": "枕上作二首  其二",
        "id": "6d899b88-4f1d-4afd-9fa9-3c64c90cee5a"
    },
    {
        "author": "陸游",
        "paragraphs": [
            "悽悽重悽悽，惻惻復惻惻。",
            "我愧思曠傍，人誰子思側。",
            "興邦在人材，巖穴當物色。",
            "如何清廟器，老死山南北。",
            "小儒雖微陋，一飯亦憂國。",
            "豈無一得愚，欲獻懼非職。"
        ],
        "title": "悽悽行",
        "id": "37d36cad-5c00-4c6e-9cfb-fa5dc3ce0f0e"
    },
    {
        "author": "陸游",
        "paragraphs": [
            "食案何蕭然，春薺花若雪。",
            "從今日老硬，何以供采擷。",
            "山翁垂八十，忍貧心似鐵。",
            "那須萬錢筯，養此三寸舌。",
            "軟炊香秔飯，幸免煩祝噎。",
            "一瓢亦已泰，陋巷時小啜。"
        ],
        "title": "春薺",
        "id": "5a5d5bde-6b97-4e8d-96a3-5a2fa80f1083"
    },
    {
        "author": "陸游",
        "paragraphs": [
            "人生各有營，爲吏最無策。",
            "其間小黠者，但肯乘下澤。",
            "絕筆光範書，掃迹翹才客。",
            "早收畏塗身，未老歸阡陌。",
            "嗟予昧擇術，誤計真累百。",
            "衰病始知悔，泯默每自責。",
            "孤舟寄渺莽，尚恨江湖迮。",
            "客來勿多談，窮命不禁嚇。"
        ],
        "title": "答客",
        "id": "97164963-5d7b-45f0-8fd1-470de102c4b8"
    },
    {
        "author": "陸游",
        "paragraphs": [
            "小艇上時皆綠水，短筇到處即青山。",
            "二十四考中書令，不換先生半日閑。"
        ],
        "title": "閑中自詠二首  其一",
        "id": "e1faa5d2-5ea1-4b7a-be7f-965db10ec0a1"
    },
    {
        "author": "陸游",
        "paragraphs": [
            "聲名本自不關身，富貴元知與禍鄰。",
            "但恨平生閑不足，再來真作卧雲人。"
        ],
        "title": "閑中自詠二首  其二",
        "id": "7b2ce69c-8c6a-4743-a62d-fa29e17f17f7"
    },
    {
        "author": "陸游",
        "paragraphs": [
            "老農十口傳爲古，春遇甲申常畏雨。",
            "風來東北雲行西，雨勢已成那得禦。",
            "山陰泆湖二百歲，坐使膏腴成瘠鹵。",
            "陂塘遺迹今悉存，嘆息當官誰可語。",
            "甲申畏雨古亦然，湖之未廢常豐年。",
            "小人那知古來事，不怨豪家惟怨天。"
        ],
        "title": "甲申雨",
        "id": "a9077be1-9e61-4ac9-ad93-446bb30a3cbc"
    },
    {
        "author": "陸游",
        "paragraphs": [
            "滿地殘紅點綠苔，花涇弭棹小裴回。",
            "春風又作匆匆別，老病無端衮衮來。",
            "亦悟百窮緣骯髒，終羞萬事學低摧。",
            "吾文自欲忘憂耳，那博人間水一杯。"
        ],
        "title": "今歲游花涇差晚戲作",
        "id": "9e068744-c626-425b-9a67-de048f1b3761"
    },
    {
        "author": "陸游",
        "paragraphs": [
            "五十年前詩酒身，山陰風月尚如新。",
            "閑愁已是無闌障，一枕春寒更惱人。"
        ],
        "title": "枕上口占三首  其一",
        "id": "e6a2b548-64ff-407f-8930-d1851b1b8311"
    },
    {
        "author": "陸游",
        "paragraphs": [
            "蹋雨敲門覓季夷，襞箋同和仲高詩。",
            "回思五十年前事，恰似今宵夢裏時。"
        ],
        "title": "枕上口占三首  其二",
        "id": "a4a51cf2-1351-452b-b1b7-a5a111573b2c"
    },
    {
        "author": "陸游",
        "paragraphs": [
            "五十年間萬事空，懶將白髮對青銅。",
            "故人只有桃花在，惆悵無情一夜風。"
        ],
        "title": "枕上口占三首  其三",
        "id": "ac1bdfe5-c349-4637-b3d0-bab9f910cb41"
    },
    {
        "author": "陸游",
        "paragraphs": [
            "君家麻源第三谷，我在鏡湖分一曲。",
            "平生夢亦不相接，忽然懷中瀉珠玉。",
            "誠齋老子主詩盟，片言許可天下服。",
            "長歌爲君定聲價，賞音但須一夔足。",
            "蹋泥過我君豈誤，拱璧何至求凡目。",
            "只愁明日遽來索，北窗連夜挑燈讀。"
        ],
        "title": "贈謝正之秀才",
        "id": "cbcb28dd-e9b5-4b26-a62a-bd9186a17294"
    },
    {
        "author": "陸游",
        "paragraphs": [
            "晚春光景亦佳哉，野老蒼顔一笑開。",
            "莫問此生猶幾屐，但知相遇且銜杯。",
            "偶携兒女祈蠶去，又逐鄉鄰賽麥回。",
            "不信年華如轉轂，城頭君聽角聲哀。"
        ],
        "title": "連日往來湖山間頗樂即席有作",
        "id": "ef92b9ba-2b9a-4778-b627-e1a3bb7fcb4b"
    },
    {
        "author": "陸游",
        "paragraphs": [
            "鹽裹聘狸奴，常看戲座隅。",
            "時時醉薄荷，夜夜占氍毹。",
            "鼠穴功方列，魚餐賞豈無。",
            "仍當立名字，喚作小於菟。"
        ],
        "title": "贈貓",
        "id": "7ec0dd37-2444-446b-ad6c-297412f7ab59"
    },
    {
        "author": "陸游",
        "paragraphs": [
            "小筑依林藪，殘年迫耄期。",
            "衣寬方覺瘦，步蹇始悲衰。",
            "食飲常多忌，方書動自隨。",
            "園花幾分在，睡起問吾兒。"
        ],
        "title": "嘆老",
        "id": "6c892fd7-c8c4-4e80-9550-6ebd68fe4c9f"
    },
    {
        "author": "陸游",
        "paragraphs": [
            "章甫從諸老，今爲兩世人。",
            "惟書尚開眼，非酒孰關身。",
            "遠水涵清鏡，晴雲蹙細鱗。",
            "籬邊花未盡，作意醉殘春。"
        ],
        "title": "殘春",
        "id": "b280f317-49ed-4d76-afef-3b5c4655ef23"
    },
    {
        "author": "陸游",
        "paragraphs": [
            "雨霽山爭出，泥乾路漸通。",
            "稍從牛屋後，却過鸛巢東。",
            "决决沙溝水，翻翻麥野風。",
            "欲歸還小立，爲愛夕陽紅。"
        ],
        "title": "東村",
        "id": "e7c0f93f-2ef6-4e61-96e7-794e6de10c4d"
    },
    {
        "author": "陸游",
        "paragraphs": [
            "昨日海棠開，今朝燕子來。",
            "偶行沙際去，却傍柳陰回。",
            "酒是治愁藥，書爲引睡媒。",
            "吾生不乏此，外物信悠哉。"
        ],
        "title": "晚步舍北歸",
        "id": "b5ddea0c-90d0-4052-b815-e3a100144465"
    },
    {
        "author": "陸游",
        "paragraphs": [
            "夜夢遊名山，翠壁開巖扉。",
            "主人喜迎客，劇談皆造微。",
            "下臨萬里空，渺渺一鶴飛。",
            "安得棄家去，丹竈常相依。"
        ],
        "title": "記夢",
        "id": "80e54cca-bea2-4aee-b23d-d70396f6b57c"
    },
    {
        "author": "陸游",
        "paragraphs": [
            "清汴長淮莽蒼中，揚州畫戟擁元戎。",
            "南連近甸觀秋稼，北撫中原掃夕烽。",
            "茶發蜀岡雷殷殷，水通隋苑月溶溶。",
            "懸知帳下多豪傑，一醉何因及老農。"
        ],
        "title": "寄題揚州九曲池",
        "id": "18fc21b7-611d-4c50-bc74-d4f11975cf7d"
    },
    {
        "author": "陸游",
        "paragraphs": [
            "投老百無成，山林送此生。",
            "薄才元易盡，古道竟難行。",
            "陋巷牛羊迹，衡門鳥雀聲。",
            "新年幸差健，作意事春耕。"
        ],
        "title": "投老",
        "id": "0e811b61-f169-4d01-b8dc-cfba3e721a8b"
    },
    {
        "author": "陸游",
        "paragraphs": [
            "終日坐茅亭，蕭然倚素屏。",
            "兒圓點茶夢，客授養魚經。",
            "馬以鳴當斥，龜緣久不靈。",
            "詩成作吳詠，及此醉初醒。"
        ],
        "title": "茅亭",
        "id": "72e7b184-5847-47e1-850c-6ff0e97819af"
    },
    {
        "author": "陸游",
        "paragraphs": [
            "桃李成塵渾不數，海棠也作胭脂雨。",
            "清明未到春已空，枝上流鶯替人語。",
            "逢春日日合醉歸，莫笑典衣窮杜甫。",
            "生時不肯澆舌本，死後空持酹墳土。",
            "門前三百里湖光，天與先生作醉鄉。",
            "銀杯羽化不須嘆，多錢使人生窟郎。"
        ],
        "title": "貧甚賣常用酒杯作詩自戲",
        "id": "054248e0-fe0d-46fe-bde9-1d69d095819f"
    },
    {
        "author": "陸游",
        "paragraphs": [
            "十日雨晴湖水深，暖催新綠上橫林。",
            "分泥海燕穿花徑，带犢吳牛傍柳陰。",
            "夏近漸低遊舫價，日斜殊費寺樓吟。",
            "歸來支枕還無事，一縷微烟看水沉。"
        ],
        "title": "春晚泛湖歸偶賦",
        "id": "50bf2be8-b5fe-4116-bb32-c287c93ef975"
    },
    {
        "author": "陸游",
        "paragraphs": [
            "少年萬里走塵埃，歸卧柴荆晝不開。",
            "十事真成九敗意，一春知復幾銜杯。",
            "波清憑檻觀魚樂，風緊鈎簾待燕回。",
            "催喚比鄰同晚酌，旋燒筀筍摘青梅。"
        ],
        "title": "東園小飲四首  其一",
        "id": "47b25700-d8a9-48c7-ab25-c34ee92cc29d"
    },
    {
        "author": "陸游",
        "paragraphs": [
            "入東又見幾春風，茆屋蘆藩寂寞中。",
            "道業雖如詩不進，世緣已與夢俱空。",
            "高枝濯濯辛夷紫，密葉深深躑躅紅。",
            "村巷斷無軒蓋到，一樽猶得伴鄰翁。"
        ],
        "title": "東園小飲四首  其二",
        "id": "29d5bac4-9502-49b3-bbdc-bc59cc432b76"
    },
    {
        "author": "陸游",
        "paragraphs": [
            "三月園林日漸長，閑從鄰曲答年光。",
            "酴醿獨殿群芳後，醽醁能令萬事忘。",
            "下豉蓴羹誇舊俗，供鹽梅子喜初嘗。",
            "烏靴席帽知何樂，自古京塵瞇眼黄。"
        ],
        "title": "東園小飲四首  其三",
        "id": "2c556385-d0cf-49b2-8d28-dbae894c12af"
    },
    {
        "author": "陸游",
        "paragraphs": [
            "乞得殘骸老故山，草亭終日對孱顔。",
            "孤雲百尺起江際，幽鳥數聲鳴竹間。",
            "眾死一身今獨健，人忙萬物本常閑。",
            "此心欲語知誰聽，賴有漁樵日往還。"
        ],
        "title": "東園小飲四首  其四",
        "id": "badfa9ea-e50d-461a-8e81-ebb7b36c7c5f"
    },
    {
        "author": "陸游",
        "paragraphs": [
            "平日身如不繫舟，曾從楚尾客秦頭。",
            "風生江浦千帆曉，月落山城一笛秋。",
            "萬事只能催白髮，百年終是卧荒丘。",
            "扶衰强項君休笑，尚憶人間汗漫遊。"
        ],
        "title": "病退頗思遠遊信筆有作",
        "id": "318a467c-3af3-49dc-bb01-2ef042e17e40"
    },
    {
        "author": "陸游",
        "paragraphs": [
            "病退扶行力尚微，悠然隨意出荆扉。",
            "蜂貪釀蜜爭花去，燕喜分泥傍水飛。",
            "午渴坼瓶嘗煮酒，晴暄開笥換單衣。",
            "躊躇已久歸猶懶，更向溪頭坐釣磯。"
        ],
        "title": "春晚閑步門外",
        "id": "15e2f3ab-1323-4d0d-bd82-967d630fa2a2"
    },
    {
        "author": "陸游",
        "paragraphs": [
            "時令過清明，朝朝布穀鳴。",
            "但令春促駕，那爲國催耕。",
            "紅紫花枝盡，青黄麥穗成。",
            "從今可無語，傾耳舜弦聲。"
        ],
        "title": "嘲布穀",
        "id": "6e4587a7-c660-4cb3-aea8-9bd0e79f72fb"
    },
    {
        "author": "陸游",
        "paragraphs": [
            "出郭無十里，結廬纔數間。",
            "每將窮博健，不遣樂妨閑。",
            "賣藥雲邊市，尋僧雨外山。",
            "何妨摇檝去，却作跨驢還。"
        ],
        "title": "題齋壁",
        "id": "05d7b135-635c-4b7e-92a3-afd57bc88925"
    },
    {
        "author": "陸游",
        "paragraphs": [
            "九日春陰一日晴，回塘閑院愜幽情。",
            "小魚出水圓紋見，輕燕穿簾折勢成。",
            "今日掩關真佚老，向來涉世亦遺名。",
            "巡簷更有欣然處，新筍初抽四五莖。"
        ],
        "title": "龜堂晚興",
        "id": "3df08445-f388-408f-a18e-90aa1ff02926"
    },
    {
        "author": "陸游",
        "paragraphs": [
            "裙腰綠如草，衫色石榴花。",
            "十二學彈箏，十三學琵琶。",
            "寧嫁與商人，夫婦各天涯。",
            "朝朝問水神，夜夜夢三巴。",
            "聘金雖如山，不願入侯家。",
            "鄣袖庭花下，東風吹鬢斜。"
        ],
        "title": "長干行",
        "id": "d2420037-ffde-4543-8793-6b8359ee8c82"
    },
    {
        "author": "陸游",
        "paragraphs": [
            "受廛故里老爲氓，三十餘年學養生。",
            "倩盼作妖狐未慘，肥甘藏毒酖猶輕。",
            "忠言何啻千金藥，赤口能燒萬里城。",
            "陋巷藜羹心自樂，傍觀虛說傲公卿。"
        ],
        "title": "養生",
        "id": "42cda6c0-cb9f-4d47-8352-1af60824c3c9"
    },
    {
        "author": "陸游",
        "paragraphs": [
            "木筆枝已空，玉簪殊未花。",
            "赬桐時更晚，春盡始萌芽。",
            "老人多感慨，俯仰悲歲華。",
            "兩曜如奔輪，疾去不可遮。",
            "城頭插雙旗，疊鼓催清笳。",
            "兀然一室間，不復過鄰家。",
            "午睡或至暮，亂髮垂髿髿。",
            "所嗟瘦僧死，莫致茶山茶。"
        ],
        "title": "園中觀草木有感",
        "id": "8071edc5-c29e-49f4-adc3-b3b837eb28ed"
    },
    {
        "author": "陸游",
        "paragraphs": [
            "憶昔青衫上赤墀，頷間未有一莖絲。",
            "豈知晚拜金龜賜，却是霜髯雪鬢時。"
        ],
        "title": "恩赐龜紫二首  其一",
        "id": "d43f6b96-4038-46d7-b2eb-b44480ab6794"
    },
    {
        "author": "陸游",
        "paragraphs": [
            "已挂朝衣神武門，暫紆紫綬拜君恩。",
            "兒孫賀罷還無事，雨笠烟蓑自灌園。"
        ],
        "title": "恩赐龜紫二首  其二",
        "id": "6c4d8deb-c0f4-4ecf-90d7-e6fba55e1421"
    },
    {
        "author": "陸游",
        "paragraphs": [
            "少年不自量，妄意慕管葛。",
            "晚節雖知難，猶覬終一豁。",
            "悲哉老病馬，解縱誰復秣。",
            "既辭箠轡勞，始愛原野闊。",
            "飲澗嚙霜菅，亦可數年活。",
            "勿復思長途，嘶鳴望天末。"
        ],
        "title": "自警",
        "id": "3375f158-47c1-48d1-89e1-a08caf491ab6"
    },
    {
        "author": "陸游",
        "paragraphs": [
            "一生食太倉，蠹耗均雀鼠。",
            "雖云久置散，饑飽尚撐拄。",
            "兩年失微祿，始覺困羈旅。",
            "傾身營薪米，得食已過午。",
            "人觀不堪憂，意氣終自許。",
            "藜羹若大庖，草廬如萬礎。",
            "平生師顔原，本自藐晉楚。",
            "悠然卧北窗，殘燈翳還吐。"
        ],
        "title": "獨夜",
        "id": "2cbcf0b3-4df3-4df7-a27b-e656f007e2ca"
    },
    {
        "author": "陸游",
        "paragraphs": [
            "鬢毛日夜雪霜稠，冉冉年光逝肯留。",
            "酒力但資愁作祟，雨聲偏與睡爲仇。",
            "銘旌官職眼前事，史冊姓名身後憂。",
            "畢竟此生何處是，江湖萬里有孤舟。"
        ],
        "title": "雨夕枕上作",
        "id": "414706c4-95dd-45cf-b0f3-d708598d252c"
    },
    {
        "author": "陸游",
        "paragraphs": [
            "澤國風雨多，春盡尚裘褐。",
            "閉門不能出，飽受鳩婦聒。",
            "今朝雲忽歸，溝水清活活。",
            "偶爲東園行，魚鳥間何闊。",
            "婦女蠶事終，桑柘光如潑。",
            "布穀汝勿憂，吾袴真可脫。"
        ],
        "title": "喜晴",
        "id": "60b28ccd-9a39-4964-bac9-8773e6f333cb"
    },
    {
        "author": "陸游",
        "paragraphs": [
            "王師北伐如宣王，風馳電擊復土疆。",
            "中軍歌舞入洛陽，前軍已渡河流黄。",
            "馬聲蕭蕭陣堂堂，直跨井陘登太行。",
            "壺漿簞食滿道傍，芻粟豈復煩車箱。",
            "不須絕漠追敗亡，亦勿分兵取河湟。",
            "但令中夏歌時康，千年萬年無饋糧。"
        ],
        "title": "觀運糧圖",
        "id": "0ba7f703-0d9c-4026-a11f-d96ecb6b4c62"
    },
    {
        "author": "陸游",
        "paragraphs": [
            "英姿爽氣宇邛州，雖古人中豈易求。",
            "六月長途將暍死，一天風雹起龍湫。"
        ],
        "title": "宇文衮臣吏部予在蜀日與之遊至厚契闊死生二十年矣庚申三月忽夢相從如平生愴然有賦",
        "id": "81e28112-b418-462c-97b3-74ee3318385b"
    },
    {
        "author": "陸游",
        "paragraphs": [
            "城南倒社下湖忙，阿姥龍鍾七十强。",
            "猶有塵埃嫁時鏡，東塗西抹不成妝。"
        ],
        "title": "阿姥",
        "id": "c4ab3399-6782-4733-9f9c-8ab14d839370"
    },
    {
        "author": "陸游",
        "paragraphs": [
            "雨足移秧後，風和剝繭初。",
            "昏昏時就枕，貿貿却尋書。",
            "晚步身須杖，晨興髮廢梳。",
            "滿城車馬客，誰復問何如。"
        ],
        "title": "初夏",
        "id": "76ca870f-c128-40d6-82c8-c72b1359dd28"
    },
    {
        "author": "陸游",
        "paragraphs": [
            "稽古衰猶力，翻書夜達晨。",
            "思人頻掩卷，感事忽霑巾。",
            "世閱幾春夢，身今一老民。",
            "忍窮端已慣，蔬食又經旬。"
        ],
        "title": "讀書",
        "id": "c36af7c5-5652-476d-a874-ff2850340898"
    },
    {
        "author": "陸游",
        "paragraphs": [
            "江湖春暮多風雨，點滴空階實厭聽。",
            "剩喜今朝有奇事，一窗晴日寫黄庭。"
        ],
        "title": "喜晴",
        "id": "8a2e6af0-474b-4c5a-87d4-d2c2c9b2f0cd"
    },
    {
        "author": "陸游",
        "paragraphs": [
            "作墨無聲紫玉池，年光又入放翁詩。",
            "風和柳岸吹綿後，雨足瓜畦引蔓時。",
            "病酒相如無奈渴，清言叔寶不勝羸。",
            "此生豈復功名事，付與城頭畫角悲。"
        ],
        "title": "初夏北窗二首  其一",
        "id": "45961f2e-9d4f-4ef2-be60-5028baecee3c"
    },
    {
        "author": "陸游",
        "paragraphs": [
            "水際柴荆晝不開，卧聽微雨雜輕雷。",
            "春蠶滿箔眠初起，社燕爭巢去復來。",
            "海檜屈蟠依怪石，山榴零落點蒼苔。",
            "一樽及此風光美，車下長坡底用推。"
        ],
        "title": "初夏北窗二首  其二",
        "id": "03f3f675-aa58-4468-b060-0455960b98b9"
    },
    {
        "author": "陸游",
        "paragraphs": [
            "老人去健羨，飯足便有餘。",
            "此外一壺酒，薦以園中蔬。",
            "手種數畦花，時開一編書。",
            "近者苦足蹇，復營一柴車。",
            "時時訪溪父，亦或遊僧廬。",
            "上下山澤間，視身等禽魚。",
            "既歸則浩歌，幽抱亦少攄。",
            "一笑謂兒子，不須起犁鋤。"
        ],
        "title": "書適",
        "id": "aceebaea-22c6-4da3-9ca6-77f4f1bf775e"
    },
    {
        "author": "陸游",
        "paragraphs": [
            "路繚長堤北，家居小市西。",
            "陂塘晨飲犢，門巷午鳴雞。",
            "婦喜蠶三幼，兒誇雨一犁。",
            "衰翁亦放浪，未怕屐霑泥。"
        ],
        "title": "幽居初夏四首  其一",
        "id": "a20ebb0d-2211-4d30-8eb5-f26a5732edc3"
    },
    {
        "author": "陸游",
        "paragraphs": [
            "梅塢青黄子，草陂紅紫花。",
            "雙鵝朝戲浦，群鴨暮還家。",
            "赤脚挑殘筍，蒼頭摘晚茶。",
            "出門逢野老，滿意說桑麻。"
        ],
        "title": "幽居初夏四首  其二",
        "id": "95b77481-dbd3-43f6-9f22-4befe3138512"
    },
    {
        "author": "陸游",
        "paragraphs": [
            "詰曲穿桑徑，謳啞響竹門。",
            "疏泉灌藜莧，倚杖牧雞豚。",
            "江步橫新舸，茅簷弄幼孫。",
            "太平端有象，誰與畫吾村。"
        ],
        "title": "幽居初夏四首  其三",
        "id": "a469f657-0e6a-4169-aaac-e573fece75c4"
    },
    {
        "author": "陸游",
        "paragraphs": [
            "大耋光陰短，南訛日月長。",
            "松枯宜倒壑，龜老慣搘床。",
            "寂寂三升稷，悠悠百本桑。",
            "饑寒猶骯髒，何術砭吾肓。"
        ],
        "title": "幽居初夏四首  其四",
        "id": "73ea12da-4243-47a1-a04e-d5872e5df50e"
    },
    {
        "author": "陸游",
        "paragraphs": [
            "老伴死欲盡，少年誰肯親。",
            "自憐真長物，何啻是陳人。",
            "江市魚初上，村場酒亦醇。",
            "頹然北窗下，不覺墮紗巾。"
        ],
        "title": "獨醉",
        "id": "11555980-9be2-490f-ad56-a4037c62c389"
    },
    {
        "author": "陸游",
        "paragraphs": [
            "午醉初醒後，回廊獨立時。",
            "斜陽明雨葉，乳鵲裊風枝。",
            "違俗雖堪笑，師心頗自奇。",
            "傍人疑徙倚，向道是尋詩。"
        ],
        "title": "獨立",
        "id": "e49652e5-0530-43ab-b524-3973cc97d42f"
    },
    {
        "author": "陸游",
        "paragraphs": [
            "省戶歸來不計年，悠然高卧鏡湖邊。",
            "鈎簾每對千峰雨，接竹新分一脈泉。",
            "學問誠身元有道，阨窮知我豈非天。",
            "虛名自古能爲累，正恐人看直一錢。"
        ],
        "title": "高卧",
        "id": "6d5bae3f-6afc-4771-9274-54b8bb06ae03"
    },
    {
        "author": "陸游",
        "paragraphs": [
            "朝路英聲早，宗盟宿望尊。",
            "宴談推醞藉，大筆擅雄渾。",
            "許國心猶壯，安邊策具存。",
            "凄凉故時客，痛哭望秋原。"
        ],
        "title": "趙彥膚修撰挽辭",
        "id": "5b1c15bf-1b24-4628-b534-8b4d0ab1bf85"
    },
    {
        "author": "陸游",
        "paragraphs": [
            "金鋪一閉幾春風，咫尺心知萬里同。",
            "麝枕何曾禳夢惡，玉壺空解貯啼紅。",
            "畫愁延壽丹青誤，賦欠相如筆墨工。",
            "一事目前差自慰，月明還似未央中。"
        ],
        "title": "讀香奩集詩戲效其體",
        "id": "c52ee649-f69d-422f-b600-4f595f3d0c4a"
    },
    {
        "author": "陸游",
        "paragraphs": [
            "草徑盤紆入廢園，漲餘野水有殘痕。",
            "新蒲漫漫藏孤艇，茂樹陰陰失近村。",
            "拄杖敲門求小憩，老盆盛酒瀉微渾。",
            "興闌却覓橋邊路，數點歸鴉已带昏。"
        ],
        "title": "野步至村舍暮歸",
        "id": "20393859-43e8-425c-aa7c-63d8fcbb54c7"
    },
    {
        "author": "陸游",
        "paragraphs": [
            "屏居不出門，終歲袖手坐。",
            "但怪意氣衰，那覺日月過。",
            "故人爲冢丘，老伴餘幾箇。",
            "天高鬼神惡，回夭夷齊餓。",
            "遺魂一零落，豈復聞楚些。",
            "且當醉濁醪，吾夢行亦破。"
        ],
        "title": "述悲",
        "id": "180e29fe-ea0d-470a-a397-a30f491605c4"
    },
    {
        "author": "陸游",
        "paragraphs": [
            "三朝巍巍韓侍中，爛然彝鼎書元功。",
            "西戎北狄問安否，九州萬里涵春風。",
            "子孫繼踵皆將相，我猶及拜西樞公。",
            "顧憐通家略貴賤，勞問教誨均兒童。",
            "西樞有孫又奇偉，凜然太華摩蒼穹。",
            "小試玉節江西東，文書如海到手空。",
            "政成蒲鞭亦不用，地上錢流倉粟紅。",
            "君持此手上廊廟，折衝禦侮知從容。",
            "桑乾不勞尺箠下，榆關正可丸泥封。",
            "却歸故里訪遺老，應記山陰九十翁。"
        ],
        "title": "江東韓漕晞道寄楊廷秀所贈詩來求同賦作此寄之",
        "id": "282018b3-f6a4-40c5-879e-9bb66d320eab"
    },
    {
        "author": "陸游",
        "paragraphs": [
            "麥熟家家喜墮涎，龜堂依舊突無烟。",
            "雨中更覺凄凉甚，一點殘燈守蠹編。"
        ],
        "title": "雨夜",
        "id": "a8145842-8e33-4629-8e19-b267193bff8c"
    },
    {
        "author": "陸游",
        "paragraphs": [
            "漠漠輕陰隱隱雷，石榴半落點莓苔。",
            "小橋西北闌干角，獨岸綸巾待雨來。"
        ],
        "title": "小橋",
        "id": "092c8168-4ef7-482f-9fa3-5445d4d86861"
    },
    {
        "author": "陸游",
        "paragraphs": [
            "三間茅屋寄滄浪，鳥出樊籠馬脫韁。",
            "灧灧陂塘秧水滿，陰陰門巷麥風凉。",
            "蔬盤旋采溪毛滑，篷艇新編露箬香。",
            "捐盡浮名方自喜，一生枉是伴人忙。"
        ],
        "title": "自笑",
        "id": "cfc49190-9814-4150-a07b-77605a89c8f8"
    },
    {
        "author": "陸游",
        "paragraphs": [
            "微雨輕雲已入梅，石榴萱草一時開。",
            "碑償宿諾淮僧去，卷錄新詩蜀使回。",
            "墨試小螺看斗硯，茶分細乳玩毫杯。",
            "客來莫誚兒嬉事，九陌紅塵更可哀。"
        ],
        "title": "入梅",
        "id": "b40ba78a-3267-4b0e-9857-9dd28f02f17c"
    },
    {
        "author": "陸游",
        "paragraphs": [
            "小雨收仍落，孤燈翳復明。",
            "衰殘書易忘，憂患夢多驚。",
            "熠熠螢矜暗，翻翻雀轉更。",
            "閉門行老死，亦足慰平生。"
        ],
        "title": "雨夜",
        "id": "fb7285ba-4fac-4b73-96d5-7ea38451b04b"
    },
    {
        "author": "陸游",
        "paragraphs": [
            "初見梁間牖戶新，銜泥已復哺雛頻。",
            "只愁去遠歸來晚，不怕飛低打著人。"
        ],
        "title": "燕",
        "id": "751c4fe6-9b72-434a-9724-30fecb6c5aad"
    },
    {
        "author": "陸游",
        "paragraphs": [
            "茅簷一杯淡藜粥，有底工夫希鼎餗。",
            "書中至味人不知，雋永無窮勝粱肉。",
            "老夫享此七十年，每愧天公賦予偏。",
            "清泉洗鬴煎山茗，滿榻松風清晝眠。"
        ],
        "title": "午枕",
        "id": "3f58c762-0471-4c5f-8fce-1cb1cc9ad2f1"
    },
    {
        "author": "陸游",
        "paragraphs": [
            "山前五月楊梅市，溪上千年項羽祠。",
            "小繖輕輿不辭遠，年年來及貢梅時。"
        ],
        "title": "項里觀楊梅四首  其一",
        "id": "360c929c-7bef-490a-b8be-d561bae0d0cf"
    },
    {
        "author": "陸游",
        "paragraphs": [
            "隔歲租園不計錢，楊梅海裏過年年。",
            "癡人只競閑名利，那信三山是地仙。"
        ],
        "title": "項里觀楊梅四首  其二",
        "id": "d26810d3-ed77-4e5f-9337-402d99eb467a"
    },
    {
        "author": "陸游",
        "paragraphs": [
            "溪流曲曲樹陰陰，人語烟中覺塢深。",
            "把定山僧同一笑，明年强健更相尋。"
        ],
        "title": "項里觀楊梅四首  其三",
        "id": "3827ad9a-d3ad-4ffd-855b-9e887456dae9"
    },
    {
        "author": "陸游",
        "paragraphs": [
            "山中戶戶作梅忙，火齊驪珠入帝鄉。",
            "細織筠籠相映發，華清虛說荔枝筐。"
        ],
        "title": "項里觀楊梅四首  其四",
        "id": "67b6a53c-bc11-4716-8a99-f4acc5b5ef8a"
    },
    {
        "author": "陸游",
        "paragraphs": [
            "城角傳三弄，桑村喜獨歸。",
            "雨多螢滿野，徑狹露沾衣。",
            "食儉鹽醯薄，年衰氣力微。",
            "青燈對兒女，撫事一歔欷。"
        ],
        "title": "夜歸",
        "id": "16bbc9bd-b62f-43b5-8bd6-5501c28cef9d"
    },
    {
        "author": "陸游",
        "paragraphs": [
            "病眼慵於世事開，虛堂高卧謝氛埃。",
            "簾櫳無影覺雲起，草樹有聲知雨來。",
            "茶碗嫩湯初得乳，香篝微火未成灰。",
            "翛然自適君知否，一枕清風又過梅。"
        ],
        "title": "五月十一日睡起",
        "id": "91ed467f-5774-4a83-9e16-7b00e1350a52"
    },
    {
        "author": "陸游",
        "paragraphs": [
            "世間可笑走踆踆，誤認虛空作汝身。",
            "已覓餘名潤枯骨，更謀厚積遺何人。",
            "風旛畢竟非心境，瓦礫何妨是道真。",
            "新藕出泥瓜上市，爲君一醉墮紗巾。"
        ],
        "title": "示客",
        "id": "2425015a-7923-4c6d-b1ff-b336e5ff829d"
    },
    {
        "author": "陸游",
        "paragraphs": [
            "雨聲一滴不肯住，客夢欲成還自驚。",
            "白水陂邊破茅屋，亂書堆裏老儒生。",
            "出行豈復有流輩，未死尚能躬釣耕。",
            "十日無魚亦何嘆，新菰幸可配吳秔。"
        ],
        "title": "雨中作",
        "id": "f995b4f0-9ac0-45ae-8101-213c9d8f9a9e"
    },
    {
        "author": "陸游",
        "paragraphs": [
            "湖海渺雲濤，浮家得養高。",
            "方床展蘄簟，短褐束郿絛。",
            "酒裏亦何好，人間聊可逃。",
            "酣歌柁樓底，萬事一秋豪。"
        ],
        "title": "舟中遣興",
        "id": "440f1d7e-17f7-4cbd-a911-ccf9b89b8805"
    },
    {
        "author": "陸游",
        "paragraphs": [
            "少讀詩書陋漢唐，暮年身世寄農桑。",
            "騎驢兩脚欲到地，愛酒一樽常在傍。",
            "老去形容雖變改，醉來意氣尚軒昂。",
            "太行王屋何由動，堪笑愚公不自量。"
        ],
        "tags": [
            "励志"
        ],
        "title": "自嘲",
        "id": "bab476a7-845f-48a9-9444-f4448972d005"
    },
    {
        "author": "陸游",
        "paragraphs": [
            "成童入鄉校，諸老席函丈。",
            "堂堂韓有功，英概今可想。",
            "從父有彥遠，早以直自養。",
            "始終臨川學，力守非有黨。",
            "紛紛名佗師，有泚在其顙。",
            "二公生氣存，千載可畏仰。"
        ],
        "title": "齋中雜興十首以丈夫貴壯健慘戚非朱顔爲韵  其一",
        "id": "13a1d8ce-abe3-49ff-a357-40a191a07ecb"
    },
    {
        "author": "陸游",
        "paragraphs": [
            "士生學六經，是爲聖人徒。",
            "處當師顔原，出當致唐虞。",
            "斯文陣堂堂，臨敵獨援枹。",
            "異端滿天下，一掃可使無。",
            "乃知立事功，先要定規模。",
            "彼雖力移山，安能奪匹夫。"
        ],
        "title": "齋中雜興十首以丈夫貴壯健慘戚非朱顔爲韵  其二",
        "id": "ea3e476a-76d7-4f30-be05-20d3036a1d1c"
    },
    {
        "author": "陸游",
        "paragraphs": [
            "公議在天下，如人有元氣。",
            "平居失護養，一旦可勝諱。",
            "神丹卒難求，百疾起如猬。",
            "奄奄息僅屬，熟視吁可畏。",
            "大義在春秋，遺迹悲漢魏。",
            "君看徐孺子，底物視富貴。"
        ],
        "title": "齋中雜興十首以丈夫貴壯健慘戚非朱顔爲韵  其三",
        "id": "383054dc-970a-4645-9e62-ecbb97c0586a"
    },
    {
        "author": "陸游",
        "paragraphs": [
            "昔我自蜀歸，耆舊已凋喪。",
            "後來二三公，尚慰天下望。",
            "千里一紙書，殷勤問亡恙。",
            "嗚呼亦已矣，遺語寄悲愴。",
            "我亦迫桑榆，便恐無輩行。",
            "夜窗對青燈，力憊心尚壯。"
        ],
        "title": "齋中雜興十首以丈夫貴壯健慘戚非朱顔爲韵  其四",
        "id": "93f5687a-0e85-4b55-a53f-e05e1f83c9a8"
    },
    {
        "author": "陸游",
        "paragraphs": [
            "餘齡垂八十，雖憊猶强飯。",
            "正如老病馬，風沙時一噴。",
            "玉關眇何許，道里何啻萬。",
            "目中堠歷歷，欲進不能寸。",
            "矯首望秋空，徒羨霜鶻健。",
            "薶骨亦何悲，吾非麒麟楦。"
        ],
        "title": "齋中雜興十首以丈夫貴壯健慘戚非朱顔爲韵  其五",
        "id": "900b9027-d12f-4f3b-bf19-cb949b3b875e"
    },
    {
        "author": "陸游",
        "paragraphs": [
            "琅琅誦詩書，尚記兩髦髧。",
            "誰料七十年，沉滯終坎窞。",
            "炊突映茅廬，日暮烟慘慘。",
            "忍窮端已熟，撫事空自感。",
            "狂言悔噬臍，眾訾驚破膽。",
            "尚有愛書心，還如嗜菖歜。"
        ],
        "title": "齋中雜興十首以丈夫貴壯健慘戚非朱顔爲韵  其六",
        "id": "3b197ab6-5f11-4646-a504-abac49d2221f"
    },
    {
        "author": "陸游",
        "paragraphs": [
            "去國己酉冬，忽見十頒曆。",
            "衰殘口兩齒，困阨家四壁。",
            "時看溪雲生，飽聽簷雨滴。",
            "悠然度寒暑，何處著欣戚。",
            "幽人豈知我，月夕聞吹笛。",
            "何當五百歲，相與摩銅狄。"
        ],
        "title": "齋中雜興十首以丈夫貴壯健慘戚非朱顔爲韵  其七",
        "id": "ff3e27e6-0e08-47ae-b07a-1844ff0445e0"
    },
    {
        "author": "陸游",
        "paragraphs": [
            "扁舟東下峽，日月去若飛。",
            "當時筆硯舊，久已晨星稀。",
            "俊逸如伯渾，簡詣如知幾。",
            "天高鬼神惡，回首萬事非。",
            "我欲泝黄牛，買屋居青衣。",
            "九原不可作，哀哉誰與歸。"
        ],
        "title": "齋中雜興十首以丈夫貴壯健慘戚非朱顔爲韵  其八",
        "id": "c0e61bb6-cffd-4278-8fba-46b3254e5b7b"
    },
    {
        "author": "陸游",
        "paragraphs": [
            "荷鉏草堂東，藝花二百株。",
            "春風一朝來，白白兼朱朱。",
            "南列紅薇屏，北界綠芋區。",
            "偃蹇雙松老，森聳萬竹臞。",
            "餘地不忍茀，插援引瓠壺。",
            "何當拂東絹，畫作山園圖。"
        ],
        "title": "齋中雜興十首以丈夫貴壯健慘戚非朱顔爲韵  其九",
        "id": "eb2fe800-b94a-4afd-8bdd-3770eeed7891"
    },
    {
        "author": "陸游",
        "paragraphs": [
            "閑居寂無客，柴門晝常關。",
            "孤舟小於葉，放浪烟水間。",
            "樹暗楊梅村，露下白蓮灣。",
            "釣魚樵風涇，買酒石帆山。",
            "向來支許輩，恐亦無此閑。",
            "道逢若耶叟，握手開蒼顔。"
        ],
        "title": "齋中雜興十首以丈夫貴壯健慘戚非朱顔爲韵  其一○",
        "id": "e0054d49-3a82-49b4-b366-c04bcc6ce9ee"
    },
    {
        "author": "陸游",
        "paragraphs": [
            "海風一夕狂拔木，山雨三朝猛穿屋。",
            "向來望雲眼欲枯，雨甚還憂敗嘉穀。",
            "今年旱勢連吳中，吾州乃獨勞神龍。",
            "稽首龍公要斟酌，收雲歸山水歸壑。"
        ],
        "title": "夏五月方閔雨忽大風雨三日未止二首  其一",
        "id": "717e477f-bedb-447f-b434-55362d0fddc5"
    },
    {
        "author": "陸游",
        "paragraphs": [
            "五月晝晦天欲雨，街中人面不相睹。",
            "風聲撼山翻怒濤，雨點飛空射强弩。",
            "一雨三日姑可休，龍其玩珠歸故湫。",
            "千里連雲慶多稼，牲肥酒香作秋社。"
        ],
        "title": "夏五月方閔雨忽大風雨三日未止二首  其二",
        "id": "e36bf8eb-1b13-4287-9a23-b8ba7d4943ff"
    },
    {
        "author": "陸游",
        "paragraphs": [
            "外物元知等一塵，浮生何事最關身。",
            "江山好處得新句，風月佳時逢故人。",
            "有酒一樽聊自適，藏書萬卷未爲貧。",
            "聖賢自古無如命，君看居東與在陳。"
        ],
        "title": "遣興二首  其一",
        "id": "5fef034c-914d-456f-a9fe-a2fcaef3d2e9"
    },
    {
        "author": "陸游",
        "paragraphs": [
            "老向人間怯路岐，感今懷昔不勝悲。",
            "詩無傑思知才盡，酒有殘杯覺氣衰。",
            "縣郭燈疏尋店夜，津亭雨細待船時。",
            "筋骸尚給春耕在，便買烏犍亦未遲。"
        ],
        "title": "遣興二首  其二",
        "id": "f5b9dcb2-13c0-4151-9dd0-294c4ea72006"
    },
    {
        "author": "陸游",
        "paragraphs": [
            "視夜明星高，蟬聲滿庭樹。",
            "殘骸幸差健，散髮穿兩屨。",
            "巖扉手自開，曳杖得徐步。",
            "碧瓦浮青烟，圜荷瀉殘露。",
            "草木無俗姿，雞犬共幽趣。",
            "兒來問晨炊，一笑揮使去。"
        ],
        "title": "六月一日曉賦",
        "id": "ac85c86b-3285-4bbd-a54b-bef57e15d8b2"
    },
    {
        "author": "陸游",
        "paragraphs": [
            "泠泠野水赴橫塘，坐久松風入髮凉。",
            "月淡星疏天欲曉，未妨清嘯倚胡床。"
        ],
        "title": "露坐",
        "id": "360a6cee-c562-4f74-8823-d18d384034e0"
    },
    {
        "author": "陸游",
        "paragraphs": [
            "月暈知將雨，風聲報近秋。",
            "暗廊行熠燿，深樹嘯鵂鶹。",
            "老幸傳家事，狂猶爲國憂。",
            "相齊雖已矣，且復飯吾牛。"
        ],
        "title": "夜賦",
        "id": "cd070c97-a083-46c5-84a9-11f8c6ce9ba7"
    },
    {
        "author": "陸游",
        "paragraphs": [
            "幽人新製葛衣成，二寸藤冠覺髮輕。",
            "凈掃中庭延月色，緩拖拄杖聽蟬聲。",
            "微凉便欲疏紈扇，小醉何妨倒玉罌。",
            "八尺風漪真美睡，故應高枕到窗明。"
        ],
        "title": "乙夜納凉",
        "id": "a985d21c-4041-4c67-a5ae-bc0506763bfe"
    },
    {
        "author": "陸游",
        "paragraphs": [
            "夢斷華胥夜艾時，遶廊蕭散曳筇枝。",
            "長空漸見明河落，短調猶殘畫角吹。",
            "世事又隨朝日出，釣船莫負早秋期。",
            "南湖五畝新菰熟，此味惟應老子知。"
        ],
        "title": "五鼓",
        "id": "df1ffbd0-420f-4581-9e5d-8df965fb8f76"
    },
    {
        "author": "陸游",
        "paragraphs": [
            "齒如强留客，雖住無久理。",
            "目如新募兵，臨敵烏可使。",
            "齒廢疏粱肉，目澀屏書史。",
            "浮世真幾何，老態遽如此。",
            "啜粥習安坐，用短亦自喜。",
            "作詩記吾衰，聊用調稚子。"
        ],
        "title": "老態",
        "id": "1225de05-7772-448e-9cbe-107f8f5890a4"
    },
    {
        "author": "陸游",
        "paragraphs": [
            "毒暑今年倍故常，蟁聲四合欲舁床。",
            "老人不辦摇團扇，靜聽風鈴意已凉。"
        ],
        "title": "枕上聞風鈴二首  其一",
        "id": "1a913b34-8313-446e-83af-04fa7813992d"
    },
    {
        "author": "陸游",
        "paragraphs": [
            "流汗沾衣熱不勝，饞蚊乘勢更縱橫。",
            "夢回忽覺南風起，時聽錚然一兩聲。"
        ],
        "title": "枕上聞風鈴二首  其二",
        "id": "92615eec-2ce6-4fd2-897a-3443c775c577"
    },
    {
        "author": "陸游",
        "paragraphs": [
            "高標絕世不容親，識面無由况卜鄰。",
            "萬頃烟波鷗境界，九秋風露鶴精神。",
            "子推綿上終身隱，叔度顔回一輩人。",
            "無地得申床下拜，夜聞吹笛度烟津。"
        ],
        "title": "寄贈湖中隱者",
        "id": "a32a9e0e-6448-45f7-84c8-baad3f19b255"
    },
    {
        "author": "陸游",
        "paragraphs": [
            "古北安西志未酬，人間隨處送悠悠。",
            "騎驢白帝城邊雨，挂席黄陵廟外秋。",
            "大網截江魚可膾，高樓臨路酒如油。",
            "老來無復當年快，聊對丹青作卧遊。"
        ],
        "title": "觀畫山水",
        "id": "7a13276b-35e0-4518-ac35-044c34b978fb"
    },
    {
        "author": "陸游",
        "paragraphs": [
            "北斗離離柄漸西，披衣出戶聽晨雞。",
            "豈惟蒲柳先摇落，坐覺風雲已慘凄。",
            "斷簡不妨重料理，清樽隨處可提携。",
            "穿林莫惜衣霑露，爽徹靈臺勝寶犀。"
        ],
        "title": "六月十八日立秋未旦起行山園口占",
        "id": "bed43ae2-985f-440e-a7cf-83541c2c1810"
    },
    {
        "author": "陸游",
        "paragraphs": [
            "衰髮成絲奈若何，更堪日月疾飛梭。",
            "梧桐敗葉飄猶少，蟋蟀雕籠賣已多。",
            "歲樂喧呼沽酒市，夜凉凄斷采菱歌。",
            "老夫亦動秋風興，欲倩鄰翁買釣蓑。"
        ],
        "title": "新秋",
        "id": "17e288bb-166c-4713-9413-32e1ccf61c78"
    },
    {
        "author": "陸游",
        "paragraphs": [
            "世事苦紛紛，村墟寂不聞。",
            "穿林拾蟬蛻，隔浦數鷗群。",
            "摇落初飄葉，高舂未散雲。",
            "歸來書滿眼，猶足肆吾勤。"
        ],
        "title": "晨起自山園歸書室",
        "id": "edd74224-1417-44e0-ba63-cb3024167c0f"
    },
    {
        "author": "陸游",
        "paragraphs": [
            "雨來一洗肺肝熱，風過遠吹禾黍香。",
            "誰識山翁歡喜處，短檠燈火夜初長。"
        ],
        "title": "初秋小雨",
        "id": "68a94cda-aab0-4324-a3fd-60ce43aac191"
    },
    {
        "author": "陸游",
        "paragraphs": [
            "舉世誰能伴我閑，出游隨處一開顔。",
            "繫船扛鼎將軍廟，秣蹇流觴內史山。",
            "小市况經摇落後，高城回望莽蒼間。",
            "歸來燈火湖塘晚，指點柴門未上關。"
        ],
        "title": "出遊",
        "id": "8c2ee922-1e28-4615-8272-55aacdf5499a"
    },
    {
        "author": "陸游",
        "paragraphs": [
            "平生但信緣，作計每不審。",
            "舂炊官倉粟，一飽輒甘寢。",
            "二年棄微祿，溝壑方懔懔。",
            "藜羹闕鹽酪，豆飯雜沙墋。",
            "偶然餓不死，得酒猶痛飲。",
            "捩回灧澦柁，喚省邯鄲枕。"
        ],
        "title": "對酒",
        "id": "83fcbd5b-6b79-40da-afae-ed3a9fefb0e3"
    },
    {
        "author": "陸游",
        "paragraphs": [
            "曩歲讀隱書，妄意慕陶葛。",
            "芝房及乳石，日夜躬采掇。",
            "飛舉固未能，死籍或可脫。",
            "那知事大謬，髮齒將禿豁。",
            "神僊豈棄汝，正坐自迂闊。",
            "餘年尚努力，勿待燭見跋。"
        ],
        "title": "自勉",
        "id": "f55d80d0-688a-4ff3-8a0d-b264142d632f"
    },
    {
        "author": "陸游",
        "paragraphs": [
            "初卷含風八尺漪，井桐已復不禁吹。",
            "蟬聲未用催殘日，最愛新凉滿袖時。"
        ],
        "title": "新凉",
        "id": "8a74c79a-801b-4a0e-b81d-f1ce9a2e2452"
    },
    {
        "author": "陸游",
        "paragraphs": [
            "壯歲羈遊厭故棲，暮年却愛草堂低。",
            "交情最向貧中見，世事常於醉後齊。",
            "松吹颼颼凉短髮，芒鞋策策響新泥。",
            "吾詩戲用寒山例，小市人家到處題。"
        ],
        "title": "醉中題民家壁",
        "id": "2bad7346-5a62-4962-b7c1-020e0b79ec79"
    },
    {
        "author": "陸游",
        "paragraphs": [
            "雨泣蘋花老，風摇稗穗長。",
            "昏林喧宿鳥，秋院咽啼螿。",
            "舊學成迂闊，初心墮渺茫。",
            "頹齡尚餘幾，誰與問蒼蒼。"
        ],
        "title": "秋景",
        "id": "e4d66369-426f-4f7f-9ee3-924e881ea5d4"
    },
    {
        "author": "陸游",
        "paragraphs": [
            "會稽城上角嗚嗚，日落烟村暝欲無。",
            "千載虛名笑張翰，一官元不直蓴鱸。"
        ],
        "title": "舟中作",
        "id": "e72436e9-7693-4ab1-917e-c3046e958f3d"
    },
    {
        "author": "陸游",
        "paragraphs": [
            "足弱僅能行，齒摇常欲墮。",
            "扶持賴藥物，苟幸一日過。",
            "事來强酬答，其實惟欲卧。",
            "平生許文休，歲晚依馬磨。"
        ],
        "title": "雜興四首  其一",
        "id": "19973a92-1c6a-4572-a07f-6e728b04a9af"
    },
    {
        "author": "陸游",
        "paragraphs": [
            "蘭臺遺漆書，汲冢收竹簡。",
            "辛勤萬卷讀，不負百年眼。",
            "圍座浩縱橫，插架高𡾰嵼。",
            "一笑顧吾兒，銀艾何足綰。"
        ],
        "title": "雜興四首  其二",
        "id": "c7c01de0-bf1f-4b75-8b3e-d51a2084c141"
    },
    {
        "author": "陸游",
        "paragraphs": [
            "壽年本偶爾，亦與富貴同。",
            "一日復一日，遂作八十翁。",
            "几杖稱大耋，貂蟬號三公。",
            "信手忽成盧，孰爲拙與工。"
        ],
        "title": "雜興四首  其三",
        "id": "29ceaaa7-13f0-4bcf-bf65-62b2e355a075"
    },
    {
        "author": "陸游",
        "paragraphs": [
            "少年豈知酒，借醉以作狂。",
            "中年狂已歇，始覺酒味長。",
            "湛湛癭樽綠，酌以紅螺觴。",
            "醒醉不可名，兀坐萬事忘。"
        ],
        "title": "雜興四首  其四",
        "id": "ad30c68f-de0f-44a1-94f7-93967c14b500"
    },
    {
        "author": "陸游",
        "paragraphs": [
            "殘年鄰曲幸相依，真似遼天老鶴歸。",
            "荷浦未疏魚正美，豆畦欲暗雉初肥。",
            "款門路近時看竹，送酒人多不典衣。",
            "最喜夕陽閑望處，數家垣屋鎖烟霏。"
        ],
        "title": "自詠閑適",
        "id": "efd3dc4d-e1f2-47c6-8081-eb26d943a4a0"
    },
    {
        "author": "陸游",
        "paragraphs": [
            "莫笑山翁雪鬢繁，歸休幸出上恩寬。",
            "鱟樽恰受三升醞，龜屋新裁二寸冠。",
            "僧閣煮茶同淡話，漁舟投釣卜清歡。",
            "還家欲作諸孫贈，村路纍纍柿未丹。"
        ],
        "title": "近村暮歸",
        "id": "62620b71-262c-4a11-bad1-1a7d9a7b95ad"
    },
    {
        "author": "陸游",
        "paragraphs": [
            "扶衰又見素秋過，未死其如造物何。",
            "破屋頹垣那敢議，濁醪粗飯已爲多。",
            "佩刀但可償黄犢，作字安能博白鵝。",
            "龜紫拜恩如夢寐，殘年其實一漁蓑。"
        ],
        "title": "秋興",
        "id": "bf5699c8-c990-40d6-b294-3169d0522ad0"
    },
    {
        "author": "陸游",
        "paragraphs": [
            "不肯低頭就世事，亦不作箋與天公。",
            "惟須痛飲以醉死，亂山深處聽松風。"
        ],
        "title": "讀史有感三首  其一",
        "id": "e60f426b-c48c-4f1f-aa40-a41e4bd63478"
    },
    {
        "author": "陸游",
        "paragraphs": [
            "昔人識不過十字，富貴封侯渠自如。",
            "龜堂閉門萬卷讀，一字不肯供時須。"
        ],
        "title": "讀史有感三首  其二",
        "id": "ffd52b7e-85e9-4819-83de-8d8c431a1f65"
    },
    {
        "author": "陸游",
        "paragraphs": [
            "蘇門長嘯不可親，鹿門采藥更絕塵。",
            "老死故山雖自許，掩書未免愧斯人。"
        ],
        "title": "讀史有感三首  其三",
        "id": "b7bd9c62-56ef-445b-b2f6-4007f8cadbf3"
    },
    {
        "author": "陸游",
        "paragraphs": [
            "造請非所長，一带每懶束。",
            "揖客雖小殊，亦未勝僕僕。",
            "正須駕柴車，歸藝東籬菊。",
            "故山甘水泉，群飲友麋鹿。",
            "百年不堪玩，萬事要自燭。",
            "小人欺屋漏，吾輩當戒獨。"
        ],
        "title": "讀何斯舉黄州秋居雜詠次其韵十首  其一",
        "id": "66d0db16-bcb2-4837-a116-2bc902c94fbd"
    },
    {
        "author": "陸游",
        "paragraphs": [
            "少從長者遊，粗聞聖人道。",
            "日食雖一簞，頗覺顔色好。",
            "辛勤五十年，猶秉後凋操。",
            "風俗日已移，令人惡懷抱。",
            "紛紛堪一咍，驕我以旗纛。",
            "豈知江湖間，世襲散人號。"
        ],
        "title": "讀何斯舉黄州秋居雜詠次其韵十首  其二",
        "id": "402828f8-cd8c-40da-804a-08745234f3f3"
    },
    {
        "author": "陸游",
        "paragraphs": [
            "全家寄舴艋，結茅非始謀。",
            "江市得烟蓑，不博千金裘。",
            "道散俗日薄，老聃出衰周。",
            "治身去健羨，如稼必去蟊。",
            "吾身一隙塵，斯世一客郵。",
            "君能通其說，生死真浮休。"
        ],
        "title": "讀何斯舉黄州秋居雜詠次其韵十首  其三",
        "id": "1f73e66b-850c-46fc-954a-8c5f44e60108"
    },
    {
        "author": "陸游",
        "paragraphs": [
            "眾星麗長空，惟月最爲傑。",
            "峨峨大圜鏡，粲粲白玉玦。",
            "穿林散珠璣，入戶凜霜雪。",
            "世方喜繁華，我獨慘不悅。",
            "清光真可友，肝肺冰欲結。",
            "彼哉市朝人，忿欲生內熱。"
        ],
        "title": "讀何斯舉黄州秋居雜詠次其韵十首  其四",
        "id": "c5d185ad-5fac-4a47-bc44-821268b0c66b"
    },
    {
        "author": "陸游",
        "paragraphs": [
            "夜靜我欲歌，四座且勿喧。",
            "堯舜本得道，富貴何足捐。",
            "聖人久不作，學者墮語言。",
            "著書各專門，百家散如烟。",
            "一身有不知，况察魚與鳶。",
            "安得天下士，相與明忘筌。"
        ],
        "title": "讀何斯舉黄州秋居雜詠次其韵十首  其五",
        "id": "3f3a5421-35f7-471f-a772-68d1fbb41b68"
    },
    {
        "author": "陸游",
        "paragraphs": [
            "古人處丘園，如彼不嫁女。",
            "終身秉大節，敢恨老環堵。",
            "嗟予晚乃覺，乞骸歸卒伍。",
            "去就講已熟，穴居宜知雨。",
            "百尺持汲綆，道長畏天暑。",
            "先見雖有慚，愛身亦自許。"
        ],
        "title": "讀何斯舉黄州秋居雜詠次其韵十首  其六",
        "id": "3d3ae813-dcc6-4ce2-85c5-f2e32f57b45b"
    },
    {
        "author": "陸游",
        "paragraphs": [
            "賦性本剛褊，直欲棲深山。",
            "晚乃稍悔悟，自恨不少寬。",
            "胡越本一家，禍福環無端。",
            "少忍萬事畢，孰爲熱與寒。",
            "我友爲我言，冠蓋滿長安。",
            "人人不如君，八十猶朱顔。"
        ],
        "title": "讀何斯舉黄州秋居雜詠次其韵十首  其七",
        "id": "d5542068-114d-47c1-b731-821b4db885ff"
    },
    {
        "author": "陸游",
        "paragraphs": [
            "倚牆有鉏耰，當戶有杼軸。",
            "雖云生產薄，桑麻亦滿目。",
            "况承先人教，藏書令汝讀。",
            "求仁固不遠，所要念念熟。",
            "喟然語兒子，勿愧藜莧腹。",
            "亦勿慕虛名，守此不啻足。"
        ],
        "title": "讀何斯舉黄州秋居雜詠次其韵十首  其八",
        "id": "427f71f9-592b-4dd6-9129-6377e48c4c0c"
    },
    {
        "author": "陸游",
        "paragraphs": [
            "人生天壤間，出處本異趣。",
            "釋耒入市朝，徒失邯鄲步。",
            "昔人亦有言，刻足以適屨。",
            "奈何不自反，忽已迫霜露。",
            "我躬尚不閱，况爲子孫慮。",
            "歲晚故山寒，地爐可煨芋。"
        ],
        "title": "讀何斯舉黄州秋居雜詠次其韵十首  其九",
        "id": "ce46ca83-60e3-4c75-8d5c-717651b93319"
    },
    {
        "author": "陸游",
        "paragraphs": [
            "少年去國時，不忍輕出晝。",
            "晚歸補省郎，但覺慚列宿。",
            "人豈不自揣，幸矣老雲岫。",
            "知止詎敢希，要且避嘲詬。",
            "誰將有限身，遺臭古今宙。",
            "人誅雖或逃，陰陽將汝寇。"
        ],
        "title": "讀何斯舉黄州秋居雜詠次其韵十首  其一○",
        "id": "8fabfd56-d938-4a4a-87d8-808e9283890e"
    },
    {
        "author": "陸游",
        "paragraphs": [
            "暑耘日炙背，寒耕泥沒脚。",
            "眾人占膏腴，我獨治磽确。",
            "力盡功未見，厥土但如昨。",
            "豈惟窘糠粞，直恐轉溝壑。",
            "今年雨暘時，天如相耕穫。",
            "屋傾未暇扶，且復補籬落。"
        ],
        "title": "讀蘇叔黨汝州北山雜詩次其韵十首  其一",
        "id": "6361fbc8-9d60-4eda-9673-094fb077cd81"
    },
    {
        "author": "陸游",
        "paragraphs": [
            "舊絮補破襦，生薪續微火。",
            "惸孤有凍死，自視亦已過。",
            "鄰翁冒風雪，斗酒持飲我。",
            "尖團擘霜蟹，丹漆飣山果。",
            "欣然共笑語，何止寬寒餓。",
            "布被擁更闌，招魂不須些。"
        ],
        "title": "讀蘇叔黨汝州北山雜詩次其韵十首  其二",
        "id": "b06aa0f5-9299-46e0-8a97-81aa60ed2bb7"
    },
    {
        "author": "陸游",
        "paragraphs": [
            "三山鏡湖上，出郭無十里。",
            "結廬非所擇，但取便薪水。",
            "間亦出從宦，安能慕園綺。",
            "地主卜林塘，亦復異子美。",
            "籧篨方丈室，僅足容卧起。",
            "吾意本扁舟，陸居聊爾耳。"
        ],
        "title": "讀蘇叔黨汝州北山雜詩次其韵十首  其三",
        "id": "98e03dfb-219f-48f9-8d2d-3b45830ac73c"
    },
    {
        "author": "陸游",
        "paragraphs": [
            "祠官粟一囊，不贍軀七尺。",
            "前年蒙寬恩，例許乞骸骨。",
            "聯翩三兒子，俱作鸛雀碧。",
            "賦祿雖尚遠，亦足慰衰白。",
            "幅巾茆簷下，稱病謝來客。",
            "從今門前路，永掃車馬迹。"
        ],
        "title": "讀蘇叔黨汝州北山雜詩次其韵十首  其四",
        "id": "16f91b82-8c17-402c-bff2-e633b6c27c91"
    },
    {
        "author": "陸游",
        "paragraphs": [
            "舍北有漁磯，下臨清溪流。",
            "柳陰出朱橋，蓮浦橫蘭舟。",
            "蓴絲二三畝，采掇供晨羞。",
            "魚蝦雖瑣細，亦足贍吾州。",
            "人生常如此，安用萬戶侯。",
            "綠蓑幸可買，金印非所求。"
        ],
        "title": "讀蘇叔黨汝州北山雜詩次其韵十首  其五",
        "id": "fe0d6345-8a27-4625-a2bd-c5bb87d1e9e1"
    },
    {
        "author": "陸游",
        "paragraphs": [
            "寓形百年中，如臂屈伸頃。",
            "少壯幾何時，已復墮衰境。",
            "老人喜自潔，臨澗漱綠凈。",
            "佛龕香事已，僧鉢供煮餅。",
            "山茶試芳嫩，野果薦甘冷。",
            "不學萬錢厨，長魚取淮潁。"
        ],
        "title": "讀蘇叔黨汝州北山雜詩次其韵十首  其六",
        "id": "01865f6e-06eb-4cd2-8a23-6aa1c6b3f934"
    },
    {
        "author": "陸游",
        "paragraphs": [
            "巖石著幼輿，風月思玄度。",
            "老子放浪心，常恐迫遲暮。",
            "安得世外人，握手相與語。",
            "吾宗甫里公，奇辭賦漁具。",
            "高風邈不嗣，徒有吟諷苦。",
            "霜風吹短衣，何山不堪住。"
        ],
        "title": "讀蘇叔黨汝州北山雜詩次其韵十首  其七",
        "id": "a09a7cd9-cee5-4a9e-b906-df6553b5b36e"
    },
    {
        "author": "陸游",
        "paragraphs": [
            "久病卧江村，髮白面黧黑。",
            "艱難念溫飽，日夜積涓滴。",
            "聚壤糞園桑，荷鋤耘壟麥。",
            "苟失一日勤，農事深可惜。",
            "小兒念乃翁，卒歲共欣戚。",
            "跂望明年春，社雨泥一尺。"
        ],
        "title": "讀蘇叔黨汝州北山雜詩次其韵十首  其八",
        "id": "7b283ace-04d6-4d97-82fa-6abe1489a09f"
    },
    {
        "author": "陸游",
        "paragraphs": [
            "德孫秀眉宇，慨然修初服。",
            "枯腸貯詩書，十飯九不肉。",
            "成童將覓舉，想見袍立鵠。",
            "先澤儻未衰，豈無五秉粟。",
            "汝能記吾言，併以告阿福。",
            "閉門勿雜交，一經萬事足。"
        ],
        "title": "讀蘇叔黨汝州北山雜詩次其韵十首  其九",
        "id": "96ab0d3c-078e-4927-9ffd-a3b1611a9bf4"
    },
    {
        "author": "陸游",
        "paragraphs": [
            "吾幼從父師，所患經不明。",
            "何嘗效侯喜，欲取能詩聲。",
            "亦豈劉隨州，五字矜長城。",
            "秋雨短檠夜，掉頭費經營。",
            "區區宇宙間，捨重取所輕。",
            "此身儻未死，仁義尚力行。"
        ],
        "title": "讀蘇叔黨汝州北山雜詩次其韵十首  其一○",
        "id": "54564b55-da2e-43d0-87ed-de90a4114d1d"
    },
    {
        "author": "陸游",
        "paragraphs": [
            "老子今朝喜有餘，房櫳新畢得安居。",
            "爐紅氈暖不出戶，木落窗明常讀書。",
            "浮蟻撇嘗人散後，蹲鴟煨熟雪飛初。",
            "頹然自適還終日，殊勝隆中卧草廬。"
        ],
        "title": "新治火閣",
        "id": "03201f63-6198-4a8c-804c-0279e6990bfd"
    },
    {
        "author": "陸游",
        "paragraphs": [
            "無地容錐四壁空，浩然亦未愴途窮。",
            "夢回倦枕燈殘後，詩在空階雨滴中。",
            "徂歲易成雙鬢禿，故人難復一樽同。",
            "唐安萬里音塵絕，誰爲寒沙問斷鴻。"
        ],
        "title": "枕上作二首  其一",
        "id": "fc371dc6-e3be-4f68-8186-850beb5573ff"
    },
    {
        "author": "陸游",
        "paragraphs": [
            "蕭蕭白髮卧扁舟，死盡中朝舊輩流。",
            "萬里關河孤枕夢，五更風雨四山秋。",
            "鄭虔自笑窮耽酒，李廣何妨老不侯。",
            "猶有少年風味在，吳箋著句寫清愁。"
        ],
        "title": "枕上作二首  其二",
        "id": "c59fa681-a012-4855-98d4-ef270b135ea3"
    },
    {
        "author": "陸游",
        "paragraphs": [
            "喔喔曉雞鳴，迢迢殘漏聲。",
            "撥衾幽夢斷，褰幌小窗明。",
            "獠婢篝衣暖，山童擁篲行。",
            "老夫徐下榻，負火聽瓶笙。"
        ],
        "title": "初睡起有作",
        "id": "ceff9287-a06f-4d63-ab53-6f3c992b3dad"
    },
    {
        "author": "陸游",
        "paragraphs": [
            "道向虛中得，文從實處工。",
            "凌空一鶚上，赴海百川東。",
            "氣骨真當勉，規模不必同。",
            "人生易衰老，君等勿匆匆。"
        ],
        "title": "示友",
        "id": "042148f7-ede7-4567-9d5f-462f50158882"
    },
    {
        "author": "陸游",
        "paragraphs": [
            "宦遊輕用不貲身，斂退今爲省事人。",
            "唾俟面乾元不校，羹憂手爛更誰嗔。",
            "時分鄰甕雙瓶綠，永謝官倉五斗陳。",
            "最好暮秋溪上路，柴門月色向人新。"
        ],
        "title": "述懷",
        "id": "f8465141-a3b5-4926-a473-590f4f7da50e"
    },
    {
        "author": "陸游",
        "paragraphs": [
            "殘燈熠熠露螢明，落葉蕭蕭寒雨聲。",
            "堪笑衰翁睡眠少，小詩常向此時成。"
        ],
        "title": "枕上二首  其一",
        "id": "517fe5e7-dd11-4f7b-b237-5b8f548b6983"
    },
    {
        "author": "陸游",
        "paragraphs": [
            "斷香猶在夢初回，燈似孤螢闔復開。",
            "怪底詩情清徹骨，數聲新雁枕邊來。"
        ],
        "title": "枕上二首  其二",
        "id": "7b46f9c6-ab6b-4d15-b117-dde9fe915ba7"
    },
    {
        "author": "陸游",
        "paragraphs": [
            "病侵腰股作蹣跚，九折途生布武間。",
            "東姥自無緣見佛，北公那有力移山。",
            "買來芒屨真虛費，扶上籃輿亦漸艱。",
            "賴有舂陵數峰在，虛窗高卧看孱顔。"
        ],
        "title": "病足久敗遊山之興山中道人多見問戲作示之",
        "id": "7477be86-0d1a-4f84-8cc7-e0a6334f34f2"
    },
    {
        "author": "陸游",
        "paragraphs": [
            "三百里湖新月時，放翁艇子出尋詩。",
            "城頭蜃閣烟將合，波面虹橋柳未衰。",
            "漁唱蒼茫連禹穴，寒潮蕭瑟過娥祠。",
            "祖龍虛負求僊意，身到蓬萊却不知。"
        ],
        "title": "舟中作",
        "id": "e9d3f726-77cb-4b9d-8e7f-457cf5069d0c"
    },
    {
        "author": "陸游",
        "paragraphs": [
            "高潔胡徵士，當時已絕無。",
            "門庭謝殘客，薪水斥常奴。",
            "遺稿何由見，英魂不可呼。",
            "誰憐墓上草，又是一年枯。"
        ],
        "title": "追懷胡基仲",
        "id": "0c4ae4ea-5486-4841-95e1-03be3b9b27dd"
    },
    {
        "author": "陸游",
        "paragraphs": [
            "雨聲聒耳不停點，雲氣冒山殊未開。",
            "敢恨終年惟短褐，但驚十月有奔雷。",
            "牽蘿且復補茆屋，飯豆何妨羹芋魁。",
            "莫笑賦詩無傑句，年來萬事學低摧。"
        ],
        "title": "十月八日九日連夕雷雨",
        "id": "0d557432-6116-48f5-9dcb-1226d086e7f3"
    },
    {
        "author": "陸游",
        "paragraphs": [
            "今年四月天初暑，買蓑曾向西村去。",
            "桑麻滿野陂水深，遥望人家不知路。",
            "再來桑落陂無水，閉門但見炊烟起。",
            "疑是羲黄上古民，又恐種桃來避秦。"
        ],
        "title": "西村",
        "id": "087bf3d5-602a-4661-a2fe-2e51a394b8cb"
    },
    {
        "author": "陸游",
        "paragraphs": [
            "人生讀書本餘事，惟要閉門修孝悌。",
            "畜豚種菜養父兄，此風乃可傳百世。",
            "我聞長安官道傍，至今人指魏公莊。",
            "北方俗厚終可憙，一字不識勤耕桑。"
        ],
        "title": "感事示兒孫",
        "id": "60ccd2c0-5879-4ff5-a6a9-3dfb85d78bed"
    },
    {
        "author": "陸游",
        "paragraphs": [
            "宣城繡瓜有奇香，偶得並蒂置枕傍。",
            "六根互用亦何常，我以鼻嗅代舌嘗。"
        ],
        "title": "或遺木瓜有雙實者香甚戲作",
        "id": "052fdb35-617a-4f68-b9d9-b91d1e8df515"
    },
    {
        "author": "陸游",
        "paragraphs": [
            "十月霜侵季子裘，吾詩又送一年秋。",
            "風回斷續聞樵唱，木落參差見寺樓。",
            "久已浮雲看富貴，固應華屋等山丘。",
            "江邊海際多幽致，擬跨青騾處處遊。"
        ],
        "title": "十月",
        "id": "1c41122f-519b-4c74-bf5a-a9cce02a56ab"
    },
    {
        "author": "陸游",
        "paragraphs": [
            "袖手東窗初日明，殘編未負老書生。",
            "不勝多病畏寒雨，正得一霜方快晴。",
            "客戶餉羹提赤鯉，鄰家借碓擣新秔。",
            "柴荆莫怪無車馬，恰要無人識姓名。"
        ],
        "title": "初晴",
        "id": "559fdbaa-adc8-4138-a870-2addd7bf65ab"
    },
    {
        "author": "陸游",
        "paragraphs": [
            "造物作梅花，毫髮無遺恨。",
            "楚人稱芳蘭，細看終不近。"
        ],
        "title": "梅花五首  其一",
        "id": "9abee549-95ee-420a-bd93-74bea9bee9e8"
    },
    {
        "author": "陸游",
        "paragraphs": [
            "五年作竹梢，十年作梅枝。",
            "九泉子廉子，此語今誰知。"
        ],
        "title": "梅花五首  其二",
        "id": "e29577fa-be82-4c31-aea5-80533792509b"
    },
    {
        "author": "陸游",
        "paragraphs": [
            "欲與梅爲友，常憂不稱渠。",
            "從今斷火食，飲水讀僊書。"
        ],
        "title": "梅花五首  其三",
        "id": "9e1da37c-c9d1-4ce6-9ee3-c9d304b0887f"
    },
    {
        "author": "陸游",
        "paragraphs": [
            "春信今年早，江頭昨夜寒。",
            "已教清徹骨，更向月中看。"
        ],
        "title": "梅花五首  其四",
        "id": "aa2ab087-10e4-45d5-a6df-a26089ec2e3e"
    },
    {
        "author": "陸游",
        "paragraphs": [
            "江上梅花吐，山頭霜月明。",
            "摩挲古藤杖，三友可同盟。"
        ],
        "title": "梅花五首  其五",
        "id": "d5703bd1-48c3-4fc4-9cdb-fe03db37e63d"
    },
    {
        "author": "陸游",
        "paragraphs": [
            "淺傾西國蒲萄酒，小嚼南州豆蔻花。",
            "更拂烏絲寫新句，此翁可惜老天涯。"
        ],
        "title": "對酒戲詠",
        "id": "a9f236f1-63b9-4038-8a5e-fe3c4795da4c"
    },
    {
        "author": "陸游",
        "paragraphs": [
            "北斗挂屋角，西風驚雁群。",
            "山寒歲云暮，人靜夜中分。",
            "酒滴糟床雨，香生紙帳雲。",
            "眼花書課減，舊學失鋤耘。"
        ],
        "title": "冬夜",
        "id": "b1ae7e54-e359-4587-a745-56b8e6d76d64"
    },
    {
        "author": "陸游",
        "paragraphs": [
            "天公元不吝光陰，付與書生遂本心。",
            "老已爲民猶學問，向雖作吏半山林。",
            "百年斷稿傳三世，一日晴窗抵萬金。",
            "努力更思恢道術，酒杯雖把不須深。"
        ],
        "title": "冬晴稍理舊學有感于懷",
        "id": "c160856b-4874-47e7-8cce-b4b25a680924"
    },
    {
        "author": "陸游",
        "paragraphs": [
            "山翁作園沼，安樂及禽魚。",
            "凡草猶當養，芳蘭可得鋤。",
            "初非治一室，亦豈愛吾廬。",
            "暮境雖云迫，心期故有餘。"
        ],
        "title": "葺小圃及東齋",
        "id": "3a61a82f-ca1d-4af1-beb4-b2c82ec67845"
    },
    {
        "author": "陸游",
        "paragraphs": [
            "通經本訓詁，講字極聲形。",
            "未盡寸心苦，已銷雙鬢青。",
            "懼如臨戰陣，敬若在朝廷。",
            "此是吾家事，兒曹要細聽。"
        ],
        "title": "讀經示兒子",
        "id": "fc1dc5ae-ca13-4a04-b5cb-8a9c0c5449ce"
    },
    {
        "author": "陸游",
        "paragraphs": [
            "天柱峰前水亂流，石棋渡口葉飛秋。",
            "青鞋已是前身事，縱有籃輿亦懶遊。"
        ],
        "title": "出遊不果",
        "id": "55f0e921-5824-4b10-8d8c-8a1608dba4b3"
    },
    {
        "author": "陸游",
        "paragraphs": [
            "夜店紬衾暖，晨厨粟飯香。",
            "驢肩雙酒榼，童背一琴囊。",
            "冰坼河聲壯，郊平塔影長。",
            "古今均夢境，不用弔興亡。"
        ],
        "title": "夢行秦晉間有作",
        "id": "00a8916a-3d67-404b-9211-9ad5ffdd7426"
    },
    {
        "author": "陸游",
        "paragraphs": [
            "爲善孳孳進德新，雞鳴每念舜何人。",
            "此身强健直須勉，一日會當無此身。"
        ],
        "title": "聞雞鳴自警",
        "id": "0eb0f1c9-5d08-4d21-bf34-6f4be832f9e6"
    },
    {
        "author": "陸游",
        "paragraphs": [
            "講誦多吳語，鈎提學佐書。",
            "夜分燈未徹，晨起髮慵梳。",
            "飽食園官菜，少留溪友魚。",
            "能憐乃翁病，身自舉籃輿。"
        ],
        "title": "嘲子聿",
        "id": "eaa38187-df1c-4eb6-9bee-6bb014d9cc6e"
    },
    {
        "author": "陸游",
        "paragraphs": [
            "大耋光陰豈自期，即今堪喜亦堪悲。",
            "關河隔絕初心負，憂患侵尋舊學衰。",
            "羸馬涉溪孤店路，栖鴉滿樹曉霜時。",
            "憑鞍殘夢悠然覺，又得浮生一首詩。"
        ],
        "title": "馬上口占",
        "id": "349d1e99-dc4e-43c4-abf2-accb77aeb2d0"
    },
    {
        "author": "陸游",
        "paragraphs": [
            "莫笑茅茨陋，岡形接卧龍。",
            "連娟鏡湖月，縹渺寶林鐘。",
            "閑約魚池釣，眠聽碓舍舂。",
            "他年好事客，過此訪遺蹤。"
        ],
        "title": "幽居",
        "id": "0c6f3173-c444-422a-aab5-2f9a06487a27"
    },
    {
        "author": "陸游",
        "paragraphs": [
            "陋巷何須嘆一瓢，朱門能守亦寥寥。",
            "衲衣先世曾調鼎，野褐家聲本珥貂。",
            "若悟死生均露電，未應富貴勝漁樵。",
            "千年回首俱陳迹，不向杯中何處消。"
        ],
        "title": "感事",
        "id": "4ea87939-b204-4d2a-a511-719ec4902628"
    },
    {
        "author": "陸游",
        "paragraphs": [
            "逐祿天涯半此生，明時寬大許歸耕。",
            "山圍魚市寒無色，雨掠蓬窗夜有聲。",
            "白髮青燈身潦倒，殘蕪落葉歲崢嶸。",
            "爾來有喜君知否，買得烏犍萬事輕。"
        ],
        "title": "初寒",
        "id": "c034d4f8-b09e-430f-87b3-a45373584131"
    },
    {
        "author": "陸游",
        "paragraphs": [
            "近詔還中秘，新文記飾庵。",
            "主盟君勿讓，賈勇我何堪。",
            "木落山容瘦，雲齊雪意酣。",
            "何由共杯酒，把蟹擘黄甘。"
        ],
        "title": "寄題季長飾庵",
        "id": "4cf2426b-4f27-4f02-8cc0-8016f98e0c67"
    },
    {
        "author": "陸游",
        "paragraphs": [
            "連年寬水旱，天若相懸車。",
            "粗有芋魁豆，併忘熊掌魚。",
            "先生飯不足，賢者食無餘。",
            "老我知何幸，晨盤厭美蔬。"
        ],
        "title": "對食書愧",
        "id": "f0487c61-ab68-4652-973f-d8fdd5deec18"
    },
    {
        "author": "陸游",
        "paragraphs": [
            "漫道江南倚寺樓，豈如烟雨弄扁舟。",
            "并刀不翦清愁斷，楚練難縻白日留。",
            "湖上采菰甘似蜜，街頭買酒滑如油。",
            "金丹九轉何時畢，且對梅花一醉休。"
        ],
        "title": "戲題酒家壁三首  其一",
        "id": "e7c5e12f-d819-46dd-9e26-206c1ccbf831"
    },
    {
        "author": "陸游",
        "paragraphs": [
            "送了春歸又送秋，人間隨處寄悠悠。",
            "百年此際成遺老，萬里當時賦遠遊。",
            "筆力日衰慚陣馬，江天歲晚狎冥鷗。",
            "清狂自笑無時歇，又犯新寒上市樓。"
        ],
        "title": "戲題酒家壁三首  其二",
        "id": "ce7049b0-e447-4587-bd1a-0b69db80547f"
    },
    {
        "author": "陸游",
        "paragraphs": [
            "朋舊存亡寂不聞，年年江海愴離群。",
            "時平酒價賤如水，病起老身閑似雲。",
            "飽食每慚荒舊學，後生誰可付斯文。",
            "案頭清鏡塵昏盡，殘髮知添白幾分。"
        ],
        "title": "戲題酒家壁三首  其三",
        "id": "36d0c836-bea3-4c65-b36c-90f9d63d43c3"
    },
    {
        "author": "陸游",
        "paragraphs": [
            "風怒欲拔木，雨暴欲掀屋。",
            "風聲翻海濤，雨點墮車軸。",
            "拄門那敢開，吹火不得燭。",
            "豈惟漲溝溪，勢已卷平陸。",
            "辛勤藝宿麥，所望明年熟。",
            "一飽正自艱，五窮故相逐。",
            "南鄰更可念，布被冬未贖。",
            "明朝甑復空，母子相持哭。"
        ],
        "tags": [
            "写雨",
            "生活",
            "冬天",
            "写风",
            "风",
            "贫穷",
            "雨"
        ],
        "title": "十月二十八日夜風雨大作",
        "id": "8441bcde-d96c-45cc-8397-57baa685a157"
    },
    {
        "author": "陸游",
        "paragraphs": [
            "墮巢拾槁枝，微火吹孤螢。",
            "風火一相得，須臾細烟青。",
            "暖焰遂騰上，凜冽回玄冥。",
            "君看金鼎火，其初亦熒熒。",
            "至理存橐籥，奇功挾風霆。",
            "笑談縛三彭，指顧役六丁。",
            "超然出塵世，豈獨制頹齡。",
            "勸君勿虛死，萬過誦黄庭。"
        ],
        "title": "夜寒燃火有感",
        "id": "17011f60-7c0d-4fcd-ad72-fe5b11ad9266"
    },
    {
        "author": "陸游",
        "paragraphs": [
            "歸老心常逸，新寒體亦康。",
            "幸當農事隙，稍治舊園荒。",
            "翦闢西山出，縈回北徑長。",
            "作欄扶弱蔓，換土植孤芳。",
            "霜霰篔簹碧，風烟薜荔蒼。",
            "蝶來翻小翅，鳥下囀幽吭。",
            "疏剔巖泉集，耘鋤藥草香。",
            "溪藤裁酒榼，番錦製詩囊。",
            "坐久雲生石，歸遲月滿廊。",
            "人間胡不樂，拔宅笑君房。"
        ],
        "title": "農事休小葺東園十韵",
        "id": "fcc5e327-7f1e-45d6-a404-a5852230e5f0"
    },
    {
        "author": "陸游",
        "paragraphs": [
            "清溝東畔翦蓁菅，雖設柴門盡日關。",
            "遠引寒泉成碧沼，稍通密竹露青山。",
            "幽花泣露開仍落，好鳥穿林去復還。",
            "更上橫岡吾所愛，小兒試覓屋三間。"
        ],
        "title": "開東園路北至山脚因治路傍隙地雜植花草六首  其一",
        "id": "7540716a-ecc8-4a1c-8383-7afb55b744f8"
    },
    {
        "author": "陸游",
        "paragraphs": [
            "魏野林逋久已僊，放翁寄傲鏡湖邊。",
            "松根偃蹇支琴石，巖竇潺湲洗藥泉。",
            "半祿掃空雖在我，殘年健甚豈非天。",
            "遥遥桑苧家風在，重補茶經又一編。"
        ],
        "title": "開東園路北至山脚因治路傍隙地雜植花草六首  其二",
        "id": "c488adcf-96e5-4f1e-8eaa-1dad937c9927"
    },
    {
        "author": "陸游",
        "paragraphs": [
            "憶自南昌返故鄉，移家來就鏡湖凉。",
            "鶴雛養得沖霄漢，松樹看成任棟梁。",
            "手版永拋貧亦樂，肩輿時上老何妨。",
            "平郊東望江城近，隱隱清笳送夕陽。"
        ],
        "title": "開東園路北至山脚因治路傍隙地雜植花草六首  其三",
        "id": "7291f434-81d2-4f16-bc36-efd9dd50cf3c"
    },
    {
        "author": "陸游",
        "paragraphs": [
            "父子追隨一笑傾，東園東畔路初成。",
            "夾栽芳草如繩直，前出籬門似砥平。",
            "春近野梅香欲動，雨餘溝水細無聲。",
            "今朝有憙誰能識，不用人扶亦自行。"
        ],
        "title": "開東園路北至山脚因治路傍隙地雜植花草六首  其四",
        "id": "4f261e77-67ac-4ff9-af59-6ca824999110"
    },
    {
        "author": "陸游",
        "paragraphs": [
            "病眼逢人每懶開，正須此地洗氛埃。",
            "數枝梅向林梢出，一脈泉從嶺背來。",
            "藤杖有時緣石磴，風爐隨處置茶杯。",
            "殘軀自笑如春草，又喜天邊斗柄回。"
        ],
        "title": "開東園路北至山脚因治路傍隙地雜植花草六首  其五",
        "id": "65caef18-7207-4034-b9b9-dff65fa5bc3d"
    },
    {
        "author": "陸游",
        "paragraphs": [
            "避俗從來恨不深，家園栽種偶成陰。",
            "西連幾曲菖蒲澗，東接無窮薝蔔林。",
            "烏桕谷寒迎野步，金沙泉冷洗塵襟。",
            "清音可寫吾詩拙，它日君來試抱琴。"
        ],
        "title": "開東園路北至山脚因治路傍隙地雜植花草六首  其六",
        "id": "2dc6609a-4d86-4cba-a717-a36736f2532d"
    },
    {
        "author": "陸游",
        "paragraphs": [
            "薙圃課僮奴，爭前不待呼。",
            "水泉經雨壯，蓁莽得霜枯。",
            "高樹鳴雙鵲，清池下兩鳧。",
            "暮年惟樂此，餘念一毫無。"
        ],
        "title": "連日治圃至山亭又作五字四首  其一",
        "id": "f56960f1-1486-4a52-8503-447abeb1e1f1"
    },
    {
        "author": "陸游",
        "paragraphs": [
            "富貴尋常事，天奚獨汝慳。",
            "十分教懶拙，百倍與清閑。",
            "放鶴雲千頃，釣魚溪一灣。",
            "此詩雖信筆，它日不須刪。"
        ],
        "title": "連日治圃至山亭又作五字四首  其二",
        "id": "5a94b89e-9175-4d45-89a6-1b14ea3b6937"
    },
    {
        "author": "陸游",
        "paragraphs": [
            "好竹千竿翠，新泉一勺冰。",
            "殘蕪襯落日，老木上寒藤。",
            "細磴欹難過，危欄曲可憑。",
            "歸時忽已暮，點點數漁燈。"
        ],
        "title": "連日治圃至山亭又作五字四首  其三",
        "id": "1be8f4bb-cd3b-4701-abd9-467746eb4fd8"
    },
    {
        "author": "陸游",
        "paragraphs": [
            "門開度略彴，路盡上坡陁。",
            "農隙閑耕犢，樵歸起醉歌。",
            "青烟舞鸞鳳，白石伏黿鼉。",
            "剩有筇枝興，窮冬氣已和。"
        ],
        "title": "連日治圃至山亭又作五字四首  其四",
        "id": "ffdba209-9a11-43ba-bc44-4fa7df9fb585"
    },
    {
        "author": "陸游",
        "paragraphs": [
            "敗屋頹垣對短檠，課書聊自限三更。",
            "蕭條草木寒無色，窸窣狐狸出有聲。",
            "半榼濁醪求火暖，一篇疑義與兒評。",
            "未須遽起窮愁嘆，明日尋梅雪正晴。"
        ],
        "title": "寒夜",
        "id": "e93d0601-56cf-4a19-9228-09ac4bbf8645"
    },
    {
        "author": "陸游",
        "paragraphs": [
            "少年雖讀書，每恨性疏懶。",
            "中年頗自勵，已嘆歲月短。",
            "學不到聖賢，此意終未滿。",
            "甑空不憂饑，衣垢不思浣。",
            "區區管晏事，端可付一莞。",
            "羸然八十翁，風雪卧空館。"
        ],
        "title": "掩卷有感",
        "id": "1466ae18-2cf2-4f14-a836-ba9a528e06c1"
    },
    {
        "author": "陸游",
        "paragraphs": [
            "出雜羊牛牧，歸隨鳥雀栖。",
            "聊持數匙飯，就乞半盂齏。",
            "浩蕩凌原野，崎嶇歷澗溪。",
            "閑遊豈不好，客意自凄凄。"
        ],
        "title": "閑遊",
        "id": "7c6afc54-88a1-4375-b3fc-e568a6417ec0"
    },
    {
        "author": "陸游",
        "paragraphs": [
            "閑行入野寺，僧飯鼓其鏜。",
            "慘慘風剺面，暉暉日滿廊。",
            "去來元自在，賓主兩相忘。",
            "却下山坡路，樵歌出隴長。"
        ],
        "title": "野寺",
        "id": "d8d1cd50-0b35-4ed9-8159-d18052793f6a"
    },
    {
        "author": "陸游",
        "paragraphs": [
            "三江郡東北，古戍鬰嵯峨。",
            "漁子船浮葉，更人鼓應鼉。",
            "年豐坊酒賤，盜息海商多。",
            "老我無豪思，悠然寄醉歌。"
        ],
        "title": "三江",
        "id": "9fe36e3d-c922-4a5b-80bb-e9fcc6052480"
    },
    {
        "author": "陸游",
        "paragraphs": [
            "放翁晨興坐龜堂，古銅匜燒海南香。",
            "臨目接手精思床，身如槁木心如牆。",
            "八十一章獨置傍，徐起開讀聲琅琅。",
            "怳然親見古伯陽，袂屬關尹肩庚桑。",
            "孰能試之出毫芒，末俗可復躋羲黄。",
            "陰符僞書實荒唐，稚川金丹空有方。",
            "人生忽如瓦上霜，勿恃强健輕年光。"
        ],
        "title": "讀老子",
        "id": "7d27b889-43a0-4fa6-bcee-b696c0da14f7"
    },
    {
        "author": "陸游",
        "paragraphs": [
            "掃石蔭雙松，岸巾穿萬竹。",
            "爾來又一奇，巖泉寒可掬。"
        ],
        "title": "新泉絕句二首  其一",
        "id": "a0b146b7-0f10-4e2a-b6a9-1de2a064ea9e"
    },
    {
        "author": "陸游",
        "paragraphs": [
            "𣂏泉可瀹茗，就泉可洗藥。",
            "楚人曾未知，但謂纓可濯。"
        ],
        "title": "新泉絕句二首  其二",
        "id": "d4c24dad-dcd9-4fcb-a0a6-56fdda76ee7b"
    },
    {
        "author": "陸游",
        "paragraphs": [
            "七十年來樂太平，白頭父子事春耕。",
            "因思世事悲身事，更聽風聲雜雨聲。",
            "四海故人强半死，一襟清泪對誰傾。",
            "新春要覓燒丹處，不住青城住赤城。"
        ],
        "title": "風雨",
        "id": "cc775630-d5a4-41ef-a201-7d6d25f82134"
    },
    {
        "author": "陸游",
        "paragraphs": [
            "萬疊青山繞鏡湖，數椽自愛野人居。",
            "風來松度龍吟曲，雨過庭餘鳥迹書。",
            "小疾不妨尋酒去，豐年偶及挂冠初。",
            "有金可散還多事，四壁蕭然計未疏。"
        ],
        "title": "題庵壁二首  其一",
        "id": "a9babca1-356b-495b-a510-5611d68a92f5"
    },
    {
        "author": "陸游",
        "paragraphs": [
            "衰髮蕭疏雪滿巾，君恩乞與自由身。",
            "身并猿鶴爲三友，家託烟波作四鄰。",
            "十日風號未成雪，一年梅發又催春。",
            "漁舟底用勤相覓，本避浮名不避人。"
        ],
        "title": "題庵壁二首  其二",
        "id": "4045b505-26bd-4f7b-ae03-8be75293a1e1"
    },
    {
        "author": "陸游",
        "paragraphs": [
            "與世已如風馬牛，松風終日聽颼飀。",
            "一爐丹熟定不死，半甕酒香安得愁。",
            "腰带鞓前秋萬頃，香爐峰下水交流。",
            "人間事事皆須命，惟有神仙可自求。"
        ],
        "title": "讀僊書作",
        "id": "e2cd2562-be89-4b60-8287-86762fb8383c"
    },
    {
        "author": "陸游",
        "paragraphs": [
            "淵明甫六十，遽覺前途迮。",
            "作詩頗感槩，自謂當去客。",
            "吾年久過此，霜雪紛滿幘。",
            "豈惟僕整駕，已迫牛負軛。",
            "奈何不少警，玩此白駒隙。",
            "傾身事詩酒，廢日弄泉石。",
            "梅花何預汝，一笑從渠索。",
            "顧以有限身，兒戲作無益。",
            "一床寬有餘，虛室自生白。",
            "要當棄百事，言從老聃役。"
        ],
        "title": "讀淵明詩",
        "id": "6118ae55-1884-471f-95ed-87daf6ac11df"
    },
    {
        "author": "陸游",
        "paragraphs": [
            "屋老霜寒睡不成，迢迢漏鼓過三更。",
            "烏啼林外月初上，犬吠水邊船夜行。",
            "市有歌呼知歲樂，亭無枹鼓喜時平。",
            "吾詩欲寫還慵起，卧看殘燈翳復明。"
        ],
        "title": "寒夜枕上",
        "id": "72475531-7418-4237-a825-78e30abf5b87"
    },
    {
        "author": "陸游",
        "paragraphs": [
            "一夜風號作快晴，披裘扶杖出門行。",
            "青山繞舍雪封盡，丹葉滿街霜染成。",
            "廢寺僧寒多晏起，近村農惰闕冬耕。",
            "窮人旋畫膨脝計，自買蹲鴟煮糝羹。"
        ],
        "title": "新晴出門閑步",
        "id": "7970ec10-0bc9-4d7c-988e-480afc1820e2"
    },
    {
        "author": "陸游",
        "paragraphs": [
            "雪飛數片又成晴，透瓦清霜伴月明。",
            "一曲忽聞高士笛，臨窗和以讀書聲。"
        ],
        "title": "聞笛",
        "id": "4ea10482-b18a-466c-a9b5-46c46db705c4"
    },
    {
        "author": "陸游",
        "paragraphs": [
            "小徑霜泥結凍時，幽人十日廢筇枝。",
            "新晴池館春來早，簾外鳴禽聖得知。"
        ],
        "title": "鳴禽",
        "id": "730c3fa6-4faf-4f15-95f5-e177c93415b1"
    },
    {
        "author": "陸游",
        "paragraphs": [
            "日高得米喚兒舂，苦雨園蔬久闕供。",
            "省事家風君看取，半饑半飽過殘冬。"
        ],
        "title": "食晚",
        "id": "d76759aa-573c-4759-87e9-eaee89514642"
    },
    {
        "author": "陸游",
        "paragraphs": [
            "貯藥葫蘆二寸黄，煎茶橄欖一甌香。",
            "午窗坐穩摩癡腹，始覺龜堂白日長。"
        ],
        "title": "午坐戲詠",
        "id": "73bfce4d-f130-45db-b14a-7dc13a9cb0dc"
    },
    {
        "author": "陸游",
        "paragraphs": [
            "山陰古稱小蓬萊，青山萬疊環樓臺。",
            "不惟人物富名勝，所至地產皆奇瓌。",
            "茗芽落磑壓北苑，藥苗入饌逾天台。",
            "明珠百舸載芡實，火齊千擔裝楊梅。",
            "湘湖蓴長涎正滑，秦望蕨生拳未開。",
            "箭萌蟄藏待時雨，桑蕈菌蠢驚春雷。",
            "{糭米=木}花蒸煮蘸醯醬，薑茁披剝腌糟醅。",
            "細研罌粟具湯液，溼裹山蕷供炮煨。",
            "老饞自覺筆力短，得一忘十真堪咍。",
            "從今置之勿復道，一瓢陋巷師顔回。"
        ],
        "title": "戲詠鄉里食物示鄰曲",
        "id": "cbdaf07f-e594-4e98-8130-18dc5f1a01b0"
    },
    {
        "author": "陸游",
        "paragraphs": [
            "得米還求澗底薪，始知天地有窮人。",
            "年開八秩寧賒死，官及三兒不救貧。",
            "藥盡無如醫偃蹇，囊空那辦酒逡巡。",
            "柳條萱草添愁思，不似尋常見早春。"
        ],
        "title": "歲暮貧甚戲作",
        "id": "823b944a-c5fd-4120-a8b5-a1335724dc76"
    },
    {
        "author": "陸游",
        "paragraphs": [
            "江南有奇士，英譽早飛騰。",
            "未見心先契，相從氣倍增。",
            "時煩問字酒，屢共讀書燈。",
            "下榻延徐孺，同舟得李膺。",
            "百年期永好，一旦失良朋。",
            "稚子初何取，龍門亦許登。",
            "流光疾於鳥，舊社冷如冰。",
            "欲作千言誄，衰遲愧未能。"
        ],
        "title": "汪叔潜教授挽辭",
        "id": "1e990343-1a62-4873-a9c7-76ccd218b04c"
    },
    {
        "author": "陸游",
        "paragraphs": [
            "爵邑恩榮盛，鄉閭譽望尊。",
            "儒科傳累葉，上壽萃高門。",
            "阡茂新栽柏，堂餘舊樹萱。",
            "故民何以報，沾灑望秋原。"
        ],
        "title": "汪給事太夫人程氏挽辭",
        "id": "f2279cca-ac1f-420c-9e4f-cb8a1ab307d0"
    },
    {
        "author": "陸游",
        "paragraphs": [
            "耄齒人誰及，高門世共榮。",
            "始終膺備福，稚老遇昇平。",
            "綸綍褒嘉事，鄉閭惻愴情。",
            "吾詩儻傳世，亦足見平生。"
        ],
        "title": "太恭人諭氏挽辭",
        "id": "011800f4-9171-428c-b1a2-b76ce4203c7f"
    },
    {
        "author": "陸游",
        "paragraphs": [
            "日曬霜融步步泥，旬餘不到石泉西。",
            "連朝和暖得乾路，喚取鄰翁來杖藜。"
        ],
        "title": "路乾",
        "id": "4423e3eb-0249-42bb-8b8d-b4325bdc2c72"
    },
    {
        "author": "陸游",
        "paragraphs": [
            "閉戶歲云暮，翻書夜向闌。",
            "足僵知火盡，目鈍覺燈殘。",
            "躍浦魚驚獺，穿林犬逐獾。",
            "三年納微祿，無愧得心安。"
        ],
        "title": "寒夜",
        "id": "4745d298-c661-4181-bcd4-dc225c43b8b6"
    },
    {
        "author": "陸游",
        "paragraphs": [
            "藥笈漁竿每自隨，枯筇短帽恰相宜。",
            "投林但有窮猿喜，伏櫪元無老驥悲。",
            "巖溜甘寒通碧沼，野梅清絕隔疏籬。",
            "放翁老甚情懷懶，那辦題詩寄所思。"
        ],
        "title": "乍晴至園中",
        "id": "3541b1ae-0754-456e-b9f9-2ff9f02f301a"
    },
    {
        "author": "陸游",
        "paragraphs": [
            "常時新月有無間，今夕清暉抵半環。",
            "柳外橋高最堪望，憑闌目送下西山。"
        ],
        "title": "十二月三日夜橋上看月",
        "id": "9a4b4d68-5bcf-4f44-b6c2-e966a4d89c57"
    },
    {
        "author": "陸游",
        "paragraphs": [
            "流年及耄敢前期，浮世如漚只自知。",
            "多貯閑愁持抵酒，剩遊好景擬供詩。",
            "海東藥到寬衰疾，岷下書稀愴別離。",
            "約束春盤莫草草，又當梅發兩京時。"
        ],
        "title": "流年",
        "id": "6cced75b-09f8-4b58-a09a-522dab9fca7a"
    },
    {
        "author": "陸游",
        "paragraphs": [
            "風月寬閑地，溪山隱遯身。",
            "雲邊安井臼，竹裏過比鄰。",
            "洗朮分巖瀑，烹芝束澗薪。",
            "柴門敲不應，疑是避秦人。"
        ],
        "title": "山家五首  其一",
        "id": "a8918c22-ae2c-4ae3-8f3b-a903ca418009"
    },
    {
        "author": "陸游",
        "paragraphs": [
            "種藥爲生業，彈琴悅性靈。",
            "中宵煮白石，平旦誦黄庭。",
            "茶熟眠初起，兒扶酒半醒。",
            "意行無定處，猿鳥共忘形。"
        ],
        "title": "山家五首  其二",
        "id": "5888ff86-12a4-4e30-a11f-d20351b090fd"
    },
    {
        "author": "陸游",
        "paragraphs": [
            "長生固非道，得道自長生。",
            "書不傳關尹，言誰契廣成。",
            "羅浮觀日出，句曲聽松聲。",
            "聞說長安好，何妨醉太平。"
        ],
        "title": "山家五首  其三",
        "id": "ab15dc95-b3a7-474c-b3c7-2a8f74a03cd1"
    },
    {
        "author": "陸游",
        "paragraphs": [
            "陶葛金丹訣，千年秘不傳。",
            "人皆肖天地，世豈乏神仙。",
            "擾擾生趨死，悠悠食復眠。",
            "微言誰復領，浩嘆撫遺編。"
        ],
        "title": "山家五首  其四",
        "id": "6b74e4fc-be97-409c-9c2f-4b88e63e14ca"
    },
    {
        "author": "陸游",
        "paragraphs": [
            "清絕更誰如，松風小閣虛。",
            "氎巾參几杖，鶴毳落琴書。",
            "新鑿淘丹井，常携斸藥鉏。",
            "身閑隨處樂，何况是吾廬。"
        ],
        "title": "山家五首  其五",
        "id": "8e3b7054-3917-42cc-923a-b460a113a0f0"
    },
    {
        "author": "陸游",
        "paragraphs": [
            "茅簷細雨溼炊烟，江路清寒欲雪天。",
            "不愛相公金絡馬，羨他亭長白篷船。"
        ],
        "title": "小舟白竹篷蓋保長所乘也偶借至近村戲作二首  其一",
        "id": "d8c57099-d1ee-4b28-92f2-d04645776580"
    },
    {
        "author": "陸游",
        "paragraphs": [
            "雪雲無際暗長空，小市孤村禹廟東。",
            "一段荒寒端可畫，白篷籠底白頭翁。"
        ],
        "title": "小舟白竹篷蓋保長所乘也偶借至近村戲作二首  其二",
        "id": "ff6ba5e3-b035-449e-98ea-77f251f0be92"
    },
    {
        "author": "陸游",
        "paragraphs": [
            "買得烏犍遇歲穰，此身永免屬官倉。",
            "塘南塘北九千頃，八月村村稻飯香。"
        ],
        "title": "稻飯",
        "id": "e664f370-ab04-4385-83a7-8fbd803cae54"
    },
    {
        "author": "陸游",
        "paragraphs": [
            "殘臘無多寒漸薄，新春已近日微長。",
            "棋枰散後軒窗靜，梅塢歸來襟袖香。",
            "海霧籠山青淡淡，河堤潴水白茫茫。",
            "鷺飛前導生遊興，笑岸綸巾上野航。"
        ],
        "title": "殘臘二首  其一",
        "id": "a78ce0e0-ffd1-4808-9550-590129dd3dd5"
    },
    {
        "author": "陸游",
        "paragraphs": [
            "殘臘去春纔十日，衰翁告老已三年。",
            "乳糜但喜分香鉢，銀勝那思映綵鞭。",
            "萬里當時嗟漫浪，一窗此日困沉綿。",
            "清泉白石無人到，且結梅花淡淡緣。"
        ],
        "title": "殘臘二首  其二",
        "id": "8c14bff6-0e4d-4c14-add6-c1fc26192627"
    },
    {
        "author": "陸游",
        "paragraphs": [
            "著書汗馬牛，不如守道力。",
            "賣文取卿相，詎是儒者職。",
            "孔光豈不學，千載汙簡冊。",
            "通塞本細事，于我奚失得。",
            "袁安卧空廬，亦度風雪夕。",
            "如何慕溫飽，撓節不自惜。",
            "我突無炊烟，或至日中昃。",
            "小兒抱遺經，衣短兩脛赤。",
            "吟誦何琅琅，聲如出金石。",
            "掩卷語乃翁，聖有陳蔡厄。"
        ],
        "title": "書志",
        "id": "59fa4091-87c9-40f4-9695-67dd1a4e68cf"
    },
    {
        "author": "陸游",
        "paragraphs": [
            "衰甚身如作繭蠶，經旬不省出茅庵。",
            "老僧遣信分茶串，隱士敲門致酒甔。",
            "看鶴松陰賞高潔，疏泉石罅得清甘。",
            "地偏心遠無車馬，賴有吾兒與劇談。"
        ],
        "title": "數日不出門偶賦三首  其一",
        "id": "dad86d53-14c0-44a9-8ee5-c181c6b38583"
    },
    {
        "author": "陸游",
        "paragraphs": [
            "十二年來一日同，飯蔬略似誦經翁。",
            "居家不擬依鄰富，報國惟思祝歲豐。",
            "冰澗乍通寒溜碧，蘭叢新放露芽紅。",
            "閑門萬化俱觀盡，那用瞿曇更說空。"
        ],
        "title": "數日不出門偶賦三首  其二",
        "id": "891acee0-5ded-4535-b658-02344a4b264b"
    },
    {
        "author": "陸游",
        "paragraphs": [
            "湖上蝸廬僅自容，寸懷無奈百憂攻。",
            "補衣未竟迫秋露，待飯不來聞午鐘。",
            "稚子挾書勤質問，鄰翁釋耒間過從。",
            "今朝一笑君知否，滿甕新醅粥面醲。"
        ],
        "title": "數日不出門偶賦三首  其三",
        "id": "6cb4bbf9-482b-471b-9bbd-4f51c39498c3"
    },
    {
        "author": "陸游",
        "paragraphs": [
            "人生有至樂，莫若江湖中。",
            "千錢買短胕，青箬織孤篷。",
            "潮生鼓棹去，烟波浩無窮。",
            "長歌送夕陽，回首萬事空。",
            "伴釣君已奇，我乃真釣翁。",
            "君出羊裘家，散人亦吾宗。",
            "一見即定交，正以氣味同。",
            "何時溪莊路，共醉蘆花風。"
        ],
        "title": "寄題嚴居厚伴釣軒",
        "id": "afb7a558-f68b-4e32-abf8-447e166ad10d"
    },
    {
        "author": "陸游",
        "paragraphs": [
            "我詩非大手，我酒亦小戶。",
            "得游名勝間，獨以用心苦。",
            "趙子乃宿士，山立誰敢侮。",
            "寓名祝融祠，蓑笠卧烟雨。",
            "高吟三千篇，一字無塵土。",
            "朱先少許可，書每說昌甫。",
            "雖云忍饑瘦，得喪亦相補。",
            "嗟君與斯遠，文中真二虎。",
            "我老日益衰，想像氣如縷。"
        ],
        "title": "寄趙昌甫并簡徐斯遠",
        "id": "ad65794f-aa90-4815-abf8-82af321a61d3"
    },
    {
        "author": "陸游",
        "paragraphs": [
            "幽徑疏籬洗世塵，眼明見此數枝新。",
            "橫斜恰受三更月，璀璨先回萬物春。",
            "洛浦凌波矜絕態，緱山騎鶴想前身。",
            "放翁著句煩君記，畫在生綃却未真。"
        ],
        "title": "南園觀梅",
        "id": "e56f6568-90e7-4ec1-abb4-c7e4f653c1fe"
    },
    {
        "author": "陸游",
        "paragraphs": [
            "老身無處著，登望憶閑遊。",
            "白浪浮天遠，黄雲出塞秋。",
            "百年殊鼎鼎，萬事只悠悠。",
            "歲晚長亭路，寒侵季子裘。"
        ],
        "title": "老身",
        "id": "26ec3b24-7eee-4396-a1e2-d50adab70cca"
    },
    {
        "author": "陸游",
        "paragraphs": [
            "老夫閉門衰疾嬰，小兒適有南山行。",
            "一奴入市暮未返，愔愔不聞鳥雀鳴。",
            "地爐火死凍脚硬，欲作薄粥愁空鎗。",
            "平生遣日賴詩句，久矣無復吟哦聲。",
            "但餘一點真正念，照了萬象猶精明。",
            "欲論此事向何許，眾中倘遇千人英。"
        ],
        "title": "獨處",
        "id": "c4fc70e4-74b6-44a7-bf2b-2cd7068f2745"
    },
    {
        "author": "陸游",
        "paragraphs": [
            "文章日益近衰陋，風節久己嗟陵夷。",
            "元祐大蘇逝不返，慶曆小范今誰知。",
            "閉門學古人共笑，低頭就俗我却疑。",
            "脫衣幸可買漁艇，爛醉浩歌隨所之。"
        ],
        "title": "醉中歌",
        "id": "b88a8753-8bdc-44fc-85bd-7a8d3d46d6ae"
    },
    {
        "author": "陸游",
        "paragraphs": [
            "人間歲月莽悠悠，老大悲傷只涕流。",
            "民饜糟糠寧細事，俗忘節義更深憂。",
            "潦歸宿麥猶難望，雪少同雲未易求。",
            "自嘆此生真已矣，且偷暇日弄孤舟。"
        ],
        "title": "排悶",
        "id": "b7bbddad-acf5-49e4-92e3-7aa133d5c3fd"
    },
    {
        "author": "陸游",
        "paragraphs": [
            "吳蜀相望萬里程，征鞍忽報近湓城。",
            "角巾已入三更夢，老眼先增十倍明。",
            "告至徧爲親舊問，勞還深愧里閭情。",
            "追思二紀睽離事，憙極翻成涕泗橫。"
        ],
        "title": "庚申十二月二十一日西和州健步持子布書報已取安康襄陽路將至九江矣悲喜交懷作長句二首  其一",
        "id": "21666d65-c4ef-4e69-8926-96186d6b8c51"
    },
    {
        "author": "陸游",
        "paragraphs": [
            "萬里東來雙鯉魚，衰翁悲喜得兒書。",
            "聞過峴首已冬至，想到匡廬將歲除。",
            "辛苦山行穿雪履，凄凉旅飯嚼冰蔬。",
            "此行身歷艱難遍，莫厭東皋共荷鉏。"
        ],
        "tags": [
            "庐山"
        ],
        "title": "庚申十二月二十一日西和州健步持子布書報已取安康襄陽路將至九江矣悲喜交懷作長句二首  其二",
        "id": "68d13f86-2a3d-40f3-b636-667b4cb53c6e"
    },
    {
        "author": "陸游",
        "paragraphs": [
            "幽禽啼不去，紅蕊落還開。",
            "意適時時醉，身閑日日來。",
            "著書增水品，披句覓榿栽。",
            "消息吾兒近，扶衰又上臺。"
        ],
        "title": "園中作",
        "id": "18a81ed1-bcf6-48b7-b607-833087f3b771"
    },
    {
        "author": "陸游",
        "paragraphs": [
            "足疾惟妨拜，登臨故自如。",
            "深知造物意，遣遂此心初。",
            "東塢閑看竹，西溪獨釣魚。",
            "暮歸猶未倦，把卷繞前除。"
        ],
        "title": "足疾",
        "id": "1ac7aa93-9bab-4e97-8150-aff2e8cc8418"
    },
    {
        "author": "陸游",
        "paragraphs": [
            "世事從來不可常，把茆猶幸得深藏。",
            "床頭酒甕寒難熟，瓶裏梅花夜更香。",
            "薄命元知等蟬翼，畏途何處不羊腸。",
            "詩成讀罷仍無用，聊滿山家骨董囊。"
        ],
        "title": "歲暮書懷二首  其一",
        "id": "c1c4d7d7-76e7-4e18-b33e-195c1cf64a32"
    },
    {
        "author": "陸游",
        "paragraphs": [
            "憶昔初辭鵷鷺行，慨然誓墓老耕桑。",
            "蓼汀夜宿夢魂爽，梅塢暮歸襟袖香。",
            "窮巷每多閑日月，小兒時誦古文章。",
            "吾儕窮死從來事，敢變胸中百鍊剛。"
        ],
        "title": "歲暮書懷二首  其二",
        "id": "c9c55f30-78d3-4eb9-aa5e-8dc86f9e7bc1"
    },
    {
        "author": "陸游",
        "paragraphs": [
            "守歲全家夜不眠，杯盤狼藉向燈前。",
            "相看更覺光陰速，笑語逡巡即隔年。"
        ],
        "title": "除夜",
        "id": "12af0cd3-ae62-4bf0-a0fb-2774310e0dbb"
    },
    {
        "author": "陸游",
        "paragraphs": [
            "雨霪道壞困泥塗，木石紛然賴里閭。",
            "但使僅堪行便足，我無長戟與高車。"
        ],
        "title": "修路",
        "id": "c6f23c46-05b4-40a5-ac82-231a8dd006f4"
    },
    {
        "author": "陸游",
        "paragraphs": [
            "子有金丹鍊即成，人人各自具長生。",
            "施行要使俗仁壽，收斂猶能心太平。",
            "劇飲似鯨身不倦，細書如蟻眼常明。",
            "更餘一事君難學，富貴真同涕唾輕。"
        ],
        "title": "金丹",
        "id": "a071f2c0-ed02-4be1-8689-1694630b859b"
    },
    {
        "author": "陸游",
        "paragraphs": [
            "平昔飄然林下僧，更堪衰與病相乘。",
            "殘年已任身生死，一念猶關道廢興。",
            "皎皎初心質天地，兢兢晚節蹈淵冰。",
            "子孫勿厭藜羹薄，此是吾家無盡燈。"
        ],
        "title": "平昔",
        "id": "d4f4e2b1-c6af-4b03-ae2f-74a0ae3001b7"
    },
    {
        "author": "陸游",
        "paragraphs": [
            "不愧衰翁雪鬢新，出門也復整烏巾。",
            "梅花隔水香撩客，野鳥穿林語喚人。",
            "長日難消惟泥酒，災年不死又違春。",
            "吾兒已到新安未，想掬清溪洗客塵。"
        ],
        "title": "二月三日春色粲然步至湖上",
        "id": "cf93ef08-8f95-4fb7-9073-ca9e02aa5346"
    },
    {
        "author": "陸游",
        "paragraphs": [
            "憶昔初登下峽船，一回望汝一凄然。",
            "夢魂南北略萬里，人世短長無百年。",
            "强遣老懷終兀兀，忽聞歸騎已翩翩。",
            "今朝屈指無窮喜，歷盡江山近日邊。"
        ],
        "title": "計子布歸程已過新安入畿縣界",
        "id": "2c502035-f400-4db3-87cf-f630f020d310"
    },
    {
        "author": "陸游",
        "paragraphs": [
            "出世仙姝下草堂，高標肯學漢宮妝。",
            "數苞冷蕊愁渾破，一寸殘枝夢亦香。",
            "問訊不嫌泥濺屐，端相每到月侵廊。",
            "高樓吹角成何事，只替詩人說斷腸。"
        ],
        "title": "東園觀梅",
        "id": "4208f654-db85-4d8d-993d-6e3c457eabb2"
    },
    {
        "author": "陸游",
        "paragraphs": [
            "玉食何由到草萊，重奩初喜坼封開。",
            "雪霏庾嶺紅絲磑，乳泛閩溪綠地材。",
            "舌本常留甘盡日，鼻端無復鼾如雷。",
            "故應不負朋遊意，手挈風爐竹下來。"
        ],
        "title": "喜得建茶",
        "id": "28cb328f-c412-44b0-a235-9422c589a280"
    },
    {
        "author": "陸游",
        "paragraphs": [
            "細雨吞平野，餘寒勒早春。",
            "未增豪飲興，先著苦吟身。",
            "幽徑萱芽短，方橋柳色新。",
            "閉門非爲老，半世是閑人。"
        ],
        "title": "春雨",
        "id": "05aff281-f6e3-4f05-9568-75b0c6ad7a82"
    },
    {
        "author": "陸游",
        "paragraphs": [
            "擁被聽春雨，殘燈一點青。",
            "吾兒歸漸近，何處宿長亭。"
        ],
        "title": "春雨二首  其一",
        "id": "c11bf38a-4b3e-4058-b958-d6355f2b82d9"
    },
    {
        "author": "陸游",
        "paragraphs": [
            "湖上新春柳，摇摇欲喚人。",
            "多情今夜雨，先洗馬蹄塵。"
        ],
        "title": "春雨二首  其二",
        "id": "f22a1d98-2615-464d-9aaf-9976af015506"
    },
    {
        "author": "陸游",
        "paragraphs": [
            "馬迹車聲是處忙，經旬無客到龜堂。",
            "水初泛溢黏天綠，梅欲飄零特地香。",
            "世事紛紛人自老，歲華冉冉日初長。",
            "百錢不辦旗亭醉，空愛鵝兒似酒黄。"
        ],
        "title": "初春感事二首  其一",
        "id": "65c0f283-0ef4-4d36-bf98-428703fee843"
    },
    {
        "author": "陸游",
        "paragraphs": [
            "一樹紅梅已半殘，破裘也復敵春寒。",
            "忍窮過日却差易，負愧終身良獨難。",
            "活火靜看茶鼎熟，清泉自注研池寬。",
            "人生樂處君知否，萬事當從心所安。"
        ],
        "title": "初春感事二首  其二",
        "id": "9eda4c5c-795f-4fba-a2df-4d4c71b26d28"
    },
    {
        "author": "陸游",
        "paragraphs": [
            "五十餘年讀道書，老來所得定何如。",
            "目光焰焰夜穿帳，胎髮青青晨映梳。",
            "甚畏蝮蛇寧斷手，已烹熊掌敢兼魚。",
            "春蕪二畝扶犁去，空憶高皇賜對初。"
        ],
        "title": "道室書事",
        "id": "5b7e4666-2adc-45f8-830e-f19635a9c2eb"
    },
    {
        "author": "陸游",
        "paragraphs": [
            "仕不逢時勇退耕，閉門自號景迂生。",
            "遠聞佳士輒心許，老見異書猶眼明。",
            "奴愛才如蕭頴士，婢知詩似鄭康成。",
            "早孤遇事偏多感，欲續殘章涕已傾。"
        ],
        "title": "先少師宣和初有贈晁公以道詩云奴愛才如蕭頴士婢知詩似鄭康成晁公大愛賞今逸全篇偶讀晁公文集泣而足之",
        "id": "6b0d840d-6b22-45b5-9378-2d6dbca9e960"
    },
    {
        "author": "陸游",
        "paragraphs": [
            "梅花三十本，圍以疏竹籬。",
            "入春甫十日，開遍南北枝。",
            "少年輕節物，老大復苦衰。",
            "坐見零落盡，一杯初未持。"
        ],
        "title": "春日雜題六首  其一",
        "id": "d3bf5bc0-7961-4ba4-a717-952ef6586489"
    },
    {
        "author": "陸游",
        "paragraphs": [
            "春雨路易乾，雨止即可行。",
            "梅花落無餘，蘭芽亦已生。",
            "好鳥何山來，向我飛復鳴。",
            "行矣東郊路，藉草作清明。"
        ],
        "title": "春日雜題六首  其二",
        "id": "0d1c14c2-149e-463b-af53-326fc32076c3"
    },
    {
        "author": "陸游",
        "paragraphs": [
            "野水如棋枰，所至各成村。",
            "炊烟出茆屋，碓聲隔柴門。",
            "樹陰同戲兒，多已長子孫。",
            "安居無暴斂，何以報國恩。"
        ],
        "title": "春日雜題六首  其三",
        "id": "7c0920b5-8d69-4615-9f9c-4ea66674be7d"
    },
    {
        "author": "陸游",
        "paragraphs": [
            "春陰不成雨，正作卵色天。",
            "花開路無塵，楊柳摇輕烟。",
            "佳哉冷淘時，槐芽雜豚肩。",
            "長安墮胡虜，况說野狐泉。"
        ],
        "title": "春日雜題六首  其四",
        "id": "058c25b0-2927-4098-85e1-a448e9bea731"
    },
    {
        "author": "陸游",
        "paragraphs": [
            "客路行無窮，漁唱聽不厭。",
            "濤江西限吳，雲岫南入剡。",
            "蹇驢過小市，高柳擁孤店。",
            "去去望前村，鴉歸烟欲斂。"
        ],
        "title": "春日雜題六首  其五",
        "id": "b0999d9d-9fb0-4907-a779-081b2862e4d0"
    },
    {
        "author": "陸游",
        "paragraphs": [
            "蒲柳深復淡，桃李白間紅。",
            "東皇一稅駕，萬物酣春風。",
            "烟村在何許，小屏團扇中。",
            "一笑喚稚子，相扶上短篷。"
        ],
        "title": "春日雜題六首  其六",
        "id": "d414657a-b517-4c9d-a050-78576b0bb551"
    },
    {
        "author": "陸游",
        "paragraphs": [
            "桃杏酣酣蜂蝶狂，兒童相喚踏春陽。",
            "老人自笑還多事，預恐明朝雨壞牆。"
        ],
        "title": "春日暄甚戲作",
        "id": "3e038057-2b58-4ef6-b8d2-1bd2517e3f83"
    },
    {
        "author": "陸游",
        "paragraphs": [
            "遲日園林嘗煮酒，和風庭院㫰新絲。",
            "已過燕子穿簾後，又見鮰魚上市時。",
            "排悶與兒聯小句，破閑留客戰枯棋。",
            "殘年自覓安排處，除却歸休總不宜。"
        ],
        "title": "春日",
        "id": "9d3ce643-ed8e-41b1-86bf-f93884725630"
    },
    {
        "author": "陸游",
        "paragraphs": [
            "忽忽新春過，愔愔一室幽。",
            "銅燈立雁趾，石鼎揭龍頭。",
            "老愧人扶拜，貧無食足謀。",
            "退居消日月，太半付莊周。"
        ],
        "title": "書室獨夜",
        "id": "25610309-f75f-409b-bccd-968b48d699cd"
    },
    {
        "author": "陸游",
        "paragraphs": [
            "太平翁翁十九年，父子氣焰可熏天。",
            "不如茅舍醉村酒，日與鄰翁相枕眠。"
        ],
        "title": "追感往事五首  其一",
        "id": "207381e7-8c30-49de-9602-d823de1ad4ae"
    },
    {
        "author": "陸游",
        "paragraphs": [
            "世事紛紛過眼新，九衢依舊漲紅塵。",
            "桃花夢破劉郎老，燕麥摇風別是春。"
        ],
        "title": "追感往事五首  其二",
        "id": "acd8abc2-8bee-4694-9c78-5437ed55ef20"
    },
    {
        "author": "陸游",
        "paragraphs": [
            "渡江之初不暇給，諸老文辭今尚傳。",
            "六十年間日衰靡，此事安可付之天。"
        ],
        "title": "追感往事五首  其三",
        "id": "4250d2bd-5078-4570-b7fc-46958cfa72d1"
    },
    {
        "author": "陸游",
        "paragraphs": [
            "文章光焰伏不起，甚者自謂宗晚唐。",
            "歐曾不生二蘇死，我欲痛哭天茫茫。"
        ],
        "title": "追感往事五首  其四",
        "id": "2974c00d-2cfa-4afb-b818-738ff789bdde"
    },
    {
        "author": "陸游",
        "paragraphs": [
            "諸公可嘆善謀身，誤國當時豈一秦。",
            "不望夷吾出江左，新亭對泣亦無人。"
        ],
        "title": "追感往事五首  其五",
        "id": "626aa8fc-33de-4c88-9f1a-d2417747ce53"
    },
    {
        "author": "陸游",
        "paragraphs": [
            "我本三生世外人，幻軀其實强冠巾。",
            "稍能閉戶學種菜，時亦長歌行負薪。",
            "一醉却非身外事，百年終是冢中塵。",
            "君知夢境無根底，莫信人言想與因。"
        ],
        "title": "書意二首  其一",
        "id": "e6c14311-a203-4e27-be69-154403a92fc8"
    },
    {
        "author": "陸游",
        "paragraphs": [
            "病眼猶堪閱世人，難將雪鬢著烏巾。",
            "囊中錢盡罷沽酒，澗底雨寒愁束薪。",
            "老子那辭徙牛屋，癡人自喜拜車塵。",
            "窮通要是兒嬉事，懶就山僧講宿因。"
        ],
        "title": "書意二首  其二",
        "id": "37ddbefc-8f66-4dcd-9a8a-3cb2b1f1c56b"
    },
    {
        "author": "陸游",
        "paragraphs": [
            "積雨初收曉寒重，野人忽作清都夢。",
            "宮牆柳色綠如染，仰視修門岌飛動。",
            "元章久已葬岷山，安得翩翩並馳鞚。",
            "春光如昔交舊少，肺肝欲寫誰堪共。",
            "頗聞天閽有疑事，通明殿下方僉議。",
            "約君切勿負初心，天上人間均一是。"
        ],
        "title": "清都行",
        "id": "3e0fad32-9bf4-4099-9f85-cf7f72414b20"
    },
    {
        "author": "陸游",
        "paragraphs": [
            "久卧窮閻困負薪，何妨掃盡太倉陳。",
            "瘦如飯顆吟詩面，饑似柴桑乞食身。",
            "犧象未應殊斷木，江湖底處有窮鱗。",
            "大冠長劍人看好，不換茅簷一幅巾。"
        ],
        "title": "春來食不繼戲作",
        "id": "3d06b4d3-c215-4c68-a313-e786ed241ade"
    },
    {
        "author": "陸游",
        "paragraphs": [
            "常憶初年十七時，朝朝烏帽出從師。",
            "忽逢寒食停供課，正寫礬書作贗碑。"
        ],
        "title": "紹興辛酉予年十七矣距今已六十年追感舊事作絕句",
        "id": "ec5607f6-f214-4b0a-b65a-27f5c408a119"
    },
    {
        "author": "陸游",
        "paragraphs": [
            "東窗日晚獨愁予，眼闇年來頗廢書。",
            "賴有吾家老阿對，相從引水灌園蔬。"
        ],
        "title": "獨坐視老奴灌園",
        "id": "a72ab130-f891-414e-9ff1-0194f95a29bd"
    },
    {
        "author": "陸游",
        "paragraphs": [
            "一雙芒屩伴筇枝，不用兒扶自出嬉。",
            "貪看南山雲百變，舍西溪上立多時。"
        ],
        "title": "雨晴風日絕佳徙倚門外三首  其一",
        "id": "267d2b4b-8f97-4d73-b12a-19ddf790bdfb"
    },
    {
        "author": "陸游",
        "paragraphs": [
            "茶釅無端廢午眠，杖藜信步到門前。",
            "青裙溪女結蠶卦，白髮廟巫催社錢。"
        ],
        "title": "雨晴風日絕佳徙倚門外三首  其二",
        "id": "f8340bd3-5f4b-4731-b2de-7710bf5b2ca4"
    },
    {
        "author": "陸游",
        "paragraphs": [
            "章老三年病方死，吳翁一夕呼不醒。",
            "獨有此身頑似鐵，倚門常看暮山青。"
        ],
        "title": "雨晴風日絕佳徙倚門外三首  其三",
        "id": "2e85a650-dccb-4705-a7ec-2089b7bc0620"
    },
    {
        "author": "陸游",
        "paragraphs": [
            "春風堤上草萋萋，草軟沙平護馬蹄。",
            "似蓋微雲纔障日，如絲細雨不成泥。",
            "千秋觀裏逢新燕，九里山前聽午雞。",
            "追憶舊遊愁滿眼，綵船曾繫畫橋西。"
        ],
        "title": "春遊",
        "id": "0f2af333-f61b-4c55-b2d8-2c51fcc0aa01"
    },
    {
        "author": "陸游",
        "paragraphs": [
            "狼藉殘花滿地紅，擁衾孤夢雨聲中。",
            "人生十事九堪嘆，春色三分二已空。",
            "但有老盆傾濁酒，不辭衰鬢對青銅。",
            "長貧博得身强健，久矣無心咎化工。"
        ],
        "title": "春雨三首  其一",
        "id": "10236ead-f760-4b11-a123-5ea855ab9e32"
    },
    {
        "author": "陸游",
        "paragraphs": [
            "藥爐茶竈淡生涯，聽雨猶能惜物華。",
            "蘸岸頓添三尺水，沾泥不貸一城花。",
            "閑摩病眼開書卷，時傍危欄弄釣車。",
            "稚子孤行八千里，喜聞炊熟可還家。"
        ],
        "title": "春雨三首  其二",
        "id": "832cc669-7f1f-4841-812c-e929de4d161f"
    },
    {
        "author": "陸游",
        "paragraphs": [
            "自笑平生懶是真，閉門高枕動兼旬。",
            "海棠千片已隨水，杜宇一聲無復春。",
            "綠酒盈樽足忘老，朱櫻上市正嘗新。",
            "今朝雨止通溪路，又向沙頭岸幅巾。"
        ],
        "title": "春雨三首  其三",
        "id": "ca69b9e5-f059-4a82-b295-ba36c8e62c08"
    },
    {
        "author": "陸游",
        "paragraphs": [
            "謝客元無疾，深居似有憂。",
            "向空書咄咄，對竹送悠悠。",
            "出每思安卧，歸還念遠遊。",
            "春衣典已慣，斗酒不難謀。"
        ],
        "title": "書懷",
        "id": "72b41d6e-58a5-47d3-af2d-0c4b13d0a06c"
    },
    {
        "author": "陸游",
        "paragraphs": [
            "江國常年秋雁飛，吾兒遠客寄書稀。",
            "道途一見相持泣，鄰曲聚觀同載歸。",
            "草草杯盤更起舞，匆匆刀尺旋裁衣。",
            "從今父子茅簷下，回首人間萬事非。"
        ],
        "title": "三月十六日至柯橋迎子布東還二首  其一",
        "id": "92087446-06d3-46f9-8142-852feb01ee23"
    },
    {
        "author": "陸游",
        "paragraphs": [
            "我似傷禽带箭飛，更憐汝作雁行稀。",
            "異時恐抱終身恨，此日寧知徒步歸。",
            "萬里外應勞遠夢，三年前已挂朝衣。",
            "斷編蠹簡相從老，絕念功名亦未非。"
        ],
        "title": "三月十六日至柯橋迎子布東還二首  其二",
        "id": "8b09b69b-1b96-4d1c-b79a-ca1a55dcd0f2"
    },
    {
        "author": "陸游",
        "paragraphs": [
            "補之寫生梅，至簡亦半樹。",
            "此幅獨不然，豈畫橫斜句。"
        ],
        "title": "題施武子所藏楊補之梅",
        "id": "03fbe75f-6cfb-4a4a-9cf8-ce8ee0fe6d6e"
    },
    {
        "author": "陸游",
        "paragraphs": [
            "野蔌山蔬次第嘗，超然氣壓大官羊。",
            "放翁此意君知否，要配吳粳曉甑香。"
        ],
        "title": "食野菜二首  其一",
        "id": "46b655ec-b2d5-4901-a1c2-2647c25d3920"
    },
    {
        "author": "陸游",
        "paragraphs": [
            "萬里蕭條酒一杯，夢魂猶自度邛郲。",
            "可憐龍鶴山中菜，不伴峨眉栮脯來。"
        ],
        "title": "食野菜二首  其二",
        "id": "63b8cdc3-b90e-454f-9901-b3cb04d8cfaa"
    },
    {
        "author": "陸游",
        "paragraphs": [
            "經行猶記髧髦初，所至渾如過故墟。",
            "橋廢夕陽空鶴表，碑亡春草沒龜趺。",
            "荒郊渺渺羊牛下，叢木蕭蕭鳥雀呼。",
            "可恨一衰今至此，右携筇杖左人扶。"
        ],
        "title": "予十許歲即往來雲門諸山今復與諸子來追念凄然",
        "id": "de592189-3192-48e0-865a-2ffc97dc4bb0"
    },
    {
        "author": "陸游",
        "paragraphs": [
            "度嶺穿林一徑斜，旋篝新火試新茶。",
            "箬包粉餌祠寒食，雨溼青鞋上若耶。",
            "石罅微泉來滴瀝，溪涯老木卧槎牙。",
            "不須苦覓東柯谷，是處雲山可寄家。"
        ],
        "title": "雲門道中",
        "id": "52e8764d-8b6f-49e7-87c1-2a22df7ef6d0"
    },
    {
        "author": "陸游",
        "paragraphs": [
            "多年不蹋陽明路，今日重來院院行。",
            "好在千秋馮觀主，修廊一見眼偏明。"
        ],
        "title": "龍瑞",
        "id": "ed6aaa15-7e06-4a98-bd3e-d61090dbe280"
    },
    {
        "author": "陸游",
        "paragraphs": [
            "暮春之初光景奇，湖平山遠最宜詩。",
            "尚餘一恨無人會，不見蟬聲滿寺時。"
        ],
        "title": "禹寺",
        "id": "05876e47-5050-4818-b857-92582150cc3c"
    },
    {
        "author": "陸游",
        "paragraphs": [
            "劍谿之南有佳處，山靈尸之不輕付。",
            "張公鼻祖晉司空，談笑得地開窗戶。",
            "谿光如鏡新拂拭，白雲青嶂無朝暮。",
            "伏几讀書時舉頭，萬象爭陳陶謝句。",
            "公今仙去有嗣子，關塞崎嶇方叱馭。",
            "山城何曾嘆如斗，皦皦不受世俗汙。",
            "君不見伾文往者勢如山，朝士幾人無汗顔。",
            "尊公遺事不須述，但看當時出處間。"
        ],
        "title": "寄題張仲欽左司槃澗",
        "id": "b3d09ddc-d034-40dc-85c9-c65285e98897"
    },
    {
        "author": "陸游",
        "paragraphs": [
            "世故誰能必，書生妄自期。",
            "年光卷中過，心事鬢邊知。",
            "零落花隨水，輪囷筍突籬。",
            "晚晴山盡出，徙倚獨移時。"
        ],
        "title": "園中晚興",
        "id": "ea898a3b-4c31-4708-9368-775354d896d5"
    },
    {
        "author": "陸游",
        "paragraphs": [
            "補吏鶴嶺邊，尊公方玉立。",
            "超遥籋風雲，餘子那可及。",
            "天高鬼神惡，聞訃三日泣。",
            "晚途見嗣子，握手悲喜集。",
            "乘桴掠鯨波，信矣勇可習。",
            "巉巉風骨峭，颶霧不能襲。",
            "謂當上臺省，豈復論等級。",
            "如何困無津，俛首臨一邑。",
            "顧嗟六朝民，龍鍾垂八十。",
            "肯來野水濱，半月解書笈。",
            "吾杯僅容龠，安得看鯨吸。",
            "佇立送歸鞍，霽日滿原隰。"
        ],
        "title": "送陳希周赴安福令",
        "id": "0b8b3a19-cca9-4f13-b3af-59e58ac96a5f"
    },
    {
        "author": "陸游",
        "paragraphs": [
            "積雨暗村墟，幽居雜蛙蚓。",
            "泥潦欲升階，几席或生菌。",
            "壯年多重膇，况我抱宿疢。",
            "下床躡高屐，顧影輒自哂。",
            "客來入我戶，亦復爲嘆憫。",
            "胡不徙高原，再拜謝不敏。"
        ],
        "title": "春晚久雨排悶",
        "id": "2539b37b-d1fb-4d30-885b-ccaf5f583b82"
    },
    {
        "author": "陸游",
        "paragraphs": [
            "澤國春多雨，閱月殊未止。",
            "皇天俄悔禍，畀以晴甲子。",
            "山川相炳煥，桑柘鬰千里。",
            "壟麥行可穫，吳蠶亦三起。",
            "床頭醅甕香，大杓瀉浮蟻。",
            "醉醒日已晡，長歌識吾喜。"
        ],
        "title": "甲子日晴",
        "id": "ee153343-7c38-4cf6-8cb8-9095b1f549e9"
    },
    {
        "author": "陸游",
        "paragraphs": [
            "園林春已空，陂港雨新足。",
            "泥深黄犢健，桑老紫椹熟。",
            "豐年逋負少，村社饜酒肉。",
            "微風吹醉醒，起和飯牛曲。"
        ],
        "title": "三月二十日兒輩出謁孤坐北窗二首  其一",
        "id": "d64b4864-e05b-4d74-82d8-956f3789ef76"
    },
    {
        "author": "陸游",
        "paragraphs": [
            "歲月不相貸，布穀忽已鳴。",
            "新夏亦自佳，北窗綠陰成。",
            "讀書老易倦，披衣繞階行。",
            "摩挲桄榔杖，與汝樂太平。"
        ],
        "title": "三月二十日兒輩出謁孤坐北窗二首  其二",
        "id": "72c53ab8-6a16-450f-81d4-c9b0fe6a976b"
    },
    {
        "author": "陸游",
        "paragraphs": [
            "微雨洗浮埃，蒼顔一笑開。",
            "僧招行藥圃，兒報得琴材。",
            "病退初嘗酒，春殘已過災。",
            "鄰家賽神會，自喜亦能來。"
        ],
        "title": "春盡記可喜數事",
        "id": "7cae7683-2d85-4511-9abd-55f1ac9fd452"
    },
    {
        "author": "陸游",
        "paragraphs": [
            "晨起披衣出草堂，軒窗已自喜微凉。",
            "餘春只有二三日，爛醉恨無千百埸。",
            "芳草自隨征路遠，遊絲不及客愁長。",
            "殘紅一片無尋處，分付年華與蜜房。"
        ],
        "title": "立夏前二日作",
        "id": "f7b5b9db-cf49-4968-9dd3-317461d46dac"
    },
    {
        "author": "陸游",
        "paragraphs": [
            "乞得不貲身，林間號老民。",
            "兒因作詩瘦，家爲買書貧。",
            "村僕欺謾少，鄰翁語笑真。",
            "今朝鹽酪盡，薺糝更宜人。"
        ],
        "title": "老民二首  其一",
        "id": "cdd23494-2152-4677-b482-9c1a7b3b56b6"
    },
    {
        "author": "陸游",
        "paragraphs": [
            "老民無一事，終日卧柴扉。",
            "鑿沼觀魚樂，鈎簾待燕歸。",
            "架高藤葉密，土潤藥苗肥。",
            "休退真吾分，無心學息機。"
        ],
        "title": "老民二首  其二",
        "id": "ad4cdef5-4ac7-42cc-b991-4f04e9f2f5ff"
    },
    {
        "author": "陸游",
        "paragraphs": [
            "忍病停朝藥，捐書省夜燈。",
            "都門下第客，山寺退居僧。",
            "天每臨幽隱，人何與廢興。",
            "能輕馬千駟，肯慕稷三升。"
        ],
        "title": "貧甚自勵",
        "id": "002df6de-11da-490a-aaa0-f61fe18b99ee"
    },
    {
        "author": "陸游",
        "paragraphs": [
            "小聚風烟外，衡門水竹間。",
            "疏溝分北澗，翦木見南山。",
            "人笑謀生拙，天教到死閑。",
            "猶存拄杖子，遇興即躋攀。"
        ],
        "title": "衡門",
        "id": "22d392ab-4455-4094-9489-be3145ae7abe"
    },
    {
        "author": "陸游",
        "paragraphs": [
            "放船三家村，進棹十字港。",
            "雲山互吞吐，水草遥莽蒼。",
            "沙鷗下拍拍，野鶩浮兩兩。",
            "簫騷菰蒲中，小艇時來往。",
            "匡山如香爐，藍水似車輞。",
            "夢魂不可到，于此寄遐想。",
            "瘦僧迎寺門，爲我掃方丈。",
            "指似北窗凉，此味愧專享。",
            "我笑謝主人，聊可倚拄杖。",
            "吾廬已清絕，敢取魚熊掌。"
        ],
        "tags": [
            "庐山"
        ],
        "title": "遊法雲",
        "id": "1d79dc2f-3f05-4ecb-87b8-6a6c553f2a16"
    },
    {
        "author": "陸游",
        "paragraphs": [
            "短篷摇檝暮山昏，老怯年華易斷魂。",
            "夾港蒲聲知小雨，隔林績火認孤村。",
            "奉祠累歲慚家食，謝事終身負國恩。",
            "惟有愚忠窮未替，尚餘一念在元元。"
        ],
        "title": "舟中作",
        "id": "475ea7af-49f3-4beb-a15e-4ff2821c68b3"
    },
    {
        "author": "陸游",
        "paragraphs": [
            "囊空如客路，屋窄似僧寮。",
            "得飯多菰米，烹蔬半藥苗。",
            "草生初失徑，筍放欲干霄。",
            "不道弓旌誤，虞人自畏招。"
        ],
        "title": "貧居",
        "id": "7266f9ac-58ff-45a8-94e6-12a9d2fd5f41"
    },
    {
        "author": "陸游",
        "paragraphs": [
            "得意烟霞不諱窮，一庵聊寄寂寥中。",
            "山從樹杪參差見，水過花陰曲折通。",
            "閑倚胡床遡新月，時停團扇受微風。",
            "元知夢境無真實，不待邯鄲覺後空。"
        ],
        "title": "初夏野興三首  其一",
        "id": "bcfd3612-ca89-41cd-b46c-77a8bc870b22"
    },
    {
        "author": "陸游",
        "paragraphs": [
            "披衣清曉倚闌干，龜屋裁成二寸冠。",
            "盆檜雨餘抽嫩綠，研池風過起微瀾。",
            "愛書自笑心常在，去死懸知日尚寬。",
            "回視前修似無愧，不教一字入長安。"
        ],
        "title": "初夏野興三首  其二",
        "id": "13c795fe-659b-405c-9964-a708e7fef8f0"
    },
    {
        "author": "陸游",
        "paragraphs": [
            "扇墮巾欹午夢回，鳴鳩又喚雨絲來。",
            "數行褚帖臨窗學，一卷陶詩傍枕開。",
            "糠火就林煨苦筍，密罌沉井漬青梅。",
            "艾人行復巍然出，老大難堪節物催。"
        ],
        "title": "初夏野興三首  其三",
        "id": "f25a10d8-544a-48f6-805f-d0ccac4d5d92"
    },
    {
        "author": "陸游",
        "paragraphs": [
            "蒸溽殊未解，雨來那可涯。",
            "鵲驚無穩樹，燈暗不成花。",
            "處處躍秧馬，家家閑水車。",
            "兒童伴翁喜，聚首話桑麻。"
        ],
        "title": "孟夏方渴雨忽暴熱雨遂大作",
        "id": "5e415115-6a72-4285-bb6e-ea58bb88a9ad"
    },
    {
        "author": "陸游",
        "paragraphs": [
            "荷鍤庭中破嫩苔，清溝一派引泉來。",
            "剪刀草長浮萍合，無數遊魚去復回。"
        ],
        "title": "小池",
        "id": "49b488eb-8caa-46a3-b984-04773c72b243"
    },
    {
        "author": "陸游",
        "paragraphs": [
            "曲徑衡門短短籬，槐楸陰裏倚筇枝。",
            "老來百事不入眼，惟愛青山如舊時。"
        ],
        "title": "衡門",
        "id": "139f14a6-de20-456a-b741-65ee4859add2"
    },
    {
        "author": "陸游",
        "paragraphs": [
            "厭逐紛紛兒女曹，挂帆江海寄吾豪。",
            "鯨吞鼉作渾閑事，要看秋濤天際高。"
        ],
        "title": "海上作",
        "id": "3f9eb3e0-caa8-4928-bd65-af5bca0e6070"
    },
    {
        "author": "陸游",
        "paragraphs": [
            "水雲深處小茅茨，雷動空腸慣忍饑。",
            "外物不移方是學，俗人猶愛未爲詩。",
            "生逢昭代雖虛過，死見先親幸有辭。",
            "八十到頭終强項，欲將衣鉢付吾兒。"
        ],
        "title": "朝饑示子聿",
        "id": "0f6c086d-690f-4e99-8ef0-44e69bbdeba9"
    },
    {
        "author": "陸游",
        "paragraphs": [
            "養氣安心不計年，未嘗一念住愁邊。",
            "才疏屢掃朝中迹，命薄翻成世外緣。",
            "耐老尚能消劫石，放狂聊復醉江天。",
            "飽知句曲羅浮路，不訪初平即稚川。"
        ],
        "title": "養氣",
        "id": "ec8537a4-28b2-490a-b4ae-5a70e0752cf3"
    },
    {
        "author": "陸游",
        "paragraphs": [
            "黄卷青燈自幼童，長年頗亦有新功。",
            "尚嘲孟顗遲成佛，那計辛毗不作公。",
            "學問更當窮廣大，友朋誰與共磨礱。",
            "諸君果未捐衰老，鄙語人當致一通。"
        ],
        "title": "示友",
        "id": "e40cd212-3071-46d3-9a49-3dbd2e8cb1c1"
    },
    {
        "author": "陸游",
        "paragraphs": [
            "靈臺虛湛氣和平，投枕逡巡夢即成。",
            "屋角鳴禽呼不覺，手中書冊墮無聲。",
            "百年日月飛雙轂，千古山河戰一枰。",
            "賴有蓮峰遺老在，白雲深處主齊盟。"
        ],
        "title": "早凉熟睡",
        "id": "f8003551-c3de-4809-a51f-210817425831"
    },
    {
        "author": "陸游",
        "paragraphs": [
            "麥秀微寒後，梅黄細雨前。",
            "湖灘初集鷺，堤柳未鳴蟬。",
            "琴带輕陰潤，巾因小醉偏。",
            "晚來幽興極，又上釣魚船。"
        ],
        "title": "初夏",
        "id": "67b3d066-1b18-4ed1-a5e9-16a8cc3eb95e"
    },
    {
        "author": "陸游",
        "paragraphs": [
            "忽聞疏雨滴林梢，起看油雲滿四郊。",
            "行蟻君臣初徙穴，鳴鳩夫婦正爭巢。",
            "筑陂處處移新稻，乘屋家家補破茆。",
            "堪笑此翁惟美睡，孝先便腹任譏嘲。"
        ],
        "title": "夏雨",
        "id": "ac0e2622-922f-4f3d-9aad-04e91bf3ca4e"
    },
    {
        "author": "陸游",
        "paragraphs": [
            "千里江山入倚樓，高吟聊復寫吾憂。",
            "詩書幸有先人業，貧賤初非學者羞。",
            "數掩槿籬端可老，一杯藜粥尚何求。",
            "東陂未插青秧遍，且與鄰翁卜雨鳩。"
        ],
        "title": "倚樓",
        "id": "35118c7f-8aaa-4651-b723-1ef213497151"
    },
    {
        "author": "陸游",
        "paragraphs": [
            "偶扶藜杖過傍村，却倚禪床坐小軒。",
            "日落鴉栖津樹暗，人歸鶴踏釣船翻。",
            "挽弓從笑識丁字，刺繡終勝倚市門。",
            "羹芋一杯吾自飽，諸兒强爲置盤飧。"
        ],
        "title": "晚興二首  其一",
        "id": "3da8a05b-73c7-42c1-b7ab-4c1e49277e6b"
    },
    {
        "author": "陸游",
        "paragraphs": [
            "身如病鶴謝樊籠，白盡衰髯臉尚紅。",
            "蒲葦陂塘新漲後，梧楸門巷夕陽中。",
            "遺名要耐千年看，快飲方誇百榼空。",
            "造物閔憐君會否，放教折臂老新豐。"
        ],
        "title": "晚興二首  其二",
        "id": "5395b3c7-9573-4b09-b277-4f26fd6c3537"
    },
    {
        "author": "陸游",
        "paragraphs": [
            "過雲生谷暗，既雨却窗明。",
            "低燕爭泥語，浮魚逆水行。",
            "山川增秀色，草木有奇聲。",
            "處處青秧滿，長歌樂太平。"
        ],
        "title": "晨雨",
        "id": "ad9e49e8-4fce-4c3f-978c-dcffea1e823d"
    },
    {
        "author": "陸游",
        "paragraphs": [
            "雨細穿梅塢，風和上柳橋。",
            "山居無曆日，今日是何朝。"
        ],
        "title": "戲作絕句以唐人句終之二首  其一",
        "id": "0f246c23-726b-4d41-aaaf-e065b6b5dfaf"
    },
    {
        "author": "陸游",
        "paragraphs": [
            "靜對煎茶竈，閑疏洗藥泉。",
            "回頭問童子，今夕是何年。"
        ],
        "title": "戲作絕句以唐人句終之二首  其二",
        "id": "ac934f32-0348-4826-b235-4c4dad1d7a2d"
    },
    {
        "author": "陸游",
        "paragraphs": [
            "情懷猶是昔年人，豈料侵尋八十身。",
            "燈下看書方覺老，花前闕酒始知貧。",
            "玉非鼠朴何勞辨，魚與熊蹯各自珍。",
            "萬事回頭已陳迹，爲君一笑落紗巾。"
        ],
        "title": "述懷",
        "id": "eeb2d1e5-811f-4665-8f8f-65f5e2a13e8b"
    },
    {
        "author": "陸游",
        "paragraphs": [
            "鶴羨清癯鷗羨閑，衡門正在水雲間。",
            "無求尚恨時賒酒，有癖應緣酷愛山。",
            "細繞坡頭行犖确，別分泉脈聽淙潺。",
            "三更不睡看江月，恐有高人夜叩關。"
        ],
        "title": "閑中自詠",
        "id": "bdbfd64a-0500-4de9-a3ba-2927b599bc77"
    },
    {
        "author": "陸游",
        "paragraphs": [
            "小雨過郊墟，晨興一事無。",
            "殘榴重結蕊，新燕續生雛。",
            "書細猶能讀，行遲漸要扶。",
            "蔬畦恐蕪沒，且復課僮奴。"
        ],
        "title": "晨興",
        "id": "aefd8ce2-5773-442e-aa6e-356393734fce"
    },
    {
        "author": "陸游",
        "paragraphs": [
            "愈老愈知生有涯，此時一念不容差。",
            "身如病鶴長停料，心似山僧已棄家。",
            "高枕時時聞解籜，卷簾片片數飛花。",
            "飯餘解带摩便腹，自取風爐煮晚茶。"
        ],
        "title": "自詒二首  其一",
        "id": "a19dcf2e-6964-42f2-b534-b602626c894a"
    },
    {
        "author": "陸游",
        "paragraphs": [
            "行年耄及卧蝸廬，山水登臨亦已疏。",
            "無可奈何猶食粟，未能免俗學澆蔬。",
            "蓬門時接漁樵話，塵几聊存種樹書。",
            "强欲入城還自笑，世間那有鶴乘車。"
        ],
        "title": "自詒二首  其二",
        "id": "98ab37c5-4c71-4e50-afe5-db1cb47b7136"
    },
    {
        "author": "陸游",
        "paragraphs": [
            "亂山深處小桃源，往歲求漿憶叩門。",
            "高柳簇橋初轉馬，數家臨水自成村。",
            "茂林風送幽禽語，壞壁苔侵醉墨痕。",
            "一首清詩記今夕，細雲新月耿黄昏。"
        ],
        "title": "西村",
        "id": "6d64e7d7-719e-4261-b84c-33a070b0aa0b"
    },
    {
        "author": "陸游",
        "paragraphs": [
            "楚江茫茫新雨霽，殘雲蹙作魚鱗細。",
            "老翁短楫去若飛，我欲從之已天際。",
            "從之不可况共語，醉眼知渠輕一世。",
            "直鈎去餌五十年，此意寧爲得魚計。"
        ],
        "title": "漁父",
        "id": "d0c2a865-fb0c-43d1-bfc5-449b44e572d1"
    },
    {
        "author": "陸游",
        "paragraphs": [
            "少年不知老境惡，意謂長如少年樂。",
            "朝歌夜舞狂不休，逢人欲覓長生藥。",
            "三二十年底難過，屈指朋儕餘幾箇。",
            "就令未死身日衰，朱顔已去誰能那。",
            "人間萬事如弈棋，我亦曾經少壯時。",
            "兒曹紛紛不須校，歲月推遷渠自知。"
        ],
        "title": "放歌行",
        "id": "9d07b75a-fc87-4e09-97ad-70d5171eeb76"
    },
    {
        "author": "陸游",
        "paragraphs": [
            "老作清時版籍民，深耕迨及故山春。",
            "熟思豈是天貧我，妄計還憂鬼笑人。",
            "但使甑中餘麥飯，何妨澗底采荆薪。",
            "此窮正坐清狂爾，莫向瞿曇問宿因。"
        ],
        "title": "苦貧",
        "id": "ca809980-7d8d-4fec-a65a-0a669479af5d"
    },
    {
        "author": "陸游",
        "paragraphs": [
            "似仙猶火食，比古未巢居。",
            "老子粗全節，小兒能著書。",
            "下簾留乳燕，投飯出潜魚。",
            "幸好隆中客，無爲起草廬。"
        ],
        "title": "晨起至參倚齋示子聿",
        "id": "8e1620a0-d426-43e4-be20-056bf1162e2e"
    },
    {
        "author": "陸游",
        "paragraphs": [
            "薄雲歸欲盡，殘雨久猶滴。",
            "月入疏林間，庭戶粲珠璧。",
            "梅天苦蒸鬰，爽氣始此夕。",
            "豈無一舴艋，放浪江天碧。",
            "散髮黄鶴樓，醉弄白玉笛。",
            "真當舞魚龍，詎止裂金石。"
        ],
        "title": "夏夜對月",
        "id": "16dfb370-248b-44c7-b90f-2818abc3035d"
    },
    {
        "author": "陸游",
        "paragraphs": [
            "酒力初消睡未厭，卧看香縷繞疏簾。",
            "月高棲鵲重移樹，風勁流螢自入簷。",
            "長夏迢迢秋尚遠，孤愁冉冉病相兼。",
            "老人本是山中客，掃迹元非畏楚鉗。"
        ],
        "title": "夏夜",
        "id": "9ad8961a-ef7f-47fc-b780-19c02c314627"
    },
    {
        "author": "陸游",
        "paragraphs": [
            "弊袴久當脫，短褐竟未送。",
            "老怯五更寒，重衾擁殘夢。",
            "群虱方得意，飽血藏衣縫。",
            "竹簟何時陳，紈扇殆無用。",
            "長夏亹亹來，歲月疾飛鞚。",
            "妄懷畎畝憂，太息欲誰控。"
        ],
        "title": "五月十日曉寒甚聞布穀鳴有感",
        "id": "57dda70e-9ef8-475a-a8c6-ad13b41f4004"
    },
    {
        "author": "陸游",
        "paragraphs": [
            "人生易衰老，萬事海濤翻。",
            "但恨芳尊迮，寧悲雪鬢繁。",
            "諸儒輕古學，遺虜盜中原。",
            "有語誰能聽，毋矜舌尚存。"
        ],
        "title": "老嘆",
        "id": "db7574e9-4f35-448e-96eb-1593e9271e07"
    },
    {
        "author": "陸游",
        "paragraphs": [
            "收身歸死鏡湖傍，閉戶悠悠白日長。",
            "巷僻斷非容駟路，腸枯那有蹴蔬羊。",
            "書生正可蹈東海，世事漫思移太行。",
            "睡起不知天早暮，坐看螢度篆盤香。"
        ],
        "title": "閉戶",
        "id": "6e7bb400-0f1c-4faa-bf3a-7425dd676138"
    },
    {
        "author": "陸游",
        "paragraphs": [
            "病卧窮閻負聖時，本來吾道合長饑。",
            "朝不及夕未妨樂，死何如生行自知。",
            "早年羞學仗下馬，末路幸似泥中龜。",
            "烟波一葉會當逝，吹笛高人有素期。"
        ],
        "title": "長饑",
        "id": "e9a2cc5b-a0ee-476e-9cef-4167133c5b91"
    },
    {
        "author": "陸游",
        "paragraphs": [
            "山榴子結又重開，巢燕雛飛却續回。",
            "雨足人畦千頃稻，日長風舞一庭槐。",
            "浩歌縱酒愁仍在，作意觀書睡已來。",
            "常恨流年不相貸，若爲更著暮蟬催。"
        ],
        "title": "山齋書事",
        "id": "404fc910-4390-478d-ab6e-db6d984d1a2c"
    },
    {
        "author": "陸游",
        "paragraphs": [
            "賣藥會稽市，不知今幾年。",
            "身常雜庸保，世果有神仙。",
            "醉帽簪花舞，漁舟聽雨眠。",
            "放翁獨識子，肯向俗人傳。"
        ],
        "title": "贈道流",
        "id": "7e67fbc3-8d32-4c5c-bf00-967ef530b83f"
    },
    {
        "author": "陸游",
        "paragraphs": [
            "雙松五丈高，萬竹一尺圍。",
            "上有林蟬鳴，下有磵鳥飛。",
            "正午不見日，我來每忘歸。",
            "清詩忽陳前，永與世俗違。",
            "直北有異境，烟汀連釣磯。",
            "何當霜雪時，散髮槲葉衣。"
        ],
        "title": "避暑松竹間",
        "id": "e833da18-dbd5-47fb-a9e4-f2ac3d4f6cf3"
    },
    {
        "author": "陸游",
        "paragraphs": [
            "趁朝把笏著烏靴，不似歸來買短蓑。",
            "尚鄙朱公養魚術，肯爲甯戚飯牛歌。",
            "逢時有命求何益，觸事無心得最多。",
            "樂處却嫌兒輩覺，出門十步即烟波。"
        ],
        "title": "連日大雨門外湖水渺然",
        "id": "a89ea734-1226-4dfd-89b7-d12899822040"
    },
    {
        "author": "陸游",
        "paragraphs": [
            "槐楸陰裏綠窗開，天與先生作睡媒。",
            "流汗未乾衣上雨，大聲已發鼻端雷。",
            "枕鎸松石分琴薦，簟織風漪取笛材。",
            "却起岸巾看汲井，人間車馬正氛埃。"
        ],
        "title": "午睡",
        "id": "18ccad76-6c83-46ab-a152-766dfef58de2"
    },
    {
        "author": "陸游",
        "paragraphs": [
            "阨窮心自樂，寂寞道常尊。",
            "老病頻辭客，嬉遊不出村。",
            "淖糜均列鼎，徒步當華軒。",
            "不但終吾世，猶堪遺子孫。"
        ],
        "title": "窮居",
        "id": "333a5a73-1f7f-4d29-88ba-f264f694c326"
    },
    {
        "author": "陸游",
        "paragraphs": [
            "殘雨收還滴，低雲去復留。",
            "護雛憐弱燕，喚婦笑鳴鳩。",
            "碓米舂初滑，園蔬摘復抽。",
            "誰知泥沒踝，也有客相求。"
        ],
        "title": "梅雨",
        "id": "f0052dcf-0d71-4881-a81f-d8118b7a5fe8"
    },
    {
        "author": "陸游",
        "paragraphs": [
            "困厄難希飽暖家，未妨隨事作生涯。",
            "白鹽赤米已過足，早韭晚菘猶恐奢。",
            "鴨放競浮新漲水，牛歸正及暝棲鴉。",
            "年逾七十方辭祿，敢望高人挂齒牙。"
        ],
        "title": "村居書事",
        "id": "5720108f-5327-4f17-99c4-994e455475d0"
    },
    {
        "author": "陸游",
        "paragraphs": [
            "我看浮名如脫髮，誓墓收身老巖穴。",
            "座延窮鬼心不疑，鑪錘橫財渠自別。",
            "樂哉今爲八十翁，神交園綺商山中。",
            "烹葵剝棗及時序，爛醉黍酒歌邠風。"
        ],
        "title": "閑中信筆二首其一追和陳去非韵其一追和王履道韵  其一",
        "id": "51a76c3c-d104-46d1-8e2a-03ff6fe684d1"
    },
    {
        "author": "陸游",
        "paragraphs": [
            "小江之上千峰立，潮回艇子爭來集。",
            "飄風忽起白浪高，急雨橫吹綠蓑溼。",
            "歲豐斗酒纔百錢，茆店無人驚醉眠。",
            "醒來徑入亂雲去，異日出看東封年。"
        ],
        "title": "閑中信筆二首其一追和陳去非韵其一追和王履道韵  其二",
        "id": "38dbd54f-d33f-4ef5-aeb4-3b63337d07d9"
    },
    {
        "author": "陸游",
        "paragraphs": [
            "鏡水西頭破茅屋，紹興初載舊書生。",
            "門無車馬終年靜，身卧雲山萬事輕。",
            "三釜昔傷貧藉祿，一廛今幸老爲氓。",
            "斷蓬不是無飛處，莫與飄風抵死爭。"
        ],
        "title": "題齋壁",
        "id": "9ef4ece7-9a25-46b1-92dd-2777f2bbefe7"
    },
    {
        "author": "陸游",
        "paragraphs": [
            "疏疏窗似秋蛩室，疊疊書如春鵲巢。",
            "大耋何妨尚弦誦，小詩時亦雜談嘲。"
        ],
        "title": "夏日雜題八首  其一",
        "id": "05169479-f213-4532-8b1b-6e64e57a9363"
    },
    {
        "author": "陸游",
        "paragraphs": [
            "耽耽醜石羆當道，矯矯長松龍上天。",
            "滿地凌霄花不掃，我來六月聽鳴蟬。"
        ],
        "title": "夏日雜題八首  其二",
        "id": "a16b1513-faf9-49ad-b05a-94576a0fe2cf"
    },
    {
        "author": "陸游",
        "paragraphs": [
            "情懷萬里長征客，身世連床旦過僧。",
            "熟計書空成咄咄，不如任運去騰騰。"
        ],
        "title": "夏日雜題八首  其三",
        "id": "33979266-fae3-41cf-8945-8dbf428103e7"
    },
    {
        "author": "陸游",
        "paragraphs": [
            "一枝黎峒桄榔杖，二寸羊城蝳蝐冠。",
            "萬里來爲老人壽，始知天地不勝寬。"
        ],
        "title": "夏日雜題八首  其四",
        "id": "d36487b3-a481-4490-baf6-4b726819f0c1"
    },
    {
        "author": "陸游",
        "paragraphs": [
            "天隨手不去朱黄，辟蠹芸編細細香。",
            "今夕短檠須暫設，北窗風雨送微凉。"
        ],
        "title": "夏日雜題八首  其五",
        "id": "7425a3cf-7156-4366-9f45-22da7dcf04e4"
    },
    {
        "author": "陸游",
        "paragraphs": [
            "身閑欲出無如懶，酒薄雖傾不敵愁。",
            "殘暑從今無一月，剩儲詩思待新秋。"
        ],
        "title": "夏日雜題八首  其六",
        "id": "572a1ebe-4695-4d88-b354-e30e3b5095c2"
    },
    {
        "author": "陸游",
        "paragraphs": [
            "憔悴衡門一禿翁，回頭無事不成空。",
            "可憐萬里平戎志，盡付蕭蕭暮雨中。"
        ],
        "title": "夏日雜題八首  其七",
        "id": "61bda391-b603-4428-af6c-f2c9c32f4546"
    },
    {
        "author": "陸游",
        "paragraphs": [
            "衰疾沉綿短鬢疏，凄凉圯上一編書。",
            "中原久陷身垂老，付與囊中飽蠹魚。"
        ],
        "title": "夏日雜題八首  其八",
        "id": "cfafcd71-d53b-4851-be90-b825eb8ed2e5"
    },
    {
        "author": "陸游",
        "paragraphs": [
            "蝸舍入門楣觸額，黄泥壁作龜兆坼。",
            "雨多潦水欲上階，卧聽鳧鴨聲拍拍。",
            "日高糴米奴未回，坐知薄飯未容索。",
            "仕羞捷徑耕不力，自取囊空欲誰責。",
            "富貴危機復可畏，世間果無第一策。",
            "雖然胸中有事在，片言可壽天下脈。"
        ],
        "title": "夏雨嘆",
        "id": "077730ae-775b-40eb-9b95-d57cb23ec356"
    },
    {
        "author": "陸游",
        "paragraphs": [
            "市墟沽斗酒，獨酌復高歌。",
            "一笑語觀者，比君更事多。"
        ],
        "title": "物外雜題八首  其一",
        "id": "58ea4f97-952c-412c-896c-ae4e44ed062b"
    },
    {
        "author": "陸游",
        "paragraphs": [
            "當年下沔鄂，回首幾秋風。",
            "景物渾如昨，千帆落照中。"
        ],
        "title": "物外雜題八首  其二",
        "id": "3bc207a7-6c50-4e86-8298-23f870951076"
    },
    {
        "author": "陸游",
        "paragraphs": [
            "曉入姑蘇市，閶門繫短篷。",
            "老人元不食，買餅飼山童。"
        ],
        "title": "物外雜題八首  其三",
        "id": "218c0b16-6eb5-49c9-a2a3-57a82e8e8071"
    },
    {
        "author": "陸游",
        "paragraphs": [
            "送客停山步，尋僧立寺門。",
            "青鞋慣泥潦，却愛雨昏昏。"
        ],
        "title": "物外雜題八首  其四",
        "id": "28f3050e-c336-4215-b715-58538134df28"
    },
    {
        "author": "陸游",
        "paragraphs": [
            "粉堞臨江渚，朱橋枕市樓。",
            "長吟策小蹇，又度一年秋。"
        ],
        "title": "物外雜題八首  其五",
        "id": "707bafaa-9ea3-4bb0-aa17-b08628187f4e"
    },
    {
        "author": "陸游",
        "paragraphs": [
            "飼驢留野店，買藥入山城。",
            "興盡飄然去，無人識姓名。"
        ],
        "title": "物外雜題八首  其六",
        "id": "c15a8db4-76af-4017-9789-6462174e6fc4"
    },
    {
        "author": "陸游",
        "paragraphs": [
            "高城今曠野，比屋昔朱門。",
            "道上傳呼過，遥遥幾世孫。"
        ],
        "title": "物外雜題八首  其七",
        "id": "0069aea8-9f22-4af1-b9ca-48cde23c1692"
    },
    {
        "author": "陸游",
        "paragraphs": [
            "過市摩雙眼，驚嗟閱盛衰。",
            "朱樓倚霄漢，曾見始成時。"
        ],
        "title": "物外雜題八首  其八",
        "id": "f74af593-a29e-4d36-b141-61be1d0aa5a0"
    },
    {
        "author": "陸游",
        "paragraphs": [
            "碓舍臨山路，牛欄隔草烟。",
            "問今何歲月，恐是結繩前。"
        ],
        "title": "過村舍",
        "id": "ff2fdfc7-de14-4911-896d-37bcaa0f64c7"
    },
    {
        "author": "陸游",
        "paragraphs": [
            "歲華病思兩侵尋，靜看槐楸轉午陰。",
            "待睡不來聊小憩，煅詩未就且長吟。",
            "還山久洗天涯恨，謝事新諧物外心。",
            "忽有故人分祿米，呼兒先議贖雷琴。"
        ],
        "title": "晝卧初起書事",
        "id": "c6ead0e5-630d-45a2-8f64-07f73b4a25e6"
    },
    {
        "author": "陸游",
        "paragraphs": [
            "斷虹不隔江郊雨，一盞昏燈夜半時。",
            "多感生悲那爲酒，積衰成瘦錯冤詩。",
            "空階點滴何由止，倦枕凄凉只自知。",
            "平日故人零落盡，寄書誰與敘睽離。"
        ],
        "title": "夜雨有感",
        "id": "a4e0d760-87d7-455a-8bed-afcbe68eb5ab"
    },
    {
        "author": "陸游",
        "paragraphs": [
            "俗情向者未全忘，洗以縈簾一縷香。",
            "得失故應常浩浩，是非正可付蒼蒼。",
            "殘蟬不斷知秋近，雙燕歸來伴晝長。",
            "誰識龜堂新力量，東家却笑接輿狂。"
        ],
        "title": "偶作夜雨詩明日讀而自笑別賦一首",
        "id": "bc918e8a-722d-4936-a172-36b715d9a622"
    },
    {
        "author": "陸游",
        "paragraphs": [
            "秋濤常記犯靈胥，季子雙髦尚髧如。",
            "薄飯不爲明日計，短檠相對十年餘。",
            "嗟予久合墮鬼錄，憐汝猶能讀父書。",
            "西望牛頭渺天際，永懷吾祖起家初。"
        ],
        "title": "舍西晚眺示子聿",
        "id": "4126797d-899f-4437-abb6-7df808085ebe"
    },
    {
        "author": "陸游",
        "paragraphs": [
            "年少寧知道廢興，摶風變化羨鯤鵬。",
            "貪求但欲攀分寸，痛定方慚乞斗升。",
            "靈府已能澄似水，俗緣更覺薄于僧。",
            "挂冠且喜身蕭散，二頃寧須退可憑。"
        ],
        "title": "自訟",
        "id": "38a22463-8148-4331-88e6-93df481bf001"
    },
    {
        "author": "陸游",
        "paragraphs": [
            "一自門前征馬嘶，此心常與斷雲西。",
            "雙飛空羨雉朝雊，獨泣忍聞烏夜啼。",
            "遼海晝昏塵漠漠，杜陵春到草萋萋。",
            "孤愁可爲鄰姬說，只有臨樽醉似泥。"
        ],
        "title": "讀唐人樂府戲擬思婦怨",
        "id": "80ef4aa8-9650-407e-a89d-838daabcc8e4"
    },
    {
        "author": "陸游",
        "paragraphs": [
            "環坐列胡床，兒曹共此凉。",
            "風生桐葉墜，露下稻花香。",
            "老幸返初服，窮宜歸故鄉。",
            "已無纓可濯，清嘯對滄浪。"
        ],
        "title": "南堂納凉二首  其一",
        "id": "454244cd-772d-4198-8347-1ea452eeab19"
    },
    {
        "author": "陸游",
        "paragraphs": [
            "浴罷閑無事，悠然寄一床。",
            "水風凉醉頰，松月上虛廊。",
            "岸久烏紗側，熏餘細葛香。",
            "今宵一美睡，何止傲羲皇。"
        ],
        "title": "南堂納凉二首  其二",
        "id": "48e26190-6183-4733-9170-d79efd9a90b5"
    },
    {
        "author": "陸游",
        "paragraphs": [
            "紅映衡門夕照明，翠浮村巷暝烟生。",
            "摇摇楸線風初緊，颭颭荷盤露欲傾。",
            "數酌濁醪留客醉，一編疑義與兒評。",
            "須臾散去人聲寂，獨數城頭長短更。"
        ],
        "title": "中庭納凉二首  其一",
        "id": "397648f4-df7b-4018-a626-77fc0cb12f5f"
    },
    {
        "author": "陸游",
        "paragraphs": [
            "散髮江天懶出遊，衡門日落鎖梧楸。",
            "火雲突兀方蒸暑，銀漢縱橫已報秋。",
            "熠熠露螢黏徑草，鼕鼕漏鼓下譙樓。",
            "追凉明日無奇策，聊向林間卜雨鳩。"
        ],
        "title": "中庭納凉二首  其二",
        "id": "ada95f74-c139-4e3a-9827-2f77cb5ad2fc"
    },
    {
        "author": "陸游",
        "paragraphs": [
            "東方星磊磊，西舍雞喔喔。",
            "萬慮集五更，吾睡無由著。",
            "世事如飲酒，不獻自無酢。",
            "開窗起危坐，送月西南落。"
        ],
        "title": "待旦二首  其一",
        "id": "1cbe1e5a-2a67-493d-a8f8-27bcf0c4d11c"
    },
    {
        "author": "陸游",
        "paragraphs": [
            "是身如浮烟，久聚要當散。",
            "吾年七十七，寒暑凡幾換。",
            "夏夜亦自佳，何必厭揮汗。",
            "推枕坐南窗，悠然待清旦。"
        ],
        "title": "待旦二首  其二",
        "id": "be3ca2d8-189c-44c3-9fea-223c7912e87e"
    },
    {
        "author": "陸游",
        "paragraphs": [
            "冬夕宜晚睡，夏日思晨興。",
            "磊落明星高，蒼凉朝日昇。",
            "正襟坐堂上，有几不敢憑。",
            "陳前聖人書，凜如蹈淵冰。",
            "平生不苟利，豈獨畏友朋。",
            "長饑君勿誚，人各有不能。"
        ],
        "title": "晨興二首  其一",
        "id": "ffd4db34-9705-4f03-b93f-badcb770df27"
    },
    {
        "author": "陸游",
        "paragraphs": [
            "欲曉不能寐，亟起坐北堂。",
            "齋莊對斷簡，左右陳朱黄。",
            "湛湛一池墨，裊裊半篆香。",
            "老生不自逸，幸此夏日長。",
            "奇哉長頭兒，好勇不可當。",
            "安得數年健，與兒講虞唐。"
        ],
        "title": "晨興二首  其二",
        "id": "a48a3de6-e7be-4f82-8192-be1ed6975b03"
    },
    {
        "author": "陸游",
        "paragraphs": [
            "末學常憂墮吝驕，晚知鵬鷃本逍遥。",
            "屏醫却藥疾良已，破械空囹盜自消。",
            "父子終身美藜藿，交遊太半是漁樵。",
            "衡門日落清風起，又著藤冠度野橋。"
        ],
        "title": "晚凉述懷",
        "id": "6ede80db-4d23-4b84-bf05-ff133399ff63"
    },
    {
        "author": "陸游",
        "paragraphs": [
            "綠樹暗村墟，青山繞草廬。",
            "奉祠神禹舊，馳道暴秦餘。",
            "浦色沉烟網，畦聲入雨遊。",
            "清秋又如許，幽憤若爲攄。"
        ],
        "title": "湖塘晚眺二首  其一",
        "id": "0a2ffc83-4710-4ac7-8950-a7f3a212d5ad"
    },
    {
        "author": "陸游",
        "paragraphs": [
            "病起閑無事，時來古渡頭。",
            "烟中賣魚市，月下采蓮舟。",
            "帆鼓娥江晚，菱歌姥廟秋。",
            "長吟無傑句，聊以散吾愁。"
        ],
        "title": "湖塘晚眺二首  其二",
        "id": "71b1e979-fd5a-4440-93f3-0b7a72ee06ab"
    },
    {
        "author": "陸游",
        "paragraphs": [
            "烏桕遮山路，紅蕖滿野塘。",
            "病蘇身漸健，秋近夜微凉。",
            "杯酌隨宜具，漁歌盡意長。",
            "兒曹娛老子，團坐說豐穰。"
        ],
        "title": "小集",
        "id": "ca489280-ff15-47c5-9983-d0f88bcbfcf2"
    },
    {
        "author": "陸游",
        "paragraphs": [
            "少時已嘆少歡娛，衰病經旬一笑無。",
            "今日出門逢父老，欣然隨眾强盧胡。"
        ],
        "title": "出門與鄰人笑談久之戲作四首  其一",
        "id": "1eed7a52-7398-4d66-9664-c1e39d8abcaa"
    },
    {
        "author": "陸游",
        "paragraphs": [
            "暮靄昏昏半掩扉，偶逢鄰叟荷鉏歸。",
            "且令閑說鄉村事，莫問渠言是與非。"
        ],
        "title": "出門與鄰人笑談久之戲作四首  其二",
        "id": "fa9e460a-168f-485d-ba7e-1611cdaf742b"
    },
    {
        "author": "陸游",
        "paragraphs": [
            "菽水欣欣每盡歡，仁賢不必襲衣冠。",
            "出門邂逅移時語，未害龜堂取友端。"
        ],
        "title": "出門與鄰人笑談久之戲作四首  其三",
        "id": "4a05caa5-e7f3-4469-961d-28ea108a037b"
    },
    {
        "author": "陸游",
        "paragraphs": [
            "屋角時聞黄犢鳴，相逢但可說春耕。",
            "一言誤及城中事，議罰應須便酌觥。"
        ],
        "title": "出門與鄰人笑談久之戲作四首  其四",
        "id": "fbc587e8-ee33-4ac8-902c-ed983d5cb183"
    },
    {
        "author": "陸游",
        "paragraphs": [
            "清波溜溜入新渠，鄰曲來觀樂有餘。",
            "試手便同三日雨，滿陂已活十千魚。",
            "喜如雷動風行際，快若天開地闢初。",
            "萬物但令俱有託，吾曹安取愛吾廬。"
        ],
        "title": "魚池將涸車水注之",
        "id": "d203c4c3-891e-4618-b6b2-bd5f175cdcfe"
    },
    {
        "author": "陸游",
        "paragraphs": [
            "病齒元知不更全，漂浮杌𣕕已三年。",
            "一朝正讙使終辭去，大嚼猶能盡彘肩。"
        ],
        "title": "一齒動摇已久然餘皆堅甚戲作",
        "id": "72ab4d65-2713-4d49-960c-4958dcbb6639"
    },
    {
        "author": "陸游",
        "paragraphs": [
            "青鞋隨意出柴荆，聊向南塘曳杖行。",
            "歸鳥已從烟際沒，斷虹猶在柳梢明。",
            "城頭層塔凌空立，浦口孤舟並岸橫。",
            "向道有詩渾不信，爲君擁鼻作吳聲。"
        ],
        "title": "晚至新塘",
        "id": "df8eac4b-0e1b-4243-82fe-a12b9be0b906"
    },
    {
        "author": "陸游",
        "paragraphs": [
            "水鴨鵁鶄拍拍飛，菰蒲深處弄烟霏。",
            "喚回二十年前夢，半醉姑溪棹月歸。"
        ],
        "title": "夜泛湖中",
        "id": "826f9c89-f4ec-4321-9fd3-974271df6074"
    },
    {
        "author": "陸游",
        "paragraphs": [
            "宋玉悲秋千載後，詩人例有早秋詩。",
            "老夫自笑心如石，三日秋風漫不知。"
        ],
        "title": "立秋後作",
        "id": "6dc142ea-7d52-4d76-904f-91cf981129fa"
    },
    {
        "author": "陸游",
        "paragraphs": [
            "此頭那可著貂蟬，瘦似騎驢孟浩然。",
            "一事比渠差省力，閉門無句與人傳。"
        ],
        "title": "覽鏡",
        "id": "7a2a3a40-b267-4b6d-a6e0-e5b1170978c9"
    },
    {
        "author": "陸游",
        "paragraphs": [
            "水注橫塘藻荇香，候蟲唧唧滿空廊。",
            "風前落葉紛可掃，天際疏星森有芒。",
            "夜漏漸長愁少睡，秋衣未製怯新凉。",
            "明朝却有欣然處，寫得黄庭又幾行。"
        ],
        "title": "早秋南堂夜興",
        "id": "ab6e39f1-35fe-4b6f-8965-a2e47502892c"
    },
    {
        "author": "陸游",
        "paragraphs": [
            "海內知心人漸少，眼前敗意事常多。",
            "問君底事渾忘却，月下菱舟一曲歌。"
        ],
        "title": "菱歌",
        "id": "3205439a-619b-4651-af4c-217b6b4bdbf1"
    },
    {
        "author": "陸游",
        "paragraphs": [
            "河白如銀天淡青，角聲中有玉關情。",
            "早知送老桑麻野，悔失安西萬里行。"
        ],
        "title": "聞角",
        "id": "f7c36bbc-aa99-4875-ab69-753b6e8bc5a9"
    },
    {
        "author": "陸游",
        "paragraphs": [
            "新月纖纖淡欲無，時聞魚躍隔菰蒲。",
            "籃輿小放湖堤上，信有人間白玉壺。"
        ],
        "title": "湖堤",
        "id": "6944d30b-d6d7-410e-bb5e-782b0f049288"
    },
    {
        "author": "陸游",
        "paragraphs": [
            "將旦溪風急，新秋天宇寬。",
            "凉生豎裁褐，爽入縮縫冠。",
            "拊翼雞頻唱，爭枝雀正讙。",
            "一簞吾已足，芋豆亦加餐。"
        ],
        "title": "秋旦",
        "id": "2dab4e80-8294-45e7-b98b-36ffc2db1242"
    },
    {
        "author": "陸游",
        "paragraphs": [
            "培火螭爐起寶熏，滴泉鏊研聚玄雲。",
            "屏圍燕几成山字，簟展凉軒作水紋。",
            "絕口不談浮世事，洗心聊策退居勳。",
            "耄年猶健非無自，一卷丹經受鄭君。"
        ],
        "title": "龜堂晨起",
        "id": "0f4e9b0f-c6dc-4424-ac5a-2bc10c3f75cd"
    },
    {
        "author": "陸游",
        "paragraphs": [
            "柳疏橋盡見，水落路全通。",
            "衣杵家家月，漁舟浦浦風。",
            "眼明無俗物，步蹇有枯筇。",
            "野逸誰能那，悠然西復東。"
        ],
        "title": "柳橋秋夕",
        "id": "1a6a9975-d71b-4b52-b46b-4b817e58fce1"
    },
    {
        "author": "陸游",
        "paragraphs": [
            "早訪丹砂上岣嶁，晚提河派泝崑崙。",
            "陰符後出君無忽，三百奇文要細論。"
        ],
        "title": "道室雜題四首  其一",
        "id": "abe95600-4dcb-4b22-9f67-cf5fe4e0cf86"
    },
    {
        "author": "陸游",
        "paragraphs": [
            "聞說湖中有釣舟，烟波出沒雜輕鷗。",
            "一聲清嘯去已遠，我欲從之何處求。"
        ],
        "title": "道室雜題四首  其二",
        "id": "fae328bc-980f-4b5a-9bdd-7d573c5a44ca"
    },
    {
        "author": "陸游",
        "paragraphs": [
            "山中有草名長生，丹砂可死金可成。",
            "服之刀圭齒髮換，要看東封告太平。"
        ],
        "title": "道室雜題四首  其三",
        "id": "4cb4374e-12a1-4e4a-b245-d69c4d62569f"
    },
    {
        "author": "陸游",
        "paragraphs": [
            "勘書窗下松明火，采藥溪頭槲葉衣。",
            "只在人間人不識，秋風又見雁南飛。"
        ],
        "title": "道室雜題四首  其四",
        "id": "be2ef044-41ae-4781-bdc1-dba6aec95172"
    },
    {
        "author": "陸游",
        "paragraphs": [
            "儒生安義命，所遇委之天。",
            "用可重九鼎，窮寧直一錢。",
            "雖云髮種種，未害腹便便。",
            "高卧茅簷下，羹藜法不傳。"
        ],
        "title": "儒生",
        "id": "715eb08d-4131-43d6-b057-7ae6d33598fc"
    },
    {
        "author": "陸游",
        "paragraphs": [
            "老病睡眠少，如斯秋夜何。",
            "長庚未配月，織女已斜河。",
            "莎徑蟲吟苦，柴門葉落多。",
            "誰知窮甯戚，不作飯牛歌。"
        ],
        "title": "秋夜",
        "id": "b22ff190-7642-4b7d-801a-dadfda260d52"
    },
    {
        "author": "陸游",
        "paragraphs": [
            "三髽初得牧牛童，兩扇新成釣舸篷。",
            "偶訪野僧過射的，却衝微雨上樵風。",
            "登山未減青鞋興，到手俄驚綠酒空。",
            "自笑此身猶健在，試憑重閣送飛鴻。"
        ],
        "title": "寺閣",
        "id": "b61bd770-e47f-44e1-94f8-5ae188d59b66"
    },
    {
        "author": "陸游",
        "paragraphs": [
            "寂寂空廊絡緯鳴，消摇岸幘近南榮。",
            "閑眠簟作波紋冷，新浴衣如蟬翼輕。",
            "微雨已收雲盡散，眾星俱隱月徐行。",
            "呼童持燭開藤紙，一首清詩取次成。"
        ],
        "title": "秋暑夜興",
        "id": "cc9eb0bc-6686-4d3c-a1c0-fb64fcbb8f99"
    },
    {
        "author": "陸游",
        "paragraphs": [
            "千錢買一舟，百錢買兩槳。",
            "朝看潮水落，暮看潮水長。",
            "持魚換鹽酪，縣郭時下上。",
            "亦或得濁醪，不復計瓶盎。",
            "浩歌忘遠近，醉夢墮莽蒼。",
            "玄真不可逢，悠然寄遐想。"
        ],
        "title": "漁父",
        "id": "a493b956-e036-4d88-876a-119f734fd191"
    },
    {
        "author": "陸游",
        "paragraphs": [
            "車馬聲都絕，比鄰迹亦疏。",
            "淺傾家釀酒，細讀手鈔書。",
            "薄飯惟羹芋，閑遊不借驢。",
            "有時還自笑，省事更誰如。"
        ],
        "title": "省事",
        "id": "415584ca-d03e-48ee-8ca5-984a579d0ecb"
    },
    {
        "author": "陸游",
        "paragraphs": [
            "烏帽圍寬带眼移，閉門慣忍日長饑。",
            "文章雖愧聲名誤，志節寧隨血氣衰。",
            "天地無私非困我，聖賢可學有餘師。",
            "短檠正嘆經時別，凉入郊墟喜可知。"
        ],
        "title": "新凉書懷四首  其一",
        "id": "b1b9758a-76c9-4377-9b3c-69d7fade93b0"
    },
    {
        "author": "陸游",
        "paragraphs": [
            "藥物扶持病少蘇，殘年不恨老菰蘆。",
            "潦收溪椴魚爭售，歲樂村場酒易沽。",
            "無日榿林無墜葉，有時燕戶有新雛。",
            "秋風剩起扁舟興，安得州家復鏡湖。"
        ],
        "title": "新凉書懷四首  其二",
        "id": "b05ae01c-a174-4ed1-b286-9d044857fbfd"
    },
    {
        "author": "陸游",
        "paragraphs": [
            "鄰曲今年又有年，垂髫戴白各欣然。",
            "先輸官庾無逋賦，共賽神祠有社錢。",
            "退傅寄聲情縝密，晦翁入夢語蟬聯。",
            "燈前細與兒曹說，蠹簡猶堪數世傳。"
        ],
        "title": "新凉書懷四首  其三",
        "id": "3d4cb038-c15f-4a95-880c-456b63054764"
    },
    {
        "author": "陸游",
        "paragraphs": [
            "山川遺迹晉唐餘，水竹相望許洛居。",
            "一齒屢摇猶决肉，雙眸雖澀尚耽書。",
            "郊原夜夜驅耕犢，村店時時秣蹇驢。",
            "客問若爲娛老境，吾兒未與短檠疏。"
        ],
        "title": "新凉書懷四首  其四",
        "id": "7b1ea532-9ae5-41a3-be9e-029559ad0dd1"
    },
    {
        "author": "陸游",
        "paragraphs": [
            "電火雷車下九關，我行暮出郊原間。",
            "鬅鬙暗樹類奇鬼，突兀黑雲如壞山。",
            "江潮默應鰻岫溢，鐵鎖自脫梅梁還。",
            "今夕虛簷瀉懸瀑，預知高枕聽淙潺。"
        ],
        "title": "七月十七晚行湖塘雷雨大作",
        "id": "1a2a068a-c0b3-43b1-9377-f0a83d203afc"
    },
    {
        "author": "陸游",
        "paragraphs": [
            "電掣光如晝，雷轟意未平。",
            "亂雲俄卷盡，孤月却徐行。",
            "露草蛩相語，風枝鵲自驚。",
            "一凉吾事足，美睡到窗明。"
        ],
        "title": "七月十八夜枕上作",
        "id": "7028c423-e410-413a-bf9c-5abe95a02002"
    },
    {
        "author": "陸游",
        "paragraphs": [
            "梅市柯山小繫船，開篷驚起醉中眠。",
            "橋橫風柳荒寒外，月墮烟鍾縹渺邊。",
            "客思况經孤驛路，詩情又入早秋天。",
            "如今老病知何恨，判斷江山六十年。"
        ],
        "title": "梅市",
        "id": "690ec506-3942-4c4c-89d5-adbae65283a8"
    },
    {
        "author": "陸游",
        "paragraphs": [
            "利欲驅人萬火牛，江湖浪迹一沙鷗。",
            "日長似歲閑方覺，事大如山醉亦休。",
            "衣杵相望深巷月，井桐摇落故園秋。",
            "欲舒老眼無高處，安得元龍百尺樓。"
        ],
        "tags": [
            "向往",
            "秋天"
        ],
        "title": "秋思",
        "id": "8df18d82-2afb-4bd3-9e43-bc8796589271"
    },
    {
        "author": "陸游",
        "paragraphs": [
            "山光漸淡川氣昏，急雨亂打荷葉喧。",
            "小舟橫掠湖邊村，人家收網半閉門。",
            "吾廬未見見堤樹，舟人指點孤燈處。",
            "蒲叢姑惡最可哀，衝雨飛鳴背人去。"
        ],
        "title": "小舟湖中夜歸追和孟浩然夜歸鹿門歌",
        "id": "a054c0d9-a4b7-46f2-9ede-6cf281cf1e82"
    },
    {
        "author": "陸游",
        "paragraphs": [
            "飲酒但飲溼，吾聞之老坡。",
            "渠非惜酒錢，無如久窮何。",
            "我窮乃過之，空罍倒餘溼。",
            "日來彌可笑，溼亦不可得。",
            "平生忍饑多，得飯已有餘。",
            "父子茅簷下，清坐談詩書。"
        ],
        "title": "酒盡",
        "id": "787c05c3-54e1-4b89-b12f-c366f717b18d"
    },
    {
        "author": "陸游",
        "paragraphs": [
            "寶熏清夜起氤氳，寂寂中庭伴月痕。",
            "小斮海沉非弄水，旋開山麝取當門。",
            "蜜房割處春方半，花露收時日未暾。",
            "安得故人同晤語，一燈相對看雲屯。"
        ],
        "title": "燒香",
        "id": "9bf60f93-3af2-4310-a5be-a91751e71029"
    },
    {
        "author": "陸游",
        "paragraphs": [
            "寄懷魚鳥卧烟汀，結友松筠醉草亭。",
            "拜賜龜章紆舊紫，養成鵠鬢掃餘青。",
            "遺經在櫝傳家學，大字書牆作座銘。",
            "浪迹江湖遂終老，此身何啻一浮萍。"
        ],
        "title": "自述二首  其一",
        "id": "f5223596-f9a9-4677-8c39-0645bf98cf94"
    },
    {
        "author": "陸游",
        "paragraphs": [
            "意望天公本自廉，甘餐美睡偶容兼。",
            "一生憂患如山重，此日安閑抵蜜甜。",
            "拙宦雖無齊虜舌，早歸亦免楚人鉗。",
            "但餘一味疏慵在，儲藥千斤未易砭。"
        ],
        "title": "自述二首  其二",
        "id": "872b784b-5a5c-4e17-a19c-92235f292868"
    },
    {
        "author": "陸游",
        "paragraphs": [
            "風摇北斗柄欲折，雨溢天河浪正生。",
            "一盞昏燈北窗下，腐儒未輟讀書聲。"
        ],
        "title": "風雨",
        "id": "290e4856-bcb3-4b10-9192-6161ed787fde"
    },
    {
        "author": "陸游",
        "paragraphs": [
            "匹馬曾防玉塞秋，豈知八十老漁舟。",
            "非無丈二殳堪請，只恐傍人笑白頭。"
        ],
        "title": "白露前一日已如深秋有感二首  其一",
        "id": "4eee1167-21ab-40c3-9d9f-1949d374d495"
    },
    {
        "author": "陸游",
        "paragraphs": [
            "護塞寧須右北平，拂雲祠是受降城。",
            "誰知此志成虛語，白首燈前聽雁聲。"
        ],
        "title": "白露前一日已如深秋有感二首  其二",
        "id": "1e15b094-8ec6-402e-a495-0df554065697"
    },
    {
        "author": "陸游",
        "paragraphs": [
            "蜀道還吳鬢已絲，歷年二紀固應衰。",
            "寧知病思沉綿日，又見秋風摇落時。",
            "錦雉白魚供野餉，青林紅樹入新詩。",
            "東村寂寂風烟晚，酒挂驢肩又一奇。"
        ],
        "title": "東村晚歸",
        "id": "33796e26-05ca-4d5a-b209-58c0c659fbd3"
    },
    {
        "author": "陸游",
        "paragraphs": [
            "快哉一雨洗浮塵，却喜郊原霽色勻。",
            "野火已亡秦相篆，江濤猶託伍胥神。",
            "登臨頓覺清秋早，流落空悲白髮新。",
            "東望思陵鬰葱裏，老民猶及見時巡。"
        ],
        "title": "秋望",
        "id": "f6d9c34a-c59b-4f8d-88c9-6717dcc5f9f1"
    },
    {
        "author": "陸游",
        "paragraphs": [
            "鵲下川原黑，船行浦溆空。",
            "橋燈摇水影，樓角散天風。",
            "野眺飛埃外，漁歌冷翠中。",
            "不須嘲病翼，要是脫樊籠。"
        ],
        "title": "郭西",
        "id": "9002d3fb-c48c-4573-b5d5-aadbc31afa59"
    },
    {
        "author": "陸游",
        "paragraphs": [
            "支徑秋原上，衡門夕照中。",
            "野烟山半失，溪漲浦橫通。",
            "鬢禿難藏老，衣穿可諱窮。",
            "浩歌終自得，心事寄冥鴻。"
        ],
        "title": "舍北",
        "id": "74869a66-8624-45ce-9c30-551dad76ba28"
    },
    {
        "author": "陸游",
        "paragraphs": [
            "久客誠當去，無心偶小留。",
            "掃空閑夢想，閱盡舊朋儔。",
            "學術非時好，文章幸自由。",
            "不嫌秋夜永，問事有長頭。"
        ],
        "title": "夜坐示子聿",
        "id": "428fdc6b-2c3a-4939-8dab-7ee17f467574"
    },
    {
        "author": "陸游",
        "paragraphs": [
            "小浦聞魚躍，橫林待鶴歸。",
            "閑雲不成雨，故傍碧山飛。"
        ],
        "title": "柳橋晚眺",
        "id": "afd845e4-9804-4e60-8ad9-d1e7487e562c"
    },
    {
        "author": "陸游",
        "paragraphs": [
            "秋風吹我夜，植杖溪橋側。",
            "木葉雖未凋，慘澹無顔色。"
        ],
        "title": "秋興五首  其一",
        "id": "641f5497-ffef-4f4c-8ce8-9bffe6ddc3a4"
    },
    {
        "author": "陸游",
        "paragraphs": [
            "功名不垂世，富貴但堪傷。",
            "底事杜陵老，時時矜省郎。"
        ],
        "title": "秋興五首  其二",
        "id": "d6becb4d-de34-4d32-89e3-56c81408eb63"
    },
    {
        "author": "陸游",
        "paragraphs": [
            "秋暑勢已窮，風雨縱橫至。",
            "白鷺立清灘，與我俱得意。"
        ],
        "title": "秋興五首  其三",
        "id": "2cdf626d-316a-4b6f-aa25-44c685b0738d"
    },
    {
        "author": "陸游",
        "paragraphs": [
            "胸中萬卷書，一字用不著。",
            "歸休始太息，竟是爲農樂。"
        ],
        "title": "秋興五首  其四",
        "id": "2ce4d507-bdbf-45af-964b-dc5257d85655"
    },
    {
        "author": "陸游",
        "paragraphs": [
            "酌酒桑陰下，邠風入醉歌。",
            "何須繩檢外，名教樂還多。"
        ],
        "title": "秋興五首  其五",
        "id": "892a5105-c12d-4023-a57a-52c78e70f61d"
    },
    {
        "author": "陸游",
        "paragraphs": [
            "殘暑方炎忽痛摧，無情風雨亦奇哉。",
            "但嗟不爲貧人計，未動秋砧雁已來。"
        ],
        "title": "嘉泰辛酉八月四日雨後殊凄冷新雁已至夜復風雨不止是歲八月一日白露二首  其一",
        "id": "98881a3a-f789-483a-9b78-3559f8b9d0fc"
    },
    {
        "author": "陸游",
        "paragraphs": [
            "仲秋四日雁橫天，閉戶垂帷意已便。",
            "方嘆今年時候早，夜深風雨更凄然。"
        ],
        "title": "嘉泰辛酉八月四日雨後殊凄冷新雁已至夜復風雨不止是歲八月一日白露二首  其二",
        "id": "cf682afb-1b32-4134-846c-86044a5f67ff"
    },
    {
        "author": "陸游",
        "paragraphs": [
            "秋風吹細雨，蕭然濯炎熾。",
            "老夫疾頓平，甘食仍熟寐。",
            "春物財幾何，摇落已復至。",
            "昔人喻死生，謂若屈伸臂。",
            "愚公顧不靈，白首沒榮利。",
            "嗟予幸學道，了此直差易。",
            "三拜散人號，退志獲早遂。",
            "弦歌萬二千，盡力不能祟。",
            "瘦驢骨可數，渺渺入空翠。",
            "霜蟹初把螯，絲蓴小添豉。",
            "平生笑巨君，老嚙乾肉糒。",
            "異味幸滿前，萬事付一醉。"
        ],
        "title": "近村民舍小飲",
        "id": "61de4dbe-9f92-4e6e-8011-db122731987e"
    },
    {
        "author": "陸游",
        "paragraphs": [
            "飲酒不至狂，對客不至疲。",
            "讀書以自娛，不强所不知。",
            "一窗袖手坐，往往晝漏移。",
            "初非能養生，簡事頗似之。",
            "四時俱可喜，最好新秋時。",
            "柴門傍野水，鄰叟閑相期。"
        ],
        "title": "閑適二首  其一",
        "id": "e01ce98f-b315-4060-8973-c558a6327a18"
    },
    {
        "author": "陸游",
        "paragraphs": [
            "陸子居山陰，杜門輒經年。",
            "有時思出遊，兩屨凌風烟。",
            "長鑱斸靈苗，大瓢挹飛泉。",
            "眼長不及寸，能著萬里天。",
            "不飲顔常丹，不食腹果然。",
            "金丹亦棄置，我是地行仙。"
        ],
        "title": "閑適二首  其二",
        "id": "cf6fdeeb-c1e1-45cc-817d-9b7aa03a15f2"
    },
    {
        "author": "陸游",
        "paragraphs": [
            "今年寒到江鄉早，未及中秋見雁飛。",
            "八十老翁頑似鐵，三更風雨采菱歸。"
        ],
        "title": "夜歸二首  其一",
        "id": "fe3d4943-461f-4b0a-9eda-bd6634651d87"
    },
    {
        "author": "陸游",
        "paragraphs": [
            "芡浦菱陂夜半時，小舟更著疾風吹。",
            "青熒一炬楓林外，鬼火漁燈兩不知。"
        ],
        "title": "夜歸二首  其二",
        "id": "ba019e1e-e35c-483e-a7e7-4d672e43c8d9"
    },
    {
        "author": "陸游",
        "paragraphs": [
            "宦遊疇昔徧天涯，萬里東歸歲月賒。",
            "古道泥塗居士屩，荒畦烟雨故侯瓜。",
            "園公谿父逢皆友，野寺山郵到即家。",
            "病思漸輕重九近，又將烏帽插黄花。"
        ],
        "title": "自詠",
        "id": "d8ce509d-0759-4947-bd93-8f347a40052c"
    },
    {
        "author": "陸游",
        "paragraphs": [
            "一齒危將墮，雙瞳久已昏。",
            "謀生賴蔬圃，養拙閉柴門。",
            "多病從來慣，虛名不足論。",
            "自憐餘一念，猶欲濟元元。"
        ],
        "title": "老歎",
        "id": "e1d04a6d-3979-4d17-a6d8-cf34c01ef193"
    },
    {
        "author": "陸游",
        "paragraphs": [
            "雨餘殘日照庭槐，社鼓鼕鼕賽廟回。",
            "又見神盤分肉至，不堪沙雁带寒來。",
            "書因忌作閑終日，酒爲治聾醉一杯。",
            "記取鏡湖無限景，蘋花零落蓼花開。"
        ],
        "title": "秋社",
        "id": "bf90055b-39be-4cbb-b4e8-b6f3adb68e73"
    },
    {
        "author": "陸游",
        "paragraphs": [
            "雞已參差唱，窗纔曨{日悤}明。",
            "高林風不止，叢竹露如傾。",
            "夢爲多難記，詩緣嬾少成。",
            "晨興了無事，散髮遶堦行。"
        ],
        "title": "晨起",
        "id": "58a062e5-046b-4fea-93c4-5b567e74a0f2"
    },
    {
        "author": "陸游",
        "paragraphs": [
            "人情所願欲，莫若貴與富。",
            "是皆有命焉，非力可成就。",
            "予昔未有聞，無與發其覆。",
            "趦趄强干祿，時命適大謬。",
            "方行蛇當道，未至獒已嗾。",
            "適燕乃南轅，之楚顧北首。",
            "風波起平地，兩耳厭嘲詬。",
            "隴蜀萬里餘，數遍道傍堠。",
            "六十歸爲郎，數月草章奏。",
            "夫豈或使之，擊去惟恐後。",
            "嗟彼亦何心，喜慍出邂逅。",
            "還山惟自訟，衡茅屏幽陋。",
            "乘除得少健，上下歷巖岫。",
            "得飽豈復擇，百口同飯糗。",
            "寒龜久猶息，野鶴老益瘦。",
            "又如已放馬，寧當夢華廐。",
            "造物念途窮，畀以樗櫟壽。",
            "雖無熊鳥術，坐空陰陽寇。",
            "兩眥若有光，夜視如正晝。",
            "物生稟定數，此語聞自舊。",
            "置冰鳥覆翼，棄野於菟穀。",
            "偶然當後死，鬼錄自遺漏。",
            "山陂粟屢收，池水麻可漚。",
            "鄰父相歡娛，席地醉醇酎。"
        ],
        "title": "中夜睡覺兩目每有光如初日歷歷照物晁文元公自謂養生之驗予則偶然耳感而有作",
        "id": "75580bb5-c0ee-43a6-82e2-298c52548543"
    },
    {
        "author": "陸游",
        "paragraphs": [
            "萬里飄如不繫船，空囊短褐過年年。",
            "食時無飯芒鞋破，只向街頭旋乞錢。"
        ],
        "title": "錢道人不飲酒食肉囊中不畜一錢所須飯及草屨二物皆臨時乞錢買之非此雖强與不取也二首  其一",
        "id": "5074e836-98cd-47c6-8f96-dac119292ca7"
    },
    {
        "author": "陸游",
        "paragraphs": [
            "誤辱君王賜鏡湖，身隨鷗鷺寄菰蒲。",
            "行年八十猶强健，欲伴先生去得無。"
        ],
        "title": "錢道人不飲酒食肉囊中不畜一錢所須飯及草屨二物皆臨時乞錢買之非此雖强與不取也二首  其二",
        "id": "6306c983-0ef9-4bac-9a8f-80e705608248"
    },
    {
        "author": "陸游",
        "paragraphs": [
            "呼兒初夜上門關，怕冷貪眠自笑孱。",
            "月色橫分窗一半，秋聲正在樹中間。",
            "暮年不復樽前樂，浮世無如枕上閑。",
            "鍊句未安姑棄置，明朝追記尚班班。"
        ],
        "title": "枕上",
        "id": "efe5018b-0336-4c85-b73f-9e7d9175c007"
    },
    {
        "author": "陸游",
        "paragraphs": [
            "山近雲生易，人稀鳥下頻。",
            "瘦篁穿石竅，古蔓絡松身。",
            "熟摘巖邊果，乾收澗底薪。",
            "經過不相識，喚作避秦人。"
        ],
        "title": "山園書觸目",
        "id": "b8799597-604d-4852-8487-950156739791"
    },
    {
        "author": "陸游",
        "paragraphs": [
            "五窮作祟不容支，蟬腹龜腸旋過時。",
            "客散難求門外轍，衣穿徒有鬢邊絲。",
            "兒能解事甘藜藿，婢苦無薪睨扊扅。",
            "箕踞浩歌君會否，書癡終覺勝錢癡。"
        ],
        "title": "苦貧戲作",
        "id": "f712ac85-9d19-4c01-8b1e-44f590a74547"
    },
    {
        "author": "陸游",
        "paragraphs": [
            "天公息我半生勞，寄傲江湖亦足豪。",
            "淡盡月痕知夜艾，飄殘桐葉喜秋高。",
            "讀書時亦挂牛角，對酒正須持蟹螯。",
            "縱有故人終自絕，安能從汝望綈袍。"
        ],
        "title": "秋曉書感",
        "id": "dc5671f8-7471-4b47-af63-00bcd22e514a"
    },
    {
        "author": "陸游",
        "paragraphs": [
            "抱病齒髮非，閱世城市換。",
            "朋儕冢纍纍，在者亦雲散。",
            "窮居懶出戶，俯仰秋已半。",
            "疏鐘到倦枕，微火耿幽幔。",
            "平生疑著處，忽若河冰泮。",
            "百年寓逆旅，萬事真既灌。",
            "紛紛彼方寱，袖手不須喚。",
            "蘿月忽滿窗，悠然付長嘆。"
        ],
        "title": "秋夜",
        "id": "620b629f-53f4-40b6-8a2a-c2359ff03b4c"
    },
    {
        "author": "陸游",
        "paragraphs": [
            "篠屋楓林下，柴門芡浦旁。",
            "先鳴雞腷膊，徐上日蒼凉。",
            "服藥貧寧輟，觀書老有常。",
            "仍須教童稚，世世力耕桑。"
        ],
        "title": "村舍二首  其一",
        "id": "a93b56f5-1da4-458b-9414-fb2d2b5852cd"
    },
    {
        "author": "陸游",
        "paragraphs": [
            "生理嗟彌薄，吾居久未完。",
            "蝶飛窗紙碎，龜坼壁泥乾。",
            "小雨牛欄溼，微霜碓舍寒。",
            "晚禾蟲獨少，鄰里共相寬。"
        ],
        "title": "村舍二首  其二",
        "id": "5351fd7f-8e12-4347-b3d3-ec5bd49914f6"
    },
    {
        "author": "陸游",
        "paragraphs": [
            "萬壑千巖自古傳，青鞋布襪更誰先。",
            "泛舟菰脆鱸肥地，把酒橙黄橘綠天。",
            "秦篆舊碑荒草棘，禹書遺穴慘風烟。",
            "誰知陸子登臨日，已近浮生八十年。"
        ],
        "title": "天凉時往來湖山間有作",
        "id": "34bb3ddb-a237-455e-af90-b6ef8cfd231b"
    },
    {
        "author": "陸游",
        "paragraphs": [
            "秋雨何曾住一滴，老夫危坐欲三更。",
            "開元貞觀事誰問，溫洛榮河塵未清。",
            "豐年猶有餓死慮，破屋自愛讀書聲。",
            "刺經作制豈不美，無奈人間痛哭生。"
        ],
        "title": "雨夜嘆",
        "id": "eddecf06-af29-46c1-a942-d676ff14238f"
    },
    {
        "author": "陸游",
        "paragraphs": [
            "唐虞已遠三千歲，每誦遺書涕泗潸。",
            "濟濟九官十二牧，我獨不得居其間。"
        ],
        "title": "病足晝卧夢中譫諄乃誦尚書也既覺口占絕句二首  其一",
        "id": "871fd12c-409d-42ae-8977-fcd2853dbdd6"
    },
    {
        "author": "陸游",
        "paragraphs": [
            "人能不食十二日，惟書安可一日無。",
            "唐虞雖遠典謨在，病卧蓬窗時囁嚅。"
        ],
        "title": "病足晝卧夢中譫諄乃誦尚書也既覺口占絕句二首  其二",
        "id": "e76d567f-b3da-43b2-b818-181f52c4dd6c"
    },
    {
        "author": "陸游",
        "paragraphs": [
            "峨峨赤幘聲甚雄，意氣不與其曹同。",
            "我求長鳴久未獲，一見便覺千群空。",
            "主人燒神議已决，知我此意遽見從。",
            "秋衣初縫惜不得，急典三百新青銅。",
            "憐渠亦復解人意，來宿庭樹不待籠。",
            "狐狸熟睨那敢犯，蕭蕭清露和微風。",
            "五更引吭震戶牖，橫梃無復須元戎。",
            "明星已高啼未已，雲際騰上朝陽紅。",
            "老夫抱病氣已索，賴汝豪壯生胸中。",
            "明朝舂黍得碎粒，第一當冊司晨功。"
        ],
        "title": "新買啼雞",
        "id": "7ce50652-272e-43ac-97ca-89e0681a6b12"
    },
    {
        "author": "陸游",
        "paragraphs": [
            "幽棲少人客，積病得衰殘。",
            "身納分司祿，兒須遠次官。",
            "新寒換衣典，閑日借書觀。",
            "更嘆秋來瘦，晨興覺帽寬。"
        ],
        "title": "幽棲二首  其一",
        "id": "821d67e5-93fd-4c72-9b3c-28fdcac44a29"
    },
    {
        "author": "陸游",
        "paragraphs": [
            "自卜幽棲地，頻驚歲月移。",
            "鄉鄰崇禮讓，子弟習書詩。",
            "喔喔雞鳴樹，狺狺犬吠籬。",
            "謀生已過足，富貴亦何爲。"
        ],
        "title": "幽棲二首  其二",
        "id": "8305ecc3-694c-42f8-87cc-400fa8c8453e"
    },
    {
        "author": "陸游",
        "paragraphs": [
            "都門初出若登仙，弄水穿雲喜欲顛。",
            "只恐光陰已無幾，不知又過十三年。"
        ],
        "title": "秋日雜詠八首  其一",
        "id": "1f38aa50-97df-484a-a890-1de30ac677d9"
    },
    {
        "author": "陸游",
        "paragraphs": [
            "五百年前賀季真，再來依舊作閑人。",
            "一生看盡佳風月，不負湖山不負身。"
        ],
        "title": "秋日雜詠八首  其二",
        "id": "e1711529-7e57-4b45-8443-f77923b5dce6"
    },
    {
        "author": "陸游",
        "paragraphs": [
            "菰蒲風起暮蕭蕭，烟斂林疏見斷橋。",
            "白蟹䱥魚初上市，輕舟無數去乘潮。"
        ],
        "title": "秋日雜詠八首  其三",
        "id": "269ec293-3cd1-4e46-8c30-6a12235f34b4"
    },
    {
        "author": "陸游",
        "paragraphs": [
            "葉底珍禽不受呼，弄風小蝶點殘蕪。",
            "舍南舍北秋光好，到處皆成一畫圖。"
        ],
        "title": "秋日雜詠八首  其四",
        "id": "6efd9940-eacf-478e-85bd-35915a37041a"
    },
    {
        "author": "陸游",
        "paragraphs": [
            "紅莧如丹照眼明，卧開石竹亂縱橫。",
            "騷人見處終然別，只說清秋采落英。"
        ],
        "title": "秋日雜詠八首  其五",
        "id": "ee013abc-0892-43bc-95f5-61167ef99fc7"
    },
    {
        "author": "陸游",
        "paragraphs": [
            "桐葉吹殘柳亦稀，溪頭倚杖立斜暉。",
            "誰知老子無窮喜，待得吾兒小艇歸。"
        ],
        "title": "秋日雜詠八首  其六",
        "id": "f3cbc503-c61a-4027-bfec-4a269b596fb4"
    },
    {
        "author": "陸游",
        "paragraphs": [
            "久雨初晴喜欲迷，青鞋踏徧舍東西。",
            "忽然來到柳橋下，露溼蓼花紅一溪。"
        ],
        "title": "秋日雜詠八首  其七",
        "id": "388f008f-f37b-464e-b63a-b2f3e8a363d4"
    },
    {
        "author": "陸游",
        "paragraphs": [
            "十里秋風畫角哀，夕陽光景亦佳哉。",
            "正疑白鷺歸何晚，一片雪從天際來。"
        ],
        "title": "秋日雜詠八首  其八",
        "id": "22a71999-2816-4741-b581-60e54b8af378"
    },
    {
        "author": "陸游",
        "paragraphs": [
            "龍飛回首尚如新，忽閱人間四十春。",
            "聖主已嚴天上駕，孤臣歸作道傍民。",
            "傾河尚恨難供泪，衛社何由得致身。",
            "獨立秋風吹白髮，感恩肝膽漫輪囷。"
        ],
        "title": "望永阜陵",
        "id": "defb6034-7e13-4977-a5f7-7ac0c5d6d54a"
    },
    {
        "author": "陸游",
        "paragraphs": [
            "悠然不覺歲時遷，楚水楓林繫釣船。",
            "貧悴只如行卷日，衰遲忽過挂冠年。",
            "閑遊野寺騎驢去，倦擁殘書聽雨眠。",
            "賴有一籌差自慰，小兒筆墨日翩翩。"
        ],
        "title": "排悶",
        "id": "991c00ba-344b-4e94-b67b-b31e7dc02f7b"
    },
    {
        "author": "陸游",
        "paragraphs": [
            "翻樹鴉知旦，橫空雁戒寒。",
            "但欣蘇肺渴，未暇議衣單。",
            "粥鼎湯初沸，香篝火半殘。",
            "讀書心漸懶，顧影一長嘆。"
        ],
        "title": "秋日晨起",
        "id": "14a39883-0df2-424f-8675-a0e22c8c0263"
    },
    {
        "author": "陸游",
        "paragraphs": [
            "終年兀兀復騰騰，眼看朱門幾廢興。",
            "造物偶容窮不死，眾人共養老無能。",
            "逢山自有閑遊侶，入寺寧無淡話僧。",
            "莫道歸來却岑寂，小兒同守短檠燈。"
        ],
        "title": "出遊暮歸戲作",
        "id": "5d228dc8-7ff4-40c1-b2e2-c1dceaacdea8"
    },
    {
        "author": "陸游",
        "paragraphs": [
            "荒圃風烟入荷鉏，孤村巷陌看騎驢。",
            "少年曾縱千場醉，老境惟存一束書。",
            "作意買山雖已矣，忍慚乞米獨何歟。",
            "所欣肺病秋來減，白髮蕭蕭可自梳。"
        ],
        "title": "自詒",
        "id": "25e9640f-0a4d-499e-9dbb-530fec0a029a"
    },
    {
        "author": "陸游",
        "paragraphs": [
            "我幼入家塾，結髮知苦心。",
            "稍長謬聞道，篤守至于今。",
            "淡然朱絲弦，三嘆有遺音。",
            "詎敢負所學，枉尺求直尋。",
            "彼哉孔光輩，千載污儒林。"
        ],
        "title": "予出蜀日嘗遣僧則華乞籤于射洪陸使君祠使君以老杜詩爲籤予得遣興詩五首中第二首其言教戒甚至退休暇日因用韵賦五首  其一",
        "id": "12cebd9f-e9a4-42a2-bb24-7800c1600259"
    },
    {
        "author": "陸游",
        "paragraphs": [
            "童子丹元家，湛然居靈府。",
            "世人不少悟，役役徒自苦。",
            "江湖豈不廣，魚乃投數罟。",
            "是身如璞玉，要經大火聚。",
            "萬卷讀丹經，孰能精去取。"
        ],
        "title": "予出蜀日嘗遣僧則華乞籤于射洪陸使君祠使君以老杜詩爲籤予得遣興詩五首中第二首其言教戒甚至退休暇日因用韵賦五首  其二",
        "id": "ff96666f-dfc0-4026-9ff5-8fd59156377e"
    },
    {
        "author": "陸游",
        "paragraphs": [
            "少壯不自料，慷慨志四方。",
            "謝病還故山，始覺白日長。",
            "命薄類蟬翼，功名安可望。",
            "狐狸不足問，力不當豺狼。",
            "惟有卧釣船，仰看白鷺行。"
        ],
        "title": "予出蜀日嘗遣僧則華乞籤于射洪陸使君祠使君以老杜詩爲籤予得遣興詩五首中第二首其言教戒甚至退休暇日因用韵賦五首  其三",
        "id": "0c9d1d7a-a828-448d-8088-be388776e41b"
    },
    {
        "author": "陸游",
        "paragraphs": [
            "孤雲起江郊，萬木酣天風。",
            "水鳥何所恨，終夜號菰叢。",
            "我興視中庭，北斗挂寒空。",
            "誰言秋夜長，明星已生東。",
            "丈夫老憂國，百慮蟠胸中。"
        ],
        "title": "予出蜀日嘗遣僧則華乞籤于射洪陸使君祠使君以老杜詩爲籤予得遣興詩五首中第二首其言教戒甚至退休暇日因用韵賦五首  其四",
        "id": "2fbbc6b1-2d4f-4f41-a957-97913230ef44"
    },
    {
        "author": "陸游",
        "paragraphs": [
            "我昔遊青城，萬仞窮躋攀。",
            "巢居上官翁，許我分半山。",
            "且言牡丹平，可卜茅三間。",
            "報國未能忘，承詔遂東還。",
            "蹭蹬意何成，看雲徒汗顔。"
        ],
        "title": "予出蜀日嘗遣僧則華乞籤于射洪陸使君祠使君以老杜詩爲籤予得遣興詩五首中第二首其言教戒甚至退休暇日因用韵賦五首  其五",
        "id": "724cd2a7-f3be-4e76-8b68-0bd54e65e2ec"
    },
    {
        "author": "陸游",
        "paragraphs": [
            "有口但可讀離騷，有手但可持蟹螯。",
            "人生墮地各有命，窮達禍福隨所遭。",
            "嗟予一世蹈謗藪，洶如八月秋江濤。",
            "尊拳纔奮肋已碎，曹射箭盡弓未弢。",
            "形尪骨悴吹可倒，摧拉未足稱雄豪。",
            "一身百憂偶得活，殘年幸許歸蓬蒿。",
            "時時照水輒自笑，霜顱雪頷不可薅。",
            "脫身仕路棄衫笏，如病癬疥逢爬搔。",
            "見事苦遲已莫悔，監戒尚可貽兒曹。",
            "勉騎款段乘下澤，州縣豈必真徒勞。"
        ],
        "title": "悲歌行",
        "id": "e288e0b6-391b-4286-bcf5-cb12d8726344"
    },
    {
        "author": "陸游",
        "paragraphs": [
            "門前客三千，帳下兵十萬。",
            "人生可意事，隨手風雨散。",
            "不如一編書，相伴過昏旦。",
            "豈惟洗貧病，亦足捍患難。",
            "老夫垂八十，巖電尚爛爛。",
            "孤燈對細字，堅坐常夜半。",
            "吾兒幸能繼，書亦未殘斷。",
            "安知不遭時，清廟薦玉瓚。",
            "不然老空山，亦足化里閈。",
            "我死斯言存，觀者有追嘆。"
        ],
        "title": "秋夜讀書",
        "id": "cac9b261-f7c9-44c2-b582-75fd8ef35cdd"
    },
    {
        "author": "陸游",
        "paragraphs": [
            "一飽欣逢歲小穰，時憑野餉誑枯腸。",
            "橙黄出臼金齏美，菰脆供盤玉片香。",
            "客送輪囷霜後蟹，僧分磊落社前薑。",
            "秋來幸是身强健，聊爲佳時舉一觴。"
        ],
        "title": "對食戲詠",
        "id": "9b6eea82-0e2c-4dcc-883e-281e33cf10f6"
    },
    {
        "author": "陸游",
        "paragraphs": [
            "偶住人間日月長，細思方覺少年狂。",
            "眾中論事歸多悔，醉後題詩醒已忘。",
            "鼉作鯨吞吁莫測，谷堙山塹浩難量。",
            "老來境界全非昨，卧看縈簾一縷香。"
        ],
        "title": "懷昔",
        "id": "aade5acc-8e98-4f48-894c-cbac5bcc9f65"
    },
    {
        "author": "陸游",
        "paragraphs": [
            "今朝溪女留鮮鯽，灑掃茅簷旋置樽。",
            "養老不須煩祝鯁，從來楚俗慣魚飧。"
        ],
        "title": "偶得雙鯽二首  其一",
        "id": "ab518082-46aa-4223-ae24-cc6b4e0598b8"
    },
    {
        "author": "陸游",
        "paragraphs": [
            "酒興森然不可回，重陽未到菊先開。",
            "一雙鱍剌明吾眼，催喚厨人斫鱠來。"
        ],
        "title": "偶得雙鯽二首  其二",
        "id": "07c59f47-dafe-4e71-baa6-7f1598629fb5"
    },
    {
        "author": "陸游",
        "paragraphs": [
            "我非王子猷，賦性亦愛竹。",
            "舍外地十畝，不藝凡草木。",
            "長吟雜清嘯，觸目皆此族。",
            "更招竹林人，枕藉糟與麯。"
        ],
        "title": "秋懷十首以竹藥閉深院琴樽開小軒爲韵  其一",
        "id": "bd2da9e7-d93a-4345-a655-f3ba75ba7357"
    },
    {
        "author": "陸游",
        "paragraphs": [
            "短裘入重雲，長鑱求靈藥。",
            "人葠四體具，狗杞群吠惡。",
            "采實去條枚，摘花棄跗萼。",
            "長嘯忽躡空，天台赴幽約。"
        ],
        "title": "秋懷十首以竹藥閉深院琴樽開小軒爲韵  其二",
        "id": "0dd969dc-df34-420c-90f9-9fc5875e2a47"
    },
    {
        "author": "陸游",
        "paragraphs": [
            "惟王居法宮，玉帛來四裔。",
            "一朝啟戎心，邊城或晝閉。",
            "養生能體此，皆可閱千歲。",
            "利欲喜乘人，日夜勤自勵。"
        ],
        "title": "秋懷十首以竹藥閉深院琴樽開小軒爲韵  其三",
        "id": "bbeaef45-806d-4725-beac-6ad664d08bb5"
    },
    {
        "author": "陸游",
        "paragraphs": [
            "飲酒可不病，自酌隨淺深。",
            "處世可無患，惟勿欺此心。",
            "此心實通天，一念天所臨。",
            "子能守吾言，可度豺虎林。"
        ],
        "title": "秋懷十首以竹藥閉深院琴樽開小軒爲韵  其四",
        "id": "a792c4b2-d1f7-4f68-9ac2-197a23478f8b"
    },
    {
        "author": "陸游",
        "paragraphs": [
            "吾道久寂寞，不絕如一線。",
            "至人隱市塵，我輩何由見。",
            "安得世外士，與之共談宴。",
            "僧話亦或佳，聊可過竹院。"
        ],
        "title": "秋懷十首以竹藥閉深院琴樽開小軒爲韵  其五",
        "id": "b37cb501-a50e-41c1-9799-db5ec6889bd8"
    },
    {
        "author": "陸游",
        "paragraphs": [
            "小人方盛時，瓦礫視黄金。",
            "及其大勢去，或不遺一簪。",
            "郿塢今尚存，遺戒豈不深。",
            "所以栗里翁，惟蓄一素琴。"
        ],
        "title": "秋懷十首以竹藥閉深院琴樽開小軒爲韵  其六",
        "id": "f5fb4051-2789-4c08-8664-79be3cffcc92"
    },
    {
        "author": "陸游",
        "paragraphs": [
            "世事本何常，賀吊更在門。",
            "棄爲溝中斷，亦何羨犧樽。",
            "禍福要其終，愚智始可言。",
            "君看驪山墓，何若楊王孫。"
        ],
        "title": "秋懷十首以竹藥閉深院琴樽開小軒爲韵  其七",
        "id": "af502334-182c-44b4-9e70-649c4c458efd"
    },
    {
        "author": "陸游",
        "paragraphs": [
            "今日天微寒，處處菊花開。",
            "永懷杜拾遺，抱病起登臺。",
            "古路逢僧過，溼雲聞雁來。",
            "我亦秋風客，詩成有餘哀。"
        ],
        "title": "秋懷十首以竹藥閉深院琴樽開小軒爲韵  其八",
        "id": "41666a97-0635-46f3-9c52-7e7527160011"
    },
    {
        "author": "陸游",
        "paragraphs": [
            "天鏡環千峰，蒼翠立雲表。",
            "漁舟破浪來，泛泛一葉小。",
            "雲門若耶間，迨此素秋杪。",
            "登覽不可遲，去若孤鴻矯。"
        ],
        "title": "秋懷十首以竹藥閉深院琴樽開小軒爲韵  其九",
        "id": "73049e7b-b2d6-4d1d-b70e-f55138382d1c"
    },
    {
        "author": "陸游",
        "paragraphs": [
            "丈夫素所學，致主齊羲軒。",
            "恨無同志人，徒欲起九原。",
            "痛哭驚世俗，著書成空言。",
            "歲月去衮衮，吾其死空村。"
        ],
        "title": "秋懷十首以竹藥閉深院琴樽開小軒爲韵  其一○",
        "id": "2722bf0c-7d94-4fef-91a3-9927733e3a4d"
    },
    {
        "author": "陸游",
        "paragraphs": [
            "枳縛藩籬荆作門，蕭條何以致諸君。",
            "歸休正得求吾志，老病猶能誦所聞。",
            "紫蟹迎霜徑盈尺，白魚脫水重兼斤。",
            "一杯瀲灧無辭醉，秋稼登場合策勳。"
        ],
        "title": "示客",
        "id": "648f0925-2986-4df1-8a1e-acca14600524"
    },
    {
        "author": "陸游",
        "paragraphs": [
            "村巷翳桑麻，蕭然野老家。",
            "園丁種冬菜，鄰女賣秋茶。",
            "啄木矜奇服，牽牛蔓碧花。",
            "一樽雖草草，笑語且喧譁。"
        ],
        "title": "秋晚村舍雜詠二首  其一",
        "id": "27823325-d8b5-4694-9fcc-382f17b16d4a"
    },
    {
        "author": "陸游",
        "paragraphs": [
            "秋晚年中熟，湖鄉未寂寥。",
            "步頭橫畫舫，柳外出朱橋。",
            "潮壯知多蟹，霜遲不損蕎。",
            "家家新釀美，鄰里遞相邀。"
        ],
        "title": "秋晚村舍雜詠二首  其二",
        "id": "9c6668cb-d572-4d84-88bf-d54268dcad2f"
    },
    {
        "author": "陸游",
        "paragraphs": [
            "病忽迨旬日，衰如增十年。",
            "難求秦緩藥，空負宋清錢。",
            "微火秋先跨，閑房晝亦眠。",
            "偶賒書鬼錄，遇酒又陶然。"
        ],
        "title": "卧病累日羸甚偶復小健戲作三首  其一",
        "id": "2770164e-552e-4250-8ebc-f011b1c2791b"
    },
    {
        "author": "陸游",
        "paragraphs": [
            "伏枕瀕九死，下床如再生。",
            "幸回蒿里駕，猶作越吟聲。",
            "拂几嗟塵積，開書覺眼明。",
            "淖糜方自養，未敢憶南烹。"
        ],
        "title": "卧病累日羸甚偶復小健戲作三首  其二",
        "id": "55f0a066-7279-413e-93f2-88e3993bff8d"
    },
    {
        "author": "陸游",
        "paragraphs": [
            "行年當大耋，卧病涉高秋。",
            "丸藥作奇驗，俶裝仍小留。",
            "輕漚元泛泛，破屋已颼颼。",
            "尚有江湖興，沙頭問釣舟。"
        ],
        "title": "卧病累日羸甚偶復小健戲作三首  其三",
        "id": "3d231798-5e0d-4450-b8a8-428ebbcb736f"
    },
    {
        "author": "陸游",
        "paragraphs": [
            "莫笑畸翁迫耄期，從來不許俗人知。",
            "繫船慣聽巴東雨，畫策曾從渭北師。",
            "袖劍客同樓上醉，爛柯人看洞中棋。",
            "如今更欲滄溟去，鯨浪浮天信所之。"
        ],
        "title": "縱筆四首  其一",
        "id": "60b22b04-5804-4a45-a4ae-16bf8322a70d"
    },
    {
        "author": "陸游",
        "paragraphs": [
            "常笑相如賦上林，肯爲子政鑄黄金。",
            "心光自發誰能障，踵息無聲不厭深。",
            "摇齒復牢堪决肉，枯顱再茁已勝簪。",
            "老松澗底雖終棄，霜雪元知不解侵。"
        ],
        "title": "縱筆四首  其二",
        "id": "4cc82e4b-07fe-4e45-8f36-3044341afcf9"
    },
    {
        "author": "陸游",
        "paragraphs": [
            "拖得烏藤到處行，看山看水眼猶明。",
            "但期少健遊潼華，豈必長生似老彭。",
            "一緉青鞋吾事了，半甔綠酒萬緣輕。",
            "安知不作希夷叟，生長兵間老太平。"
        ],
        "title": "縱筆四首  其三",
        "id": "d4e4a1bf-0d46-48a4-847c-47069dd125e5"
    },
    {
        "author": "陸游",
        "paragraphs": [
            "未說無功爵位叨，昔人所畏在功高。",
            "印如斗大寧常保，劍拄頤長祇自勞。",
            "酒社極知身可隱，獵場猶得氣差豪。",
            "世間見透渾無事，狐貉安能詫縕袍。"
        ],
        "title": "縱筆四首  其四",
        "id": "48defb5b-0092-45cd-ac18-5531fb196525"
    },
    {
        "author": "陸游",
        "paragraphs": [
            "折花持博酒，種菜賣供家。",
            "請藥人何壅，爭棋客正譁。",
            "漁翁足踸踔，牧豎手丫叉。",
            "短景匆匆晚，橫林又宿鴉。"
        ],
        "title": "村興",
        "id": "a2aeef22-7b58-4732-b7f0-7911b3a912e5"
    },
    {
        "author": "陸游",
        "paragraphs": [
            "歲熟鄉鄰樂，辰良祭賽多。",
            "荒園拋鬼飯，高机置神鵝。",
            "人散叢祠寂，巫歸醉臉酡。",
            "饑鴉更堪笑，鳴噪下庭柯。"
        ],
        "title": "賽神",
        "id": "0d966f2e-d754-4d50-a991-1111a5b3a390"
    },
    {
        "author": "陸游",
        "paragraphs": [
            "紅樹園廬晚，碧花籬落秋。",
            "荒陂船護鴨，斷岸笛呼牛。",
            "酒賤村村醉，山寒寺寺幽。",
            "聊須岸烏幘，小立埭西頭。"
        ],
        "title": "小立",
        "id": "1a46da74-cd52-4cab-8dbd-852aae95d557"
    },
    {
        "author": "陸游",
        "paragraphs": [
            "窮老寧須嘆，吾生得已多。",
            "風埃棄朝幘，烟雨弄漁蓑。",
            "富屋烏爰止，閑門爵可羅。",
            "人生只此是，得酒且高歌。"
        ],
        "title": "窮老",
        "id": "e742b736-8d6c-48a2-8e0a-d014ef001c9d"
    },
    {
        "author": "陸游",
        "paragraphs": [
            "籬槿花開柿葉丹，土溝東去過牛欄。",
            "草烟漠漠天將暮，布褐蕭蕭客正寒。"
        ],
        "title": "晚步舍東",
        "id": "1fcc953e-fd81-4cd5-838f-b71ca5bf1e2d"
    },
    {
        "author": "陸游",
        "paragraphs": [
            "白米乾薪好井泉，甘餐美睡若登仙。",
            "從來不慣嘗鹽酪，席下何須有一錢。"
        ],
        "title": "述野人語二首  其一",
        "id": "57b0f01c-0b20-4e22-b742-f31e95721bc8"
    },
    {
        "author": "陸游",
        "paragraphs": [
            "重重大布敵風霜，籬外桑陰五月凉。",
            "軟飯一盂千萬足，那知世有郭汾陽。"
        ],
        "title": "述野人語二首  其二",
        "id": "99ebcaa0-3626-45a3-94a0-b351cca4c1f2"
    },
    {
        "author": "陸游",
        "paragraphs": [
            "日飲雲根一脈泉，知君骨相自應仙。",
            "曲肱閑卧茅簷下，買斷南山不用錢。"
        ],
        "title": "戲答野人二首  其一",
        "id": "73df38ce-00df-425e-844d-8a0b0ca12845"
    },
    {
        "author": "陸游",
        "paragraphs": [
            "木葉凋疏天欲霜，老懷多感易凄凉。",
            "得君數語開人意，徑就湖橋醉夕陽。"
        ],
        "title": "戲答野人二首  其二",
        "id": "71c667d4-d441-4860-80fb-da1b7bf4513d"
    },
    {
        "author": "陸游",
        "paragraphs": [
            "雨漬嵐侵蘚暈重，石砮楛矢正相同。",
            "取從萬里鯨波路，來伴三山鶴髮翁。",
            "雪上有時留醉草，花前隨處打殘紅。",
            "化龍徑去吾何憾，且與人間作歲豐。"
        ],
        "title": "建安陳希周官海南爲予致兩拄杖其一促節竹其一桄榔也",
        "id": "2c0c519c-028f-4656-90b4-f8a53dd883fd"
    },
    {
        "author": "陸游",
        "paragraphs": [
            "棄官謂逍遥，勞苦殊未既。",
            "荒疇須墾闢，破屋欠塗塈。",
            "疾深藥難求，食盡穀暴貴。",
            "安能作經營，但覺睡有味。",
            "秋高霜露逼，更苦薪炭費。",
            "雖云未遽死，饑凍亦可畏。",
            "頗思從李廣，小獵聊吐氣。",
            "復恐灞亭歸，邂逅逢醉尉。"
        ],
        "title": "排悶",
        "id": "6daaed4a-4c32-4072-85f6-77ca11c5626e"
    },
    {
        "author": "陸游",
        "paragraphs": [
            "黄菊芬芳絕世奇，重陽錯把配萸枝。",
            "開遲愈見凌霜操，堪笑兒童道過時。"
        ],
        "title": "九月十二日折菊",
        "id": "19d57f8c-a3ce-4d58-a1bb-51ca8d09b224"
    },
    {
        "author": "陸游",
        "paragraphs": [
            "奉常遺緒冷如秋，閉戶知君頗好修。",
            "千里可嗟妨晤語，兩書猶喜免沉浮。",
            "但令有竹能醫俗，何患無天可寄愁。",
            "一事却須常自勉，勿容凡子得同遊。"
        ],
        "title": "表侄江坰種竹名筠坡來求詩",
        "id": "b0edd1cc-5d97-41c1-b654-bc87e1720f6a"
    },
    {
        "author": "陸游",
        "paragraphs": [
            "晡後氣殊濁，黄昏月尚明。",
            "忽吹微雨過，便覺小寒生。",
            "樹杪雀初定，草根蟲已鳴。",
            "呼童取半臂，吾欲傍階行。"
        ],
        "title": "微雨",
        "id": "8cfe682a-e9af-49d3-b9d0-4bab786593f6"
    },
    {
        "author": "陸游",
        "paragraphs": [
            "荷葉枯已盡，菊花殘更香。",
            "带酲嘗野橘，和夢聽啼螿。",
            "鬢畔流年速，燈前舊話長。",
            "寒龜且未死，不必恨搘床。"
        ],
        "title": "秋晚寓嘆六首  其一",
        "id": "d081c5c0-de96-4d51-8b19-d856fd89157a"
    },
    {
        "author": "陸游",
        "paragraphs": [
            "野處仍多病，經年無與遊。",
            "僧庸幾市井，醫傲過公侯。",
            "不睡愁逢夜，無衣怯到秋。",
            "一端聊自慰，問事有長頭。"
        ],
        "title": "秋晚寓嘆六首  其二",
        "id": "00da89e8-4544-4083-a1d8-ff07ac1a1ebd"
    },
    {
        "author": "陸游",
        "paragraphs": [
            "幽夢雞呼覺，孤愁雨滴成。",
            "天高那可問，年往若爲情。",
            "孱虜猶遺育，神州未削平。",
            "登高西北望，衰涕對誰傾。"
        ],
        "title": "秋晚寓嘆六首  其三",
        "id": "90a50aec-2b79-44e0-ab7c-2f8501793763"
    },
    {
        "author": "陸游",
        "paragraphs": [
            "老嘆交朋盡，閑知日月長。",
            "著書終覆瓿，得句漫投囊。",
            "霜樹昏鴉黑，風簾小蝶黄。",
            "村醪如水薄，也復答年光。"
        ],
        "title": "秋晚寓嘆六首  其四",
        "id": "b80f224e-c097-462b-8ca5-0d296923eb1f"
    },
    {
        "author": "陸游",
        "paragraphs": [
            "十里丹楓岸，三家小麥村。",
            "山多妨極目，秋晚易消魂。",
            "火舉船過埭，人行犬吠門。",
            "窮愁已如許，那更雨昏昏。"
        ],
        "title": "秋晚寓嘆六首  其五",
        "id": "d597d3f0-b659-4932-90f8-35b6dad2ab28"
    },
    {
        "author": "陸游",
        "paragraphs": [
            "行年垂大耋，久矣少朋儔。",
            "舊事同誰說，新詩或自酬。",
            "廢書眠過日，泥酒醉經秋。",
            "遲速皆當死，時來莫預愁。"
        ],
        "title": "秋晚寓嘆六首  其六",
        "id": "d915ac62-147e-4415-82fb-fd18b3eeaec1"
    },
    {
        "author": "陸游",
        "paragraphs": [
            "已過西成賽廟期，家家下麥不容遲。",
            "夕陽遍野人歸後，秋水生灘鷺集時。",
            "靈藥不治懷抱惡，好詩空益鬢毛衰。",
            "從來未識蘇司業，愁絕西風滿酒旗。"
        ],
        "title": "秋晚湖上",
        "id": "0a40bb87-067f-419e-8cc2-89b898bb70bc"
    },
    {
        "author": "陸游",
        "paragraphs": [
            "西蜀東吳到處遊，千巖萬壑獨吾州。",
            "短篷載月娥江夜，小蹇尋詩禹寺秋。",
            "村酒可賒常痛飲，野人有興即相求。",
            "何由喚得王摩詰，爲畫湖橋一片愁。"
        ],
        "title": "縱遊歸泊湖橋有作",
        "id": "7f097a74-6004-4393-8696-fecb6bfbdd26"
    },
    {
        "author": "陸游",
        "paragraphs": [
            "烏藤真好友，伴我出荆扉。",
            "落葉紛如積，鳴禽暖不歸。",
            "露濃松鬣長，土潤朮苗肥。",
            "未盡幽尋興，還家趁夕暉。"
        ],
        "title": "九月十八日至山園是日頗有春意",
        "id": "343fd0fe-54ef-4d47-8098-2f5f60d455cb"
    },
    {
        "author": "陸游",
        "paragraphs": [
            "烏臼赤于楓，園林九月中。",
            "天寒山慘淡，雲薄日曈曨。",
            "旋摘分猿果，寬編養鶴籠。",
            "身閑足幽事，歸卧莫匆匆。"
        ],
        "title": "明日又來天微陰再賦二首  其一",
        "id": "4c7806db-aafd-425d-9733-cb1fb6be0c2d"
    },
    {
        "author": "陸游",
        "paragraphs": [
            "河岸風檣遠，村陂牧笛長。",
            "短籬圍麂眼，幽徑繚羊腸。",
            "照水鬚眉見，搓橙指爪香。",
            "衣裘又關念，碪杵滿斜陽。"
        ],
        "title": "明日又來天微陰再賦二首  其二",
        "id": "9a419abb-2953-457d-b049-7621ab241a3d"
    },
    {
        "author": "陸游",
        "paragraphs": [
            "夜雨曉方止，朝雲猶作陰。",
            "山餘一寸碧，溪長半篙深。",
            "卧泛白鷗渚，行穿黄葉林。",
            "老農能共語，真率會人心。"
        ],
        "title": "雨後至近村二首  其一",
        "id": "c2397014-e08e-4b5a-9b6d-189d1177d538"
    },
    {
        "author": "陸游",
        "paragraphs": [
            "年耄身猶健，秋高疾已平。",
            "鄰翁思問訊，蔬圃要巡行。",
            "竹杖輕無迹，芒鞋捷有聲。",
            "相逢無別語，努力事冬耕。"
        ],
        "title": "雨後至近村二首  其二",
        "id": "6b89990f-ca7c-4652-9f05-fdd9dc6a829b"
    },
    {
        "author": "陸游",
        "paragraphs": [
            "夜聽蕭蕭未漲溪，朝行㶁㶁已成泥。",
            "可憐鳩取招麾速，誰似雲知出處齊。",
            "野菊枝長半狼藉，江楓葉落正凄迷。",
            "行人也識龜堂老，小榼村醪手自携。"
        ],
        "title": "雨復作自近村歸",
        "id": "92583911-18a4-4609-9f4d-bd64bc6a50d0"
    },
    {
        "author": "陸游",
        "paragraphs": [
            "掃園收槲葉，掊地甃磚爐。",
            "幸有藜烹粥，何慚紙作襦。"
        ],
        "title": "雨寒戲作",
        "id": "59401f15-5437-4957-bf2c-e6673174b358"
    },
    {
        "author": "陸游",
        "paragraphs": [
            "幽居端似玉川生，茅屋支撐不更營。",
            "青旆荒寒增酒興，錦囊零落負詩情。",
            "殘蕪色襯斜陽遠，落葉飛如野鳥輕。",
            "徂歲崢嶸忽如許，雁來又過會稽城。"
        ],
        "title": "衡門晚眺",
        "id": "6603b831-8837-462b-b38d-8ea88557121e"
    },
    {
        "author": "陸游",
        "paragraphs": [
            "麗譙聽盡短長更，幽夢無端故不成。",
            "寒雨似從心上滴，孤燈偏向枕邊明。",
            "讀書有味身忘老，報國無期涕每傾。",
            "敢爲衰殘便虛死，誓先鄰曲事春耕。"
        ],
        "title": "不寐",
        "id": "d88d3064-7aa2-4695-8a55-f16629300785"
    },
    {
        "author": "陸游",
        "paragraphs": [
            "好學承家夙所奇，蠹編殘簡共娛嬉。",
            "一婚倘畢吾無累，三釜雖微汝有期。",
            "聿弟元知是難弟，德兒稍長豈常兒。",
            "要令舟過三山者，弦誦常聞夜艾時。"
        ],
        "title": "示子虡",
        "id": "34c83b98-344e-4af5-9ca7-10f13a250ae6"
    },
    {
        "author": "陸游",
        "paragraphs": [
            "弊廬雖陋甚，鄙性頗所宜。",
            "欹傾十許間，草覆實半之。",
            "碓聲隔柴門，績火出枳籬。",
            "縛木爲彘牢，附垣作雞塒。",
            "黄犢放林莽，蒼鵝戲陂池。",
            "傭耕食于我，客主同爨炊。",
            "瓦盎設大杓，葅莧羹園葵。",
            "一飽荷鋤出，作勞非所辭。",
            "上以奉租賦，下以及我私。",
            "有錢即沽酒，阡陌恣遊嬉。",
            "亦有扶持者，婢跣奴髻椎。",
            "欲畫恨無人，後世考此詩。"
        ],
        "title": "弊廬",
        "id": "24e59a29-9886-49e7-831c-8125b4b36112"
    },
    {
        "author": "陸游",
        "paragraphs": [
            "早歲鄉閭接勝流，老來零落嘆山丘。",
            "欲尋共語人難得，却是封侯印易求。",
            "數酌不能成兀兀，一枰且復寄悠悠。",
            "世間只有身差重，惆悵今年白盡頭。"
        ],
        "title": "予未冠即交諸名勝今無復在者感嘆有作",
        "id": "0ce0e160-b6e8-4cc7-9ff3-24103384e57d"
    },
    {
        "author": "陸游",
        "paragraphs": [
            "吾詩滿篋笥，最多夜雨篇。",
            "四時雨皆佳，莫若初寒天。",
            "紙帳白于氈，紙被軟于綿。",
            "枕傍小銅匜，海沉起微烟。",
            "是時聞夜雨，如絲竹管弦。",
            "恨我未免俗，吟諷勤雕鎸。",
            "南朝空階語，妙出建安前。",
            "意謂奪造化，百世莫比肩。",
            "安知梧桐句，乃復與並傳。",
            "夜雨何時無，奇語付後賢。"
        ],
        "title": "夜雨",
        "id": "96309913-0d70-4321-b30c-b324dd960722"
    },
    {
        "author": "陸游",
        "paragraphs": [
            "我行天下路幾何，三巴小益山最多。",
            "翠崖青嶂高嵯峨，紅棧如带縈巖阿。",
            "下有駭浪千盤渦，一跌性命委蛟鼉。",
            "日馳三百一烏騾，雪壓披氈泥滿靴。",
            "驛亭沃酒醉臉酡，長笛腰鼓雜巴歌。",
            "大散關上方橫戈，豈料世變如翻波。",
            "東歸輕舟下江沱，回首歲月悲蹉跎。",
            "壯君落筆寫岷嶓，意匠自到非身過。",
            "偉哉千仞天相摩，谷裏人家藏綠蘿。",
            "使我恍然越關河，熟視粉墨頻摩挲。"
        ],
        "title": "題嚴州王秀才山水枕屏",
        "id": "609db76f-54a2-4e81-8475-5908b43c294c"
    }
]