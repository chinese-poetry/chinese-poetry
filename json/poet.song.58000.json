[
    {
        "author": "黄庭堅",
        "paragraphs": [
            "普賢菩薩不來，山谷老人不去。",
            "夜來月上勝峰，說盡薩提露布。",
            "驚起峨眉衲子，脚酸不到中路。",
            "杜鵑識甚鬧忙，剛道不如歸去。"
        ],
        "title": "戲呈峨眉僧正簡之頌",
        "id": "d52f146b-c2b3-4859-b60d-b3c974112187"
    },
    {
        "author": "黄庭堅",
        "paragraphs": [
            "山川圍燕坐，日月轉庭隅。",
            "般若心常是，如來卧起俱。",
            "多聞成外道，只守即凡夫。",
            "欲聽虛空鼓，須彌作鼓桴。"
        ],
        "title": "明叔惠示二頌云見七佛偈似有警覺乃是向道之端發於此故以二頌爲報  其一",
        "id": "e02c6323-c6df-4bb9-ad77-f0a5be43ffc1"
    },
    {
        "author": "黄庭堅",
        "paragraphs": [
            "平生討經論，苦行峻廉隅。",
            "僞契已無分，買山雲自俱。",
            "身爲廊廟宰，夢作種田夫。",
            "欲辨身兼夢，還如鼓與桴。"
        ],
        "title": "明叔惠示二頌云見七佛偈似有警覺乃是向道之端發於此故以二頌爲報  其二",
        "id": "4168dbd2-a79c-4dee-8fb3-faf06faef5fe"
    },
    {
        "author": "黄庭堅",
        "paragraphs": [
            "奪却羣生夏衣，成得衲僧卧具。",
            "爲伊業識茫茫，所以一奪一與。",
            "三百四百野狐隊，中有一兩箇不瞌睡。",
            "十方虛空百雜碎，寧不打破慳皮袋。"
        ],
        "title": "化氈頌",
        "id": "2ffe7a26-aaf5-4a2c-bfb4-682d127adafa"
    },
    {
        "author": "黄庭堅",
        "paragraphs": [
            "袁門西關失却柱杖，木平萬載縣裏拾得。",
            "恰似鄭州却出曹門，何處待此左科禪客。"
        ],
        "title": "失紫竹柱杖頌",
        "id": "9131997b-9022-4630-9fed-dff366987d29"
    },
    {
        "author": "黄庭堅",
        "paragraphs": [
            "深根藏器時，寸寸抱奇節。",
            "遭時上風雲，故可傲冰雪。"
        ],
        "title": "竹頌",
        "id": "1138a6c7-0e99-4cbf-97d0-152dd5b34e30"
    },
    {
        "author": "黄庭堅",
        "paragraphs": [
            "諸佛心內，衆生心心作佛。",
            "衆生心中，諸佛念念證真。",
            "君言諸佛無相，山鬼窟裏安葬。",
            "即今十二時中，是誰隨波逐浪。"
        ],
        "title": "爲茭橋居士作念念即佛頌",
        "id": "b565e727-1c81-4dd6-9378-51149cf33be4"
    },
    {
        "author": "黄庭堅",
        "paragraphs": [
            "石公來斲鼻端塵，無手人來斧鑿親。",
            "白牯貍奴心即佛，銅睛虎眼主中賓。",
            "自携瓶去沽村酒，幻著衫來作主人。",
            "萬里相看如對面，死心寮裏有清新。"
        ],
        "title": "寄清新二禪師頌  其一",
        "id": "2ca5c562-94ef-4e20-85d6-f293ac488cdb"
    },
    {
        "author": "黄庭堅",
        "paragraphs": [
            "死心寮裏有清新，把斷黄河塞要津。",
            "一段風濤驚徹底，箇中無我爾無人。",
            "夢驚蛇咬慞惶走，痛學尋毉□有神。",
            "此是如來正法藏，覺來牀上笑番身。"
        ],
        "title": "寄清新二禪師頌  其二",
        "id": "3d960eba-8587-41b7-81b6-d84735a61d74"
    },
    {
        "author": "黄庭堅",
        "paragraphs": [
            "黄龍一卧十五年，攪潭驚起舊頭角。",
            "張公攪潭是好心，但向西江起風雹。",
            "河陽新婦畫蛾眉，老婆不可重新學。",
            "長連体上鋪棘針，滿鉢飯飣鐵菱角。",
            "有能歡喜受供養，聰明一一安排著。",
            "張公若問解何宗，食月蝦蟆救月弓。"
        ],
        "title": "送黄龍曉禪師住觀音頌",
        "id": "06bff930-8819-4c1c-aea2-645375887de2"
    },
    {
        "author": "黄庭堅",
        "paragraphs": [
            "一身入定千身出，雲居不打這鼓笛。",
            "虎馱太華入高麗，波斯鼻孔撐白日。"
        ],
        "title": "雲居祐禪師燒香頌",
        "id": "e7c867a2-9ed1-4f21-b311-2d6cf402c974"
    },
    {
        "author": "黄庭堅",
        "paragraphs": [
            "萬竹森然，莫非自己。",
            "作如是觀，可謂明矣。",
            "菁菁翠竹，來者得眼。",
            "其不得者，我亦無簡。",
            "助發此觀，亦有風雨。",
            "若問軒名，請與竹語。"
        ],
        "title": "歸宗茶堂森明軒頌",
        "id": "8cc8a506-e536-4c21-bba7-1be7cbe72c7a"
    },
    {
        "author": "黄庭堅",
        "paragraphs": [
            "慧林有一老人，恰似銀甕盛雪。",
            "徹底元無滲漏，旁觀但知皎潔。",
            "有徒三百二百，木鑽漫鑽磐石。",
            "或遇東海鯉魚，一棒令生羽翼。",
            "其餘兩兩三三，歸堂又要茶喫。",
            "上人南來雲水，因行不妨掉臂。",
            "鳳山修水東西，靈草春來滿地。",
            "但令己事相應，歸日馿馱不起。"
        ],
        "title": "送慧林明茶頭頌",
        "id": "1be3d03f-fac7-4dc1-b766-dbde798f6665"
    },
    {
        "author": "黄庭堅",
        "paragraphs": [
            "六祖深禪獨脚，與盲抉開眼膜。",
            "走人天下乞錢，涪翁放過一著。"
        ],
        "title": "題般若會疏頌",
        "id": "a8511b51-11ce-496b-8c0b-a65e621d48cd"
    },
    {
        "author": "黄庭堅",
        "paragraphs": [
            "峨眉山中老，千頌自成集。",
            "持問太和山，鶻臭當風立。"
        ],
        "title": "因六祖舉太和山語而成頌貴此話大行",
        "id": "004e29a2-6313-4dce-80f2-c755bc5e3658"
    },
    {
        "author": "黄庭堅",
        "paragraphs": [
            "此書驚蛇入草，書成不知絕倒。",
            "自疑懷素前身，今生筆法更老。"
        ],
        "title": "墨蛇頌",
        "id": "1cbd0d9d-7768-4012-900e-c782cf020747"
    },
    {
        "author": "黄庭堅",
        "paragraphs": [
            "一鉢千家飯，孤身萬里浮。",
            "知音若相問，不住涅槃州。"
        ],
        "title": "以香燭團茶琉璃獻花碗供布袋和尚頌  其一",
        "id": "5d39737d-e2b9-4b60-baec-e58f641cc769"
    },
    {
        "author": "黄庭堅",
        "paragraphs": [
            "彌勒真彌勒，分身千百億。",
            "若問下生時，不打這鼓笛。"
        ],
        "title": "以香燭團茶琉璃獻花碗供布袋和尚頌  其二",
        "id": "b9aa94b3-a7a2-4903-bb4f-3adcadb3b32a"
    },
    {
        "author": "黄庭堅",
        "paragraphs": [
            "達摩從西來，不受梁武襯。",
            "却面少林牆，衣鉢一萬貫。"
        ],
        "title": "玉泉長老不受承天襯因作頌",
        "id": "8668e99b-a534-406e-96f8-fada58fd6b0c"
    },
    {
        "author": "黄庭堅",
        "paragraphs": [
            "不愛孔方乃不俗，放下利欲是耐閒。",
            "棒打石獅子，論實不論虛。"
        ],
        "title": "不俗軒耐閒軒頌",
        "id": "ab92f5d3-b5ec-4ffa-bf55-7710de0679ed"
    },
    {
        "author": "黄庭堅",
        "paragraphs": [
            "伐木丁丁斧下鳴，隔溪便應谷中聲。",
            "不因蘋末微風起，漂影溪光本自明。"
        ],
        "title": "東禪長老夢偈",
        "id": "8c71cabb-96ec-49f6-a481-fac1f84aee48"
    },
    {
        "author": "黄庭堅",
        "paragraphs": [
            "魚吼鐘鳴索飯錢，牧牛耕種別人田。",
            "淮師收得祖關在，一笛操江月滿船。"
        ],
        "title": "次韵奉答南山禪師二頌兼呈琦上人  其一",
        "id": "f8153442-f8cf-4230-a0fd-5925d2cd55f8"
    },
    {
        "author": "黄庭堅",
        "paragraphs": [
            "南山四至分明也，一日元來十二時。",
            "兩箇泥牛齊著力，矛頭淅米劍頭炊。"
        ],
        "title": "次韵奉答南山禪師二頌兼呈琦上人  其二",
        "id": "d394d735-dd2e-4d65-ab3c-7e8c98cb522a"
    },
    {
        "author": "黄庭堅",
        "paragraphs": [
            "長安甚鬧不須驚，好與牛兒著鼻繩。",
            "方便把他悲願滿，斬新然佛大明燈。"
        ],
        "title": "奉留楚金長老  其一",
        "id": "77fc37bd-9bf5-4750-bbe9-6fb10b1f8b52"
    },
    {
        "author": "黄庭堅",
        "paragraphs": [
            "但將飯向無心椀，自有人扶折脚鐺。",
            "不用重尋舊巢穴，胡蜂窠掛萬年藤。"
        ],
        "title": "奉留楚金長老  其二",
        "id": "75e35bd3-ec7f-472e-ae3b-305af4fbb7ca"
    },
    {
        "author": "黄庭堅",
        "paragraphs": [
            "正月虎，七澤陰風無避處。",
            "少年射殺白額歸，二十一歲賜旗鼓。",
            "二月兔，翰墨功名歸四杜。",
            "中山毛遂定從還，十九上客誰復數。",
            "三月龍，定力降來一鉢中。",
            "昇騰便欲致雲雨，十六開士觀雲風。",
            "四月蛇，九蛇相輔成晉家。",
            "屈原離騷二十五，不及之推死怨嗟。",
            "五月馬，十五國風多詠寫。",
            "漢將西極天馬來，二十五城不當價。",
            "六月羊，十歲小兒牧道傍。",
            "他年叱石金華路，二十年前身姓黄。",
            "七月猴，恒山八命列封侯。",
            "當年傳國二十二，想是衣冠騎土牛。",
            "八月雞，二妙靈臺向曉啼。",
            "五更風雨十八九，殘月昏昏信可期。",
            "九月狗，三窟深坑四荒走。",
            "暮歸得兔十六七，黄盧朱雀皆在後。",
            "十月豬，白頭一笑獻士夫。",
            "殺身願爲魯津伯，申封蘭王十四都。",
            "十一月鼠，列十二辰配龍虎。",
            "二十二年看仙飛，一朝化作蝙蝠去。",
            "十二月牛，百戶椎肥醉九州。",
            "角端圍寸二十五，良弓之材牛带牛。"
        ],
        "title": "長短星歌",
        "id": "d62e4588-ef0a-4f9f-a945-9e55a9372018"
    },
    {
        "author": "黄庭堅",
        "paragraphs": [
            "虛飄飄，虛飄飄，花飛不到地，虹起漫成橋。",
            "入夢雲千疊，遊空絳萬條。",
            "蜃樓百尺聳滄海，雁字一行書絳霄。",
            "虛飄飄，北人生命猶堅牢。"
        ],
        "title": "虛飄飄",
        "id": "5068a394-235f-41ad-9e57-843ad8343c7d"
    },
    {
        "author": "黄庭堅",
        "paragraphs": [
            "太守俱來此西山，樓觀重複半煙間。",
            "高僧置酒林泉處，南浦名區望沒環。"
        ],
        "title": "南浦",
        "id": "97428b95-1720-4168-a188-a3adeaab7155"
    },
    {
        "author": "黄庭堅",
        "paragraphs": [
            "結客結英豪，肯同兒女曹。",
            "黄金粧珮劍，猛獸畫旗旄。",
            "北極狼星落，中原王氣高。",
            "終令賀蘭賊，不著赭黄袍。"
        ],
        "title": "結客",
        "id": "56efad1d-a761-45bd-a46c-13bbd3068dcf"
    },
    {
        "author": "黄庭堅",
        "paragraphs": [
            "馿耳對軒軒，爭酬價十千。",
            "眈眈兩虎視，不值一文錢。"
        ],
        "title": "貴耳賤目謎",
        "id": "0f69f608-08c1-4d03-8acb-8a30136ff026"
    },
    {
        "author": "黄庭堅",
        "paragraphs": [
            "牽馿飲江水，鼻吹波浪起。",
            "岸上蹄踏蹄，水中嘴對嘴。"
        ],
        "title": "禪句二首  其一",
        "id": "dd558874-8bb3-4912-9dfb-67e11494dfcc"
    },
    {
        "author": "黄庭堅",
        "paragraphs": [
            "予自釣魚船上客，偶除鬚鬢著袈裟。",
            "佛祖位中留不住，夜來依舊宿蘆花。"
        ],
        "title": "禪句二首  其二",
        "id": "863c83b4-93ae-4d54-aa56-5de72d69c7b6"
    },
    {
        "author": "黄庭堅",
        "paragraphs": [
            "古人題作東丁水，自古東丁直到今。",
            "我爲改名方響洞，要知山水有清音。"
        ],
        "title": "題東丁水",
        "id": "7479ea14-41ad-4668-8d3c-6ad942734f80"
    },
    {
        "author": "黄庭堅",
        "paragraphs": [
            "東坡雖是湖州派，竹石風流各一時。",
            "前世畫師今姓李，不妨還作輞川詩。"
        ],
        "title": "文與可嘗云老僧墨竹一派近在湖州吾竹雖不及石似過之此一卷公案不可無魯直正句因次韵",
        "id": "2bd346c3-e6cc-49fe-9f84-7550952f4a75"
    },
    {
        "author": "黄庭堅",
        "paragraphs": [
            "惜絲不肯織宮鞋，花月仙人謫下來。",
            "河伯借泥封玉腕，風神翻浪沃香腮。",
            "無房不許僧歸宿，有蓋嘗令鷺自開。",
            "何事冤他結青女，一朝收拾付塵灰。"
        ],
        "title": "出池藕花",
        "id": "f7503021-663a-49de-9918-068f332e2862"
    },
    {
        "author": "黄庭堅",
        "paragraphs": [
            "先生少也隠鹿門，爽氣洗盡塵埃昏。",
            "賦詩真可凌鮑謝，短褐豈愧公卿尊。",
            "故人私邀伴禁直，誦詩不顧龍鱗逆。",
            "風雲感會雖有時，顧此定知毋枉尺。",
            "襄江渺渺泛清流，梅殘臘月年年愁。",
            "先生一往今幾秋，後來誰復釣槎頭。"
        ],
        "title": "題孟浩然畫像",
        "id": "0a898a91-bff3-424b-ab4c-eb46e0311abe"
    },
    {
        "author": "黄庭堅",
        "paragraphs": [
            "白髮已侵殘夢境，綠苔應憶舊漁磯。",
            "桃源雞犬塵凡隔，韋曲桑麻念想歸。"
        ],
        "title": "咏萍",
        "id": "10f047a0-a7b0-44e3-af87-3d75f9b790db"
    },
    {
        "author": "黄庭堅",
        "paragraphs": [
            "薄宦飄然笑漫郎，瑟洲花草弄幽芳。",
            "莫教景物添春色，轉覺山川是異鄉。",
            "南北峰巖空入夢，短長亭舍自相望。",
            "湖邊山寺清明後，相見蘭開禊水香。"
        ],
        "title": "錢塘舊游",
        "id": "c859d0d3-dfc9-49ac-bd7a-f4563069045a"
    },
    {
        "author": "黄庭堅",
        "paragraphs": [
            "灝氣才中兔魄圓，衆躔韜彩獨娟娟。",
            "魏宮烏繞空枝上，漢苑桐凋露井前。",
            "金液萬重涵渤海，玉沙千里對江邊。",
            "遙知此夕多情思，三級蕭臺枕碧漣。"
        ],
        "title": "中秋",
        "id": "943017d6-1d11-47e3-af64-e03c7369e7b9"
    },
    {
        "author": "黄庭堅",
        "paragraphs": [
            "上帝羣玉府，道家蓬萊山。",
            "延閣排霄起，圖書擅榮觀。",
            "宮槐綠葱葱，岑絕非世間。",
            "王度日修飭，文章麗朝班。",
            "國器攻杞梓，珍羣揜孔鸞。",
            "中臺省符移，僚屬禮數寬。",
            "品藻開英鑒，賞音發清彈。",
            "儒林數耆舊，少監髮新斑。"
        ],
        "title": "和孫莘老",
        "id": "de0ba3b0-489a-4e9a-a1cf-a4277b6bdffe"
    },
    {
        "author": "黄庭堅",
        "paragraphs": [
            "平湖繞舍山無盜，官事長閑俸有金。",
            "安得終身爲禦寇，不辭兒女作吳音。"
        ],
        "title": "宿錢塘尉廨",
        "id": "6575184a-a696-4574-8d37-adc7164aebb8"
    },
    {
        "author": "黄庭堅",
        "paragraphs": [
            "海風吹落楞伽山，四海禪徒著眼看。",
            "一把柳絲收不得，和煙搭在玉欄干。"
        ],
        "title": "吊死心禪師偈",
        "id": "c2eaf1d4-6bc8-4965-9f7a-d9b8b326c768"
    },
    {
        "author": "黄庭堅",
        "paragraphs": [
            "萬丈融峰插紫霄，路當窮處架仙橋。",
            "上觀碧落星辰近，下視紅塵世界遙。",
            "螺簇山低青點點，線拖遠水白迢迢。",
            "當門老檜枝難長，絕頂寒松葉不彫。",
            "纔到秋初霜已降，每逢春盡雪方消。",
            "猥岩老衲針常把，度夏禪僧扇懶摇。",
            "雷向池中興雨澤，鳥於窗外奏簫韶。",
            "游人未必長居此，暫借禪房宿兩宵。"
        ],
        "tags": [
            "衡山"
        ],
        "title": "衡山",
        "id": "c032ff07-1f83-4929-b264-f28ea62b35a4"
    },
    {
        "author": "黄庭堅",
        "paragraphs": [
            "萬劫千峰繞座隅，一泓澄澈見遊鱼。",
            "誰家欄檻烟雲裏，坐我瀟湘水墨圖。",
            "人物度橋疑海市，樓臺拍水信蓬壺。",
            "潺湲枕底催鄉夢，雙井溪頭有舊廬。"
        ],
        "title": "清心院雙清軒",
        "id": "3a72aeee-bfa6-41be-ab72-3f99e9e88cf3"
    },
    {
        "author": "黄庭堅",
        "paragraphs": [
            "香爐不鑄石陶甄，鼻不聞香眼見烟。",
            "上有文殊師利塔，好將一瓣此中燃。"
        ],
        "title": "香爐峰",
        "id": "39ba9f1a-9c9d-4d99-a521-dbe688cab43c"
    },
    {
        "author": "黄庭堅",
        "paragraphs": [
            "複殿重樓墮杳冥，故基喬木尚崢嶸。",
            "銀河不改三千尺，鐵馬曾經十萬兵。",
            "華表故應終化鶴，謫仙未解獨騎鯨。",
            "林泉一二兒童舊，白髮衰顔只自驚。"
        ],
        "title": "白鶴觀",
        "id": "3ee92d58-27e2-4a2a-9e01-ae11de3eab4f"
    },
    {
        "author": "黄庭堅",
        "paragraphs": [
            "古洞深沉白晝間，煙霞出沒絕塵寰。",
            "落紅滿地花初歇，啼鳥一聲春自閒。",
            "丹竈苔荒仙去遠，松壇月冷鶴飛還。",
            "我來幾欲重登眺，削壁題詩興不慳。"
        ],
        "title": "游張公洞",
        "id": "adaa33b6-0e0b-440c-b1c6-3ac794f453de"
    },
    {
        "author": "黄庭堅",
        "paragraphs": [
            "白蓮種出凈無塵，千古風流社裏人。",
            "禪律定知誰束縛，過溪沽酒見天真。"
        ],
        "title": "東林寺二首  其一",
        "id": "a0fded85-fc01-4b60-b528-83d0aa8df263"
    },
    {
        "author": "黄庭堅",
        "paragraphs": [
            "勝地東林十八公，廬山千古一清風。",
            "淵明豈是難拘束，正與白蓮出處同。"
        ],
        "tags": [
            "庐山"
        ],
        "title": "東林寺二首  其二",
        "id": "9fb07468-b4ef-4f41-acbe-4a4c17f570eb"
    },
    {
        "author": "黄庭堅",
        "paragraphs": [
            "上天下地似探梯，怪石巉巖襯馬蹄。",
            "擬是客程行不得，隔林猶聽杜鵑啼。"
        ],
        "title": "玉笥山",
        "id": "dd858b18-fd8b-497e-98ca-f1e3eb6c8da2"
    },
    {
        "author": "黄庭堅",
        "paragraphs": [
            "石磴層層鳥道斜，仙家樓閣鎖煙霞。",
            "丹砂已化黄金鼎，玉洞猶開白鶴花。",
            "鐵簡有雲神永護，金鐘無韵鬼曾楂。",
            "洞天福地陰陽合，勝事留傳豈浪誇。"
        ],
        "title": "詩一首",
        "id": "e38bc2f1-9026-435a-a279-824c29694728"
    },
    {
        "author": "黄庭堅",
        "paragraphs": [
            "因循不到此江頭，匹馬黄埃三十秋。",
            "舊舍只今人共老，清波常與月分流。",
            "羨君瀟洒成佳趣，感我凄凉念舊遊。",
            "沽酒買魚終不負，何時相與泛扁舟。"
        ],
        "title": "秀江亭",
        "id": "d7eda8c2-5124-46f7-bed6-de1a7178e50a"
    },
    {
        "author": "黄庭堅",
        "paragraphs": [
            "玉笥山前大白峰，望仙橋下水溶溶。",
            "前溪流水後溪月，五步白雲三步松。",
            "半夜珮環朝上闕，插天樓閣度疏鐘。",
            "夢餘彷彿鈞天奏，如在蓬萊第幾重。"
        ],
        "title": "大秀宮",
        "id": "8021f0e5-750c-48a5-ab19-fe8ac13b5a97"
    },
    {
        "author": "黄庭堅",
        "paragraphs": [
            "文殊堂下松，永日如鳴琴。",
            "我登雙松堂，時步雙松陰。",
            "中有寂莫人，安禪無古今。"
        ],
        "title": "全州雙松堂",
        "id": "e603bca9-bc04-4c28-9359-1e45418e6553"
    },
    {
        "author": "黄庭堅",
        "paragraphs": [
            "太華峰頭玉井蓮，開花十丈藕如船。",
            "冷比雪霜甘比蜜，一片入口沉痾痊。",
            "我欲求之不憚遠，青壁無路難夤緣。",
            "安得長梯上摘食，下種七澤根株連。"
        ],
        "title": "古意",
        "id": "5362469d-fe88-44b3-ba28-f86afdb5798c"
    },
    {
        "author": "黄庭堅",
        "paragraphs": [
            "十月北風燕草黄，燕人馬肥弓力强。",
            "虎皮裁鞍鵰羽箭，射殺山陰雙白狼。",
            "青氈帳高雪不濕，擊鼓傳觴令行急。",
            "戎王半醉擁貂裘，昭君猶抱琵琶泣。"
        ],
        "title": "塞上曲",
        "id": "e04469d1-80bd-4377-9a51-3bd21aa095c5"
    },
    {
        "author": "黄庭堅",
        "paragraphs": [
            "五老天然一會閒，太平時節振儒冠。",
            "相君于理回天詔，輔國驅夷立塞桓。",
            "妖術圖奸梁木壞，黨碑雷震雹冰寒。",
            "丹心忠厚來安泰，惠澤垂流仰止看。"
        ],
        "title": "次韵謝借觀五老圖",
        "id": "c1363a8a-20d9-4d6d-9c54-18264c0fc8c3"
    },
    {
        "author": "黄庭堅",
        "paragraphs": [
            "俗書祇識蘭亭面，欲換凡骨無金丹。",
            "誰知洛陽楊風子，下筆便到烏絲闌。"
        ],
        "title": "楊凝式行書",
        "id": "0e25ccce-e10a-4baf-bdc9-98f5b4e83715"
    },
    {
        "author": "黄庭堅",
        "paragraphs": [
            "兀然無事無改換，無事何須論一段。",
            "真心無散亂，他事不須斷。",
            "過去已過去，未來何用算。",
            "兀然無事何曾有，人喚向外覓工夫，總是癡頑漢。",
            "糧不蓄一粒，逢飯但知駡。",
            "世間多事，人事相趁。",
            "渾不及我，不樂生天，亦不受福田。",
            "饑來一缽飯，困來展脚眠。",
            "愚人以爲笑，智者謂之然。",
            "非愚亦非智，不是玄中玄。",
            "要去如是去，要住如是住。",
            "身披一破衲，脚著娘生袴。",
            "多言復多語，由來反相誤。",
            "若欲度衆生，無過且自度。",
            "莫漫求真佛，真佛不可見。",
            "妙性及靈臺，何曾受薰鍊。",
            "心是無事心，面是娘生面。",
            "劫石可動摇，箇中無改變。",
            "無事何須讀文字，削除人我本，冥合箇中意。",
            "種種勞筋骨，不如林下睡兀兀。",
            "舉頭見日出，乞飯從頭𢫫。",
            "將功用功，展轉冥蒙。",
            "取即不得，不取自通。",
            "吾有一言，絕慮忘緣，巧說不得用心傳。",
            "更有一語，無過直與。",
            "細極毫末，大無方所。",
            "本自圓成，不勞機杼。",
            "世事悠悠，不如山丘。",
            "青松蔽日，碧澗常秋。",
            "山雲當幕，夜月爲鈎。",
            "卧藤蘿下，塊石枕頭。",
            "不朝天子，豈羨王侯。",
            "生死無慮，更復何憂。",
            "月水無形，我常只寧。",
            "萬法皆爾，本自無生。",
            "兀然無事坐，春來草自青。"
        ],
        "title": "法語",
        "id": "9182287c-e2c0-484c-a7a6-43fdd93fd3b0"
    },
    {
        "author": "黄庭堅",
        "paragraphs": [
            "門中何物靈，有竹慈爲名。",
            "一叢澗數步，森森數十莖。",
            "長莖覆短莖，枝葉不崢嶸。",
            "去年筍已長，今年筍又生。",
            "高低相倚向，渾如長幼情。",
            "孝子侍父立，順孫隨祖行。",
            "居然抱慈孝，根底信天成。",
            "吾聞唐之人，孝行常欣欣。",
            "鄆州張公藝，九代同一門。",
            "大帝聞其名，衡茅降至尊。",
            "馮宿丱歲時，隨父廬祖墳。",
            "父子相隨孝，靈芝特地春。",
            "北海呂元簡，四世同家主。",
            "以至牛馬羊，異母皆相乳。",
            "虞鄉董公直，鞠養諸孤遺。",
            "鸜鵒與鴉鵲，同巢而共枝。",
            "孝行動天壤，鳥獸皆隨時。",
            "又聞猓𤡮獸，死不相棄離。",
            "𧑒蝎與蛟魚，子母長相隨。",
            "獸面而人心，此獸信有之。",
            "獸心而人面，其人誠可悲。",
            "李鈞爲侍御，棄母在□州。",
            "母因殍餓死，世□何悠悠。",
            "光祿李□者，亦是斯人流。",
            "有母不侍養，異居經千秋。",
            "唐家法網寬，貸死流遐陬。",
            "崔湜爲侍郎，天子賜瓜香。",
            "携歸與愛妻，老母不得嘗。",
            "一旦惡貫盈，殺之於路傍。",
            "越公鐘紹京，至孝何殊常。",
            "小時得瓜果，先解進高堂。",
            "長大遇玄宗，一夕登巖廊。",
            "孝者名長新，逆者污人倫。",
            "人既不如竹，乃是一埃塵。",
            "夫爲人子者，莫若事尊親。",
            "夫爲人父者，莫若訓兒孫。",
            "積善與仁孝，可以立于身。",
            "我願移此竹，栽於率土濱。",
            "使彼行人見，皆爲慈孝人。",
            "樵童見此竹，且莫伐我薪。"
        ],
        "title": "慈竹",
        "id": "666ab784-a601-4eee-8deb-37a2a9f334b3"
    },
    {
        "author": "黄庭堅",
        "paragraphs": [
            "寄岳雲，安九夏。",
            "無間綠，實瀟灑。",
            "碧溪頭，古松下。",
            "卧槃陀，晝復夜。"
        ],
        "title": "三言二首  其一",
        "id": "a2afc286-f6df-48cb-a018-60a2d60136af"
    },
    {
        "author": "黄庭堅",
        "paragraphs": [
            "八德水，清且美。",
            "盪精神，浸牙齒。",
            "亂雲根，衆峰裏。",
            "掬與斟，隨器爾。"
        ],
        "title": "三言二首  其二",
        "id": "5b74e540-0f72-43b9-a3bb-3eb13578dea7"
    },
    {
        "author": "黄庭堅",
        "paragraphs": [
            "梵語頭陀，華言抖擻。",
            "浄一真心，振三毒垢。",
            "如來親試，迦葉稱首。",
            "聖教推崇，哲人遵守。",
            "衣三食四，住處五名。",
            "曰十二行，對治修行。",
            "十三或八，要以三并。",
            "練磨三境，攝化三乘。",
            "起四歡喜，行四聖種。",
            "以戒爲基，止觀相踵。",
            "大矩崇規，鍊金烹礦。",
            "號菩薩僧，志惟堅勇。",
            "知足少欲，伏我受根。",
            "無取無著，情絕所存。",
            "若有讚者，同讚世尊。",
            "續佛慧命，開佛正門。",
            "在昔能仁，囑付彌勒。",
            "守護三寶，後五百歲。",
            "彌勒稱揚，此行爲最。",
            "適當其時，應身出世。",
            "阿蘭若處，作衆依歸。",
            "則先賢軌，髮薙肩垂。",
            "白麻劫貝，不隨染衣。",
            "表如玉雪，不受塵泥。",
            "心寂爲禪，心浄爲教。",
            "內外相應，方名脩道。",
            "事貴簡嚴，理惟幽奧。",
            "不具信根，玄關莫造。",
            "祈生兜率，天樂非貪。",
            "菩提熏種，慈氏言參。",
            "其或超越，罔假司南。",
            "十方法界，同我伽藍。"
        ],
        "title": "頭陀贊",
        "id": "4103d07c-2518-408f-80ea-b9d29758be2b"
    },
    {
        "author": "黄庭堅",
        "paragraphs": [
            "花氣薰人欲破禪，心情其實過中年。",
            "春來詩思何所似，八節灘頭上水船。"
        ],
        "title": "絕句",
        "id": "d8f748d9-bb4f-45c6-b901-6694bc1e9545"
    },
    {
        "author": "黄庭堅",
        "paragraphs": [
            "千峰映碧湘，真叟此中藏。",
            "飯不着石喫，眉應似髮長。",
            "楓梩搘酒甕，鸐風落琴牀。",
            "强效忘機者，斯人尚未忘。"
        ],
        "title": "題襄陽米芾祠  其一",
        "id": "13465a85-d104-413d-9a73-0831fc2f3249"
    },
    {
        "author": "黄庭堅",
        "paragraphs": [
            "萬里莓苔地，不見驅馳蹤。",
            "唯開文字窗，時寫日月容。",
            "竹韵漫蕭屑，草花徒織茸。",
            "披霜入衆木，獨自識青松。"
        ],
        "title": "題襄陽米芾祠  其二",
        "id": "d9011d0c-b6c0-44b0-840b-e3737fd00d76"
    },
    {
        "author": "黄庭堅",
        "paragraphs": [
            "桃花人面各相紅，不及天然玉作容。",
            "總向風塵塵莫染，輕輕籠月倚牆東。"
        ],
        "title": "次韵梨花",
        "id": "8568bcf4-bf0c-48a9-b1b5-5508518901a4"
    },
    {
        "author": "黄庭堅",
        "paragraphs": [
            "我肉衆生肉，名殊體不殊。",
            "原同一種性，只是別形軀。",
            "苦惱從他受，肥甘爲我須。",
            "莫教閻老斷，自揣應何如。"
        ],
        "title": "戒殺詩",
        "id": "5fd55792-93ca-444e-a359-957c9e5a082e"
    },
    {
        "author": "黄庭堅",
        "paragraphs": [
            "百家傳本略相似，如月行天見諸水。"
        ],
        "title": "句  其一",
        "id": "299b9b83-834e-4ca7-a0c4-82c65eeebb9a"
    },
    {
        "author": "黄庭堅",
        "paragraphs": [
            "拙者竊鉤輒斬趾。"
        ],
        "title": "句  其二",
        "id": "789b3d22-aa57-4c37-8143-e22f26d89af7"
    },
    {
        "author": "黄庭堅",
        "paragraphs": [
            "清鑑風流歸賀八，飛揚跋扈付朱三。"
        ],
        "title": "句  其四",
        "id": "2b1d4c9f-8253-4ade-b244-204d4a650cf3"
    },
    {
        "author": "黄庭堅",
        "paragraphs": [
            "風外竹斜行。"
        ],
        "title": "句  其五",
        "id": "19fc3360-5028-4997-a9bd-b608401f65dc"
    },
    {
        "author": "黄庭堅",
        "paragraphs": [
            "爲君寫就黄庭了，不博山陰道士鵝。"
        ],
        "title": "句  其六",
        "id": "45cc997d-5e8e-4976-85dc-db7184633d60"
    },
    {
        "author": "黄庭堅",
        "paragraphs": [
            "琳瑯觸目路人驚。"
        ],
        "title": "句  其七",
        "id": "fd6984be-fd50-4a62-a827-ffdbc0252458"
    },
    {
        "author": "黄庭堅",
        "paragraphs": [
            "鄰談喧五更。"
        ],
        "title": "句  其八",
        "id": "bd5b8f51-7f9a-4cbe-b8ea-f28896d8aa3f"
    },
    {
        "author": "黄庭堅",
        "paragraphs": [
            "語妙何妨石作腸。"
        ],
        "title": "句  其九",
        "id": "f4ecd716-7a3f-4985-8345-5fcf5f12e683"
    },
    {
        "author": "黄庭堅",
        "paragraphs": [
            "春將國艷熏花骨，日借黄金縷水紋。"
        ],
        "title": "句  其一○",
        "id": "40fdbbe1-fc24-4d8a-8f05-d173ec23b834"
    },
    {
        "author": "黄庭堅",
        "paragraphs": [
            "浴泉秦虢流丹粉，臨渚娥英冷佩衣。"
        ],
        "title": "句  其一一",
        "id": "6b24f120-d4c7-47bd-9eb0-44d1a81df09f"
    },
    {
        "author": "黄庭堅",
        "paragraphs": [
            "不誇西子錦爲幄，肯道太真雲想衣。"
        ],
        "title": "句  其一二",
        "id": "686931db-7a6a-44f6-a920-8da1b7d91024"
    },
    {
        "author": "黄庭堅",
        "paragraphs": [
            "吾聞調羹槿，異味及粉榆。"
        ],
        "title": "句  其一三",
        "id": "a9a03c9d-9cf6-4f5f-914a-17e80a4d566e"
    },
    {
        "author": "黄庭堅",
        "paragraphs": [
            "日顆曝乾紅玉軟，風枝臺動練羅鮮。"
        ],
        "title": "句  其一四",
        "id": "e294bca9-75e9-4ec0-bc1b-b7e11d2edbee"
    },
    {
        "author": "黄庭堅",
        "paragraphs": [
            "辰日宜種瓜。"
        ],
        "title": "句  其一五",
        "id": "c5d686b2-f2bd-487c-8fef-32ce7d8baea0"
    },
    {
        "author": "黄庭堅",
        "paragraphs": [
            "便令脫帽管城公，小試玉堂揮翰手。"
        ],
        "title": "句  其一六",
        "id": "e1ad9584-66ae-4a7a-8234-24644ec7513d"
    },
    {
        "author": "黄庭堅",
        "paragraphs": [
            "虎頭食肉何足誇，陰德由來報宜奢。",
            "丹竈功成無躍兔，玉函方祕緣青蛇。"
        ],
        "title": "句  其一七",
        "id": "71c23d51-b009-4856-ad9a-b8d92a00e8f0"
    },
    {
        "author": "黄庭堅",
        "paragraphs": [
            "孔廟虞書貞觀刻，千兩黄金那購得。"
        ],
        "title": "句  其一八",
        "id": "705b3520-ec80-4ed6-abdb-bd8f39816629"
    },
    {
        "author": "黄叔達",
        "paragraphs": [
            "老馬饑嘶馿瘦嶺，病人生入鬼門關。",
            "病人甘作五溪卧，老馬猶思十二閑。"
        ],
        "title": "題馿瘦嶺馬鋪",
        "id": "00c89da6-965a-40b0-8bba-8555ff5bee7f"
    },
    {
        "author": "黄叔達",
        "paragraphs": [
            "攻許愁城終不開，青州從事斬關來。",
            "喚得巫山强項令，插花傾酒對陽臺。"
        ],
        "title": "行次巫山宋懋宗遣騎送折花厨醖",
        "id": "c8363b5f-0e00-4658-82d6-7e3e98f8db30"
    },
    {
        "author": "黄叔達",
        "paragraphs": [
            "一百八盤天上路，去年明日送流人。",
            "小詩話別堪垂淚，却道情親不得親。"
        ],
        "title": "次韵懋宗送別二首  其一",
        "id": "55ab26b4-1ec8-4862-aa6b-ba1930962c40"
    },
    {
        "author": "黄叔達",
        "paragraphs": [
            "別駕柴門閉一春，艱難顛沛不忘君。",
            "何時幽谷回天日，教保餘生出瘴雲。"
        ],
        "title": "次韵懋宗送別二首  其二",
        "id": "141fa52e-da60-45dc-808f-6e23bf4f9e4d"
    },
    {
        "author": "黄叔達",
        "paragraphs": [
            "人鮓甕中危萬死，鬼門關外更千岑。",
            "問君底事向前去，要試平生鐵石心。"
        ],
        "title": "戲答劉文學",
        "id": "0879f125-d273-4416-8f5d-47e45955259d"
    },
    {
        "author": "黄叔達",
        "paragraphs": [
            "昔別長安未裹頭，如今詩句可消愁。",
            "外家未覺風流遠，他日相期到益州。"
        ],
        "title": "外姪李光祖往見尚垂髫今觀寄嗣直小詩已可愛因次韵",
        "id": "388c6e04-79d0-4489-bcd1-0d89dd0b84e6"
    },
    {
        "author": "黄叔達",
        "paragraphs": [
            "風餐水宿六十里，蛇退猿啼百八盤。",
            "上得坡來總歡喜，摩圍依約見峰巒。"
        ],
        "title": "上南陵坡",
        "id": "765dd32d-bcde-4c3f-8138-95f449df7239"
    },
    {
        "author": "黄叔達",
        "paragraphs": [
            "大猿叫罷小猿啼，箐裏行人白晝迷。",
            "惡藤牽頭石齧足，嫗牽兒隨淚錄續，我亦下行莫啼哭。"
        ],
        "title": "題小猿叫驛",
        "id": "003f8f1a-e4ba-4a6d-9ed9-0fe668a57649"
    },
    {
        "author": "黄叔達",
        "paragraphs": [
            "驛亭新似眼波明，箐路開如掌樣平。",
            "誰與長官歌美政，風摇松竹是歡聲。"
        ],
        "title": "馬上口號呈建始李令",
        "id": "5a569c0a-04a4-463d-9ab8-60252a3c763c"
    },
    {
        "author": "黄叔達",
        "paragraphs": [
            "歎息施州成老醜，當年玉雪瑩相照。",
            "舊時去天一尺五，今日萬里聽猿叫。"
        ],
        "title": "次浮塘驛見張施州小詩次其韵",
        "id": "0112f0d8-7af9-4a69-8676-bc1e87e47920"
    },
    {
        "author": "黄叔達",
        "paragraphs": [
            "書來日日覺情親，今信施州是故人。",
            "許我投名重入社，放狂作惱未應嗔。"
        ],
        "title": "將次施州先寄張十九使君三首  其一",
        "id": "258ab6d5-0afe-4bcc-a829-5b949126dd0a"
    },
    {
        "author": "黄叔達",
        "paragraphs": [
            "收拾從來古錦囊，今知老將敵難當。",
            "囊中尚有毛錐子，花底樽前作戰場。"
        ],
        "title": "將次施州先寄張十九使君三首  其二",
        "id": "21730c39-b398-4987-b60f-14d2f101520d"
    },
    {
        "author": "黄叔達",
        "paragraphs": [
            "一別施州向十霜，傳聞佳句望風降。",
            "空弮不易當堅敵，振臂猶思起病創。"
        ],
        "title": "將次施州先寄張十九使君三首  其三",
        "id": "c2834293-2ab8-495d-af38-b5cbfcf5a4bb"
    },
    {
        "author": "黄叔達",
        "paragraphs": [
            "夜郎自古流遷客，聖世初投第一人。",
            "不是施州肯回首，五溪三峽更誰親。"
        ],
        "title": "和張仲謀送別二首  其一",
        "id": "70934f57-870a-40fc-9b21-26dbe5200a9a"
    },
    {
        "author": "黄叔達",
        "paragraphs": [
            "五溪三峽漫經春，百病千愁逢故人。",
            "何處看君歲寒後，欲將兒女更論親。"
        ],
        "title": "和張仲謀送別二首  其二",
        "id": "0f99fcaa-7502-4f27-960b-4820ab11bf05"
    },
    {
        "author": "黄叔達",
        "paragraphs": [
            "日轉溪山幾百遭，厭聞虎嘯與猿號。",
            "笙歌忽把二天酒，風雨猶驚三峽濤。",
            "已作齊民尋要術，安能痛飲讀離騷。",
            "看君自是青田質，清唳猶堪徹九臯。"
        ],
        "title": "次韵答清江主簿趙彥成",
        "id": "ec37d087-1fd4-490a-885f-8207dfcd6a8f"
    },
    {
        "author": "黄叔達",
        "paragraphs": [
            "五十清詩是碎金，試教擲地有餘音。",
            "方今臺閣稱多士，且傍江山好處吟。"
        ],
        "title": "答宋懋宗寄夔州五十詩三首  其一",
        "id": "3dd63280-1f91-4699-9616-3b86eba875fa"
    },
    {
        "author": "黄叔達",
        "paragraphs": [
            "五十清詩一段冰，持來恰得慰愁生。",
            "自張壁間行坐看，更教兒誦醉時聽。"
        ],
        "title": "答宋懋宗寄夔州五十詩三首  其二",
        "id": "f2f37960-e43c-4762-aa6b-8ae4d955f11e"
    },
    {
        "author": "黄叔達",
        "paragraphs": [
            "碑同峴首千年石，詩到夔州十絕歌。",
            "他日巴人懷叔子，時時解著手摩挲。"
        ],
        "title": "答宋懋宗寄夔州五十詩三首  其三",
        "id": "4c9298f4-fc42-49e9-8409-9c7f9dc03611"
    },
    {
        "author": "黄叔達",
        "paragraphs": [
            "山頭日日風和雨，行人歸來石應語。"
        ],
        "title": "句",
        "id": "1536a77d-cbe9-4315-8dbb-4da366e0b1ba"
    },
    {
        "author": "張舉",
        "paragraphs": [
            "籬鷃雲鵬各有程，匆匆相別未忘情。",
            "恨君不在篷籠底，共聽蕭蕭夜雨聲。"
        ],
        "title": "呂子進知睦州予追送累日別後寄之",
        "id": "2d591f49-9f10-4b25-b726-b79db069d882"
    },
    {
        "author": "張舉",
        "paragraphs": [
            "楚峽雲嬌宋玉愁，月明溪浄印銀鈎。",
            "襄王定是思前夢，又抱霞衾上玉樓。"
        ],
        "title": "夢中作",
        "id": "229d9505-87bb-476a-872c-48c6f1fc2bf0"
    },
    {
        "author": "張舉",
        "paragraphs": [
            "凍僕堆堆依竈燎，山僧草草具盤飧。",
            "井丹已厭嘗葱葉，庾亮何勞借薤根。"
        ],
        "title": "遊山寺",
        "id": "26367267-bdc6-4811-bb82-7dfb5d5d3b2d"
    },
    {
        "author": "張舉",
        "paragraphs": [
            "無限寒鴉冒雨飛，紅樹高高出粉牆。"
        ],
        "title": "句  其一",
        "id": "0d699973-b4d0-4be3-8ae3-9a969c61d40d"
    },
    {
        "author": "張舉",
        "paragraphs": [
            "苦厭塵沙隨馬足，却思風浪拍船頭。"
        ],
        "title": "句  其二",
        "id": "7fe4b6d2-4fa1-46ae-84f2-9a051db0d7a9"
    },
    {
        "author": "釋文政",
        "paragraphs": [
            "山鳥無凡音，山雲無俗狀。",
            "引得白頭僧，時時倚藜杖。"
        ],
        "title": "題勝業寺",
        "id": "d3168156-4c01-44c9-ad44-8fa65e5c6fe6"
    },
    {
        "author": "王崇拯",
        "paragraphs": [
            "渭城楊柳已青青，强住行人聽渭城。",
            "不問使車歸路遠，且從樽酒滿杯傾。",
            "相逢洮塞休兵後，此去秦州照眼明。",
            "若立螭頭借前箸，且教充國事春耕。"
        ],
        "title": "送王棫",
        "id": "664198f9-29b7-42af-88f3-ad1227f5be8e"
    },
    {
        "author": "方澤",
        "paragraphs": [
            "江上春風留客舟，無窮歸思滿東流。",
            "與君盡日閑臨水，貪看飛花忘却愁。"
        ],
        "title": "武昌阻風",
        "id": "79cac360-f5ef-4d5b-805f-1cec5115ee52"
    },
    {
        "author": "方澤",
        "paragraphs": [
            "大帝仙鄉列聖曹，蓬山分命鎮波濤。",
            "瑶臺影蘸天心冷，貝闕光浮海面高。",
            "五色靈霜浮玉籟，九清明月射金鰲。",
            "東方曼倩曾來此，偷折林中數顆桃。"
        ],
        "title": "詩一首",
        "id": "bc75717d-35a6-4a2a-841b-50319f20623f"
    },
    {
        "author": "方澤",
        "paragraphs": [
            "丹雘鮮鮮郡郭西，簷牙高啄翠雲齊。",
            "地形舊壓重城峻，天勢初圍疊嶂低。",
            "晚市浮煙生萬瓦，曉窗寒日度雙溪。",
            "庭前更有青松路，豈似桃源使客迷。"
        ],
        "title": "斯美堂",
        "id": "8b2b537e-979f-4fec-8bd5-b4e380059d72"
    },
    {
        "author": "張軫",
        "paragraphs": [
            "山曉月初上，江鳴潮欲來。"
        ],
        "title": "句  其一",
        "id": "aa093a91-1717-4e43-832d-1fdb973319eb"
    },
    {
        "author": "張軫",
        "paragraphs": [
            "不辨越王臺。"
        ],
        "title": "句  其二",
        "id": "e20afa7d-51b3-4caf-829e-2ca135a8f45e"
    },
    {
        "author": "李秉彝",
        "paragraphs": [
            "朋也老無能，淡如雲水僧。"
        ],
        "title": "句",
        "id": "3c9e650c-15f8-4bae-a5fe-70bf9381862d"
    },
    {
        "author": "李師聃",
        "paragraphs": [
            "江邊閑𫇢濟川舟。"
        ],
        "title": "句",
        "id": "521e0a77-877f-41f1-a7a2-3c187d7d252c"
    },
    {
        "author": "釋靈源",
        "paragraphs": [
            "昔日對面隔千里，如今萬里彌相親。",
            "寂寥滋味同齋粥，快恬談諧契主賓。",
            "室內許誰參化女，眼中休去覓瞳人。",
            "東西南北難藏處，金色頭陀笑轉新。"
        ],
        "title": "寄黄魯直",
        "id": "3e01fd93-8ff7-4c5c-ad72-f29b6116f39a"
    },
    {
        "author": "釋靈源",
        "paragraphs": [
            "無地無錐徹骨貧，利生深媿乏餘珍。",
            "廛中大施門難啟，乞與青山養病身。"
        ],
        "title": "偈三首  其一",
        "id": "46aa7e48-1f69-46ce-a5b5-1541b58deb7d"
    },
    {
        "author": "釋靈源",
        "paragraphs": [
            "東坡笑說吃龍肉，舌底那知已嚥津。",
            "能省嚥津真有味，會言龍肉不爲珍。"
        ],
        "title": "偈三首  其三",
        "id": "fe3ba0aa-cfcd-4afc-a296-e014939438bf"
    },
    {
        "author": "釋靈源",
        "paragraphs": [
            "何知龍肉即豬肉，細語粗言盡入神。",
            "惜彼當年老居士，大機曾未脫根塵。"
        ],
        "title": "偈三首  其四",
        "id": "373abc1e-dd54-4fce-ba62-3350658272f3"
    },
    {
        "author": "釋靈源",
        "paragraphs": [
            "玉兔步虛碧，冰輪碾太清。",
            "廣寒宮有路，桂子落無聲。"
        ],
        "title": "詠月",
        "id": "c24c2a2a-cffc-4733-b98a-0628a03e31a9"
    },
    {
        "author": "王谹",
        "paragraphs": [
            "雁外無書爲客久，蛩邊有夢到家多。",
            "畫堂玉佩縈雲響，不及桃源欵乃歌。"
        ],
        "title": "書旅邸壁",
        "id": "af07e64f-5033-41ce-9bc0-bcd13d788191"
    },
    {
        "author": "王谹",
        "paragraphs": [
            "水清居士澗，景好天王剎。"
        ],
        "title": "句",
        "id": "aa832bbb-7332-4b1e-a0ad-9393cd0f039c"
    },
    {
        "author": "李才",
        "paragraphs": [
            "江水冥冥沙石陰，一舸行盡春已深。",
            "浪花綠蔓曳錦带，短蘆刺水抽玉簪。",
            "饑魚未沈波面筒，小舫正橫溪上風。",
            "清輝濯盡遠山碧，白鳥飛入蒼煙叢。"
        ],
        "title": "江西泊舟後作",
        "id": "bb093d69-8af2-46ca-b76f-4ba4c34392f6"
    },
    {
        "author": "徐文",
        "paragraphs": [
            "老子休去歇去，遺墨今傳古傳。",
            "□見本來面目，不離堂處湛然。"
        ],
        "title": "題雪竇和尚親書偈卷",
        "id": "5d29642b-5420-4b48-9798-7a88fdff9741"
    },
    {
        "author": "李康年",
        "paragraphs": [
            "可笑幽航載歸夢，遲明身在武昌城。"
        ],
        "title": "句",
        "id": "11283068-ba2f-4170-b5d3-61c533cd5642"
    },
    {
        "author": "楊琳",
        "paragraphs": [
            "亭扁江西太史詩，名垂詩逸幾經時。",
            "聿來芹泮三章古，成此花封一段奇。",
            "翠琰影磨峰崒嵂，英辭光動水漣漪。",
            "先生多少憑欄思，寄徑蓬山與鳳池。"
        ],
        "title": "玉笥山",
        "id": "30c391f6-6179-4a19-80e2-7b5c5feda074"
    },
    {
        "author": "楊琳",
        "paragraphs": [
            "涪翁句摘江山勝，趙令亭高星斗寒。"
        ],
        "title": "句  其一",
        "id": "6a8f5163-05c4-4b1e-be81-c4331527875a"
    },
    {
        "author": "楊琳",
        "paragraphs": [
            "宦情莫莫雲生岫，詩思蕭蕭月滿川。"
        ],
        "title": "句  其二",
        "id": "63c786c3-74fd-4939-b2dd-589736fce931"
    },
    {
        "author": "楊琳",
        "paragraphs": [
            "萬疊遠山青未了，一江流水意無窮。"
        ],
        "title": "句  其三",
        "id": "85f4d1ef-b95d-4403-8bfe-48a5717243f7"
    },
    {
        "author": "楊琳",
        "paragraphs": [
            "夜添風月無盡景，曉起煙雲皆助詩。"
        ],
        "title": "句  其四",
        "id": "76f0f652-d1f8-4a8a-8c21-bfb4ca69f07b"
    },
    {
        "author": "楊琳",
        "paragraphs": [
            "水似人清光滴眼，山隨天遠翠浮眉。"
        ],
        "title": "句  其五",
        "id": "7813c304-f9b1-4d1c-94d9-687c406c0771"
    },
    {
        "author": "晁載之",
        "paragraphs": [
            "森森月裏栽丹桂，歷歷天邊種白榆。",
            "雖未乘槎上霄漢，會須沈網取珊瑚。"
        ],
        "title": "感時事作",
        "id": "a944b77d-9a8a-473f-8530-921accd7ecb4"
    },
    {
        "author": "晁載之",
        "paragraphs": [
            "殺翁分我一杯羹，龍種由來事杳冥。",
            "安用生兒作劉季，暮年無骨葬昭靈。"
        ],
        "title": "昭靈夫人祠",
        "id": "40418584-359d-4de8-8a26-5760e003b75c"
    },
    {
        "author": "呂大臨",
        "paragraphs": [
            "村北磽田久廢耕，試投嘉穀望秋成。",
            "天時地力難前料，萬粒須期一粒生。"
        ],
        "title": "北郊",
        "id": "3d4d1194-35c2-4ab2-be14-a961cf94d203"
    },
    {
        "author": "呂大臨",
        "paragraphs": [
            "學如元凱方成癖，文似相如反類俳。",
            "獨立孔門無一事，惟傳顔氏得心齋。"
        ],
        "title": "送劉戶曹",
        "id": "b9c044bc-cb9d-4dce-80c4-66b0ec043a14"
    },
    {
        "author": "呂大臨",
        "paragraphs": [
            "欄外溪光溪外峰，重重平遠杳連空。",
            "長將兩眼安高處，擾擾都歸俯視中。"
        ],
        "title": "南溪淡真閣閒望",
        "id": "6ff3c932-9642-4c80-93a6-d5517104d659"
    },
    {
        "author": "呂大臨",
        "paragraphs": [
            "花氣自來深戶裏，鳥聲長在遠林中。",
            "班班葉影垂新蔭，曳曳絲光入素空。"
        ],
        "title": "春靜",
        "id": "283a741c-0021-43f1-8fe3-cd1b9330f4ea"
    },
    {
        "author": "呂大臨",
        "paragraphs": [
            "搖曳風頭欲振枯，柳梢垂髮不勝梳。",
            "從來輕薄纔先發，誰記秋霜墜葉初。"
        ],
        "title": "探春",
        "id": "49e0c204-95c8-4de2-b718-feee23beee6d"
    },
    {
        "author": "呂大臨",
        "paragraphs": [
            "禮儀三百復三千，酬酢天機理必然。",
            "寒即加衣饑即食，孰爲末後孰爲先。"
        ],
        "title": "禮",
        "id": "aa408bee-e1c2-4075-9baf-b54c8c05fb03"
    },
    {
        "author": "呂大臨",
        "paragraphs": [
            "漠漠雲濃陰欲墜，迢迢遠路馬行遲。",
            "春風境界無邊畔，花下遊人恐未知。"
        ],
        "title": "寒食道中",
        "id": "849632bf-9afc-44cd-acad-e359f7c0827b"
    },
    {
        "author": "呂大臨",
        "paragraphs": [
            "背負肩任幾百斤，山蹊寸進僅容身。",
            "先難後獲應如是，重愧端居飽食人。"
        ],
        "title": "藍田",
        "id": "42410468-041f-4775-85cd-86e842200eb5"
    },
    {
        "author": "呂大臨",
        "paragraphs": [
            "克己功夫未肯加，吝驕封閉縮如蝸。",
            "試于清夜深思省，剖破藩籬即大家。"
        ],
        "title": "克己",
        "id": "577a56ec-e97b-4b93-a578-0cb3860156f2"
    },
    {
        "author": "呂大臨",
        "paragraphs": [
            "水晶宮殿玉花零，點綴宮槐卧素屏。",
            "特敕下簾延墨客，不因風雪廢談經。"
        ],
        "title": "經筵大雪不罷講  其一",
        "id": "5b714fa0-d427-439c-9d09-bae6937bc725"
    },
    {
        "author": "呂大臨",
        "paragraphs": [
            "强記師承道古先，無窮新意出塵編。",
            "一言有補天顔動，全勝三軍賀凱旋。"
        ],
        "title": "經筵大雪不罷講  其二",
        "id": "14cc287a-9e45-4c01-9fbc-631c0e511799"
    },
    {
        "author": "呂大臨",
        "paragraphs": [
            "治非知務功何有，見必先幾義始精。",
            "飯放不應論齒决，水來安可病渠成。",
            "高才况自當名世，大業終期至太平。",
            "可惜良時難再得，東山應不負蒼生。"
        ],
        "title": "效堯夫體寄仲兄",
        "id": "64fe13cc-5d98-4c39-ac97-49fc32562366"
    },
    {
        "author": "許敦仁",
        "paragraphs": [
            "蓬萊方丈與瀛洲，東引長江欲盡頭。",
            "幾處壇場渾得道，萬家樓閣半封侯。",
            "名□荔子嘗三熟，負郭潮田插兩收。",
            "七百年來遺讖事，釣臺沙合瑞烟浮。"
        ],
        "tags": [
            "长江"
        ],
        "title": "三山閣",
        "id": "dc26bf03-8fbd-478d-988e-2482c76896e2"
    },
    {
        "author": "范純粹",
        "paragraphs": [
            "慣處賤貧知世態，飽諳遷謫見家風。"
        ],
        "title": "句",
        "id": "e3a00937-74d8-408c-92f9-58d16ccfccd1"
    },
    {
        "author": "梁子美",
        "paragraphs": [
            "神仙靈異古今傳，窮理修真本自然。",
            "遺址宛存疑谷口，蒼崖喬木聳青天。"
        ],
        "title": "劉仙巖和曹輔韵",
        "id": "69670271-f639-49b7-90c5-b4e2a78e4c04"
    },
    {
        "author": "朱之純",
        "paragraphs": [
            "洋洋百里起嘔吟，惠化薰陶谷水陰。",
            "明月詩函三島秀，清風曲奏一堂深。",
            "武城浪說言游道，單父休誇子賤音。",
            "政敏誰知過齊國，想君真得古人心。"
        ],
        "title": "縣齋 弦歌堂",
        "id": "e1c8de94-61fd-4ee6-a396-be4d2b68b5c9"
    },
    {
        "author": "朱之純",
        "paragraphs": [
            "俗易風移古道還，縣齋疊石作三山。",
            "因憐席上紅塵少，贏得壺中白日閑。",
            "想見六鼇擎水下，坐看雙鶴落雲間。",
            "何須更叩黄金闕，只此幽亭是玉關。"
        ],
        "title": "縣齋 三山亭",
        "id": "d3083352-2736-434e-b195-1239c1b7e067"
    },
    {
        "author": "朱之純",
        "paragraphs": [
            "畫閣峨然冠翠巒，更占艮地特巑岏。",
            "曉窗高揖東風暖，夜幕低垂北斗寒。",
            "突兀狀驚青蜃吐，徘徊勢若老龍蟠。",
            "嗟予勁節非徐子，那得陳侯一榻看。"
        ],
        "title": "縣齋 艮閣",
        "id": "36b952d5-468b-400c-89e8-9615c24b75ba"
    },
    {
        "author": "朱之純",
        "paragraphs": [
            "畫堂重構一湖中，更述民思渤海公。",
            "自昔三年留惠政，至今百里誦清風。",
            "波間𨺗覺歡聲別，陌上新傳樂事同。",
            "從此邦人轉懷德，悠悠谷水幾時窮。"
        ],
        "title": "思吳堂",
        "id": "00a4a7cf-4d74-4945-8154-2bab6b0e407a"
    },
    {
        "author": "朱之純",
        "paragraphs": [
            "平湖十頃水汪洋，得意茅齋且屈藏。",
            "園種小桃今結子，池栽翠芰更聞香。",
            "六龜已兆千年瑞，雙鶴看呈八月祥。",
            "居此倏然忘世味，此心尤懶去龍陽。"
        ],
        "title": "湖齋",
        "id": "19f922db-3bc7-4ca4-867f-c38d78f3b4ea"
    },
    {
        "author": "王吉甫",
        "paragraphs": [
            "揚子江頭楊柳春，衣冠南渡多崩奔。",
            "柳條弄色不忍見，東西南北更堪論。",
            "誰謂他鄉各異縣，豈知流落復相見。",
            "青春作伴好還鄉，爲問淮南米貴賤。"
        ],
        "title": "客宛陵遇鄉人作集句",
        "id": "ee5dc0bb-df40-4088-9885-f70d4683629e"
    },
    {
        "author": "范鉞",
        "paragraphs": [
            "紫泥封詔出蓬萊，且指東南倚憲臺。",
            "千里忽驚霜斧去，百城爭望錦衣來。",
            "淛江氣象心先到，吳俗姦媮膽欲摧。",
            "天姥舊山還好在，應尋鄉老一裴徊。"
        ],
        "title": "送羅正之年兄出使二浙",
        "id": "4293a600-d080-492c-8102-e7f60f2f2af7"
    },
    {
        "author": "程之邵",
        "paragraphs": [
            "寺壓高臺最上頭，一亭新就得清遊。",
            "天連遠岫交相碧，地枕長江分外幽。",
            "烟際晴光渾不斷，望中詩思浩難收。",
            "公餘幸有賓朋樂，聊把狂篇索唱酬。"
        ],
        "tags": [
            "长江"
        ],
        "title": "碧光亭",
        "id": "d9187a46-ee4d-451c-a31c-fff06c9816fc"
    },
    {
        "author": "程之邵",
        "paragraphs": [
            "三伏登途徹盛寒，客程猶未解征鞍。",
            "明時用捨皆公道，自是非才進路難。"
        ],
        "title": "遇雪偶書",
        "id": "da6544cf-d056-41c8-b392-40946f98b92b"
    },
    {
        "author": "陳履",
        "paragraphs": [
            "碧落傳聞久，茲來列彥同。",
            "草沾遊士屐，臺挹大王風。",
            "一澗流元始，雙崖鑿混濛。",
            "天然自奇絕，不惜五丁功。"
        ],
        "title": "遊碧落洞",
        "id": "4f3be237-27e0-4c6f-bd03-72208d02d550"
    },
    {
        "author": "廖蒙",
        "paragraphs": [
            "疊嶂秋光淺，寒松古韵清。"
        ],
        "title": "句",
        "id": "ad0c916e-a415-4300-ad57-24100e5e6c7c"
    },
    {
        "author": "張漸",
        "paragraphs": [
            "妙意其誰運大鈞，玲瓏奧室闢天真。",
            "斗臨北地精初結，龍去丹霄穴未湮。",
            "洪造故教虛待物，良辰贏得樂同民。",
            "我來禊有自然興，豈羨蘭亭曲水濱。"
        ],
        "title": "崇寧乙酉元巳率同僚修禊於七星巖",
        "id": "d4e3dd6b-28b9-4a66-ada5-f2092ac1ed2f"
    },
    {
        "author": "上官彝",
        "paragraphs": [
            "虎頭峭立何巉巉，下有百本松與杉。"
        ],
        "title": "句",
        "id": "43875b3f-e62a-435f-8ea1-d24090c14664"
    },
    {
        "author": "朱彥",
        "paragraphs": [
            "干戈唐季風塵中，一代文章掃地空。",
            "先生詩鳴最晚出，句法未減元和工。",
            "玉壺藏冰不受垢，卜隠宛蹈嚴陵蹤。",
            "至今名字照人目，直與山水爲無窮。",
            "我舟南紀坐煩促，接歲風波仍轉蓬。",
            "緬懷先生酌溪水，梅花如霰落晚風。",
            "清芬築室家有法，亦見裔孫白雲翁。",
            "叔今策得待三接，仲也昔跨御史驄。",
            "乃翁歸來三十載，語笑但覺朱顔紅。",
            "翁不見東飛百勞西飛燕，南飛烏鵲北飛鴻。",
            "人生游宦正如此，我欲買田歸江東。"
        ],
        "title": "題方氏清芬閣",
        "id": "9c8c1c37-d892-4fe7-a1ac-38fde5bca3e1"
    },
    {
        "author": "朱彥",
        "paragraphs": [
            "泊舟釣臺側，敬謁嚴子陵。",
            "碧山如佩環，水作鏘然聲。",
            "定知千載後，尚復有遺靈。",
            "長嘯明月下，緬懷今古情。",
            "世利濁於酒，末俗遭塵冥。",
            "毫髮不一直，戈矛豈相爭。",
            "先生得高蹈，萬鈞獨可輕。",
            "持釣偶自適，潜魚不吞醒。",
            "清風在人耳，凜凜見典刑。",
            "不如臺下水，方可濯塵纓。"
        ],
        "title": "題嚴子陵釣臺",
        "id": "a93d73ca-3a12-4a54-baee-c33e50d7e0a8"
    },
    {
        "author": "朱彥",
        "paragraphs": [
            "駕舟掠杭越，小泊清溪門。",
            "平生江令尹，邀我谿南園。",
            "丹碧氣成霞，樓疏何鬰盤。",
            "江城春事起，臘候已向殘。",
            "的皪小梅花，暗香媚山樊。",
            "冰髯絕可愛，青士聯蒼官。",
            "君家藝蘭畹，歲久蘭有蓀。",
            "我生真漫浪，嗜好無一存。",
            "尚作山水想，十年勞夢魂。",
            "歷眼滄洲趣，茲盟那可寒。",
            "他年釣竿手，來傍沈郎灘。"
        ],
        "title": "寒光閣",
        "id": "9214e2e8-60f4-4ddf-9e5f-908586d7a0c3"
    },
    {
        "author": "朱彥",
        "paragraphs": [
            "羽駕龍車舊宅，金爐玉簡幽宮。",
            "雙練亭前秋水，七星杉下春風。",
            "蓮沼何年變白，桃源幾度翻紅。",
            "明月清陰軒上，星冠羽褐髯翁。",
            "一弄瑶池新曲，夜寒風入霜松。"
        ],
        "title": "麻姑山",
        "id": "e8461f8c-c253-4af3-8bc2-a0c6bf0de2a1"
    },
    {
        "author": "朱彥",
        "paragraphs": [
            "麻源山壓盱江水，江樓迥對江山起。",
            "波平月滿千里空，金斗欄干露如洗。",
            "此時想見一尊開，杳杳征帆破浪來。",
            "揮毫寫盡江山景，何有飄零庾信哀。",
            "自憐久作紅塵客，夢斷江南烟水白。",
            "會歌黄鵠賦前溪，不作區區吟越舄。"
        ],
        "title": "江樓",
        "id": "9f96498f-032d-4503-a622-50cd6d9d14c3"
    },
    {
        "author": "朱彥",
        "paragraphs": [
            "一洞寒雲鎖翠虬，水聲長遶影邊流。",
            "令人坐憶南泉路，滿目春山幾萬秋。"
        ],
        "title": "安仁寺",
        "id": "5cb846b8-1eaa-48ce-a375-3879531632f8"
    },
    {
        "author": "朱彥",
        "paragraphs": [
            "三十六峰高插天，瑶臺瓊宇貯神僊。",
            "嵩陽若與黄山並，猶欠靈砂一道泉。"
        ],
        "title": "游黄山",
        "id": "e846464b-6245-4772-903c-1f7e7b704bc3"
    },
    {
        "author": "朱彥",
        "paragraphs": [
            "玉像傳香火，金鐘警旦昏。",
            "建藍知有自，種德豈無門。",
            "善力歸慈母，餘波到遠孫。",
            "拂碑今日淚，揮灑舊松根。"
        ],
        "title": "讀齊雲院碑有感",
        "id": "2cac8d71-9b4a-45e7-8def-302eacb6b705"
    },
    {
        "author": "徐遘",
        "paragraphs": [
            "杜雲姜被每相思，物換星移又一期。",
            "知汝再尋鸚鵡賦，起予深念鶺鴒詩。",
            "山寒久厭猿啼苦，水闊那堪雁到遲。",
            "好約春風共携手，玉壺沽酒繫青絲。"
        ],
        "title": "寄弟迪",
        "id": "df246b45-b992-44c9-bec0-4a32b5155481"
    },
    {
        "author": "陳師錫",
        "paragraphs": [
            "百中神鋒誇妙手，當時破敵祗因機。",
            "餘花墮裓無人見，半偈流傳豈易知。"
        ],
        "title": "題李公麟畫歸去來圖",
        "id": "1da9ae4f-956d-42b2-88c2-a38c452044ea"
    },
    {
        "author": "陳師錫",
        "paragraphs": [
            "金馬舊遊三學士，玉麟交政兩諸侯。"
        ],
        "title": "句  其一",
        "id": "c647e32b-8ad4-4220-85b4-40c85c0cffbd"
    },
    {
        "author": "陳師錫",
        "paragraphs": [
            "溪門寂寞無人到，只有清風獨自來。"
        ],
        "title": "句  其二",
        "id": "e5f86dd8-0a46-4bdd-94a7-886bd4635b0c"
    },
    {
        "author": "徐輔",
        "paragraphs": [
            "劍去池空水自寒，游人到此凭欄桿。",
            "年來自是銷磨盡，只有青山好靜看。"
        ],
        "title": "劍池",
        "id": "916b8517-0fc3-4984-adee-fbb589a0dff6"
    },
    {
        "author": "徐鐸",
        "paragraphs": [
            "先生晦迹谷水東，志趣不與晉賢同。",
            "遥聽鶴唳笑二陸，巢傾穴碎非爲工。",
            "浩然養素遠聲利，脫去羈束離樊籠。",
            "醉隠亭中三十載，桃紅李白搖春風。",
            "感時嘯詠聊自適，誰知富貴爲窮通。",
            "羨君高操超流俗，直疑變姓稱朱公。"
        ],
        "title": "朱氏天和堂",
        "id": "2a36463c-c27d-4e0e-a131-73dd548c984e"
    },
    {
        "author": "姚孳",
        "paragraphs": [
            "頼簡池臺兩蜀誇，東溪別是一仙家。",
            "令人却憶康王谷，坐看珠簾濺雨花。"
        ],
        "title": "詠東溪碧波亭",
        "id": "c1a205b4-7f81-4ca7-9008-18e4b63e5a85"
    },
    {
        "author": "姚孳",
        "paragraphs": [
            "甘露靈根不老，爾朱丹竈空存。",
            "三十六蒙好處，倚欄役破詩魂。"
        ],
        "title": "金雞關",
        "id": "da469eb8-d397-43bc-855e-866f1b35391d"
    },
    {
        "author": "姚孳",
        "paragraphs": [
            "萬派鏗鞫走電車，跨巖蚴蟉玉虹斜。",
            "靈禽飛下傳消息，五百甌心結茗花。"
        ],
        "title": "石橋",
        "id": "17e4b1fc-915d-49b5-82a0-37ea5c0bef8c"
    },
    {
        "author": "姚孳",
        "paragraphs": [
            "梵宮四面五峰巑，兜率臺高倚翠巒。",
            "會有寒山重到此，倩誰試與問豐干。"
        ],
        "title": "國清寺",
        "id": "88f9684f-e837-4319-b3e3-4b8a3cb0f83a"
    },
    {
        "author": "林豫",
        "paragraphs": [
            "青山招隠桂叢高，五十年來姓字逃。",
            "春雨晴時星欲洗，晚雷殷處水生濤。",
            "關門不鎖空玄室，花徑無媒自碧桃。",
            "安得飄颻塵外事，胡麻白日飯吾曹。"
        ],
        "title": "鳴山巖",
        "id": "d0651f63-70aa-4c50-a96b-c215a4a6fd2b"
    },
    {
        "author": "林稹",
        "paragraphs": [
            "一泓清可沁詩脾，冷暖年來只自知。",
            "流向西湖載歌舞，回頭不似在山時。"
        ],
        "tags": [
            "西湖"
        ],
        "title": "冷泉",
        "id": "a6c3f4fc-d504-4b8b-a3a9-466ebe7b04cb"
    },
    {
        "author": "樓光",
        "paragraphs": [
            "溪流長卷千重玉，茗碗齊開五百花。",
            "方廣只留方寸地，不須辛苦上仙槎。"
        ],
        "title": "石橋",
        "id": "9d0afc9f-8b78-4ede-a7c3-1d388e8bd121"
    },
    {
        "author": "李格非",
        "paragraphs": [
            "擊鼓吹竽七百年，臨淄城闕尚依然。",
            "如今只有耕耘者，曾得當時九府錢。"
        ],
        "title": "過臨淄",
        "id": "74729c30-4301-4d62-84b0-def836635cda"
    },
    {
        "author": "李格非",
        "paragraphs": [
            "斗暄成小疾，亦稍敗吾勤。",
            "定是朱衣吏，乘時欲舞文。"
        ],
        "title": "試院",
        "id": "f6a1e39f-c580-4ed2-b9f2-0459ccfe1e2b"
    },
    {
        "author": "李格非",
        "paragraphs": [
            "裨海環□□，□□□□國。",
            "世人持兩足，遽欲窮畛域。",
            "心知禹分土，未盡舜所涉。",
            "吾遷桂嶺外，仰亦見斗極。",
            "升高臨大路，郵傳數南北。",
            "山川來時經，草樹略已識。",
            "枝床歸夢長，鄉堠行歷歷。"
        ],
        "title": "初至象郡  其一",
        "id": "7ec1cccf-e2cd-47e8-a6d9-e14b5dfe60a5"
    },
    {
        "author": "李格非",
        "paragraphs": [
            "去日有近遠，寒暑乃不同。",
            "手捉而喙飲，嗜慾南北通。",
            "是邦亦洙泗，人可牛與弓。",
            "良知盡虛市，妙質老耕農。",
            "彼時張曲江，此時余襄公。",
            "二子稍穎脫，一洗凡馬空。",
            "斯文隔裔土，後生昧華風。",
            "閩中要常衮，劍外須文翁。"
        ],
        "title": "初至象郡  其二",
        "id": "9024dd56-c21d-4181-be2c-246f42f4bbf5"
    },
    {
        "author": "李格非",
        "paragraphs": [
            "秦扁不南遊，醫方略嵐嶂。",
            "茅黄秋兩淫，與瘧蓋同狀。",
            "咒師烏能神，適市半扶杖。",
            "吾欲養黄婆，母壯子亦王。",
            "妙藥只眼前，乞汝保無恙。"
        ],
        "title": "初至象郡  其三",
        "id": "1728c49e-faad-4500-bc36-a59f29f28915"
    },
    {
        "author": "李格非",
        "paragraphs": [
            "居近城南樓，步月時散策。",
            "小市早收燈，空山晚吹笛。",
            "兒呼翁可歸，恐我意慘戚。",
            "從來堅道念，老去倦形役。",
            "天其卒相予，休以南荒謫。",
            "宴坐及此時，聊觀鼻端白。"
        ],
        "title": "初至象郡  其四",
        "id": "f5a85149-9b5e-4b2c-ba0b-0612c45ad5d2"
    },
    {
        "author": "李格非",
        "paragraphs": [
            "步履江村霧雨寒，竹間門巷繫黄團。",
            "猶嫌骯髒驚魚鳥，父老相呼擁道看。"
        ],
        "title": "絕句  其一",
        "id": "38ac1a6c-7e4f-456c-83d6-cd4c4fa143ae"
    },
    {
        "author": "李格非",
        "paragraphs": [
            "八尺方床織白藤，含風漪裏睡瞢騰。",
            "若無萬里還家夢，便是三湘退院僧。"
        ],
        "title": "絕句  其二",
        "id": "3df10f09-ef06-4614-8682-b6f8fa21fb2e"
    },
    {
        "author": "李格非",
        "paragraphs": [
            "日月天回十二章，詔移清蹕幸膠庠。",
            "六龍穩轉橋門曲，多士橫穿錦仗行。",
            "俎豆威儀瞻闕里，東西風教自周王。",
            "太平誰謂初無象，四海形容在一堂。"
        ],
        "title": "駕幸太學倡和",
        "id": "e33f4990-fe69-4692-a7fe-a3a1195d4aa2"
    },
    {
        "author": "李格非",
        "paragraphs": [
            "邴吉勳勞猶未報，衛公精爽僅能歸。"
        ],
        "title": "句  其一",
        "id": "d9f2807c-4335-41df-8556-c5b389304cbf"
    },
    {
        "author": "李格非",
        "paragraphs": [
            "魯直今已矣，平生作小詩。"
        ],
        "title": "句  其二",
        "id": "bc45d0e0-4b98-4873-b539-57fd046f52d6"
    },
    {
        "author": "陳覺民",
        "paragraphs": [
            "昇真洞口接天門，靈草丹桃日日春。",
            "聽說列仙來瑞世，三朝德業在斯民。"
        ],
        "title": "武夷山昇真洞",
        "id": "59032752-e647-4fd6-857f-da554ee18b7b"
    },
    {
        "author": "陳覺民",
        "paragraphs": [
            "古木脩篁絕世間，越王臺殿作仙壇。",
            "白羊常在玉虛遠，玄鶴不來金井寒。"
        ],
        "title": "五仙觀",
        "id": "c4b79c97-ad30-4b5e-b3d3-72b840e31076"
    },
    {
        "author": "陳覺民",
        "paragraphs": [
            "汩汩塵埃閱歲華，青山相見認空花。",
            "清淮風月元無價，憑仗詩翁爲我賒。"
        ],
        "title": "寄米元章二首  其一",
        "id": "73b94250-d98a-4a3c-93be-20ed4e871590"
    },
    {
        "author": "陳覺民",
        "paragraphs": [
            "長淮千古自流東，六月城頭日日風。",
            "天際玉潢無少處，夜山圖在明月中。"
        ],
        "title": "寄米元章二首  其二",
        "id": "5333cdb5-67a9-4001-ad2a-ca36a15445b6"
    },
    {
        "author": "陳覺民",
        "paragraphs": [
            "却憶當年江處士，辭言秋色藹人家。"
        ],
        "title": "句  其一",
        "id": "4e9e8534-4456-4376-aa76-4236f24c39f3"
    },
    {
        "author": "陳覺民",
        "paragraphs": [
            "弔江爲處士。"
        ],
        "title": "句  其二",
        "id": "9f1bf549-1292-4aae-a43f-c7823ad5e765"
    },
    {
        "author": "周仲仁",
        "paragraphs": [
            "道人詩句從梁老，筆意崢嶸自一家。",
            "誰會林間相見事，莫都錯看亂飄花。"
        ],
        "title": "偶題雪竇和尚親書偈卷",
        "id": "749d1731-f228-41a9-ae6b-e03f24fb25a5"
    },
    {
        "author": "梁立曦",
        "paragraphs": [
            "遺像梁朝佛。"
        ],
        "title": "句",
        "id": "777b93c4-e1d0-4067-8a27-267afbfa1869"
    },
    {
        "author": "廣州部人",
        "paragraphs": [
            "三年清似鏡。"
        ],
        "title": "句",
        "id": "11518422-9eee-4f1a-8869-9f03d55d414e"
    },
    {
        "author": "歐陽經",
        "paragraphs": [
            "退之雄文露天巧，夢得清詩揮秀格。",
            "迨今聲名三百年，文字山水相輝赫。"
        ],
        "title": "貞女峽",
        "id": "cfa2cf5b-dda3-485e-8b4e-fa5a43327a31"
    },
    {
        "author": "歐陽經",
        "paragraphs": [
            "林青乍聽鶑聲喚，花嫩初籠日影遲。"
        ],
        "title": "句  其一",
        "id": "f0cb0444-d64e-4ebf-b4c9-4f329d7b6f34"
    },
    {
        "author": "歐陽經",
        "paragraphs": [
            "峰頭華創占瓌奇，下視湖山迤邐卑。"
        ],
        "title": "句  其二",
        "id": "b51632c6-1ad4-4132-a722-22a5a8b5581d"
    },
    {
        "author": "歐陽經",
        "paragraphs": [
            "小桃斜映綠楊絲，激水泠泠漾日暉。"
        ],
        "title": "句  其三",
        "id": "30ef8a45-c329-48a9-8e5b-66c43f3de18d"
    },
    {
        "author": "羅畸",
        "paragraphs": [
            "殿角纔餘一握天，我來神骨自飄然。",
            "影移隠隠烟霞裏，身在亭亭日月邊。",
            "脚底擁青寒樹杪，面前凝翠亂峰顛。"
        ],
        "title": "登幼山",
        "id": "1ba89fe2-d632-4186-bd08-d765bd1bc27d"
    },
    {
        "author": "羅畸",
        "paragraphs": [
            "幾疑銀漢餘波溢，浪衮黄金砌畔泉。"
        ],
        "title": "句  其一",
        "id": "7a7a808d-9f38-4e82-9ecc-7f63d161a971"
    },
    {
        "author": "羅畸",
        "paragraphs": [
            "山圍碧玉神仙島，地湧黄金宰相沙。",
            "丹荔熟時堆錦繡，翠榕空裏起龍蛇。"
        ],
        "title": "句  其二",
        "id": "be6d9c4d-3a94-459c-b646-54e2f205911f"
    },
    {
        "author": "李宋卿",
        "paragraphs": [
            "潮來潮退東西渚，雲起雲收前後山。"
        ],
        "title": "句",
        "id": "e3997d58-8117-4c0e-9334-a49bf8fcb8dd"
    },
    {
        "author": "求仲弓",
        "paragraphs": [
            "石如蛇首隠林端，未得風雷且蟄蟠。",
            "俗眼莫嫌無變化，待生頭角始堪觀。"
        ],
        "title": "蛇首巖",
        "id": "839a49ce-ffe4-4f10-b925-4683c939ed8a"
    },
    {
        "author": "求仲弓",
        "paragraphs": [
            "江湖雖闊多罾網，幽澗清虛且勉旃。",
            "待我功成買雙鶴，歸來伴汝一千年。"
        ],
        "title": "靈龜潭",
        "id": "867178db-4981-47af-8322-138ee323b451"
    },
    {
        "author": "雍方知",
        "paragraphs": [
            "火老金柔尚伏藏，快風收雨送新凉。",
            "人隨竹馬來方盛，酒入蓮筩特地香。",
            "春草與誰占夢句，白雲空自頌觥觴。",
            "欲知此日公之樂，正喜西城息亢陽。"
        ],
        "title": "江瀆泛舟和吳中復韵",
        "id": "3fd8c17f-4712-40c9-af55-1e73b217026d"
    },
    {
        "author": "施子安",
        "paragraphs": [
            "蟬喚翠陰聲斷續，鳥藏紅葉響啁啾。"
        ],
        "title": "句  其一",
        "id": "9e6fa464-5f60-4519-ab70-defa4be32d1d"
    },
    {
        "author": "施子安",
        "paragraphs": [
            "隴雲飄軟玉，江月洗寒金。"
        ],
        "title": "句  其二",
        "id": "24738d18-3b6d-4507-9721-5ffe8fc2dc42"
    },
    {
        "author": "王拙",
        "paragraphs": [
            "負郭蕭然築短牆，北山隠几意悠長。",
            "靜看青草隨時換，笑問白雲何事忙。",
            "范蠡浮家終覺晚，劉伶荷鍤信非狂。",
            "楮冠布褐安吾分，那有移文到草堂。"
        ],
        "title": "北山隠居",
        "id": "c4ee28a9-9af6-4690-8162-3174b59a71eb"
    },
    {
        "author": "張鏌",
        "paragraphs": [
            "百里常淹展驥材，除書遠自九天來。",
            "綠油車上揚旌去，畫鷁舟中疊鼓催。",
            "桂嶺花光紛似雪，荔江波色淥如苔。",
            "訟庭塵滿無留事，惟伴登臨燕席開。"
        ],
        "title": "送向綜通判桂州",
        "id": "f4734486-3ab0-408f-86b8-e342e5181a14"
    },
    {
        "author": "孫次翁",
        "paragraphs": [
            "楚宮女兒身姓孫，十五綠鬢堆濃雲。",
            "臉花歌笑艷杏發，肌玉纔近紅瓊溫。",
            "仙源曾引劉郎悟，天教謫下風塵去。",
            "策金堤上起青樓，照水花間開繡戶。",
            "山陽天下居要衝，春行處處皆香風。",
            "花名樂府三千輩，惟君第一嬌姿容。",
            "畫舫驕馬日過門，過者知名求見君。",
            "侍君顔色肯一顧，方肯延入羅芳樽。",
            "遏雲數聲貫珠善，驚鴻舞態流風轉。",
            "不是當朝朱紫人，歌舞筵中難得見。",
            "朝英國士相歡久，學詩染翰顔兼柳。",
            "衛尉卿男號富兒，黄金滿載來見之。",
            "朝歡夕宴奉歌酒，春去秋來情愈厚。",
            "青絲偷剪結郎心，暗發深誠誓婚偶。",
            "深更不與家人露，藏頭掩面隨郎去。",
            "千里相從人不知，鴛鴦比翼凌雲飛。",
            "帝城風物正春色，與郎遍賞遊芳菲。",
            "郎去高堂負父意，父親惜子情難制。",
            "六禮安排迎入門，且圖繼嗣延家世。",
            "銓行補吏任忠州，整袖長江同泝流。",
            "瞿塘灧澦遍經歷，二年惟愛居蠻陬。",
            "解官入京重調轉，空閨獨坐居京輦。",
            "傷離感疾時召醫，無何楚客皆聞知。",
            "急具高堂報阿母，母怒大發如風雨。",
            "來見嬌娘大嗟怨，怒聲肆駡千千遍。",
            "扶奪上馬去如飛，爭奈郎蹤相去遠。",
            "回到娘家三四春，雙眸盈疾愁見人。",
            "蕙心蘭性欲枯死，盤金匣玉都埃塵。",
            "阿母養身今已報，從今所得多金寶。",
            "誓心不嫁待郎音，烟波萬里難尋耗。",
            "邇來泛迹渡金陵，住近儀真江外亭。",
            "北提征轡過花院，分明認得嬌娘面。",
            "舊家雲鬢慵理妝，淚裹羅襟金縷濺。",
            "燈前相顧問行年，一別音容何杳然。",
            "君今三十未爲老，昔時青髮今華顛。",
            "君容若入襄王夢，我才曾試光明殿。",
            "秋江夜醉話平生，坐抱琵琶船上宴。",
            "嬌娘嬌娘真可惜，自小情多好風格。",
            "只恐情多悞爾身，休把身心亂拋擲。",
            "君不見樂天井底引銀瓶，瓶沉簪折爭奈何。"
        ],
        "tags": [
            "长江"
        ],
        "title": "嬌娘行",
        "id": "b9361694-dce9-4ae6-8554-975f1b5e459d"
    },
    {
        "author": "石處雄",
        "paragraphs": [
            "巨區形勝甲江東，可見全吳澤國雄。"
        ],
        "title": "句",
        "id": "d79591af-ca87-4106-a8fa-3384c8739b03"
    },
    {
        "author": "任恬",
        "paragraphs": [
            "門掩世喧外，幽栖向此堂。",
            "一心能自盡，萬事即都忘。",
            "塵冷孤蟾白，庭空異草香。",
            "何須隠林壑，處處可韜光。"
        ],
        "title": "題招題院靜照堂",
        "id": "15abd8af-c36e-455a-a274-d2e9abf6345c"
    },
    {
        "author": "牟景先",
        "paragraphs": [
            "金色成千界，毫光獨萬緣。",
            "堂名斯擬象，法眼示通圓。",
            "座踞軒楹內，明觀善惡前。",
            "吾當除滯見，清信奉周旋。"
        ],
        "title": "題招題院靜照堂",
        "id": "5856f8ac-759d-4b1d-8cf8-408e716179e2"
    },
    {
        "author": "朱正民",
        "paragraphs": [
            "陽安多勝概，劉子卜郊居。",
            "江流清牖戶，山列圍庭衢。"
        ],
        "title": "東溪",
        "id": "1d09c3c8-55ff-4bc8-b262-143e1c7de063"
    },
    {
        "author": "吳逕",
        "paragraphs": [
            "東南山水古馳名，合與騷人養性靈。",
            "秋色欲歸雲轉白，潮痕不到草常青。",
            "巖房避暑堪長往，桂楫浮春幾度經。",
            "何事深思無暇日，宿猨崖近狎鷗汀。"
        ],
        "title": "憶秦望照湖二境",
        "id": "871f2861-6c44-4d64-b86c-1d3c4ec31b06"
    },
    {
        "author": "釋惟一",
        "paragraphs": [
            "四海名山曾過目，就中此景難圖錄。",
            "山前向見白頭翁，自道一生看不足。"
        ],
        "title": "雁蕩山",
        "id": "d45874b2-759e-475c-ab9c-79209163f450"
    },
    {
        "author": "李處訥",
        "paragraphs": [
            "少年常誦少陵詩，寤寐城南天下稀。",
            "錦屏山色行看遠，閬苑風光願與違。",
            "回首玉臺山下路，黄粱初熟夢成非。"
        ],
        "title": "仙魚驛",
        "id": "c06ffd03-a2b7-4dc3-8145-6f296147fb60"
    },
    {
        "author": "曹仁海",
        "paragraphs": [
            "臨風眺遠夕陽開，雁陣橫江一送哀。",
            "爲感千秋森棨戟，不知何處是蓬萊。",
            "謫仙豪放空餘韵，小杜風流擅治才。",
            "數點烟波今古思，尊前黄菊幾低徊。"
        ],
        "title": "和王微之使君齊山懷古韵",
        "id": "e8e0bfb4-c835-4f83-aaf7-8ceb51cfdfeb"
    },
    {
        "author": "羅登",
        "paragraphs": [
            "詩禮當年學此亭，先生題作義方名。",
            "豈知天詔加褒美，冥合君言被寵榮。",
            "銀組郎曹新進秩，綵衣子舍貴專城。",
            "一門忠孝誰能繼，官蔭恩先及弟兄。"
        ],
        "title": "賦新繁周表權如詔亭",
        "id": "51373810-be1c-4942-a169-5d19ebba6d96"
    },
    {
        "author": "王工部",
        "paragraphs": [
            "常恨閑行少，匆匆忽解鞍。",
            "秋風尹家宅，更得暫盤桓。"
        ],
        "title": "題樓觀南樓",
        "id": "e2676102-669e-4ba4-bb9b-6a8c015f93e2"
    },
    {
        "author": "王工部",
        "paragraphs": [
            "罷歸關令存遺宅，羽駕真人有舊丘。",
            "水石自含仙氣爽，烟雲常許世人遊。",
            "悠悠天道推終始，擾擾塵纓滯去留。",
            "君看一官容易捨，老來棲止占山陬。"
        ],
        "title": "至樓觀作",
        "id": "95a34aec-bea7-4130-8d86-77c2581d108b"
    },
    {
        "author": "張獻圖",
        "paragraphs": [
            "吾今爲奉職，子莫怨鸞孤。"
        ],
        "title": "句",
        "id": "a86b6ede-63b9-4b1f-b785-5d909acb1cdb"
    },
    {
        "author": "陳智夫",
        "paragraphs": [
            "花笑似留客，鳥啼如喚人。"
        ],
        "title": "句  其一",
        "id": "ba6a138d-d1e4-4a98-a1b5-ddc5fe3b1b25"
    },
    {
        "author": "陳智夫",
        "paragraphs": [
            "野花臨水數枝恨，芳草連天千里情。"
        ],
        "title": "句  其二",
        "id": "36a36437-9bb8-4fd0-bf48-8e00d1a3dea0"
    },
    {
        "author": "劉郛",
        "paragraphs": [
            "坐上若有一點紅，斗筲之器成千鍾。",
            "坐上若無油木梳，烹龍庖鳳皆成虛。"
        ],
        "title": "諧謔",
        "id": "a0925021-87ed-4d66-b502-523ea3bfecba"
    },
    {
        "author": "胡志道",
        "paragraphs": [
            "仙都古洞天，雲闕高嵲嵲。",
            "新宮欣然成，碧瓦燦鱗列。",
            "我時宿{王禁}房，六月失煩熱。",
            "松聲起中夜，夢枕忽驚輟。",
            "天籟鳴虛徐，玉簫遞泠徹。",
            "鳳歌諧律呂，鶴舞想應節。",
            "安知非群仙，宴罷搖珮玦。",
            "從來箏笛耳，一洗萬想滅。"
        ],
        "title": "夜宿仙都山聞松聲作",
        "id": "a5e8ea4c-d633-461d-9c93-978761e30303"
    },
    {
        "author": "胡志道",
        "paragraphs": [
            "李侯神仙才，宇宙在其手。",
            "古篆誇雄奇，鐵柱貫金鈕。",
            "標榜黄帝祠，字畫氣渾厚。",
            "想當落筆時，雲夢吞八九。",
            "每傳風雨夜，蜿蜿龍蛇走。",
            "光怪發岩竇，草木潤不朽。",
            "鬼物煩撝訶，一旦忽失守。",
            "隨烟遽飛騰，無復世間有。",
            "因訪山中人，石刻尚仍舊。",
            "誰能一新之，易若運諸肘。"
        ],
        "title": "黄帝祠宇",
        "id": "bcf20461-ad14-4831-b9c8-845ef8bfad9a"
    },
    {
        "author": "胡志道",
        "paragraphs": [
            "休說神仙事眇茫，出游塵世且和光。",
            "誰知今日真棲地，便是他年羽化鄉。",
            "朝罷玉壇雲滿袖，夢回金闕月侵廊。",
            "茲游似覺青冥上，隠隠微聞詠洞章。"
        ],
        "title": "隠真堂",
        "id": "f692884d-486f-48cd-9c7d-7f2b23fdbbba"
    },
    {
        "author": "胡志道",
        "paragraphs": [
            "黄帝乘雲至帝鄉，空留轍迹鎖穹蒼。",
            "茫茫丹鼎知何在，曳曳霓旌不可望。",
            "乞得溪山增氣象，真成草木被恩光。",
            "我來睇目憑欄久，是可無情憶楚襄。"
        ],
        "title": "望雪閣",
        "id": "6c674736-7bae-4aa4-af8f-7e1847d6764e"
    },
    {
        "author": "胡志道",
        "paragraphs": [
            "百年日月馬上過，贏得閑中可理生。",
            "絳闕清都非渺漠，寸田尺宅得經營。",
            "默存長使三宮在，急守須防五嶽傾。",
            "他日功成定仙去，願隨風馭到蓬瀛。"
        ],
        "title": "可理室",
        "id": "858230a3-020e-4199-9550-c8d647d9ba0d"
    },
    {
        "author": "胡志道",
        "paragraphs": [
            "幾年困塵鞿，厥狀浸成俗。",
            "比來夢魂清，勝賞得林麓。",
            "群峰綰烟鬟，炯炯皆在目。",
            "寒碧冷相射，秀氣還可掬。",
            "哦詩三伏中，清風起幽谷。",
            "只恐吹我衣，化爲雲錦服。",
            "汗流籍湜輩，上下相追逐。"
        ],
        "title": "競秀軒",
        "id": "58821355-fa17-4bac-b275-e5aa34371981"
    },
    {
        "author": "胡志道",
        "paragraphs": [
            "仙家日月遲，春物長芳菲。",
            "欲擷瓊瑶英，咀嚼雲腴肥。",
            "只恐花霧深，香氣濕我衣。",
            "坐哦心未愜，歸夢遶岩扉。"
        ],
        "title": "擷芳軒",
        "id": "f52aa220-2824-44cd-8f92-69bcdc5068b8"
    },
    {
        "author": "胡志道",
        "paragraphs": [
            "曉誦黄庭經，暮歌紫芝曲。",
            "若欲童子顔，軒中勤練玉。",
            "羽衣絡霞青，雲鬢頹鬒綠。",
            "功用信如許，庶可追妙躅。"
        ],
        "title": "練玉軒",
        "id": "88780f2b-ab19-4ebd-8915-0b94fbe995b1"
    },
    {
        "author": "胡志道",
        "paragraphs": [
            "門外無俗駕，眼中有餘清。",
            "上登嶢嶢闕，八窗皆虛明。",
            "三光煥爾照，萬象無隠情。",
            "試觀弄丹筆，雲篆俱天成。"
        ],
        "title": "煥照室",
        "id": "45049ae6-818f-4655-bc24-9a0f6c91206b"
    },
    {
        "author": "胡志道",
        "paragraphs": [
            "升巍躡層巔，雲陛近百尺。",
            "平生塵土足，到此還幾歷。",
            "有岩中枵然，斧鑿若天劃。",
            "玉泉出石罅，雨點散寒碧。",
            "我來供茗事，松鼎煮瓊液。",
            "餘甘生齒頰，可以醒醉魄。",
            "永懷鶴髮翁，四顧但空壁。",
            "似聞便仙去，山間謾留舄。"
        ],
        "title": "仙水洞",
        "id": "5e40df20-a181-4fc7-bb82-50916d64022b"
    },
    {
        "author": "胡志道",
        "paragraphs": [
            "好山如故人，欣然見眉宇。",
            "又如梳曉鬟，紅綠相媚嫵。",
            "况茲愛山者，握筆喜臨賦。",
            "有岩巉然開，欲陟縱蹇步。",
            "清游亦不惡，勝境得飽飫。",
            "掃石坐晚凉，濃翠濕冠屨。",
            "好花續春遲，紛紛雜紅霧。",
            "仙家在何許，恐入桃源誤。",
            "竟爲彌日留，直待山月吐。",
            "謾尋流水歸，不記來時路。"
        ],
        "title": "忘歸洞",
        "id": "da7b7e41-c0f9-4eb9-bfd1-9436b3d4da19"
    },
    {
        "author": "胡志道",
        "paragraphs": [
            "山嵐鬰蒼蒼，溪水流浩浩。",
            "紛然世上人，換易如秋草。",
            "奇哉三洞天，連路極深窈。",
            "陽崖射朝曦，先見扶桑曉。",
            "誰能餐九華，顔色端使好。",
            "仙翁蟬蛻去，遺迹不可考。",
            "我來愜登臨，幽事費尋討。",
            "悲嘯聞澗猿，啁哳聽啼鳥。",
            "平生憤懣臆，到此始一掃。",
            "行將袖手版，汗漫游八表。"
        ],
        "title": "初暘谷",
        "id": "0e559a08-dccd-464b-940a-3f3e2667df61"
    },
    {
        "author": "胡志道",
        "paragraphs": [
            "茲山何巍巍，欲上捫蘿蔦。",
            "怪石虎踞蹲，老枿虬夭矯。",
            "中有古洞天，劖然若天造。",
            "爰從開闢來，日月自昏曉。",
            "神龍此蟄蟠，雷玉吐淼淼。",
            "每逢歲旱乾，山老必見禱。",
            "顧盼層雲生，撖舞百川倒。",
            "何時謝魚蝦，昂雷騰浩渺。"
        ],
        "title": "龍泓洞",
        "id": "56e055e6-c312-42ff-99de-001c20b7a79b"
    },
    {
        "author": "申屠炯",
        "paragraphs": [
            "欲共高僧話，幽尋入寶林。",
            "途分喧寂境，座息是非心。",
            "老鶴栖巢穩，靈鰻蟄井深。",
            "山中饒勝迹，歲月幾登臨。"
        ],
        "title": "寶林寺",
        "id": "9d40bb2a-e30b-430c-a868-a5b995c4999c"
    },
    {
        "author": "封萬里",
        "paragraphs": [
            "別墅連城郭，超然遠垢氛。",
            "蚌明宵閣見，鶴唳曉堂聞。",
            "翠滴階前露，紅鋪水上雲。",
            "悠悠持祿者，應媿不如君。"
        ],
        "title": "題錢知監東皋別業",
        "id": "5dcc8289-a4ca-4b6c-bb32-5357518b2aae"
    },
    {
        "author": "唐耜",
        "paragraphs": [
            "楚澤隠巫山，翠壁開鴻濛。",
            "萬流束長峽，怒浪日簸舂。",
            "朝暉澹高唐，巖阿閟彤宮。",
            "罘罳散烟霧，榮光繞長虹。",
            "恭聞雲華君，少陰體沖融。",
            "受道紫清闕，飛化凌三空。",
            "徜徉江海上，千騎馳蒼龍。",
            "羽節回天津，央央弭層峰。",
            "悽惻下土人，昏墊無所容。",
            "寶書授神禹，百靈倏奔從。",
            "蛟螭委鞭策，山川奠西東。",
            "九州免爲魚，遂成萬世功。",
            "嗟余晚聞道，蓬心蔽倥侗。",
            "維舟垂崖邊，再拜望遺蹤。",
            "嶙峋山頭石，雲衣尚溶溶。",
            "縹緲玉瑛臺，如在指顧中。",
            "童律不可問，至言誰擊蒙。",
            "仰首天壇下，松柏悲回首。"
        ],
        "title": "題巫山神女廟",
        "id": "7bde8bac-4736-4d68-9e1e-52c0e9acb972"
    },
    {
        "author": "李元膺",
        "paragraphs": [
            "屏帳腰支出洞房，花枝窣地領巾長。",
            "裙邊遮定鴛鴦小，只有金蓮步步香。"
        ],
        "title": "十憶 憶行",
        "id": "6c8ef908-eb9b-4ea3-85ec-a7ae1830e1db"
    },
    {
        "author": "李元膺",
        "paragraphs": [
            "椅上藤花闞面平，繡裙斜綽茜羅輕。",
            "踏青姊妹頻來喚，鴛履貪弓不意行。"
        ],
        "title": "十憶 憶坐",
        "id": "6d7c1eeb-b603-4a29-84d3-175c18bef48a"
    },
    {
        "author": "李元膺",
        "paragraphs": [
            "綠蟻頻催未厭多，帕羅香軟襯金荷。",
            "從教弄酒春衫涴，別有風流上眼波。"
        ],
        "title": "十憶 憶飲",
        "id": "561fa6a4-3044-483f-9691-4d92f00e2f30"
    },
    {
        "author": "李元膺",
        "paragraphs": [
            "一串紅牙碎玉敲，碧雲無力駐晴霄。",
            "也知唱到關情處，緩按餘聲眼色招。"
        ],
        "title": "十憶 憶歌",
        "id": "6215b9e7-0526-4e8d-8f12-153aa1f07b33"
    },
    {
        "author": "李元膺",
        "paragraphs": [
            "纖玉參差象管輕，蜀牋小研碧窗明。",
            "袖紗密掩嗔郎看，學寫鴛鴦字未成。"
        ],
        "title": "十憶 憶書",
        "id": "c46be9b5-cfbd-4d54-bd20-9139e811bcf2"
    },
    {
        "author": "李元膺",
        "paragraphs": [
            "小閣爭籌畫燭低，錦茵圍坐玉相欹。",
            "嬌羞慣被諸郎戲，袖映春葱出注遲。"
        ],
        "title": "十憶 憶博",
        "id": "2c3e8cb5-03ff-40b9-aec5-c8fcfce7891c"
    },
    {
        "author": "李元膺",
        "paragraphs": [
            "漫注橫波無語處，輕攏小板欲歌時。",
            "千愁萬恨關心曲，却使眉尖學別離。"
        ],
        "title": "十憶 憶顰",
        "id": "2354eec9-54d0-4a31-9ce2-3ccdb4d63f7b"
    },
    {
        "author": "李元膺",
        "paragraphs": [
            "從來題目值千金，無事羞多始見心。",
            "乍向客前猶掩斂，不知已覺鈿窩深。"
        ],
        "title": "十憶 憶笑",
        "id": "cd384973-7121-4fda-8016-4c3e583f307d"
    },
    {
        "author": "李元膺",
        "paragraphs": [
            "泥嬌成困日初長，暫卸輕裙玉簟凉。",
            "漠漠帳烟籠玉枕，粉肌生汗白蓮香。"
        ],
        "title": "十憶 憶眠",
        "id": "e1dfca36-63a4-436c-913a-bbca5853e69e"
    },
    {
        "author": "李元膺",
        "paragraphs": [
            "宮樣梳兒金縷犀，釵梁水玉刻蛟螭。",
            "眉間要點雙心事，不管蕭郎只畫眉。"
        ],
        "title": "十憶 憶妝",
        "id": "76692a71-9aff-4015-9587-defe03d68019"
    },
    {
        "author": "李元膺",
        "paragraphs": [
            "璧月塵昏瓊樹秋，無從百媚一回眸。",
            "荼蘼香度梅妝冷，鸚鵡聲低玉笛幽。",
            "吐袖但能知禍水，逢春輒莫上迷樓。",
            "歸來安守無鹽女，不寵無驚共白頭。"
        ],
        "title": "觀前古美人圖",
        "id": "aafdebbe-172c-4f8b-bf7b-e03c754eba44"
    },
    {
        "author": "李元膺",
        "paragraphs": [
            "東風來何時，百花已飄零。",
            "獨有堤上柳，慘淡含春榮。",
            "扁舟復何適，延客江上亭。",
            "顧無青玉案，何以送子行。",
            "攀條欲相贈，上有雙流鶑。",
            "流鶑正求友，奈此離別情。"
        ],
        "title": "折楊柳",
        "id": "4427fce2-deba-411b-9f23-4652c9e1284f"
    },
    {
        "author": "李元膺",
        "paragraphs": [
            "夾道桃花三月暮，馬蹄無處避殘紅。"
        ],
        "title": "句  其一",
        "id": "3a423e4d-45de-4f21-bdff-2a069844646f"
    },
    {
        "author": "李元膺",
        "paragraphs": [
            "蓼花無數入船窗。"
        ],
        "title": "句  其二",
        "id": "a766803f-c965-4ae4-9167-56a743c43534"
    },
    {
        "author": "朱紱",
        "paragraphs": [
            "九折先驅叱馭行，此心豈是不思親。",
            "忠臣孝子元同道，可是王陽獨愛身。"
        ],
        "title": "邛徠關",
        "id": "31265a93-6d70-4621-9b18-d19a60a9fb78"
    },
    {
        "author": "葛敏修",
        "paragraphs": [
            "不用山僧供帳迎，世間無此竹風清。",
            "獨拳一手支頤卧，偷眼看雲生未生。"
        ],
        "title": "題南華竹軒",
        "id": "28c687fb-f63c-46b2-aaa9-20abefd08929"
    },
    {
        "author": "葛敏修",
        "paragraphs": [
            "羅仙一去二百載，馬跡飛橋今尚存。",
            "鶴馭不爲緱氏嶺，桃花空出武陵源。",
            "千年光景馳駒隙，三級波濤透禹門。",
            "欲見此翁論此事，夜深無夢入莊魂。"
        ],
        "title": "羅仙觀",
        "id": "38ac0ba9-fb36-438a-897f-844874a3258f"
    },
    {
        "author": "葛敏修",
        "paragraphs": [
            "一瀉三百里，列爲十八灘。"
        ],
        "title": "句  其一",
        "id": "589ce1f6-3ffa-40c4-9cb0-5f1ada3fca45"
    },
    {
        "author": "葛敏修",
        "paragraphs": [
            "從今益勉爲忠義，一噎如何便廢餐。"
        ],
        "title": "句  其二",
        "id": "57e7907d-118b-4e60-949f-098f54b34a3f"
    },
    {
        "author": "葛敏修",
        "paragraphs": [
            "章江來自西，貢水東其源。",
            "合流虎頭下，共注鱉口村。"
        ],
        "title": "句  其三",
        "id": "bb20474c-2b34-465e-a49d-888a4c800d4e"
    },
    {
        "author": "歐陽棐",
        "paragraphs": [
            "奉借山公舊接䍦，最宜筇杖與荷衣。",
            "習家池上花初盛，醉後多應倒載歸。"
        ],
        "title": "奉借子進接䍦",
        "id": "cad10bbd-6925-4263-9154-1031b31cfc9a"
    },
    {
        "author": "任伯雨",
        "paragraphs": [
            "元符庚辰歲，孟冬十二日。",
            "任子丞大宗，碌碌奉朝籍。",
            "聖主訪落初，聽言勞日昃。",
            "諫路員有闕，求人恐不及。",
            "誰謂方遴選，邂逅首疏逖。",
            "詔旨忽中授，聞命旦夕惕。",
            "不是憂不合，愛君憂失職。",
            "既憂亦復喜，不是貪祿秩。",
            "平生慕古人，素願或可畢。",
            "精神倍疏瀹，激昂登文石。",
            "青雲開九天，清光親咫尺。",
            "每見情益交，肝膽盡剖析。",
            "敬承丁寧訓，重許以忠直。",
            "自喜千載遇，奮身遑他恤。",
            "志欲收主威，力先排巨室。",
            "切齒憤欽永，刻意望夔稷。",
            "不數千羊皮，豈讓一狐腋。",
            "勤勤履霜戒，不復慮不密。",
            "問夜欲自勞，百疏意何益。",
            "哀哉愛君心，不能當衆嫉。",
            "投湘爲獨醒，得罪因懷璧。",
            "尚頼天德廣，閱歲已再謫。",
            "仇人意未厭，窮荒必投斥。",
            "轉海僅萬里，艱危備經歷。",
            "有時遭颶風，天地如抹漆。",
            "雪浪山崩頹，轟豗飛霹靂。",
            "扁舟甚桔槔，俯仰顛倒立。",
            "雙檣捲欲折，繩斷水蘸蓆。",
            "鯨鱷口垂涎，噴咤烟雨集。",
            "萬怪競周章，腥臊助噓吸。",
            "平生仗忠信，安敢保瞬息。",
            "寅緣脫魚腹，島嶼稍登陟。",
            "天氣鬰欲流，土色焦成赤。",
            "草木蒸氛霧，亭午日未出。",
            "荒徑少人行，窸窣走虺蜴。",
            "居民傍溪滸，橫崖戶百十。",
            "矮屋盡棚欄，臭穢如圈櫪。",
            "家家啖菜粥，雜米無十一。",
            "小魚與細蝦，相尚珍鼎食。",
            "鳥言紛嘲哳，卉服坌蒙羃。",
            "顔色盡黄腫，太半抱瘴疾。",
            "其風貪以淫，其俗拙以僻。",
            "殆非人間世，宜爾太荒閴。",
            "我生本匹夫，賦性自真率。",
            "雅有江海志，仕宦特牽迫。",
            "一日偶遭際，用捨何敢必。",
            "但思忠邪分，於國繫休戚。",
            "周嫠不恤緯，我意何窮極。",
            "漆女倚門嘯，我情第堙鬰。",
            "嗚呼謀身者，所宜念陰隲。"
        ],
        "title": "述懷",
        "id": "31b0cf36-551e-4f73-baba-911345c58215"
    },
    {
        "author": "任伯雨",
        "paragraphs": [
            "憶昔東班賀紫宸，和風佳氣浄無塵。",
            "龍墀初下觚稜日，雉扇齊開玉座春。",
            "接武九霄曾近侍，投荒三載作流人。",
            "窮通忤合雖天理，俯仰尋思不爲身。"
        ],
        "title": "元日",
        "id": "682f85d8-8329-4c2e-b3fe-a0d28a37d1ca"
    },
    {
        "author": "任伯雨",
        "paragraphs": [
            "當年言路亦逡巡，白簡青蒲十一人。",
            "半斥炎荒半除籍，而今無一預朝紳。"
        ],
        "title": "自歎",
        "id": "b93d21c2-d780-48e9-878c-60abdf93a7ca"
    },
    {
        "author": "任伯雨",
        "paragraphs": [
            "一言借諭資鍾會，意在張華亦已深。",
            "大抵知言由養氣，可憐晉武有蓬心。"
        ],
        "title": "感古二首  其一",
        "id": "950b48d4-e695-45e2-9106-75c03a79c08e"
    },
    {
        "author": "任伯雨",
        "paragraphs": [
            "指鹿姦謀豈偶然，都緣人事不由天。",
            "要知左右皆言馬，只爲當時殺正先。"
        ],
        "title": "感古二首  其二",
        "id": "2fe17d0a-0ff0-45e2-9db9-5ccc4f0c6318"
    },
    {
        "author": "任伯雨",
        "paragraphs": [
            "茅簷不動晚風微，獨對爐烟枕半欹。",
            "惟有多情沙上月，依然青瑣照人時。"
        ],
        "title": "宿西軒",
        "id": "296c2b52-5ca6-495a-904e-c0db0dfe2d93"
    },
    {
        "author": "任伯雨",
        "paragraphs": [
            "掃地焚香開竹扉，輕烟郁郁閒朝暉。",
            "却思昔日延和殿，對罷曾携滿袖歸。"
        ],
        "title": "焚香有感",
        "id": "88143f69-cb40-48c5-98fc-cadaee488cc2"
    },
    {
        "author": "任伯雨",
        "paragraphs": [
            "得喪榮枯事，悠悠過耳風。",
            "此身猶是幻，何物不爲空。",
            "酒聖心常醉，詩窮語更工。",
            "小軒搔首坐，斜日滿窗紅。"
        ],
        "title": "獨坐",
        "id": "98cac25d-a76a-46e4-96e0-2f047c20bbe7"
    },
    {
        "author": "任伯雨",
        "paragraphs": [
            "狼山青青迹已陳，惟餘樓閣向南薰。",
            "蓬瀛氣象群峰在，吳楚封疆一水分。",
            "野色西南平接日，潮聲東北怒穿雲。",
            "登臨更有超然興，回首塵埃不足云。"
        ],
        "title": "登狼山",
        "id": "3f795407-250e-4268-89cd-23139e0bcaf5"
    },
    {
        "author": "任伯雨",
        "paragraphs": [
            "身投魑魅家何在，澤逮昆蟲罪未除。"
        ],
        "title": "句",
        "id": "ed492ca0-7390-49d9-bdce-b65c0f509a86"
    },
    {
        "author": "李夔",
        "paragraphs": [
            "紫微風韵謫仙身，曾此徘徊今幾春。"
        ],
        "title": "句",
        "id": "bbbd020e-ffcb-467d-ab3b-7d66e59750d6"
    },
    {
        "author": "呂南公",
        "paragraphs": [
            "真山蓄幽奇，僞山逞瑰怪。",
            "峰巒紛變現，座席疑廣大。",
            "未穿披雲屐，對此亦清快。"
        ],
        "title": "題仁樂亭",
        "id": "562f21cb-4b13-4731-958e-b917d4f923d4"
    },
    {
        "author": "呂南公",
        "paragraphs": [
            "昔聞孤女子，遇虎斯泉側。",
            "高僧爲追訶，弭耳不敢食。",
            "歲月幾何時，稱談如宿夕。",
            "故知事可傳，豈限涔泓窄。"
        ],
        "title": "虎泉",
        "id": "b465a811-4576-481c-bd66-575e50f89018"
    },
    {
        "author": "呂南公",
        "paragraphs": [
            "虛假復虛假，名陶不知瓦。",
            "養子役于人，不如生犬馬。",
            "公私嚴忌諱，勢利關取捨。",
            "奉生既疏違，喪死更苟且。",
            "苴麻不敢服，桐竹何由把。",
            "未得久哀呼，方當勤唯喏。",
            "百年聞罔極，一瞬經廬下。",
            "豈不近冠裳，驅牽到乖寡。",
            "沾沾荷鋤子，言動只山野。",
            "終制負凶縗，興辭淚如瀉。",
            "諸儒論鄙俗，不若都人雅。",
            "請問雨間民，誰爲稱情者。"
        ],
        "title": "虛假行",
        "id": "3aa894b9-59fa-45d9-9f51-2ddd530682d4"
    },
    {
        "author": "呂南公",
        "paragraphs": [
            "遊子朱門兒，行樂畏不足。",
            "遐方寒苦士，自贊乞隨逐。",
            "朝馳錦韉末，夕讌鳳屏曲。",
            "雄豪棄殘賸，聲色化耳目。",
            "來時布素衣，羞耻見羅縠。",
            "幾許膏粱味，嗜好諱水菽。",
            "勞勞車馬塵，苒苒歲月速。",
            "家書懶拆封，舊業廢編牘。",
            "間嘗夢故國，驚覺如被辱。",
            "安知愜快餘，窮愁入皮肉。",
            "趨承偶踰節，况味稍𨃪跼。",
            "長年倚恩輝，積漸致輕凟。",
            "因逢故人語，始歎誤程躅。",
            "都城名利場，豈不多所欲。",
            "從前入關客，無慮共貧毒。",
            "商鄽聚珍貲，科舉仰廩祿。",
            "神乎奪我魄，而獨迷所屬。",
            "何人不謀身，計慮自不淑。",
            "寄聲風塵子，哀恨吾已酷。",
            "當知帝里游，有禍亦有福。"
        ],
        "title": "遊子篇",
        "id": "667bc072-73d6-42d4-a9fe-29e1e0e0f923"
    },
    {
        "author": "呂南公",
        "paragraphs": [
            "莓莓原上田，春至早已種。",
            "墢墢樊間圃，蔬好亦培壅。",
            "農家樂地利，倚此擬微俸。",
            "依隨節序停，領略兒孫衆。",
            "徒耕有讙語，各息無愁夢。",
            "冷看里諸生，焦心望鄉貢。"
        ],
        "title": "莓莓原上田",
        "id": "8255e003-038c-4676-beba-2962cea7de8d"
    },
    {
        "author": "呂南公",
        "paragraphs": [
            "山人如寒松，無可媚鶑蝶。",
            "諒非清峻契，誰肯略顧接。",
            "春城偶來至，豪士懶舉睫。",
            "幽幽法曹廳，一往乃敢輒。",
            "主人雖壯齒，酷愛文字業。",
            "相看論古書，術不計勇怯。",
            "陳家俊公子，德義敦慶葉。",
            "聞我適過從，逢衣遽披攝。",
            "老成北扉掾，喜客若漁獵。",
            "招呼倒清樽，促迫信重疊。",
            "梅花香樹下，共醉死牛脅。",
            "勿憂侵暮冷，坐我有氈㲲。",
            "飛飛落梅英，繞座不待折。",
            "煌煌畫蠟蠋，未夜已戒設。",
            "徵詩爲罰令，獻白作飲節。",
            "譚高衡或爭，笑猛倒還絕。",
            "李侯解縣印，心注象魏闕。",
            "座中惜分袂，勸酒更酷烈。",
            "春先顯父筍，冬外尹吉鼈。",
            "肴佳俎未竟，酒美壺頻竭。",
            "更籌屢聞轉，歸乘不許謁。",
            "誰能避酩酊，但恨落角月。"
        ],
        "title": "和道先從義同過張掾梅花下飲",
        "id": "5518797c-4dea-43ee-b1da-34e01059c37a"
    },
    {
        "author": "呂南公",
        "paragraphs": [
            "咨爾渠中水，源流本何許。",
            "特無停滀分，得此奔逝苦。",
            "過村穢濯溉，合澗渾沙土。",
            "還當歸海日，亦助雲濤巨。"
        ],
        "title": "渠中水",
        "id": "3d96d29a-c5db-4e73-8bc6-edff29a1f136"
    },
    {
        "author": "呂南公",
        "paragraphs": [
            "重城似郊坰，接眼盡蒼翠。",
            "無復見枯疏，共疑春每至。",
            "丘樊豈少此，野叟不自貴。"
        ],
        "title": "野翠堂",
        "id": "ab3dd2da-4c77-40ff-8cb6-c8131da69ef6"
    },
    {
        "author": "呂南公",
        "paragraphs": [
            "鴉聲譟人凶，聽者知慘然。",
            "忠言論禍福，受之如不聞。",
            "禽口不可緘，人言因義發。",
            "畏禽而忽人，使我心如割。"
        ],
        "title": "鴉聲",
        "id": "7172eeee-940d-4581-af25-d58ee76cfdc3"
    },
    {
        "author": "呂南公",
        "paragraphs": [
            "大螾身尺餘，輝彩盈首尾。",
            "小蟲未知名，長不過半指。",
            "相遭籬畔草，錯愕雜憂喜。",
            "孤征有令凶，忿鬭莫我止。",
            "交攻久騰突，反覆召傾毀。",
            "螾跳欲忘生，蟲怒乃抵死。",
            "奔衝徹心腹，劫捷沸唇觜。",
            "方磨雨痕沙，又墮足跡水。",
            "肥無敏才智，短有毒牙齒。",
            "吾豪且深侵，彼困漫决起。",
            "壯軀俄奄奄，恨血稍泚泚。",
            "蟲休遂馳歸，少頃復臨𦧇。",
            "安詳銜螾鼻，拖攃繞籬阯。",
            "却納幽穴中，其將食之矣。",
            "人間有勝負，不在校形體。",
            "樓蘭雖雄王，命盡傅介子。",
            "新家巨無霸，一戰亦爲鬼。",
            "苟惟性資悍，端可制魁偉。",
            "君看小蟲威，何獨畏封豕。"
        ],
        "title": "小蟲",
        "id": "a48d6dc4-03e4-4144-914c-7a1e2f446acf"
    },
    {
        "author": "呂南公",
        "paragraphs": [
            "堂陰闞曲沼，其浸可濫觴。",
            "有蟲宅其間，游息能自將。",
            "名號亂龜鼈，形軀亞蜣蜋。",
            "何知一生微，頗以氣調張。",
            "秋風七八月，泓浸稍減常。",
            "低回尚飄然，未若謀穴藏。",
            "十月水泉竭，泥沙暴枯霜。",
            "迷迷舊坻堮，影迹類已藏。",
            "延綿盈昃多，天雨斷霈霶。",
            "皆言此蟲絕，軀殻應碎殭。",
            "咨嗟亦含氣，所託異慨慷。",
            "邇來節令改，泰卦直春陽。",
            "甘霖一夕飛，灌注成濊汪。",
            "凌晨沼面漲，蟲輩早奮揚。",
            "上下逞風操，同形喜相望。",
            "如知出處時，故以偪仄忘。",
            "余嘗舍其側，終始得瞻相。",
            "因思物理深，未易草草量。",
            "江海非不大，其魚每屠傷。",
            "此沼固褊淺，其蟲乃靈長。",
            "浮生短與修，有命不可襄。",
            "運數苟未盡，憂悲豈其戕。",
            "安危與時俱，窮達須預防。",
            "所以真至人，如往皆暇遑。"
        ],
        "title": "有蟲",
        "id": "6c6d7241-8d8d-4ada-9168-261f5ef12dc3"
    },
    {
        "author": "呂南公",
        "paragraphs": [
            "莊嚴起何代，幽佚惟天與。",
            "有衆倚耕桑，無人歎寒暑。",
            "嵐氛蠹金碧，谷響酬鐘鼓。",
            "白晝方丈西，猶眠聽經虎。"
        ],
        "title": "勝因院",
        "id": "23123b1a-0480-4604-b036-57212cbbe473"
    },
    {
        "author": "呂南公",
        "paragraphs": [
            "愛酒不日醉，多爲病相妨。",
            "饑虛或傷脾，飲過亦腐腸。",
            "略困尚舉白，既頹方卧床。",
            "沈迷劇淹旬，得疾豈可禳。",
            "嘔泄憎膳食，乖慵豈冠裳。",
            "愁醒甫旦朝，衰苶還慨慷。",
            "已復念傾倒，咨呼問瓶缸。",
            "妻兒惡吾貧，誡我以死亡。",
            "載讀伯倫傳，懦𮕪更强梁。",
            "與其憂百年，孰若夭醉鄉。",
            "家釀苦屢竭，市沽乏錢囊。",
            "進歌五柳陶，聊美天祿揚。",
            "幸近豫亭叟，其人固同方。",
            "有田百頃肥，秫稌歲益倉。",
            "憐我數寂寞，招邀共深觴。",
            "醒往酩酊歸，不悟日月長。",
            "有或致酬酢，肴蔬雜矜張。",
            "叟來坐酣酣，肯問味惡良。",
            "我蹇嗜墳史，叟豪樂笙簧。",
            "相殊不相關，對酌即兩忘。",
            "如此粗適矣，誰猶辨低昂。",
            "寧須賣菜傭，豈俟白面郎。",
            "今日又得酒，忍爲獨沽嘗。",
            "泔魚取芳鮮，煮狗到爛香。",
            "及我未病困，𣂏斟足相當。",
            "亟來勿踟躕，午影上北廊。"
        ],
        "title": "招豫亭飲",
        "id": "dea9fedf-ee68-4644-bdd9-2fffce000536"
    },
    {
        "author": "呂南公",
        "paragraphs": [
            "酤酒榷吏杓，買魚市兒籃。",
            "雖非爛腸宴，亦知足一酣。",
            "冬景忽卓午，晴雲喪曇曇。",
            "室廬絕絲竹，文字入笑談。",
            "以此稱出俗，相看庶無慚。",
            "解衫掛前楹，豈問布與藍。",
            "追講石陂會，秋霜正黄柑。",
            "傅翁最後至，嘯詠能交參。",
            "題詩廡東閣，醉卧堂西庵。",
            "論子赴官職，可余老耕蠶。",
            "俱爲樂榆枋，非傚谿壑貪。",
            "摻袂歌慷慨，暌離各情含。",
            "寄書建水涯，年歷滿四三。",
            "不慮復見日，乃于郡樓南。",
            "子爲赤髯叟，我有學語男。",
            "問訊養生具，僅能無一簪。",
            "固知寒儒分，未易過石甔。",
            "棄置且勿道，行觴趣空壜。",
            "將來難預期，既往已備諳。",
            "聊盡酩酊興，安能每憂惔。"
        ],
        "title": "濟道過飲偶成長句",
        "id": "945ccaa3-e11b-4bb4-b1b8-7448a84327a7"
    },
    {
        "author": "呂南公",
        "paragraphs": [
            "疇昔林野居，布絮不粗完。",
            "及爲羈旅人，被服乃綺紈。",
            "何以出勝處，爲君究其端。",
            "籬蘇不馥郁，傳自故老言。",
            "魯邦無君子，子賤豈所倫。",
            "東方足文史，得飽在長安。",
            "蘇秦主父偃，亦各有後歎。",
            "况乎今異古，而本無一廛。",
            "自非稍激昂，何以脫饑寒。",
            "辭鄉挈囊書，豈敢言王官。",
            "苟免溝壑禍，微生已成全。",
            "文章蓋有力，溫燠此其源。",
            "遂離廝養科，首尾只十年。",
            "篋衣亦何者，聊足覆衰殘。",
            "有破得紉補，有新得縫刓。",
            "因嗟爲短詩，所以記初難。"
        ],
        "title": "疇昔",
        "id": "78570b69-8b5e-4dce-a06c-7a3852ccd223"
    },
    {
        "author": "呂南公",
        "paragraphs": [
            "昨者小麥熟，野人稍相寬。",
            "新粟今又黄，喜聞不青乾。",
            "補助復幾許，久饑情所難。",
            "譬如轍間魚，勺水亦暫安。",
            "澤國農事苦，無功及丘樊。",
            "方與三日晴，湖岸車已喧。",
            "所以終歲勤，不能離薄田。",
            "里豪多曠土，徒用養茅菅。",
            "雖有願耕手，賦收重夷蠻。",
            "秪今二種利，稀若管中斑。",
            "偶穢可勸後，必荒誰繼前。",
            "幸哉雨露仁，副此倚望歡。"
        ],
        "title": "粟熟二首  其一",
        "id": "8249bd18-9f33-4a30-851c-e807782da11a"
    },
    {
        "author": "呂南公",
        "paragraphs": [
            "種田亦耕山，投隙若避毆。",
            "辛勤望成熟，得慰饑歉口。",
            "彼豪豈知苦，踞坐科秉籔。",
            "憯刻以誅收，奇贏復何有。",
            "尚喜不荒空，呼鄰買盃酒。"
        ],
        "title": "粟熟二首  其二",
        "id": "37d7314e-536c-4e34-9d61-2a02ad9f34a2"
    },
    {
        "author": "呂南公",
        "paragraphs": [
            "凌雲山下村，逆旅路旁宅。",
            "南征爲吾歸，寄卧偶一夕。",
            "無人伴幽語，孤詠到平昔。",
            "瞻懷此山人，曾是同硯席。",
            "蕭蕭古破屋，文字堆四壁。",
            "青燈照題評，皎月論肝膈。",
            "爲詩有盈卷，飲酒無剩滴。",
            "携筇繞平坡，班草尚遥碧。",
            "栽松此山上，共看徧岡脊。",
            "要約過人長，俱來蔭芳色。",
            "羈蹤忽分袂，不啻十載隔。",
            "世故日紛紜，舊游空想憶。",
            "今來此山下，松老似百尺。",
            "欲訪松主人，其車已他適。",
            "徘徊重咨歎，輾轉對窗隙。",
            "晨雞一何慵，傾聽久不得。",
            "春風吹殘月，半夜屋角白。",
            "難眠却求衣，起望河漢仄。",
            "寄聲巖扃去，華髮勿强摘。",
            "善醉真良圖，高談盡癡策。",
            "雲泉與朝市，處處堪偃息。",
            "桑榆景可量，名利不足識。",
            "無因接清話，趁曉拊征軛。",
            "已度滕家橋，回頭更悽惻。"
        ],
        "title": "宿凌雲山中留寄元禮",
        "id": "19b42dc8-ad15-49ad-b1fb-a91e8d139a4b"
    },
    {
        "author": "呂南公",
        "paragraphs": [
            "谷風拂層冰，萬凍倏忽流。",
            "陽暉照積雪，寸片不得留。",
            "郎中冰雪人，清潔映北州。",
            "誰令司命家，速以風日收。",
            "得非峻節士，地下亦急求。",
            "哀哉吳隠之，已矣公儀休。",
            "衆皆殖貨利，我獨嫉貪牟。",
            "衆皆似芳春，我獨如霜秋。",
            "多藏豈不裕，害義固所羞。",
            "謀身豈不急，有命其何憂。",
            "辛勤洛宋倅，明白盱郡侯。",
            "未知居此官，數有斯人不。",
            "孤耿一德性，紛綸萬揶揄。",
            "嗚呼五十年，平步落九幽。",
            "象闕方肅肅，銘旌遽悠悠。",
            "吁嗟高論儒，何以示素修。"
        ],
        "title": "哭劉郎中  其一",
        "id": "7f7df5e3-c504-4308-b4ee-2a2322d9c36e"
    },
    {
        "author": "呂南公",
        "paragraphs": [
            "仕則慕貴顯，貧仍憂子孫。",
            "陽窮詐恬淡，此道久滿門。",
            "嗟乎郎中心，違衆輒十分。",
            "登科未弱冠，白首兩朱轓。",
            "笑談傾一坐，絕口勢利言。",
            "遥聞朱頓流，索水洗耳根。",
            "服不至布絮，食不辭羔豚。",
            "自然清白行，皎皎不可昏。",
            "杳杳浚郊縣，蕭蕭栢林原。",
            "節士今已矣，誰表三尺墳。"
        ],
        "title": "哭劉郎中  其二",
        "id": "7219a516-4cbe-47b2-8b98-0f2c729aa1c2"
    },
    {
        "author": "呂南公",
        "paragraphs": [
            "歲稔穀價卑，家家有新釀。",
            "諸鄰皆屢醉，吾舍只空盎。",
            "封書乞餘米，故舊不我相。",
            "淹旬乃分酬，如憊始賜杖。",
            "搔然且湛熾，督迫薪火旺。",
            "衰遲念盃觴，伺立久骯髒。",
            "夜聞觱沸韵，側枕屢欣暢。",
            "朝來見浮蛆，喜氣愈豪壯。",
            "槽端乍流瀝，指面已淫漾。",
            "肴蔬故稀荒，被服稍質當。",
            "無賓與酬酢，引滿自東向。",
            "須臾就醺酣，豈藉紅粉唱。",
            "人生但能醉，此外何足望。",
            "憂勤欲奚爲，一譽抵千謗。",
            "瓶罌幸未竭，吾盞且頻康。",
            "迴思冷醒時，愁寂可懲創。",
            "隔牆聞酨氣，涎活復嗟悵。",
            "非無畢公心，堅壁詎窺傍。",
            "如今粗沾給，後得戒初喪。",
            "太息富貴間，平生易遺忘。"
        ],
        "title": "初釀",
        "id": "2fe6565a-aa9e-4cae-9e7f-21511d0b3306"
    },
    {
        "author": "呂南公",
        "paragraphs": [
            "時情豈不脆，轉若輪行車。",
            "昨日僕役兒，今朝賓友徒。",
            "問之何因爾，勢利已相如。",
            "福祿固足駭，流品胡能拘。",
            "淺草有孱兔，汙淵無瘦魚。",
            "宜矣潔介士，望望成遠疏。"
        ],
        "title": "雜興",
        "id": "55820bf9-0c26-4282-b2c0-9ec4acd91374"
    },
    {
        "author": "呂南公",
        "paragraphs": [
            "僧閒有餘日，憐客尋幽隈。",
            "開亭翠岡腹，延竚心徘徊。",
            "年年車馬多，誰是思山來。"
        ],
        "title": "題迎賓亭",
        "id": "e53fca6b-2404-4b3d-b935-713bae01abd3"
    },
    {
        "author": "呂南公",
        "paragraphs": [
            "涵虛正深明，扶檻跨空闊。",
            "共喜雲退避，更憎魚撥剌。",
            "相從有文酒，讙快到夜月。"
        ],
        "title": "綠凈橋",
        "id": "036eb3aa-87d9-4634-afe2-9d407e26126f"
    },
    {
        "author": "呂南公",
        "paragraphs": [
            "爲子舉杯酒，軒然放吟聲。",
            "豈無哀噫調，不盡幽鬰情。",
            "念此高簡器，早爲貧緒縈。",
            "迷陽乞衣食，拍拍歲月更。",
            "人生負意氣，曷不懷光晶。",
            "譬如堅貞松，豈爲霜霰生。",
            "永慚苟活迹，胸府針芒并。"
        ],
        "title": "爲子舉杯酒",
        "id": "9e9a682e-c76b-4e0b-8876-3f1625e12b7b"
    },
    {
        "author": "呂南公",
        "paragraphs": [
            "悠悠此世路，窘窘諸生業。",
            "究竟非所宜，俱爲謬參涉。",
            "三年就羈旅，萬事轉拘劫。",
            "故山歸無月，獨夜夢黄葉。"
        ],
        "title": "獨夜",
        "id": "272cacc3-31f6-4303-9e48-f20200ef5c61"
    },
    {
        "author": "呂南公",
        "paragraphs": [
            "塵埃倚風日，放蕩乘空飛。",
            "既瞇馳者目，亦緇游子衣。",
            "雨汁忽散漫，低徊化汙泥。",
            "憧憧要歧路，致困在輪蹄。",
            "六合局萬有，成存各從宜。",
            "升沉俱害物，咄此其天姿。"
        ],
        "title": "塵埃",
        "id": "89076419-913a-453c-a4e7-60ecd23ed4ea"
    },
    {
        "author": "呂南公",
        "paragraphs": [
            "吾交鄧夫子，富有免俗氣。",
            "包含吉人道，混協時輩事。",
            "讀書三十年，恬寞無所嗜。",
            "物古少明眼，聲希難側耳。",
            "自同崑岡石，堅厚保英粹。",
            "不畏埃𡏖染，非求霖露漬。",
            "幽姿審如此，鎸錯安得致。",
            "余生尠諧合，幸此蒙羼厠。",
            "上嶽眺高遠，趨濤玩滂濞。",
            "由來魏王瓠，不在惠施棄。"
        ],
        "title": "鄧夫子",
        "id": "b45adf82-a3ea-47b1-955d-ee7197d0daa4"
    },
    {
        "author": "呂南公",
        "paragraphs": [
            "一廛徒自受，想象聖人甿。",
            "二耜慚沮溺，疲羸不善耕。",
            "三時徒飽食，何力助戎兵。",
            "四部雖該涉，心非太學生。",
            "五噫聊慷慨，那復慕光榮。",
            "六逸如堪繼，相邀且倒傾。",
            "七弦休撫弄，里耳悅鏗轟。",
            "八殺賓宜懼，過門豈敢迎。",
            "九年儲莫望，吟醉但忘情。",
            "十室論忠信，吾窮或有名。"
        ],
        "title": "戲作數目詩",
        "id": "10c48fd2-e408-4ee1-b78f-abc75c4b729e"
    },
    {
        "author": "呂南公",
        "paragraphs": [
            "清泚南干水，北至白石角。",
            "中間所經過，左右恣衝搏。",
            "來當高岸破，去復新田作。",
            "洲磧幾淵潭，灣渦或垠堮。",
            "余思二十載，更易見已數。",
            "唯此磐陀磯，愈潄愈堅確。",
            "不然磯陰地，何足化溪壑。",
            "固知制變材，可健不可弱。"
        ],
        "title": "南干水",
        "id": "9fa2a964-668f-40b3-81ff-7827ec1e3c2f"
    },
    {
        "author": "呂南公",
        "paragraphs": [
            "行臨鳥逕前，下馬理屐齒。",
            "林風清不徹，石路晴如洗。",
            "何處是招提，東峰薄雲起。"
        ],
        "title": "上山",
        "id": "3c94ee75-e850-432d-9de2-9f08010fee95"
    },
    {
        "author": "呂南公",
        "paragraphs": [
            "晝歌蟬焦焦，夜歌蚊灑灑。",
            "隨牛繞輪轉，濁汙常滿把。",
            "雖歌未嘗樂，至苦不敢捨。",
            "豈知清凉屋，中有悲酸者。"
        ],
        "title": "夜聽車舍哀歌有感而作  其一",
        "id": "db6ab45b-536b-4e32-b656-a1e309a476ca"
    },
    {
        "author": "呂南公",
        "paragraphs": [
            "甘雨不肯降，吾車幾時休。",
            "溫風忽噴然，調苦聲更愁。",
            "仰視河漢轉，天星愈繁稠。",
            "寄言擊壤人，與爾非同流。"
        ],
        "title": "夜聽車舍哀歌有感而作  其二",
        "id": "5600fd37-4730-47c3-b9f0-f0798e29692c"
    },
    {
        "author": "呂南公",
        "paragraphs": [
            "超超飛驥尾，獵獵蒼蠅翼。",
            "託止如雅素，主之無避色。",
            "相從輒騰蹋，穩望千里益。",
            "朝芻雁田粟，夕飲龍淵液。",
            "天山峻杳繚，過若影撩隙。",
            "神官下旁闖，展折形歎惜。",
            "爲言螴蜳類，命自臭穢得。",
            "胡然謬携載，浼爾雲天骼。",
            "是時决驟次，何莫懷辟易。",
            "駸駸驊騮前，擬越窮髮北。",
            "仙風響琳琅，忽遇九方伯。",
            "殷勤致羈絆，審按題肉力。",
            "咨嗟絕塵足，恨乏軼群德。",
            "悲此中道驥，憤死秀岡側。",
            "蒼蠅試回首，海霧光圛圛。",
            "進途當此窮，退路安可識。",
            "寄聲人間世，遠致毋近測。",
            "棲翔度材分，勿妄希彩色。",
            "永鑒蠅驥窮，無妨每相擇。"
        ],
        "title": "蠅驥",
        "id": "17743adc-61bf-4817-a1fa-544332e2fbeb"
    },
    {
        "author": "呂南公",
        "paragraphs": [
            "神龍在重淵，羣魚喜回環。",
            "自矜龍族類，安佚無後艱。",
            "曉戲腥浪餘，暮游浮沫間。",
            "輕則遠拂渚，深之下窮灣。",
            "或掉其尾萃，或昂其首頒。",
            "或揚鬣鋒銳，或耀鱗文斑。",
            "衆蝦亦恣睢，不慮器質孱。",
            "跳骹弄牙鬚，翕習事狠頑。",
            "漁師畏龍威，不敢數往還。",
            "操舟變色過，戰汗常盈顔。",
            "雖有網與矢，豈容垂且彎。",
            "魚蝦尚忿慍，出沒如嫉姦。",
            "一朝風雷動，波蕩若銀山。",
            "神龍捨淵去，恍惚達九關。",
            "魚蝦不自喻，固欲嚴追攀。",
            "奔衝競上擊，細大不肯閒。",
            "須臾雲霧息，墮落如見刪。",
            "或委頓砂礫，或摧傷草菅。",
            "里兒爭擇拾，窮血彌望殷。",
            "漁師嘯其徒，氣貌特愉憪。",
            "漉淵盡取之，不復計鋝鍰。",
            "魚蝦雖有悔，已死誰悲潸。"
        ],
        "title": "魚蝦",
        "id": "bb5d0dfa-dbf2-4e45-9cb7-1954652e8f15"
    },
    {
        "author": "呂南公",
        "paragraphs": [
            "詩老海上去，三年斷音塵。",
            "初非乘桴行，正以廩食勤。",
            "夢想不悟遠，聲容藐難親。",
            "忍無一紙書，不寄故國人。",
            "昨日見其子，來歸自東濱。",
            "能言別後意，憔悴不可聞。",
            "一被吏責繞，心腸載愁輪。",
            "忘餐躡偷黨，閱月馳空村。",
            "勞事欲歌詠，匆匆未成文。",
            "遂於筆硯間，章句絕所陳。",
            "亦復病肺渴，尋常廢清樽。",
            "唯餘滿頷鬚，增進玉雪痕。",
            "伊昔坐學舍，蕭條恨長貧。",
            "題詩日數首，大醉必繼旬。",
            "仰望官祿戶，謂如隔天雲。",
            "豈思曳尾龜，勝却居檻猿。",
            "不肯空谷卧，願爲監綬奔。",
            "毫釐一失差，千里豈得論。",
            "嗟我實蹇拙，平生畏侯門。",
            "乃無詩老愁，何耻鳥獸羣。"
        ],
        "title": "憶亨甫",
        "id": "56ef60c3-e68d-4a66-8e04-0696cf9d5abb"
    },
    {
        "author": "呂南公",
        "paragraphs": [
            "北風吹寒聲，切烈催歲暮。",
            "中歲楚人怨，愁絕不忍賦。",
            "念子太學居，辛勤即誰愬。",
            "陰爐擁文火，敗襖感陳絮。",
            "無錢買酒醪，醒坐若酣酗。",
            "三年詁訓藝，一月江淮路。",
            "歸夢識親庭，都城非屺岵。",
            "干時無好命，費力效章句。",
            "堆箱纂織辭，何以貿泉布。",
            "男兒營養意，汲汲水東注。",
            "三釜若後時，萬鍾猶不顧。",
            "勉思豹變義，勿守株下兔。"
        ],
        "title": "寄朱九",
        "id": "eeed2e99-cfc6-45ac-b794-c4532d725cf4"
    },
    {
        "author": "呂南公",
        "paragraphs": [
            "夕陽拂西岡，黄淡映古道。",
            "晚風吹高林，病葉落如掃。",
            "饑人瘦於繖，俛默坐沙草。",
            "扶危猶强興，力備輒反倒。",
            "還持藍縷縫，委曲捕蝨蚤。",
            "視荒數抽空，殺緩或失腦。",
            "悠然不能罷，似欲銳鈎考。",
            "寧思百骸間，羣蟻即入保。",
            "傍行笑相顧，慧悟信難早。",
            "噆傷乃知嫌，餒死豈謂好。",
            "方爲大銷滅，而畏小苦惱。",
            "何有就薪蒸，先愁稍枯槁。",
            "衣青嗔駡賤，髮白諱呼老。",
            "與爾不同年，誰能共懷抱。"
        ],
        "title": "道傍見乞士捕蝨",
        "id": "8645d7ce-edc2-47c4-87a4-2a88f5f9e7b3"
    },
    {
        "author": "呂南公",
        "paragraphs": [
            "調笑背南關，虛徐夢榛梗。",
            "稍窮田上路，一驀雲間嶺。",
            "身高氣漸逸，步疾神方騁。",
            "傾蓋歎紅塵，滿身松檜影。"
        ],
        "title": "麻姑山詩 初入東麓嶺路",
        "id": "77f9002c-dc7d-4293-a14c-7a18d60b6960"
    },
    {
        "author": "呂南公",
        "paragraphs": [
            "仙官不日見，羽駕今誰識。",
            "漫向嶺松陰，掀掀對名額。",
            "蓬萊旌節到，夜半麟羞擗。",
            "簫韵沸寒空，山人初鼾息。"
        ],
        "title": "麻姑山詩 息羽駕亭下",
        "id": "896784d1-39e2-45f3-8a36-6c8c93fefb74"
    },
    {
        "author": "呂南公",
        "paragraphs": [
            "忽過亂峰曲，隔林聞水聲。",
            "止車問樵夫，知是飛瀑鳴。",
            "下步入幽徑，蕭然覓澎渹。",
            "仰看百尺崖，倒瀉霜雪明。",
            "乍近骨肉健，久留毛髮驚。",
            "疑身是雷仙，滿耳鼓不停。",
            "六月地赤渴，平川露乾汀。",
            "此源一何長，奔注常淫盈。",
            "利澤固不淺，邦人昧嗟矜。",
            "徒聞晏豫時，相與憐凄清。"
        ],
        "title": "麻姑山詩 至瀑布崖前",
        "id": "92b855b8-d809-48c9-b46a-fd47a939f400"
    },
    {
        "author": "呂南公",
        "paragraphs": [
            "東岡十里險，游客未嘗畏。",
            "競愛仙都名，豈知林下意。",
            "道人亦良苦，冠簡日延遲。",
            "漸近金龍潭，軒車且停憩。"
        ],
        "title": "麻姑山詩 至憩車亭",
        "id": "d2b605e9-26bc-4fdc-9f28-849341f25c4b"
    },
    {
        "author": "呂南公",
        "paragraphs": [
            "鳴泉潄石出，湍壓東崖落。",
            "嶮石困衝撞，穿中若深鑊。",
            "轟如怒雷鬭，清響振林薄。",
            "行人每驚窺，心骨共矍索。",
            "傳言天寶帝，龍以黄金作。",
            "并投白玉簡，敕使臨淵壑。",
            "應雲啟靈祉，可不憂旱虐。",
            "豈思嵯峨間，雨霧長所託。",
            "寧須藏象物，乃以致滂博。",
            "茫茫八紘內，至理參冥漠。",
            "祈禳有舊文，千載引穿鑿。",
            "揚雄去不返，董相誣難削。",
            "勿怪洞中雲，陰森護纖蠖。"
        ],
        "title": "麻姑山詩 觀金龍潭",
        "id": "e9ac3c82-4416-4e50-b13a-1690314ae134"
    },
    {
        "author": "呂南公",
        "paragraphs": [
            "朱欄跨略彴，孤絕東山口。",
            "不見客忘歸，華標字如斗。",
            "軒軒六龍轡，不醉雲間酒。",
            "何以贈遊人，松聲雜鳴溜。"
        ],
        "title": "麻姑山詩 過忘歸橋",
        "id": "78e6f8bd-a615-4057-9cfd-ec83f1134ead"
    },
    {
        "author": "呂南公",
        "paragraphs": [
            "青紅變芙蓉，各是天然色。",
            "時情苦賤眼，每歎今非昔。",
            "人心與物態，自古有更易。",
            "只使碧蓮開，游人果何得。"
        ],
        "title": "麻姑山詩 至碧蓮池",
        "id": "82f3522a-cf59-475a-a9a5-c7fa48208591"
    },
    {
        "author": "呂南公",
        "paragraphs": [
            "南峰枕崇坂，逕路荆榛稠。",
            "遺壇在其巔，名爲仙翁留。",
            "石角已剝泐，林芳自春秋。",
            "誰無骨中塵，來繼沖霄遊。"
        ],
        "title": "麻姑山詩 上葛仙壇",
        "id": "4d3c923f-dfd1-4748-9e99-416012eb68fb"
    },
    {
        "author": "呂南公",
        "paragraphs": [
            "何年鍊金丹，舊井穴田腹。",
            "飛昇誰羽翼，腐盡貪人肉。",
            "幽草蘸寒泉，田禽時下浴。"
        ],
        "title": "麻姑山詩 尋鍊丹井",
        "id": "099ae5fc-fbca-46bf-aca4-996c3c5aa02c"
    },
    {
        "author": "呂南公",
        "paragraphs": [
            "靈仙心無累，會合祗偶然。",
            "當時玉酒杯，放曠隨清漣。",
            "不知枯池上，遂有無窮傳。"
        ],
        "title": "麻姑山詩 遊流杯池",
        "id": "dc42d43c-c56d-4d65-ac45-641e529c20b1"
    },
    {
        "author": "呂南公",
        "paragraphs": [
            "仙山古秀拔，百里見遭匝。",
            "樓殿出其中，鼓鐘日鏜鞳。",
            "𠴳𠴳雲間鶴，下取芝菌噆。",
            "道人鋤藥歸，月色滿畚鍤。",
            "夜眠依松檻，清思逼睡榻。",
            "起詠步虛聲，傾觴煮蔬甲。",
            "事有屬外念，寄之以評商。",
            "何由使我心，浩浩上羲皇。"
        ],
        "title": "麻姑山詩 宿仙都觀",
        "id": "974bc393-47ef-4ad8-947a-37da03b0faa2"
    },
    {
        "author": "呂南公",
        "paragraphs": [
            "騰騰六尺碣，標置羽客墳。",
            "龜螭尚堅完，字畫稍破分。",
            "道士惜故物，編扶使長存。",
            "前已三百年，後當幾何春。",
            "昔誦八哀詠，頗推李邕文。",
            "披襟喜此逢，再讀目愈昏。",
            "道固難洞達，辭猶不雄渾。",
            "豈殊沸鳴蛙，見謂鼓吹繁。",
            "惜哉開元盛，乃乏史筆人。",
            "復疑少陵翁，賞識或失真。",
            "凡例竟何有，占招僅成言。",
            "當時干謁兒，誤聽一走門。",
            "富貴世所擅，文章我知論。",
            "忼慨韓柳思，不返撰述魂。"
        ],
        "title": "麻姑山詩 讀李邕天師碣文",
        "id": "966529f4-9942-4ef8-ba98-82d5beeb963a"
    },
    {
        "author": "呂南公",
        "paragraphs": [
            "稽首香案下，索火續新烟。",
            "徘徊想功行，緬盡千載前。",
            "念昔魏晉間，士流罕身全。",
            "高人樂遺世，學者習虛玄。",
            "往往迷至道，琅琅漫清言。",
            "真君當此時，豈以口吻賢。",
            "獨持濟衆術，敢論名後先。",
            "陰隲竟感格，飛昇遂聯翩。",
            "嚴嚴白玉京，侍從皆羣仙。",
            "舊宅入祀典，列祠更他巔。",
            "平生豈有意，德在名自傳。",
            "浩浩一氣游，蕭蕭諸象專。",
            "孰能知真君，庸俗但告虔。"
        ],
        "title": "麻姑山詩 謁真君殿",
        "id": "baf79a59-2806-4318-a18a-a98c34ce03dc"
    },
    {
        "author": "呂南公",
        "paragraphs": [
            "香像壞已久，虛名在金石。",
            "深知無窮傳，須以託文墨。",
            "穆卿剛直者，公論觸權戚。",
            "至於禍福間，亦有隨俗迹。",
            "端知守財虜，倚此銷罪慝。",
            "秪今蚩蚩流，持論能引掖。",
            "憑誰致我語，解彼蚩蚩惑。",
            "欲慕穆卿賢，當充穆卿德。",
            "區區建香像，是乃卿瑕讁。",
            "用此而希卿，何殊以耳食。"
        ],
        "title": "麻姑山詩 三清殿西廡見穆質題名石刻",
        "id": "a96853f5-8537-4d69-9755-f68967d24364"
    },
    {
        "author": "呂南公",
        "paragraphs": [
            "巖巖寥陽殿，東有蔽牛杉。",
            "下無蘿薜拘，上有雲霧參。",
            "靈根不納老，秀色長如天。",
            "已據烟霞都，更带星斗銜。",
            "成名在圖籍，匠手安得芟。",
            "由來非自謀，時值本不凡。",
            "鸞鶴豈無侶，棲翔倚䰐鬖。",
            "詎知高古林，大用有所堪。"
        ],
        "title": "麻姑山詩 殿後七星杉",
        "id": "02bc8bc7-9fac-4c89-9f52-1382e0458fe4"
    },
    {
        "author": "呂南公",
        "paragraphs": [
            "人言此峰峻，謂與浮雲齊。",
            "浮雲雖滿空，勢自有高低。",
            "驚名不察實，世論所以迷。",
            "爲君上峰頭，曠望窮東西。",
            "杳繚城下澗，遥遥線環堤。",
            "人烟衆邑屋，蒙密亂町畦。",
            "想彼平地眠，仰如遇昏雞。",
            "應論峰頭人，已盡天路梯。",
            "古士說高廣，中州扺倉稊。",
            "豈嘗駭嶔岑，隘若坐一閨。",
            "安得千尺翼，翻身逐飛霓。",
            "扶搖過丹山，飽聽鳴鳳嘶。"
        ],
        "title": "麻姑山詩 上齊雲峰",
        "id": "f1d7e3f4-7399-41be-8175-1067334344d3"
    },
    {
        "author": "呂南公",
        "paragraphs": [
            "日脚退前楹，崇堂豁明凈。",
            "縑緗出百函，翰墨睹三聖。",
            "舒張溢牆壁，燦爛累籤㡠。",
            "鸞龍交飛翻，金石避堅硬。",
            "毫無半分弱，大至袤丈勁。",
            "真行體兼精，篆籀法畢正。",
            "篇章入題寫，作者一何幸。",
            "偉哉天縱能，豈謂學成性。",
            "名山徧藏蓄，終古得輝映。",
            "墨客徒醉心，黄冠荷覃慶。",
            "嘗思八世主，覆燾足仁政。",
            "詩書所敷揚，乃獨蔑此命。",
            "將非史官略，紀敘非盡併。",
            "不然天日資，肯特記名姓。",
            "或應淳古治，不以餘藝競。",
            "膚淺難考評，隨羣但稱盛。"
        ],
        "title": "麻姑山詩 道法堂檢點三帝御書",
        "id": "0c267a6f-6783-4177-a41d-55e957af73e2"
    },
    {
        "author": "呂南公",
        "paragraphs": [
            "山風吹春來，仙花靚如面。",
            "芳馨豈不美，俗耳未肯賤。",
            "吾聞西州地，薪以牡丹爨。",
            "何嫌此中花，開落無人看。"
        ],
        "title": "麻姑山詩 無爲閣見楊傑記仙都花",
        "id": "a5723be8-a383-4a87-a26e-3773eaf2a036"
    },
    {
        "author": "呂南公",
        "paragraphs": [
            "此地去秦中，贏糧每三月。",
            "秦人不厭遠，期以一死脫。",
            "何言幸可數，久竟各存活。",
            "得非潜逃心，世愛多洗割。",
            "迥然深林嶺，雲氣長不滅。",
            "避俗可成仙，斯言蓋疏闊。",
            "余來翠峰地，把酒望深樾。",
            "不見雲霞身，山禽但驚聒。"
        ],
        "title": "麻姑山詩 望秦人峰",
        "id": "08373d55-43e4-4dc1-bf31-b4641f1060ae"
    },
    {
        "author": "呂南公",
        "paragraphs": [
            "弄水石橋西，退蔭百尺松。",
            "看山同羽人，初問五星峰。",
            "爲我袖手指，當前秀蒙籠。",
            "平排五青尖，似拱寥陽宮。",
            "自外雖峛崺，其高莫能同。",
            "固知天下名，有以形類通。",
            "不然天精緯，詎或聚此中。",
            "他山岡阜名，頓拔亦俊雄。",
            "民耕牛羊踐，稱謂誰與宗。",
            "維此古洞府，羣仙屢從容。",
            "烟霞庇草木，題號更峻崇。",
            "融結俱土石，靈凡異遭蒙。",
            "想當有初物，豈自知所從。",
            "嗟嗟蓬蓽士，何用羨帝公。"
        ],
        "title": "麻姑山詩 三門橋望五星峰",
        "id": "3c58e753-fd75-4f77-9171-230165ded0e6"
    },
    {
        "author": "呂南公",
        "paragraphs": [
            "陂陀土中石，含彩若龜貝。",
            "伊誰攻取之，傳玩詫奇怪。",
            "山家厭搜鑿，養草事蔽蓋。",
            "閒名偶流聞，尚自困酬對。",
            "咨嗟人間世，豈直文爲害。",
            "大有可用姿，難能免侵敗。",
            "他山石不美，粗雜等頑塊。",
            "奈何亦爭求，爛漫入磨扢。",
            "情知既有物，順以除惡愛。",
            "不然悠悠生，孰在形器外。"
        ],
        "title": "麻姑山詩 問玳瑁石所出",
        "id": "21c3ad96-0c92-4441-9bbf-e7f162857ee0"
    },
    {
        "author": "呂南公",
        "paragraphs": [
            "名山一境鎮，水土本深厚。",
            "誰令虎來跑，應爪泉飛透。",
            "吾知變化物，持氣異羣畜。",
            "慚愧剛猛身，堂堂負文繡。",
            "仙鄉既遊歷，不忍無所就。",
            "怒掌發靈蹤，山祇助噴溜。",
            "乾坤任陳故，稱號長芬富。",
            "歎息泯泯人，平生不如獸。"
        ],
        "title": "麻姑山詩 觀虎跑泉",
        "id": "7be20338-5d3e-4230-b4bf-d2bf2983df8f"
    },
    {
        "author": "呂南公",
        "paragraphs": [
            "霞光滿西山，古洞在其下。",
            "石老只嵌空，泉寒亦飛瀉。",
            "有居容冠褐，無路縱車馬。",
            "遊人務周徧，强往不敢捨。",
            "森森南榮樹，飄葉撲香灺。",
            "過盡去來人，誰爲愛閒者。"
        ],
        "title": "麻姑山詩 入丹霞洞",
        "id": "efae25bd-a062-48d9-b834-a3821af96c00"
    },
    {
        "author": "呂南公",
        "paragraphs": [
            "偶隨愛山客，亦賦看山詩。",
            "方爲昔日登，又作今日歸。",
            "勞生竟何有，清賞不可期。",
            "故慚康樂侯，萬里窮攀躋。"
        ],
        "title": "麻姑山詩 出山有感",
        "id": "38281328-1970-4658-9f63-4d3c7e2fffa7"
    },
    {
        "author": "呂南公",
        "paragraphs": [
            "難交困新知，觸事得晚悔。",
            "人方趨勢富，我獨居老大。",
            "悠悠强衰顔，耿耿墮末界。",
            "豈無相於迹，襟腑殊惡愛。",
            "羞同復多嫌，樂與翻自壞。",
            "譚高遞互笑，飲勇周旋怪。",
            "嘉榮徒染濡，程孔肯傾蓋。",
            "閉門當止矣，非敢事閒退。"
        ],
        "title": "答道先難交困新知二首  其一",
        "id": "dfe977fb-80a1-4b2d-9044-2dc4b8d24b4c"
    },
    {
        "author": "呂南公",
        "paragraphs": [
            "孤坐念平昔，悽然垂涕洟。",
            "他鄉二十遊，故里四十歸。",
            "父老略已盡，後來異襟期。",
            "卑躬揖我進，反顧問我誰。",
            "譬彼古器物，形模漫瑰奇。",
            "堯冠落戰國，不貴理亦宜。",
            "嘿塞習蹇吃，遲徊避橫飛。",
            "秋風吹我鬚，蕭颯近素絲。",
            "多感屬暮齒，難交困新知。"
        ],
        "title": "答道先難交困新知二首  其二",
        "id": "59878f58-d367-470e-b2ea-fa489ec42585"
    },
    {
        "author": "呂南公",
        "paragraphs": [
            "爲農豈非天，歸計恨不早。",
            "業已入犁鋤，謀惟在粱稻。",
            "春霜久不解，乾渴滿耕隩。",
            "布穀彼何心，聲聲似相報。",
            "不知蘭臺聚，安用樊間老。",
            "定許叩鈴齋，柴居就長道。"
        ],
        "title": "道先賢良以南公出山愆期示詩見促謹依來韵奉答",
        "id": "bbca271c-8db9-40b5-a9c5-0e80bd6f5675"
    },
    {
        "author": "呂南公",
        "paragraphs": [
            "園公嗜慾淺，所好盃中物。",
            "有田在荒村，半以種糯秫。",
            "居然成醖釀，不復畏法律。",
            "客至啟柴扉，甆甌等閒出。",
            "春蔬間菘韭，秋果雜梨栗。",
            "取次得寬懷，何曾計餘日。",
            "山棲經五載，此興殊不失。",
            "獨有醒覺時，追傷往年屈。",
            "羈游住破屋，愁寂靠𨧱銊。",
            "仰望步兵厨，優如上公秩。",
            "無錢輸榷吏，窮素又畏咄。",
            "太息蘇源明，仁襟信奇倔。",
            "低徊憐鄭老，長使醉兀兀。",
            "發我感古人，何緣希彷彿。",
            "粵從歸村後，夙恨億萬畢。",
            "耕稼雖自勞，醺酣不他乞。",
            "親朋或知我，問訊俱委悉。",
            "亦有贈助恩，無非佳紙筆。",
            "鄰家世耝耰，竊笑事儒術。",
            "故故送樽壺，端爲鷂欺鶻。",
            "披襟忍辭拒，對案傾倒訖。",
            "特是今叚乖，遭承極紆鬰。",
            "遥遥海南尉，憫我卧蓬蓽。",
            "寄以累幅書，封題附郵驛。",
            "慇懃屢存賜，頗以照蕭瑟。",
            "乃惠雙井茶，雲腴品居一。",
            "人間有餽遺，宜用彼所必。",
            "牙櫛奉戎王，鴞鴟取侮忽。",
            "藜羹予餓士，荷德到身沒。",
            "驚嗟石上英，於我係搪突。",
            "迴思西山閣，其主異俗匹。",
            "喜醉復喜醒，其胸抵溟渤。",
            "今當議移獻，不更嫌草率。",
            "再拜寫私誠，庶幾無廢茀。",
            "銀鍋焚蟹眼，金匕攪雲骨。",
            "陸叟片無三，盧翁碗論七。",
            "能希擊節賞，且勉按劍叱。",
            "縱被睡魔嗔，吾豪不應恤。"
        ],
        "title": "以雙井茶寄道先從以長句",
        "id": "b0760613-7fc8-4bc5-9928-fc00209a71a5"
    },
    {
        "author": "呂南公",
        "paragraphs": [
            "窮秋我何事，歲計聊支準。",
            "割稻三萬斤，栽松二千本。",
            "辛勤完廩庾，顛倒糞畦畛。",
            "爲有空腹憂，能忘此時謹。",
            "菘肥競垂陰，稻美方聯稛。",
            "自喜在丘園，年衰且優穩。",
            "天功偶不助，人力翻爲窘。",
            "彌月雨連淫，交冬霜不隕。",
            "蔬長煮有綫，穀濕舂多粉。",
            "厚望乃無聊，蕭如被宮臏。",
            "今朝二十九，看歷驚秋盡。",
            "去臘都幾何，陽烏尚高隠。",
            "鄰翁巧譚話，念我頻嗟憤。",
            "杖插肯經過，單辭稍牽引。",
            "上論穹昊意，窅嘿難裁忖。",
            "下說倚伏端，回環恒切近。",
            "熙寧大丞相，周孔登台衮。",
            "手運道德樞，生靈藉鍼診。",
            "勞神十五載，坐許無遺恨。",
            "歸卧睫未交，紛紜見矛盾。",
            "推稱忽排毀，歌詠俄咍哂。",
            "藹藹攀附人，層霄墮污溷。",
            "前愚初是智，昔禹今成鯀。",
            "譬彼羹涴衣，倉黄可潄抆。",
            "問君官際會，何似農藨蔉。",
            "而以望小乖，便同身大疢。",
            "飄風將暴雨，自古稱豪敏。",
            "邂逅不崇朝，誰嫌類榮槿。",
            "羲和與青女，會見驅輈軫。",
            "晝煖夜嚴凝，安知不相趁。",
            "低徊向翁謝，老語真明允。",
            "慚愧失路賢，吾貧固當忍。"
        ],
        "title": "謝鄰翁",
        "id": "98f13c2b-b356-489f-b3af-28aeb35ca7f0"
    },
    {
        "author": "呂南公",
        "paragraphs": [
            "有田山陂間，年歷六七過。",
            "買園丘墓側，畎畝十丈大。",
            "於焉擬柴荆，垂就又垂破。",
            "豈無速成意，煎逼少財貨。",
            "淹留寄他門，一跌防百蹉。",
            "詩書相娛老，兒女既翦鬌。",
            "何必隨羈游，無屋覆高卧。",
            "昨來錢可貸，似有鬼陰佐。",
            "鄉閭喜吾歸，驚咤競告譒。",
            "一茅曾未結，羣盜忽譀𧬱。",
            "旌旗蔽枌榆，弓箭擁籬舍。",
            "連甍被焚蕩，萬室逃斫剉。",
            "吾衰當此時，林下若爲坐。",
            "蒼茫依井邑，買舍寧敢惰。",
            "迎家郡樓南，庭戶困堀堁。",
            "庇風惟古壁，容足乏高座。",
            "平生灌園心，一旦入頓挫。",
            "譬如千鈞弩，激發不中埻。",
            "力窮墜泥沙，豈免埃𡏖涴。",
            "浮沉非所善，耿介誦楚些。",
            "鄰叟異吾徒，軒咍不垂和。",
            "慇懃懷我友，契闊似棄播。",
            "早以聲氣同，中爲章服裹。",
            "牛刀到芥羽，蜀錦拭奴唾。",
            "雖云不等閒，無慮係轗軻。",
            "能無掛冠計，尚却采薇餓。",
            "低回頗賢勞，自比蟻行磨。",
            "閩州富風物，盈軸積文課。",
            "時時寄吾廬，恨不共製作。",
            "相思匪朝夕，饑渴各無奈。",
            "忽聞有歸期，忻快亟自賀。",
            "呼童治盆甕，醖醷忻秋稬。",
            "支持醉梯媒，傷弔俗類䌴。",
            "仁人不吾誑，早晚應沃輠。",
            "延頸望東橋，何當見紳拖。"
        ],
        "title": "寄濟道",
        "id": "877acf7b-1509-4b3e-95c2-27bc07c34466"
    },
    {
        "author": "呂南公",
        "paragraphs": [
            "後事喜乖初，勞生擬何稟。",
            "思山有藏市，願起或成寢。",
            "交聲違本心，歎恨只愈甚。",
            "聽君東堂言，去計非苒荏。",
            "外危速官謗，內迫將母稔。",
            "不能傚飛鴻，爲悔比拾瀋。",
            "寒鄉有舊隠，秔稌歲充廩。",
            "及此掛吾冠，逍遥適衾衽。",
            "咨余方問舍，期就指冬凜。",
            "相邀林野娛，高詠略宋沈。",
            "閩蠻忽煽虐，白刃萬胸脩。",
            "驚奔託城闉，默若魚在槮。",
            "問君歸來信，延佇久纔審。",
            "亟聞漕臺公，推待過流品。",
            "縻留不許退，讒口亦旋噤。",
            "古人制行藏，緩走不爲𧾏。",
            "况今羣盜熾，巖谷豈安枕。",
            "秋風又開菊，庭砌鋪故錦。",
            "江鱸鱠絲肥，蔬果具豐稔。",
            "相思東堂遠，努力文字飲。"
        ],
        "title": "寄子發",
        "id": "401e475a-e400-4048-b487-1c41a9030a65"
    },
    {
        "author": "呂南公",
        "paragraphs": [
            "西村灌園生，好尚只墳史。",
            "偶爲凍餒驅，放浪離桑梓。",
            "初謀旅人食，歲月涒灘紀。",
            "城西謁郎官，辭業入驚喜。",
            "題門辱皇甫，啖炙煩周顗。",
            "積漸近攀援，依稀召訾毀。",
            "郴陽不果往，劉館聊凄倚。",
            "俛仰秋夏交，飄然動行李。",
            "凌雲古空谷，中卧幽真士。",
            "寄書使來前，得共考經旨。",
            "依從得所好，不分嚴霜委。",
            "宵話酒乾樽，朝遊屐磨齒。",
            "春風忽浩蕩，客興又遷徙。",
            "邑里有名卿，相尋走函紙。",
            "淮南官未赴，盱上船猶艤。",
            "祿廩見賸餘，羈栖請依止。",
            "蕭條出門去，四月大江水。",
            "荏苒向樅山，愔沉傍書几。",
            "侯鯖豈無味，旅疾或多鬼。",
            "諷誦難呻呼，辛勤一朞矣。",
            "天書問鄉貢，侮角士爭起。",
            "却治舉場文，歸參白襴子。",
            "征鞍遂南首，故園衝炎晷。",
            "把卷詣棘闈，駢羅聚千趾。",
            "文章雖草草，論薦亦舋舋。",
            "還與同籍公，西行望旒扆。",
            "於時冰雪惡，進步憂披靡。",
            "迤邐達浚郊，徘徊經臘祀。",
            "春官未相識，退作暴顋鯉。",
            "惆悵問鄉程，東隨汴波駛。",
            "南京𢗳懆飲，泗郡崩奔泚。",
            "稍赴建康城，筋骸倦如死。",
            "故人能俯接，未許論亨否。",
            "到得爽氣嚴，艅艎始東擬。",
            "悠悠豫章岸，速至日無幾。",
            "進叩凌雲扉，圖謀備驅使。",
            "同心潁川友，曾共長安米。",
            "解榻苦招延，幽軒爲余啟。",
            "歸來坐高館，兩見柳垂蘂。",
            "出有馮讙車，居多穆生醴。",
            "爲文萬許卷，共學十餘第。",
            "放論逼玄虛，摛辭謝狂斐。",
            "邦君頗投分，巨室能更視。",
            "師友足成名，貧窮豈常耻。",
            "雖懷招隠詠，敢廢事君禮。",
            "况乏一廛家，寧忘抱關仕。",
            "須眉保方秀，時命固當俟。",
            "蚖肆伏神龍，山梁歎雌雉。",
            "徜徉亦何者，游衍姑從爾。",
            "籃輿走仙都，皂蓋繞仙寺。",
            "掀呀赤松笑，穨塌豫亭醉。",
            "極有挽袖情，非無送鈎戲。",
            "神鋒正軒揭，賢詔已蒙被。",
            "辭學屬吾徒，天衢合伊邇。",
            "敗軍猶鼓勇，韜略助輕恃。",
            "自負七札豪，旌麾必摩壘。",
            "高心不虞禍，羣吠忽滿耳。",
            "絳灌怒如雷，魋倉衆於蟻。",
            "紛紜莫沮遏，回避但嗟唏。",
            "大暑北路塵，匆匆二千里。",
            "倉皇忍饑渴，迫若畏流矢。",
            "又見朱雀橋，重尋保康市。",
            "追隨國庠試，玉石混臧否。",
            "皆謂連城珍，無勞病瑰瑋。",
            "誰援周宣手，反棄中鄉芑。",
            "顛沛翅便垂，思山對蟾胐。",
            "迢遥馬鞍峽，滂湃虎林涘。",
            "倍道怯糧空，逢人類囚罷。",
            "朝天兩朱闔，寂寞徒還篚。",
            "無數弔唁聲，傷懷淚如洗。",
            "時情看成敗，自昔有冰燬。",
            "將軍匿風稜，縣尉乃凌抵。",
            "雲泉豈不好，消息視天理。",
            "即速肥遁裝，勞君屢牽褫。",
            "賓筵墮盈昃，卦氣盡壬癸。",
            "雖往省松楸，仍來仰盆錡。",
            "人皆賤屑越，己獨念摩揣。",
            "會得卜終焉，尤難在輕只。",
            "齎咨灌園業，早晚工力庀。",
            "譬彼蒙籠枝，初培就根柢。",
            "求田闊陂側，問舍長林尾。",
            "此計或有涯，成家倍爲美。",
            "侵尋見冬暮，我馬議駕彼。",
            "請婚無高堂，授室藉媒氏。",
            "風流愧王謝，族望慚昭芉。",
            "尚恃五噫才，諸餘庶忘弭。",
            "人倫喜修正，鰥黨成離仳。",
            "驩快見芳時，承前語惉懘。",
            "啼鵑聒窗戶，野思兼耘耔。",
            "計較理鋤耰，躊躇背床笫。",
            "棲遲撫州路，獨復操尺箠。",
            "却整半老容，臨泉照清泚。",
            "比鄰舊時叟，相見意不菲。",
            "兒孫喜詩書，揚簸借糠粃。",
            "潭潭翠岡下，其屋亦佌佌。",
            "虛徐事毛錐，脫略輟金耜。",
            "盤飧得筍蕨，滿腹饜青紫。",
            "或酌山泉醪，醇香溢吟觜。",
            "逍遥度晨夕，次第遺軒陛。",
            "秪欲養疏慵，誰能論欽企。",
            "柴薪漸營度，且閱灌園技。",
            "必可了餘生，功名付塵滓。",
            "安排聚雞柵，編織釣魚䉂。",
            "剗草種篔簹，扶欄栽枸杞。",
            "多年此謀熟，願與尺鷃比。",
            "平昔僥倖非，從今定休已。",
            "書邊夜來酌，酩酊亂終始。",
            "夜半睡魄醒，追惟到前此。",
            "悲哉二千日，倏忽象轉跬。",
            "中間事變繁，何啻億及秭。",
            "讙愉漫顔面，愁痛徹骨髓。",
            "若不悔先迷，將何異蟲豸。",
            "向來與君住，成熟至汝爾。",
            "計成合初終，三回倒吾指。",
            "當時盍簪輩，今者隔彼己。",
            "朱張既分明，陳夏浪同軌。",
            "咨余逼衰晚，謀望只尋咫。",
            "打併矜衒名，都盧讓遼豕。",
            "吾生大魂夢，世路萬瘡痏。",
            "作詩解君頤，恨少月露體。"
        ],
        "title": "中山感懷",
        "id": "f3ab6bfe-bf62-406d-8d1b-5f7e542e7f38"
    },
    {
        "author": "呂南公",
        "paragraphs": [
            "肅肅白虎殿，潭潭承明廬。",
            "人皆通籍游，我獨老飯蔬。",
            "譬彼獸啖土，豈其惡甘腴。",
            "道窮吾何之，只得歸荷鋤。",
            "盛夏督耘耔，先春理陂渠。",
            "低徊居未寧，倏忽歲又除。",
            "但怯簿有債，誰羞門少車。",
            "載歌裹飯辭，謁酒聊自娛。",
            "念子早奮拔，聲華係名駒。",
            "誰云破青衫，罪謗更勃如。",
            "朝野固異分，知安盡夷途。",
            "牛衣與樵歌，各是對妻孥。"
        ],
        "title": "壬戌歲歸治西村居奉答次道見寄長句",
        "id": "dcbe7b51-68ae-4b23-b7e8-337359c9dcdf"
    },
    {
        "author": "呂南公",
        "paragraphs": [
            "朝來烟雨重，天與平田接。",
            "輕風更蕭蕭，清快繞我睫。",
            "開扉覓高嶺，沒若隔世劫。",
            "不見蒼翠顔，徘徊坐搘頰。",
            "農夫一何樂，羣輩聚稠疊。",
            "移秧塞塍圈，狼籍衣不攝。",
            "諠闐交野語，蹲踞就晨饁。",
            "臺笠映扉蓬，端能勝經笈。",
            "人生慕溫飽，萬趣歸一愜。",
            "何必少髭頦，區區羨長鬣。",
            "吾村有荒圃，吾屋葺未輟。",
            "早晚畫度全，方將事農業。",
            "耕耘黨既入，歌笑聲可躡。",
            "雖欲著新書，無妨理鍬鍤。"
        ],
        "title": "烟雨",
        "id": "2e1bcc65-a09e-42f1-9f9f-1d9be4842c7d"
    },
    {
        "author": "呂南公",
        "paragraphs": [
            "十日不出門，厭聞水車聲。",
            "昨來新雨足，耳外忽晏清。",
            "步屧踏初霽，舒徐繞塍行。",
            "向時荼蓼處，荒穢略殄平。",
            "青秧漸瀰漫，黑手益縱橫。",
            "固知農趨時，豈特勸督明。",
            "下士能致力，高天得無情。",
            "願言成歲豐，庶免寇盜驚。"
        ],
        "title": "傍湖行觀",
        "id": "1a17f4d4-0889-4a58-98d1-fa1e5523a080"
    },
    {
        "author": "呂南公",
        "paragraphs": [
            "峨峨覆船山，特起秀蟠勃。",
            "當前百十里，已見青突兀。",
            "行瞻漸詳諦，依約認毫忽。",
            "西峰自排列，儼若魁健卒。",
            "羣阜復東迴，欽如搢珪笏。",
            "橫岡挺戈劍，堅重不可杌。",
            "峻嶺擾騧驪，豪雄欲相揬。",
            "或寬侔放蕩，或迫類{甚乍}{甚卒}。",
            "或象喜紆餘，或同怒詬咄。",
            "林高盛巾幗，畬破露鬝禿。",
            "有險狀饑癯，有坌似壯腯。",
            "偉哉形態衆，盡敘難以猝。",
            "憶隨遊覽後，深入禪宅窟。",
            "樵徑坦復崎，遥村現還沒。",
            "是時五月晦，寒氣尚切骨。",
            "汲泉煮茶雲，石鼎沸鬻雪。",
            "夜垂紙帳卧，疑近鬼窸窣。",
            "曉引杖屨行，巖巒徧緣踤。",
            "幽坡獸跳𮛬，佳樹鳥咽嗢。",
            "飛瀑下層崖，鏗清斷污淈。",
            "分流浹田壤，千里利耕搰。",
            "愛此爽洒都，擬詠屢蹇訥。",
            "何由結廬舍，靜取蔬茹捽。",
            "夢想空洞靈，孤雲動飆𩖨。"
        ],
        "title": "覆船山",
        "id": "89f981da-0268-4db0-8863-ca65bc3eaa2c"
    },
    {
        "author": "呂南公",
        "paragraphs": [
            "沾沾水中魚，生死豈有知。",
            "成形四氣中，積漸長鱗鬐。",
            "但喜藻可依，未諳龍可隨。",
            "茫洋天地間，寄命此郡西。",
            "歲有竭澤例，肯縱捨者誰。",
            "秋潦走海去，荒壕已愁饑。",
            "方將赴烹芼，逃避計若爲。",
            "萬里雷雨解，一時離兌暌。",
            "夫何遇仁賢，顧盼成嗟嘻。",
            "載憫口腹累，鮮能毫髮遺。",
            "支川以三千，此獨數畝池。",
            "脫爾倉猝急，吾其亡肉糜。",
            "呼舟送中流，狡吏敢挾私。",
            "曾是潰爛勢，忽稱太平時。",
            "波瀾網罟多，要在慎所之。",
            "香餌不足愛，古言未應非。",
            "丙寅元祐年，內相守楚夷。",
            "愷悌見篇詠，魚乎爾恩斯。"
        ],
        "title": "奉和內翰太中城南放魚",
        "id": "ba23f67b-5282-4792-99e4-6c24b883286d"
    },
    {
        "author": "呂南公",
        "paragraphs": [
            "吹燈染小帖，借馬忤廐人。",
            "豈其事朝參，强欲觀雲泉。",
            "盥櫛具袍带，超遥石橋間。",
            "同征二十蹄，駑駿亂後先。",
            "朝曦遽突兀，送我溢背溫。",
            "樂郊民何知，桃李自滿園。",
            "逶迤松下路，不踐已八年。",
            "道翁喜吾來，煮茗巨石根。",
            "導我復勉我，攀躋繞巑岏。",
            "依依夢中遊，忽得驚覺魂。",
            "一聽鐘鼓響，載慚塵土昏。",
            "顧茲清泚流，照洗憔悴顔。",
            "曀曀金碧光，嘈嘈杉檜喧。",
            "樓臺有新增，碑版多舊觀。",
            "嘯客徧廂闥，周爰訊黄冠。",
            "白頭師靈仙，不免歸丘墳。",
            "太息五濁士，憑癡待飛翻。",
            "譬持數寸膠，擬救九曲渾。",
            "往者不肯說，來乎付誰怨。",
            "唯當悟至真，可入了世論。",
            "崔嵬黄守庵，本是劉伶褌。",
            "憶我初借卧，嗒焉過西曛。",
            "踏黑叩歸戶，倉忙遭駡言。",
            "寧知復來時，邂逅乃見尊。",
            "中從鮑兄至，三歲四五番。",
            "題詩不知我，命酌戒醒還。",
            "丹霞所未識，西望久目存。",
            "畏雨我獨止，于今負長嘆。",
            "鮑去死令長，無人辨龍蚖。",
            "我窮羞白襴，引分逃山樊。",
            "俛仰十五載，恍如畢晨餐。",
            "方爲此日游，忽計後戚懽。",
            "何以遣孤憤，隨鞍有殘樽。",
            "焚魚濯甆甌，浩蕩臨前軒。",
            "適舉共悄嘿，屢觴漸紛紜。",
            "步兵俄鼎來，四座驚欲奔。",
            "授我大紙卷，捧承疑未安。",
            "披張縱眼力，審是陳侯篇。",
            "上序天質壞，借余盡情文。",
            "下傷素交稀，慶快末契敦。",
            "憂我困跋履，且令慎盤飧。",
            "平生慣衆憎，讀罷腸輪囷。",
            "引筆欲作報，停杯類含酸。",
            "人間有義好，蘄嚮異轍轅。",
            "權勢之所在，萬夫呈肺肝。",
            "風雲苟不至，親戚爭棄捐。",
            "此謬匪朝夕，期誰反狂瀾。",
            "餘齡既蹉跎，乃得逸駕攀。",
            "感槩捨酒去，衝烟下耕村。",
            "黎明候鈴齋，再拜以謝聞。"
        ],
        "title": "偶遊僊都道先以長句見寄依韵奉答",
        "id": "bbde843e-c625-417b-9b4e-dd697df216c2"
    },
    {
        "author": "呂南公",
        "paragraphs": [
            "蔡翁高古士，終始素踐清。",
            "曉然不欺心，可抵日月明。",
            "二十弄賦筆，周流教諸生。",
            "四十背辭場，歸來閉柴荆。",
            "長子力近利，旨甘足謀營。",
            "次男治詩書，庭戶弦歌聲。",
            "居止在城邑，身如隠林坰。",
            "舊交勢富門，十載不一登。",
            "稼穡有凶稔，翁無田可耕。",
            "閭閻多是非，翁耳不爲傾。",
            "蕭條一畝宅，裕若據八紘。",
            "書囊配酒樽，此外毫髮輕。",
            "晚醉有癭枕，朝饑有藜羹。",
            "未知窮與通，何者當達情。",
            "維彼九章衮，煖外未覺榮。",
            "維彼八味珍，飽來無足矜。",
            "妻子亦垂白，息孫初習行。",
            "讙愉同百年，世患安得攖。",
            "嗟我稍濩落，晚能慕幽貞。",
            "何由似吾翁，坦坦寄餘齡。"
        ],
        "title": "蔡翁",
        "id": "a9df7e6f-7d32-46dc-a756-fb7a5eb26df8"
    },
    {
        "author": "呂南公",
        "paragraphs": [
            "溫風扇炎節，高壤見新稻。",
            "蒼黄色猶雜，鎌擔力已到。",
            "時當艱食久，不暇論贏耗。",
            "奔奔竭頃畝，翕翕資釜竈。",
            "蒸炊防碎折，焙煏取乾燥。",
            "鄉鄰自齊同，早暮誰諷告。",
            "老翁操匕筯，一食九嗟懊。",
            "豈凶存後憂，飽飫偶今暴。",
            "驕陽有炕暵，積雨或淹澇。",
            "未是安眠人，兒童但嬉譟。"
        ],
        "title": "早穫",
        "id": "f90f4a79-364d-4c92-ac3d-f60579e32f04"
    },
    {
        "author": "呂南公",
        "paragraphs": [
            "窮鬼斷去志，送之豈無文。",
            "譬如衢路埃，屢歸已復新。",
            "隨我三十載，間關不辭勤。",
            "誘我上債臺，爲我擁愁根。",
            "羈旅風雨夕，空廬冰雪晨。",
            "贊成蹇拙謀，謹守冷靜門。",
            "遇酒或略避，見錢輒生嗔。",
            "亦憎富貴兒，永矢不失身。",
            "昨者試羣士，閴亡忽連旬。",
            "謂其捨我行，忍不許我聞。",
            "乃復跳籬棘，譸張幻司閽。",
            "吹沙衆官眼，使視玉爲珉。",
            "詭計動有效，更誰評正真。",
            "歸來只康然，知我恥奏論。",
            "憶昔熙寧初，與子俱食貧。",
            "相語厭此鬼，多方願崩分。",
            "宗伯正憒惑，委其制風雲。",
            "倉黄刖我足，置我寂寞濱。",
            "子脫白布衣，鬼顔愁不欣。",
            "自子有官守，辭鄉八青春。",
            "坐想廩俸優，寧復鬼敢親。",
            "今者枉書札，無財亦云云。",
            "信哉此鬼多，不限吳楚閩。",
            "陰靈雖叵測，要自有婚姻。",
            "族黨各生子，子嬪又生孫。",
            "宗支遶天下，焉往不見存。",
            "子行改京官，途轍異凡民。",
            "閨房漸珠翠，盤桉溢羶葷。",
            "萬一鬼不喜，乖離在逡巡。",
            "顧我慣與君，應來合朋羣。",
            "益五以爲十，其徒日滋蕃。",
            "吾文雖極高，鬼去無沿因。"
        ],
        "title": "窮鬼",
        "id": "1098ae76-7a91-4a2c-be79-a957c6253fe7"
    },
    {
        "author": "呂南公",
        "paragraphs": [
            "武皇肆荒惑，公卿噤忠齦。",
            "先生有直舌，談笑開吾君。",
            "董偃不敢怨，壽王誰與伸。",
            "堂堂補衮心，不厭犯怒頻。",
            "豈不顧仕養，崇卑位泥雲。",
            "耻同高論儒，瑟縮憂烹焚。",
            "賢人事昏主，獻替視所因。",
            "不爾朝野間，誰非愛其身。",
            "彼哉下世士，所見異吾聞。",
            "醜謬無不爲，乃思謗遺塵。",
            "國風歌善戲，孔聖許狂人。",
            "何嫌班孟堅，區區記餘芬。"
        ],
        "title": "讀東方朔傳",
        "id": "0f3da387-47e7-45d1-b87e-d6c97fc5ca87"
    },
    {
        "author": "呂南公",
        "paragraphs": [
            "還過巫師步，竚立想平昔。",
            "不見舊門閭，蒼蒼但榛棘。",
            "當時修竹圃，十里認濃碧。",
            "佳樹鬰瓏璁，高能百餘尺。",
            "連甍覆多瓦，厚塹疊堅甓。",
            "生計具安恬，鄰人總驩適。",
            "非無四時樂，乃預五等籍。",
            "不知九載間，剗滅自誰力。",
            "或尤近川水，川水豈其蹙。",
            "隄岸盡民廬，何斯最崩析。",
            "有疑沿鬼道，浮誕致淫慝。",
            "僻術固欺人，窮祆蓋傷德。",
            "不然當合會，大數名終極。",
            "幽玄竟難量，理意浪參測。",
            "憶初羈角歲，文字未深識。",
            "此地事遨嬉，隨羣慣經歷。",
            "波瀾澆暑汗，略彴騁霜屐。",
            "逗曉集圍魚，連宵按傳覡。",
            "走聽鐃鼓動，就視符籙敕。",
            "座軋歌神兒，盤分受釐食。",
            "中家餽牲果，豪屋送金帛。",
            "弟子爭聚藏，巫師坐欣懌。",
            "顧余方𦕈弱，比衆似岐嶷。",
            "撫省更呼留，慇懃賜遮扼。",
            "持盃勸醇酒，引堮指香臘。",
            "牽袖索吟哦，嗟天賞英特。",
            "其將雪侵鬢，見慶雲路翼。",
            "童稚喜矜稱，徘徊重低嘿。",
            "豈圖專轗軻，所望壹差忒。",
            "荏苒至巾冠，奔馳爲甔石。",
            "光陰與愁度，肝膽遭事役。",
            "文藻漫雄渾，途程轉迤塞。",
            "翦翎看遠舉，蹀足羨橫擊。",
            "何以副鄉評，徒能冠經席。",
            "虛聲漸凌厲，謗口遂壓積。",
            "辭山寄他州，封紙問故國。",
            "驚心存沒異，刺耳榮謝亟。",
            "偶爾跨歸鞍，蕭然又行客。",
            "凄凉到今日，憔悴對遺迹。",
            "磵影冷茫茫，塍泥新拍拍。",
            "春風吹駘蕩，夜月照岑寂。",
            "曾是禍福場，翻爲馬牛陌。",
            "誰能逃死喪，乃獨久酸惻。",
            "無處瀝餘觴，空思詠漸麥。",
            "人間屢興廢，世路真阻阨。",
            "愜快一難逢，睽違千易得。",
            "布衣甘我老，耕耒非上逼。",
            "飽煖即逍遥，功名可拋擲。",
            "雖慚巫師語，且免荷篠責。",
            "自作好詩書，寧須位侯伯。"
        ],
        "title": "過巫師步",
        "id": "85d9581d-98ca-4e67-b5bc-24cbccd045b8"
    },
    {
        "author": "呂南公",
        "paragraphs": [
            "老翁愛園廬，未省越鄰塢。",
            "婚姻挽他鄉，送客犯脩阻。",
            "委蛇上高嶺，四顧異吾土。",
            "相揖遽辭歸，驚如避豺虎。",
            "漂浮千世下，出意能近古。",
            "游子笑安居，相傳入名譜。",
            "黄塵壓碎石，歲月知何許。",
            "但有鬰蒼松，亭亭待斤斧。",
            "秋風吹我馬，路向此山取。",
            "因名重徘徊，不獨行役苦。"
        ],
        "title": "過辭歸嶺",
        "id": "67ea2397-1f64-4423-9b29-056ea4947321"
    },
    {
        "author": "呂南公",
        "paragraphs": [
            "强步已半日，前岡更悠悠。",
            "下如趨龍宮，上若登雲樓。",
            "不見人舍宅，但聞鳥喧啾。",
            "我行只空囊，盜劫誰知憂。"
        ],
        "title": "過憂劫嶺",
        "id": "69f92afb-b5dc-48ba-9be7-236c5389bc70"
    },
    {
        "author": "呂南公",
        "paragraphs": [
            "漲水久已退，擎泥草扶疏。",
            "平疇極我目，一來施犁鋤。",
            "九夏行過六，尚憂復污潴。",
            "哀咨此鄉民，耕力豈躊躇。",
            "地勢苦卑薄，况無古川渠。",
            "愁潦懼熯乾，不可保終初。",
            "昨者多暑雨，洪波日凌虛。",
            "新來滿旬晴，滲涸類灌蒩。",
            "垂秋且當蒔，到否知何如。",
            "搖搖衆農心，凜若畏簡書。",
            "遠瞻來南山，其壤似郊墟。",
            "依微綠秀間，浮白略散舒。",
            "間喜早稻吐，因高得紆餘。",
            "幸無風早催，聊濟升斗儲。",
            "天下有大福，唯民樂田廬。",
            "樂哉俟豐登，快我羈旅居。"
        ],
        "title": "五月二十五日三陂橋晚眺",
        "id": "54e24e6d-60f1-4f8f-b00b-373f689cfe48"
    },
    {
        "author": "呂南公",
        "paragraphs": [
            "敷敷英乍含，春盡葉已碧。",
            "垂垂實稍殘，秋晚花尚拆。",
            "鮮妍誰造化，遲暮我彩色。",
            "方託晨露滋，何知早霜烈。",
            "天時豈顧望，生理自溢逼。",
            "根柢或未衰，芳葩肯無益。",
            "徐孃老情重，武后善塗澤。",
            "所美出虛疏，其殃乃窮極。",
            "參差共沖氣，窈窕負靈識。",
            "草木可毋譏，吾傷在人德。"
        ],
        "title": "詠榴花",
        "id": "c32adbff-0516-448e-b167-2b9902758993"
    },
    {
        "author": "呂南公",
        "paragraphs": [
            "俗士各何在，來登蓋徒然。",
            "彼其見湖山，乃特論價錢。",
            "爲此可徑絕，陰梯阻狙猨。",
            "當有詩酒豪，相將快留連。",
            "一醉抵萬寶，高吟對遥天。",
            "下視闤闠兒，污埃盡癡年。",
            "嗟我濩落手，平生負雲烟。",
            "題詩不放縱，或似摹印圈。",
            "安得冰雪才，同聯座中篇。"
        ],
        "title": "俗士",
        "id": "d1ba360c-4fef-4964-949c-9c80e3f82aef"
    },
    {
        "author": "呂南公",
        "paragraphs": [
            "舊德無路報，衰年又增多。",
            "平生感激心，恐懼成蹉跎。",
            "幽幽黄鍾原，總角便經過。",
            "一飯倚從母，徘徊類媕婀。",
            "學書隨羣童，讙叫抵雁鵝。",
            "相逞知字畫，勇於渴尋河。",
            "羞耻道趙壹，矜誇有甘羅。",
            "豈云幼慇懃，乃取晚坎軻。",
            "荏苒三十載，萬千窮祟魔。",
            "舊遊不得尋，聽問徒悲歌。",
            "秋霜壓芳蘭，豈復異徑莎。",
            "願見故根畹，邈如隔岷峨。",
            "老窮怯脂韋，趣尚近笠簑。",
            "此恨長不沒，安能辨蒿峨。"
        ],
        "title": "歲除感舊",
        "id": "f63d1091-57ec-447a-8cfa-de837bb03b9c"
    },
    {
        "author": "呂南公",
        "paragraphs": [
            "說儒論四方，以北爲背明。",
            "蓋言幽陰位，有嚮即非亨。",
            "遂令口耳兒，惡北如近刑。",
            "安知壬癸交，於此兆萬靈。",
            "天元氣始降，坎水首五行。",
            "理數漸推遷，至兌乃秋成。",
            "餘陰與初陽，分此朔易庭。",
            "故爲始終地，變化容可輕。",
            "不但天道爾，人爲亦該并。",
            "帝王宅九垓，輔相羅賢英。",
            "德雖若伊周，稽首爲公卿。",
            "如其惡北面，誰以臣庶稱。",
            "吾知講析師，苟以巧自矜。",
            "何能亂達識，止可欺愚冥。",
            "吾來坐書屋，軒楹有北名。",
            "題詩非賦詠，聊以說儒憎。"
        ],
        "title": "偶題北軒",
        "id": "cb4554b0-2524-4fb3-b5d4-566fd9293038"
    },
    {
        "author": "呂南公",
        "paragraphs": [
            "東山未嘗到，興言往遊觀。",
            "尋幽味已淡，全勝交凡官。",
            "揚鞭遂出郭，樵路行縈彎。",
            "遇險輒捨馬，聽松頻側冠。",
            "霜天正枵寥，野吹何蕭酸。",
            "强步且數里，猶在荒林間。",
            "峰回得古寺，一叩雲中關。",
            "高僧奪睡出，迎對如嗔煩。",
            "解榻迸伏鼠，煮茶爆新泉。",
            "東亭一何高，岌若崖臨淵。",
            "西庵更爽亢，基與堂甍班。",
            "延緣徧登坐，共羨閒人閒。",
            "同遊二三子，取酒醺吾顔。",
            "約略脩市果，橫斜列山盤。",
            "飲語快不徹，望睫張無端。",
            "曦光忽銜西，歸思攻餘歡。",
            "撩樵灑醉毫，拂壁羅矛干。",
            "調笑下前坂，暮色凄漫漫。",
            "行矣重回首，林凹數聲猨。"
        ],
        "title": "初遊投子山",
        "id": "164d55d1-3f4d-4154-9647-c343347f3bb4"
    },
    {
        "author": "呂南公",
        "paragraphs": [
            "外物不可必，一官非我心。",
            "榮生在適分，素願乃山林。",
            "知恩已三年，趣幕不覺深。",
            "因君累幅書，更激浩歎音。",
            "衮衮旦復暮，勞勞古猶今。",
            "其誰有功名，不顧憂患侵。",
            "富貴豈不欲，才力視所任。",
            "長鯨舞天淵，寸鮒安牛涔。",
            "性亦各得耳，何爲辨差參。",
            "夫子方得路，未應棄光陰。",
            "咨余厭卑摧，謀望止尺尋。",
            "誓買五畝宅，歸休以浮沉。",
            "耕漁入程途，文字亦所欽。",
            "看子展雲翼，騰凌和薰琴。",
            "還將草堂書，敵子朱與金。"
        ],
        "title": "答濟道",
        "id": "28021923-4b50-4a6d-8e50-65a7e5b4e104"
    },
    {
        "author": "呂南公",
        "paragraphs": [
            "少壯事已遠，舊文良可懷。",
            "百年能幾何，十載不得偕。",
            "念昔居鄉里，游處了無猜。",
            "飲食不相捨，談笑久所陪。",
            "拜君以爲兄，分密誰敢開。",
            "齒髮俱未老，未至衰與頹。",
            "我子在襁褓，君猶無嬰孩。",
            "君後獨捨去，爲吏天一涯。",
            "我又厭奔走，遠引不復來。",
            "歲月杳難恃，區區老吾儕。",
            "况從與君別，多事歲若排。",
            "心力不能究，衰病侵筋骸。",
            "二子皆已冠，如吾苦無才。",
            "君亦已有嗣，眉目秀且佳。",
            "人事知幾變，會合終不諧。",
            "昨者本不出，豪傑苦見咍。",
            "鬰鬰自不樂，誰爲予悲哀。",
            "幡然感其說，東走凌巔崖。",
            "不意君在此，得奉笑與詼。",
            "君顔蔚如故，大噱飛塵灰。",
            "我老應可怪，白髭生兩顋。",
            "新句辱先贈，古詩許見推。",
            "賢俊非獨少，故舊每所乖。",
            "作詩報嘉貺，亦聊以相催。"
        ],
        "title": "答陳公美",
        "id": "5646d0eb-3afe-48f2-bc33-d6dbea9b6e4f"
    },
    {
        "author": "呂南公",
        "paragraphs": [
            "仲尼魯司寇，官職亦已優。",
            "從祭肉不及，戴冕奔諸侯。",
            "當時不之知，爲肉誠可羞。",
            "君子意有在，衆人但愆尤。",
            "置之待後世，皎皎無足憂。"
        ],
        "title": "擬古  其一",
        "id": "06abc6e7-8b6c-4bea-9149-457199600d7b"
    },
    {
        "author": "呂南公",
        "paragraphs": [
            "仲尼爲羣婢，一走四十年。",
            "荀卿老不出，五十猶力田。",
            "顧彼二夫子，豈其陷狂顛。",
            "出處固無定，不失稱聖賢。",
            "彼亦誠自信，誰能卹多言。"
        ],
        "title": "擬古  其二",
        "id": "bdbeb342-ad2d-4b91-8be4-d491472ae224"
    },
    {
        "author": "呂南公",
        "paragraphs": [
            "公孫昔放逐，牧羊滄海濱。",
            "勉强聽鄉里，垂老西遊秦。",
            "自顧未爲壯，徒爲久辛勤。",
            "君子豈必隠，孔子皆旅人。"
        ],
        "title": "擬古  其三",
        "id": "55a94cfa-a970-462e-9a45-8442f21f3381"
    },
    {
        "author": "呂南公",
        "paragraphs": [
            "竹榻破壞久，隅稜類繩橋。",
            "扶身輕坐之，不敢直我腰。",
            "動小響已大，搘嚴勢仍搖。",
            "鋪氈蔽其顔，倚以度晨宵。",
            "醉卧稍安貼，如舟乍停橈。",
            "愁醒輾轉多，似泛八月潮。",
            "欲下必以緩，將登未嘗跳。",
            "奴僮爲我憂，疑我或悵怊。",
            "訝我合改置，我心豈其遥。",
            "所嗟成與虧，本以材用招。",
            "念此蒼翠幹，初非願枯焦。",
            "唯難逃匠手，遂與歲月凋。",
            "物固不求舊，人貧自無聊。",
            "憐强棄其衰，此志亦已恌。",
            "我有四壁宅，塵書映空瓢。",
            "何嫌此榻存，且以異貴驕。"
        ],
        "title": "竹榻",
        "id": "b6c6aad0-0227-4133-bafa-2eacc414d9ae"
    },
    {
        "author": "呂南公",
        "paragraphs": [
            "寄聲西山閣，知我新近否。",
            "病嗽輒彌旬，無錢雇醫叟。",
            "夫何稍除去，乃自得醇酒。",
            "美味既沾腸，清甘更悅口。",
            "適從耕壟上，杯醆不在手。",
            "坎坎遂連傳，諠如擊盆缶。",
            "清秋田舍事，秫糯或稀有。",
            "傾渴聖賢心，囊空欲狂走。",
            "思君綵衣次，與我異好醜。",
            "病少官壺多，何因到衰朽。",
            "古人說天道，高下常更受。",
            "此語儻可徵，豐荒竟誰久。"
        ],
        "title": "寄陳道先",
        "id": "38a1f598-afed-42eb-8010-e92bf1ebbf62"
    },
    {
        "author": "呂南公",
        "paragraphs": [
            "僧說姦雄人，亦發歸依願。",
            "秪今慈濟塔，乃自張崇建。",
            "雲空土石乾，碑倒龜龍斷。",
            "悠長香火事，豈以非夫賤。"
        ],
        "title": "慈濟塔",
        "id": "a670a93e-61df-4009-bf36-6b08b9a029bb"
    },
    {
        "author": "呂南公",
        "paragraphs": [
            "一日復一日，夜眠復朝興。",
            "不見事物窮，但覺憂患增。",
            "千慮不必免，不思亦如恒。",
            "未知此世間，有用智與能。",
            "少壯怯鬰屈，衰殘念軒騰。",
            "方如夏中蟬，忽若秋後蠅。",
            "非譽等毫絲，善惡計合升。",
            "可醉且勿道，雲來譬高曾。"
        ],
        "title": "一日復一日",
        "id": "e7082a96-3a3d-44d6-a2a6-3033f38e7f40"
    },
    {
        "author": "呂南公",
        "paragraphs": [
            "我髮日以少，我梳未嘗頻。",
            "過旬一理之，每理愁欠伸。",
            "壯長足癢屑，奔馳更埃塵。",
            "搔爬不覺勞，垢結類組紃。",
            "雖復强櫛沐，憚如負千鈞。",
            "鉤牽就平直，流汗益苦辛。",
            "當時結似拳，漸細傚梅榛。",
            "懸知又十載，幾許及變銀。",
            "萬物有盛衰，吾何爲喜嗔。",
            "借令但兩鬢，豈害有冠巾。",
            "人言髮既凋，乃稍異癡民。",
            "題詩且自賀，漸係老成人。"
        ],
        "title": "理髮",
        "id": "1637bd39-749a-4464-9843-511ae63f1b76"
    },
    {
        "author": "呂南公",
        "paragraphs": [
            "盡日繞岡嶺，孤征凌險巇。",
            "春風處處豪，游子行安之。",
            "過午或未飯，人烟信遐稀。",
            "暮投熯塘村，正見牛羊歸。",
            "黯黯亂山腹，茅廬壓笆籬。",
            "陽光向餘霞，畏虎先掩扉。",
            "繫馬就屋尾，解冠挂門眉。",
            "怡聲問前程，乞火照寢衣。",
            "夜半雨忽惡，長雷撼坤維。",
            "奴僕亦睡覺，雨瀉百箭馳。",
            "草草卷席避，倚牆願晨雞。",
            "故園豈無情，一夢不可期。",
            "我有三畝宅，比鄰勇鉏犁。",
            "何曾問三旌，自足了四時。",
            "不肯卧寂寂，亦來走栖栖。",
            "幸無王事驅，或是奇鬼欺。",
            "咄咄復咄咄，生平笑狂癡。",
            "明朝遇清溪，莫洗脚上泥。"
        ],
        "title": "宿熯塘村",
        "id": "a9dc69f8-7c01-44f8-9ec9-c94534d2bff7"
    },
    {
        "author": "呂南公",
        "paragraphs": [
            "東村豈不佳，南村自清幽。",
            "北村亦可居，俗悍不易投。",
            "維此兌嶺曲，陂陀遶川流。",
            "桑麻有青園，耕稼有綠疇。",
            "雲峰十里外，足舉曠望頭。",
            "本無車馬喧，豈有聲利愁。",
            "伊我先君子，故家待增修。",
            "還當起楹簷，此志敢不求。",
            "開闢三處徑，疏通四前溝。",
            "有軒列琴書，有室貯鋤耰。",
            "壓麴擬長醉，藏芻待肥牛。",
            "超然了餘生，不問萬戶侯。",
            "我策久已决，我身强悠悠。",
            "安能荷篠翁，不以意相收。"
        ],
        "title": "西村",
        "id": "b419ce8f-852b-4c9f-a8d5-aa3e4c1cfa19"
    },
    {
        "author": "呂南公",
        "paragraphs": [
            "鏡鑷亦何功，鏗鏗漫從事。",
            "助人飾形骸，初若逞意思。",
            "須毛何足簡，塵垢何足薙。",
            "端爲兒女懷，豐靚以言貴。",
            "余家在農畝，耘耔當傳世。",
            "朝犁泥糊糊，暮耨草翳翳。",
            "風搔日暴炙，姿狀難娬媚。",
            "百年寄託身，顛倒皆順利。",
            "顔紅黑何害，髮黑白亦是。",
            "誰能妄去取，屑屑論姿致。",
            "深村擬三逕，歲月治去計。",
            "带經以隨牛，鏡鑷成相棄。"
        ],
        "title": "鏡鑷",
        "id": "192b2047-bcfa-4b80-8005-bc42cc3a437a"
    },
    {
        "author": "呂南公",
        "paragraphs": [
            "秋色今又動，凄然悟衰殘。",
            "筠床讀書軒，一卧八九歎。",
            "少壯非所惜，塵勞苦間關。",
            "端爲智慮傾，得此悄悄顔。",
            "筋骨衆疾劫，肺肝百憂攢。",
            "還當節律遷，刺促驚痟酸。",
            "夜眠却明燭，曉脾拒堅餐。",
            "從文未終篇，腰脊益痹頑。",
            "太息造物宰，勞余豈其偏。",
            "寧分無窮悲，直窘有限年。",
            "想彼向榮木，蕭森望雲端。",
            "雖無癭蠹虧，久竟歸朽乾。",
            "萬化有盡極，一身何足安。",
            "方當委順之，不必專憒煩。",
            "起坐仰星斗，環行繞簷欄。",
            "西風穿我懷，肅若臨矛干。",
            "世故屬無謂，悠悠諒何言。",
            "唯應就枕時，曠蕩如山樊。"
        ],
        "title": "秋色",
        "id": "8acb4981-c0b1-4b7b-bc6b-ad0ded05edda"
    },
    {
        "author": "呂南公",
        "paragraphs": [
            "北風搔長林，萬葉各窮屈。",
            "愛此清秀幹，高寒色如一。",
            "雖無化石驗，自是後凋質。"
        ],
        "title": "歲寒亭",
        "id": "86400ac8-1f22-4409-a684-a15f26564f4c"
    },
    {
        "author": "呂南公",
        "paragraphs": [
            "相公坐東府，簡拔無留才。",
            "賢良得帥權，志與馮趙偕。",
            "以策屈羣力，勃如飛蚊來。",
            "河湟多新田，隴渭少驚埃。",
            "壯矣功利舉，趣時各賢哉。",
            "誰言夫子喙，不在此日開。",
            "手把經綸書，想望黄金臺。",
            "相期衢道亨，紙墨皆雲雷。",
            "臘雪拍馬睫，朔風穿僕懷。",
            "雖云行路難，足免壯士哀。",
            "去去合利見，少微近三台。",
            "得志亦遄歸，我有賀酒盃。"
        ],
        "title": "送傅亨父",
        "id": "5d35cb3b-fa19-4793-b9ab-513d790bb9e7"
    },
    {
        "author": "呂南公",
        "paragraphs": [
            "衰翁脾病怯飲茶，不但嗜酒成雄夸。",
            "夜長晝短讀書苦，佇待雞鳴愁日斜。",
            "秋蔬搜腸酒正惡，踏爐火慢煎雙脚。",
            "偶然接得西安角，險欲衝塵送高閣。",
            "沉吟却憶陳公子，慣在京華看貢篚。",
            "蒙山顧渚建溪春，花乳清泠徧知味。",
            "今來下國深秋景，酒厚花稀心未醒。",
            "盱水中泠亦試烹，豈須奔走揚州井。"
        ],
        "title": "和得茶雜韵",
        "id": "4314eb88-0898-4589-b21f-3dd568a561f2"
    },
    {
        "author": "呂南公",
        "paragraphs": [
            "莫愛傾城名，名高禍將作。",
            "莫嫁多才郎，才多情義薄。",
            "君不見季倫不保綠珠命，長卿終負文君託。",
            "豈如延陵廡下賃舂人，無色無才貧且樂。"
        ],
        "title": "延陵行",
        "id": "77e14416-f6f7-4e72-8c41-f8e42a4e87f3"
    },
    {
        "author": "呂南公",
        "paragraphs": [
            "烏翩翩，魚漉漉，陂湖漫漫浮窮肉。",
            "貧民疫死屍且壞，冢兒忍看熏牆屋。",
            "桐棺一寸無錢置，亦可躶埋難乞地。",
            "繩攣簀載肩負{扌舁}，暮夜間關來此棄。",
            "哀號數聲淚淋瀝，歸掩柴荆鄰寂寂。",
            "官家政令如文王，日月不爲盆下光。"
        ],
        "title": "烏翩翩行",
        "id": "b4c3c092-510d-4d6e-80f4-8ba8f55f7394"
    },
    {
        "author": "呂南公",
        "paragraphs": [
            "黄茅颯颯天垂雺，夜宿野亭行旅共。",
            "看看燈火問他鄉，聽說艱虞各悲痛。",
            "早年轉貨河東北，亦熟淄青涉梁宋。",
            "民生富裕利源寬，所至如家忘勒鞚。",
            "晚來凶札作饑饉，首尾七春荒播種。",
            "已知人物俱流亡，秖有室廬齊歇空。",
            "迴旋却走嚮淮浙，併值紛紛歎饑凍。",
            "積屍狼籍臭相兼，無異爛魚藏暑甕。",
            "去秋關陝穀將稔，踐嚼忽驚黄鼠衆。",
            "正憂飛輓負洮岷，敢論倉箱稀食用。",
            "昨聞王師又南伐，熊羆十萬臨諸洞。",
            "荆潭五嶺皆宿兵，日費千金誰運送。",
            "閩州旁助早成乏，何况匹夫圖竊弄。",
            "三川迢遞未得歸，懸想詎能餘賦貢。",
            "獨稱江國久豐足，游歷如今愁更重。",
            "旱傷水剝疫癘頻，何處商廛猶佚縱。",
            "囷京少食但蕭屑，寇盜乘虛還扇動。",
            "一宵此地漫安身，萬里故園難入夢。",
            "喓喓雞唱侵枕脚，淡淡曉光穿屋縫。",
            "去矣東西勿復言，文臣方獻昇平頌。"
        ],
        "title": "黄茅行",
        "id": "720d8899-0302-4d48-beed-21ed52ec4e28"
    },
    {
        "author": "呂南公",
        "paragraphs": [
            "少年踴躍希卿宰，遲晚徒思老江海。",
            "吾道淹衰髮漸凋，壯圖銷鑠田今買。",
            "文苑鋒鋩稍收戢，醉鄉朋舊多携解。",
            "唯有憤世嫉邪心，自計終天不能改。"
        ],
        "title": "遲晚行",
        "id": "bd6858eb-838d-47d3-809b-65e42dc3382d"
    },
    {
        "author": "呂南公",
        "paragraphs": [
            "君不見熙寧宰相經綸苦，不肯養兵累神武。",
            "多時州郡罷招軍，欲責耕民爲戰伍。",
            "詔書一日下九天，守令宣布周鄉田。",
            "十家嗟吁百家和，父子握手悲殘年。",
            "干戈不與鋤耰雜，此道幾迴輪歷甲。",
            "未能井牧似三王，何用匆匆謀混合。",
            "輿情有幸聞旒扆，斂鼓收旗防怨謗。",
            "爾來下國稍自安，其奈兵防已頹毀。",
            "大城有兵不千百，小城更少幾許力。",
            "一夫竊發數縣驚，坐恐饑癯皆盜賊。",
            "承平久矣稱繁富，儒生枉被高談誤。",
            "同聲敷奏盡哀矜，引手施行皆耗蠹。",
            "居不得寧輯，財安能充裕。",
            "嗚呼，爭得略如開元姚宋之民人，萬里東南開夜戶。"
        ],
        "title": "嗚呼行爲閩寇屢動州郡無兵而作",
        "id": "dc46f50b-c4f1-4ef0-9a42-f568264cf164"
    },
    {
        "author": "呂南公",
        "paragraphs": [
            "東家賣兒價何卑，西家棄婦聲更悲。",
            "得錢未足三日飽，既別豈有歸來時。",
            "山如高城路如線，迴首難言淚盈面。",
            "螻蟻溝渠處處同，短長不復能相見。"
        ],
        "title": "別離  其一",
        "id": "3615e6cb-5e5f-4e7b-b762-f527b4c033b1"
    },
    {
        "author": "呂南公",
        "paragraphs": [
            "死別離，未如生別苦。",
            "綢繆恩意無窮處，忽作乖違成陌路。",
            "非緣官誅與私劫，忍令棄置隨童妾。",
            "夷齊不可人人學，爭得腹空無悚懾。",
            "生別苦，此苦無盡期，百年泉下亦銜悲。",
            "娶歸養兒畏不早，何知此日難相保。"
        ],
        "title": "別離  其二",
        "id": "f24a3452-89ed-40b5-b81f-791989590164"
    },
    {
        "author": "呂南公",
        "paragraphs": [
            "昨日良人死窮獨，糧空子幼身自哭。",
            "賣衣葬罷急謀嫁，富翁立待封居屋。",
            "夫妻寒賤恩亦深，縗麻終制非無心。",
            "饑腸雷鳴無可奈，禮法雖存何足頼。"
        ],
        "title": "貧婦歎",
        "id": "9ba7c940-248f-40b1-b8ce-8945a136f5f5"
    },
    {
        "author": "呂南公",
        "paragraphs": [
            "卑卑窮生無令圖，偶開濁眼窺字書。",
            "村田子弟念筆札，邀請稟訪同師儒。",
            "遠防鬭訟習詭訐，近就財利評侵漁。",
            "行身便事世所幸，先王教道徒迂疏。",
            "君不見官家設庠校，俊士羅冠裾。",
            "亦工細麗苟榮祿，誰復高遠稽墳謨。",
            "本期教學敦風俗，今如附子充饑腹。"
        ],
        "title": "教學歎",
        "id": "19895c2a-0d93-49f4-8774-116a1c6c259d"
    },
    {
        "author": "呂南公",
        "paragraphs": [
            "勿願壽，壽不利貧袛利富。",
            "君不見生平齷齪南鄰翁，綺紈合雜歌鼓雄。",
            "子孫奢華百事便，死後祭葬如王公。",
            "西家老人曉稼穡，白髮空多缺衣食。",
            "兒孱妻病盆甑乾，靜卧藜床冷無席。"
        ],
        "title": "勿願壽",
        "id": "d544a136-f2a7-4127-aca3-0cdc5e58182c"
    },
    {
        "author": "呂南公",
        "paragraphs": [
            "非災非祥何所出，迴天轉地成慌惚。",
            "蓬萊金曜急食昴，矯矯霜虹橫貫日。",
            "帝尊萬乘勿致威，大兵如火無所施。",
            "擒龍扼虎無所尅，手引存亡纔頃刻。",
            "事無今古用則靈，用時天下毛髮驚。",
            "能將義勇發至誠，壯士之膽君勿輕。"
        ],
        "title": "壯士膽歌",
        "id": "60b20ed3-e9ff-40d3-b02f-3cd1be9883d3"
    },
    {
        "author": "呂南公",
        "paragraphs": [
            "蘇相東歸施不妄，欒公得位言何壯。",
            "恩讎必報真丈夫，不苟而已焉知餘。",
            "浮生百歲飄風速，胡爲顧慕甘侵辱。",
            "道之至實先吾身，紛紛毀譽何足聞。"
        ],
        "title": "恩讎必報歌",
        "id": "d22be1ad-b73e-4067-870a-2defa0516a3f"
    },
    {
        "author": "呂南公",
        "paragraphs": [
            "西風一夜颼颼動，冷觸病身增疾痛。",
            "卧聽促織不成眠，起望明星還內訟。",
            "十年客路過秋色，五畝故園停歲種。",
            "學如觀海祗自奇，文似屠龍竟誰用。",
            "情知至足在飽煖，何事低心隨薦貢。",
            "桀溺從初豈有官，接輿却是能歌鳳。",
            "今雖未借邯鄲枕，昔曾屢歎南柯夢。",
            "哿矣歸哉有近期，會將物我分輕重。"
        ],
        "title": "西風",
        "id": "8b1e162d-c31b-4f31-8641-b129ed4ce881"
    },
    {
        "author": "呂南公",
        "paragraphs": [
            "九月十月霜漫漫，壙埌南野如羣邊。",
            "東風已作凍未解，日月曉望皆璚田。",
            "岡陵焦枯澗壑竭，草木性命俱沈綿。",
            "彪家於時若爲處，掩擁敗葉方閒眠。",
            "陽輝中天穴戶暖，起坐嘿毣喉方涎。",
            "虛腸未充多譖士，怒掌久斂悲盜泉。",
            "黄河泰山深且茂，恨不休止蘄安全。",
            "熬然宅此取饑渴，焉用武勇聲名傳。",
            "側聞近便長松塢，十頃池塘停滀古。",
            "不勝積潤在鱗蟲，浩有餘波沾畎畝。",
            "尾搖伊昔諱凶檻，腹滿願今同鼴鼠。",
            "世間遇合無必然，平行靜視皎日前。",
            "嗟來懇惻尚不就，避逐刺促渠爲賢。",
            "主人若不開文籞，歸卧幽林待天雨。"
        ],
        "tags": [
            "泰山"
        ],
        "title": "渴虎",
        "id": "f7c54be0-8342-4c4f-980e-fd7b444f5372"
    },
    {
        "author": "呂南公",
        "paragraphs": [
            "天下大辱無過乞，忍能餓死不終日。",
            "空瓢曲杖行復嗟，高楹厚壁他人家。",
            "風蓬蓬，雨臿臿，夜投野廟眠枯葉。",
            "世上艱難有此時，强顔豈是相師法。",
            "從來詬駡多言乞，僮客受之猶噎鬰。",
            "今日同行富者孫，末年禍福誰能必。"
        ],
        "title": "乞士歌",
        "id": "c70ccf0e-4e71-4dda-b9c9-89fb8bf3d872"
    },
    {
        "author": "呂南公",
        "paragraphs": [
            "關關春樹鶑，晨哢不知久。",
            "似欣融和景，樂得飛鳴友。",
            "可憐天性喜朋類，肯念同羣雜譽咎。",
            "年年日暖風暄時，園林無處無芳菲。",
            "高翔俛啄足自適，焉用戚促勤追隨。",
            "君不見花間柳下紛紜後，擘彈揮丸少年手。",
            "蒙籠枝上驚急來，不及吚嚶已分首。",
            "世間利害難預期，尠少德義多姦欺。",
            "雁奴傷損雉媒飽，儕輩豈不交傾危。",
            "古人惡熱曾吹虀，莫近王丹墓畔啼。"
        ],
        "title": "關關春樹鶑",
        "id": "7af362c1-081b-4db1-ba65-5464d4d5cfd4"
    },
    {
        "author": "呂南公",
        "paragraphs": [
            "長沙進士何襟靈，辭源浩瀚如翻傾。",
            "十五年間聚文藁，得三千紙封爲塋。",
            "自憐意氣頗足惜，題作文塚仍鑱銘。",
            "富哉言章有如此，恨不盡見空傳名。",
            "吾聞人文乃儒效，用之佐治王化成。",
            "五帝三王實推濟，孔孟憂世存書經。",
            "真儒不作世已異，文士所說非所行。",
            "趨時治己兩不振，奮筆多是圖生榮。",
            "唐文舊錄二萬卷，于今大半歸漂零。",
            "昌黎河東幸存顯，自外寸片誰與稱。",
            "故知辭藻貴遭遇，身後紙札皆勞形。",
            "當年不用更埋聚，傷嗟此似秦儒坑。"
        ],
        "title": "讀文塚銘",
        "id": "dabef1c3-35cf-441a-bdc9-b73c0bbb7a73"
    },
    {
        "author": "呂南公",
        "paragraphs": [
            "雲垂四山潑墨濃，風怒發屋茅遮空。",
            "征人不安紙蓋下，猛雨迸射郵亭中。",
            "廄兵色動牽馬出，惟恐摧壓傷儀同。",
            "吾衣敝薄未免濕，今夜何處還張烘。"
        ],
        "title": "石井大雨",
        "id": "c7c00a9b-962d-4ba8-8f8a-7fc99a18d800"
    },
    {
        "author": "呂南公",
        "paragraphs": [
            "古人已往知無奈，猶被後人興蠹纇。",
            "前亦人焉後亦人，患自口强心不逮。",
            "揚雄比孟必有辨，馬卿慕藺良足怪。",
            "未充志氣徒好名，醇醪豈不因糟胾。"
        ],
        "title": "古人",
        "id": "cc6c22d4-d2e5-44ab-ac15-6bc0cd968284"
    },
    {
        "author": "呂南公",
        "paragraphs": [
            "衰來病衆難推盪，日覺筋骸非壯長。",
            "百畝鋤耘致苦辛，萬端應接皆牽强。",
            "稀曾起處鐘漏盡，多是歸時星月朗。",
            "滿腹經綸一意閒，墾田頭緒重新講。",
            "偶逢過客語文字，突兀破壞如夢想。",
            "太息諸書不救饑，幾曾貨利微能倣。",
            "故人憐我晚愁瘁，委曲相寬三復兩。",
            "卒歲嘗分蔽骭衣，方春又贈扶身杖。",
            "修飂一竹信瑰特，知自何山精産養。",
            "數節包絣鶴脛連，碎花黝糾彪皮爽。",
            "提携宛勝冰玉滑，頓卓便同金石響。",
            "野老生看每問名，耕兒熟見仍私奬。",
            "未諳黄鉞端許制，久慣青藜饒俗狀。",
            "靈壽杖堅負曳勞，朱藤飾僞功程枉。",
            "何如得此清峭幹，本與雪霜爭氣象。",
            "舊谷遺根未陸沉，末年遇主成真賞。",
            "已將蠟屐作游伴，更共文簦爲靜黨。",
            "測渡無憂石澗淹，助跳肯畏泥坑廣。",
            "時修疆畎便指畫，自牧雞豚誰放蕩。",
            "差可攓蓬訊髑髏，豈徒闢野披榛莽。",
            "傾危屢濟功轉積，安穩利征吾濫享。",
            "輒莫飛飛向葛陂，要當受侮敲原壤。",
            "古人五十徇鄉禮，我爲困窮聊早上。",
            "畫戟彤弓且勿思，蒼顔荷篠西村丈。"
        ],
        "title": "君益惠竹杖",
        "id": "06c4b5e9-9070-4a49-bd3b-8d57b69b6786"
    },
    {
        "author": "呂南公",
        "paragraphs": [
            "願君勿斲木工手，請斲財戶眼與心。",
            "時平力贍侈不徹，有見必欲相摹臨。",
            "試言賤工目所擊，竊竊富室清溪潯。",
            "偶來公府證訩訟，適見棟宇雄深沉。",
            "歸損多貲換堂室，唯恐壯麗微差參。",
            "逡巡子弟到京國，新值器服夸如今。",
            "買真購法不議價，持還逞詫爭歌吟。",
            "一家矜尚一鄉慕，自此籍籍師奢淫。",
            "當時溪西鄙樸老，頗出厲語聊譏侵。",
            "爲言人生倚衣食，繁手未必加淳音。",
            "百年榮落豈易保，身後志業須勝任。",
            "華榱不可孕金穀，盛服幾許忘釜鬵。",
            "不見聲容赫赫家，晚來衰謝無遺簪。",
            "乃公營求嗣孫毀，弓劍往往同芒針。",
            "人情護近不庇遠，厲語一出爭詬擒。",
            "况我孱微食技業，得不骩靡依餘陰。",
            "區區小材蓋如此，天下誰與制尺尋。",
            "安得高梯切閶闔，上叩帝膝敷誠忱。",
            "盡取人間富財戶，免使僭偪難𣂏斟。",
            "工手何辜可毋斲，自然風定無驚林。"
        ],
        "title": "代木工言",
        "id": "b3b4753b-63c8-4dfc-91e5-4b36a29f6692"
    },
    {
        "author": "呂南公",
        "paragraphs": [
            "冬風雖饕少霜霰，一雪偶嚴飄臘旦。",
            "初驚雲物稍悽慘，更覺天威能變換。",
            "翰林太守方出郊，去指登高作榮觀。",
            "崩騰逼眼忽無盡，皎潔映懷成極絢。",
            "從前溫燠自迷舛，到此雱凉誰計算。",
            "下看平路尚稀微，遠望諸峰先片段。",
            "虎頭巖側山腰半，羃䍥薄烟占午爨。",
            "傳聲賓從暫紆餘，命酌聖賢同款緩。",
            "飛花滿席不須拂，小大入腸寧復亂。",
            "山陰安道今在否，更欲扁舟破瀰漫。"
        ],
        "title": "奉和內翰太中臘雪出郊長句",
        "id": "780b356a-fae0-4908-939d-1b29315c57c6"
    },
    {
        "author": "呂南公",
        "paragraphs": [
            "先春一雪何易消，南山驟見青岧嶢。",
            "餘寒忽作雨冰怪，似有陰沴相呼招。",
            "第堂晨興乍出戶，畏冷須鬢不敢撩。",
            "還歸書邊擁鑪坐，想像悠遠情慅忉。",
            "念君幽懷繞嵩少，如鏡對物皎莫逃。",
            "乘高北望三十六，只見衰朽連平皋。",
            "心隨歸雁身欲去，又寫佳句傳鳴嗸。",
            "縑圖遥遥郡閣迥，高詠盡日行周遭。",
            "無人屬和卷自滿，蚊蚋詎可冠靈鼇。",
            "自來耕野寄病叟，珠玉偶許麻囊韜。",
            "空山寂歷時一諷，爽爽不覺驚骨毛。",
            "當年只是說蘇李，後此豈復論劉曹。",
            "嗟乎步武已誤高，蹄涔不錄滄海濤。",
            "東風浩蕩官酎饒，不善酩酊虧二豪。"
        ],
        "title": "立春雪凍有懷道先賢良展誦臘除見寄長篇輒反其韵爲詩奉寄",
        "id": "13ff928c-17cc-4d90-a314-50e2676b617c"
    },
    {
        "author": "呂南公",
        "paragraphs": [
            "古人往矣說可傳，顯以悟者其爲賢。",
            "周侯樹立囹圄餓，蔡澤飽足四十年。",
            "知之窮通信已妙，降此抵乞食與錢。",
            "貪諛末俗滿吻涎，一中百否紛可憐。",
            "吾徒自斷休問天，書冊讀盡頭蒼然。",
            "功名分比橐裏弦，且飲美酒飼豚肩。"
        ],
        "title": "和道先南城逢相工",
        "id": "a4b983fa-8c10-4a01-ba82-256abfe1b84b"
    },
    {
        "author": "呂南公",
        "paragraphs": [
            "蠶蛾已撒明年卵，蠶婦乍閒嫌夜短。",
            "圃柘無端長宿根，潭蘆不住抽新管。",
            "時哉樂矣犁鋤伴，箬笠團團麻袴軟。",
            "日出離家日入歸，豈論步武如輪轉。",
            "强丁屢歎牽車遠，稚子或訶鳴犢緩。",
            "暴雨晴雨忽蓊然，相驚不覺耕皋晚。",
            "老翁踞坐抵掌談，奬借專勤譏懶散。",
            "草衆當爭第一耘，塍高勿厭重新剗。",
            "中天節近香醅綻，篘面色如人面𧹞。",
            "里巷齊歌競渡聲，人人錢在雞巢滿。"
        ],
        "title": "和次道村田歌",
        "id": "7871712d-08a5-4de5-8c87-4eacde9d9c57"
    },
    {
        "author": "呂南公",
        "paragraphs": [
            "霜日倒芒梢，{篦刂}筠勞束勒。",
            "斷送山野村，參陪塵土役。",
            "價卑徒易售，用貴安可得。",
            "人間糞穢日以多，翁負帚禿當奈何。"
        ],
        "title": "賣帚翁",
        "id": "936786c1-c8d0-4e96-aa8c-3245d63bdf75"
    },
    {
        "author": "呂南公",
        "paragraphs": [
            "何山老翁鬢垂雪，擔負樵蘇清曉發。",
            "城門在望來路長，樵重身羸如跛鼈。",
            "皮枯亦復汗淋瀝，步强遥聞氣嗚咽。",
            "同行壯俊常後追，體倦心煩未容歇。",
            "街東少年殊傲岸，和袖高扉厲聲喚。",
            "低眉索價退聽言，移刻纔蒙酬與半。",
            "納樵收直不敢緩，病婦倚門待朝爨。"
        ],
        "title": "老樵",
        "id": "5269cc1f-3453-4230-8a42-b14a01ed2f50"
    },
    {
        "author": "呂南公",
        "paragraphs": [
            "一錢重丘山，斗粟輕糞土。",
            "昔聞豐年樂，今識豐年苦。",
            "東家米粒白如銀，西家稻束大於鼓。",
            "再三入市又負歸，慇懃減價無售主。",
            "刀機縱在屠伯瘦，盃勺長閒壚婦去。",
            "了無蹊徑近甘肥，只有呻吟厭寒暑。",
            "相傳城邑尚牢落，村野蕭然安足數。",
            "鄙夫自分爲儒生，坎壈薄佑來蠶耕。",
            "言章自昔枉用力，債簿幾許能除名。",
            "連旬暴露顔面黑，彌月菜茹腸肚青。",
            "原田常恐不遇歲，及此遇矣當何成。",
            "昨日鄰翁諮種播，相與竹下團團坐。",
            "共嗟衰暮值艱難，未覺豐登勝饑餓。",
            "望天窅邈叵致詰，得令賢明聊爾賀。",
            "不馳幹隸擾租輸，更秉公心憫鹽課。",
            "何鄉巨惡不手斂，有處宿姦皆膽破。",
            "且勿恤失得，且毋論福禍。",
            "但願令尹住三年，錢重物輕猶可過。"
        ],
        "title": "山中即事寄上知縣宣德",
        "id": "acbd20ef-852d-46e9-9c26-56899e1ca2e9"
    },
    {
        "author": "呂南公",
        "paragraphs": [
            "山翁種樹不差擇，桃李無窮雜松柏。",
            "風吹陽和入芳根，萬白千紅映蒼碧。",
            "猴藏鳥啄人恣窺，桃李實熟無完枝。",
            "由來未可論堅脆，松柏材成斧斤至。"
        ],
        "title": "麻姑道中",
        "id": "a38031db-9bf0-4ac4-9b63-9813c38db76b"
    },
    {
        "author": "呂南公",
        "paragraphs": [
            "閉門却埽未足高，遇酒輒醉豈其豪。",
            "窮山終歲擁書坐，澗谷曷日興雲濤。",
            "浮沉非工俗子惡，只與筆硯爲朋曹。",
            "流年侵尋路婉娩，鏡裏已復驚蒼毛。",
            "作爲文章世不用，似對婦女論鈐韜。",
            "欲陳肝膽自薦進，恐類衆蟻觀連鼇。",
            "嘗聞聲氣有求應，此日寂寞誰相遭。",
            "當歌無和亦已矣，豈意或有憐悲嗸。",
            "陳侯嵩丘降靈士，傳世事業師夔皋。",
            "有官未得斷國論，昭代尚把浮名逃。",
            "陔蘭芳香月桂老，靜卧感古成憂忉。",
            "題詩遠寄巧及我，稍比陳敵輕兵撩。",
            "龐涓疏軟孫臏銳，勝負不待明占招。",
            "惟當釋耒往共飲，不必皎潔分桀堯。"
        ],
        "title": "道先賢良寄示長篇輒此酬和略希一笑",
        "id": "18334e7f-4530-43d9-a3e5-c721ef5a84ae"
    },
    {
        "author": "呂南公",
        "paragraphs": [
            "夜聞黥徒歎行苦，傳檄馳符渺無數。",
            "霜晨雨夕常疾驅，鬼魅豺虎何山無。",
            "寢興順時豈不欲，簡書可畏鞭刑毒。",
            "儒譏冗食知謂誰，我非浪費官家粟。"
        ],
        "title": "夜聞",
        "id": "f6db64d5-197c-4635-a957-c2ef3a507faa"
    },
    {
        "author": "呂南公",
        "paragraphs": [
            "寒人氣象寒於冰，聞有嘉運無由乘。",
            "陽和吹噓品彙生，燕谷凍瘁漠未驚。",
            "年華四十盱畔城，慣處涸竭忘流盈。",
            "六張五角長合并，百慮一得嗟何曾。",
            "鳴悲自昔起不平，苦調往往抽毫成。",
            "窮衰到處難得朋，坐使見笑蒼蠅聲。",
            "心知俗譽不足榮，分死枯槁羞逢迎。",
            "由來極晦亦小明，不在壹鬰居蠻荆。",
            "翰林先生天下名，風裁如鑑初無情。",
            "偶然誤許筳與楹，重言既出衆懦興。",
            "譬彼卧蟄因雷醒，恩文撫接曲盡誠。",
            "更剡薦牘辨玖瓊，匹夫有獲萬口稱。",
            "此世不復投清泠，正恐疏闊如樊英。"
        ],
        "title": "內翰太中以某伏謁郡齋特賜長句謹和拜酬",
        "id": "1845271f-38ad-4b37-ace0-027db18e0e56"
    },
    {
        "author": "呂南公",
        "paragraphs": [
            "書堂四顧皆蒼山，禽魚樹石烟雲間。",
            "紙編屢絕筆屢{髟/聞}，十載一瞬忘青綸。",
            "誰令忽憶南薰關，盡箠打馬鳴鑣鐶。",
            "春風桃李紛妖嫺，辭家大笑涕不潸。",
            "由來磊落羞窮跧，下位亦足惠寡鰥。",
            "乘田委吏不敢閒，以日自愛維孔顔。",
            "當今俊傑登朝班，拔擢杞梓披榛菅。",
            "君能忼慨露豹斑，豈比嘿嘿貪食孱。",
            "果哉往矣步勿䟂，仕以行義賢可攀。",
            "僕姑百中初滿彎，書堂靜坐尻狂癲。"
        ],
        "title": "送何齋郎赴選",
        "id": "4ba44505-7728-4127-b700-cba6b5908764"
    },
    {
        "author": "呂南公",
        "paragraphs": [
            "界山館下平街路，行客無窮朝接暮。",
            "十年二十四迴過，每覺人烟不如故。",
            "初尋此地謁高士，廛里讙愉忘迫遽。",
            "固嫌餓子辱閭閻，乃有善人尸管庫。",
            "歌聲酒氣等閒滿，魚尾彘肩容易具。",
            "半無賓客味羣書，盈耳只聞論富庶。",
            "一來奔走繞淮汴，高士亦趨城市去。",
            "南蹄北轍不可留，雖有暫經難久住。",
            "前冬適自故園出，忽見瘡痍變其處。",
            "豈能糠粃保黄台，乃忍溝渠疊童孺。",
            "官條既改驛亭破，儒者不存書屋蠹。",
            "蕭然巷陌但荒埃，聽說流亡不知數。",
            "昨朝又自劍池返，遭值故人車馬駐。",
            "相看問訊十年間，涕淚沾襟如水注。",
            "當時飽腹今半殍，近歲朱顔多已腐。",
            "一盃雖舉屢噫鳴，永夜不眠猶恟懼。",
            "哀哉天運不易識，安得各齊金石固。",
            "凌晨復過高士門，迴首荆榛带霜露。"
        ],
        "title": "過界山館",
        "id": "8f36cdaf-218f-4ed3-9a16-9c7253b4868a"
    },
    {
        "author": "呂南公",
        "paragraphs": [
            "信眼成吟步，虛廊遶幾回。",
            "見雲侵月去，聞雨趁風來。",
            "羣動悄已息，煩襟相次開。",
            "慇懃謝凉氣，少爲挫蚊雷。"
        ],
        "title": "信眼",
        "id": "40c62cab-222b-44df-bdc0-04f9ad45e70c"
    },
    {
        "author": "呂南公",
        "paragraphs": [
            "急雨拋砂響，驚風伐鼓過。",
            "漏從孤館永，愁入病身多。",
            "輾轉思鄉井，依稀夢薜蘿。",
            "得他莊叟罪，憂焰日焚和。"
        ],
        "title": "急雨",
        "id": "7d85e12b-4bf8-40ec-a900-00ad1fcd9c30"
    },
    {
        "author": "呂南公",
        "paragraphs": [
            "高閣與雲平，超如近玉京。",
            "未須論峻絕，聊用壓崢嶸。",
            "看雨諸村白，乘風百里清。",
            "途人豈知此，拍額望丹楹。"
        ],
        "title": "平雲閣",
        "id": "e33c74e5-c730-4f1d-bf18-af42649a751a"
    },
    {
        "author": "呂南公",
        "paragraphs": [
            "末俗矜鄉舉，先生尚滯淹。",
            "門人能頌述，羣小或憎嫌。",
            "舊學時方用，新書日以添。",
            "陰霾雖拍拍，會解見圓蟾。"
        ],
        "title": "寄微之",
        "id": "c5e24260-5b34-44b1-8b54-359dfde3897a"
    },
    {
        "author": "呂南公",
        "paragraphs": [
            "空館雪霏霏，孤懷不可爲。",
            "綈袍正藍縷，布褐强參隨。",
            "想望壚間酒，支持席上詩。",
            "念君將遠適，宛轉萬重思。"
        ],
        "title": "和酬道先雪中見寄",
        "id": "2dad4347-09d5-4283-8c96-e7eca9d60924"
    },
    {
        "author": "呂南公",
        "paragraphs": [
            "歲宴仍遷徙，蕭然背客堂。",
            "聽雞吹宿火，騎馬踏晨霜。",
            "世味寧皆惡，吾生有底忙。",
            "奴僮亦相笑，歸計只他鄉。"
        ],
        "title": "歲宴  其一",
        "id": "16e875d5-dd17-4720-b332-d059914242bc"
    },
    {
        "author": "呂南公",
        "paragraphs": [
            "歲宴知何事，低徊戀醉鄉。",
            "衰殘三十老，岑寂五更長。",
            "識字初無益，醫愁未有方。",
            "一盃寅卯舉，天下又兼忘。"
        ],
        "title": "歲宴  其二",
        "id": "c697f9e5-d995-4915-84b3-5ec34047a452"
    },
    {
        "author": "呂南公",
        "paragraphs": [
            "破屋照山坰，山民問筆耕。",
            "日無賓接戲，夜厭鼠橫行。",
            "被服烟埃色，呻吟老病身。",
            "不知齊魯士，甘此欲何成。"
        ],
        "title": "小港書事三首  其一",
        "id": "42e4faa4-9583-43ad-a1c1-86a32aee0e1b"
    },
    {
        "author": "呂南公",
        "paragraphs": [
            "溝澗橫三面，岡巒匝四隅。",
            "滿門牛宿留，刺耳鳥喧呼。",
            "造請難通謁，經過易失途。",
            "鋤犁有餘暇，歌鼓宴官奴。"
        ],
        "title": "小港書事三首  其二",
        "id": "439093eb-a397-4529-a967-eee45911df1d"
    },
    {
        "author": "呂南公",
        "paragraphs": [
            "夢想驚冠蓋，糟糠繼祖孫。",
            "多財新得友，善訟舊成婚。",
            "策士吞并說，門風楚撻痕。",
            "飲酣尤壯浪，潜聽亦消魂。"
        ],
        "title": "小港書事三首  其三",
        "id": "106629bd-9d54-4a0d-aa89-2f7c0f258f9c"
    },
    {
        "author": "呂南公",
        "paragraphs": [
            "八月淮南地，輕寒已中人。",
            "病夫嫌冷褐，敲火乞烏薪。",
            "體暢寧須酒，神和不讓春。",
            "養生聊自適，何必問時辰。"
        ],
        "title": "向火",
        "id": "55529f5b-97d3-4d10-850b-a8977a082be4"
    },
    {
        "author": "呂南公",
        "paragraphs": [
            "先朝賢御史，風彩九州欽。",
            "嗣子傳家法，孤芳映士林。",
            "忠良常在我，便佞不關心。",
            "得慶宜蒙福，時清豈陸沉。"
        ],
        "title": "送及之丞公",
        "id": "3820aec3-6990-4d16-a938-2f0364091b58"
    },
    {
        "author": "呂南公",
        "paragraphs": [
            "書來動鄉思，歸興偶幡然。",
            "故國輕一別，綵衣閒八年。",
            "星霜親鬢上，文字客燈前。",
            "此意終難詰，西風滿耳蟬。"
        ],
        "title": "金秀才歸",
        "id": "1225c4aa-bb61-46d6-9727-6f6af2b74e29"
    },
    {
        "author": "呂南公",
        "paragraphs": [
            "日日聽鐃鼓，坊衢送死頻。",
            "豈能悲此事，爭願作歸人。",
            "邑屋兒孫衆，山墳草樹新。",
            "去來應迭代，渠獨淚沾巾。"
        ],
        "title": "日日",
        "id": "c2889c08-c342-45cf-91d9-39e58d126e81"
    },
    {
        "author": "呂南公",
        "paragraphs": [
            "淵老真高簡，能逃世外禪。",
            "青山如故友，白髮任流年。",
            "邛竹五六節，梵文三四編。",
            "無人知此味，冷坐小窗前。"
        ],
        "title": "淵老",
        "id": "784d9162-c6e5-41da-9887-3b96d0541aa1"
    },
    {
        "author": "呂南公",
        "paragraphs": [
            "鄰老今亡矣，誰猶辨短長。",
            "隙駒沈迅影，石火掩孤光。",
            "錯寞悲新事，淒迷想舊狂。",
            "朔風原上草，歸夢見松霜。"
        ],
        "title": "鄰老  其一",
        "id": "a5b07b46-4219-45c5-8c14-d3172f08923b"
    },
    {
        "author": "呂南公",
        "paragraphs": [
            "氣槩平生事，耝耰滯故林。",
            "得無尊道性，長有貴儒心。",
            "躁暴村田酒，粗疏欵乃吟。",
            "暮年乖此約，誰使永差參。"
        ],
        "title": "鄰老  其二",
        "id": "fd1b49e2-1afd-4337-b0ca-39c60afe39e6"
    },
    {
        "author": "呂南公",
        "paragraphs": [
            "六月洮河上，驚飈雹似拳。",
            "遊人方仗策，元帥已開邊。",
            "京觀酋豪肉，軍儲府藏錢。",
            "參謀如有取，常武在周篇。"
        ],
        "title": "送人遊邊二首  其一",
        "id": "9c1e4703-622a-4019-a922-c3aca9d770c2"
    },
    {
        "author": "呂南公",
        "paragraphs": [
            "我愛王忠嗣，兵威萬里橫。",
            "只知精士馬，不忍幸功名。",
            "四印無矜色，三邊有肅聲。",
            "未知誰願此，徒用送君行。"
        ],
        "title": "送人遊邊二首  其二",
        "id": "02def341-ebff-450e-a20f-2b73f754349f"
    },
    {
        "author": "呂南公",
        "paragraphs": [
            "病起興蕭蕭，餘魂次第招。",
            "悽酸攻意氣，衰朽入風標。",
            "納带驚腰緩，移梳恨髮凋。",
            "何心希此世，只合順無聊。"
        ],
        "title": "病起  其一",
        "id": "4d806e64-1782-49fd-b85b-f27b8861bf5e"
    },
    {
        "author": "呂南公",
        "paragraphs": [
            "病起南榮下，初寒仰日溫。",
            "坐頑知力困，視慢覺神昏。",
            "避俗無長策，沉思到故園。",
            "人生乃如此，微處共誰言。"
        ],
        "title": "病起  其二",
        "id": "5a044f7d-f6b9-4ac5-a8d8-b2bf233920f3"
    },
    {
        "author": "呂南公",
        "paragraphs": [
            "衰病相侵卑，勞生得意遲。",
            "兩腓初瘦後，左耳半聾時。",
            "已取世上苦，强將天下知。",
            "只宜收散質，偷惰學支離。"
        ],
        "title": "衰病",
        "id": "be5db48a-ddf6-4203-9d96-9cd03203e379"
    },
    {
        "author": "呂南公",
        "paragraphs": [
            "成童即學佛，五十始披緇。",
            "去髮有先後，悟空無速遲。",
            "游雲經過雨，淙瀑到清漪。",
            "此意分明否，人間不可思。"
        ],
        "title": "贈白",
        "id": "292f8253-c37f-4fc8-bda6-bf0509eedc43"
    },
    {
        "author": "呂南公",
        "paragraphs": [
            "紛紛僞飾日，愚者乃賢歟。",
            "好醜知誰論，文章亦漫書。",
            "蟻來方棄智，匠去莫尋樗。",
            "秪有閒風月，經過未忍疏。"
        ],
        "title": "留題羅漢院愚軒",
        "id": "e0d1f796-ef0c-4ed1-94f3-0790c4221662"
    },
    {
        "author": "呂南公",
        "paragraphs": [
            "久次蕭條郡，高情奈樂何。",
            "鶑花三月促，風雨一春多。",
            "野寺携筇到，幽溪飲禊過。",
            "四郊田水暖，駐節問新禾。"
        ],
        "title": "奉和內翰太中殘春口占二首  其一",
        "id": "95a9fefe-3f09-4f86-9ba1-f2e791c5b508"
    },
    {
        "author": "呂南公",
        "paragraphs": [
            "綠陰槐柳院，白日靜寥寥。",
            "有句方高詠，無賓可屢邀。",
            "獨眠聞漏轉，縱步看絲飄。",
            "結束東州計，詩編問酒瓢。"
        ],
        "title": "奉和內翰太中殘春口占二首  其二",
        "id": "23654130-d0d9-4d02-8439-3ecb400fe4b7"
    },
    {
        "author": "呂南公",
        "paragraphs": [
            "雨惡天光淡，風高晚氣清。",
            "四簷喧急溜，一枕厭寒聲。",
            "世慮漫沉想，此心還不平。",
            "搔撈下書榻，坐對紙窗明。"
        ],
        "title": "曉作",
        "id": "b63f21ec-4381-4a21-a947-d74203aac34d"
    },
    {
        "author": "呂南公",
        "paragraphs": [
            "祇園無俗物，軒爲此君開。",
            "但未爲龍去，何妨引鳳來。",
            "法中常住境，天下後凋材。",
            "豈復如遷客，慇懃到處栽。"
        ],
        "title": "同俊和賦禪悅長老此君軒",
        "id": "69dc376f-8875-4e8f-b83f-1227a0fd040c"
    },
    {
        "author": "呂南公",
        "paragraphs": [
            "筍蕨吾山味，風埃旅館心。",
            "盃盤感時節，魂夢解參尋。",
            "爛漫銷青紫，橫斜破玉金。",
            "平生疏淡意，飽足望家林。"
        ],
        "title": "筍蕨",
        "id": "6e2c7c93-ff50-437a-b401-1161e0513a90"
    },
    {
        "author": "呂南公",
        "paragraphs": [
            "老未上青雲，誰論德行純。",
            "有名傳郡國，無食給冬春。",
            "慣見官徵債，多應鬼笑貧。",
            "豈能逃俗口，坐作解嘲人。"
        ],
        "title": "贈亨父次溫伯韵",
        "id": "bf255a1d-55ea-4f24-bf02-74096abb09e9"
    },
    {
        "author": "呂南公",
        "paragraphs": [
            "卧疾動淹旬，搔爬滿爪塵。",
            "已能忘飯食，聊復畏冠巾。",
            "風雨驚新歲，鶑花待早春。",
            "便無游覽分，樽酒幸相親。"
        ],
        "title": "卧疾",
        "id": "af35eeb9-aff5-4ae7-99e8-56f91f167fda"
    },
    {
        "author": "呂南公",
        "paragraphs": [
            "足疾在中年，蕭衰只自憐。",
            "徐行如敬長，頑坐似逃禪。",
            "欲適求新履，相忘任故韉。",
            "思山徒有興，登頓豈能前。"
        ],
        "title": "足疾",
        "id": "8a88ba95-43f0-4ce8-b9f3-25cb19f8bfb3"
    },
    {
        "author": "呂南公",
        "paragraphs": [
            "齋閣得山棲，蕭然萬慮遺。",
            "此心終異俗，吾道更同誰。",
            "好意憑琴寫，衰顔取鏡窺。",
            "窮通殊未定，幽獨欲何之。"
        ],
        "title": "亨父錄示山齋即事五篇索和遂次其韵  其一",
        "id": "d5ddd226-448f-44b0-adb4-8daba1887081"
    },
    {
        "author": "呂南公",
        "paragraphs": [
            "有紅盃面酒，無白鬢間毛。",
            "合世心雖淡，論文氣轉豪。",
            "迂疏憐野叟，蕭散敵兒曹。",
            "免被南華笑，憂時兩目蒿。"
        ],
        "title": "亨父錄示山齋即事五篇索和遂次其韵  其二",
        "id": "e9a31b34-42c0-4f1c-a1a6-7a47de01787f"
    },
    {
        "author": "呂南公",
        "paragraphs": [
            "榮利機關拙，雲泉興味多。",
            "豈同愚士窘，自合聖人和。",
            "斂斂青氈舊，酣酣白石歌。",
            "故應消息有，貧獨奈余何。"
        ],
        "title": "亨父錄示山齋即事五篇索和遂次其韵  其三",
        "id": "2bd923c4-9109-4455-8dd1-2eecca6d8fa5"
    },
    {
        "author": "呂南公",
        "paragraphs": [
            "嘯傲村田景，巾裾得所從。",
            "壯圖因酒動，睡思向書濃。",
            "坐見雲歸岫，吟聞雨濺篷。",
            "但無詩準備，何以謝情悰。"
        ],
        "title": "亨父錄示山齋即事五篇索和遂次其韵  其四",
        "id": "91f24150-c8fd-40c0-8ee7-4f46bf57ae7d"
    },
    {
        "author": "呂南公",
        "paragraphs": [
            "榻爲庸兒挂，軒因好月開。",
            "清風知曉暮，往事付塵埃。",
            "喜燕長褰幕，嫌蛙屢洒灰。",
            "山中樂如此，腸莫等閒迴。"
        ],
        "title": "亨父錄示山齋即事五篇索和遂次其韵  其五",
        "id": "2d3cde00-ba99-4b88-9425-405dcababb26"
    },
    {
        "author": "呂南公",
        "paragraphs": [
            "山人何事忽伸眉，新得陳王七步詩。",
            "題是船齋高詠後，開當寒谷带經時。",
            "仁風坐使羣心動，健筆潜將暖律移。",
            "硯席久荒青案乏，報酬非稱更慚遲。"
        ],
        "title": "呈知府內翰即次原韵  其一",
        "id": "234deac5-d8e8-40de-8992-340dcf878a39"
    },
    {
        "author": "呂南公",
        "paragraphs": [
            "憂來無處寄深思，也擬春秋也作詩。",
            "空役肺腸添故紙，有何勳烈補明時。",
            "身唯蓬蓽行將老，志似嵩丘永不移。",
            "誰使翰林東道主，肯敷餘論憫衰遲。"
        ],
        "title": "呈知府內翰即次原韵  其二",
        "id": "3709d946-f4c7-41a1-9fd6-7a67c24be61e"
    },
    {
        "author": "呂南公",
        "paragraphs": [
            "七年前已到松溪，不慮重經有此時。",
            "寒苦慣爲窮進士，清高長羨病禪師。",
            "雲山契分輸今日，香火因緣歎夙期。",
            "庭栢森森秋實在，向來塵想誤多疑。"
        ],
        "title": "重遊松溪偶題八句示升卿",
        "id": "29f56925-8da2-4783-a01a-2243ed57e76c"
    },
    {
        "author": "呂南公",
        "paragraphs": [
            "偶入重城坐客堂，年年風味只荒凉。",
            "春花秋月各無味，晚鼓曉鐘俱斷腸。",
            "別恨不堪詩控引，高情猶頼酒分張。",
            "著書耕釣平生事，夢寐西村五畝桑。"
        ],
        "title": "夢寐",
        "id": "20b96926-6a6e-423a-821a-00b5b4ff83c1"
    },
    {
        "author": "呂南公",
        "paragraphs": [
            "河梁東度送征鞭，屈指閩荒路二千。",
            "難向解携無一語，再思重見尚三年。",
            "高堂上壽今誰及，白屋青衫合自憐。",
            "努力官箴莫輕墮，清時無善不登延。"
        ],
        "title": "送傅濟道之漳浦尉",
        "id": "3ad8b036-38ed-464c-b7bb-6558da6d1186"
    },
    {
        "author": "呂南公",
        "paragraphs": [
            "太學諸生初入官，綠衣新尉古餘干。",
            "科場得志已容易，下邑徒勞不足難。",
            "萑澤察姦行繚繞，缿廳參論坐盤桓。",
            "羽儀更養文章去，他日雲天見孔鸞。"
        ],
        "title": "送劉賢甫之餘干尉",
        "id": "15ff9894-a523-4838-a868-70db43425391"
    },
    {
        "author": "呂南公",
        "paragraphs": [
            "奉天橋下水湯湯，橋上征人破曉光。",
            "秋色稍能禁暑氣，客愁終欲害離腸。",
            "遭逢未入千年會，窮苦猶爲此日忙。",
            "笑殺壺公祠畔路，又隨塵土過仙鄉。"
        ],
        "title": "出蔡州",
        "id": "0ae3dc1a-d626-48a4-af73-0ba7e62bcd6c"
    },
    {
        "author": "呂南公",
        "paragraphs": [
            "建康學士註魚蟲，枹罕兵官策守攻。",
            "此日精勤徒有得，異時榮盛各成空。",
            "吾能委曲謀田上，君乃呻吟厭旅中。",
            "故國他鄉俱未快，勞生何事不齊同。"
        ],
        "title": "奉酬純父浚都病起見寄",
        "id": "110416f5-04d2-4549-8643-4d79fb871d8e"
    },
    {
        "author": "呂南公",
        "paragraphs": [
            "邂逅過從兩載强，詩書存問滿藜床。",
            "光榮得路誰非友，道義心知獨不忘。",
            "聖代君才多勉勉，中年吾髮已蒼蒼。",
            "牙弦自此聊停緩，萬里窮山隔帝鄉。"
        ],
        "title": "奉別道先",
        "id": "8a16a7a2-e458-4683-b4b9-fc8d13be2b8b"
    },
    {
        "author": "呂南公",
        "paragraphs": [
            "事物無窮世路長，人生聚散亦堪傷。",
            "寒暄旦暮年年急，塵土風波處處忙。",
            "我馬欲衝梁苑雪，君帆先犯楚天霜。",
            "交情若是存悠久，定有音書入帝鄉。"
        ],
        "title": "桐城與曾唐傑話別",
        "id": "413a7281-1523-4d43-a340-42c91ec3be46"
    },
    {
        "author": "呂南公",
        "paragraphs": [
            "兩檻中間風脚橫，解衣鋪簟近南榮。",
            "曦光欲墮已睡熟，斗柄轉斜纔夢驚。",
            "方恨此時無月色，未知何處有蚊聲。",
            "塵埃惡熱明朝路，會爲今宵動旅情。"
        ],
        "title": "宿青綏鋪",
        "id": "bba4e1b5-e8d1-46f5-8753-f7f93729bd3c"
    },
    {
        "author": "呂南公",
        "paragraphs": [
            "未定榮華與退休，三年四度過洪州。",
            "紅塵白日知何得，西去東歸不自由。",
            "一带好山誰舊隠，百端閒事我新憂。",
            "可能石馬亭邊路，見客區區到白頭。"
        ],
        "title": "過洪州",
        "id": "a1df9d40-6a37-4ba0-8c47-5346cb347798"
    },
    {
        "author": "呂南公",
        "paragraphs": [
            "仙李枝條萬國分，隴西舊望道家孫。",
            "曾經二十載還往，忽過七千餘曉昏。",
            "人落九泉無可奈，詩存古壁更休論。",
            "困窮辭氣君偏愛，太息南征返北轅。"
        ],
        "title": "道先游仙都至李尊師故居見余早歲題贈拙句存於屋壁輒寄四韵重相歎賞謹有賡酬",
        "id": "ba853cc3-8477-42ca-80c1-87e5e3762360"
    },
    {
        "author": "呂南公",
        "paragraphs": [
            "西齋共學昔辛勤，一別侵尋十四春。",
            "此日科場還似夢，舊時書屋已成塵。",
            "文章不鬭錢財福，貧病長依寂寞濱。",
            "相值酒邊當取醉，大家忘却困窮身。"
        ],
        "title": "十月二十日過陳二表民追講昔年同學事迹慨然贈之以詩",
        "id": "6cdf4fc2-8b9c-452a-b073-6ba904e408a6"
    },
    {
        "author": "呂南公",
        "paragraphs": [
            "百年長短有愁兼，世味如今豈足沾。",
            "客路無聊貧苒苒，春風相值病厭厭。",
            "辭章漫與前賢並，氣調終遭俗士嫌。",
            "安得一廛閒散去，耕桑吟醉似陶潜。"
        ],
        "title": "百年",
        "id": "2541122e-76e4-4921-bfc8-7c049ccfcdd7"
    },
    {
        "author": "呂南公",
        "paragraphs": [
            "曉風吹雨北園開，追逐雙旌踏翠苔。",
            "芍藥一欄霞上錦，嫩荷千片玉流盃。",
            "多年架閣游春興，此日關防感物才。",
            "花不能言草成恨，故應知我偶然來。"
        ],
        "title": "曉陪內翰步至北園",
        "id": "a3a3658c-0d2c-442e-9ecd-1821d35d9a26"
    },
    {
        "author": "呂南公",
        "paragraphs": [
            "文高只合論錢神，屈膝須防望貴塵。",
            "軒冕未來應有命，丘園隨分亦安身。",
            "山樵水釣心常逸，夜坐朝耕樂更均。",
            "嗟我久懷農圃計，何時操耒即相親。"
        ],
        "title": "次韵顯翁幽居即事",
        "id": "59db862a-5932-48b6-abf9-f59d1683b22c"
    },
    {
        "author": "呂南公",
        "paragraphs": [
            "金陵春水解歸舟，重到金陵恰仲秋。",
            "世路已銜奔走恨，風光更引別離愁。",
            "支持事變何由辦，歎息安閒不易求。",
            "衹有北山長好在，爲余頻上冶城頭。"
        ],
        "title": "送唐傑重過金陵",
        "id": "03f5be9e-6769-40f9-84ad-90ec16057094"
    },
    {
        "author": "呂南公",
        "paragraphs": [
            "二年來往南豐路，飽聽鄉民說縣丞。",
            "剛果已如秋漢鶚，潔清仍似玉壺水。",
            "室無姦吏縱橫入，門有書生旦暮登。",
            "何事廉車帷幕厚，不將高位待賢能。"
        ],
        "title": "寄贈張縣丞",
        "id": "59d1ea5c-9f2f-4b07-9070-135e1eca8c19"
    },
    {
        "author": "呂南公",
        "paragraphs": [
            "幾年奔走背農桑，半世歸來只感傷。",
            "蛇足畫成曾失酒，古書看遍却亡羊。",
            "一廛席屨何從受，三徑園廬已就荒。",
            "猶頼比鄰賢父老，許同飛鸒賊餘糧。"
        ],
        "title": "熙寧五年歸至舊山傷己感時作詩奉呈升卿黄丈  其一",
        "id": "5479997f-eb34-49a5-b1ae-d15630e2f354"
    },
    {
        "author": "呂南公",
        "paragraphs": [
            "彬樹湖前流水遠，石城街左亂山蒼。",
            "灘深潭淺無由問，竹秀松枯不可常。",
            "物理自應隨變動，道心聊欲寄存亡。",
            "唯君坐占忘言境，珍重詩編與酒觴。"
        ],
        "title": "熙寧五年歸至舊山傷己感時作詩奉呈升卿黄丈  其二",
        "id": "9c7c89cb-0bd5-4f92-b359-37a5f823ce5f"
    },
    {
        "author": "呂南公",
        "paragraphs": [
            "五畝之園未種桑，自憐疏懶致財傷。",
            "稻粱只是同鷄鶩，皮鞟徒勞勝犬羊。",
            "敢羨蘇秦終富貴，正憂郗鑒遇饑荒。",
            "遭承若值開元日，何卹東南萬里糧。"
        ],
        "title": "再和呈二首  其一",
        "id": "b86fb4d5-bb9f-491f-93df-1dc79b9e6ee7"
    },
    {
        "author": "呂南公",
        "paragraphs": [
            "茂林修竹舊時鄉，爭得安閒兩鬢蒼。",
            "長憶樵漁有山澗，豈論勳業到旂常。",
            "兒童好在今初見，故舊尋來半已亡。",
            "此意不堪頻念慮，便傾襟抱付深觴。"
        ],
        "title": "再和呈二首  其二",
        "id": "3d53dca4-9d7e-4440-900a-20afc0cb5e6f"
    },
    {
        "author": "呂南公",
        "paragraphs": [
            "百年此地有維桑，後慶唯公免物傷。",
            "早歲懿文如鸑鷟，一生純德似羔羊。",
            "人推奧學追三篋，自許寬巾貯八荒。",
            "冷笑村田諸父老，滿胸茅塞只貲糧。"
        ],
        "title": "再用前韵奉贈升卿三十一丈  其一",
        "id": "a418c7c5-715e-4193-84fe-c789c0844f37"
    },
    {
        "author": "呂南公",
        "paragraphs": [
            "好德年高富且康，就中多福荷穹蒼。",
            "吟哦有得能千首，議論無窮只五常。",
            "此日鄉閭獲矜式，異時風化免銷亡。",
            "嗟余欲買西鄰住，歲爲先生祝壽觴。"
        ],
        "title": "再用前韵奉贈升卿三十一丈  其二",
        "id": "23cd63a4-38ec-4e6b-aff3-a94675a37ee3"
    },
    {
        "author": "呂南公",
        "paragraphs": [
            "郵籤初發去年書，嘆息貧窮未破除。",
            "乞食君方如檻虎，賊糧我亦似卑居。",
            "有求自恨傷生酷，多難誰能慮事疏。",
            "同病相憂古來語，此情今日好欷歔。"
        ],
        "title": "金陵遞中示到亨父老丈去年秋初見寄詩書捧詠無窮之意不勝私感因成四韵奉呈",
        "id": "d28023bc-e78c-4eb2-ab92-8c3fd214db89"
    },
    {
        "author": "呂南公",
        "paragraphs": [
            "九秋未盡六秋窮，露冷風高爽氣雄。",
            "無事日成多事過，故鄉身與異鄉同。",
            "心隨酒盞歸愁外，眼對時花到夢中。",
            "鴻雁已南吾漸北，自憐安穩愧龐公。"
        ],
        "title": "九月一日口號奉呈顯翁文叔",
        "id": "24b1c18a-c50d-4125-8b97-32ea33a86e73"
    },
    {
        "author": "呂南公",
        "paragraphs": [
            "上國輝光不許觀，故園岑寂且閒眠。",
            "無心自可齊窮達，有口皆能論聖賢。",
            "百本柔桑繞茅屋，一陂清水灌沙田。",
            "餘生飽暖聊依此，豈有高風遠市廛。"
        ],
        "title": "次韵酬朱推官",
        "id": "14ce1707-d551-476b-894d-3351f36cd120"
    },
    {
        "author": "呂南公",
        "paragraphs": [
            "門外水渠鳴漉漉，屋頭桐葉落翩翩。",
            "向來苦旱難尋井，及此愁霖易怨天。",
            "數盞舊藏真糯液，一盤初爛壯牛肩。",
            "故人忙迫城隍遠，獨息書床又醉眠。"
        ],
        "title": "寄酒伴唐彥君益",
        "id": "8e2edaea-9815-44a1-bd59-06b5fdc06a6f"
    },
    {
        "author": "呂南公",
        "paragraphs": [
            "鄉信迢迢出舊山，琴心先落斷弦間。",
            "數行文字傳新事，幾段悲歡破客顔。",
            "聞喜竹林經雪好，想憐溪水逐年閒。",
            "征衫有淚歸無計，一夜窮魂趁夢還。"
        ],
        "title": "得鄉信",
        "id": "4a225479-fb35-4455-b729-c3db2b826341"
    },
    {
        "author": "呂南公",
        "paragraphs": [
            "彥倫門外舊城牆，雉堞崩銷草木荒。",
            "人物已成塵土去，風烟猶與歲時長。",
            "綠衫科第何曾貴，白髮詩書不可常。",
            "平昔往還吾亦預，經過此日倍凄凉。"
        ],
        "title": "過聶彥倫故宅",
        "id": "44b38a8d-7990-4b37-a8bf-7fb063c757dc"
    },
    {
        "author": "呂南公",
        "paragraphs": [
            "田泥渙爛鰍懷子，圃壟肥腴菜長心。",
            "僧鑊縱然忘忌諱，書刀何忍屢殘淫。",
            "村漁不遜財難動，澍雨無端草易深。",
            "拘束學官懶復懶，坐愁佳約未能尋。"
        ],
        "title": "范十七司理見問歲除鰍蔬夜飲之約新春愆爽以八句答之",
        "id": "adbc90f1-6448-4183-a79f-6076dc901d49"
    },
    {
        "author": "呂南公",
        "paragraphs": [
            "霜風吹背出皇都，大笑回頭謝酒壚。",
            "楚國但聞悲棄璞，魯門那復辨真儒。",
            "百年風槩文終在，一世光榮意已無。",
            "乞得耕桑了疏野，太平何害有潜夫。"
        ],
        "title": "出都",
        "id": "8cf541f0-a5bd-4bd7-9abd-2265399116a8"
    },
    {
        "author": "呂南公",
        "paragraphs": [
            "衣無羅綺且貧清，口有詩書亦性靈。",
            "論客鬚多如反寇，笑爺帽破似窮伶。",
            "園中果熟心先動，案上盃傳眼更青。",
            "釵擬荆枝裙擬布，暮年吾活正凋零。"
        ],
        "title": "稚女",
        "id": "71e872d5-c9df-403a-9ea2-77a0573bc87a"
    },
    {
        "author": "呂南公",
        "paragraphs": [
            "三月山城歎旅窮，冷看豪士振澆風。",
            "送花盤上春情重，賣酒壚前醉魄雄。",
            "鐘鼓聒眠崇佛廟，綺羅爭路拜神宮。",
            "此懷若向林泉說，又落仙翁大笑中。"
        ],
        "title": "寄李居士",
        "id": "61f31256-ee6e-4bf3-933f-61e38db37a3f"
    },
    {
        "author": "呂南公",
        "paragraphs": [
            "早年辛苦待飛翻，翅折無因達九關。",
            "更使襟靈憎市井，足知緣分在雲山。",
            "誰憐古學長無用，自幸餘生且就閒。",
            "多謝鹿鳴筵上友，解傳詩句慰衰顔。"
        ],
        "title": "奉答顧言見寄新句二首  其一",
        "id": "201e2c25-bec3-42d1-bfa6-4148dda80336"
    },
    {
        "author": "呂南公",
        "paragraphs": [
            "羨君肝膽壯難攀，不厭長安出入關。",
            "探穴定期收虎子，採薇寧暇顧西山。",
            "盱衡自慶千年運，冷笑人求一日閒。",
            "乃肯題詩寄空谷，的於游舊有溫顔。"
        ],
        "title": "奉答顧言見寄新句二首  其二",
        "id": "b18b053c-998d-47ff-b20d-7fb6a1988d9b"
    },
    {
        "author": "呂南公",
        "paragraphs": [
            "中林獨往寡襟期，祗與耕桑治町畦。",
            "遲晚識君真幸會，生平於世似分携。",
            "未能捧履師黄石，且欲同歌效紫溪。",
            "郡閣郊園遥百里，未妨懷寄屢封題。"
        ],
        "title": "和酬道先賢良見寄新句",
        "id": "6f6700b4-d011-4dd3-9973-89389d22b168"
    },
    {
        "author": "呂南公",
        "paragraphs": [
            "貴池亭下浪如山，觸撥愁根阻檝間。",
            "眼爲故人成北望，夢知鄉路數東還。",
            "此生太半淪憂患，萬事何時脫險艱。",
            "不敢臨流更窺影，便疑秋鬢已斑斑。"
        ],
        "title": "池口阻風奉寄唐傑",
        "id": "c15f7250-4bd1-454b-b768-800ec47bd932"
    },
    {
        "author": "呂南公",
        "paragraphs": [
            "兩州三載屈參卿，百里初來福困甿。",
            "無處不思逃濁暗，此邦何幸得賢明。",
            "後生智足科防密，凶歲財傷性命輕。",
            "能爲愛人忘富貴，豈徒循吏有佳聲。"
        ],
        "title": "子發移令上高",
        "id": "4fdfd227-f37f-441a-b828-98abc421d3ef"
    },
    {
        "author": "呂南公",
        "paragraphs": [
            "溪光清媚四山稠，十五年前記薄遊。",
            "茆屋讀書風滿座，野橋尋酒月當頭。",
            "身名不分輕如夢，甲歷誰令過若流。",
            "此地主人相問否，一廛今带百端憂。"
        ],
        "title": "有懷溪齋奉寄微之",
        "id": "60642da1-c653-4067-8230-5ab634a407e3"
    },
    {
        "author": "呂南公",
        "paragraphs": [
            "未讀陶詩已愛閒，自從能讀轉思山。",
            "烟霞合定徘徊分，塵土剛侵勉强顔。",
            "伊昔有人安白屋，祗今何事慕青綸。",
            "披簑戴笠終當去，更在規謀俛仰間。"
        ],
        "title": "題陶集",
        "id": "5f438dcf-7ff0-4d15-a47f-f9f1620e1c78"
    },
    {
        "author": "呂南公",
        "paragraphs": [
            "西山東下古池隍，增飾依稀問晚唐。",
            "平世但嚴民筦鑰，亂時曾是賊金湯。",
            "春歸舊堞多芳草，鳥聚荒陴正夕陽。",
            "也欲登臨賦風物，自憐才筆厭憂傷。"
        ],
        "title": "豫章城",
        "id": "4d5ab76b-2561-45fc-8ec0-78fc31e204b7"
    },
    {
        "author": "呂南公",
        "paragraphs": [
            "秋來風味苦闌珊，偶爲繁紅略據鞍。",
            "何處更期征雁過，祗今聊作故人看。",
            "三冬已至休爭氣，九月將殘未覺寒。",
            "自有榮華趁時節，免將憔悴惜幽蘭。"
        ],
        "title": "曉過城隍街馬上看木芙蓉",
        "id": "cc10cdf3-85e6-49db-bd28-5543673f1126"
    },
    {
        "author": "呂南公",
        "paragraphs": [
            "小雨遮空意未迴，輕風迎夜勢初來。",
            "青樓月好人何在，錦帳燈寒扇自開。",
            "四七功名真土芥，一千期運亦烟埃。",
            "會須放縱雲雷手，不到人間有剩才。"
        ],
        "title": "八月十四夜小雨",
        "id": "9410b7cd-7c05-4f99-9ee6-39373e72a4f1"
    },
    {
        "author": "呂南公",
        "paragraphs": [
            "耳外蜩螗響切纔，眼前岡麓秀環迴。",
            "曦光墮地收風盡，雲脚遮山送雨來。",
            "長恐易成多事恨，可憐難見絕塵才。",
            "何由上得崑崙頂，試使煩襟磊落開。"
        ],
        "title": "高賦亭二首  其一",
        "id": "12fa0e05-3e92-40d2-adf9-84ab500f8e1d"
    },
    {
        "author": "呂南公",
        "paragraphs": [
            "事變紛紛不可防，祇應人世惡憂傷。",
            "高情易與時風背，遠慮空爲智士忙。",
            "感古有懷成戚戚，就書圖活得遑遑。",
            "貧窮到處乖悰况，不但他鄉異故鄉。"
        ],
        "title": "高賦亭二首  其二",
        "id": "2b3c8b0b-0809-45e1-bb52-4252a87af9ec"
    },
    {
        "author": "呂南公",
        "paragraphs": [
            "一上高亭一慘然，飄流無狀見風烟。",
            "林泉本是儂家分，衣食剛爲此世牽。",
            "流水嶺雲能自得，樵歌谷響遠相連。",
            "來時祇恐禽魚笑，掩斂南華第一篇。"
        ],
        "title": "將歸南城留別高賦亭二首  其一",
        "id": "37b4a8a1-3abc-49ed-831b-65eac887aac3"
    },
    {
        "author": "呂南公",
        "paragraphs": [
            "寄食官齋過一期，登臨容易此階梯。",
            "四時光景非無樂，千里憂傷却自迷。",
            "曠望可能舒感慨，幽吟長是寫酸嘶。",
            "從今風物多清暇，免被書生掩淚題。"
        ],
        "title": "將歸南城留別高賦亭二首  其二",
        "id": "461e8651-8212-4935-b273-cb6525707d41"
    },
    {
        "author": "呂南公",
        "paragraphs": [
            "二年來作旅行人，節物相逢但感情。",
            "彭蠡湖邊看競渡，摐陽山畔過清明。",
            "游神杳默皆愁意，傾耳尋常得恨聲。",
            "若有桑麻三畝地，肯將高跡學蓬萍。"
        ],
        "title": "清明日再題高賦亭",
        "id": "f29e3f25-22ea-4209-833b-eeafaaf8bc32"
    },
    {
        "author": "呂南公",
        "paragraphs": [
            "湓江湛湛照闉闍，廬岳蟠蟠蔭郭郛。",
            "此地一官雖鬰屈，異人當日亦踟躕。",
            "元規樓下隨紅旆，居易祠前看白鬚。",
            "才調似君真不薄，有詩無吝寄雲夫。"
        ],
        "title": "送子發赴江州司理",
        "id": "60b28e94-c3cc-40bc-934f-da900788dd1e"
    },
    {
        "author": "呂南公",
        "paragraphs": [
            "郡南郡北叫呼間，硯席相望聚首難。",
            "笑我性靈偏忍餓，憐君風韵似無官。",
            "儻來富貴能多與，不朽文章倍好看。",
            "莫怪參尋頗疏緩，鞋穿衣薄怯霜寒。"
        ],
        "title": "寄范司理",
        "id": "33554edf-d0d1-4efe-944c-855d64710a12"
    },
    {
        "author": "呂南公",
        "paragraphs": [
            "三年頻說獄空虛，歎息賢才治有餘。",
            "曉踏府塵鈴窅眇，夜吟庭月樹扶疏。",
            "尚微官職人皆有，已大精神衆不如。",
            "努力無忘建功業，禿毫他日爲君書。"
        ],
        "title": "送張司理",
        "id": "f4cb980b-8afc-432a-baa0-f49ad32ed885"
    },
    {
        "author": "呂南公",
        "paragraphs": [
            "去年三月出京關，汴水東奔不可寬。",
            "今歲此時還逆旅，牡丹開盡未曾看。",
            "春風祇管添鬚髮，世事爭來觸肺肝。",
            "傳語百憂休恣橫，已因泉石著南冠。"
        ],
        "title": "感懷奉呈純父",
        "id": "1dba0da9-19e1-4b73-aaec-2ce4beef7c10"
    },
    {
        "author": "呂南公",
        "paragraphs": [
            "不得經綸輔太平，枉於天地荷生成。",
            "少如賈誼頻垂涕，老似樊須請學耕。",
            "醉舞或將猴共勢，饑吟時與蚓同聲。",
            "若教眼底不識字，應已脫除窮困名。"
        ],
        "title": "次韵彥臣感懷",
        "id": "cb7127e2-e613-4cdc-a025-46d3f8162301"
    },
    {
        "author": "呂南公",
        "paragraphs": [
            "野客西來意緒勞，爲停征棹到亭皋。",
            "湖山氣象皆清曠，名利襟懷自鬰陶。",
            "曉市魚多腥萬鼻，晚波風健趁千艘。",
            "高情未有分張處，愁誦山移一兩遭。"
        ],
        "title": "過湖口",
        "id": "d947c8ca-a45b-40d2-9544-74e4975186b4"
    },
    {
        "author": "呂南公",
        "paragraphs": [
            "鳳凰亭上倚層軒，桃李分香到几筵。",
            "曾與故人同一飲，試思前事已三年。",
            "歌懽舊興知何在，衰颯新愁祇自憐。",
            "縱使春風容病跡，亦貪窗下枕書眠。"
        ],
        "title": "偶書所懷",
        "id": "e1a0930e-e863-4bdd-abf7-f7d0b9d1927d"
    },
    {
        "author": "呂南公",
        "paragraphs": [
            "三見梅花似故人，楚鄉春是洛陽春。",
            "蘸盃酒意枝枝重，入筆詩情處處新。",
            "南野幽林尋去遠，西園高樹繞來頻。",
            "無心草木窮山裏，還解遭逢侍從臣。"
        ],
        "title": "奉和內翰太中建昌三見梅花",
        "id": "893f1f71-abdb-4f89-bd40-4acfc79b25d5"
    },
    {
        "author": "呂南公",
        "paragraphs": [
            "韋君德政滿洪州，去後無人更講求。",
            "帝子驕奢起高閣，到今連歲爲增修。",
            "座中簫鼓來無定，檻外帆檣過不休。",
            "惆悵幽懷誰與問，水長山遠總關愁。"
        ],
        "tags": [
            "滕王阁"
        ],
        "title": "登滕王閣",
        "id": "522bc762-7b3f-4d88-badb-4bca54d3c68e"
    },
    {
        "author": "呂南公",
        "paragraphs": [
            "勞佚由來命不同，悠悠身事幾時窮。",
            "學能愛日終無補，愁解迎春却有功。",
            "千慮漫游言語外，寸心常在苦辛中。",
            "故應樽酒憐顦顇，會借書邊醉頰紅。"
        ],
        "title": "書邊",
        "id": "339ab946-5f14-4e5c-9b66-20866a8a7f34"
    },
    {
        "author": "呂南公",
        "paragraphs": [
            "春來未苦狂風雨，初見雲雷氣象豪。",
            "合雜忽如喬岳倒，迷冥不辨九天高。",
            "林巒偃亞傳雄韵，溝澗蒼茫起怒濤。",
            "花卉一空何足問，且欣餘潤入耕皋。"
        ],
        "title": "風雨",
        "id": "72a13e59-9897-42a8-aac7-265cc5c26650"
    },
    {
        "author": "呂南公",
        "paragraphs": [
            "東田嶂下古荒村，又向荆榛占一墳。",
            "寒苦到今初是了，榮枯從此更休分。",
            "棺旁乳女隨遺褓，膝下亡男恨白雲。",
            "共係人間酸鼻事，欲言聊復淚紛紛。"
        ],
        "title": "哭鄧氏女兄  其一",
        "id": "286efa80-7f58-43c0-9b98-fb1e9e85cceb"
    },
    {
        "author": "呂南公",
        "paragraphs": [
            "凄凉三十六青春，歎息從人只累身。",
            "內外諸門方破碎，初終兩姓却沉淪。",
            "平生尚未諳奢泰，已病猶能强補紉。",
            "便向夜臺逢考妣，應傳同氣各邅迍。"
        ],
        "title": "哭鄧氏女兄  其二",
        "id": "e21d9acc-8eb8-4bed-b5c1-ff2ae15e5e26"
    },
    {
        "author": "呂南公",
        "paragraphs": [
            "江州雙酎到籬東，快殺陶家寂寞翁。",
            "田野放懷容易老，篇章寫意敢言工。",
            "漸生耳外燻烘熱，轉覺盃間瀲灧空。",
            "何必籃輿依五柳，久來身世醉鄉中。"
        ],
        "title": "答道先寄酒柴荆",
        "id": "fb7ee59e-3d19-4024-9a6c-587b638b5802"
    },
    {
        "author": "呂南公",
        "paragraphs": [
            "七十年華已半除，新春猶復感窮途。",
            "腸便酒味雖如舊，眼對花枝只似無。",
            "計畫但求閒次第，文章知是枉功夫。",
            "滿城燈火笙歌沸，獨訪東山宿佛圖。"
        ],
        "title": "己未上元宿崇相山寺",
        "id": "e0ce9309-cc1f-4310-b234-3e6643995817"
    },
    {
        "author": "呂南公",
        "paragraphs": [
            "借得籃輿便出城，山光門外望西行。",
            "昨宵偶雨路塵少，今日好風林靄輕。",
            "有竹人家庭院秀，避騶樵客面顔生。",
            "溪田橋北駝鞍嶺，猶記當年志未平。"
        ],
        "title": "陪道先兄游麻源輒賦二小詩  其一",
        "id": "485749f4-9af1-4c7a-845f-b98e14b0ada8"
    },
    {
        "author": "呂南公",
        "paragraphs": [
            "十五年前膽氣麤，擬將文字換金珠。",
            "科場委頓成何事，耕稼辛勤落晚途。",
            "累歲不曾言石磴，居山空道有茅廬。",
            "今朝碧澗潺湲響，若不因公得聽無。"
        ],
        "title": "陪道先兄游麻源輒賦二小詩  其二",
        "id": "5d31576c-c0a5-4a4d-86f9-716bc207f838"
    },
    {
        "author": "呂南公",
        "paragraphs": [
            "高叢獵獵畫簷西，曾聽寒聲慘淡吹。",
            "午枕有懷疏雨後，夜燈無語惡風時。",
            "二年成別應多恨，此日凭高動所思。",
            "人世不堪謀慮遠，眼前容易得傷悲。"
        ],
        "title": "永定東軒望浄土芭蕉",
        "id": "24f27215-6345-4691-aec2-1703ad6da305"
    },
    {
        "author": "呂南公",
        "paragraphs": [
            "游源驛裏壁間詩，去歲經過一覽時。",
            "客子面皮真鐵鑄，閒人公論是靈旂。",
            "有誰謔浪慵開口，只我哀憐爲斂眉。",
            "多謝縣侯新蕩滌，從今莫恨放行遲。"
        ],
        "title": "過游源驛",
        "id": "1a58b06f-bfeb-460a-ada4-482e3825525b"
    },
    {
        "author": "呂南公",
        "paragraphs": [
            "池塘春草夏仍多，更照層林發翠波。",
            "到處風光長好在，座中愁客奈情何。",
            "眼隨高鳥尋鄉思，手把閒書養睡魔。",
            "誰使早蟬能觸撥，新聲來與斷腸和。"
        ],
        "title": "池塘",
        "id": "c728558f-d220-4bba-b5e3-64d60d8a210a"
    },
    {
        "author": "呂南公",
        "paragraphs": [
            "君作王官傚衆儒，尚逢廊廟有爲初。",
            "塵中白日雖牽逼，筆下清風肯破除。",
            "欲去定成賢者隠，未歸嘗與俗流疏。",
            "人生到處隨榮願，何必江湖勝漆沮。"
        ],
        "title": "次韵濟道見寄  其一",
        "id": "f46f8157-c6f5-4a74-8689-10d5c5180935"
    },
    {
        "author": "呂南公",
        "paragraphs": [
            "追送城東但立談，當時惜別恨騑驂。",
            "一封消息難頻到，千里傾思只坐諳。",
            "知有才謀當奮發，豈於州縣却悲慚。",
            "爲文尚喜多餘暇，寄我新詩似渭南。"
        ],
        "title": "次韵濟道見寄  其二",
        "id": "5fe5bb1c-1c11-4018-88ed-b86478a9b96c"
    },
    {
        "author": "呂南公",
        "paragraphs": [
            "客過蒙城日欲曛，更尋祠館拜遺真。",
            "文章昔已悲衰世，香火今誰望俗人。",
            "諸子異端爭土苴，千秋餘亂見緣因。",
            "祗應叔夜輕狂輩，未是先生入室賓。"
        ],
        "title": "過莊子祠堂",
        "id": "a0698873-f8fa-470d-b281-96adff6bfd2a"
    },
    {
        "author": "呂南公",
        "paragraphs": [
            "不見銅陵唱和翁，相望三度歎秋風。",
            "商量難得樽罍共，存問空煩簡札通。",
            "馿上閬仙邀苦思，草中田子建微功。",
            "明年官滿當携手，未定韓郎耳便聾。"
        ],
        "title": "奉寄蕪湖征局都曹",
        "id": "4b6a6353-9889-4c69-82c4-33eaab499e3d"
    },
    {
        "author": "呂南公",
        "paragraphs": [
            "未老先斑豈自由，可憐蒲柳易驚秋。",
            "不緣遷染應非俗，若有梯媒必是愁。",
            "老蝨縱嫌相間別，素絲何害共風流。",
            "塵勞興味吾諳盡，肯似豪人諱白頭。"
        ],
        "title": "梳頭見白髮",
        "id": "d40767c4-bf4d-4e42-b509-94f7b7f8058a"
    },
    {
        "author": "呂南公",
        "paragraphs": [
            "黄河東背賀蘭山，迴望塵沙萬里寬。",
            "土地久傳戎種姓，人民還笑漢衣冠。",
            "軍中意氣誰先得，史上功名我慣看。",
            "何日歸來談將略，轉吾愁面入忻懽。"
        ],
        "title": "黄九游河州",
        "id": "5a6ac645-77e9-4d05-8b31-0762f29368f3"
    },
    {
        "author": "呂南公",
        "paragraphs": [
            "酉尋行甫戌已見，夜候顯翁朝乃來。",
            "隔樹鳴蟬休聒耳，滿樽浮蟻且銜盃。",
            "多憂莫道無由解，一醉從初不用催。",
            "傳語羣書未乖間，只今相憶尚須迴。"
        ],
        "title": "六月二十七日醉書普安院壁",
        "id": "bd3b5b51-d268-4fb1-9fc0-14bb4b6b6341"
    },
    {
        "author": "呂南公",
        "paragraphs": [
            "不見諸兄十載稀，重來問事只傷悲。",
            "一家未有中興地，兩地皆成永感時。",
            "道在莫虧清白業，力微空賦鶺鴒詩。",
            "吾門舊慶天如報，會向層霄得桂枝。"
        ],
        "title": "題河源諸兄壁",
        "id": "91b2b5ad-b46f-43ad-ac97-7ebe5f9f854e"
    },
    {
        "author": "呂南公",
        "paragraphs": [
            "偶向林間寄病軀，七看圓缺印蟾蜍。",
            "何言霧隠南山豹，只得人憐涸轍魚。",
            "衮衮光陰添一夢，勞勞精幹落羣書。",
            "揚雄若有閒名在，此地曾經寂寞居。"
        ],
        "title": "將離東洲書社留題屋壁",
        "id": "831235fc-3bb0-472c-b1b4-53408c4956cd"
    },
    {
        "author": "呂南公",
        "paragraphs": [
            "野客辭鄉道轉孤，祗於愁上進工夫。",
            "乞衣借食虧豪氣，弄筆翻書滯壯圖。",
            "三徑未成真隠約，五窮爭現主人迂。",
            "南歸漫過庚桑國，不得留參鞅掌徒。"
        ],
        "title": "將歸南城書內樂堂壁",
        "id": "4f81b354-8a13-469e-98d4-91de4a3964eb"
    },
    {
        "author": "呂南公",
        "paragraphs": [
            "千里歸來儘苦辛，見君依舊自由身。",
            "始知絕學無文者，勝却翻書弄筆人。",
            "案上方經閒白日，門前車馬漫紅塵。",
            "半軒風竹一樽酒，冷笑世途爭富貧。"
        ],
        "title": "己酉歲歸省松楸過武陵翁所居留書屋壁",
        "id": "60c158ac-2f67-4e25-9d76-413c29186f4c"
    },
    {
        "author": "呂南公",
        "paragraphs": [
            "東岡西下古墩頭，草木風烟事事幽。",
            "畦壠彎環延果菜，笭箵參互獻魚鰍。",
            "常開夜戶誇無寇，競撥香醅賀有秋。",
            "願定此居猶未得，豈堪僥倖望公侯。"
        ],
        "title": "憶西村",
        "id": "72b0e365-61e7-400c-af08-345f87f23db2"
    },
    {
        "author": "呂南公",
        "paragraphs": [
            "天祿空虛土運崩，匹夫徒手起欃槍。",
            "還將有限驍雄力，換得無窮跋扈名。",
            "已是用心貪禍亂，尚何顔面見昇平。",
            "丹青此日凝埃色，尚似憂慚問罪兵。"
        ],
        "title": "鍾南平祠像",
        "id": "9748f6a3-a739-4a9d-a33b-2387a56e19b2"
    },
    {
        "author": "呂南公",
        "paragraphs": [
            "少年秋賦險橫飛，晚去從軍脫布衣。",
            "只見鄉評推孝行，豈知俗效在兵機。",
            "黄雲古渭邊烽斷，春草臨洮戰馬肥。",
            "了取功名上麟閣，莫因晝錦苦思歸。"
        ],
        "title": "寄黄夢授機宜",
        "id": "9ba74907-0067-44fe-be5f-00db8368d7a0"
    },
    {
        "author": "呂南公",
        "paragraphs": [
            "手把封題又慘然，坐驚新句俊翩翩。",
            "窮通可是俱關命，聚散由來亦繫天。",
            "此日未逃衰俗口，幾時真及古人肩。",
            "一樽酩酊難頻共，况望青綾被底眠。"
        ],
        "title": "得唐彥迴篇再寄",
        "id": "cb966c81-c156-41d4-aea2-bd4b832ed7dc"
    },
    {
        "author": "呂南公",
        "paragraphs": [
            "見說東征計决然，夢魂迎馬去翩翩。",
            "遥憐迢遞荒村路，幸對溫和此日天。",
            "意厚但青貧友眼，裝輕肯赤僕夫肩。",
            "書編酒盞蒲團坐，預擬中宵未放眠。"
        ],
        "title": "聞唐彥君益作計相過先以此寄用前韵",
        "id": "f4628804-2425-4dc2-9602-334c7350e682"
    },
    {
        "author": "呂南公",
        "paragraphs": [
            "已作醉鄉貧戶限，更逢詩匠惡穿裁。",
            "王弘一酎何曾送，崔立千篇不住來。",
            "枕上精神難託夢，床頭卷軸易成堆。",
            "賀蘭溪上如歸去，省得衰翁合勺才。"
        ],
        "title": "緘題道先詩句尚多未和酬者因書短律奉寄",
        "id": "3b14c4f2-b2fa-424a-b903-88287a63337f"
    },
    {
        "author": "呂南公",
        "paragraphs": [
            "茅屋分携但偶然，蟾光今已十回圓。",
            "自存交分長長在，不用音書疊疊傳。",
            "無術入時猶是命，有身多病豈非天。",
            "倦遊已作南歸計，只待槐梢沸早蟬。"
        ],
        "title": "寄鄧師厚二首  其一",
        "id": "a7f74607-d866-485a-9e54-a800c9c3e30b"
    },
    {
        "author": "呂南公",
        "paragraphs": [
            "庾嶺前頭梅散漫，灊山東下水漼溰。",
            "二年時節俱爲客，千里家山各未歸。",
            "俛睫游從真醜謬，方頭言論易乖違。",
            "人間勝事知多少，專把凄凉屬布衣。"
        ],
        "title": "寄鄧師厚二首  其二",
        "id": "cdc86e13-3010-441b-bc4f-ceb8b901e11d"
    },
    {
        "author": "呂南公",
        "paragraphs": [
            "東游西上但差參，寒餓催軀失本心。",
            "多難有言悲運命，厭貧無意惜光陰。",
            "窮通未定功名主，疾病能將少壯侵。",
            "故國漁樵應可入，寄聲先爲問雲林。"
        ],
        "title": "金陵寄示亨父",
        "id": "1fcfc80b-c23f-4686-8694-c02fd667cfd6"
    },
    {
        "author": "呂南公",
        "paragraphs": [
            "當年勇慕古人風，坎壈無由到澤宮。",
            "力命不容相鬭競，光陰從此便和同。",
            "身如孟氏兼三樂，家似昌黎厭五窮。",
            "莫爲明時頗惆悵，著書亦是濟時功。"
        ],
        "title": "寄亨父",
        "id": "2c347098-be19-4efc-9a61-7146b4ed50d7"
    },
    {
        "author": "呂南公",
        "paragraphs": [
            "匹馬辭家臘雪初，二年名姓入銓書。",
            "熊羆帥府招韓愈，邑里經筵失仲舒。",
            "穩把聲榮收雨露，冷看交舊厭溝渠。",
            "藍衣定有誇鄉日，爲到耕村問溺沮。"
        ],
        "title": "再寄亨父",
        "id": "2a3edc14-d6f7-4ecd-b329-8f49924318e1"
    },
    {
        "author": "呂南公",
        "paragraphs": [
            "春雷動地竹牙生，社雨淋岡蕨臂擎。",
            "田野盃盤容我飽，牛羊鼎俎爲誰榮。",
            "能無智慮隨天轉，未有工夫與俗爭。",
            "苦憶南園江健令，解於忙處用閒情。"
        ],
        "title": "奉寄子發  其一",
        "id": "5cd358cc-c656-4b8a-ab2c-f8a3166b3bc9"
    },
    {
        "author": "呂南公",
        "paragraphs": [
            "解於忙處用閒情，絕口多財與美名。",
            "剝啄至門方就枕，畢逋歸樹却催耕。",
            "燒香事佛人俱佞，曳屣歌詩我亦清。",
            "笋蕨又芳春酒冽，相思何計可同傾。"
        ],
        "title": "奉寄子發  其二",
        "id": "6dc8d54a-0c69-41fa-a139-fcbd9ed926c3"
    },
    {
        "author": "呂南公",
        "paragraphs": [
            "遼海沈沈信息稀，蒼松枯盡草侵扉。",
            "樓臺有字知年歲，城郭無人辨是非。",
            "像座風輕蛛作網，醮壇春老蘚成圍。",
            "道翁久蓄瑶琴意，莫爲閒名取次揮。"
        ],
        "title": "戲題白鶴觀",
        "id": "800125ee-f284-4d11-bfa6-e0947f228f1e"
    },
    {
        "author": "呂南公",
        "paragraphs": [
            "冷雨迷濛懶舉頭，望中恐得故鄉愁。",
            "梅經舊臘香猶在，水被東風凍已收。",
            "鳥喜春和紛格磔，馬嫌泥滑轉夷猶。",
            "人生祇有安居好，可奈安居不易求。"
        ],
        "title": "南豐道中口占",
        "id": "44ce9baa-0d24-4730-b9dd-ec644c5c77bf"
    },
    {
        "author": "呂南公",
        "paragraphs": [
            "采采新英出遠岡，生香不斷冷垂漿。",
            "地神手老皮先紫，山鬼腸饑色更蒼。",
            "野饌自宜清品味，世情誰識淡馨香。",
            "舊林春草盤飧慣，憶共鄰翁踞坐嘗。"
        ],
        "title": "野菜",
        "id": "abe85ffe-bd9c-46d2-962b-ae25e610d62a"
    },
    {
        "author": "呂南公",
        "paragraphs": [
            "秋堂燈燭夜輝輝，照我書邊淚濕衣。",
            "何術更堪圖愜快，平生已是足乖違。",
            "悠悠客路和愁往，杳杳青山借夢歸。",
            "蟲響風鳴俱有恨，驚殘二十七年非。"
        ],
        "title": "秋堂",
        "id": "065a962c-0eec-4d71-9ff1-43f03df0194e"
    },
    {
        "author": "呂南公",
        "paragraphs": [
            "檻前清沼一奩披，牆外橫山百馬肥。",
            "長使座中知爽氣，豈煩天際問脩眉。",
            "留賓出酒人皆喜，不語看雲衆未知。",
            "饒借俗儒譚爾雅，主公偏重謝家詩。"
        ],
        "title": "過列岫軒輒題小詩",
        "id": "9b910f96-d742-4110-ae5e-6111faed94f2"
    },
    {
        "author": "呂南公",
        "paragraphs": [
            "軒昂不肯事雕鎪，放却名韁已十秋。",
            "舉世有爲皆負累，百年無悶更何求。",
            "長驅好意歸吟筆，笑領真風貯酒甌。",
            "嫌我生涯非濩落，紙編寒夜困燈油。"
        ],
        "title": "贈叔憲",
        "id": "5bce4d19-60c3-48c0-b3e0-79e7b08c4576"
    },
    {
        "author": "呂南公",
        "paragraphs": [
            "李杜是非張相國，曹劉忌憚呂將軍。",
            "異時各有凌人氣，此日何妨負我文。",
            "議諭當如山頂石，光榮會似雨餘雲。",
            "恨君不悔邯鄲步，希世功夫枉十分。"
        ],
        "title": "贈王九",
        "id": "86bb1d88-6c3e-41bb-a77f-03b79926cf57"
    },
    {
        "author": "呂南公",
        "paragraphs": [
            "塵土營營自滿城，此間賞望四時清。",
            "朝看雲樹吟天末，夜對溪光醉月明。",
            "只見漁樵真氣象，豈知廛市細紛爭。",
            "座中更挂庸兒榻，未識冰壺有舊名。"
        ],
        "title": "塵土",
        "id": "d13290cf-27f6-4b4a-acc1-86a2824edba0"
    },
    {
        "author": "呂南公",
        "paragraphs": [
            "道人八十轉康寧，却傚浮屠起竁亭。",
            "日月無窮終繫數，乾坤有壞亦因形。",
            "未張雲鶴蕭蕭影，先養松楸鬰鬰青。",
            "究竟會應逢逸少，爲師重勒雁門銘。"
        ],
        "title": "道卿上人新作塔亭准擬壽終乞余題詩",
        "id": "6e5d26fd-30f7-4694-afdf-1ff296dcca13"
    },
    {
        "author": "呂南公",
        "paragraphs": [
            "袈裟初带帝城塵，便詠南陔望白雲。",
            "賈島未爲窮主簿，湯休何事小參軍。",
            "古書似我閒千卷，山酒從誰盡十分。",
            "正是諸生薄韓柳，勸師絕口莫言文。"
        ],
        "title": "寄觀上人",
        "id": "de847703-7443-448c-90d1-065ca62c8e1a"
    },
    {
        "author": "呂南公",
        "paragraphs": [
            "故國無田只一瓢，儒冠相誤感萍漂。",
            "虞翻骨相終迍滯，許劭題評漫借饒。",
            "已養道心忘貴賤，故應榮分任漁樵。",
            "文章解頌賢人業，更坐看君立九霄。"
        ],
        "title": "寄上山陽太守屯田",
        "id": "74deeb2f-2c22-4345-8a76-912ec51b1b8e"
    },
    {
        "author": "呂南公",
        "paragraphs": [
            "欲辭鈴閣重徘徊，世路無人計實材。",
            "賓榻少因高士下，醴樽多向俗儒開。",
            "孤蹤此日叨餘論，直筆他年倚上台。",
            "召節不遲天陛遠，輟耕朝夕爲公來。"
        ],
        "title": "獻翰林太守",
        "id": "fd9dcd8a-5ae5-4ab8-bbee-c8d815780606"
    },
    {
        "author": "呂南公",
        "paragraphs": [
            "眼看金菊木芙蓉，想見嚴城此景同。",
            "儒術凋零歸故紙，歲華催趁入衰翁。",
            "千秋治亂三鍾酒，萬里關河一畝宮。",
            "南鷂北鷹方得志，更誰迂闊問哀鴻。"
        ],
        "title": "和酬道先高秋見寄之句",
        "id": "59fc9130-dc59-4e42-8b82-2191a02eaac7"
    },
    {
        "author": "呂南公",
        "paragraphs": [
            "馬足遲遲破曉霜，朔風迎袖過川梁。",
            "簾櫳幾處迷醒魄，烟靄滿空含曙光。",
            "已是途程規進取，可能懷抱似鴻荒。",
            "平沙莽莽兵戈地，却爲千秋起弔傷。"
        ],
        "title": "晚出壽春",
        "id": "72bc39fa-7d8e-4995-9b60-c16bd76815dc"
    },
    {
        "author": "呂南公",
        "paragraphs": [
            "花困蜂鶑柳困風，年年春恨渺無窮。",
            "已添病格憂詩債，未破愁城憶酒功。",
            "日月正居勞苦上，山川長在夢魂中。",
            "游鞍賞席今多少，想見濃陰替亂紅。"
        ],
        "title": "書齋春日",
        "id": "c15e93bd-42cb-4b0a-92e8-9c13a17ae65c"
    },
    {
        "author": "呂南公",
        "paragraphs": [
            "銷閒堂上日何思，或弄鳴琴或賦詩。",
            "聲正只傳心靜處，篇成不待燭殘時。",
            "隆中有客吟梁甫，洛下無人說克兒。",
            "此日餘音到逋客，定如醫藥蓄青芝。"
        ],
        "title": "和酬李宣德二首  其一",
        "id": "3686100f-4fe8-4af7-9089-73ffab95ca6b"
    },
    {
        "author": "呂南公",
        "paragraphs": [
            "臨邛大邑少鴻生，初敬多辭馬長卿。",
            "幾許分財來滌器，不如收迹去躬耕。",
            "生前遇主無高位，死後遺文有盛名。",
            "畢竟負他賢令意，被人傳說是閑情。"
        ],
        "title": "和酬李宣德二首  其二",
        "id": "dd072d85-657f-4d66-a951-5be65707c710"
    },
    {
        "author": "呂南公",
        "paragraphs": [
            "日日春陰共慘然，愁懷不稱艷陽天。",
            "已從魯酒迷醒枕，更向瑶琴怯武弦。",
            "往事自驚千里夢，勝游誰犯五更烟。",
            "因君解道花如錦，始爲芳菲憶去年。"
        ],
        "title": "次韵輝卿感春  其一",
        "id": "e8c3675a-b214-471e-bb7d-4dedb7c89f5b"
    },
    {
        "author": "呂南公",
        "paragraphs": [
            "欲寫春愁上粉牋，只凝幽思恨遥天。",
            "塵埃漫蠹霞書字，日月終虧錦瑟弦。",
            "夜聽子規欹醉枕，曉看新燕立疏烟。",
            "冷灰殘燭相遭慣，觸撥東風不記年。"
        ],
        "title": "次韵輝卿感春  其二",
        "id": "c57b5544-f6d7-47bc-af4e-000ac4b07912"
    },
    {
        "author": "呂南公",
        "paragraphs": [
            "聞說羣芳初滿園，未能尋賞恨參天。",
            "風豪雨橫傷鶑蝶，酒冷詩荒負管弦。",
            "屐齒有時臨蘚徑，馬頭何日破晴烟。",
            "誰何贈我寬懷語，每道新年似舊年。"
        ],
        "title": "次韵輝卿感春  其三",
        "id": "37663144-73bc-4877-a361-0b2697993cf4"
    },
    {
        "author": "呂南公",
        "paragraphs": [
            "窗扉暮闔曉還開，乞食寒儒去復來。",
            "土木不妨人冷落，詩書能使客低徊。",
            "言如鸚鵡今徒爾，宿似夫不亦得哉。",
            "但識浮生皆寄託，莫從河漢論涓埃。"
        ],
        "title": "熙寧六年再至鄧氏北軒感而書壁",
        "id": "41eb94ea-183f-4cc5-9e18-f1f5e84d1337"
    },
    {
        "author": "呂南公",
        "paragraphs": [
            "軍學先生骨氣清，每嫌盃酒亂襟靈。",
            "譏排只是攻三雅，熟爛除非是六經。",
            "榴榼日虛塵拂拂，兔毫宵運燭熒熒。",
            "俸錢添得真何用，好贈滎陽買綠醽。"
        ],
        "title": "寄從義法曹教授",
        "id": "f92dbef9-845f-47de-81e1-151b84a88b98"
    },
    {
        "author": "呂南公",
        "paragraphs": [
            "接人坐語送人行，兩飯逡巡晚鼓鳴。",
            "遇社有何歡次第，過春多是病心情。",
            "消磨白日無云補，計算流年但暗驚。",
            "苦雨寂寥還一醉，夢魂依舊背嚴城。"
        ],
        "title": "奉酬范十七見寄二首  其一",
        "id": "6d5a7ccc-c9a6-4110-8a15-5b8ddf2b9e82"
    },
    {
        "author": "呂南公",
        "paragraphs": [
            "一紙新詩入北城，起予聊復醉魂驚。",
            "低心苦淡吾徒事，轉眼炎凉此世情。",
            "六月未須論止息，三年方看大飛鳴。",
            "錙銖社肉休過問，幸有鰍蔬且爛羹。"
        ],
        "title": "奉酬范十七見寄二首  其二",
        "id": "46a3f932-55b2-4c93-81af-96b0d95758bc"
    },
    {
        "author": "呂南公",
        "paragraphs": [
            "浮桁門外樹如城，歸路迢迢夢易驚。",
            "嗟我衰遲從旅食，感君存問有詩情。",
            "牡丹不在儒宮種，杜宇偏當靜夜鳴。",
            "勞費主公憐苦淡，駝蹄時勸一盃羹。"
        ],
        "title": "再和  其一",
        "id": "f1b67ac8-4493-4163-abae-0d91551773e8"
    },
    {
        "author": "呂南公",
        "paragraphs": [
            "幾欲相尋出郭行，念君家雁不能鳴。",
            "逢杯得醉常常事，漸老多慈種種情。",
            "荏苒又聞寒食近，牽纏空作暮春驚。",
            "祇應已入東風笑，愁思長於萬里城。"
        ],
        "title": "再和  其二",
        "id": "3096353a-6101-436a-825f-199eeac4bb0f"
    },
    {
        "author": "呂南公",
        "paragraphs": [
            "醉墨淋灕詩屢酬，浮蛆上下酒新篘。",
            "人生有此自可樂，世事無窮何足憂。",
            "端是覽輝同鸑鷟，不應專宿傚夫不。",
            "嗟予久負思山興，空得公詩展復謳。"
        ],
        "title": "次韵酬亨父見寄",
        "id": "7fb3710c-43d1-4421-bc58-09a084cc2998"
    },
    {
        "author": "呂南公",
        "paragraphs": [
            "故人邂逅早鶑時，一別經秋燕盡歸。",
            "已是苦貧看客懶，更堪長病出門稀。",
            "何曾富貴來如夢，但覺光陰去似飛。",
            "欲酌清樽相解釋，莫嫌窮巷瓦盃微。"
        ],
        "title": "和酬天休",
        "id": "15561909-7c88-4dc4-bb66-6e312b9a484b"
    },
    {
        "author": "呂南公",
        "paragraphs": [
            "十年經畫鑿坏逃，只爲乖違不爲高。",
            "盡力未能成飽煖，致身那解立勳勞。",
            "已從酒盞忘千慮，羞看貪人校一毛。",
            "游舊惟君尚相記，每將新句訪耕皋。"
        ],
        "title": "酬何威中",
        "id": "0dc074eb-4004-42cf-8794-a21b2022c60e"
    },
    {
        "author": "呂南公",
        "paragraphs": [
            "襄陽耆舊足高風，不識州城有德公。",
            "器業我應居衆後，姓名今恥達宸聰。",
            "文章末技知何用，衣食殘年嘆屢空。",
            "朋友贈言當儆戒，恨君虛美一篇中。"
        ],
        "title": "和酬伯華",
        "id": "c8c7ed8e-dde4-43e9-b4f4-b06295a08d70"
    },
    {
        "author": "呂南公",
        "paragraphs": [
            "山人還是入闉闍，自笑窮心失本初。",
            "鄭相舊憐窮禦寇，秦王新伏勇相如。",
            "衣裘破敝身謀拙，齒髮凋殘世味疏。",
            "人正棄捐吾獨取，似君風誼更誰歟。"
        ],
        "title": "道先賢良以其到郡未及相見遽寄四韵謹以酬之",
        "id": "a364b68e-f208-4880-8935-f857e815e478"
    },
    {
        "author": "呂南公",
        "paragraphs": [
            "會得吾生只汎浮，莫將耕釣異公侯。",
            "文章高去乃青史，富貴極來皆白頭。",
            "至樂如今惟强飲，最賢從古是無求。",
            "荷源磜上楓林葉，又過元豐第六秋。"
        ],
        "title": "酬次道京還見寄詩二首  其一",
        "id": "acbf51c7-36d2-40dc-812d-9a51eecd6502"
    },
    {
        "author": "呂南公",
        "paragraphs": [
            "平昔賢他馬少游，有官何必至封侯。",
            "天如大雨當揮手，命合高眠亦到頭。",
            "幽澗魚肥堪煮炙，豐年酒賤易追求。",
            "恨君門館無酣伴，枉共癡兒對一秋。"
        ],
        "title": "酬次道京還見寄詩二首  其二",
        "id": "5e34b4e7-fedd-417b-acbf-f16b4db1edb2"
    },
    {
        "author": "呂南公",
        "paragraphs": [
            "西山閣上綵衣人，過得三冬似九春。",
            "長恨作詩無客和，更緣中酒被妻嗔。",
            "有官未入功名境，多暇仍思寂寞濱。",
            "文雅一時傳萬世，却應能此是榮親。"
        ],
        "title": "酬西閣書事",
        "id": "80aef457-7b76-4025-be6d-58b97f27327d"
    },
    {
        "author": "呂南公",
        "paragraphs": [
            "道人開閣破東廂，慣看朝曦亦坐忘。",
            "但見長時似車蓋，不知何處是扶桑。",
            "雲歸後崦陰無迹，水過前渠響自忙。",
            "雨露縱然能惡作，未妨微白到書床。"
        ],
        "title": "朝曦閣詩爲李道正賦",
        "id": "27b7b276-1c93-49af-b662-c5ea3956ed15"
    },
    {
        "author": "呂南公",
        "paragraphs": [
            "建業歸來路二千，一舟輕借死梯緣。",
            "貴池亭下風如鼓，采石江頭浪拍天。",
            "險與陽侯成憤友，幸從魚腹脫腥涎。",
            "只今親舊知憐否，尚有餘生亦偶然。"
        ],
        "title": "至凌雲山却寄平仲",
        "id": "c86869da-3971-450e-bf6f-34e6151fd1bb"
    },
    {
        "author": "呂南公",
        "paragraphs": [
            "愁裏光陰不覺忙，忽聞時節近重陽。",
            "絕無閒藥擬衰疾，纔檢舊衣防早霜。",
            "未必此生專冷落，漫因往事巧思量。",
            "呼僮閒賞籬邊菊，併括憂端付一觴。"
        ],
        "title": "九月七日偶書",
        "id": "96ac142d-7bbf-4182-8682-68b65534fc1c"
    },
    {
        "author": "呂南公",
        "paragraphs": [
            "中庭移植氣蕭蕭，無數芳華壓翠條。",
            "田地縱然非舊壤，冰霜猶可見孤標。",
            "人間歲月何曾老，物外馨香猝未銷。",
            "故有明年佳實在，鉶羹滋味看和調。"
        ],
        "title": "伏睹教場後庭新移梅樹輒賦小詩呈獻內翰太中",
        "id": "73b568f0-e22f-490a-a296-8d0eed0e5115"
    },
    {
        "author": "呂南公",
        "paragraphs": [
            "布褐毛冠七十秋，爲誰浮汎爲誰休。",
            "但曾計日防三鬼，不慣携琴謁五侯。",
            "詩卷在前聊養目，酒尊從此罷銷憂。",
            "七星杉下朝曦閣，香火應教弟子修。"
        ],
        "title": "聞仙都李道士下世  其一",
        "id": "955e182b-45d4-4566-8947-3ffde69cce66"
    },
    {
        "author": "呂南公",
        "paragraphs": [
            "長憶初能戴幅巾，仙都門外學游人。",
            "科場未數金門賦，襟袖空餘紫陌塵。",
            "平世選賢終法令，暮年如我但寒貧。",
            "惟師不信文章誤，只道遭逢有屈伸。"
        ],
        "title": "聞仙都李道士下世  其二",
        "id": "c70b7ab3-5452-4142-b4d7-bda88866d237"
    },
    {
        "author": "呂南公",
        "paragraphs": [
            "九月霪霖穀欲登，稻芽連穗水漫塍。",
            "無方解我心愁寂，更欲聞師近寢興。",
            "紙尾忽傳成異物，棺中還恐已飛昇。",
            "羲和睡熟泥塗惡，絮酒尋澆歎未能。"
        ],
        "title": "聞仙都李道士下世  其三",
        "id": "3d1eb0c9-8210-4657-bb98-8261df7c995f"
    },
    {
        "author": "呂南公",
        "paragraphs": [
            "洞天一別七春風，長夢桃花爛漫紅。",
            "不得雲雷相借助，且因文學守貧窮。",
            "曾尋物外無窮意，已覺人間萬事空。",
            "便作野夫纔是分，祇嗟凡骨誤仙翁。"
        ],
        "title": "寄江州沈尊師",
        "id": "3ced35c3-1cb8-49a5-967d-64e518b76589"
    },
    {
        "author": "呂南公",
        "paragraphs": [
            "雲凍月籠影，風生水澀寒。",
            "故人真似雪，何必到門闌。"
        ],
        "title": "橘林居士題載溪館壁",
        "id": "601acb68-0b31-40a1-9610-b7b373d715e5"
    },
    {
        "author": "呂南公",
        "paragraphs": [
            "東塞將軍日月閒，五兵不試坐雲間。",
            "却因睡思侵書卷，送與茶甌解壯顔。"
        ],
        "title": "寄茶李侍禁",
        "id": "860716d6-994d-4a09-b740-4ff3fd628d95"
    },
    {
        "author": "呂南公",
        "paragraphs": [
            "淮南行盡到江南，野渡風高送晚帆。",
            "五五長亭莫迴首，向來窮淚已盈衫。"
        ],
        "title": "過虎林渡",
        "id": "d03dbc90-2881-4754-84c2-112063283ef4"
    },
    {
        "author": "呂南公",
        "paragraphs": [
            "八月風高宇宙清，銀河秋浪到天聲。",
            "門前合有仙槎過，會待參隨上玉京。"
        ],
        "title": "戲題白鶴觀",
        "id": "f454000b-bf55-4857-a538-12c6625b6028"
    },
    {
        "author": "呂南公",
        "paragraphs": [
            "二十年前看怒龍，鱗鬐半已召雷風。",
            "至今未拂層霄去，可是懷文與我同。"
        ],
        "title": "戲題妙靈觀怪松",
        "id": "7fbc630a-c90f-4dcf-a73f-9ab5868a62c9"
    },
    {
        "author": "呂南公",
        "paragraphs": [
            "曉雨彭彭發舊泥，田家拆壁備朝炊。",
            "無數星辰一輪月，夜來空似欲晴時。"
        ],
        "title": "曉雨",
        "id": "db3d1120-79c2-4792-83df-14750d59afe7"
    },
    {
        "author": "呂南公",
        "paragraphs": [
            "重過山寺借床眠，屈指前遊已七年。",
            "文字轉工身轉困，被僧相問却悽然。"
        ],
        "title": "重過福興院  其一",
        "id": "609cadda-e8c4-428b-835e-5f7f0f86c938"
    },
    {
        "author": "呂南公",
        "paragraphs": [
            "乞錢謀食總悠悠，兩事平生話亦羞。",
            "何意茂林脩竹下，今年還得一迴遊。"
        ],
        "title": "重過福興院  其二",
        "id": "4edd2625-93dc-4d12-b731-5570018f4ff1"
    },
    {
        "author": "呂南公",
        "paragraphs": [
            "二月前頭雨意迴，移花趁雨破青苔。",
            "芳根得地春工敏，定有新英次第開。"
        ],
        "title": "和道先雨中栽花  其一",
        "id": "3365afd7-9d8d-4b34-bfa0-cd2636b1fb12"
    },
    {
        "author": "呂南公",
        "paragraphs": [
            "旋封旋築带霏微，贏得澆瓶不用携。",
            "衆草自今常避地，主人來繞漸成蹊。"
        ],
        "title": "和道先雨中栽花  其二",
        "id": "23f428a2-67f0-413c-b3d3-887f6588ace8"
    },
    {
        "author": "呂南公",
        "paragraphs": [
            "華佗氣絕釣臺側，扁鵲墳荒浚水邊。",
            "末俗好財無妙智，此書何日似魚筌。"
        ],
        "title": "題藥錄",
        "id": "c206db3a-f07f-49af-bca6-b05f5ef3ae45"
    },
    {
        "author": "呂南公",
        "paragraphs": [
            "賓榻蕭蕭午戶開，松枝火盡半寒灰。",
            "主人欲就遊仙夢，休願煎茶醒睡來。"
        ],
        "title": "茶鐺",
        "id": "18437f80-16c0-4525-bd25-882f9f74af4a"
    },
    {
        "author": "呂南公",
        "paragraphs": [
            "風雨蕭蕭夜漏沈，北窗燈影見傷心。",
            "從今莫更言滄海，只合思量此恨深。"
        ],
        "title": "風雨",
        "id": "259b2e5b-132d-45a7-ad41-ed491f31cf6c"
    },
    {
        "author": "呂南公",
        "paragraphs": [
            "賣藥諸生體調狂，塵埃空助老來忙。",
            "壺中自少閒天地，豈是今無費長房。"
        ],
        "title": "有見",
        "id": "07e61d2c-fbc6-45c4-b285-92b937f84115"
    },
    {
        "author": "呂南公",
        "paragraphs": [
            "曉日曈曈上紙窗，小爐文火近縑緗。",
            "衝愁滿盞扶頭酒，笑殺醫師第一方。"
        ],
        "title": "曉日",
        "id": "3f799308-c664-4cbb-aa11-7aa32dc51b2e"
    },
    {
        "author": "呂南公",
        "paragraphs": [
            "人言華髮是愁功，不分悲傷得老翁。",
            "亦有不愁頭自白，可憐功過略相同。"
        ],
        "title": "詠白髮  其一",
        "id": "0249c664-9dfc-42c2-834e-1e91ab477f83"
    },
    {
        "author": "呂南公",
        "paragraphs": [
            "已任蕭衰潜似雪，何須輕脫便隨梳。",
            "不及窮愁索長遠，一生相逐未相疏。"
        ],
        "title": "詠白髮  其二",
        "id": "b04c8499-467d-4f1c-9b49-f50eb1a43bde"
    },
    {
        "author": "呂南公",
        "paragraphs": [
            "苒苒新青上草頭，小庭春色强悠悠。",
            "酒缾虛卧琴弦暗，眼見風光似九秋。"
        ],
        "title": "偶成",
        "id": "a99fb118-84b6-49bc-960e-9cb57e727ade"
    },
    {
        "author": "呂南公",
        "paragraphs": [
            "爲姦只是疑王涉，至死何曾識杜吳。",
            "四體早知成散漫，前年悔更染閒鬚。"
        ],
        "title": "新室",
        "id": "30ffbfc5-c50d-46a3-aa54-6f42c70f4860"
    },
    {
        "author": "呂南公",
        "paragraphs": [
            "雖發齊兵未不臣，問時何用便銷魂。",
            "一生才勇都纖小，可怪區區掃相門。"
        ],
        "title": "魏勃",
        "id": "277fed1b-bab9-4607-a6d2-759d14da02f4"
    },
    {
        "author": "呂南公",
        "paragraphs": [
            "世亂無人及禰衡，眼看豺虎似蚊蠅。",
            "喬玄荀彧皆儒雅，至死何曾曉愛憎。"
        ],
        "title": "禰衡",
        "id": "390c16f4-e31d-4d33-b081-03788e634ec9"
    },
    {
        "author": "呂南公",
        "paragraphs": [
            "山似舟航壓衆坡，靜爲平地動爲波。",
            "桅檣不藉瞻烏首，爭奈風帆百尺何。"
        ],
        "title": "覆船山",
        "id": "bfc3b624-a1f2-4312-9d83-a2eede93ee18"
    },
    {
        "author": "呂南公",
        "paragraphs": [
            "十年騎馬走紅塵，非敢求爲富貴人。",
            "只願似他龔處士，不餘不欠一閒身。"
        ],
        "title": "過武陵翁題其屋壁  其一",
        "id": "77600aa3-f3d6-4ce2-b5b5-3c1444e64a63"
    },
    {
        "author": "呂南公",
        "paragraphs": [
            "綠竹林邊白髮翁，面顔猶似壯時紅。",
            "朝來賣藥錢多少，又閃閒愁入醉中。"
        ],
        "title": "過武陵翁題其屋壁  其二",
        "id": "411415c1-f1ad-4b24-b683-e934c567ef8f"
    },
    {
        "author": "呂南公",
        "paragraphs": [
            "清不能常濁有餘，轆轤音絕甃苔枯。",
            "荒凉欲就羣蛙問，今有觀天坐客無。"
        ],
        "title": "廢井",
        "id": "6d4d6dc8-5f2a-43f7-b618-672742b8a5fd"
    },
    {
        "author": "呂南公",
        "paragraphs": [
            "滿樹新英待發時，東風先動向陽枝。",
            "同根若是生疑怪，爲道開遲謝亦遲。"
        ],
        "title": "見廣度院紫荆一株先開",
        "id": "0e85e804-6c9b-48c5-8f36-4500632bdd36"
    },
    {
        "author": "呂南公",
        "paragraphs": [
            "驛亭何處近蘭溪，行盡蓮華日暮時。",
            "春雨發香無分見，斷腸頻誦杜郎詩。"
        ],
        "title": "蘭溪驛",
        "id": "cc4b2f56-b516-4cf7-981e-a96bb37f0c89"
    },
    {
        "author": "呂南公",
        "paragraphs": [
            "惡客無端捨舊山，坐令千慮險相關。",
            "青燈白日貧兼病，聽著農桑更厚顔。"
        ],
        "title": "惡客",
        "id": "64814974-836d-4621-96ee-4fefee88275b"
    },
    {
        "author": "呂南公",
        "paragraphs": [
            "野客來過洞府門，天風吹斷去時魂。",
            "得歸應被鄉人笑，衣上雲霞有異痕。"
        ],
        "title": "野客",
        "id": "7704ff34-05a4-4804-b971-9f6a5ec0f337"
    },
    {
        "author": "呂南公",
        "paragraphs": [
            "酒客胸襟亦自賢，平生不斷醉因緣。",
            "望見青帘涎已活，誰能顧惜杖頭錢。"
        ],
        "title": "酒客",
        "id": "1e18fb06-3e1d-49fe-a078-22f623e76dbd"
    },
    {
        "author": "呂南公",
        "paragraphs": [
            "四更四點露成霜，箇裏愁人暗斷腸。",
            "鼓角未喧聞鼻鼾，北風窗戶月荒凉。"
        ],
        "title": "夜擬李義山四更四點",
        "id": "a4e1ec24-8e61-4689-ace1-c328a4745276"
    },
    {
        "author": "呂南公",
        "paragraphs": [
            "藥囊易中荆卿背，匕首難傷趙政胸。",
            "燕國無辜竟魚肉，可能人欲有天從。"
        ],
        "title": "反李義山人欲篇",
        "id": "d960b007-8597-4c29-b75d-69626e193924"
    },
    {
        "author": "呂南公",
        "paragraphs": [
            "宴安深靜屬居僧，一炷檀烟萬慮清。",
            "猶自笑他簷外鐸，風來未免鬭鳴聲。"
        ],
        "title": "題圓上人宴靜軒",
        "id": "4f200f99-5dff-4210-affc-23c742131d8c"
    },
    {
        "author": "呂南公",
        "paragraphs": [
            "客到空齋說早春，嫩紅輕綠漸紛紛。",
            "寒人不預尋芳品，多謝東風許聽聞。"
        ],
        "title": "客到",
        "id": "87e75664-a570-4158-a141-02e1bde28858"
    },
    {
        "author": "呂南公",
        "paragraphs": [
            "睡過春深一月餘，綠秧黄犢負村居。",
            "東風似恨歸耕晚，故遣藜床日枕書。"
        ],
        "title": "答內翰太中觀插稻見寄",
        "id": "8f4b6dae-d325-4c16-9cfb-ebcf9f8be108"
    },
    {
        "author": "呂南公",
        "paragraphs": [
            "戰國功名尺寸勞，先生持論異吾曹。",
            "孟軻解辯承三聖，後世誰曾拔一毛。"
        ],
        "title": "楊朱",
        "id": "936e0d15-de82-487a-a25b-bef7e1243303"
    },
    {
        "author": "呂南公",
        "paragraphs": [
            "看盡新詞聽盡聲，未能高和耳徒傾。",
            "聾身縱作岐山老，爭得聞他彩鳳鳴。"
        ],
        "title": "陳都曹座中出示諸公曲詞以四句酬之",
        "id": "c31713f2-9778-406b-8221-5ca62207ac52"
    },
    {
        "author": "呂南公",
        "paragraphs": [
            "會得真時真亦空，光輝何足更流通。",
            "勸師不用嚴標榜，瞀者逢燈與暗同。"
        ],
        "title": "真輝閣",
        "id": "7549bf08-3915-4c67-9064-bb67d845be3d"
    },
    {
        "author": "呂南公",
        "paragraphs": [
            "能說齊論與魯論，世儒希合便紛紛。",
            "何曾後學皆傳信，祇有姦名萬古聞。"
        ],
        "title": "安昌縣侯",
        "id": "e0f48136-67ce-4066-b94d-ba20d52d9623"
    },
    {
        "author": "呂南公",
        "paragraphs": [
            "小檻幽花已破香，此心無處避韶光。",
            "年年惡作傷春客，穩爲東風細斷腸。"
        ],
        "title": "小檻",
        "id": "484d6f75-0000-473a-905c-aff56c4f37d3"
    },
    {
        "author": "呂南公",
        "paragraphs": [
            "殺却盧家十五龍，野人盤饌當時豐。",
            "湖干少得中林味，此日鄉心轉不同。"
        ],
        "title": "楊八送筍以四句謝之時在湖口",
        "id": "9e2ad5c9-c304-4cd5-bb61-521925212a86"
    },
    {
        "author": "呂南公",
        "paragraphs": [
            "四年司馬滯江邊，几杖茅堂自說閑。",
            "倘使金鑾不遷謫，知君未暇愛廬山。"
        ],
        "tags": [
            "庐山"
        ],
        "title": "讀白司馬江州詩",
        "id": "b19d9ba6-59d4-4624-b307-5624db07d809"
    },
    {
        "author": "呂南公",
        "paragraphs": [
            "留滯周南事可嗟，東風三度見梅花。",
            "巖廊未引經綸手，山國頻聽早晚衙。",
            "酒爲憂民傾日月，詩從思退寫烟霞。",
            "賓籌更有林中士，誰及船齋太守家。"
        ],
        "title": "獻陳和叔內翰",
        "id": "c240841e-dfcf-4293-ac0b-43a1d3fc64a2"
    },
    {
        "author": "呂南公",
        "paragraphs": [
            "閒雲泛淡水浮浮，秋色陰時刺眼愁。",
            "十載未成三窟計，一身長带百年憂。",
            "逢人語笑非良味，洒面塵埃豈自由。",
            "望見故山歸不得，小欄高檻更迴頭。"
        ],
        "title": "九月二十三日過黄家嶺望行春門有感",
        "id": "fb1cc952-440b-4943-b4cf-ad31c2b56d9b"
    },
    {
        "author": "呂南公",
        "paragraphs": [
            "漢唐相望向千年，此地追崇祇五賢。",
            "器業不同流俗淺，聲容終得後人傳。",
            "壁間碑版敲新墨，砌下莓苔長野錢。",
            "何似淫祠專禍福，歌吹士女日諠闐。"
        ],
        "title": "五賢堂",
        "id": "a7cd8e1a-8ce5-4dbc-9098-add9a625164e"
    },
    {
        "author": "呂南公",
        "paragraphs": [
            "溪田橋畔駝鞍嶺，猶記當年志未平。"
        ],
        "title": "句",
        "id": "462200f3-4142-4fed-bece-fd9216d4d8c4"
    },
    {
        "author": "曾肇",
        "paragraphs": [
            "當年太史謫仙翁，筆落江樓氣吐虹。",
            "無復琴樽對鷗鳥，空遺松栢幾秋風。",
            "由來蘭玉生臺下，重見溪山入坐中。",
            "顧我豈能繩祖武，倚闌歸思附冥鴻。"
        ],
        "title": "太父太師密國公賦詩江樓世稱名筆從姪子績得之以居肇緬思祖德且愛績之能繼志也爲賦一首",
        "id": "fed0df69-293c-47e4-a72a-2ddd0ab262b9"
    },
    {
        "author": "曾肇",
        "paragraphs": [
            "文物河間信可嘉，風流江左亦堪誇。",
            "水南水北千竿竹，山後山前二月花。",
            "久愧迂儒懷郡紱，聊須雋老駐軍牙。",
            "兩州耆舊無多怪，魯衛從來是一家。"
        ],
        "title": "次兄子宣先生作高陽衆樂園成被命金陵易鎮韵",
        "id": "4349f81a-f070-4263-8a39-074e11ee5aa6"
    },
    {
        "author": "曾肇",
        "paragraphs": [
            "塵埃華髮換朱顔，十載重來款故關。",
            "天下樓臺春寂寂，洞中鷄犬晝閑閑。",
            "苔深尚識曾題石，木老難尋舊戲環。",
            "未斷凡心却歸去，他年飛鳥會知還。"
        ],
        "title": "遊石仙巖次兄子宣公韵",
        "id": "f0e5afb7-c14d-4295-ad4d-b37c9bc8f590"
    },
    {
        "author": "曾肇",
        "paragraphs": [
            "宦路崎嶇寄此身，羨君築室離囂塵。",
            "能將孝謹傳家法，何用聲名動世人。",
            "桑落百壺甯惜醉，竹竿千畝不憂貧。",
            "求田更欲依丘壠，來往他時願卜鄰。"
        ],
        "title": "族兄山莊",
        "id": "511ed31d-1063-4901-b3ba-f858f30bfce9"
    },
    {
        "author": "曾肇",
        "paragraphs": [
            "出門日日念歸期，恐過歸期未得歸。",
            "畫角數聲來別浦，孤帆一點背斜暉。",
            "行逢山樹秋前落，坐見江雲水上飛。",
            "盡是南人好風景，客心驚此却依依。"
        ],
        "title": "出門寄家",
        "id": "64f3d976-9483-4e30-9a90-5b3961a08b69"
    },
    {
        "author": "曾肇",
        "paragraphs": [
            "主人第一河南守，之子無雙江夏才。",
            "會見吹噓上雲漢，可能憔悴隠蒿萊。",
            "風騷寓興垂金薤，翰墨傳家富玉杯。",
            "傾蓋相知勝白首，扁舟臨別重徘徊。"
        ],
        "title": "寄呂南公",
        "id": "3ca361b4-9e87-491b-b720-fd21ccd4addf"
    },
    {
        "author": "曾肇",
        "paragraphs": [
            "四山蓊鬰氣朝隮，晚雨廉纖未有泥。",
            "鴨綠幾尋塘水浸，鵝黄一段稻秧齊。",
            "幽花布地金錢小，野蔓縈林翠幄低。",
            "滿目淮南風景好，不堪時聽子規啼。"
        ],
        "title": "淮南道中",
        "id": "77b0d925-df0e-47b6-ae11-32d96fe24d36"
    },
    {
        "author": "曾肇",
        "paragraphs": [
            "公事無多使客稀，雨時衙退吏人歸。",
            "沉烟一炷春陰重，畫角三聲晚照微。",
            "桑雉未馴慚報政，海鷗相近信忘機。",
            "只將宴坐收心念，懶向人間問是非。"
        ],
        "title": "海陵春雨日",
        "id": "c359ca97-4550-48ed-b182-23bed23c543d"
    },
    {
        "author": "曾肇",
        "paragraphs": [
            "南郭蕭條居士家，斷垣荒塹翳蓬麻。",
            "篔簹映水千竿直，略彴當門一徑斜。",
            "老有圖書忘世界，貧無杯酌送生涯。",
            "倘來軒冕何須貴，未勝牛衣駕鹿車。"
        ],
        "title": "南郭隠居",
        "id": "b851e18c-f828-4469-98a2-64ea084b6a41"
    },
    {
        "author": "曾肇",
        "paragraphs": [
            "故人南北嘆乖離，忽把清詩慰所思。",
            "松茂雪霜無改色，鷄鳴風雨不愆時。",
            "著書子已通蝌蚪，竊食吾方逐鸒斯。",
            "便欲去爲林下友，懶隨年少樂新知。"
        ],
        "title": "次後山陳師道見寄韵",
        "id": "b72e4130-8803-4d9f-84ab-7afbe6526042"
    },
    {
        "author": "曾肇",
        "paragraphs": [
            "屈曲危樓倚半空，詩情無限景無窮。",
            "江聲逆順潮來往，山色有無烟淡濃。",
            "風月滿樓供一覽，乾坤萬里豁雙瞳。",
            "片雲迥逐斜陽去，知落淮山第幾重。"
        ],
        "title": "京口甘露寺",
        "id": "693a0814-9b90-4941-9c35-3faec7ea6c15"
    },
    {
        "author": "曾肇",
        "paragraphs": [
            "琳館陪祠日未央，隆儒詔蹕至膠庠。",
            "橋門億萬衣冠集，闕里三千弟子行。",
            "降輦橫經尊往聖，垂裳論道法前王。",
            "宗公歸美清風誦，穆若賡酬出廟堂。"
        ],
        "title": "元祐六年十月庚午駕自景陵宮移仗謁先聖孔子祠入門降輦步就小次由東階以升奠爵再拜禮官告成禮然後退幸太學詔博士皆升堂坐諸生兩廡下命國子祭酒豐稷講書無逸終篇因又幸武成王廟而還左丞相呂大防右丞相劉摯率百官皆從於是丞相賦詩以形容上德諸在位者皆屬和肇以禮官忝從諸大夫之後謹和詩一章",
        "id": "df6aa429-43ae-42b0-9107-79663254ea7d"
    },
    {
        "author": "曾肇",
        "paragraphs": [
            "燕越相望路八千，忽驚天柱落樽前。",
            "何如乞我雙鳬舄，飛上峰頭訪列仙。"
        ],
        "title": "武夷山天柱峰",
        "id": "404f4080-7b8b-47a5-9bf5-d80750a05c9e"
    },
    {
        "author": "曾肇",
        "paragraphs": [
            "行盡車馬塵，踏見水石環。",
            "誰爲千家縣，正在清華間。"
        ],
        "title": "南昌繡谷山幽谷亭",
        "id": "8d1afac0-e449-40d3-ab86-97532f6bf103"
    },
    {
        "author": "曾肇",
        "paragraphs": [
            "山僧獨好事，爲我結茅茨。",
            "茶仙榜亭中，頗宗樊川詩。"
        ],
        "title": "滁州琅玡山茶仙亭",
        "id": "5b68f4cf-e9c4-47f8-be9e-8dff6455fc5f"
    },
    {
        "author": "曾肇",
        "paragraphs": [
            "場屋十年長，鈴齋一笑歡。",
            "微言師水薤，交分託金蘭。",
            "腹飽仙人杖，心存姹女丹。",
            "他時玉京路，同綴侍宸官。"
        ],
        "title": "靈壽同年兄再以杞屑分惠復成小詩以代善謔",
        "id": "a52343e5-6453-4048-a77c-0e8990e3f733"
    },
    {
        "author": "曾肇",
        "paragraphs": [
            "天上龍胡斷，人間鵩鳥來。",
            "未應淮水竭，所惜泰山頹。",
            "華屋今非昔，佳城閉不開。",
            "白頭門下士，悵望有餘哀。"
        ],
        "tags": [
            "泰山"
        ],
        "title": "上王荆公墓",
        "id": "bb4a2645-a568-41e0-9c2a-475dc6689236"
    },
    {
        "author": "曾肇",
        "paragraphs": [
            "南北車書久混同，河間今有楚人風。",
            "獨慚太守非何武，已見州閭出兩龔。"
        ],
        "title": "河間",
        "id": "1cf37882-9747-45c4-8fa6-61e02ef4bcc1"
    },
    {
        "author": "曾肇",
        "paragraphs": [
            "天驥精神鳳羽儀，青雲天路此委蛇。",
            "由來道誼千鈞重，不獨文章一世師。",
            "史牒已傳三黜賦，騷人誰繼八哀詩。",
            "有時無命非今日，從古長沙賈傅悲。"
        ],
        "title": "二賢堂  其一",
        "id": "6bd4b6cf-c88a-4319-a5d5-3ac6ced84648"
    },
    {
        "author": "曾肇",
        "paragraphs": [
            "萬壑千巖花草香，醉翁此地昔徜徉。",
            "不聞燕雀知鴻鵠，但見鴟梟笑鳳凰。",
            "平日聲名追屈賈，暮年勳業佐虞唐。",
            "神清洞府今何處，故事空留楚天傍。"
        ],
        "title": "二賢堂  其二",
        "id": "668fbe9c-94de-4fb2-bd42-3b7d12ec94ad"
    },
    {
        "author": "曾肇",
        "paragraphs": [
            "簫聲無復到層臺，畫棟空餘燕雀來。",
            "我是鳳凰池上客，等閑汀鷺莫相猜。"
        ],
        "title": "鳳凰臺",
        "id": "e0e7dc8b-296c-4586-bd28-8fa567aad460"
    },
    {
        "author": "曾肇",
        "paragraphs": [
            "凌波條體纖，柔枝葉上綴。",
            "青青亂松樹，直幹遭蒙蔽。",
            "不有嚴霜威，焉能辨堅脆。"
        ],
        "title": "凌霄花",
        "id": "a02721c2-1b06-4639-b606-a9f52f777084"
    },
    {
        "author": "曾肇",
        "paragraphs": [
            "堂前紫薇花，堂下紅藥砌。",
            "繁華天上春，偪仄人間世。"
        ],
        "title": "紫薇花  其一",
        "id": "51dec058-aeb2-4dcc-abaa-7395e1f192cc"
    },
    {
        "author": "曾肇",
        "paragraphs": [
            "明麗碧天霞，千茸紫綬花。",
            "香開荀令宅，艷入孝王家。",
            "幾歲自榮辱，高情方嘆嗟。",
            "有人移上苑，猶足占年華。"
        ],
        "title": "紫薇花  其二",
        "id": "4c01d11b-d09a-4923-8bb3-8944fa267d2c"
    },
    {
        "author": "曾肇",
        "paragraphs": [
            "滇池藤赤人難到，太乙青藜事近誣。",
            "林下搘來供燕息，省中携去寵師儒。"
        ],
        "title": "靈壽木",
        "id": "a4a57643-a0c8-467f-8b9f-1938eee53af9"
    },
    {
        "author": "曾肇",
        "paragraphs": [
            "林蘭擅孤芳，性與凡木異。",
            "不受雪霰侵，自足中和氣。",
            "欲知清凈身，即此林間是。"
        ],
        "title": "薝蔔花",
        "id": "ac82a2b8-c033-452c-a9ad-745857617621"
    },
    {
        "author": "曾肇",
        "paragraphs": [
            "土膏起兮，泉流駛兮。",
            "牧徂於田，偕婦子兮。",
            "既耕且藝，耘且耔兮。",
            "一歲之功，在勤始兮。",
            "野無蟊螟，塘有水兮。",
            "非神之力，其誰使兮。",
            "我苞盈兮，我實成兮。",
            "揮鐮銍銍，風雨聲兮。",
            "囷倉露積，如坻京兮。",
            "遺𥟱滯穗，富鰥煢兮。",
            "飲食勸酬，銷忿爭兮。",
            "儻非神助，歲莫登兮。",
            "我有室家，神所祐兮。",
            "我有旌倪，神所壽兮。",
            "神之惠我，維其舊兮。",
            "上之報神，亦云厚兮。",
            "釃酒刑牲，殽杯豐兮。",
            "吹簫考鼓，聲逢逢兮。",
            "我民薦獻，無終窮兮。",
            "千秋萬歲，保斯宮兮。"
        ],
        "title": "南豐軍山廟碑",
        "id": "ce683bac-2648-4360-b17d-7750dc82ef5f"
    },
    {
        "author": "曾肇",
        "paragraphs": [
            "曾訪江南鳥爪仙，誤隨塵網落人間。",
            "紅泉碧澗春風里，尚記麻源谷口山。"
        ],
        "title": "題王晉卿所藏鄭虔著色山水圖",
        "id": "ba8bb70e-c2e8-4e59-964f-6762e4329ca0"
    },
    {
        "author": "曾肇",
        "paragraphs": [
            "二閣從容訪古今，諸儒葵藿但傾心。",
            "君臣相對疑賓客，誰識昭陵用意深。"
        ],
        "title": "邇英閣侍讀筵作",
        "id": "4e8f334d-f7df-49bc-bcf2-3881429903ac"
    },
    {
        "author": "曾肇",
        "paragraphs": [
            "鳳尾扶疏槐影寒，龍吟蕭瑟竹聲乾。",
            "漢皇恭默尊儒學，不似公孫見不冠。"
        ],
        "title": "邇英閣前槐後竹雙槐極高而柯葉拂地狀如龍蛇或謂之鳳尾槐",
        "id": "74cf124e-063e-4c52-89a8-4a829e5233f0"
    },
    {
        "author": "曾肇",
        "paragraphs": [
            "巖巖九門深，日舉費十萬。",
            "忽于泥滓中，得列方丈案。",
            "腥鹹置齒牙，光彩生顧眄。",
            "從此辱虛名，歲先包橘獻。",
            "微生知幾何，得喪孰真贋。",
            "玉食有云補，刳腸非所患。"
        ],
        "title": "句  其一",
        "id": "b05d8309-83a0-4ec8-91b5-35ab97b9c24a"
    },
    {
        "author": "曾肇",
        "paragraphs": [
            "蜜雲新樣尤可喜，名出元豐聖天子。"
        ],
        "title": "句  其二",
        "id": "b2f43f18-800f-4383-a99a-1cfbedb7f369"
    },
    {
        "author": "曾肇",
        "paragraphs": [
            "鼎湖弓劍仙游遠，渭水衣冠輦路新。"
        ],
        "title": "句  其三",
        "id": "f90e8bbb-5025-422d-8bab-bc86f17750a0"
    },
    {
        "author": "曾肇",
        "paragraphs": [
            "階除翠色迷宮草，殿閣清陰老禁槐。"
        ],
        "title": "句  其四",
        "id": "49f439b2-010d-47d6-8e2b-38d2e98a8a01"
    },
    {
        "author": "曾肇",
        "paragraphs": [
            "夜雨暗添西澗水，春風開遍北樓花。"
        ],
        "title": "句  其五",
        "id": "dcd65bc3-bdae-4f7d-a34e-6945cae97bdf"
    },
    {
        "author": "曾肇",
        "paragraphs": [
            "飲罷流連未歸去，更來花下捧茶甌。"
        ],
        "title": "句  其六",
        "id": "b6486bc3-2a1d-4cdd-aefc-2a4bee6fe2db"
    },
    {
        "author": "曾肇",
        "paragraphs": [
            "紫蒂黄苞破臘寒，清香旋逐角聲殘。"
        ],
        "title": "句  其七",
        "id": "9f4cc13b-ca61-4824-99be-d7bdb78b721f"
    },
    {
        "author": "曾肇",
        "paragraphs": [
            "一片朝雲粉面乾，雨餘仍带淚闌干。"
        ],
        "title": "句  其八",
        "id": "87e7c951-dd4d-488e-984f-0bc9da6cd53c"
    },
    {
        "author": "曾肇",
        "paragraphs": [
            "團團桂叢孤，枝葉寒更媚。",
            "托根庭宇間，自有幽人致。",
            "何必問嫦娥，青雲借餘地。"
        ],
        "title": "句  其九",
        "id": "e3da84bc-ae65-4eb4-8970-8330fa371f30"
    },
    {
        "author": "曾肇",
        "paragraphs": [
            "國艷寧施粉，天香自染衣。"
        ],
        "title": "句  其一○",
        "id": "8842d130-ce27-4ab4-bb1b-11e642c57432"
    },
    {
        "author": "曾肇",
        "paragraphs": [
            "風雨離披枝葉瘦，可憐終不減清香。"
        ],
        "title": "句  其一一",
        "id": "6a781acc-0147-4a43-8cbb-a8c0500c950f"
    },
    {
        "author": "曾肇",
        "paragraphs": [
            "春蘭抱幽姿，無意生蒿艾。"
        ],
        "title": "句  其一二",
        "id": "9c8c3b81-d97a-41ae-ab2c-6a700ca4462a"
    },
    {
        "author": "曾肇",
        "paragraphs": [
            "文園渴疾正如酲，誰念流涎向側生。"
        ],
        "title": "句  其一三",
        "id": "cda2ec01-002c-4de4-9ce4-cc79992fd109"
    },
    {
        "author": "曾肇",
        "paragraphs": [
            "蘭蕙香浮衿解後，雪冰膚在酒酣間。"
        ],
        "title": "句  其一四",
        "id": "07e924a8-b2cf-4936-8e22-4057eadf4e8c"
    },
    {
        "author": "曾肇",
        "paragraphs": [
            "童童雙棕櫚，葱蒨兩車蓋。"
        ],
        "title": "句  其一五",
        "id": "c72eef62-b03c-4943-a6a4-1098ae533d72"
    },
    {
        "author": "曾肇",
        "paragraphs": [
            "雖非百尺材，歲晚好顔色。"
        ],
        "title": "句  其一六",
        "id": "86e5ec83-a2dd-407e-92c3-f8a7d8d879ca"
    },
    {
        "author": "曾肇",
        "paragraphs": [
            "婆娑兩佳木，生長在巖石。",
            "移植君子堂，初因醉翁識。"
        ],
        "title": "句  其一七",
        "id": "13fd4e76-3a90-4406-9027-fc4ac229b4a1"
    },
    {
        "author": "曾肇",
        "paragraphs": [
            "查侯得靈藥，言自八公來。",
            "當時雲中犬，千歲伏陳荄。"
        ],
        "title": "句  其一八",
        "id": "8c08ee1a-5112-4127-9a51-ac1e60a3d7ef"
    },
    {
        "author": "曾肇",
        "paragraphs": [
            "君不見莆陽學士蓬萊仙，製成月團飛上天。",
            "南北自此俱歲貢，寸璧往往人間傳。"
        ],
        "title": "句  其一九",
        "id": "79eb09bc-8006-4dc6-8781-142fdc878b68"
    },
    {
        "author": "曾肇",
        "paragraphs": [
            "蘼蕪有香葉，采采乘清旦。",
            "山頭去婦思，堂下騷人怨。",
            "使君亦何爲，烹茶奉閒燕。"
        ],
        "title": "句  其二○",
        "id": "b91043f4-bb2e-413c-92a7-a23c54c2b25f"
    },
    {
        "author": "畢仲游",
        "paragraphs": [
            "雞鳴問路行，挾馬渡溱洧。",
            "老樹勢突兀，指點疑山觜。",
            "茅茨漸分明，牛馬猶昏翳。",
            "霜落路四平，星沉天若水。",
            "小民幸安樂，朝廷多賢士。",
            "食祿乃强顔，流連爲妻子。",
            "吾聞嵇阮輩，放蕩形骸弛。",
            "而我小縣中，區區又何理。"
        ],
        "title": "雞鳴行",
        "id": "1ee20e65-9ae3-45f5-91b5-d0dfdd3ea79c"
    },
    {
        "author": "畢仲游",
        "paragraphs": [
            "陰林寂無風，鬼火自明滅。",
            "山泉怨何事，耳聲入嗚咽。",
            "青泥濺馬腹，黄葉沾人髮。",
            "半夜渡前溪，昏昏水中月。"
        ],
        "title": "自羅山入信陽再過金關道中作",
        "id": "749fecb8-1484-447a-a3e9-2fab37896cb2"
    },
    {
        "author": "畢仲游",
        "paragraphs": [
            "寒風切人骨，晴日淡無色。",
            "千里今又還，何時許安宅。",
            "此身方齟齬，此地尤反側。",
            "安得羽翼生，高飛離楚澤。"
        ],
        "title": "自山陽還至壽春道中有感",
        "id": "37e0f708-43dd-4a21-8d2e-9927232d7660"
    },
    {
        "author": "畢仲游",
        "paragraphs": [
            "提携俯清流，自適固閒燕。",
            "深行豈不好，路遠怯縈轉。",
            "撐舟上孤渚，星月燦水面。",
            "目力不自收，隨波起花眩。",
            "誰家種禾黍，綠色壓秋甸。",
            "樹密雲更深，雲昏山不見。",
            "盃盤任狼籍，起坐有餘戀。",
            "幸偶東山儒，况逢京國彥。",
            "何人發高詠，滿坐清風遍。",
            "顧我童子吟，奚能愧雕篆。"
        ],
        "title": "潁河夜泛",
        "id": "69e61f5c-9ee2-4c92-94b9-a139d8b255b1"
    },
    {
        "author": "畢仲游",
        "paragraphs": [
            "年豐閭里安，歲晚生事歇。",
            "官池公載酒，痛飲消日月。",
            "迫冬上青林，山氣凋人髮。",
            "坐若江海遊，樓船中夜發。",
            "冷光飛太虛，照我盤中蕨。",
            "清影落潭心，逃遁蛟龍沒。",
            "如窮河源邈，相見崑崙崒。",
            "怪石鈎我衣，嵌空盡山骨。",
            "上賓富佳詠，音動黿鼉窟。",
            "涌溢詞有源，倒恐三江竭。",
            "公懷滄洲趣，一夕夢南越。",
            "別有諫諍姿，屹如韋補闕。"
        ],
        "title": "從范龍圖月下泛舟",
        "id": "655e564d-0b82-4157-8354-bf48043ef602"
    },
    {
        "author": "畢仲游",
        "paragraphs": [
            "五更不成夢，起坐倚東壁。",
            "曉月下中天，照我西屋白。",
            "路行相衝衝，林宿聞啞啞。",
            "便欲就巾冠，巾冠正狼籍。"
        ],
        "title": "五更",
        "id": "be93c98f-ce16-407d-8ff7-5849c7abe6ac"
    },
    {
        "author": "畢仲游",
        "paragraphs": [
            "前峰竦而嵬，後峰屹且峨。",
            "冷月射溪水，緊風平野火。",
            "同遊獨無語，此意誰知我。",
            "虎避無情人，出門不須鎖。"
        ],
        "title": "自靈泉晚過崇因寺口占",
        "id": "f41943ec-cfa1-4052-87db-abed346dd12d"
    },
    {
        "author": "畢仲游",
        "paragraphs": [
            "山大石巖巖，平川沙莽莽。",
            "深崖忽有路，一寺何高敞。",
            "彼僧胡爲知，迎我共攀上。",
            "夜深眺前峰，百里如指掌。",
            "詩翁旋沽酒，欲得詠今曩。",
            "下筆皆珠璣，嗟予豈能仰。",
            "往來氣益乘，欲敵不敢往。",
            "回笑塵埃人，何殊在羅網。",
            "吟哦不自制，逸韵彌清響。",
            "便可書壁東，留爲異時賞。"
        ],
        "title": "宿崇因寺十韵",
        "id": "39c693e6-dea4-4826-ab85-7d275b639fa8"
    },
    {
        "author": "畢仲游",
        "paragraphs": [
            "烟花寒已凝，風色寒猶惡。",
            "路雪愛縈綿，簷澌訝垂籜。",
            "途行想前事，數歲只如昨。",
            "漸欲過陰崖，愁看冰鑿鑿。"
        ],
        "title": "和子思舅氏晚出崇因之什",
        "id": "3a770e73-d008-4983-8972-7b34ac12407c"
    },
    {
        "author": "畢仲游",
        "paragraphs": [
            "三載豈不長，回念如轉燭。",
            "南行在今夕，何以圖款曲。",
            "朱輪走岐路，夫子駕牛犢。",
            "權門聚冠裳，夫子偃空谷。",
            "甘貧分始定，樂道心乃足。",
            "自怪離別間，悽然悲滿目。",
            "欲爲商聲操，操變不可復。",
            "欲爲秦聲吟，吟短不可續。",
            "杯行竟無語，慷慨遶空屋。",
            "別後兩如何，祇應保饘粥。"
        ],
        "title": "留別陳子思舅",
        "id": "6f7eba0d-7fd5-450b-8218-b7cee650dab1"
    },
    {
        "author": "畢仲游",
        "paragraphs": [
            "春風雪中來，吹我堂上茵。",
            "斑衣次命服，左右如卿雲。",
            "芳樽洗復酌，再拜屬吾親。",
            "親年如大家，四子十二孫。",
            "子孫亦何事，忠孝而能文。",
            "請看今世願，不必辭賤貧。",
            "三牲苦易得，軒冕祇榮身。",
            "願以五百歲，獻母爲一春。"
        ],
        "title": "佳辰",
        "id": "16154901-ac50-4135-b5c3-a183632cf8ac"
    },
    {
        "author": "畢仲游",
        "paragraphs": [
            "送客客未至，自作河梁遊。",
            "清瀾浴曉日，爛漫黄金浮。",
            "蘋藻飄不斷，悵望蓮亭幽。",
            "憶君古堞詩，八月如轉頭。"
        ],
        "title": "再至兖州簡晁十二子履",
        "id": "712c3244-adb7-457b-bd68-0b79a26f9de1"
    },
    {
        "author": "畢仲游",
        "paragraphs": [
            "官居背西墉，有居惟蔀室。",
            "川原在其外，指掌千里隔。",
            "李侯富天巧，鑿壁盜山色。",
            "清風灑面至，竹蔭橫西北。",
            "坐令方丈地，萬古遺勝蹟。",
            "管氏南州來，謂侯有靜德。",
            "朱輪走岐路，夫子駕牛軛。",
            "權門聚冠蓋，夫子偃空壁。",
            "甘貧分始定，樂道心乃得。",
            "自怪塵土人，茲焉憩行役。",
            "欲爲居士操，聲淡不可識。",
            "欲學幽人吟，詞野不可易。",
            "忘懷古今混，問道乾坤窄。",
            "此意竟如何，青燈夜方寂。"
        ],
        "title": "靜勝軒",
        "id": "9facca13-075e-4748-8e91-80d313cd5eb7"
    },
    {
        "author": "畢仲游",
        "paragraphs": [
            "崎嶇五六州，夏行今欲雪。",
            "亂山出已盡，平地心目豁。",
            "晴日午未溫，霜雲晚如潑。",
            "蕭疏秦樹遠，曠蕩周原闊。",
            "徑竹掩招提，門庭苦凄颯。",
            "廊低不可步，壁朽何堪剳。",
            "歲月驚轉頭，是非紛若櫛。",
            "行歸聊可悲，再出尤凜冽。",
            "用此免饑寒，謀生一何拙。"
        ],
        "title": "古寺",
        "id": "c415f8ab-2a89-46c6-8c64-5aa880d1d89e"
    },
    {
        "author": "畢仲游",
        "paragraphs": [
            "塵埃埋馬足，人事如鼎沸。",
            "朝餔尚不厭，何暇論身計。",
            "北山十里近，雲色带陰翳。",
            "日日在目前，無由謝城市。"
        ],
        "title": "城中見山",
        "id": "64886bfd-c4a6-4826-9f90-13002a9159a2"
    },
    {
        "author": "畢仲游",
        "paragraphs": [
            "清風來九皋，月出寒夜永。",
            "故人聞鶴唳，驚起同引領。",
            "山遥聲有怨，樹暗飛無影。",
            "不若君子言，詩書日相警。"
        ],
        "title": "曹南席上分題警鶴",
        "id": "c2274c20-d48b-4b92-a05e-ff15c60ec77f"
    },
    {
        "author": "畢仲游",
        "paragraphs": [
            "仗鉞出金門，投壺開玉帳。",
            "高秋沸簫鼓，萬疊環青嶂。",
            "白雲襯湖底，舟行若天上。",
            "絕勝後將軍，峽中惟四望。"
        ],
        "title": "熙州蔣穎叔侍郎席上",
        "id": "c8473118-a0cc-4a61-959f-9980521e50e7"
    },
    {
        "author": "畢仲游",
        "paragraphs": [
            "作官在閒地，而我不得閒。",
            "有懷南陽書，三載願未還。",
            "駕言覲中郎，踴躍心桓桓。",
            "軟言慰孤寂，芳樽潔晨餐。",
            "詞妙編簡動，理愜心意安。",
            "期爲高人知，匪效男女歡。",
            "珍怪漸傾寫，寶墨來三韓。",
            "內愧無衣裾，靦面依門闌。",
            "元匪白眉者，謬作青眼看。",
            "古書羅異代，千百猶未殫。",
            "如何二王迹，到今紙墨完。",
            "若獲摩尼珠，寘在承露盤。",
            "開緘龍蛇踴，偃蹇風濤寬。",
            "熟視已收卷，愛惜還重觀。",
            "筆意不可盡，始知學書難。",
            "永慚出納卑，敢近華省觀。",
            "珍重難再覿，出門猶據鞍。"
        ],
        "title": "蒙晁美叔秘監召觀書帖繼示長句次韵",
        "id": "f9a09655-a6e4-4b0c-bdf0-41e8679e566b"
    },
    {
        "author": "畢仲游",
        "paragraphs": [
            "昔我來潁州，繫馬西湖濱。",
            "潁州絕褊小，所愛民心淳。",
            "中間入南國，八載寄壽春。",
            "去潁無十舍，土風已頑羣。",
            "從茲重所處，不敢擇要津。",
            "遷徙雖未固，常願爲潁民。",
            "今者伯氏來，得官邑相鄰。",
            "民愚少鬭訟，所訊由饑貧。",
            "吏戇不識字，况復能舞文。",
            "惟有租與貸，未免勞躬親。",
            "而我無官事，獨得頤精神。",
            "日高偃空房，睡足方欠伸。",
            "日暮近燈燭，誦書忘冠巾。",
            "懶來起復坐，自在如閒雲。",
            "憶昨遊京師，交友千百羣。",
            "賢否未可辨，正直惟仲純。",
            "仲純年始壯，氣概雄三軍。",
            "文章不待學，下筆如千鈞。",
            "飲酒或一醉，萬物如埃塵。",
            "近過潁州見，顔色彌清醇。",
            "兄弟亦相遇，磊落皆奇人。",
            "邀我上書堂，爲我拂素茵。",
            "呼奴正大案，食飲羅甘辛。",
            "論議不惜口，彼此從天真。",
            "夜川月色黑，笑語猶相聞。",
            "丈夫各有志，大者思經綸。",
            "其志苟未得，不如安其身。",
            "何時買鋤犁，耕鑿潁水垠。",
            "潁鯉如可釣，持竿就漪淪。",
            "相逢俟頭白，不復思淮瀕。"
        ],
        "tags": [
            "西湖"
        ],
        "title": "感興簡歐陽仲純兄弟",
        "id": "975f3f6f-7fd4-484c-b08a-3f5007caf30c"
    },
    {
        "author": "畢仲游",
        "paragraphs": [
            "不能送君行，强題送君詩。",
            "詩中有鄙語，不是離別辭。",
            "君長不五尺，氣若千丈蜺。",
            "談經掩衆口，論道驚羣兒。",
            "况君擅才華，文若老吏爲。",
            "剛腸乏軟語，面折不我隨。",
            "人嘗論君材，照坐珊瑚枝。",
            "疇能論君心，清靜如摩尼。",
            "奈何三十六，未免州縣卑。",
            "君裝赴國門，僕瘦病馬羸。",
            "太倉幸可糴，窮達慎所之。",
            "儒冠易感慨，華屋難伸眉。",
            "紛紛兒女曹，足令壯士悲。",
            "工部貪採藥，漢老甘茹芝。",
            "不逢方外人，勿吐胸中奇。"
        ],
        "title": "送王君儀北歸",
        "id": "a3947ebd-52d0-4750-a0f4-da203b66a264"
    },
    {
        "author": "畢仲游",
        "paragraphs": [
            "東風吹大河，北客思故鄉。",
            "門前車且留，念此道路長。",
            "子服儒衣冠，其家有禁方。",
            "非徒學之精，而又心術良。",
            "聞聲辨生死，易臂知陰陽。",
            "救瘵先閭里，懶上王公堂。",
            "子來視余疾，反側方在床。",
            "頭風應手愈，珍重不敢忘。",
            "遺我刀匕藥，三年用康强。",
            "我家乏黄金，我才非庾郎。",
            "贈子不成禮，禿筆題藥囊。"
        ],
        "title": "贈盧礪",
        "id": "244c0ec2-c509-4169-95d8-3fdaec2efd41"
    },
    {
        "author": "畢仲游",
        "paragraphs": [
            "共坐既云隘，出也欲何之。",
            "晴窗日可負，此地猜瑠璃。",
            "朝衣雖已穿，襥被亦已遲。",
            "緬思廬霍勝，入手當何時。"
        ],
        "title": "和孔毅夫學士題小閣",
        "id": "4e535ab8-8754-4778-a1b0-e1f8ccbd714f"
    },
    {
        "author": "畢仲游",
        "paragraphs": [
            "拙學如拙商，欲益翻折閱。",
            "壯心消已盡，况復形羸苶。",
            "君年雖不少，面目猶冰雪。",
            "漢署夜如何，青燈兼白月。"
        ],
        "title": "和孔毅夫省宿",
        "id": "8a1ff71a-a8a9-44c9-82dd-2172a719de99"
    },
    {
        "author": "畢仲游",
        "paragraphs": [
            "吾懶不閱書，知書不我閱。",
            "雙瞳瞀仍眵，四體病如苶。",
            "黑鬚忽已蒼，但未頭如雪。",
            "空食竟何裨，留連驚歲月。"
        ],
        "title": "再和孔毅夫省宿",
        "id": "f1137751-a859-4ea9-8edc-aa3e009ca144"
    },
    {
        "author": "畢仲游",
        "paragraphs": [
            "牆濕生野蒿，簷低脅嘉樹。",
            "凉飈屋上過，故以逃大暑。",
            "念彼遠戍人，荷戈事軍旅。",
            "而我幸安寧，尚愧林泉主。"
        ],
        "title": "和晁秘校",
        "id": "82d0cfa6-f9f7-43c8-b0f7-4f12c617b235"
    },
    {
        "author": "畢仲游",
        "paragraphs": [
            "我思靈泉遊，不免去閭里。",
            "山寒景更清，觸目皆可喜。",
            "茲泉何潺潺，宛若雲霧起。",
            "酌之無淺深，那再問泥滓。",
            "盤盤山爲腹，鑿鑿石爲齒。",
            "噴薄無四時，其靈止如此。",
            "斯言聞于人，豈得盡其理。",
            "更喚山老來，煩師問初始。"
        ],
        "title": "和僧圓益題靈泉",
        "id": "266b2354-4ac9-48cb-8030-17447355f451"
    },
    {
        "author": "畢仲游",
        "paragraphs": [
            "佳辰遡中元，大第羅燕席。",
            "今歲共茲日，冠蓋合佳客。",
            "中堂上壽遲，喜氣生四壁。",
            "男女燕雁行，樽俎皆潤澤。",
            "惟公臺省舊，况是文章伯。",
            "明星在中天，五福陰有力。",
            "惟茲基本厚，未止家萬石。",
            "共揖廟堂尊，蒼生日安宅。",
            "南園椿已大，悠久與之敵。",
            "長看堂上兒，白頭衣五色。"
        ],
        "title": "壽李少卿",
        "id": "1c22bbad-e6bd-4cb5-b749-232126cc8fc2"
    },
    {
        "author": "畢仲游",
        "paragraphs": [
            "畫工畫青松，慘淡千年姿。",
            "遼鶴俛不啄，又有龜如綦。",
            "丈人坐中間，白髮衣帔𢂹。",
            "云是東方宿，來爲壽者師。",
            "再拜致此圖，惟兄能似之。",
            "骨强老于松，心靜靈于龜。",
            "形健瘦于鶴，自與長年期。",
            "從來事丹竈，得道今已遲。",
            "定應圖上人，適照生之時。",
            "富貴雖常情，在兄奚足爲。",
            "王侯金滿堂，不義乃滓泥。",
            "豈如食舊德，朝冠與朝衣。",
            "况復源流遠，後昆未可知。",
            "好看學行者，恐是麒麟兒。"
        ],
        "title": "希魯奉議四兄生日",
        "id": "676e0bad-3bf9-4867-a4d7-76ac11f30633"
    },
    {
        "author": "畢仲游",
        "paragraphs": [
            "縣地苦迫窄，縣亭乃荒凉。",
            "胡爲君子來，到此成詩章。",
            "上陳圖史樂，次道爲政方。",
            "終焉戒易足，俾爾能自强。",
            "荒亭實何幸，得此人不忘。",
            "年深粉墨剝，辭意彌激昂。",
            "誰云官冗小，會有真龍藏。",
            "其珠在人家，門戶常有光。",
            "余來誦反覆，感歎鳴中腸。",
            "臨風亟欲和，把筆猶徬徨。",
            "安得杜陵翁，爲我題屋梁。"
        ],
        "title": "讀縣父詩榜",
        "id": "d89da12f-dbee-46ae-9c6a-1d950e2e4a82"
    },
    {
        "author": "畢仲游",
        "paragraphs": [
            "于濆詩不多，遺藁數千葉。",
            "緬觀作者意，重歎今人拙。",
            "雅辭清我骨，勁氣噴壁裂。",
            "感激生亂亡，辛酸更愁絕。",
            "長城句最苦，三讀淚流血。",
            "莫學蒙將軍，功高家國滅。"
        ],
        "title": "讀于濆詩",
        "id": "e1a26460-06fa-4b9c-b1d2-adf2ea3f6848"
    },
    {
        "author": "畢仲游",
        "paragraphs": [
            "人傷春色老，我傷春色深。",
            "桃花未肯落，半月羈吾心。",
            "有酒且斟酒，無酒將奚斟。",
            "有詩謾吟詩，無詩將奚吟。",
            "詩酒兩不得，坐媿桃花林。",
            "咄嗟富家兒，滿堂收黄金。"
        ],
        "title": "傷春",
        "id": "7ab84792-6e61-4c7c-a486-b1dbb426ad50"
    },
    {
        "author": "畢仲游",
        "paragraphs": [
            "陰雲藏雨來，風吼如海潮。",
            "乖龍喜當路，下雨連三霄。",
            "平河忽瀰漫，不見城東橋。",
            "蟄者灌其穴，飛者飄其巢。",
            "惟有魚與鼈，得勢饒腥臊。",
            "雖聞雷霆震，若有鬼神號。",
            "禾豐不得斂，穗濕依生苗。",
            "農家堵戶歎，始覺虛勤勞。",
            "乖龍莫之悟，自謂膏澤饒。",
            "始知旱魃虐，未得如雨妖。"
        ],
        "title": "苦雨",
        "id": "99a55da5-58db-438b-8b2e-4acc8dc820e5"
    },
    {
        "author": "畢仲游",
        "paragraphs": [
            "村南聞鷄在村北，土垡如堪竹臲卼。",
            "野蒿誅盡露溪漘，山樹燒殘空石骨。",
            "疾風吹蓬如卷裘，河水夜凍凌割舟。",
            "但願黄堂賀新雪，單衣布襪非吾憂。"
        ],
        "title": "自羅山入信陽過金關道中作",
        "id": "2d95d31e-3264-4966-808e-8f9fa7d4150c"
    },
    {
        "author": "畢仲游",
        "paragraphs": [
            "東州女兒年十七，身在風塵如在室。",
            "紅腮綠領巧相宜，露浥海棠嬌滴瀝。",
            "態濃意遠畫不盡，對客無言却真實。",
            "濟陰縣令爲留連，樽俎相逢復相失。",
            "我讀古人書，又愛斯人美。",
            "既未能忘情，亦未能忘禮。",
            "以情敗禮禮之賊，以禮約情情有止。",
            "上不與汝礙崆峒之山，下不與汝隔滄浪之水。",
            "無山無水有城市，咫尺青樓三萬里。",
            "東家酒香噴蘭芷，對客醉歌而已矣。",
            "君不見魯國有男子，拒戶不開寧老死。"
        ],
        "title": "濟陰",
        "id": "5d2571df-76b7-41aa-8a87-b1753d4d9899"
    },
    {
        "author": "畢仲游",
        "paragraphs": [
            "都門冠蓋如雲多，馬頭匼匝金盤陀。",
            "平明三節出城去，使華已過桑乾河。",
            "桑乾地寒氈作屋，冰霜滿野飛鴻鵠。",
            "道旁簫鼓動地迎，鐵面蕃兒皆拭目。",
            "金玦裝成寶刀利，銀鞍半露貂裘燠。",
            "日高賓館駐前旌，饋客往來隨酪粥。",
            "河間未弛新亭障，山後猶存舊風俗。",
            "幽燕婦女白如脂，露面來覘漢冠服。",
            "邊風吹雪罨氈城，氈城在處爲屯營。",
            "黄沙行盡到靴淀，新年下馬單于庭。",
            "庭中之人識漢事，而公赫赫傳家聲。",
            "君臣把酒重相勸，知有從來忠孝名。",
            "好言天子神聖武，際天接地皆王土。",
            "桑麻萬里富中原，制作千年還太古。",
            "白日親觀丹鳳翔，黄河近報神魚舞。",
            "不須鐵甲屯大荒，坐見長城倚天宇。",
            "况君總髮懷剛腸，往年司直中書堂。",
            "單騎走馬絕瀚海，而今復使天一方。",
            "平時出入雖故事，男兒舉足安可量。",
            "鄙人再拜贈公語，北邊射獵雲雪岡。",
            "平安烽火三萬日，羽林超距閒金湯。",
            "年年蕃馬輸漢地，後車碨礧牽玄黄。",
            "願持成效獻天子，歸來躍出尚書郎。",
            "歸來躍出尚書郎，鏘金鳴玉趨明光。"
        ],
        "title": "送范德孺使遼",
        "id": "3c0e08e0-9c03-4c86-bafa-bb43320532f1"
    },
    {
        "author": "畢仲游",
        "paragraphs": [
            "洛陽之人秀眉宇，束髮從軍心自許。",
            "南徹梁江西瀚海，萬里相從舊賓主。",
            "慶州之險山作城，青岡路狹如鬭鼠。",
            "我嘗與君馳大漠，夜掘黄沙枕冰土。",
            "君今重行計安出，羽檄攙槍待君處。",
            "去年天狗墮地鳴，今年擬破靈鹽城。",
            "男兒鞍馬是常事，髀肉消盡須重生。",
            "况君到日春風發，行雲夜閉沙場月。",
            "戰馬沾泥不用嫌，功成便浴讎人血。",
            "君不見高平范公慶曆時，往築大順人不知。",
            "千金散士得死力，橫山可取猶提携。",
            "至今塞下呼老子，關中使者公之兒。",
            "當年議奏千萬語，攻守二策真可師。",
            "勿云近事不足道，狄青之輩爲偏裨。"
        ],
        "title": "送朱彥文通直從慶陽辟命",
        "id": "6275e983-bbb9-476d-85a0-bf0b231621a0"
    },
    {
        "author": "畢仲游",
        "paragraphs": [
            "田百里，飄泊如雲心似水，我每思之中夜起。",
            "忽來訪我黄河涘，抵掌欣欣不能已。",
            "身形雖么麽，膽大無與比。",
            "茲行若過汝水濆，爲寄新詩與陳子。"
        ],
        "title": "送田百里歸唐",
        "id": "78b14c0f-d8fe-4f12-a154-00898ee001a5"
    },
    {
        "author": "畢仲游",
        "paragraphs": [
            "歐陽季默年三十，處世雖艱心地吉。",
            "居于頹垣壞屋偪仄之巷，而有倜儻慷慨汪洋之美質。",
            "高才橫騖若飛走，橫野騰山漫罝畢。",
            "吾懶居家病益生，絮帽蒙頭造君室。",
            "兒童驚窺前復後，笑我衰遲見風栗。",
            "升堂發篋數百紙，爛錦繁華照初日。",
            "怒生風雲與神會，怪走龍蛇堪股慄。",
            "奇蹤雖在人已亡，今也源流苦蕭瑟。",
            "吾家綈囊亦三四，縱有名書未充實。",
            "妻孥饑餓謂無用，誶語如蛩常唧唧。",
            "黄籤青縹纔數種，若比君家百無一。",
            "後會慇懃定若何，人生聚散胡能必。"
        ],
        "title": "次韵和歐陽季默觀書紀事之作",
        "id": "9fbb444c-88ef-4c68-b40c-bb9be49f66df"
    },
    {
        "author": "畢仲游",
        "paragraphs": [
            "侯門公子桃花色，岐路書生情反側。",
            "羨君脫灑心坦平，交友如林真少得。",
            "懷中有疏未肯上，鄉里小兒空太息。",
            "黄粱甑冷且沽酒，爲客典衣無顧惜。",
            "淳于道舊釂五斗，倒載不辭門戶隔。",
            "共約他年江海遊，醉斬鯨魚尋李白。"
        ],
        "title": "次韵和晁秘校招飲",
        "id": "f5472a36-6112-4bdf-9fc4-0f813b018ff2"
    },
    {
        "author": "畢仲游",
        "paragraphs": [
            "吾聞明霞之綺良工造，若比君詩工不到。",
            "擲地方知作者神，補天非是常人巧。",
            "放懷似覺乾坤小，名節雖高心事少。",
            "君不見漢陰有丈夫，脚踏空山樹芝草。"
        ],
        "title": "依韵和祖休承議",
        "id": "c112f7cf-46db-4393-8605-b6a44ebb1fdd"
    },
    {
        "author": "畢仲游",
        "paragraphs": [
            "膠西丈人頭皓白，避世不作諸侯客。",
            "黄帝老子是其師，短褐補肩人不識。",
            "嗚呼相國起文吏，能解干戈謀社稷。",
            "諸田喋血腥未已，封裹瘡痍與休息。",
            "三齊儒生多說士，强讀詩書談治國。",
            "席間衆口亂如髮，鄉飲明堂盡陳迹。",
            "丈人西來貌甚野，杖藜柴車面黧黑。",
            "坐言治道本無事，要爾蒼生自安適。",
            "爾能高卧知大體，男子耕耘女蠶織。",
            "用之天下如掌上，况爾區區城七十。",
            "相君再拜受其教，舍以高堂奉顔色。",
            "相君已死君不來，千五百年人歎息。",
            "眈眈新堂作者誰，密州太守文章伯。",
            "太守高吟醉太白，年穀常豐無盜賊。",
            "三牛倒曳九仙木，大斤截落瑯琊石。",
            "脩梁巨柱屹如湧，磊落巍峨稱公德。",
            "太守思公公不見，闢戶張筵望南北。",
            "詩成鬼神相對泣，文就龍蛇驚辟易。",
            "公今存亡詎可問，况今自有神仙骨。",
            "五嶷山高近城郭，太守有堂奚不宅。",
            "我欲寫公之意于鳴琴，又欲畫公之容于四壁，太守胡不置我于其側。",
            "我欲奮飛無羽翼，注目高歌淚沾臆。"
        ],
        "title": "蓋公堂歌",
        "id": "b7677b21-c0fd-4113-8756-0c246a4cbeb3"
    },
    {
        "author": "畢仲游",
        "paragraphs": [
            "山川鴻濛火未流，祝融羽衛行九州。",
            "南方有氣纏斗牛，乃生之人宜公侯。",
            "諫書十上辭不留，繡衣夜過咸陽樓。",
            "清談玉帳羌戎羞，羽林超距閒貔貅。",
            "單車弭節浉岸遊，世間萬事公無求。",
            "茲辰歌舞良燕休，滿堂賓客來曹劉。",
            "再拜酌酒交獻酬，文彩照耀珊瑚鈎。",
            "願公壽考踰山丘，以八千歲爲春秋。"
        ],
        "title": "鴻濛歌",
        "id": "cbc24491-a6a9-47d2-85f0-c126489a48ef"
    },
    {
        "author": "畢仲游",
        "paragraphs": [
            "海內儒生十七萬，日誦詩書頭白半。",
            "中有成名當路人，却視詩書猶弊券。",
            "猶弊券，可奈何。",
            "勸君收淚莫零落，古往今來此輩多。"
        ],
        "title": "海內",
        "id": "15518b18-0006-4cae-8ab6-fefdef7889b9"
    },
    {
        "author": "畢仲游",
        "paragraphs": [
            "朝行古冢東，暮行古冢西。",
            "冢中古人骨已朽，冢外遊子今何之。",
            "朝食古道南，暮食古道北。",
            "道傍古跡不可見，道上行人常役役。",
            "古人居今人必愛，今有古人人不識。",
            "面前和好兒女顔，背後往往張弓射。",
            "拂衣歸去非不會，無宅無田歸未得。",
            "長靴短笏隨衆人，斂首低顔爲俗客。",
            "深居晏坐尚恐喧，平路緩行猶恐蹶。",
            "口中有聲未嘗吐，嚥入喉嚨化爲血。",
            "君不見谷口鄭子真，又不見蜀中揚子雲。",
            "子真老死耕巖石，子雲嗜酒惟醺醺。",
            "丈夫窮達皆有命，萬事得失非由人。",
            "街頭沽販味雖薄，猶可賒來傾入唇。"
        ],
        "title": "古冢行",
        "id": "6b255131-a672-4d27-9d84-1ab5ef604c2f"
    },
    {
        "author": "畢仲游",
        "paragraphs": [
            "提葫蘆，竹叢裏鳴。",
            "昔嘗見人學，今乃聞爾聲。",
            "草深山遠徑路狹，春盡日長花竹明。",
            "往來行人竟何事，足繭縢穿千里行。",
            "離家去國已牢落，况復饑渴貪前程。",
            "是時聞爾勸沽酒，下馬解带留長亭。"
        ],
        "title": "提葫蘆行",
        "id": "76d84cfd-46c0-4ddf-a2f1-b8adb9eeb65f"
    },
    {
        "author": "畢仲游",
        "paragraphs": [
            "君不見吾植四松樹，多植六松非溢數。",
            "高織筠籠避猛風，頻挑壤穴防根蠹。",
            "直幹清音已可憐，短長尺寸詩可傳。",
            "草堂舊客今安在，錦里花溪四百年。"
        ],
        "title": "花溪四松",
        "id": "108b54e1-7249-496f-9f37-f01fb6108b26"
    },
    {
        "author": "畢仲游",
        "paragraphs": [
            "韋偃樹石名天下，後日良工無及者。",
            "任侯借我枯木圖，石氣蒼茫若唐畫。",
            "畫時只用床頭筆，與可親題是真蹟。",
            "霜皮合抱隠不彰，老蓋支離存半壁。",
            "梢摧骨朽心已穿，幹爛龍鱗體猶瘠。",
            "生意雖休根柢在，崛强杈牙倚天黑。",
            "膠流斷節文理深，笋枝剝落如針直。",
            "坐久疑行古塞外，凌空慘淡千年色。",
            "起身就視覺有神，不見筆痕惟淡墨。",
            "豈徒揮洒無人似，苦節清風貧到死。",
            "任侯珍重竟何如，不獨畫好心君子。",
            "若使與可爲俗流，枯木雖佳侯不收。"
        ],
        "title": "觀文與可學士畫枯木",
        "id": "e41baa46-c321-4a24-bf74-e7a2adf76da2"
    },
    {
        "author": "畢仲游",
        "paragraphs": [
            "畫師不肯傳風蝶，故作枯乾逞奇絕。",
            "清秋未合結繁陰，深戶何曾洒飛雪。",
            "雪裏鴨兒苦耐寒，眠沙枕浦白雲團。",
            "黄蘆槭槭枝葉乾，江頭鳴鴨恰飛起，恍如身到瀟湘間。",
            "瀟湘洞庭雲水隔，山路坡阤斷行客。",
            "從來冬景畫已難，况有翎毛似鶴白。",
            "已覺冰漫稻粱少，更疑水宿溪垠窄。",
            "生平有道付滄洲，今日床頭行動色。",
            "屏風主人家近便，我昔曾過潯陽縣，田蘆野雁嘗親見。",
            "出門解榻定相逢，借我江鄉今對面。"
        ],
        "tags": [
            "洞庭湖"
        ],
        "title": "楊照承議蘆雁枕屏",
        "id": "61bfffca-2088-4eac-a26d-9237afce2e13"
    },
    {
        "author": "畢仲游",
        "paragraphs": [
            "出郊雖未遠，已似惡塵埃。",
            "徑穩車先到，門閒客自開。",
            "花從今日見，會是隔年來。",
            "載酒無知數，揮金可快哉。"
        ],
        "title": "出郊",
        "id": "3fc5aa32-09d5-483f-b855-0314930c3793"
    },
    {
        "author": "畢仲游",
        "paragraphs": [
            "索馬周岡寺，鳥鳴問去程。",
            "頑風入衣冷，寒日带霜清。",
            "朝市心雖懶，江湖計未成。",
            "因循已三十，真恐悞生平。"
        ],
        "title": "索馬",
        "id": "87db44ae-b832-49b8-964e-e17cbf0c9bba"
    },
    {
        "author": "畢仲游",
        "paragraphs": [
            "下馬湯家市，前村數里賒。",
            "敗籬瓜少蔓，簇舍豆先花。",
            "放袖從風入，停鞍待日斜。",
            "欲知爲客恨，更久不成家。"
        ],
        "title": "信陽道中避暑",
        "id": "7c4055ab-45f8-485f-a167-6a0b970960c8"
    },
    {
        "author": "畢仲游",
        "paragraphs": [
            "秋雨連三晝，羸驂驅不前。",
            "氣昏吁可怕，雲斷復相連。",
            "風急時翻蓋，泥暄懶著鞭。",
            "窮途不須問，吾道付高天。"
        ],
        "title": "郾城道中阻雨",
        "id": "8f68d41a-47df-47a7-8bed-337fa947d1b9"
    },
    {
        "author": "畢仲游",
        "paragraphs": [
            "索索風回陣，暉暉日弄晴。",
            "掃門收石潤，走馬覺身輕。",
            "路闊車添轍，泥乾僕問程。",
            "暮川行客遠，雲氣自昏明。"
        ],
        "title": "許田道中雨止",
        "id": "0188e21b-ade4-4b64-a9f5-7b84991de9b4"
    },
    {
        "author": "畢仲游",
        "paragraphs": [
            "本作看書室，翻成搗藥堂。",
            "心違經歲月，病久怯風霜。",
            "未數囊中帙，先論肘後方。",
            "喜聞臨賀守，鼓枻過湘江。"
        ],
        "title": "虞城病中遣懷",
        "id": "3e5d7b7c-3bd9-40d5-b301-05f125fd5739"
    },
    {
        "author": "畢仲游",
        "paragraphs": [
            "感激愚公事，傳從太古時。",
            "伏中猶積雪，雨上見朝曦。",
            "氣與扶桑接，心疑峻極卑。",
            "天壇如可至，吾欲摘參旗。"
        ],
        "title": "望王屋",
        "id": "951e2d1e-735a-491d-b5c5-cf09ca0f9700"
    },
    {
        "author": "畢仲游",
        "paragraphs": [
            "氣象皇州近，川原暮靄中。",
            "沙平千里白，日入半城紅。",
            "出處形容改，驅馳歲月同。",
            "身名行可料，天地一衰翁。"
        ],
        "title": "過朱僊驛",
        "id": "2c72da28-98df-4a73-a782-710cdc2f35d4"
    },
    {
        "author": "畢仲游",
        "paragraphs": [
            "漸入深山處，都無客到來。",
            "輕裘勝挾纊，渴飲當銜杯。",
            "得失情何預，閒忙老共催。",
            "清風一披拂，安坐興悠哉。"
        ],
        "title": "遷居潁谷",
        "id": "1ccec5bd-78ba-4a12-9477-a0838eb36bb8"
    },
    {
        "author": "畢仲游",
        "paragraphs": [
            "臘盡風霜急，東城始定居。",
            "豫抄新歲酒，却讀少年書。",
            "好事心渾懶，談空病未除。",
            "轉頭成四十，吾道竟何如。"
        ],
        "title": "定居",
        "id": "975f5778-1067-4b55-af74-34be80680b99"
    },
    {
        "author": "畢仲游",
        "paragraphs": [
            "巾鉢來何所，茅齋近竹林。",
            "能談高士傳，會得祖師心。",
            "我識詩情苦，公求理性深。",
            "三年居潁水，誰復是知音。"
        ],
        "title": "贈脩顒上人",
        "id": "19936111-6397-4d63-ad2d-28435fcb56a9"
    },
    {
        "author": "畢仲游",
        "paragraphs": [
            "去去南州遠，無人可問禪。",
            "牽懷從此日，聚首在何年。",
            "水落城東路，風清淮上船。",
            "我心須自寫，彈斷古琴弦。"
        ],
        "title": "留別損之大士",
        "id": "a63fd2a9-f3a9-45a2-a678-89c70855e91c"
    },
    {
        "author": "畢仲游",
        "paragraphs": [
            "飄泊成留滯，河陽見五春。",
            "壞池無過路，委巷作比鄰。",
            "糲食稀留客，肩輿懶倩人。",
            "臨流休照面，自合鬢如銀。"
        ],
        "title": "河陽閒居",
        "id": "98332f64-844c-4e5a-a339-ca8e4f827b9a"
    },
    {
        "author": "畢仲游",
        "paragraphs": [
            "佳辰雖可重，無客共登高。",
            "蒸粉隨粗飯，挼花對濁醪。",
            "放歌元不解，擬賦亦徒勞。",
            "坐聽兒童語，悠悠愧爾曹。"
        ],
        "title": "河陽重九",
        "id": "e0ea7f61-3790-4799-8fee-5efbaa40d222"
    },
    {
        "author": "畢仲游",
        "paragraphs": [
            "慶日三陽近，高門附帝居。",
            "迎祥春入暮，獻壽晚連裾。",
            "中子今持節，諸孫日誦書。",
            "始知題萬石，未足大吾閭。"
        ],
        "title": "獻壽二首  其一",
        "id": "a42584d2-52f0-4bbe-b4f2-69c44cbe837f"
    },
    {
        "author": "畢仲游",
        "paragraphs": [
            "家近黄金闕，筵供白玉船。",
            "兩孫今應詔，一子日朝天。",
            "壽酒如鱗次，斑衣作陣圓。",
            "夢齡人試數，從此更千年。"
        ],
        "title": "獻壽二首  其二",
        "id": "8fdf4f68-4697-48b7-83b8-de60f47a1f9c"
    },
    {
        "author": "畢仲游",
        "paragraphs": [
            "傍臘春猶遠，佳辰氣自和。",
            "慈顔親事少，壽相比人多。",
            "姊妹新爲會，兒童預作歌。",
            "萊衣容醉倒，始奈錦茵何。"
        ],
        "title": "佳辰二首  其一",
        "id": "702f3c3f-a8f0-4989-b435-f98c02b9dde9"
    },
    {
        "author": "畢仲游",
        "paragraphs": [
            "戶內三千口，誰爲第一樽。",
            "清風傳舊族，陰德助吾門。",
            "阿母神仙降，班姑法度存。",
            "他年堂上燕，侍立見玄孫。"
        ],
        "title": "佳辰二首  其二",
        "id": "89f7f7b5-d536-447f-855e-a5d6e717fe39"
    },
    {
        "author": "畢仲游",
        "paragraphs": [
            "去歲當今日，兒生在北堂。",
            "眉疏才必秀，耳大壽應長。",
            "乳驥蹄猶小，冥鴻翼未張。",
            "吾門如可大，藉汝志强梁。"
        ],
        "title": "姪馬子試晬",
        "id": "dbeed6d5-13e2-458e-bd9a-007341933290"
    },
    {
        "author": "畢仲游",
        "paragraphs": [
            "上馬雞鳴後，都門四望中。",
            "曉光欺月色，和氣挾春風。",
            "計拙功名遠，官閒况味同。",
            "醉鄉如可入，相率慰飄蓬。"
        ],
        "title": "早赴城西倉即事呈諸同志",
        "id": "a4dfb096-c515-4926-a5ab-4cf797675bfb"
    },
    {
        "author": "畢仲游",
        "paragraphs": [
            "懶作青門客，來尋隠吏居。",
            "上堂誰解榻，窺戶却還車。",
            "似怕臨池驛，空翻插架書。",
            "生涯知有地，共學灌園蔬。"
        ],
        "title": "就南排岸謁宋成伯不值而還蒙詩見贈次韵",
        "id": "dd2effbf-e8f3-4006-a2d3-5a4020391f36"
    },
    {
        "author": "畢仲游",
        "paragraphs": [
            "上樓初照席，條華漸分明。",
            "佳節三秋半，前期一雨晴。",
            "冷光天外散，高會世間清。",
            "坐久疑輕舉，微風習習生。"
        ],
        "title": "乙亥歲八月十五日夜同景叔知府少卿翼道提舉大夫望月于河中之名閫堂兼簡襄守歐三叔弼虢守孫八元忠二首  其一",
        "id": "5964c202-8fa4-4f97-aa19-3e1b5b5d9371"
    },
    {
        "author": "畢仲游",
        "paragraphs": [
            "秋深仍雨過，望月宴高城。",
            "列岫呈中夜，微雲避太清。",
            "星沉天若掃，林迥野無聲。",
            "故友知强健，應同醉五更。"
        ],
        "title": "乙亥歲八月十五日夜同景叔知府少卿翼道提舉大夫望月于河中之名閫堂兼簡襄守歐三叔弼虢守孫八元忠二首  其二",
        "id": "882a128f-74a4-44a1-9498-dc4c3c544404"
    },
    {
        "author": "畢仲游",
        "paragraphs": [
            "亭幽宜更酌，樹近合頻行。",
            "蒲劍槮槮長，荷錢疊疊生。",
            "隔林千岫踴，带郭一川橫。",
            "共選尋山屐，無心更濯纓。"
        ],
        "title": "陪蒲守景叔學士會暢家園",
        "id": "c4519226-bf5a-4551-ae0f-de8a5ad954e7"
    },
    {
        "author": "畢仲游",
        "paragraphs": [
            "佳節無佳句，留連小縣城。",
            "客來爐火著，人靜佛燈明。",
            "把酒隨時俗，高吟屬弟兄。",
            "令人驚歲月，屈指是新正。"
        ],
        "title": "沈丘縣遇冬至夜會夷仲明叔",
        "id": "43413f76-27c6-43cb-b7fd-bb5b0828fc03"
    },
    {
        "author": "畢仲游",
        "paragraphs": [
            "雅宴屬才華，清詩自一家。",
            "高談落風雨，醉目傲烟霞。",
            "席地疏林隔，傳杯小徑斜。",
            "再來春已老，猶得醉殘花。"
        ],
        "title": "次韵和宋寧道太祝許氏園席上",
        "id": "50fce02e-9e23-4bf9-8d6c-7e99177469f2"
    },
    {
        "author": "畢仲游",
        "paragraphs": [
            "無寥情易感，多病酒先除。",
            "城影落平地，月光飛太虛。",
            "高吟空有調，倦思本無餘。",
            "讀罷傳三鼓，披衣歸我廬。"
        ],
        "title": "次韵席上",
        "id": "d79791f4-eb6b-4fe1-b556-cc8d830ff3ae"
    },
    {
        "author": "畢仲游",
        "paragraphs": [
            "月老庭除白，火明山頂高。",
            "酒容無俗客，詩興任吾曹。",
            "促席暫讙謔，思家還鬰陶。",
            "坐聞鐘磬響，那免話離騷。"
        ],
        "title": "夜宿崇因寺述懷奉呈諸公",
        "id": "f4bd78a8-345e-4f8a-b250-74108f384905"
    },
    {
        "author": "畢仲游",
        "paragraphs": [
            "地狹開爐小，門深掩徑斜。",
            "雨寒冰裹木，風怒雪翻車。",
            "北第頻留客，南園欲探花。",
            "我身無定所，酒到是吾家。"
        ],
        "title": "寓宿樂明之殿直家戲作",
        "id": "5de6bed4-990a-4b38-94cf-485f2dee4ff5"
    },
    {
        "author": "畢仲游",
        "paragraphs": [
            "白酒旋開封，身如鳥出籠。",
            "愁腸先抹倒，醉眼任矇鬆。",
            "甕近那妨就，杯寒且更烘。",
            "翁居鎮如此，我馬又西東。"
        ],
        "title": "會草堂嘗酒戲成四十字呈子思舅",
        "id": "d951cb96-b967-4c1b-a2e0-7a4e1c541d83"
    },
    {
        "author": "畢仲游",
        "paragraphs": [
            "爲爾題詩句，詩成莫浪傳。",
            "避人那是怯，勸酒自知妍。",
            "翠袖身如削，清歌喉未圓。",
            "良宵誰與並，明月共嬋娟。"
        ],
        "title": "酒後",
        "id": "fdf86718-af6d-4f01-a9e2-3bc98b6f2380"
    },
    {
        "author": "畢仲游",
        "paragraphs": [
            "幽居山霧合，日色曉相交。",
            "凍馬空嘶櫪，癡鴉不離巢。",
            "舊醅澄綠沫，新橘破朱苞。",
            "我豈揚雄比，無須苦客嘲。"
        ],
        "title": "次韵子思舅",
        "id": "c9ca5766-9d83-44fd-9bb4-799f74c3283a"
    },
    {
        "author": "畢仲游",
        "paragraphs": [
            "子思詩二百，開卷淚沾衣。",
            "今世識者少，古人能亦稀。",
            "當年出咳唾，此日成珠璣。",
            "誰憐盛名後，妻子貧無衣。"
        ],
        "title": "讀子思詩二首  其一",
        "id": "adf3c63a-8b8d-494a-9402-73ce0474b20f"
    },
    {
        "author": "畢仲游",
        "paragraphs": [
            "子思詩句好，當日少知音。",
            "不作蘇梅體，猶勝庾鮑吟。",
            "郟城山不改，清潁水猶深。",
            "試問安良事，流傳直至今。"
        ],
        "title": "讀子思詩二首  其二",
        "id": "cb3ece5e-4baf-4f2f-ab89-09208e5f48a3"
    },
    {
        "author": "畢仲游",
        "paragraphs": [
            "有客昔遭遇，郎官帥秦川。",
            "得閒欣燕處，佳句出天然。",
            "羽翼九萬里，功名三十年。",
            "詩成傳萬口，世俗累都捐。"
        ],
        "title": "次韵李成之待制見寄",
        "id": "4b8ac67a-a2b8-4a6d-a129-f3f50c5c7e1c"
    },
    {
        "author": "畢仲游",
        "paragraphs": [
            "啟函如會面，懷抱爲君開。",
            "昔有風騷主，今爲伯仲才。",
            "士風門外轍，生計掌中杯。",
            "早晚依閭巷，烏巾恣往來。"
        ],
        "title": "次韵和子夷秘校見惠之作",
        "id": "18fe0d68-91d8-45b6-9dcb-44f59786bf64"
    },
    {
        "author": "畢仲游",
        "paragraphs": [
            "雞鳴雖不改，人病自添慵。",
            "地滑泥無跡，簷疏瓦有松。",
            "天低渾似幕，雲怒不成峰。",
            "欲决繁陰破，慚無利劍鋒。"
        ],
        "title": "次韵楊久中阻雨",
        "id": "d0ca079b-3a63-4a21-bc3e-d573cb5a9e55"
    },
    {
        "author": "畢仲游",
        "paragraphs": [
            "去國悲新壟，還鄉曳故裾。",
            "澗寒迷路晚，花落度關初。",
            "計拙家無補，官閒睡有餘。",
            "生兒如可教，早晚大吾閭。"
        ],
        "title": "次韵和越州監酒酇令七兄見寄",
        "id": "7697553c-44f4-4050-a15e-6d595bc329fb"
    },
    {
        "author": "畢仲游",
        "paragraphs": [
            "定州詩刻好，模寄比南金。",
            "道盡行人意，堪論作者心。",
            "邊城歸盛事，雅道付知音。",
            "珍重吾將叔，當時亦苦吟。"
        ],
        "title": "讀將叔弟送路帥詩",
        "id": "f39f5d74-f477-40e4-b036-e61319146cd9"
    },
    {
        "author": "畢仲游",
        "paragraphs": [
            "度日門長掩，尋春事已非。",
            "鵲驚隨吏散，燕熟傍人飛。",
            "手拙裁書懶，頭昏漉酒稀。",
            "坐來空咄咄，不是悟禪機。"
        ],
        "title": "和宋成伯",
        "id": "261f0f8c-2dd3-43b7-946f-5172ed288250"
    },
    {
        "author": "畢仲游",
        "paragraphs": [
            "子學有餘力，我生無定居。",
            "與人常不合，謀己一何疏。",
            "酒熟同誰酌，詩成懶自書。",
            "會須還潁水，高枕閉吾廬。"
        ],
        "title": "蕨澗曹正叔有詩見寄因以答謝",
        "id": "b5ea8d62-7648-40a4-af0e-855e38c7bc93"
    },
    {
        "author": "畢仲游",
        "paragraphs": [
            "獨坐長如醉，書來意暫醒。",
            "未能論會合，猶且慰零丁。",
            "客少庭稀掃，人回戶又扃。",
            "歸期試閒卜，見說紫姑靈。"
        ],
        "title": "得來書有感因成四十字呈夷仲宣仲",
        "id": "16426ea8-09c1-4acf-8fbe-b2d914f2fd2f"
    },
    {
        "author": "畢仲游",
        "paragraphs": [
            "寄語生平友，暌違情若何。",
            "每斟樽內酒，常憶醉時歌。",
            "大賦相如巧，新詩子建多。",
            "幸煩傳數紙，且欲恣吟哦。"
        ],
        "title": "寄南齋諸君兼簡牧之公遠",
        "id": "683ed7d6-d96f-410b-b304-b7b67f61557b"
    },
    {
        "author": "畢仲游",
        "paragraphs": [
            "鄭子安强否，梅花萬里春。",
            "如何投虎穴，直欲犯龍鱗。",
            "北闕今無數，南方信有人。",
            "可憐妻子在，年少不謀身。"
        ],
        "title": "寄鄭介夫",
        "id": "a5e2874b-21aa-4e46-a626-f755d659f1fa"
    },
    {
        "author": "畢仲游",
        "paragraphs": [
            "世事元無定，吾今得已多。",
            "轉頭新歲月，開眼舊山河。",
            "蹭蹬如君少，因循奈我何。",
            "此生深會得，不用接輿歌。"
        ],
        "title": "次十五里店寄交代楊十七判官",
        "id": "7009fc0f-96c5-4c6b-ad13-ee8d5d2b6ef4"
    },
    {
        "author": "畢仲游",
        "paragraphs": [
            "會面雖難得，親情豈易忘。",
            "定須留客醉，應話老夫忙。",
            "地去朝門遠，身依古寺凉。",
            "相逢拚一醉，千日未爲長。"
        ],
        "title": "和李善初會張范二公",
        "id": "7cd4f63e-4d68-4fb0-b5af-355538bc37ea"
    },
    {
        "author": "畢仲游",
        "paragraphs": [
            "一別書渾廢，相逢老可嗟。",
            "免爲邊地鬼，還宿故人家。",
            "塞路風霜惡，京塵歲月賒。",
            "衰顔不重少，兒戲煉丹砂。"
        ],
        "title": "從軍還京贈羅適正之奉議",
        "id": "adc56e42-ffa0-4724-85bd-2e2801629ac8"
    },
    {
        "author": "畢仲游",
        "paragraphs": [
            "防敵無時節，論兵有是非。",
            "屯營蕃馬健，部落漢人稀。",
            "土屋穿寒月，氈裘護鐵衣。",
            "相逢一樽酒，分首雪中歸。"
        ],
        "title": "出巡河東與徐勳宣德",
        "id": "fc591c75-f809-46e3-9c9c-ea40008806f6"
    },
    {
        "author": "畢仲游",
        "paragraphs": [
            "隨分之官好，舟行不計程。",
            "江山新入夢，風物舊知名。",
            "客館離人醉，賓筵楚士清。",
            "須知今夜月，近海更分明。"
        ],
        "title": "送寅亮宣義赴明州",
        "id": "34b38cf6-f5ea-4d8f-ab94-2cbd636a9d3e"
    },
    {
        "author": "畢仲游",
        "paragraphs": [
            "任拙因成懶，求閒偶得歸。",
            "前途純可料，往事盡成非。",
            "汝岸瓜田薄，風川藋逕微。",
            "終須一遷徙，知有濼魚肥。"
        ],
        "title": "罷淮漕歸汝",
        "id": "90ee9354-df7b-48c3-a566-181d461ae1b7"
    },
    {
        "author": "畢仲游",
        "paragraphs": [
            "夫子嘗招隠，雞鳴汝上川。",
            "飲徒隨手散，詩草任人傳。",
            "甥舅元相好，妻兒也可憐。",
            "有魂招不得，嗚咽問靈泉。"
        ],
        "title": "至鄭州望故陳子思靈泉舊居愴然有感詩以述懷",
        "id": "732750eb-e93a-4055-9c9b-2ac9011bb53e"
    },
    {
        "author": "畢仲游",
        "paragraphs": [
            "忤俗真堪笑，謀生又不能。",
            "放懷衣落拓，高卧髮鬅鬙。",
            "面垢常揮汗，牙衰怕嚼冰。",
            "床頭鬃拂弊，不會逐青蠅。"
        ],
        "title": "忤俗",
        "id": "590c0b39-367c-48a5-9ba7-938e9d61e60b"
    },
    {
        "author": "畢仲游",
        "paragraphs": [
            "高城壘脩竹，小舍似山居。",
            "痛飲謀身懶，高歌與世疏。",
            "拂衣慚國士，買釣夢江魚。",
            "可笑虞卿老，窮愁强著書。"
        ],
        "title": "書懷",
        "id": "bf6ec700-25b1-45c3-a634-67256e503e23"
    },
    {
        "author": "畢仲游",
        "paragraphs": [
            "永日梅空發，夜眠分作題。",
            "不因懷北客，未折向南枝。",
            "渡嶺朝雲斷，緣江春路遲。",
            "如何夢中作，常勝覺來詩。"
        ],
        "title": "永日",
        "id": "85482c49-29a2-4d3d-a1b6-1449f8a3cdc1"
    },
    {
        "author": "畢仲游",
        "paragraphs": [
            "天地東南遠，秋風萬里來。",
            "青雲如漫語，白日會相催。",
            "頭带千莖雪，心闌一寸灰。",
            "說歸歸未得，江海路悠哉。"
        ],
        "title": "秋風",
        "id": "e6ecc98c-9fa3-4646-934b-5de3c8f68888"
    },
    {
        "author": "畢仲游",
        "paragraphs": [
            "夜雨洗殘暑，秋風應候來。",
            "庭柯色未減，黄菊意將開。",
            "布被已思夾，霜鐘漸欲催。",
            "歲華空向晚，心事日成灰。"
        ],
        "title": "夜雨",
        "id": "b92719d2-c047-4f7f-9d40-8699a30979b2"
    },
    {
        "author": "畢仲游",
        "paragraphs": [
            "破屋風千穴，櫺疏日一竿。",
            "長巾籠短髮，舊褐怯新寒。",
            "道路形容改，悲啼骨髓乾。",
            "乾坤非不大，無地得閒官。"
        ],
        "title": "破屋",
        "id": "a7892074-0847-4aab-83c1-a43051c9eff0"
    },
    {
        "author": "畢仲游",
        "paragraphs": [
            "疏簷團鳥雀，畫壁飽風霜。",
            "汲水三村遠，誅茅半畝强。",
            "齋錢隨客意，佛事寄僧堂。",
            "月落人相對，陰陰塔影長。"
        ],
        "title": "疏簷",
        "id": "bae059a0-57c6-49ad-9820-c214ffc36941"
    },
    {
        "author": "畢仲游",
        "paragraphs": [
            "起作南樓望，山河在我傍。",
            "春風入河濟，曉霧合嵩行。",
            "带郭名園少，穿雲古岸長。",
            "留連成皓首，何處是吾鄉。"
        ],
        "title": "早起",
        "id": "16880c99-afcc-4ec6-b645-105640e4230f"
    },
    {
        "author": "畢仲游",
        "paragraphs": [
            "策杖西原上，東風意浩然。",
            "山河思舊隠，日月換新年。",
            "徑曲穿林巧，樽移席地偏。",
            "野花誰飣餖，故故簇平川。"
        ],
        "title": "策杖",
        "id": "363cb6c9-6cde-4c03-a55a-c23401988273"
    },
    {
        "author": "畢仲游",
        "paragraphs": [
            "亂水號新港，頹雲蘸古城。",
            "山樓遥出沒，野日自昏明。",
            "樹冷禽聲滅，霜高鶻翅輕。",
            "夢歸今未得，寂寞寸心驚。"
        ],
        "title": "亂水二首  其一",
        "id": "c734b26a-8045-48a7-806a-10a5c52bbb98"
    },
    {
        "author": "畢仲游",
        "paragraphs": [
            "水落芙蕖老，山高薜荔長。",
            "野雲吹不斷，晚雨氣先凉。",
            "信筆題詩逸，停杯漉酒忙。",
            "酣歌露雙足，有意濯滄浪。"
        ],
        "title": "亂水二首  其二",
        "id": "fd07c3d0-0d2a-464c-bc00-f11cb01fd216"
    },
    {
        "author": "畢仲游",
        "paragraphs": [
            "御極三宸正，調元一氣淳。",
            "銅臺漳水夜，玉匣漢陵春。",
            "地拓山河舊，天升日月新。",
            "自今遺老內，有是四朝人。"
        ],
        "title": "恭輓神宗皇帝二首  其一",
        "id": "51bae41b-c146-4447-9643-b8ac19d41892"
    },
    {
        "author": "畢仲游",
        "paragraphs": [
            "北極迴天象，西陵法帝居。",
            "松門黄道直，帳殿紫宸虛。",
            "宴罷千秋節，哀纏六尺輿。",
            "御詩兼手詔，新見睿思書。"
        ],
        "title": "恭輓神宗皇帝二首  其二",
        "id": "65f7360f-d493-48e3-8511-b15ecc69645c"
    },
    {
        "author": "畢仲游",
        "paragraphs": [
            "徧覆仁無外，尊居道可名。",
            "就堯方日出，過杞忽天傾。",
            "海闊金鳬下，宮開玉鏁鳴。",
            "早知龍竟去，鑄鼎不須成。"
        ],
        "title": "恭輓哲宗皇帝二首  其一",
        "id": "14f936e7-b811-419f-917f-df0dc2e91f43"
    },
    {
        "author": "畢仲游",
        "paragraphs": [
            "容衛千官出，攀號萬國同。",
            "新名西下壘，空定北郊宮。",
            "天泣時零雨，神遊恐御風。",
            "孤臣如在列，應許抱遺弓。"
        ],
        "title": "恭輓哲宗皇帝二首  其二",
        "id": "7e3e6da1-d917-41a6-8739-4fc2863438ff"
    },
    {
        "author": "畢仲游",
        "paragraphs": [
            "受遺開嗣聖，約禮避前人。",
            "聽覽從公議，艱難付老臣。",
            "宮車閭闔晚，帳殿鞏原春。",
            "似待吾君長，雲軒即上賓。"
        ],
        "title": "恭輓宣仁聖烈太皇太后四首  其一",
        "id": "06e9ec42-5bcb-4da3-99ac-7fdd2ea861b5"
    },
    {
        "author": "畢仲游",
        "paragraphs": [
            "聽朝驚屢輟，端拱異平居。",
            "垂殿簾初徹，因山道已除。",
            "書遺長樂記，音斷濯龍車。",
            "誥下猶加惠，華夷定宴如。"
        ],
        "title": "恭輓宣仁聖烈太皇太后四首  其二",
        "id": "e2827bd9-8517-46df-902d-c5333f575237"
    },
    {
        "author": "畢仲游",
        "paragraphs": [
            "因革功兼至，權宜道可稱。",
            "力扶天步穩，端拱太陽升。",
            "椒寢移彤管，泉關付漆燈。",
            "須知天子孝，不獨改園陵。"
        ],
        "title": "恭輓宣仁聖烈太皇太后四首  其三",
        "id": "016257e3-54e1-488f-8b6f-6aa6fd7359ff"
    },
    {
        "author": "畢仲游",
        "paragraphs": [
            "勳業三朝盛，哀榮萬國同。",
            "人疑無外戚，家不選中宮。",
            "天泣時零雨，神遊恐御風。",
            "憂勞如治水，九載亦成功。"
        ],
        "title": "恭輓宣仁聖烈太皇太后四首  其四",
        "id": "ac402bd4-dc2f-4b13-b9d4-e037adaacf38"
    },
    {
        "author": "畢仲游",
        "paragraphs": [
            "維昔艱難際，安危屬母慈。",
            "元龜猶不豫，大策更誰咨。",
            "搴霧雲方合，當空月遽迷。",
            "聖君常泣慕，常以舜爲師。"
        ],
        "title": "恭輓欽聖憲肅皇太后二首  其一",
        "id": "845bdf5f-b2d7-481e-8292-e9854480a61c"
    },
    {
        "author": "畢仲游",
        "paragraphs": [
            "嗣聖當天日，權宜道不居。",
            "力明當辟事，豫下撤簾書。",
            "備物端門遠，神遊武帳虛。",
            "不知任與姒，較德定何如。"
        ],
        "title": "恭輓欽聖憲肅皇太后二首  其二",
        "id": "92f11b7d-965c-4cf0-b53f-c7a77f9d3037"
    },
    {
        "author": "畢仲游",
        "paragraphs": [
            "神考當天日，宮闈祝燕禖。",
            "日符元有感，坤軸欻先摧。",
            "追冊音容閟，攀號吉葬哀。",
            "行知九虞祭，欽聖仗同迴。"
        ],
        "title": "恭輓欽慈皇后二首  其一",
        "id": "76a040ee-45ea-4d36-bdab-0dd37d6f1733"
    },
    {
        "author": "畢仲游",
        "paragraphs": [
            "緬懷章懿事，聖孝代相傳。",
            "比上欽慈冊，還同明道年。",
            "玉衣晨不整，帳殿日相連。",
            "聞說詞多感，哀容可動天。"
        ],
        "title": "恭輓欽慈皇后二首  其二",
        "id": "398e73ad-f28b-47d0-9698-9236e0830efa"
    },
    {
        "author": "畢仲游",
        "paragraphs": [
            "黄髮來雖暮，丹心病未休。",
            "艱難天下事，際會老臣謀。",
            "似覺浮風返，空嗟白日留。",
            "定知名洶洶，萬歲與千秋。"
        ],
        "title": "輓司馬溫國公丞相二首  其一",
        "id": "6d581ea6-408f-46e4-a7f2-98f9b85c197f"
    },
    {
        "author": "畢仲游",
        "paragraphs": [
            "禮絕非因貴，哀深却有榮。",
            "世間都畫像，海外亦聞聲。",
            "後事雖從老，前賢是友生。",
            "故應房魏輩，泉下定交情。"
        ],
        "title": "輓司馬溫國公丞相二首  其二",
        "id": "873cfc69-39e0-48e6-9418-06b6b416ca7f"
    },
    {
        "author": "畢仲游",
        "paragraphs": [
            "曳杖三朝老，持衡一品尊。",
            "忽同秦逐客，幾見楚冤魂。",
            "公衮方還第，輀車已及門。",
            "遺言不須記，一一表中存。"
        ],
        "title": "輓范丞相忠宣公六首  其一",
        "id": "20742015-2052-494f-985f-3df7b92bb395"
    },
    {
        "author": "畢仲游",
        "paragraphs": [
            "出處從來定，榮華取次休。",
            "嘗看居相府，只似在安州。",
            "不事千金産，能捐萬戶侯。",
            "哀哉天報施，僅免葬江流。"
        ],
        "title": "輓范丞相忠宣公六首  其二",
        "id": "5627d220-1006-4252-b1d3-73f2007a1e6c"
    },
    {
        "author": "畢仲游",
        "paragraphs": [
            "伏枕言雖少，遺書志可哀。",
            "尚謀裨國事，猶欲盡人材。",
            "白日空垂照，悲風亦自來。",
            "更驚諸老盡，吾道信悠哉。"
        ],
        "title": "輓范丞相忠宣公六首  其三",
        "id": "5a21ac45-01e3-4b9c-b48f-c9719a5b2107"
    },
    {
        "author": "畢仲游",
        "paragraphs": [
            "大節誰堪擬，危言每可驚。",
            "不牽身外物，寧向澤邊行。",
            "近闕官皆復，還家沒亦榮。",
            "升堂誰慟哭，知是老門生。"
        ],
        "title": "輓范丞相忠宣公六首  其四",
        "id": "48283370-6260-404d-8c8e-908e7964abea"
    },
    {
        "author": "畢仲游",
        "paragraphs": [
            "忠義傳三世，衣冠盛百年。",
            "功名富貴地，父子弟兄賢。",
            "被放長如往，生歸豈偶然。",
            "至家還不起，無處問蒼天。"
        ],
        "title": "輓范丞相忠宣公六首  其五",
        "id": "7da47212-88cd-4218-bd34-37accc7148ae"
    },
    {
        "author": "畢仲游",
        "paragraphs": [
            "揮淚西原上，晴雲爲我陰。",
            "誰知如望歲，竟不復爲霖。",
            "主聖空撝己，民思未絕吟。",
            "已休還一慟，非但哭知音。"
        ],
        "title": "輓范丞相忠宣公六首  其六",
        "id": "d7379919-98dd-4edf-81a7-e94bd52a6039"
    },
    {
        "author": "畢仲游",
        "paragraphs": [
            "浩蕩風雲地，哀榮屬老臣。",
            "兩朝尊柱石，三世擅經綸。",
            "際會看前輩，安寧付後人。",
            "不須論制作，風俗近還淳。"
        ],
        "title": "輓司空申國呂公六首  其一",
        "id": "d93feedb-6055-4c96-8922-1921fd73fd8d"
    },
    {
        "author": "畢仲游",
        "paragraphs": [
            "騎吹西城曉，衣冠一望中。",
            "尚疑歸鄭國，還似葬溫公。",
            "道在民先定，兵銷歲自豐。",
            "故知伊呂事，千載有遺風。"
        ],
        "title": "輓司空申國呂公六首  其二",
        "id": "aa5102b2-28d3-45e0-afb1-1f25d32b0a55"
    },
    {
        "author": "畢仲游",
        "paragraphs": [
            "試論司空事，還如慶曆年。",
            "鹽梅雖國論，衣繡是家傅。",
            "二聖知人望，三公託世賢。",
            "奚須論燕處，無事不超然。"
        ],
        "title": "輓司空申國呂公六首  其三",
        "id": "f4aa9fa8-bcfb-4302-9c2e-c4b1d28da8da"
    },
    {
        "author": "畢仲游",
        "paragraphs": [
            "歲月還箕尾，風雲暗上臺。",
            "定超三界外，元自九天來。",
            "冰木逡巡合，泉門颯沓開。",
            "太平雖已見，吾道亦悠哉。"
        ],
        "title": "輓司空申國呂公六首  其四",
        "id": "4c540ba5-4a8d-4e2c-bc60-8f61a356e578"
    },
    {
        "author": "畢仲游",
        "paragraphs": [
            "位與諸公絕，恩逾上相尊。",
            "朝廷惟再拜，論道掩諸昆。",
            "體貌傳三世，光華聚一門。",
            "蒼天苦難料，端坐讀招魂。"
        ],
        "title": "輓司空申國呂公六首  其五",
        "id": "480300bf-f1d8-4659-89c9-f2e561e96fb1"
    },
    {
        "author": "畢仲游",
        "paragraphs": [
            "道繼三賢後，名成六相齊。",
            "氣摩南斗直，功蓋北山低。",
            "背日衣冠祖，穿雲鹵簿迷。",
            "道旁誰白首，堅卧作兒啼。"
        ],
        "title": "輓司空申國呂公六首  其六",
        "id": "b81c0eeb-990c-4e8e-9e7c-3c2f81ec4f86"
    },
    {
        "author": "畢仲游",
        "paragraphs": [
            "門風清可尚，有道付陶甄。",
            "舊載傳家榜，新承顧命篇。",
            "遺文星轉斗，定策日升天。",
            "東府功名地，安居十五年。"
        ],
        "title": "輓王元之相公二首  其一",
        "id": "017e6966-8836-4b91-bb56-9d0ff110d3b8"
    },
    {
        "author": "畢仲游",
        "paragraphs": [
            "道與風雲會，思留雨露滋。",
            "小心黄閣老，大手白麻詞。",
            "家有衣冠盛，朝無故舊私。",
            "不須三寸舌，終號帝王師。"
        ],
        "title": "輓王元之相公二首  其二",
        "id": "cb437661-382c-404f-bd86-453dfab8a32c"
    },
    {
        "author": "畢仲游",
        "paragraphs": [
            "不起斯人疾，哀歌未是哀。",
            "淚流千點血，心死一團灰。",
            "白日空垂照，悲風亦自來。",
            "半塗成永訣，天道信悠哉。"
        ],
        "title": "輓歐陽伯和三首  其一",
        "id": "4a5df252-0484-4f7a-9263-09a67973d961"
    },
    {
        "author": "畢仲游",
        "paragraphs": [
            "慟哭西原迥，晴雲爲我陰。",
            "山河一長劍，生死兩知心。",
            "世譜傳來久，天文驗自今。",
            "此名埋不得，未信九原深。"
        ],
        "title": "輓歐陽伯和三首  其二",
        "id": "ea8d9789-da9c-4349-8023-86dbdba5f9d6"
    },
    {
        "author": "畢仲游",
        "paragraphs": [
            "純孝慈顔感，悲啼令季傷。",
            "鳬飛元傍母，雁少不成雙。",
            "壽夭從開闢，賢愚竟渺茫。",
            "不須論甲子，未省鬢毛蒼。"
        ],
        "title": "輓歐陽伯和三首  其三",
        "id": "1609044f-d88b-4659-91d8-47bed8f3ed66"
    },
    {
        "author": "畢仲游",
        "paragraphs": [
            "孝悌由家法，詞章亦世傳。",
            "婚姻甥舅好，門戶弟兄賢。",
            "問疾猶樽俎，遺文謾簡篇。",
            "平生惟一轍，何事不長年。"
        ],
        "title": "輓履中學士二首  其一",
        "id": "7e3dcac7-2041-4667-a4d9-5832b6360507"
    },
    {
        "author": "畢仲游",
        "paragraphs": [
            "漫向蓬丘老，都無一遣車。",
            "家人新買道，弔客舊通書。",
            "樂事生來少，兼官病後除。",
            "蒼蒼吾欲問，生理竟何如。"
        ],
        "title": "輓履中學士二首  其二",
        "id": "b4563315-e42e-4813-ac79-58703a3e0832"
    },
    {
        "author": "畢仲游",
        "paragraphs": [
            "好學五車富，輕財四壁貧。",
            "風流漢家令，文物晉詩人。",
            "門戶青氈舊，窮途白髮新。",
            "招魂誰解意，慚愧屈靈均。"
        ],
        "title": "輓晁端友著作二首  其一",
        "id": "491a7dc6-0d5b-4551-853c-56e2668963f7"
    },
    {
        "author": "畢仲游",
        "paragraphs": [
            "試問生何事，清詩七百餘。",
            "父兄無舊産，妻子有遺書。",
            "散誕謀生懶，高情與世疏。",
            "蒼天高莫問，長短竟何如。"
        ],
        "title": "輓晁端友著作二首  其二",
        "id": "12361b8a-c6a5-41d8-948f-a72782152ed6"
    },
    {
        "author": "畢仲游",
        "paragraphs": [
            "高論嵇中散，行吟楚大夫。",
            "笑談雖自若，放逐竟何辜。",
            "浮世終難料，蒼天不可呼。",
            "莫論身後事，忠義付諸孤。"
        ],
        "title": "輓李成之待制六丈三首  其一",
        "id": "fe55b11b-aa15-4334-96ba-c3e6b2029028"
    },
    {
        "author": "畢仲游",
        "paragraphs": [
            "西帥旌幢舊，東州几杖新。",
            "偏裨嘗破膽，徒弟盍書紳。",
            "雄略渾無敵，沈機妙若神。",
            "不須鋤盜賊，公在本良民。"
        ],
        "title": "輓李成之待制六丈三首  其二",
        "id": "fa4cd17a-5fcc-4ff1-83f7-2079217603e4"
    },
    {
        "author": "畢仲游",
        "paragraphs": [
            "道孤存白眼，骨朽任黄泉。",
            "不與今人合，空爲後世憐。",
            "文章還誤己，窮達竟歸天。",
            "遺藁知猶在，應容手自傳。"
        ],
        "title": "輓李成之待制六丈三首  其三",
        "id": "69a12952-dde4-477a-9925-98de80d204c8"
    },
    {
        "author": "畢仲游",
        "paragraphs": [
            "耆宿今多少，惟公景德人。",
            "家鄰吳市卒，名重漢庭臣。",
            "路在猶耕月，門閒似送春。",
            "纔知圖畫好，時見舊精神。"
        ],
        "title": "輓盧革通議三首  其一",
        "id": "a7740535-0bb2-4e94-9327-913c300c5ac5"
    },
    {
        "author": "畢仲游",
        "paragraphs": [
            "教子生前貴，休官物外榮。",
            "居家金節重，開戶玉棺輕。",
            "江水元如舊，松林長未成。",
            "祗應山鳥憾，長向壠頭鳴。"
        ],
        "title": "輓盧革通議三首  其二",
        "id": "21cc446e-da7b-4224-9000-7a1e997c43cc"
    },
    {
        "author": "畢仲游",
        "paragraphs": [
            "誰記先生事，聲名五十年。",
            "素風人不及，陰德世相傳。",
            "氣與名流合，官隨子舍遷。",
            "闔門賓客散，悵望白雲天。"
        ],
        "title": "輓盧革通議三首  其三",
        "id": "c095d6c7-5928-4a16-a527-b51d2d76117d"
    },
    {
        "author": "畢仲游",
        "paragraphs": [
            "平日書生貴，中年使者尊。",
            "繡衣雖去國，珠履會填門。",
            "奏疏皆民事，遺言爲國恩。",
            "哭君無好句，端坐獨招魂。"
        ],
        "title": "代范忠宣輓中散某公三首  其一",
        "id": "8647ad07-c3be-4237-b042-d47a5b60b239"
    },
    {
        "author": "畢仲游",
        "paragraphs": [
            "宿昔函關路，遊人作上官。",
            "鷄鳴軒蓋入，馬到吏民安。",
            "苦節摧頭白，清名過齒寒。",
            "生平彈與挂，只是一朝冠。"
        ],
        "title": "代范忠宣輓中散某公三首  其二",
        "id": "052d28cb-20c4-4fe1-8e14-46ddae2eef2d"
    },
    {
        "author": "畢仲游",
        "paragraphs": [
            "解組將安適，無何乃故鄉。",
            "門庭雖取次，詩酒是尋常。",
            "車過音猶在，琴閒調已亡。",
            "因居悟生理，天地只茫茫。"
        ],
        "title": "代范忠宣輓中散某公三首  其三",
        "id": "f58bff2f-96fd-4ba6-ab85-3923213d1e07"
    },
    {
        "author": "畢仲游",
        "paragraphs": [
            "倥傯軍中事，飛騰使者尊。",
            "龍岡雖有地，馬革返無門。",
            "未見朝廷誄，空遺子弟恩。",
            "不如行楚澤，先自作招魂。"
        ],
        "title": "代范德孺輓李稷運使四首  其一",
        "id": "615d1283-9d8c-48b7-94b9-35a2dc4227b6"
    },
    {
        "author": "畢仲游",
        "paragraphs": [
            "萬里魂應返，沙場血未乾。",
            "幽明新雨露，恩怨舊衣冠。",
            "聲作虞歌易，詞賡楚些難。",
            "莫憐歸骨晚，弔奠只空棺。"
        ],
        "title": "代范德孺輓李稷運使四首  其二",
        "id": "d30d3485-8d84-4194-8469-c07157104d11"
    },
    {
        "author": "畢仲游",
        "paragraphs": [
            "吾道何伸屈，斯人忽已亡。",
            "夢妖非二豎，風變哭三良。",
            "室有千言記，塵無一窖藏。",
            "舉頭天色在，今古自蒼蒼。"
        ],
        "title": "代范德孺輓李稷運使四首  其三",
        "id": "0b9e464a-4e52-4b1d-abfa-9630759ab90c"
    },
    {
        "author": "畢仲游",
        "paragraphs": [
            "遺札何堪問，知無封禪書。",
            "殺身今已矣，報國事何如。",
            "人去衣冠在，魂來戶牖虛。",
            "應同廣川記，惟見玉蟾蜍。"
        ],
        "title": "代范德孺輓李稷運使四首  其四",
        "id": "1a9a7c76-5fc7-4dc8-b7f5-4645268d8579"
    },
    {
        "author": "畢仲游",
        "paragraphs": [
            "事業觀前輩，河汾出異人。",
            "擎天爲柱石，蓋代服經綸。",
            "早歲登黄閣，羣公會紫宸。",
            "指揮平大盜，咳唾福生民。",
            "契合由天意，威行靜塞塵。",
            "飽聞鳴鸑鷟，久已畫麒麟。",
            "陰德歸宗社，昌言啟聖神。",
            "功成絕能口，道在不謀身。",
            "自昔規模定，于今風俗淳。",
            "立廷山不動，容物海無津。",
            "文力揮南斗，台光拱北宸。",
            "英姿元岌嶪，雄略只逡巡。",
            "慷慨遺軒冕，光華被縉紳。",
            "十年三冊命，四海一師臣。",
            "貴極多齊物，名高却任真。",
            "氣完神洒落，骨老石嶙峋。",
            "正殿需雲合，初筵醴酒淳。",
            "異恩非故事，全美勸朝倫。",
            "高卧鵷鴻集，忘懷鳥雀馴。",
            "鬻熊心益壯，尚父德逾新。",
            "行色嚴舟御，榮光照席珍。",
            "二疏翻小節，九老盡佳賓。",
            "坐上文章士，田間道義鄰。",
            "曹劉不難致，園綺會相親。",
            "穎脫居塵外，逍遥占水濱。",
            "孔光靈壽杖，山簡接䍦巾。",
            "賤子登門晚，微官侍坐頻。",
            "倦遊心落拓，多難骨酸辛。",
            "懷古悲寥廓，低顔任屈伸。",
            "鄒裾羞掃地，墨突自營薪。",
            "餓死猶思洛，當年偶過秦。",
            "填溝知幸免，彈鋏更何因。",
            "宦况淳于賤，交情鮑叔貧。",
            "廢書頑度日，逃飲病酬春。",
            "請謁衣冠弊，留連體貌均。",
            "不堪名碌碌，尚辱誨諄諄。",
            "器小甘無用，詞繁恥重陳。",
            "綵衣圍鶴氅，壽酒吹魚鱗。",
            "江海新歸計，乾坤舊化均。",
            "終篇懷感激，肝膽覺輪囷。"
        ],
        "title": "送太師潞國文公致仕赴闕朝覲歸洛",
        "id": "de925885-0c4b-49d2-95bd-6f85c78003ad"
    },
    {
        "author": "畢仲游",
        "paragraphs": [
            "借問楊夫子，還家洛浦春。",
            "兩爲黄綬吏，雙健白頭親。",
            "烏帽斜欹面，斑衣穩稱身。",
            "鵲靈方報喜，龜夢久方神。",
            "高卧今賢相，居閒舊老臣。",
            "上堂從隠几，侍坐好書紳。",
            "存沒空懷感，交遊素耐貧。",
            "先生墳上淚，御史甑中塵。",
            "嵩頂饒穿屐，伊流慣幅巾。",
            "直弦歌太尉，曲學笑平津。",
            "自滯心元懶，偷閒味却真。",
            "折腰陶靖節，散髮屈靈均。",
            "王屋風鳴籟，龍門月漾銀。",
            "白芽烹澗水，綠笋當江蓴。",
            "折鹿諸儒喜，騎馿大尹嗔。",
            "贈人袍已弊，賒酒券常新。",
            "小子元疏放，忘歸任屈伸。",
            "馬肝嗟屢食，犬吠脫無因。",
            "文史慚方朔，形骸謝伯倫。",
            "恥同珠履客，寧作醉鄉人。",
            "瓜熟叨爲代，情親願卜鄰。",
            "乞牋金躑躅，試研玉麒麟。",
            "祖道無供帳，停車有吐茵。",
            "心胸兩傾倒，轇轕動星辰。"
        ],
        "title": "送交代楊應之判官歸洛",
        "id": "01b01d32-c1f2-45b7-94c3-dfcd4a91bbd7"
    },
    {
        "author": "畢仲游",
        "paragraphs": [
            "好去嵩陽客，清河穩放船。",
            "東州新學校，南郭富林泉。",
            "悟道先生敏，爲文子弟傳。",
            "烏皮常隠几，黄絹動成篇。",
            "太尉風流在，裴休理性玄。",
            "老松生幹直，大海得珠圓。",
            "肆筆君房好，論才賈傅傳。",
            "尚書行給札，博士久虛員。",
            "獻策諸公喜，談經衆手編。",
            "長鯨鱗鬣就，儀鳳羽毛鮮。",
            "小子甘環堵，窮途懶著鞭。",
            "家貧門外轍，酒價杖頭錢。",
            "官冷雖知命，身閒學問禪。",
            "功名看異日，交契懶同年。",
            "明月行梁苑，凉風度潁川。",
            "叫閽宜上疏，負郭莫歸田。",
            "散飲盃投地，更闌斗挂天。",
            "離懷吟不足，彈斷古琴弦。"
        ],
        "title": "送鄆州楊子安教授由京歸洛",
        "id": "7bfc8199-2185-41c0-8d41-791f45e87296"
    },
    {
        "author": "畢仲游",
        "paragraphs": [
            "十月清宵永，空齋已怯寒。",
            "霜籬飛葉密，風案拂沙乾。",
            "晏叔狐裘穩，公孫布被完。",
            "簷澌方綴瓦，井凍漸封幹。",
            "飽食留鷹距，虛驚落雁翰。",
            "誰來沽酒飲，自笑典衣難。",
            "想望存心曲，嘻吟恣筆端。",
            "河冰思澤國，路雪寄長安。",
            "邑邑爐灰冷，熒熒燭燼闌。",
            "門前生計在，葦蓆稱車單。"
        ],
        "title": "早寒",
        "id": "0696f923-5aa6-477e-8341-b5e871c6aa97"
    },
    {
        "author": "畢仲游",
        "paragraphs": [
            "簪笏千官拱帝宸，四方同日燕君恩。",
            "五弦度曲南風應，萬壽稱觴北極尊。",
            "金奏無譁覃雨露，瑶圖有算比乾坤。",
            "願爲善頌賡天保，如日如山萬子孫。"
        ],
        "title": "興龍節",
        "id": "88f32e81-6744-4f94-8fa6-4df89887fead"
    },
    {
        "author": "畢仲游",
        "paragraphs": [
            "吏情臨老盍偷閒，異縣人風倦往還。",
            "古屋半摧元是塚，重岡相带不成山。",
            "昇平是處容餬口，應接非心祗强顔。",
            "早晚騎鯨跨滄海，欲拋簪笏寄人間。"
        ],
        "title": "羅山即事",
        "id": "7a90ab86-9efc-4636-ba6b-e34caaef3e86"
    },
    {
        "author": "畢仲游",
        "paragraphs": [
            "談笑西州塞上春，歸來不薄兩朱輪。",
            "功名致主期三代，忠孝傳家第一人。",
            "御史平生能許國，將軍未老肯謀身。",
            "義陽今與淮陽比，汲孺當年亦諫臣。"
        ],
        "title": "信陽軍筵設樂口號二首  其一",
        "id": "5d9ba5e1-398a-466a-9e23-0c6354e11bd8"
    },
    {
        "author": "畢仲游",
        "paragraphs": [
            "曾將行事著成書，前世嘗聞近世無。",
            "帝闕天門辭禁近，蜀山秦塞任崎嶇。",
            "殿帷昔用書囊染，皮几今隨道帽烏。",
            "忠孝成名生計懶，義田十頃近蘇湖。"
        ],
        "title": "信陽軍筵設樂口號二首  其二",
        "id": "f10c7061-e2cd-4185-b8e1-af6cc2d0810e"
    },
    {
        "author": "畢仲游",
        "paragraphs": [
            "百里傳書浪有期，到頭樽俎恰相違。",
            "春回通沇花爭發，冰泮明河客未歸。",
            "年老無成今世有，身閒不飲古人稀。",
            "諸公憐我如相問，爲道因循未拂衣。"
        ],
        "title": "至曹州值羅正之著作部夫河上有阻會合以詩見意",
        "id": "7074cbd4-7963-40aa-a8f7-a75763b46b3f"
    },
    {
        "author": "畢仲游",
        "paragraphs": [
            "北風吹雪舞長廊，束带三千筆陣忙。",
            "地色不通金瑣澀，天香未散玉爐光。",
            "龍墀暴漲詞源湧，鶴駕迷空羽衛翔。",
            "三月漢庭重射策，幾人彈幘待王陽。"
        ],
        "title": "內中考進士",
        "id": "a55d2fb5-ed58-4871-9eed-6e8001c80891"
    },
    {
        "author": "畢仲游",
        "paragraphs": [
            "早歲成名地已尊，徘徊五十始乘軒。",
            "官同長孺寧居後，疏似王陽獨上言。",
            "道氣鬰紆灊嶺秀，詞源浩瀚峽江渾。",
            "研朱共較公孫策，坐覺文風似建元。"
        ],
        "title": "入內考進士同考官唱和三首  其一",
        "id": "93ee43af-1820-42ee-b833-980898aaf1cb"
    },
    {
        "author": "畢仲游",
        "paragraphs": [
            "未得還家意不忙，日斜人散傍修廊。",
            "白頭已向新吟懶，青眼相逢舊話長。",
            "高閣無聲沉晝漏，側門有路想天章。",
            "聞公自謂忘懷者，今日情懷豈易忘。"
        ],
        "title": "入內考進士同考官唱和三首  其二",
        "id": "68a465b5-a1b8-4c40-afbe-609824814d4a"
    },
    {
        "author": "畢仲游",
        "paragraphs": [
            "明光寓直偶然同，八百儒衣度漢宮。",
            "下筆春雷從地起，舉頭帝座在天中。",
            "條陳不啻三千牘，品藻今惟六七公。",
            "況是篇章容易得，好令編集附唐風。"
        ],
        "title": "入內考進士同考官唱和三首  其三",
        "id": "9356d929-3876-4729-9f9a-fd1f1f1a1668"
    },
    {
        "author": "畢仲游",
        "paragraphs": [
            "穿池引水事清幽，水有寒魚釣艇浮。",
            "慣識蓬萊好風月，裝成滄海舊汀洲。",
            "波涵弱柳雙行影，露裛衰荷半頃秋。",
            "從此東州富賓客，非才先得從公遊。"
        ],
        "title": "登瀛閣",
        "id": "3c490086-519f-4f4c-b362-4d5caaaac251"
    },
    {
        "author": "畢仲游",
        "paragraphs": [
            "出處平生大致同，中間得失等雞蟲。",
            "髠髦昔似晉羣謝，華髮今成楚兩龍。",
            "握有蘭香爲子祟，御無銅臭坐余窮。",
            "善和舊宅殘書卷，只合連床聽曉鐘。"
        ],
        "title": "余除鑄錢使者居厚除尚書郎俄皆銷印即事二首呈居厚  其一",
        "id": "6a074c87-08a9-44fa-9f44-7e8a0ec433f5"
    },
    {
        "author": "畢仲游",
        "paragraphs": [
            "病鴻垂翅噤無聲，慣見虛弦莫浪驚。",
            "二仲卜鄰元不惡，兩生堅壁未嘗行。",
            "出關誰識爲周史，入社猶堪伴洛英。",
            "都把首陽山占斷，採薇到老沒人爭。"
        ],
        "title": "余除鑄錢使者居厚除尚書郎俄皆銷印即事二首呈居厚  其二",
        "id": "ebf67c5b-96fe-447f-8ab9-44277f9614c9"
    },
    {
        "author": "畢仲游",
        "paragraphs": [
            "單車五月使西州，行入秦關鳥鼠秋。",
            "蘇季金多纔過洛，子房功大願封留。",
            "新詩欲報難開口，舊物閒思若轉頭。",
            "邊戍移書謝妻子，搗衣相寄不須愁。"
        ],
        "title": "秦州道中",
        "id": "ac3734b4-8e42-44f6-9d01-f63876045f83"
    },
    {
        "author": "畢仲游",
        "paragraphs": [
            "從事歸來半白頭，吾今便欲別南州。",
            "穿花載酒知難得，散髮行歌且自由。",
            "官小恰爲黄綬吏，興濃思共赤松遊。",
            "莫嫌潁上生涯少，會向焦陂買釣舟。"
        ],
        "title": "別從事",
        "id": "e1d64a1d-18fe-4b69-ae39-bfaf184f9cfc"
    },
    {
        "author": "畢仲游",
        "paragraphs": [
            "異鄉聞說潁人賢，我到常疑地使然。",
            "江泛五程無險岸，馬行千里盡平川。",
            "新禾狼籍團團穟，遠樹婆娑簇簇烟。",
            "寄語汝陰官長道，會須日上泛湖船。"
        ],
        "title": "潁州道中有感",
        "id": "6567a5a5-d419-4024-92fe-e7b465ea63b5"
    },
    {
        "author": "畢仲游",
        "paragraphs": [
            "野氣寒雲漫不收，飄風送雨冷颼颼。",
            "路長馬怯驚蹄滑，巢濕鴉飛打樹稠。",
            "計拙甘爲黄綬吏，途窮空敝黑貂裘。",
            "閉門坐卧真安穩，吾道東西不自由。"
        ],
        "title": "臨潁道中值雨",
        "id": "62a08788-bde7-4538-85cc-16a1f43bb944"
    },
    {
        "author": "畢仲游",
        "paragraphs": [
            "葛巾欹側鬢毛疏，安穩揚雄宅一區。",
            "縱酒偶然因客至，行歌渾不用人扶。",
            "穠花嫩蕊何曾歇，小榭幽亭亦勝無。",
            "春日出郊惟跨馬，牡丹纔發到西都。"
        ],
        "title": "暫居河上獲從致政丈朝請之遊仰慕高風因成拙句",
        "id": "f0d986ff-f453-4024-8a89-2568dce4bb45"
    },
    {
        "author": "畢仲游",
        "paragraphs": [
            "書囊藥笈付妻孥，解語嬌兒戲坐隅。",
            "几浄飽看新印史，壁高親挂舊山圖。",
            "待憑風月招佳客，豈有功名屬腐儒。",
            "小睡接䍦巾自落，未甘散髮號狂夫。"
        ],
        "title": "清河閒居",
        "id": "30133f6e-9d12-41cd-a470-3b03fd930b77"
    },
    {
        "author": "畢仲游",
        "paragraphs": [
            "宋公池館舊相招，人比青松更後凋。",
            "但怪麒麟猶素壁，不知祥鳳已丹霄。",
            "賓筵揖讓雖分散，儒館風流未寂寥。",
            "不比填門並擁篲，百年纔過即聲銷。"
        ],
        "title": "望春宋公第",
        "id": "c04e10d3-a02e-4989-ba39-74f937aaefe6"
    },
    {
        "author": "畢仲游",
        "paragraphs": [
            "閒遊偶此共攀緣，勝事誰能爲我傳。",
            "山鳥無巢任來往，溪流有石更潺湲。",
            "路迷空谷寒生霧，目極平林遠自烟。",
            "便是瀛洲與方丈，不知何處有飛仙。"
        ],
        "title": "題崇因寺",
        "id": "cbfaf541-7e4d-4479-99a8-fb338f7d0102"
    },
    {
        "author": "畢仲游",
        "paragraphs": [
            "收拾閒官作伴來，百年懷抱爲君開。",
            "高標不數慈恩塔，迥眺如登單父臺。",
            "料有神明扶岌嶪，恍疑星斗接崔嵬。",
            "不妨痛飲相牽率，待把生涯付酒杯。"
        ],
        "title": "過天清寺",
        "id": "4a06de23-310d-4164-ba86-5f6b57ae4bc0"
    },
    {
        "author": "畢仲游",
        "paragraphs": [
            "真珠花小帖腮垂，不分蘇州說杜韋。",
            "漢殿香新初著體，楚宮腰怯未勝衣。",
            "風林巢穩鶑雛嫩，水閣梁高燕子飛。",
            "欲作清詩答清唱，恨無清思敵玄暉。"
        ],
        "title": "曹南貢父學士席上",
        "id": "fdf5cc73-d792-4f1f-a3de-2fee07fb397c"
    },
    {
        "author": "畢仲游",
        "paragraphs": [
            "金殿移班再拜歸，門庭未冷又光輝。",
            "百年相府風流在，三世詞臣際會稀。",
            "應復異時當化筆，莫留同甲弊朝衣。",
            "似觀天上三階正，又有文星入紫微。"
        ],
        "title": "賀呂子進舍人告謝",
        "id": "b058bb84-7074-48cf-bf54-5e7d575d7771"
    },
    {
        "author": "畢仲游",
        "paragraphs": [
            "聞說幽居傍北溪，莫將歸思作新詩。",
            "未爲野客隨翁去，應被山僧笑我癡。",
            "近日病中爲酒敵，他年物外得禪師。",
            "林泉漫有花開約，借馬相從能幾時。"
        ],
        "title": "次韵和子思舅",
        "id": "764f41d7-8d18-42be-8b4c-64ecf4ec1a23"
    },
    {
        "author": "畢仲游",
        "paragraphs": [
            "曉過東堂探早梅，山翁指處一枝開。",
            "只憐舊路無人到，誰爲新詩有意裁。",
            "晚雪欺凌空自怨，春風吹拂似相猜。",
            "更須催問今朝客，有酒有花宜早來。"
        ],
        "title": "和陳子思舅探梅",
        "id": "21152abc-9ee0-443c-b9ef-b88d6bfc91e3"
    },
    {
        "author": "畢仲游",
        "paragraphs": [
            "兼金作带玉爲郎，夜步花磚拜賜忙。",
            "絳蠟持來元未點，黄封纔破已聞香。",
            "星隨燼落花猶在，霜送杯深味更長。",
            "乞曉却穿丹鳳入，白麻宣對殿中央。"
        ],
        "title": "次韵蘇子瞻內翰入直鎖院賜官燭法酒",
        "id": "a86e3909-4c7b-4e19-a21b-aefda55b39ba"
    },
    {
        "author": "畢仲游",
        "paragraphs": [
            "不带書來倦日長，詩傳新語似襄陽。",
            "工夫不比唐風集，氣味如聞漢著香。",
            "醉酒典衣吾已老，賜袍奪錦子行將。",
            "憑詩更作騷人體，爲說幽蘭靜處芳。"
        ],
        "title": "和趙達夫入試院",
        "id": "2ec754fb-16c9-45e3-aa2d-a098d0204d1f"
    },
    {
        "author": "畢仲游",
        "paragraphs": [
            "留連夜色城中月，造作秋聲雨後桐。",
            "殘燭有花非目眩，宿酲無病似頭風。",
            "未從丹竈遊方外，且對黄粱說夢中。",
            "三十萬家天欲曉，非烟非霧氣葱葱。"
        ],
        "title": "和趙堯夫晨起",
        "id": "2f0efc7c-64a9-41db-ac77-a5d3438df68c"
    },
    {
        "author": "畢仲游",
        "paragraphs": [
            "青衫補綻髮鬅鬆，未信無文可送窮。",
            "醉入南山題石虎，夢回西洛賦驚鴻。",
            "君才特起如秋鶚，我病微吟若夏蟲。",
            "場屋舊遊都老大，可憐樂事轉頭空。"
        ],
        "title": "次韵和應之判官寵示之作",
        "id": "e018ebf4-3a04-49dc-b347-67b5dc737bd3"
    },
    {
        "author": "畢仲游",
        "paragraphs": [
            "雪壓胡沙老上庭，春華雖減使華增。",
            "且看意氣並人物，未說文章與吏能。",
            "靴澱早行圍曉月，滹沱還渡坼春冰。",
            "紅牙新下都司誥，異日應須五色綾。"
        ],
        "title": "和呂紀常奉使契丹",
        "id": "b736afc3-3b84-41d3-aab5-4d9d578d394b"
    },
    {
        "author": "畢仲游",
        "paragraphs": [
            "酒面吹花點客衣，茱萸採盡葉離離。",
            "蒼苔不掃迷三徑，綠竹長生任四時。",
            "文會難逢嗟已散，清歡易失却成悲。",
            "北垣龕石皆陳迹，頼有曹南慰我思。"
        ],
        "title": "次韵和錢穆父提刑九日登鄆州樂郊",
        "id": "88c321cd-46fd-4e1f-97d4-959c8974adda"
    },
    {
        "author": "畢仲游",
        "paragraphs": [
            "簪笏三人共一班，仙凡回首不相關。",
            "連名花判圍宮硯，隔坐香焚暗博山。",
            "紅藥對開階兩畔，紫宸入侍殿中間。",
            "更知外省文書少，草罷詞頭閣老閒。"
        ],
        "title": "和錢穆父舍人",
        "id": "95c0f650-ab09-4584-89de-d18dcead3d5a"
    },
    {
        "author": "畢仲游",
        "paragraphs": [
            "胡髯洛面少知音，會愛清閒忙至今。",
            "負郭買田元有意，上書論事已無心。",
            "參軍近日詩情老，居士從來理性深。",
            "若見須城王令尹，爲言憔悴白頭吟。"
        ],
        "title": "寄鄆州李常武兼簡王希才先生須城王敦夫",
        "id": "82ca2547-b147-4e6f-843c-3296f8d876ce"
    },
    {
        "author": "畢仲游",
        "paragraphs": [
            "人靜身閒日月遲，酒來誰共倒玻璃。",
            "吟如峴首山前過，醉似武陵溪畔迷。",
            "新夢未曾離潁上，舊交長是憶淮西。",
            "郡城到處頻行樂，駟馬馿車理却齊。"
        ],
        "title": "寄歐蔡二家兄弟",
        "id": "c32308f8-efe6-4266-b8b5-b7342ab38cc1"
    },
    {
        "author": "畢仲游",
        "paragraphs": [
            "流水無聲凍未銷，故人何日許相招。",
            "霜花開徧城頭樹，月色應添淮上橋。",
            "十載塵埃身碌碌，百年杯酒意飄飄。",
            "弟兄已有東歸意，早晚同來採藥苗。"
        ],
        "title": "和夷仲寄仲純叔弼",
        "id": "ccdc9c6d-b4c9-4a02-b262-c106cae2cc21"
    },
    {
        "author": "畢仲游",
        "paragraphs": [
            "旌旄十里駐邙山，夜醮琳宮太古壇。",
            "寶殿降真方隠隠，大田彌望已漫漫。",
            "撫封和氣通爲潤，載路歡謠不避寒。",
            "瓊苑玉樓扃大內，惟瞻銀闕在雲端。"
        ],
        "title": "和河南尹上清宮祈雪",
        "id": "82c5fac9-f896-4c18-9036-d7ade1ac74e2"
    },
    {
        "author": "畢仲游",
        "paragraphs": [
            "官居破屋兩三間，佳客留連我厚顔。",
            "一月俸餘纔有酒，十分地僻却無山。",
            "折腰州縣慵來久，散髮江湖願未還。",
            "不是清朝甘吏隠，偶因多病伏安閑。"
        ],
        "title": "和董十二司戶見寄",
        "id": "b2630b05-4488-4bfd-936d-f14f50d96a59"
    },
    {
        "author": "畢仲游",
        "paragraphs": [
            "翠柏相交夾路深，閉門憔悴白頭吟。",
            "曉風駕月粘天去，宿雨堆雲接地陰。",
            "酒伴留連非北道，交情珍重比南金。",
            "近來髮落牙仍缺，惟有如丹一寸心。"
        ],
        "title": "次韵魏承議",
        "id": "0e807c03-d54e-4af7-a7c0-cbd03beb50f2"
    },
    {
        "author": "畢仲游",
        "paragraphs": [
            "带郭湖山歸故丘，使君把作醉鄉遊。",
            "僧軒愛客長開戶，沙鳥迎人不避舟。",
            "一塔清風來處遠，三樓寒月影相留。",
            "酣歌想見江南路，野客溪禽好在不。"
        ],
        "title": "次韵和貢父學士遊左山歸泛北湖",
        "id": "80b75cba-5f34-4d4f-b98d-2dd886c2e727"
    },
    {
        "author": "畢仲游",
        "paragraphs": [
            "吏散公堂訟已平，東軒一局晚窗明。",
            "風雲不動星辰燦，樽俎無聲玉石爭。",
            "意外死生由巧拙，手中舒卷乍陰晴。",
            "自憐小數非秋格，坐久惟聞鴻鵠聲。"
        ],
        "title": "次韵和裴士傑庫部對棋上貢父學士",
        "id": "73871b5b-5cbf-41c7-b42a-cb9c6b685890"
    },
    {
        "author": "畢仲游",
        "paragraphs": [
            "小床高枕卧書空，節物凄凉歲歲同。",
            "錢在杖頭嘗自醉，花開門外爲誰紅。",
            "君閒好事棋成癖，我病裁詩句不工。",
            "故國欲歸歸未得，東風隨夢去匆匆。"
        ],
        "title": "次韵和褚恕通察推淮上有感",
        "id": "6ab07620-aca3-4de3-aa15-937044f3286d"
    },
    {
        "author": "畢仲游",
        "paragraphs": [
            "前年離陝宴溪傍，白髮蒼顔各老郎。",
            "親意百年楊仲武，友情千里晉真長。",
            "論詩手出都官藁，好事家傳侍讀香。",
            "書到并州何處覓，柳溪高會正傳觴。"
        ],
        "title": "和梅德充見寄",
        "id": "2eee4af6-e00c-4422-8cc9-d12f7ae32c7a"
    },
    {
        "author": "畢仲游",
        "paragraphs": [
            "自笑無能與世疏，此身疑作野人居。",
            "穿花載酒雖難得，散髮行歌許自如。",
            "頼有兒童守門戶，不妨賓客到階除。",
            "會須拂拭烏皮几，準擬虞卿共著書。"
        ],
        "title": "和歐陽伯和見寄",
        "id": "1391612a-b73e-4fca-ab86-f71a7d39afbb"
    },
    {
        "author": "畢仲游",
        "paragraphs": [
            "病懶逢春不似春，已衰心力未閒身。",
            "入關勝跡都題漢，度隴方言漫計秦。",
            "人會一時親賈馬，交情千里屬雷陳。",
            "漸知歸計無多事，只待男婚女嫁人。"
        ],
        "title": "和李文叔寄虢州孫元忠學士",
        "id": "5d6b368f-9c39-4398-995a-51c98346800d"
    },
    {
        "author": "畢仲游",
        "paragraphs": [
            "行見東州山外山，却回河上醉春寒。",
            "新詩點檢留心苦，舊事尋思覺鼻酸。",
            "上疏未能同主父，带經猶得學倪寬。",
            "只今欲作歸休計，淮上田園累歲乾。"
        ],
        "title": "次韵和穀熟徐仲元著作監倉之什",
        "id": "ab90b0f8-5cf5-4928-b6f3-e09452180af6"
    },
    {
        "author": "畢仲游",
        "paragraphs": [
            "兩君相得富家聲，書字題詩別有名。",
            "健筆九分張長史，苦吟再産謝宣城。",
            "門閒掩月居人少，木老凌風直舍清。",
            "顧我菲才空有願，願同吏隠過昇平。"
        ],
        "title": "奉呈中叔仙翁覬永光和",
        "id": "3113a68d-6d50-4494-995e-7f4982704d0e"
    },
    {
        "author": "畢仲游",
        "paragraphs": [
            "大棟修梁城北樓，使君冠蓋簇樓頭。",
            "左山右水足清會，弔古懷賢非俗流。",
            "月出長天猶未夕，風來大暑頓成秋。",
            "登高能賦真吾事，未及相如死不休。"
        ],
        "title": "和希魯四兄奉議陪蒲守景叔學士宴名閫堂書事",
        "id": "3dc62032-84a1-4f5e-bedb-c5201a1f5605"
    },
    {
        "author": "畢仲游",
        "paragraphs": [
            "人去人來半日間，徘徊絕頂覺身閒。",
            "風雲不動心猶恐，星斗相輝手可攀。",
            "皂蓋遠如天上至，籃輿曾記月中還。",
            "防身一劍今誰倚，何必崆峒始是山。"
        ],
        "title": "和宋開叔韵遊風穴山白雲寺",
        "id": "eb8f03b3-5a00-467b-98fd-76b475c11814"
    },
    {
        "author": "畢仲游",
        "paragraphs": [
            "昨朝分路指溪泉，今日憐師寄一篇。",
            "歸去且看松徑綠，重來應見杏花妍。",
            "風吹林杪聲初鬧，日曬牆陰影漸延。",
            "待得青春夜如晝，却煩相喚詠嬋娟。"
        ],
        "title": "和僧圓益晚歸三峰",
        "id": "edb7177d-80a5-4eb0-a4af-fe90de22ba6b"
    },
    {
        "author": "畢仲游",
        "paragraphs": [
            "相迎終日踏泥沙，行過山南路更賒。",
            "雖有風光堪共賞，自憐詩酒屬吾家。",
            "野僧好事招題壁，稚子無端愛折花。",
            "官冷囊空不須問，此身强健自生涯。"
        ],
        "title": "和夷仲兄嵩山嶽寺會宿",
        "id": "f5d3db72-f67a-42ef-a563-263ca8a134c2"
    },
    {
        "author": "畢仲游",
        "paragraphs": [
            "別後悲傷今已休，相逢淚散不能收。",
            "遺書欲問難開口，往事尋思若轉頭。",
            "李白才華都是夢，淵明牢落幾經秋。",
            "草堂故地今存否，留作生祠記舊遊。"
        ],
        "title": "悲陳子思",
        "id": "92117fc8-2f41-4b1b-91ee-148f16104448"
    },
    {
        "author": "畢仲游",
        "paragraphs": [
            "夜夢鈞天去不還，送車千乘出長安。",
            "醉翁亭遠名空在，會老堂深壁未乾。",
            "墓草荒凉秋日暗，松林蕭索晚風寒。",
            "北山有石誰能取，四十年名不易刊。"
        ],
        "title": "輓歐陽文忠公三首  其一",
        "id": "223b730d-da58-4036-a76b-8cc3affb51a8"
    },
    {
        "author": "畢仲游",
        "paragraphs": [
            "少師盛德書生服，居士高名數歲餘。",
            "清潁歸來人事近，白雲乘去夜堂虛。",
            "累朝舊籍刊成史，集古新編滿載車。",
            "聞說使星來已晚，茂陵應復進遺書。"
        ],
        "title": "輓歐陽文忠公三首  其二",
        "id": "d67dc1e1-0d10-41bc-b45b-341413ca7a00"
    },
    {
        "author": "畢仲游",
        "paragraphs": [
            "冠冕魁梧二府尊，義緣宗社不謀身。",
            "生前事業成三主，天下文章無兩人。",
            "志與經綸埋厚地，道懷正直作明神。",
            "未年七十身先退，再使人間風俗淳。"
        ],
        "title": "輓歐陽文忠公三首  其三",
        "id": "4971330a-d142-4779-a780-85959bc5c3ed"
    },
    {
        "author": "畢仲游",
        "paragraphs": [
            "婆娑盤石大，狼籍野雲多。",
            "借問山中客，桃源路幾何。"
        ],
        "title": "和陳子思遊靈泉山",
        "id": "a384aa71-27e0-4573-810a-0891d4ec38c8"
    },
    {
        "author": "畢仲游",
        "paragraphs": [
            "石窟昔藏金，蟾光射百尋。",
            "今朝在何處，山景正陰陰。"
        ],
        "title": "和十一舅題金蝦蟆",
        "id": "3dad075c-88ce-45b3-bf65-347c7bbfa483"
    },
    {
        "author": "畢仲游",
        "paragraphs": [
            "幽禪吾不學，靜處豈無心。",
            "日轉眠雙樹，風和散兩襟。"
        ],
        "title": "和希之",
        "id": "00d7303d-08ae-4735-a5a0-f85176eeca76"
    },
    {
        "author": "畢仲游",
        "paragraphs": [
            "月沒雲生障，風和雪壓沙。",
            "居家嘗似客，行路却如家。"
        ],
        "title": "月沒",
        "id": "587214c0-ff79-4261-98af-671a518dd361"
    },
    {
        "author": "畢仲游",
        "paragraphs": [
            "往來不絕千竿繖，頭尾相銜兩岸船。",
            "安得樓高三萬丈，與君直上看雲烟。"
        ],
        "title": "過泗州贈同行",
        "id": "b77d1212-9603-436e-8ca9-22c624e9b188"
    },
    {
        "author": "畢仲游",
        "paragraphs": [
            "蘇嵐背日千盤曲，淝渚迎風四面吹。",
            "此水此山吾有恨，杜陵才子不同時。"
        ],
        "title": "將次六邑讀子美詩有感",
        "id": "f26e10f8-8c48-4aa7-8d0d-6955a7178762"
    },
    {
        "author": "畢仲游",
        "paragraphs": [
            "野塘無渡水潺潺，五月凉于八月間。",
            "傳語弟兄今好在，有聲相喚即西還。"
        ],
        "title": "從霍丘赴六邑道中即事",
        "id": "a7123205-6b50-426a-9a63-263100618f19"
    },
    {
        "author": "畢仲游",
        "paragraphs": [
            "渡河五里列南山，僧閣連延半嶺間。",
            "歲暮相招春晚去，出城風雨又空還。"
        ],
        "title": "與信陽王君儀司理約遊首山寺不遂",
        "id": "8b4443ed-10e1-45b6-b8e4-f11ac1fe4774"
    },
    {
        "author": "畢仲游",
        "paragraphs": [
            "入山先到杜家溪，溪水長流不住泥。",
            "好作清新紀秋色，竹林深處爲君題。"
        ],
        "title": "杜家溪",
        "id": "7ee6bca3-0570-4881-ad3f-0cabe982f72a"
    },
    {
        "author": "畢仲游",
        "paragraphs": [
            "長航駕浪入烟空，大醉高吟天地中。",
            "快事平生未曾有，渡江才得一帆風。"
        ],
        "title": "江行",
        "id": "574faa9d-6f49-43d5-afdd-4e54699e2587"
    },
    {
        "author": "畢仲游",
        "paragraphs": [
            "茂苑春歸花信空，黄梅漸熟麥搖風。",
            "今朝門外分携處，還是楓橋烟雨中。"
        ],
        "title": "楓橋寺讀張祐詩碑云長洲苑外草蕭蕭却憶相從歲月遥惟有別時應不忘暮烟疏雨過楓橋是夜與溫老語殊可人翼日又邂逅程夢良二人相送寺門因留一章紀事",
        "id": "34d7a89c-a7e4-4751-adaf-d5e7045b44c3"
    },
    {
        "author": "畢仲游",
        "paragraphs": [
            "入城那復得逍遥，酒熟花開却見招。",
            "從此相思不須說，只將詩句寫無聊。"
        ],
        "title": "和陳子思謝見過",
        "id": "51a30961-9c3f-45ee-82ac-81e30b3bcd3d"
    },
    {
        "author": "畢仲游",
        "paragraphs": [
            "詩老才多又好奇，吟來直欲壓玄暉。",
            "帷子不奈思家意，夢逐山雲一夜歸。"
        ],
        "title": "和陳子思宿陳家寺",
        "id": "d4d787f7-dbd5-44e3-8c9b-3122ab6e5fe0"
    },
    {
        "author": "畢仲游",
        "paragraphs": [
            "兩山夾路鬰崔嵬，雲縷飛空似剪裁。",
            "此日定須相別去，甕中殘酒待誰開。"
        ],
        "title": "和陳子思晚出崇因",
        "id": "b9e00bae-a434-4204-9195-5a4bc5089c06"
    },
    {
        "author": "畢仲游",
        "paragraphs": [
            "幾時曾買建溪芽，小篋深藏品必嘉。",
            "豫約今朝狂醉後，須煩同泛一甌花。"
        ],
        "title": "和陳子思馬上口占令益師携茶紙赴會之作二首  其一",
        "id": "4abbef95-33df-4ed3-bfae-bf803b351fd1"
    },
    {
        "author": "畢仲游",
        "paragraphs": [
            "早携數幅過山隅，明日詩情各有餘。",
            "案上羅文如已少，金花銀葉也堪書。"
        ],
        "title": "和陳子思馬上口占令益師携茶紙赴會之作二首  其二",
        "id": "819ee400-bda4-4843-961e-c58c22d8997f"
    },
    {
        "author": "畢仲游",
        "paragraphs": [
            "每到題詩偏得趣，自憐把酒不能歌。",
            "他時若有相思意，寄我千篇不是多。"
        ],
        "title": "次韵陳子思",
        "id": "66837760-8172-4b61-8eb7-420b368931f1"
    },
    {
        "author": "畢仲游",
        "paragraphs": [
            "臨行又探北園芳，且欲相延伴酒觴。",
            "不似春花少顔色，只看蜂蝶逐風狂。"
        ],
        "title": "和陳子儀",
        "id": "ac25abef-ae66-4790-a84f-e2a56bbfa279"
    },
    {
        "author": "畢仲游",
        "paragraphs": [
            "上馬同尋舊路行，風林日暖自無聲。",
            "此時話別難爲語，山水淙淙聒耳鳴。"
        ],
        "title": "次韵陳子思留別",
        "id": "1e52d935-222b-4527-8337-725950ee1a02"
    },
    {
        "author": "畢仲游",
        "paragraphs": [
            "莫說他時招我易，須知此日別翁難。",
            "還家何似偏相憶，却檢殘書獨自看。"
        ],
        "title": "次韵十一舅留別",
        "id": "17c73e11-17f5-4b8e-b9f3-af820b9c189f"
    },
    {
        "author": "畢仲游",
        "paragraphs": [
            "窗間咫尺似天邊，不識應言小輞川。",
            "聞說平居心目倦，暫開黄卷即醒然。"
        ],
        "title": "和子瞻題文周翰郭熙平遠圖二首  其一",
        "id": "62c4129d-912e-4f8f-9dbc-7dbe5082ea23"
    },
    {
        "author": "畢仲游",
        "paragraphs": [
            "木落山空九月秋，畫時應欲遣人愁。",
            "因思夢澤經由處，二十年間若轉頭。"
        ],
        "title": "和子瞻題文周翰郭熙平遠圖二首  其二",
        "id": "66e52fcb-30e6-4186-8f7f-5ff06b262eea"
    },
    {
        "author": "畢仲游",
        "paragraphs": [
            "衣冠相見雖甥舅，場屋同遊若弟兄。",
            "今日青雲皆有意，他時白首見功名。"
        ],
        "title": "和宋開叔監簿解榜",
        "id": "dabebe69-de4b-445e-9b86-8077e7e1aa9e"
    },
    {
        "author": "畢仲游",
        "paragraphs": [
            "蒼陵每過怯舟還，聞說蛟龍在水間。",
            "今我到來都不問，一聲鳴櫓見青山。"
        ],
        "title": "和夷仲兄舟次蒼陵",
        "id": "24d26765-cf47-413f-b865-aa7245b236aa"
    },
    {
        "author": "畢仲游",
        "paragraphs": [
            "從吾坦率任吾真，每到花時得意新。",
            "但恐詩人足離別，此生何處不逢春。"
        ],
        "title": "和宋寧道太祝簡陳濟翁",
        "id": "4fd1c4f7-6d34-48f4-9efe-bc82655a73db"
    },
    {
        "author": "畢仲游",
        "paragraphs": [
            "花開次第剪繁枝，先後爭妍各是時。",
            "謾和新篇隨尺素，何須親見始題詩。"
        ],
        "title": "某在洛中蒙朝請惠書促歸兼錄示賞家園芍藥兩絕比離洛中芍藥已闌矣因次元韵追和二首  其一",
        "id": "b2a36c4f-92de-4309-8161-d6aa524bbdcd"
    },
    {
        "author": "畢仲游",
        "paragraphs": [
            "看花不覺過花時，香草才餘十數枝。",
            "聞說殘樽猶可倒，曉風吹袖已披披。"
        ],
        "title": "某在洛中蒙朝請惠書促歸兼錄示賞家園芍藥兩絕比離洛中芍藥已闌矣因次元韵追和二首  其二",
        "id": "48fb2aea-6231-40cd-9574-54dea158d976"
    },
    {
        "author": "畢仲游",
        "paragraphs": [
            "市朝雖近是閒官，詩句清新酒量寬。",
            "料得還家霜滿地，贈袍應有故人寒。"
        ],
        "title": "次韵和魏聖源",
        "id": "004fa169-1296-4622-a74a-7c2b1ca1be43"
    },
    {
        "author": "畢仲游",
        "paragraphs": [
            "早來簷雨瀉空階，投晚陰雲四向開。",
            "最好西湖今夜月，不知誰在女郎臺。"
        ],
        "tags": [
            "西湖"
        ],
        "title": "寄潁川歐陽仲純兄弟",
        "id": "1e696b00-064c-4308-aaa2-4d136b38e62d"
    },
    {
        "author": "畢仲游",
        "paragraphs": [
            "東西相去若比鄰，肥馬輕裘有故人。",
            "美酒如霞花似錦，莫令辜負汝陽春。"
        ],
        "title": "寄蔡州歐陽仲純",
        "id": "7e5f4ddc-014d-4b16-b2eb-1a0401b80eb5"
    },
    {
        "author": "畢仲游",
        "paragraphs": [
            "春深相別已秋深，日戴烏巾遶竹林。",
            "斫得魚竿長十丈，無由同釣錦江心。"
        ],
        "title": "寄成都宇文裘",
        "id": "86d64ac9-8eb9-4786-a9bd-12140cadf35b"
    },
    {
        "author": "畢仲游",
        "paragraphs": [
            "門外曾留長者車，醉如白也騎鯨魚。",
            "恨無車騎堪生計，不得長安買酒壚。"
        ],
        "title": "次韵答楊二十器之簡後見貽之作",
        "id": "894d93ed-554a-43db-9129-26de92c137f3"
    },
    {
        "author": "畢仲游",
        "paragraphs": [
            "散髮行歌意自如，不須身作蠹書魚。",
            "相逢酌酒彈棋外，共杵丹砂試藥壚。"
        ],
        "title": "再次韵",
        "id": "9fea5228-04fc-4336-9145-d1bdd56b241b"
    },
    {
        "author": "畢仲游",
        "paragraphs": [
            "飲酒不論彭澤令，草書渾學右將軍。",
            "更知近日詩爲苦，未及襄陽有幾分。"
        ],
        "title": "戲贈濟陰令羅正之",
        "id": "86555a56-6e45-489e-a1fa-2434e2571f20"
    },
    {
        "author": "畢仲游",
        "paragraphs": [
            "山峰望處人難到，草徑行來馬自知。",
            "多謝山僧掃塵壁，我今有意不能題。"
        ],
        "title": "和僧圓益",
        "id": "4a89d93b-5549-415b-9384-61c4e0ded849"
    },
    {
        "author": "畢仲游",
        "paragraphs": [
            "城頭雲景曉漫漫，未雪先驚特地寒。",
            "明夜若能沽美酒，詩僧應不問歸鞍。"
        ],
        "title": "戲留僧圓益",
        "id": "fc84669f-a62e-4e5f-a1fe-764f203de857"
    },
    {
        "author": "畢仲游",
        "paragraphs": [
            "無烟遠數三千嶂，有馬同驅十二蹄。",
            "却喜山前堪洗耳，水聲激激聽寒溪。"
        ],
        "title": "和僧圓益先到靈泉",
        "id": "3bb2cf2b-5356-470a-b29b-2f79830a72ca"
    },
    {
        "author": "畢仲游",
        "paragraphs": [
            "飛泉噴薄萬珠圓，宛似驪山十月間。",
            "好作湯池浴寒月，醒人心處是潺潺。"
        ],
        "title": "飛泉",
        "id": "8f7e5768-d939-4cf6-9809-0435628caff5"
    },
    {
        "author": "畢仲游",
        "paragraphs": [
            "神泉題字若魚鱗，短句長篇數十人。",
            "試向壁間尋作者，李師中後有黄莘。"
        ],
        "title": "神泉",
        "id": "c11278ca-b5dd-43e6-b762-bb2843ec963f"
    },
    {
        "author": "畢仲游",
        "paragraphs": [
            "書軒東向木欄干，寒食相招對酒盤。",
            "日色带陰春竟晚，幽花未落蝶成團。"
        ],
        "title": "書軒",
        "id": "d1b6b16a-fe4e-450c-9c2d-1653446a0c61"
    },
    {
        "author": "畢仲游",
        "paragraphs": [
            "屋破風斜漏不休，布衾無裏卧窮秋。",
            "貧家未說田家苦，狼籍殘書濕自收。"
        ],
        "title": "即事二首  其一",
        "id": "6332c622-964e-4b8a-853e-d9ac51a85d39"
    },
    {
        "author": "畢仲游",
        "paragraphs": [
            "溪迴带樹彎彎綠，山遠迎人步步高。",
            "春水滿塘頹岸去，也如江上見風濤。"
        ],
        "title": "即事二首  其二",
        "id": "ee5e604a-3f6e-4d25-a9a4-2a317ae95d37"
    },
    {
        "author": "畢仲游",
        "paragraphs": [
            "拄杖行行去路遥，城荒樹老色蕭條。",
            "潁州寺裏僧知否，夜夢常遊飛蓋橋。"
        ],
        "title": "偶題",
        "id": "ca670451-5826-428f-a044-53f77d438f0c"
    },
    {
        "author": "畢仲游",
        "paragraphs": [
            "箸下嘗來新蟹美，甕中篘得舊醅渾。",
            "只今醉倒君休笑，便是當時吏部孫。"
        ],
        "title": "自嘲",
        "id": "ac0eaa82-c2ec-4958-b657-4457dd3ebdc8"
    },
    {
        "author": "畢仲游",
        "paragraphs": [
            "自憐貧病也爲儒，燈火相親十歲餘。",
            "昔作兒童今已老，案頭猶有未看書。"
        ],
        "title": "自憐",
        "id": "d65c5f7d-9bd7-48dd-9fd7-459b911efe23"
    },
    {
        "author": "畢仲游",
        "paragraphs": [
            "閒後題詩醉後歌，身名官業任蹉跎。",
            "不知老境何形狀，但覺新來病痛多。"
        ],
        "title": "病中",
        "id": "f9260c0e-fd46-4aa0-b9b2-8758a63dcbd1"
    },
    {
        "author": "畢仲游",
        "paragraphs": [
            "杯酒雖同興自殊，夜來不寤自嘻吁。",
            "五更月落窗還暗，愁聽山禽叫勃姑。"
        ],
        "title": "五更有感",
        "id": "cf6b38e0-0e5f-42d1-85cd-52467112bb5c"
    },
    {
        "author": "畢仲游",
        "paragraphs": [
            "續縵沉鈎釣水濱，衆魚撥撥錦爲鱗。",
            "却將鮮鯉池中放，待倩傳書付遠人。"
        ],
        "title": "放魚",
        "id": "841762ad-3fce-4195-b030-dacc26f5c49f"
    },
    {
        "author": "畢仲游",
        "paragraphs": [
            "社鼓鼕鼕南北村，老人相倚話柴門。",
            "自從嘉祐初年後，直至元豐有稻孫。"
        ],
        "title": "社鼓",
        "id": "e7b5d520-ce1d-4e8e-ae13-11e3b2dad090"
    },
    {
        "author": "畢仲游",
        "paragraphs": [
            "玉京傳詔下南山，鎸鑿高崖使轉旋。",
            "大匠不知人世用，未施輪軸便升天。"
        ],
        "title": "天磨石",
        "id": "1c0c29bd-7e3b-417b-8f01-99395cae648e"
    },
    {
        "author": "畢仲游",
        "paragraphs": [
            "傾囊倒篋皆珍怪，中有如刀兩大錢。",
            "不是美新能制作，爲憐今近一千年。"
        ],
        "title": "金錯刀",
        "id": "b4b1bfcc-d30d-436e-9373-0143092d5873"
    },
    {
        "author": "畢仲游",
        "paragraphs": [
            "鏡臺杵臼昔嘗有，何人更以玉爲刀。",
            "已覺空堂走魑魅，却緘虹氣授兒曹。"
        ],
        "title": "玉刀",
        "id": "e383e4eb-5c43-404d-8d5c-770325ee0056"
    },
    {
        "author": "畢仲游",
        "paragraphs": [
            "經歲思歸偶得歸，清歌未徹醉如泥。",
            "籃輿徑遂西城過，鸛鵲樓高不及題。"
        ],
        "title": "離蒲中簡游景叔知府少卿",
        "id": "85642837-c832-4602-b54f-13ec8b68b6e6"
    },
    {
        "author": "畢仲游",
        "paragraphs": [
            "水痕天影淡相宜，露坐秋凉乍快時。",
            "桐葉芭蕉最多事，曉昏風雨報人知。"
        ],
        "title": "芭蕉",
        "id": "ff2f7abf-23b7-4655-a9f1-0ea93cc40a10"
    },
    {
        "author": "畢仲游",
        "paragraphs": [
            "都無俗到來。"
        ],
        "title": "句",
        "id": "3fa8eaf6-5c65-44f6-ac35-d2aa63e74684"
    },
    {
        "author": "釋守訥",
        "paragraphs": [
            "涇水秋更清，清波照城郭。",
            "謂言尋勝遊，步躡秋霜閣。",
            "詩人昔仙遊，江左苦飄泊。",
            "壯志負青雲，浩氣橫碧落。",
            "邈矣不可追，苔封辨遺作。",
            "珠玉湛冰壺，琅玕脫錦籜。",
            "千載挹清風，萬慮都空廓。",
            "長嘯寄幽懷，山靈亦然諾。"
        ],
        "title": "和李白水西詩韵",
        "id": "98fa7863-1b05-45c0-ab58-77c113995985"
    },
    {
        "author": "釋守訥",
        "paragraphs": [
            "野夫生長仁皇世，再見仁皇御太平。"
        ],
        "title": "句",
        "id": "2e000111-e0e9-4d44-a47d-40ee09b516ed"
    },
    {
        "author": "蔡京",
        "paragraphs": [
            "吟徵調商竈下桐，松間疑有入松風。",
            "仰窺低審含情客，似聽無弦一弄中。"
        ],
        "title": "題御制聽琴圖",
        "id": "cccdab08-81f9-4cb8-8453-b23dbcf55dc1"
    },
    {
        "author": "蔡京",
        "paragraphs": [
            "八年帷幄竟何爲，更賜南園寵退師。",
            "堪笑當時王學士，功名未有便吟詩。"
        ],
        "title": "詔賜南園示親黨",
        "id": "8bbaf218-31cc-4b44-99e1-b0c2ab72e2d5"
    },
    {
        "author": "蔡京",
        "paragraphs": [
            "聞說羣花爛漫開，知君醉賞不能來。",
            "臨風對酒空惆悵，不得相從把一杯。"
        ],
        "title": "答童師敏",
        "id": "14f286e5-a05e-4a4e-99b9-2dd21ae97154"
    },
    {
        "author": "蔡京",
        "paragraphs": [
            "一日趨朝四日閒，荒園薄酒願交驩。",
            "三峰崛起無平地，二派爭流有激湍。",
            "極目榛蕪惟野蔓，忘憂魚鳥自波瀾。",
            "滿船載得圭璋重，更掬珠璣洗眼看。"
        ],
        "title": "與范謙叔飲西園",
        "id": "fc831c20-94a4-4391-9cad-220a02e5d24c"
    },
    {
        "author": "蔡京",
        "paragraphs": [
            "老懶身心不自由，封書寄與淚橫流。",
            "百年信誓當深念，三伏征塗盍少休。",
            "目送旌旗如昨夢，心存關塞起新愁。",
            "緇衣堂下清風滿，早早歸來醉一甌。"
        ],
        "title": "送蔡攸征燕",
        "id": "c54f5e40-8601-4601-a70e-9655cd19d3af"
    },
    {
        "author": "蔡京",
        "paragraphs": [
            "爲愛桃花三樹紅，年年歲歲惹東風。",
            "如今去逐它人手，誰復尊前念老翁。"
        ],
        "title": "別寵姬",
        "id": "586b4ee4-a0b4-432c-84f7-7238f08dcacb"
    },
    {
        "author": "蔡京",
        "paragraphs": [
            "雪晴至日日初南，帝舉明禋祀事嚴。",
            "萬瓦溝中寒色在，一輪空外曉光暹。",
            "雲和龍軫開冰轍，風暖鸞旗拂凍簷。",
            "共喜天心扶聖德，珠璣更誤寵恩霑。"
        ],
        "title": "恭和御制己亥十一月十三日南郊祭天齋宮即事賜詩  其一",
        "id": "012ab4f7-2f14-4fea-befb-7465cc9e6e02"
    },
    {
        "author": "蔡京",
        "paragraphs": [
            "展采齊明拱面南，濃雲深入夜更嚴。",
            "風和不放瓊英落，日暖高隨玉漏暹。",
            "照地神光臨午陛，鳴皋仙羽下重簷。",
            "五門回仗如天上，看舉雞竿雨露霑。"
        ],
        "title": "恭和御制己亥十一月十三日南郊祭天齋宮即事賜詩  其二",
        "id": "7513e646-1ad5-4aba-9b84-8e73bc889231"
    },
    {
        "author": "蔡京",
        "paragraphs": [
            "衮龍朱履午階南，大輦鸞鳴羽衛嚴。",
            "玉軫乍回黄道穩，金烏初上白雲暹。",
            "五門曉吹開旗尾，萬騎花光入帽簷。",
            "已見神光昭感格，鶴書恩下萬邦霑。"
        ],
        "title": "恭和御制己亥十一月十三日南郊祭天齋宮即事賜詩  其三",
        "id": "0a971071-0ab6-4b4d-877f-3805893ca74f"
    },
    {
        "author": "蔡京",
        "paragraphs": [
            "飲福初回八陛南，凝旒裒對百神嚴。",
            "睍消塵入康衢潤，神應光隨北陸暹。",
            "丹檻雉開中扇影，朱繩鶴下五門簷。",
            "羣生鼓舞明禋畢，却憶花飛舞袖霑。"
        ],
        "title": "恭和御制己亥十一月十三日南郊祭天齋宮即事賜詩  其四",
        "id": "ac44b993-e3d2-49d9-be55-474378c91ba1"
    },
    {
        "author": "蔡京",
        "paragraphs": [
            "下馬神霄第一回，晴空宮殿九秋開。",
            "月中桂子看時落，雲外仙軿特地來。"
        ],
        "title": "題神霄宮  其一",
        "id": "c3e577d4-5815-47c7-8c99-8fb97b6cbcbb"
    },
    {
        "author": "蔡京",
        "paragraphs": [
            "參差碧瓦切昭回，繡戶雲輀次第開。",
            "仙伯九霄曾付託，得隨真主下天來。"
        ],
        "title": "題神霄宮  其二",
        "id": "9011c4c3-e2d9-40b5-9507-d1b1fb340033"
    },
    {
        "author": "蔡京",
        "paragraphs": [
            "瓊瑶錯落密成林，檜竹交加午有陰。",
            "恩許塵凡時縱步，不知身在五雲深。"
        ],
        "title": "留題保和殿壁",
        "id": "f40971d6-36f3-46d6-bcd7-0cb451b626f4"
    },
    {
        "author": "蔡京",
        "paragraphs": [
            "保和新殿麗秋暉，詔許塵凡到綺闈。",
            "雅燕酒酣添逸興，玉真軒內看安妃。"
        ],
        "title": "至玉真軒奉詔賡補",
        "id": "e906a41e-4726-4c53-a20e-b9b53bcb081a"
    },
    {
        "author": "蔡京",
        "paragraphs": [
            "玉真軒檻暖如春，只見丹青未有人。",
            "月裏常娥終有恨，鑑中姑射未應真。"
        ],
        "title": "見安妃像",
        "id": "23ec9d60-b87d-4318-8dae-144662fab399"
    },
    {
        "author": "蔡京",
        "paragraphs": [
            "牙牌曉奏集英班，日照雲龍下九關。",
            "紅蠟青烟寒食後，翠華黄屋太微間。"
        ],
        "title": "紹聖春宴口號  其一",
        "id": "815a8325-ec5f-4a4d-8296-f3ac4ab82fef"
    },
    {
        "author": "蔡京",
        "paragraphs": [
            "三春樂奏三春曲，萬歲聲連萬歲山。",
            "欲識君臣同樂意，天威咫尺不違顔。"
        ],
        "title": "紹聖春宴口號  其二",
        "id": "44a38171-6bf5-492f-9aa8-3c68a44ae286"
    },
    {
        "author": "蔡京",
        "paragraphs": [
            "三十六宮人第一，玉樓深處夢熊羆。"
        ],
        "title": "句  其一",
        "id": "479bc878-cd93-4d81-b48a-688c4f7526af"
    },
    {
        "author": "蔡京",
        "paragraphs": [
            "龍燭影中猶是臘，鳳簫聲裏已吹春。"
        ],
        "title": "句  其二",
        "id": "6c0f069c-19ba-48f0-93ea-433fde44f6d3"
    },
    {
        "author": "蔡京",
        "paragraphs": [
            "人主主人翁。"
        ],
        "title": "句  其三",
        "id": "cebfd5f6-3b3f-4f38-a03c-39408ce67a0a"
    },
    {
        "author": "蔡京",
        "paragraphs": [
            "萬鎰黄金手化鐵，五色綵雲神授丹。"
        ],
        "title": "句  其四",
        "id": "9c3358aa-b917-4890-bc8e-9e186e5154da"
    },
    {
        "author": "蔡京",
        "paragraphs": [
            "菊英九日萬齡黄。"
        ],
        "title": "句  其五",
        "id": "15caa3de-1655-41a9-842d-72780f551814"
    },
    {
        "author": "蔡京",
        "paragraphs": [
            "君臣燕衎昇平際，屬句論文樂未央。"
        ],
        "title": "句  其六",
        "id": "c9ce5e29-eb84-4704-b82a-13eee08fd7e4"
    },
    {
        "author": "蔡京",
        "paragraphs": [
            "姑射神仙猶飲露，龜臺王母未忘桃。"
        ],
        "title": "句  其七",
        "id": "a02ab21f-e8b7-4a5a-a14a-571eee1175c7"
    },
    {
        "author": "李孝博",
        "paragraphs": [
            "堆積嵐光照碧潭，山前一寺號潭嵐。",
            "四時想見無窮景，借問老僧能盡談。"
        ],
        "title": "潭嵐院",
        "id": "54b44aed-854c-481b-9c16-21ffb42969b8"
    },
    {
        "author": "李孝博",
        "paragraphs": [
            "維舟亭下號三灣，萬疊青山一水間。",
            "偏愛澄江照天碧，飛來幾片白雲閑。"
        ],
        "title": "次蔣穎叔韵",
        "id": "c2bfd48c-e3e7-486e-bfdb-44fdfb674b61"
    },
    {
        "author": "蕭淵",
        "paragraphs": [
            "三年愛山來幾回，携筇躡履真悠哉。",
            "片石可枕雲可偎，愆期不到縈吾懷。",
            "中藉高僧還有才，能與佳勝爲良媒。",
            "汲泉煮茗何歡咍，松邊竹下容琴杯。",
            "我嗟官滿今還臺，欲去不忍須重來。",
            "慇懃慇懃孰與偕，寒猿老鶴聲相哀。",
            "山有情兮韞瓊瑰，願泉無窮兮滋九垓。",
            "它時再賞登崔嵬，約師把手忘形骸。"
        ],
        "title": "別惠山贈璋山主",
        "id": "f3682be4-d767-400e-9a0c-f9c4c5aec998"
    },
    {
        "author": "柳安道",
        "paragraphs": [
            "平波數頃萬峰前，一片丹青畫不全。",
            "幽榭小橋橫翠水，茂林修竹鎖輕烟。",
            "綺羅弦管追歡地，雪月風花爛醉天。",
            "爭奈及瓜歸覲去，湖山無復苦留連。"
        ],
        "title": "題共樂堂",
        "id": "820f22ed-63f4-4313-afeb-f601bec7549d"
    },
    {
        "author": "謝慥",
        "paragraphs": [
            "越山岝㟯凌蒼穹，北山獨秀誇卧龍。",
            "集賢學士辭青瑣，高牙新擁千騎雄。",
            "晝看卧龍峰，夕隠蓬萊宮。",
            "雙旌倒影射日紅，心閑不厭來山中。",
            "排虛屏障環四封，翠積琉璃千萬重。",
            "乍見烟霞西復東，倏聽海鼓鳴鼕鼕。",
            "照湖一望光悠溶，寒波百里秋瞳矓。",
            "茂林修竹交青葱，崢嶸樓閣疑天通。",
            "使君况復氣摩空，高吟萬字才不窮。",
            "醉倒猶索黄金鍾，下筆凜凜生清風。",
            "幸當聖世民俗豐，莫惜樽俎頻雍容。",
            "但憂政成被追鋒，白雲幽鳥不得長相從。"
        ],
        "title": "送程給事知越州",
        "id": "b9f42f6c-a808-4154-890a-17a52ce9e7b6"
    },
    {
        "author": "畢仲愈",
        "paragraphs": [
            "徘徊幽興盡。"
        ],
        "title": "句  其一",
        "id": "5cfe2c35-ecb0-45ea-b363-6ff7d439114e"
    },
    {
        "author": "畢仲愈",
        "paragraphs": [
            "已招明月移歌扇，更倩春風試舞腰。"
        ],
        "title": "句  其二",
        "id": "9d02c7e5-d43b-4783-9857-4fae79c0e8c8"
    },
    {
        "author": "畢仲愈",
        "paragraphs": [
            "明燈數點林中見，橫笛一聲烟外聞。"
        ],
        "title": "句  其三",
        "id": "9ec14904-18a2-4652-90c0-455cd16bb5cf"
    },
    {
        "author": "李籍",
        "paragraphs": [
            "三公歷拜皆無敵，二府更居貴莫倫。"
        ],
        "title": "句",
        "id": "6e304ef1-f88b-417a-88cb-8aaaa838d499"
    }
]