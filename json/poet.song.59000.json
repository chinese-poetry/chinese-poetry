[
    {
        "author": "王鯨",
        "paragraphs": [
            "時闢西湖作勝遊，使君元是濟川舟。"
        ],
        "tags": [
            "西湖"
        ],
        "title": "句",
        "id": "572217b9-fc4c-45d9-ac06-af1d75867c3d"
    },
    {
        "author": "萬規",
        "paragraphs": [
            "王事多艱險不移，委身先敵大江湄。",
            "臨危授命生前勇，列爵封侯死後祠。",
            "龔寇已隨湍下沒，子規無復夜深悲。",
            "欲知幽顯存忠義，勳業重光兩石碑。"
        ],
        "title": "題忠烈侯廟",
        "id": "cd9b14f9-8b83-48d7-a69f-a68777e1019e"
    },
    {
        "author": "萬規",
        "paragraphs": [
            "萬斛珠璣瀉碧空，幾年含蓄在龍宮。",
            "春秋未斷縱橫勢，南北曾奔次第雄。",
            "莫向寒岩長漱石，好歸滄海共成功。",
            "曾看清夜陪明月，影破朝陽鳳入桐。"
        ],
        "title": "題雙瀑亭",
        "id": "6b0f7c3f-7a8b-4d8e-a537-887967764317"
    },
    {
        "author": "李陶真",
        "paragraphs": [
            "一別仙標歷四春，神霄今復又相親。",
            "爐中氣候丹初熟，匣裏光芒劍有神。",
            "未駕鸞輿朝碧落，且將蹤跡傲紅塵。",
            "乘風暫過羌廬去，異日相期拜紫宸。"
        ],
        "title": "訪曹副宮不遇留題",
        "id": "eb3dd3ad-17e2-440d-bdd0-c3fa1c35db0a"
    },
    {
        "author": "李陶真",
        "paragraphs": [
            "毛竹森森自翦裁，試吹一曲下瑶臺。",
            "當途不遇知音者，拂袖白雲歸去來。"
        ],
        "title": "留詩別衆",
        "id": "3efe3524-ba59-4dea-b6b8-f7f958c5ce7d"
    },
    {
        "author": "范正民",
        "paragraphs": [
            "漢陵玉匣盡，秦山銀海空。",
            "干戈百世後，獨完先聖宮。",
            "樹有千年色，門無數仞崇。",
            "盛德包覆載，遂順因所宗。",
            "坐若顔閔後，頗聞鄒魯風。",
            "撫膺感遺言，零落涕沾胸。"
        ],
        "title": "孔林",
        "id": "795fb6d2-f220-43f5-9ac6-df86363fc22a"
    },
    {
        "author": "范正民",
        "paragraphs": [
            "歷下故人今何在，音書久已隔寒暄。",
            "多年別後紛紛事，何日罇前細細論。",
            "忍見風霜摧羽翮，空教江漢瀉詞源。",
            "聖朝寬大超前古，即有恩光照覆盆。"
        ],
        "title": "季顔師顔謫齊州以詩寄之",
        "id": "4c7ce7c4-c229-4758-8e7d-bcc850d26f58"
    },
    {
        "author": "江汝明",
        "paragraphs": [
            "地據東吳勝，江從震澤連。",
            "萬家臨一水，千古得三賢。"
        ],
        "tags": [
            "太湖"
        ],
        "title": "吳江太湖笠澤虹橋",
        "id": "8bef24cd-a048-41c3-9b6d-0e9e7e294745"
    },
    {
        "author": "陳氏",
        "paragraphs": [
            "念別每驚魂，流年多病身。",
            "惟我延陵子，情真意更親。",
            "分携無淚盡，望遠更愁新。",
            "老眼將何暖，音書不厭頻。"
        ],
        "title": "送張邦基母  其一",
        "id": "07a6828e-47b0-4a6d-8f97-63d078b917fe"
    },
    {
        "author": "陳氏",
        "paragraphs": [
            "雪意亂江雲，江梅漸放春。",
            "雁歸人去後，愁與歲華新。",
            "榮路君方振，園居我豈貧。",
            "惟餘憂我念，相憶莫沾巾。"
        ],
        "title": "送張邦基母  其二",
        "id": "eaaee990-b429-473d-b3fd-7aaa13115c57"
    },
    {
        "author": "朱服",
        "paragraphs": [
            "歷盡風波老境侵，一麾重寄蜀山陰。",
            "時清不復崇詩禁，更向淮西續舊吟。"
        ],
        "title": "合肥書懷",
        "id": "f4ff21f8-9afe-4147-b551-85c966ca2ad5"
    },
    {
        "author": "朱服",
        "paragraphs": [
            "晴湖列遠岫，萬疊來駿奔。",
            "橫入小蜀岡，金友依玉昆。"
        ],
        "title": "廬州三首  其一",
        "id": "e4b7558f-f25f-466b-a7de-3a70425adbe5"
    },
    {
        "author": "朱服",
        "paragraphs": [
            "將軍蕩寇力能任，陳迹依然得重尋。",
            "血繞樓船龍戰息，水搖城堞雉飛深。"
        ],
        "title": "廬州三首  其二",
        "id": "21d51285-9a70-48be-9a22-7688313d6299"
    },
    {
        "author": "朱服",
        "paragraphs": [
            "肥川勝賞冠他州，浦口揚舲得俊遊。",
            "梅雨正迷江國路，萍風未破洞庭秋。"
        ],
        "tags": [
            "洞庭湖"
        ],
        "title": "廬州三首  其三",
        "id": "f761272c-88da-4f55-ac47-f5eded6be544"
    },
    {
        "author": "朱服",
        "paragraphs": [
            "平湖壓郡境，血食等靈媼。",
            "豈無升斗水，活此車中薧。"
        ],
        "title": "巢湖",
        "id": "f47d1f98-8363-4fa8-a369-773e3ce1570e"
    },
    {
        "author": "朱服",
        "paragraphs": [
            "昔年吳魏交兵地，今日承平會府開。",
            "沃壤欲包淮甸盡，堅城猶抱蜀山迴。",
            "柳塘春水藏舟浦，蘭若秋風教弩臺。",
            "獨有無情原上草，青青還入燒痕來。"
        ],
        "title": "過廬州",
        "id": "1b1a5cbc-f756-4bca-9a4d-a910cc31bb65"
    },
    {
        "author": "朱服",
        "paragraphs": [
            "一見黄花只自羞，蕭然短髮不禁秋。",
            "誰人爲整烏紗帽，獨倚西風滿眼愁。"
        ],
        "title": "九日",
        "id": "081e9341-09df-48a8-a904-056bb6ad850e"
    },
    {
        "author": "朱服",
        "paragraphs": [
            "隨風逐浪事輕狷，巧占人間欲夏天。",
            "只恐障空飛似雪，從教糝徑白於綿。"
        ],
        "title": "柳絮",
        "id": "6aa5b41b-3043-40d0-b1f0-57c162055a91"
    },
    {
        "author": "朱服",
        "paragraphs": [
            "籬邊不語自成蹊，紅入秋叢見亦稀。",
            "亂插烏巾酬老健，輕浮白酒惜春歸。",
            "劉郎一去花何晚，陶令重來色已非。",
            "蝶散蜂藏無足怪，冷香寒艷不堪依。"
        ],
        "title": "次韵桃花菊",
        "id": "0773089d-45a4-4e45-b81b-7d77f435ecae"
    },
    {
        "author": "朱服",
        "paragraphs": [
            "幽香淡淡影疏疏，雪虐風飛亦自如。",
            "正是花中巢許輩，人間富貴不關渠。"
        ],
        "title": "梅花",
        "id": "9f9829c5-1b76-48be-b268-5eae7bfa4eda"
    },
    {
        "author": "朱服",
        "paragraphs": [
            "冠带橋門路，雍容俊士關。",
            "微言尊噩噩，小道屏閒閒。",
            "禮樂高千古，詩書到百蠻。",
            "斯文知未泯，璧水尚如環。"
        ],
        "title": "元豐盛事",
        "id": "1e2fee8f-5fe7-4070-94bc-dac4a0f910d8"
    },
    {
        "author": "朱服",
        "paragraphs": [
            "委命仇讎事可知，章華荆棘國人悲。",
            "恨公無壽如金石，不見秦嬰繫頸時。"
        ],
        "title": "汨羅弔屈原",
        "id": "672ad527-4843-4d6a-b6a1-4f425b1a52fa"
    },
    {
        "author": "朱服",
        "paragraphs": [
            "收拾精神歸卷內，了無非譽入懷中。",
            "祇因庭樹藏春色，更有琴書繼古風。",
            "學道固非原憲病，好賢誰信孟嘗窮。",
            "清尊猶剩回仙酒，萬家悠然一醉空。"
        ],
        "title": "題東老庵",
        "id": "154d1cff-64ca-4f84-9a4b-25586c8514cb"
    },
    {
        "author": "朱服",
        "paragraphs": [
            "孤臣正泣龍髯草，遊子空簪鳳尾花。"
        ],
        "title": "句  其一",
        "id": "77d2b9ab-431c-458e-95e9-161f7e1067c1"
    },
    {
        "author": "朱服",
        "paragraphs": [
            "相逢盡欲傾家釀，久客誰能散橐金。"
        ],
        "title": "句  其二",
        "id": "f62cb80a-2164-4f38-bc95-d6f008457599"
    },
    {
        "author": "朱服",
        "paragraphs": [
            "水無涓滴不爲用，山到崔嵬猶力耕。"
        ],
        "title": "句  其三",
        "id": "5c6ccb39-5561-485b-ac5c-87767844c82c"
    },
    {
        "author": "朱服",
        "paragraphs": [
            "鷄鳴分水繞肥城。"
        ],
        "title": "句  其四",
        "id": "08c74d9f-511b-4531-9122-322b1ba3ef1a"
    },
    {
        "author": "朱服",
        "paragraphs": [
            "琉璃十頃浸旻蒼，此境淮南自少雙。"
        ],
        "title": "句  其五",
        "id": "ce1c8746-0331-4462-872d-d5aff17132aa"
    },
    {
        "author": "朱服",
        "paragraphs": [
            "睠戀肥城詎忍還，每貪公退枕書眠。"
        ],
        "title": "句  其六",
        "id": "b0ef1786-e07e-4325-8656-a175ed34d780"
    },
    {
        "author": "朱服",
        "paragraphs": [
            "九韶先幸舜，五嶺後通秦。"
        ],
        "title": "句  其七",
        "id": "0eaab82a-24f9-42b2-8caa-fcc4f9a67fbd"
    },
    {
        "author": "朱服",
        "paragraphs": [
            "遥看一樹凌霜葉，好似衰顔醉裏紅。"
        ],
        "title": "句  其八",
        "id": "4a6dc0ef-ba32-4510-b2e9-0b28443193c7"
    },
    {
        "author": "朱服",
        "paragraphs": [
            "西清邇英閣，密勿侍經筵。",
            "晝漏逾三鼓，宸居近玉磚。",
            "多聞資學殖，清問發真筌。"
        ],
        "title": "句  其九",
        "id": "f48aa222-08a6-424c-8072-60818f76a810"
    },
    {
        "author": "趙令鑠",
        "paragraphs": [
            "古人醉以酒，蓋亦有所寓。",
            "一飲百憂忘，陶陶朝復暮。",
            "公欲醉爲鄉，甕間尋吏部。",
            "惜取青銅錢，濁醪安足酤。",
            "敢竊好事名，聊資子雲具。",
            "巧手斧鼻端，此情知有素。"
        ],
        "title": "子瞻和予致齋詩有端向甕間尋吏部老來惟欲醉爲鄉之句因送薄酒兼成斐章冀發笑也",
        "id": "bba9b103-5d31-465b-ac66-0ddfee08ec93"
    },
    {
        "author": "趙令鑠",
        "paragraphs": [
            "登州與儀曹，到官如旅寓。",
            "螭陛鳳凰池，翱翱未云暮。",
            "冰雪照人清，黄色盈中部。",
            "譬如千日釀，一宿陋清酤。",
            "載筆無多時，公真濟時具。",
            "歎息賀德基，猶知我尸素。"
        ],
        "title": "子瞻辭免起居之命令鑠復用前韵一首以勉之",
        "id": "ca7648e8-3fdf-4ba3-a346-4fa506cd88c5"
    },
    {
        "author": "趙令松",
        "paragraphs": [
            "千仞奇峰薄上清，葛洪於此尚留名。",
            "紫麟瑞靄春風暖，白虎丹成夜月明。",
            "點點蒼苔空有跡，菲菲芳草不聞聲。",
            "高蹤回首今何在，山水猶含萬古情。"
        ],
        "title": "遊紫麟峰",
        "id": "392988d8-129c-4279-9371-cb2965296f7d"
    },
    {
        "author": "宋神宗",
        "paragraphs": [
            "海闊三山路，香輪定不歸。",
            "帳深空翡翠，珮冷失珠璣。",
            "明月留歌扇，殘霞散舞衣。",
            "都門送車返，宿草自春菲。"
        ],
        "title": "賜秦國大長公主挽詞三首  其一",
        "id": "1b7b189c-c023-4fcb-a787-1585f8b720d7"
    },
    {
        "author": "宋神宗",
        "paragraphs": [
            "曉發城西道，靈車望更遥。",
            "春風空魯館，明月斷秦簫。",
            "塵入羅衣暗，香隨玉篆銷。",
            "芳魂飛北渚，那復可爲招。"
        ],
        "title": "賜秦國大長公主挽詞三首  其二",
        "id": "18977a0e-d70d-4419-84c0-8fa94f039ef4"
    },
    {
        "author": "宋神宗",
        "paragraphs": [
            "慶自天源發，恩從國愛申。",
            "歌鐘雖在館，桃李不成春。",
            "水折空還沁，樓高已隔秦。",
            "區區會稽市，無復獻珠人。"
        ],
        "title": "賜秦國大長公主挽詞三首  其三",
        "id": "f7fc65c4-2c08-49c9-b53c-7cc12b1eb5b3"
    },
    {
        "author": "宋神宗",
        "paragraphs": [
            "五季失圖，獫狁孔熾。",
            "藝祖造邦，意有懲艾。",
            "爰設內府，基以募士。",
            "曾孫保之，敢忘厥志。"
        ],
        "title": "四言詩一章",
        "id": "2aa35608-a263-45b6-b482-29a5b93890dc"
    },
    {
        "author": "宋神宗",
        "paragraphs": [
            "每虔夕惕心，妄意遵遺業。",
            "顧予不武資，何以成戎捷。"
        ],
        "title": "題封樁庫",
        "id": "286dde90-a50c-4fe3-b6a5-df8581081a2f"
    },
    {
        "author": "宋神宗",
        "paragraphs": [
            "橫浦江南岸，梁家聞世賢。",
            "一株連理木，五月荔枝天。"
        ],
        "title": "賜大理丞梁士基橫州宅生連理荔枝",
        "id": "5419c666-7bf8-4e22-adec-1b74c0d22cc8"
    },
    {
        "author": "宋神宗",
        "paragraphs": [
            "四紀忠勞著，三朝聞望隆。",
            "享茲難老祉，報在不言功。",
            "富矣勳彌大，居焉貌甚沖。",
            "西都舊士女，白首竚瞻公。"
        ],
        "title": "賜太師文彥博",
        "id": "ac596518-3204-4f54-8206-2d93af1dafc4"
    },
    {
        "author": "宋神宗",
        "paragraphs": [
            "一方文武魁天下，萬里英雄入彀中。"
        ],
        "title": "句  其一",
        "id": "a924f7a8-9a81-4ef1-8568-ae4a1e425d9f"
    },
    {
        "author": "宋神宗",
        "paragraphs": [
            "燕翼功參九，安榮世歷三。",
            "軒輝雖揜北，風教自存南。"
        ],
        "title": "句  其二",
        "id": "828addba-7405-4676-ac9e-4b478c2a09a7"
    },
    {
        "author": "袁百之",
        "paragraphs": [
            "長江雪浪過樊口，西山翠插天崔嵬。"
        ],
        "tags": [
            "长江"
        ],
        "title": "句",
        "id": "e878a4e4-02d0-405a-8408-8cf31fab1439"
    },
    {
        "author": "陸惟忠",
        "paragraphs": [
            "投醪谷董羹鍋內，掘窖盤遊飯碗中。"
        ],
        "title": "句",
        "id": "a48dcb6d-2d14-49ed-8bc3-73bd37ad823a"
    },
    {
        "author": "劉弇",
        "paragraphs": [
            "賈侯器宇何軒昂，下視齪齪真秕糠。",
            "眉分八字髭根黄，自許忠膽鐵石剛。",
            "彫弓一挽一石强，錦臂錯出虬青蒼。",
            "匣劍排射星斗光，壯心飛過祁連傍。",
            "架鷹朝按血染裳，鐵驄騎出轡鬧裝。",
            "健兒前呵檛列行，捷矢齊指雲中鶬。",
            "豈惟武力稱擅場，亦有文價騰焜煌。",
            "新詩字字古錦囊，清論灑落飛天潢。",
            "險韵千百敢獨當，管鋒落紙鏗琳琅。",
            "古文探討屋壁藏，史傳山岳遺毫芒。",
            "酒酣往往歌慨慷，連卷大白鯨吞航。",
            "自云疇昔富文章，家在冀北邊一方。",
            "天書屢膺貢州鄉，雲衢卜日橫騫翔。",
            "中間落泊志不償，武科拉取如截肪。",
            "况有豪氣十丈長，蟠蟄僅類絆驌驦。",
            "苦恨天驕久頡頏，撫臂便覺大袂攘。",
            "坐縻歲月耗囷倉，口厭醇釀飽肉粱。",
            "吾非斯人可相望，要且報國真不忘。",
            "我來自東甫春陽，邂逅紺宇同一觴。",
            "幅巾輕蓰追徜徉，促膝調笑初無妨。",
            "自知投分出泛常，豁如餒腹得糗粻。",
            "短長不復置形相，落去䁹睨决壅防。",
            "嵇生轉覺嗜鍛忙，高陽還因酒發狂。",
            "漫叟戲規祇攪腸，㗦嘈不減笛弄羌。",
            "截竹岳頂掀滄浪，撥雲春茗誇頭湯。",
            "爽齒旋復行蔗漿，黄金大顆披橘穰。",
            "插首往往羅幽芳，頃茲行樂殊未央。",
            "更辱邀我臨山岡，大壺載酒冽鼻香。",
            "果飣梨栗庖麏麞，韓劉黄胡狄與張。",
            "一一瀟灑雜珮珩，高談終日佛老莊。",
            "妙理密契矢插房，絕倒頓足爭蹌踉。",
            "罷去追惜成悢悢，誰謂夫君氣特揚。",
            "投以大句尤加詳，啟函愜興劇爬瘍。",
            "忽疑寫睇臨望羊，高躋欲斧李杜吭。",
            "麟鳳自是品物祥，邀予屬和馳縑緗。",
            "直取夷險分駑良，九牛犒師始落鋩。",
            "正喜先獲大臠嘗，洪河下湧淼沛滂。",
            "囚屯衆鬼納大荒，脫走束縛投桁楊，濘郎瞰臨獲與臧。",
            "滿注羿矢連九暘，沉魂夜泣青女霜。",
            "此來繼辱厚意將，殆欲引轍觀怒螗。",
            "狗尾續貂彌足傷，雕胡未易加糠䵃。",
            "摶空方見一鶚颺，短翮便可槍榆枋。",
            "咄嗟豈得不知量，區區瑣碎久嗜菖。",
            "食魚誰敢期大魴，尚欲勉强牽牛箱。",
            "無鹽弄姿映康莊，難工祗益羞姬姜。",
            "聊將瓦礫酬琮璜，終愧後乘非騰驤。"
        ],
        "title": "贈賈仲武",
        "id": "c54375e4-e9fd-426a-89e4-15f8db1944d5"
    },
    {
        "author": "劉弇",
        "paragraphs": [
            "海傍七月無好天，頑雲夜半爭糾纏。",
            "雷公轟車電操幟，如以墨汁當空湔。",
            "門闌刺眼不見地，逼塞四野可築拳。",
            "須臾霾風贔屭起，便覺怒竅呺喧闐。",
            "茫茫平地駕轣轆，礧石雜下麗譙顛。",
            "訓狐投隅狗走竇，拔木僵仆踵不旋。",
            "鏗轟時聞擲飄瓦，洶沸錯以池羹煎。",
            "藩垣卷去甚撤幙，屋壁如受衆挻挻。",
            "戞空飛礫正激射，况復急雨篩涌泉。",
            "初疑昆陽遁猛獸，又訝伏弩攢龐涓。",
            "黔頭豹褌健肘髀，剖拆囊袋椎鈐鍵。",
            "天吳助强馬啣舞，鼯鼬嘷嘯尸陰權。",
            "呼聲過於赴趙日，烈勢更甚焚崑前。",
            "酣奔劇驟砉未已，陣馬沓奏摩雙鞬。",
            "蚩尤殲師灑腥血，驅駕山岳揮秦鞭。",
            "海濤撞舂萬鼙震，岌嶪直恐三山騫。",
            "林椒宿鳥亂投墜，脅息豈間烏與鳶。",
            "蝦蟆何知妄嘈囋，似爲得意驚翩翾。",
            "流螢迸草戢光耀，啾蚓縮穴愁踆跧。",
            "泓窊往往走湍瀨，卧內直可浮長鱣。",
            "伊余竟夕不成寐，縱有短炬誰復然。",
            "屋如漏釜直下注，坐取滲漉攢兩肩。",
            "羸童叩鼻卧東壁，噤不譁駭如束氈。",
            "黎明下堂踏新淖，祗覺撫髀成憮然。",
            "平時里閈悉傾陊，饑民塞竇突不烟。",
            "田苗畦甲披殆盡，草木豈復根株連。",
            "蔕鍾墮簷相烏折，苙豕逸澤如遭畋。",
            "我聞大塊初噫氣，蓄泄蓋亦有節宣。",
            "助天撓物著自易，標爲玉燭存禮篇。",
            "條無鳴聲瑞盛世，反禾宛在隆周年。",
            "厥惟反此是爲戾，標落下土災所緣。",
            "堯罹長風釁滋甚，縻以大繳尸諸鄽。",
            "飛蟲蔽空廩君懟，一昔崛起操戈鋋。",
            "往時大旱幾赤地，韓子訟藁于今傳。",
            "詩人或以况威虐，歌沛自是所見偏。",
            "爾來暴旱亦時有，孰與掀屋揚楣枅。",
            "小家破蕩大家耗，飲泣茹恨肩相駢。",
            "胡爲斯民罹此患，孰任咎責當尤愆。",
            "我將羾天吐憤懣，坐使百怪成拘攣。",
            "是非曲直當有辨，略舉大較歸吾編。",
            "飛廉譴誅豐隆斥，庶幾復使斯民痊。"
        ],
        "title": "元豐辛酉七月九夜大風四十韵",
        "id": "c560e4a2-df5c-47bb-8ce0-0142aa64d808"
    },
    {
        "author": "劉弇",
        "paragraphs": [
            "窮西三湘鄰，奔迫萬岑會。",
            "盤拏崩騰根，疑此先草昧。",
            "不周遷大荒，勢落燭龍外。",
            "遠徵混沌鑿，晚怵大塊噫。",
            "平疏一注玉，寬削四隅黛。",
            "前崖岌初豪，傍竇戢如塊。",
            "暗蹊青鮎卧，側足得無殆。",
            "霜蕤擁凝液，衣綴倚空蓋。",
            "危呀傲天頑，九地一瘍潰。",
            "鬰然崷崒姿，似與石廊配。",
            "間聞赫幽光，吹作雷雨解。",
            "石鼓形似餘，擊考亦砰磕。",
            "陰陰隆冬戶，塞向真瑣碎。",
            "鴻濛挹氣母，茫昧超物怪。",
            "不應私開闢，曾是閱成壞。",
            "黄熊非鯀化，九肋蕃碩大。",
            "蹣跚舞陰機，無乃羞主宰。",
            "肉芝桂純白，仙物今故在。",
            "雲烟更斐亹，巧弄非一態。",
            "篔簹下蕭摵，往往到竽籟。",
            "片桃仙凡隔，愁絕止飛瀨。",
            "誰爲篝火遊，邈叩無底界。",
            "世傳元崇隠，茲事或虛採。",
            "驕陽五月竟，客子短轅邁。",
            "火鈴擲奔曦，酷勢捎林薈。",
            "追隨邦閭彥，及此洗長慨。",
            "俯窺層冰拆，蓐收借泠汰。",
            "孤清凜毛髮，生意自百倍。",
            "清絕兩羽人，驚我鳳翰鎩。",
            "掃開數尋天，援挽覓幽隘。",
            "嘯儔欣魚貫，詣極愁鷁退。",
            "仙者如可作，庶或喬松頼。",
            "咄嗟早衰身，樊籠信誰罪。",
            "便可冥三奔，吞漱駐童彩。",
            "收攝自煎明，茲焉跡長晦。"
        ],
        "title": "同朱彥周遊元陽洞兼示文吳二羽人",
        "id": "bc8894b0-c579-4e4f-a9d6-930a96139194"
    },
    {
        "author": "劉弇",
        "paragraphs": [
            "有客揚楚舲，歸歟汩吾事。",
            "波神慳東漲，吞遏限脩螮。",
            "轉頭彫歲陰，蓬行變匏繫。",
            "一逢金鑾人，穆我若清吹。",
            "挽置十尺床，淵襟掃苛細。",
            "壺封拆初黄，露液攢沸蟻。",
            "老實侑脧紫，枯螯嚼霜漬。",
            "坐有豪爽賓，譁譁睨雲驥。",
            "屯雲刮癡白，有如擁天篲。",
            "疏櫺炯蕭森，北固决遥眥。",
            "半酣大軸出，鯨窟咀甘飴。",
            "當中傾玄圃，琚瑀紛百綴。",
            "物愁殫眇情，神妬奪孤閟。",
            "快魂疏泠泠，大叱回熟寐。",
            "况復儀真曲，不減銅堤思。",
            "淒清激吳音，皓齒曾未愧。",
            "辛鹹皆可口，卷舌得真意。",
            "初如嚴冬逼，肅物有餘惴。",
            "末似陽春回，怳入衆骨醉。",
            "將壇凜先登，樂府仍一洗。",
            "呂侯斯人望，胸中弔古氣。",
            "二十佩青綸，三十清間侍。",
            "高纏見騰踏，茂渥擅褒賁。",
            "頃來笑畫脂，無補當身寄。",
            "卜築傲園綺，秋蜩一官蛻。",
            "大筆橫利槊，興來即摩壘。",
            "非如騷些徒，冗語釀愁悱。",
            "珍重白玉船，虹吞楚狂子。"
        ],
        "title": "儀真呂明父席中觀新曲",
        "id": "e3dab0c3-5c16-4df7-973a-4312125df75b"
    },
    {
        "author": "劉弇",
        "paragraphs": [
            "紛紛束書兒，穿穴蠹栖桂。",
            "及當千人軍，往往出下計。",
            "誰如冠軍豪，飄揚選鋒銳。",
            "刺手拔鯨牙，灑落見孤詣。",
            "更看抉重關，喜色動春袂。"
        ],
        "title": "送方絢解元赴試南宮用桂林一枝荆山片玉爲韵八首  其一",
        "id": "972ff02f-2098-4f60-b7ed-49818eee8323"
    },
    {
        "author": "劉弇",
        "paragraphs": [
            "人言蜀道難，歷井如捫參。",
            "何如棘圍裏，對面橫霜鐔。",
            "聲價一日中，不數雙南金。",
            "秋風大情生，半入瀟灑襟。",
            "袖有百鍊骨，躍馬辭家林。"
        ],
        "title": "送方絢解元赴試南宮用桂林一枝荆山片玉爲韵八首  其二",
        "id": "d575f48f-9207-48e6-8c5a-bb3dd5b0bbb1"
    },
    {
        "author": "劉弇",
        "paragraphs": [
            "馬家白眉良，由來罕儔匹。",
            "誰諧虞帝音，貴在得夔一。",
            "顢頇康樂後，况有阿連出。",
            "春留棣萼好，影厠鴒原密。",
            "定是金華遊，羊邊起高叱。"
        ],
        "title": "送方絢解元赴試南宮用桂林一枝荆山片玉爲韵八首  其三",
        "id": "b44f97a9-3ca4-4ce7-8db1-db53a1bcebe4"
    },
    {
        "author": "劉弇",
        "paragraphs": [
            "君王十二閑，一一登權奇。",
            "飽之青玉芻，絡以黄金羈。",
            "南宮舊冀北，雜遝追風姿。",
            "驌驦固神物，豈病孫陽嗤。",
            "如聞有桂約，暗滿秋風枝。"
        ],
        "title": "送方絢解元赴試南宮用桂林一枝荆山片玉爲韵八首  其四",
        "id": "dacf914d-42c0-4b8b-b32a-e125a537f1fc"
    },
    {
        "author": "劉弇",
        "paragraphs": [
            "我來莆之陽，與子初班荆。",
            "巖巖太古鏡，中有不蝕明。",
            "青緗無留賞，理到刃必迎。",
            "雎盱腐儒後，數見胸膽橫。",
            "詩哦逼振綺，酒吸摧奔鯨。",
            "君看老雄變，冠距將而鳴。"
        ],
        "title": "送方絢解元赴試南宮用桂林一枝荆山片玉爲韵八首  其五",
        "id": "64930b3e-f624-43e7-9298-6ae1058f3d83"
    },
    {
        "author": "劉弇",
        "paragraphs": [
            "病夫亦何有，愧彼小酉山。",
            "頼君不佁儗，拔揵捫吾關。",
            "意豐報逾儉，叩迫出益慳。",
            "經郛榛萊翦，聖海波瀾閑。",
            "茲人不易得，坐使幽懷刪。"
        ],
        "title": "送方絢解元赴試南宮用桂林一枝荆山片玉爲韵八首  其六",
        "id": "ee1e6542-87c4-4ee7-8b3b-c759a184b598"
    },
    {
        "author": "劉弇",
        "paragraphs": [
            "天王坐明堂，溫詔飛赤縣。",
            "家家魯儒生，羣星會頭弁。",
            "坐愁谷駒空，豈直罩魚擅。",
            "子行殊未央，去逐淮雲片。",
            "神鋒正吹毛，願看長鯨剸。"
        ],
        "title": "送方絢解元赴試南宮用桂林一枝荆山片玉爲韵八首  其七",
        "id": "ddbae7ef-9fd3-4adb-b324-33aad75a1d50"
    },
    {
        "author": "劉弇",
        "paragraphs": [
            "女床固饒鳳，方流亦生玉。",
            "百年海邦莆，文雅殆成俗。",
            "之人卷鯨波，浩汗寄高躅。",
            "飜笑洴澼子，長年事皸瘃。",
            "唾手拾壯圖，未負春顛綠。"
        ],
        "title": "送方絢解元赴試南宮用桂林一枝荆山片玉爲韵八首  其八",
        "id": "77544029-1af4-4948-8416-26836caef999"
    },
    {
        "author": "劉弇",
        "paragraphs": [
            "番陽先生萬人敵，少來繙書始成癖。",
            "風前白眼望青天，笑捉短鬚吟惜惜。",
            "地祇關鐵掣臨賀，天家寶場正中劃。",
            "萬空扶坎覓坤苗，鑿盡頑陰冶清液。",
            "鍥磨鑱鑢歸高手，養水工夫價連璧。",
            "別斲圓虛費鈷鉧，粉白黛綠低真色。",
            "傳看代北青氍毹，一泓幾動春消息。",
            "無論丞相戒撲滿，先許司空熾然石。",
            "楚萍赫赤浪傳甘，秦缶模糊徒薦客。",
            "由來此秘似未睹，瑣瑣搔爬嗤美炙。",
            "先生早茂椿松姿，道韵仙風方日逼。",
            "胡麻青䭀飯調饑，夜榻抱弓跧七尺。",
            "粉闈聊當襥被遊，齎携不靳胡奴力。",
            "大鼾酣酣動蟄雷，霜飈澀盡銅壺滴。",
            "青螺仙女暮成炊，綠竹夫人寒卧壁。",
            "興來活筆卷天潢，南國小巫陰褫魄。",
            "悠悠萬物何親疏，新故終緣世情隔。",
            "夏裘秋箑竟誰負，寢廟偃溲轉身易。",
            "昨布東皇九十春，融冶一番浮綺席。",
            "莫學長檠換短檠，惜惜鴟夷兩拋擲。"
        ],
        "title": "古風謝汪都講示惜惜吟",
        "id": "be05a889-eee9-4109-967a-ec862d5ba64d"
    },
    {
        "author": "劉弇",
        "paragraphs": [
            "有城有城半蕪沒，倔强當年開狡窟。",
            "青韁白馬成底事，魏得其狗空凌突。",
            "清淮不洗饕利魄，石馬崔嵬化英物。",
            "據鞍浩歎爲踟躕，但有悲風起蓬勃。"
        ],
        "title": "癸酉歲暮壽春道中五首  其一",
        "id": "cf739034-2b1c-4470-a3ea-b1cb9567f2ca"
    },
    {
        "author": "劉弇",
        "paragraphs": [
            "有鳥有鳥高飛鴻，哀鳴嗷嗷隻影東。",
            "枯聲策策霜後葉，狂態騷騷空際蓬。",
            "秋毫不礙掛天斗，一氣正在胚腪中。",
            "客邪中饑亂心曲，短裘垢襪催衰癃。"
        ],
        "title": "癸酉歲暮壽春道中五首  其二",
        "id": "81a15d5a-4333-42b1-a353-386b60facc66"
    },
    {
        "author": "劉弇",
        "paragraphs": [
            "有渡有渡背北城，淩排駕淮吹暮聲。",
            "郵程未央豈病涉，寄汝一檝推生平。",
            "古來豪士重感概，車下未乏宵衣征。",
            "出處任天幸無苦，有如此水吾其行。"
        ],
        "title": "癸酉歲暮壽春道中五首  其三",
        "id": "7393b003-9d85-41ee-9f55-dc9c50561862"
    },
    {
        "author": "劉弇",
        "paragraphs": [
            "有叟有叟皤兩顛，杖藜道周傲天年。",
            "懷顔發笑挽行子，胡乃憊爲忘舍旃。",
            "吾儕小人敢不勉，孔孟卷轍如趨然。",
            "男兒禿脛乃始已，非爾所知徒憮然。"
        ],
        "title": "癸酉歲暮壽春道中五首  其四",
        "id": "5bc0652c-2a14-4eef-8eef-c2e3ef292730"
    },
    {
        "author": "劉弇",
        "paragraphs": [
            "有客有客垢髮鬚，羹魁掛鞍無宿儲。",
            "翹心北闕比寒藿，它日南山拋舊廬。",
            "逆旅丈人真脆意，揖我下床邀踞罏。",
            "悠悠高門擊鮮子，萍匏殊根勿誚渠。"
        ],
        "title": "癸酉歲暮壽春道中五首  其五",
        "id": "754be285-dacd-4ef3-b563-70789a435941"
    },
    {
        "author": "劉弇",
        "paragraphs": [
            "東甌消沉故王日，俗號剽輕如故實。",
            "挾策不數應門兒，雅尚儒人鄒魯匹。",
            "頃來官長稍自安，市里頗聞浮訴窒。",
            "陳侯健者吾故人，坐致豈康得無術。"
        ],
        "title": "建陽縣二首  其一",
        "id": "4492b9c0-1841-481d-9d33-2768276e111d"
    },
    {
        "author": "劉弇",
        "paragraphs": [
            "紗民趁商市日高，紅女機杼仍分曹。",
            "雙橋卧虹上下水，石脊瘦龍狂鬭牢。",
            "穡登爾場俗豐樂，匹馬北客方滔滔。",
            "轉將身掛利名網，擲此故歲如騰猱。"
        ],
        "title": "建陽縣二首  其二",
        "id": "b747027a-23b3-4021-adaf-080fb06b0787"
    },
    {
        "author": "劉弇",
        "paragraphs": [
            "廖生術天與，如鑑掛高墀。",
            "能以禍福語，感動諸奔馳。",
            "至有不旋踵，坐獲百萬貲。",
            "推排鬼氣奪，擯斥海岳移。",
            "自云前十年，負術驤螺湄。",
            "鬧中出雙掌，得子如沙披。",
            "乃今十年後，所契了不疑。",
            "况有遠大語，未易論銖錙。",
            "曾聞物外償，不若君家詩。",
            "吾謂廖生曰，一詩何補爲。",
            "生云等詩爾，我則如渴饑。",
            "一詩固不惜，爲生試言之。",
            "天地有文理，俯仰自可推。",
            "有文在其掌，乃晉魯嬰兒。",
            "方其表異態，覽者初亦癡。",
            "生當千年後，把握論蓍龜。",
            "顧生勿輕許，角立非生誰。"
        ],
        "title": "贈相掌文廖生一首",
        "id": "094a0416-e16b-4155-af8b-546d7dca180e"
    },
    {
        "author": "劉弇",
        "paragraphs": [
            "廖生得掌訣，初自龐眉緇。",
            "束身事覘矕，羞爲不情兒。",
            "力持禍福語，傾動諸奔馳。",
            "所至餉自倍，如賈操贏奇。",
            "衡從辨侵射，側正分隆庳。",
            "天緘砉初閟，鬼覷慳幽披。",
            "環環太史氏，抱珥司渾儀。",
            "臺輿與侯王，初不論何誰。",
            "寫照阿堵中，唯生鼓頷頤。",
            "自云前十年，挾術驤螺湄。",
            "伸縮殆萬肘，較量但肥羸。",
            "最晚得子掌，决眥逾灼龜。",
            "九方揖孤駿，神睹歸心師。",
            "子姑詰奇中，曩言甯肆欺。",
            "今者非他須，子盍償吾詩。",
            "冀因拂衣還，松丸染高楣。",
            "我聞囿形質，至文從可推。",
            "懸象麗霄極，川岳羅坤維。",
            "逸獸別彪炳，激水生漣漪。",
            "上飾右繒綺，高甍紛楶栭。",
            "石鼓貴刻畫，汾鼎珍陸離。",
            "鑑靈不漫理，節煥饒豐蕤。",
            "器敝緣有舋，玉捐因見疵。",
            "况當筋骸束，前構了不疑。",
            "縱理口尚驗，萬字胸猶宜。",
            "握鉤瑞宣父，方蓐識魯姬。",
            "灑壁亦公耳，刻文徒帝爲。",
            "妙寄斲輪外，如生信天資。",
            "秋高摵萬木，客竈倦孤炊。",
            "徑棹直東臂，喜動雲林姿。",
            "贈言愧非澤，聊以當瓢齎。"
        ],
        "title": "贈廖相手一首",
        "id": "5607b290-9bd8-4904-8c2a-42784bcd962f"
    },
    {
        "author": "劉弇",
        "paragraphs": [
            "春歸幾何時，綠樹陰已滿。",
            "蕭條子雲巷，誰借吹噓暖。",
            "常日雙柴扉，深扃類休澣。",
            "稚燕掠翩翾，疏蟬弄淒斷。",
            "擷芳聊自娛，併食習成懶。",
            "嶷嶷棲鸞郎，蝸居間三款。",
            "兒童憚逢迎，應客事謾誕。",
            "謝絕高軒榮，祗增鼯鼠短。",
            "頼君不吾靳，尚復斗筲算。",
            "南薰破笑語，慇懃接誾侃。",
            "酸然梅雨天，煩襟斗湔浣。",
            "波瀾信苦孔，風力到微管。",
            "加有建安作，大軸舒憤懣。",
            "力關神臂弓，傳以青玉笴。",
            "自宜造英莖，豈直駢組纂。",
            "居然膚寸毫，搜刔入稀罕。",
            "諷疾頰渦飛，把持手爭盥。",
            "索然貧窶家，連挹茂陵碗。",
            "久矣吾衰頹，占數還鄙酇。",
            "長年苦中乾，更事筋駑緩。",
            "比雁自不材，方木宜登散。",
            "赫如千尺光，旁爍幽隘窾。",
            "處此得無猜，神觀迷町疃。",
            "誰如富青箱，利器未施䂎。",
            "匹馬青螺城，戢束聊授館。",
            "愧無青田核，相與申燕衎。",
            "曾是翻瓦甌，掇疏仍瀹卵。",
            "雖非夸雕俎，猶喜從跣袒。",
            "吾人重解携，茲游未應纘。",
            "行看赤驥駒，萬里修程坦。"
        ],
        "title": "走筆答郭子隆勾稽",
        "id": "59c96a4d-247f-4198-a8c7-43068a7bb537"
    },
    {
        "author": "劉弇",
        "paragraphs": [
            "西山閱今昔，章水弄清泚。",
            "雲陴插天半，滕閣中隠起。",
            "青鴛千萬家，湖光豁如洗。",
            "鍾陵一都會，信亦非偶爾。",
            "君來無幾何，所得已倍蓰。",
            "笑談送白日，慷慨拾遐軌。",
            "成詩殆百篇，天籟落凡耳。",
            "秋摽拔孤峰，陰膽掉百鬼。",
            "顧我佁儗人，晚乃識君子。",
            "未漫禰生刺，先倒蔡公屣。",
            "清揚舞眉間，秀語屑瓊蘂。",
            "囊間錐立見，公今無乃是。",
            "柰何迫歸歟，笑把吳雲指。",
            "六月江南天，煩抱劇含滓。",
            "輕篙下鯢浪，畫槊搖翬尾。",
            "高懷傲匡廬，醉眼寬彭蠡。",
            "山長楚甸轉，駃席抉空紫。",
            "珠璣紛滿篋，銀鈎赫蹏紙。",
            "野蔌饒掇英，水豢足緍鯉。",
            "人生不知他，安與樂而已。",
            "行行勿滯淫，吳中古來美。",
            "一官雖翕翼，焉往不爲仕。",
            "洞庭五湖間，明月清可跐。",
            "鹽豉誇未下，蓴羹貴千里。",
            "由來張翰興，今復見松水。",
            "吳兒洗眼看，吾豈倦游士。",
            "九月秋風高，緹騎迎携李。"
        ],
        "tags": [
            "庐山",
            "洞庭湖"
        ],
        "title": "送李侯朝散還任一首",
        "id": "92762c75-546f-4a40-a8bb-8335a195e6a3"
    },
    {
        "author": "劉弇",
        "paragraphs": [
            "吾生本何爲，筆墨代耨耒。",
            "拂衣辭雲林，偶與寸祿會。",
            "隨翔俗子後，如垢不時靧。",
            "幾欲臨紫虛，摽身飛鳥外。",
            "時哉不吾與，歲晚怵顛沛。",
            "炯炯平生心，誰與論梗槩。",
            "李侯西南秀，胸腹無留礙。",
            "表表起孤韵，迴飆寫蒼檜。",
            "筆挫三千英，壯甚敵王愾。",
            "高搴若木枝，直撫靈鰲戴。",
            "前年帝王州，晤語早傾蓋。",
            "欣逢妙年客，良愧晼晚態。",
            "謂我文字工，超起到前輩。",
            "去年清漳滸，經從不辭再。",
            "高談破三鼓，陰膽掉百怪。",
            "是時方窮冬，瑟縮寂萬籟。",
            "滕閣掛星斗，嵌根眇江带。",
            "慚非徐孺榻，僅飽吳兒鱠。",
            "忍爲鴟夷笑，恃有太白在。",
            "四騶馳頹年，遺跡掃茫昧。",
            "君今規壯圖，吾轅方未改。",
            "青原心欲折，合散幾烟靄。",
            "空懷簡書畏，未卜簪裾對。",
            "翻思謝客吟，拾月弄雲海。"
        ],
        "title": "寄李彥弼端臣",
        "id": "68f93c03-75c9-4e87-8e43-0070504cdf1e"
    },
    {
        "author": "劉弇",
        "paragraphs": [
            "君不見仙家三十六洞天，西南大半盤蒼巔。",
            "此外元陽擅嶄絕，况有石廊人喜傳。",
            "碧蓮參差隅地湧，徙倚危梯飛螮蝀。",
            "陰陰洞戶半空開，一縷聯凹愁寄種。",
            "萬鈞崔嵬挂礧石，吁可怪兮若飛動。",
            "天然湫面尋丈間，寒掬初慳媼神捧。",
            "紫崖蒙茸瑶草秀，懸泉涓涓挹天酒。",
            "淑靈豈即乾坤私，窟宅宛是神仙舊。",
            "飛鳥點影陽光回，遊子履深驚殷雷。",
            "九夏三冬自回斡，雨暘寒燠爭喧豗。",
            "神物奄有似無謂，突兀古廟當巖隈。",
            "鼪鼯笑舞助怪變，落日愁絕松風哀。",
            "瞰臨一方殆天意，累露之疑此其是。",
            "仙乎仙乎胡不歸，忍使秋燐泣陰鬼。"
        ],
        "title": "石廊洞",
        "id": "fbb39eb1-dea0-409d-8d34-c02144bd284d"
    },
    {
        "author": "劉弇",
        "paragraphs": [
            "媼神臂陰關，一水下辰卯。",
            "青玉走萬岑，收來不容稍。",
            "盪爲無涯津，谽谺究深窅。",
            "誰乎張嚵咽，吞嚼爭一飽。",
            "復疑刺秦魄，環柱怒方拗。",
            "直前孰長驅，橫騖孰侵鈔。",
            "或來浩無旁，或去削如剽。",
            "長年雷車轟，盡心轉蓬掃。",
            "舂容送日月，汩𣹜亂昏曉。",
            "老蛟非無須，一掬擅囷窌。",
            "鯿魴雜鰍鰕，嬉沫佐陰傲。",
            "翩彼晉高真，羽駕殄遺狡。",
            "直下錮三泉，所補决非小。",
            "今無垂涎憂，過者色猶愀。",
            "蒼波耆舊空，斷石風烟老。",
            "琳宮跨崚嶒，像設儼緗縹。",
            "爾來南北帆，坐閱幾飛鳥。",
            "我作六月游，未覺煩暑到。",
            "撫舊感徂遷，商功愧論報。",
            "方寸洗濯心，得君此同調。"
        ],
        "title": "同楊方士弭楫圓潭漩因賦詩即事",
        "id": "37ac25a0-b191-4b42-993b-9db5883c9226"
    },
    {
        "author": "劉弇",
        "paragraphs": [
            "青田有仙物，脫略衆凡外。",
            "駕彼輕舉人，邈與五雲會。",
            "一朝羽羣空，誰識真意態。",
            "有客筆氣捎雲莊，寫以全體翩低昂。",
            "月棲宛是隻清影，露警似許聲圓吭。",
            "舊傳蟬雀傅輕箑，末技枉奏真孱凉。",
            "非如楚綃削秋水，迹未拔陸心先翔。",
            "叔寶踞瘦骨，巢父洗塵戀。",
            "屋壁擅新誇，巾縢揜餘玩。",
            "展疑洞天逼，緘恐神物怨。",
            "因舞成賦良未真，緣相作經那足神。",
            "萬黄金輕寸毫重，劍術豈啻移裴旻。",
            "薛公鶴手高唐世，其人已逐東波逝。",
            "儻得胡生肖似歸，古人未必今人非。"
        ],
        "title": "次韵和毛正仲胡潜畫鶴歌",
        "id": "20cc622e-5bfd-43e6-9ee6-119316e4fc63"
    },
    {
        "author": "劉弇",
        "paragraphs": [
            "夫子絕俗姿，趣尚豁雲海。",
            "花移洛下品，池割天潢派。",
            "中間疊嵯峨，石手紛磊磊。",
            "功侔一簣始，正爾臨爽塏。",
            "羅浮窮南勢，迎目出巧怪。",
            "洗昏新罅發，秘匿若有待。",
            "騫騰天吳揖，聳削虬尾擺。",
            "當頭七八峰，縹緲散青靄。",
            "直下三四溪，何年取東匯。",
            "洞指白鹿迷，路認桃源改。",
            "時時攻冥煩，瀟灑遞天籟。",
            "得非緣夜半，提挈有真宰。",
            "俗物卑培塿，高標想衡岱。",
            "我家香罏傍，登躡素心在。",
            "一從羈官綴，未省識𡾋嵬。",
            "俯窺攙雲骨，逸興幾十倍。",
            "無爲議真假，自可蠲塵浼。",
            "何日升君堂，把酒取一快。"
        ],
        "title": "李宰新成假山",
        "id": "ea6a284e-42de-4dda-b97e-cf6b2219e00d"
    },
    {
        "author": "劉弇",
        "paragraphs": [
            "吳牛喘月齒髮頹，晚陰閣雨雜殷雷。",
            "一番重釀熨人暑，徑欲濯澗捫崔嵬。",
            "潭潭招提此亭在，鷗鷺慣客無驚猜。",
            "番君故國號瀟灑，巨浸沃日西南來。",
            "別爲瀰茫浩汗之沼沚，中有晶熒照耀金碧之樓臺。",
            "錢塘未應邈，北顧真悠哉。",
            "飲牛之津斡星渚，一色藍英玉奩貯。",
            "連岡十里卧晴虹，近竹遠松如抹堵。",
            "就追神觀所得多，清風爲我生曾波。",
            "有生弔暑乃天性，獨快疏櫺亦吾病。",
            "無論承露盤，未議清凉境。",
            "安得大地變廣寒，相與一世振絺屏箑纓頭冠。"
        ],
        "title": "遊浮洲寺寒林亭",
        "id": "877071f8-1c63-4601-bf9f-95406bf4c54a"
    },
    {
        "author": "劉弇",
        "paragraphs": [
            "魚有健且脩，供庖厥名鱣。",
            "紛紛水豢中，嗜者貪肥鮮。",
            "頷根束短喙，鮎皮突鱏肩。",
            "十月天風高，三櫺潦聲乾。",
            "修蛇列長罛，獵獵排曉湍。",
            "魚師頓艤䑰，柔鬐掛鈎竿。",
            "小固不足數，大或斤盈千。",
            "丹膚染霜鍔，疏鱗脫連錢。",
            "吳儂喜健噉，日取充羞盤。",
            "我食幸有餘，鮓法得新傳。",
            "薑芹間紅糝，漬以春醅瀾。",
            "置暖恐後熟，羃塵防弗蠲。",
            "興來發新坩，正喜供饞咽。",
            "瓊蕤附骨脆，黄臘豐脂團。",
            "麋臡信非工，豈復數蚳蝝。",
            "醢馬試何事，屠虹祇誇謾。",
            "福州甖如斗，密覆恨不寬。",
            "勤勤寄我友，持以敵琅玕。",
            "君識茂先比，舉臠知所然。",
            "此味勝他味，勿作等閒看。"
        ],
        "title": "黄魚鮓寄狄復之因佐以詩",
        "id": "714d46cb-7277-4d26-9970-7cbadcef6c86"
    },
    {
        "author": "劉弇",
        "paragraphs": [
            "我生好鶴乃天性，得自高侯非所祈。",
            "啄插錐芒初穎脫，頂埋丹顆未依稀。",
            "親携竊笑髠籠返，細看恐先喬舄飛。",
            "三島夢魂迷曉色，九秋舞影怯霜威。",
            "長哦自異晨烏啅，瘦骨全勝野雀肥。",
            "無跡可尋華表舊，有程應想洞天歸。",
            "精神瀟灑元非俗，飲喙安閒似見幾。",
            "載以畫船休觖望，浴之野水好生輝。",
            "漢宮舊拂仙入掌，遼海今看羽客衣。",
            "勿爲稻粱生健羨，第令鷄鶩許投依。",
            "鳴皋不隔高騫志，截脛初忘過分譏。",
            "夜砌行聞清露警，午窗終伴醉棋圍。",
            "右軍鵝謾誇真賞，海客鷗空駭暗機。",
            "烟月此生真不負，蓬茅他日肯相違。",
            "片心便擬成高謝，騎去揚州弄晚暉。"
        ],
        "title": "石港高侯見遺雛鶴輒成十五韵",
        "id": "0408ddb9-9f21-4558-8859-3192d796286a"
    },
    {
        "author": "劉弇",
        "paragraphs": [
            "東風日作催花計，減去年來大半春。",
            "未省春歸向何許，真成等閒愁殺人。",
            "我欲揖君空酒樽，君刺野航朝涉津。",
            "翩然揮手謝春去，我欲留之良苦辛。",
            "沙堤漫漫失故處，下有清海濤頭奔。",
            "濤頭奔，可奈何，江淮由來水事多。",
            "田家遣丁纔取具，吳歈行勸不煩訶。",
            "蝸牛小廬亂雲鍤，梓土把草夷陂阤。",
            "我聞神禹乂九土，息壤能蟄千丈波。",
            "獨坐敗堤去民吏，翻笑王尊禦濁河。",
            "李侯方精强，程督宜有科。",
            "民事不可緩，田疇久滂沱。",
            "嗷嗷老將稚，意在却蛟鼉。",
            "無爲坐歎息，勞事非蹉跎。",
            "山膚雜水豢，强飯時吟哦。",
            "暮歸泊煩促，不厭玉顔酡。",
            "他時解看官門北，千里長虹卧軟莎。"
        ],
        "title": "送李令如堤上部夫",
        "id": "3f4502a2-5bbb-4d8b-8dbb-ee38c3cb877f"
    },
    {
        "author": "劉弇",
        "paragraphs": [
            "憶昨年甫壯，弄翰白玉京。",
            "自許稍不凡，笑談揖公卿。",
            "蟾蠩貯書滴，彩筆當桉橫。",
            "束琴推隻彈，後出笑商聲。",
            "搴芝得孤秀，濯繭抽繁縈。",
            "時時騎箕尾，儓儗諸儒生。",
            "斷經謹誰何，森羅護千兵。",
            "白袷照青春，綠鬢彯華纓。",
            "步兵卒獨駕，禰衡有虛名。",
            "寫懷紫菌閣，指日邁西清。",
            "短翮無逸飛，顧與俚俗并。",
            "七年甫一第，脫籍纔白丁。",
            "簿書聊牽强，短褐戒徂征。",
            "十月揚瀾浦，千里海陵城。",
            "風濤寸心逼，節物兩毛驚。",
            "茂陵饒渴肺，臨淄少宦情。",
            "掣肘亦奚補，隨翔終少成。",
            "有如蛄䗐蟲，蠹米取腹盈。",
            "丹經徒虛語，欲仙骨不輕。",
            "頹年負壯圖，白日阻丹誠。",
            "鄧禹解笑人，斯言良未平。"
        ],
        "title": "憶昨",
        "id": "ea062be1-042f-48fe-9782-97174fc19f5b"
    },
    {
        "author": "劉弇",
        "paragraphs": [
            "去年人日螺江邊，今年人日在通川。",
            "故家浩蕩五千里，客子騷屑心茫然。",
            "霜蘆盡解故時葉，生意斗爾歸蘭荃。",
            "海風如刀冰塞渡，欲航野水雪暗天。",
            "它鄉信美非吾土，香草悅魂真浪傳。",
            "南冠故聲祇操楚，劉章雅志惟歌田。",
            "五秉如單費廩粟，一囊就盡持餐錢。",
            "顛毛冉冉不吾與，齒根浮動輕於翾。",
            "小雀誰言畏死鷂，未肯屈折同桮棬。",
            "章貢直西三徑在，爾來望眼欲成穿。",
            "科桑洗竹真吾事，孰使齪齪纔充員。",
            "何時解得無拘束，歸釣潭頭楓葉鯿。"
        ],
        "title": "人日",
        "id": "d65d1818-c097-418d-8646-1c7e687cabb1"
    },
    {
        "author": "劉弇",
        "paragraphs": [
            "相期采真游，驟得青蓮界。",
            "戴公舊棲隠，締構化祇裓。",
            "古老張祖乘，參兒走巾瓶。",
            "百年沸魚鼓，牡□聯青冥。",
            "白門三面水，天末蘋風起。",
            "衣重褰濕雲，苔幽凉屐齒。",
            "南來雙舂鋤，乾雪點晴湖。",
            "憐渠足閑淡，怳欲與之俱。",
            "蟹眼課谷汲，分餉雲腴泣。",
            "落日轉金繩，林暝歸鳥急。",
            "束身事幽討，稅駕苦不早。",
            "及茲一囅然，微君孰顛倒。"
        ],
        "title": "同李端臣遊薦福寺禪院",
        "id": "943f5215-854f-4aa3-bd0d-b971ebb8af18"
    },
    {
        "author": "劉弇",
        "paragraphs": [
            "搖搖不根舟，瀰漫隨所適。",
            "朝辭呂梁險，暮駭瞿塘迫。",
            "長波送日月，漭與雲海隔。",
            "晚從天末歸，良愧故人識。",
            "夫子吾土傑，久任詞翰責。",
            "刺手翻天漿，灑作弔古墨。",
            "班班出素藴，想見豹姿澤。",
            "憶昨長淮壖，半面欣相得。",
            "君時天涯官，我亦西風客。",
            "薰弦破愁顔，爽抱洗連璧。",
            "吳岑刻玉瘦，吟對挹佳色。",
            "頹年瞥眼過，十見溪草碧。",
            "鍾陵旅學子，官况秋蟬翼。",
            "彯撇愧西崦，弔影心惻惻。",
            "{鬼夔}魖競揶揄，甚者得鴟嚇。",
            "由來次公狂，僅免陳遵謫。",
            "敢意今者見，依然得江國。",
            "鄉情比重裘，暖氣回肘腋。",
            "南閭與東阡，間躡車馬迹。",
            "古人重交契，遠有千里憶。",
            "連牆彼何人，老死不相覿。",
            "張陳汩勢利，光初竟何益。",
            "青原秀撞天，螺水藍膏擘。",
            "襟期方未央，更約浮我白。"
        ],
        "title": "敘舊贈董承君",
        "id": "512b87ca-ca5f-46f3-a154-e868996f3d39"
    },
    {
        "author": "劉弇",
        "paragraphs": [
            "泊舟梅林浦，解纜墨潭灣。",
            "層波日日生，雙槳那得閒。",
            "龐眉青翰客，相與春風還。",
            "江梅吹欲盡，江柳未勝攀。",
            "無以持贈君，對君成强顔。",
            "官况斬新好，晚步非間關。",
            "直北清夢多，半落夷門山。",
            "慇懃尺素語，毋爲魚鴻慳。"
        ],
        "title": "送邢清臣赴左選",
        "id": "ecbecc55-9a23-4b66-a7f0-4dea11cb29e6"
    },
    {
        "author": "劉弇",
        "paragraphs": [
            "昔別大仰巔，今逢章江濱。",
            "浮雲限南北，歲月一欠伸。",
            "上人邦閭秀，落髮早辭親。",
            "滄浪浴日月，初不點垢氛。",
            "問師頃何事，學佛苦賓賓。",
            "納踵不輟屨，無乃大勞神。",
            "自云吾西兒，腹寶殊不貧。",
            "是身難再得，所惜劇飈輪。",
            "十年躋楚嶠，六見匡山春。",
            "總祐遷秀晉，誰疏復誰親。",
            "束身從之遊，驪頷一一捫。",
            "如疲得熟歇，似笑回孤嗔。",
            "近聞邑別境，寶峰插高旻。",
            "中有拔俗老，疑馬駒後身。",
            "餐風了不制，癢興如爬皴。",
            "鬧綠稍暗地，梅雨吹南雲。",
            "輕於凉風翮，笠首携筇孫。",
            "男兒貴决裂，勉哉行問津。"
        ],
        "tags": [
            "庐山"
        ],
        "title": "送真藏主赴泐潭乾老會中",
        "id": "ca6729a9-51b1-4e4f-8756-0a44328da0eb"
    },
    {
        "author": "劉弇",
        "paragraphs": [
            "清矑上人四十餘，二十爰祝髮與鬚。",
            "惟桑與梓舊螺水，四維陁典卧起俱。",
            "陽岐有嫡嗣曰勇，得法殆亦西佛如。",
            "昂昂出世建業寺，譬土囊口納衆噓。",
            "金耏子有吼物志，卷鉢攝筇重趼趨。",
            "玄契妙悟似不偶，得未曾有才斯須。",
            "生平學解一朝盡，貳負臣忽脫帝拘。",
            "無端梅柳漏春信，成蹊桃李言略無。",
            "頃拋瑞竹依章滸，埋照接衽最下徒。",
            "楮衾菅蓆聊卒歲，末俗未覺誰龍豬。",
            "蒼岑白澗謝人境，南若楚岳旁匡廬。",
            "斜幅繞脛湊初學，蟬聯大剎知幾區。",
            "又其甚者控闤闠，金碧爛日傾國都。",
            "如師不使正法席，笑衆釋子何朱愚。",
            "玉虎蟄音久不吐，是使一世狻猊虛。",
            "陋禪趁塊揜孤唱，何啻雞蹠隄江湖。",
            "瀘川南子素狂直，爲不平者有矣夫。",
            "雖師理自無固必，欲得垂手可後乎。",
            "由來世事多反覆，使我北望長嗟吁。"
        ],
        "tags": [
            "庐山"
        ],
        "title": "贈前住瑞竹寔禪師",
        "id": "f12a58e5-7dcb-4656-aab9-b9b560cf88cb"
    },
    {
        "author": "劉弇",
        "paragraphs": [
            "弋陽之東當古道，有石突兀號丫頭。",
            "苔侵蘚剝風雨蝕，骨幹聳削如鑱鎪。",
            "不知何冤上訴帝，叫閽之勢難稽留。",
            "草木焦禿僅比髮，獨瞰平皋疑秀發。",
            "淺深丹頰耀晴霞，彷彿瓊梳掠初月。",
            "行人躊躇眸子眩，癡女垂羊亦何別。",
            "惜哉僞態苦冒真，土俗傳誇疑有神。",
            "陰崖黝黑崩脅腹，石眼六七流嵌根。",
            "君不見望夫嶄嶄亦頑石，似不徒然肖真魄。",
            "顢頇廟食爾何補，登進雞豚始乘隙。",
            "安得擲置八荒外，化作膏腴豐稼穡。"
        ],
        "title": "丫頭巖",
        "id": "cb9678c8-6865-4d31-b9a0-ab6e34cd157b"
    },
    {
        "author": "劉弇",
        "paragraphs": [
            "去年踏雪車盤去，今年執熱車盤來。",
            "去年險澀自其分，車盤於我何有哉。",
            "道傍飛礫如積糝，幽蔓緣崖不盈攬。",
            "懸知到此客脛酸，愁絕雲舒與烟慘。",
            "半山棲匭擎華藏，旋覺陰機萬鈞壯。",
            "鐘梵時聞一兩聲，妙界還疑落天上。",
            "短褐頭陀揖我言，此途詰曲知何年。",
            "名情利態過萬計，未聞厭者仍紛然。",
            "造物驅人不留瞬，車盤有盡人無盡。",
            "勸君莫歌行路難，令人未老華雙鬢。"
        ],
        "title": "車盤嶺",
        "id": "bb9ffd8a-6e6a-40ba-ae34-488aef50e69f"
    },
    {
        "author": "劉弇",
        "paragraphs": [
            "金鑾天仙才，滲漉膚寸管。",
            "由來風騷將，要出江謝遠。",
            "一生忠孝心，倫匹世所罕。",
            "曩聞奉安輿，駕言得茲館。",
            "喜先行輈動，榮入綵衣暖。",
            "他年逝波痛，故國松楸眼。",
            "春暉草心盡，日力烏哺短。",
            "銀鈎壁間字，刺落歸粉板。",
            "捉衿來孰復，如渴釂斝琖。",
            "顧我幺麽姿，辱公披沙揀。",
            "波瀾泝沿闊，藻火止覘矕。",
            "公今青雲上，功業壯圖滿。",
            "此詩落人間，鼎味纔一臠。"
        ],
        "title": "過紫溪驛讀黄安中中丞留題",
        "id": "d4db3bdd-a29f-44bb-a30f-f3ecbc3235ff"
    },
    {
        "author": "劉弇",
        "paragraphs": [
            "先生綠髮隠，爲己得能多。",
            "瘠田止三稜，藷蔗紛陽坡。",
            "自言世情确，冰火相戛磨。",
            "刺身一不售，瞥去扃隨和。",
            "爾來人累輕，但起歸歟歌。",
            "青冥遥鴻賓，紛紛空雀羅。",
            "我來卧松檐，斗酒客顔酡。",
            "揮手勢利徒，寄之相諧呵。",
            "黎明又南首，其如梁鴻何。"
        ],
        "title": "宿孫彥傃舍居",
        "id": "b3770c85-968f-4302-a576-8a2b22ad90d3"
    },
    {
        "author": "劉弇",
        "paragraphs": [
            "斜河左界懸朱提，冷燼掠天螢糝飛。",
            "高梧泣液凉參差，前村後村烏夜啼。",
            "雕甍綉栱絕坤維，知自在世張禪扉。",
            "有睆釋子龐兩眉，清梵一聲捎翠微。",
            "亂我心曲天之涯，寂歷故感迎新悲。",
            "歸歟誰是真忘機，獨鹿水深愁濁泥。"
        ],
        "title": "宿法藏禪院二首  其一",
        "id": "067486ed-f818-496e-9729-63fc1d42f360"
    },
    {
        "author": "劉弇",
        "paragraphs": [
            "白汗泣珠霍如洗，桔槹聲噤松風死。",
            "班如匹馬客戾止，化人之宮矗天起。",
            "錯寞形骸寬一寄，天涯特地悲身世。",
            "齟齬由來真博齒，白頭區區忘男子。",
            "跋狼之胡疐狼尾，世路傷哉澀如砥。"
        ],
        "title": "宿法藏禪院二首  其二",
        "id": "949f3146-d609-4c70-8230-08a08457b3c2"
    },
    {
        "author": "劉弇",
        "paragraphs": [
            "羲和日車說其輻，白雨洗天泊煩促。",
            "綠蒲紫荇媚回塘，搖搖瘦青環橚矗。",
            "景長臺榭翳復明，百尺虹腰粘浄淥。",
            "神觀翛然物外歸，一簪斑籜動凉颸。",
            "天上廣寒之宮不足羨，人間縹清百斛真吾師。"
        ],
        "title": "清思",
        "id": "f446eab9-52c4-454a-803b-43a047f73995"
    },
    {
        "author": "劉弇",
        "paragraphs": [
            "游絲罥空生別愁，我車欲駕羌無輈。",
            "驚風吹花濺紅雨，白日西注僚丸投。",
            "青春九十行過半，天脚空隨江水流。",
            "思君度日倚高閣，時把長懷寄寥廓。",
            "古人不願身後名，但願即時一杯樂。",
            "安得此身生羽翰，高鶱便似追飛鶴。"
        ],
        "title": "憶黄天倪",
        "id": "0cd89c01-8604-46bd-a107-a75a9c156b80"
    },
    {
        "author": "劉弇",
        "paragraphs": [
            "村南行吟踏新場，馬乘款段壺懸漿。",
            "稼如濃雲穟含黄，柿葉亞枝收趁霜。",
            "臘團鷄髀盤餚香，簫鼓下神巫正狂。",
            "呼兒往問當壚娘，清美何如顧建康。"
        ],
        "title": "村南",
        "id": "3a0d6f73-6bd7-4442-9587-961f8e558d45"
    },
    {
        "author": "劉弇",
        "paragraphs": [
            "故家楚尾鄰三湘，粗有晴地麻與桑，利機未判身輕嘗。",
            "生涯寄將一葉上，歸釣赬尾秋滄浪。"
        ],
        "title": "安成道中作六首  其一",
        "id": "b23f502b-5bd2-45bc-8ad0-90f96b2c0da5"
    },
    {
        "author": "劉弇",
        "paragraphs": [
            "翠篠娟娟棲暗芳，半隠半見誰門牆，分曹戲兒嶷雁行。",
            "今我垂垂老境逼，竹馬鳩車憐汝狂。"
        ],
        "title": "安成道中作六首  其二",
        "id": "4d14428c-040d-4e1f-81a9-6d9c5782b852"
    },
    {
        "author": "劉弇",
        "paragraphs": [
            "波面擲鱗銀作刀，波裏陟釐紛暗□，清秋駛艑吳兒操。",
            "會待長風十萬里，躍入雲海翻驚濤。"
        ],
        "title": "安成道中作六首  其三",
        "id": "a214220c-6d99-4050-aa8b-b030bb23cd13"
    },
    {
        "author": "劉弇",
        "paragraphs": [
            "愚智紛紛同一朽，翦斷愁根莫如酒，誰是瓢齎不離手。",
            "但令秋秫登我場，不應它日羞牛後。"
        ],
        "title": "安成道中作六首  其四",
        "id": "d66a631f-d3fd-41bf-8fe5-63494828d1f7"
    },
    {
        "author": "劉弇",
        "paragraphs": [
            "新里當南義櫪北，一水中飛抹山帛，吳歈楚俚愁狂客。",
            "十年仍作𡾰嵼遊，羞拾靈蓍問通塞。"
        ],
        "title": "安成道中作六首  其五",
        "id": "33695cb5-2acd-4db8-9f72-5e48c60bba7f"
    },
    {
        "author": "劉弇",
        "paragraphs": [
            "酸然軟雨吹空濛，忽掛萬丈橫霄虹，陰晴回互倏翕中。",
            "由來天意不可測，惜哉庶物終鞠窮。"
        ],
        "title": "安成道中作六首  其六",
        "id": "b74d5108-38a4-41f4-94d3-f6de6e6d43b4"
    },
    {
        "author": "劉弇",
        "paragraphs": [
            "丹鳥白鳥爭吞吐，還雲去雲無定度。",
            "不無夏簟工熨體，况有秋螿競扶戶。",
            "一嘅三歎詎如許，客思紛紛野烟縷。",
            "宵明景晏掛斜河，叢萱苒蒻團清露。",
            "有美一人在西方，白玉珮環珠兩璫，明眸皓齒艷朝陽。",
            "企予望汝涕泗滂，安得捉汝羅衣裳。"
        ],
        "title": "夜歎",
        "id": "2d2d13c4-ab6f-4d64-8caa-2f761670dbdb"
    },
    {
        "author": "劉弇",
        "paragraphs": [
            "紛紛夸毗子，什伯羅秦缶。",
            "擊考非無聲，顧出俗物後。",
            "曾侯西昌來，穎拔殆天就。",
            "等閒發秀語，颯灑如振垢。",
            "渠黄爲世生，駿骨謝前朽。",
            "整頓萬里足，往矣擅天廄。"
        ],
        "title": "送曾該",
        "id": "8d00330b-d072-4879-8a1f-ecdb51b2e814"
    },
    {
        "author": "劉弇",
        "paragraphs": [
            "畏日杲杲天東隅，盤餐逆旅進山膚。",
            "岑崟遠岫不知數，磊落近松如有須。",
            "旅人瑣瑣信物役，逝者滔滔皆利徒。",
            "目送長雲藉平隰，赤驥正愁青玉芻。"
        ],
        "title": "畏日三首  其一",
        "id": "e31089c1-4d3e-4cbb-88b0-5cab04f81d2a"
    },
    {
        "author": "劉弇",
        "paragraphs": [
            "畏日赫赫天南隅，漫漫白道盤鬰紆。",
            "過蛇搖毒宿莽死，陰崖發赭懸泉枯。",
            "沉迷未省招楚些，激越可是歌吳趨。",
            "目送長雲指萋蒨，轍鮒愁絕西江濡。"
        ],
        "title": "畏日三首  其二",
        "id": "f04ebdea-5ec4-4deb-82c6-0dc8ca9b25c5"
    },
    {
        "author": "劉弇",
        "paragraphs": [
            "畏日燥燥天西隅，半規銜山我僕痡。",
            "招提訪尋數里近，牛羊斷續前村孤。",
            "揚塵動滿垢膩爪，好風不借清凉軀。",
            "目送長雲下碕礒，鷔𩾐愁對陂陰鳬。"
        ],
        "title": "畏日三首  其三",
        "id": "ebb06720-40b4-4d3b-8533-ff6b50f8ac44"
    },
    {
        "author": "劉弇",
        "paragraphs": [
            "竹巖杉溪道路長，道邊古驛開蒼茫。",
            "分流溪水薄枉渚，挨石人家環上方。",
            "王程星火懼將恐，霜冬草樹芸其黄。",
            "去來今昔幾男子，姓字喧傳兩女郎。"
        ],
        "title": "杉溪驛",
        "id": "98252a21-7e1a-4252-bef8-ea88c7bff884"
    },
    {
        "author": "劉弇",
        "paragraphs": [
            "章水如有情，爲君生層波。",
            "匡南萬岑玉，遥知清興多。",
            "四年一官去，擲此歲月梭。",
            "恨無青田核，遣君韶顔酡。"
        ],
        "title": "送席延昌奉議",
        "id": "dd72912d-7689-498d-9413-e2be56f7e0f0"
    },
    {
        "author": "劉弇",
        "paragraphs": [
            "日邊開神皋，古剎面青嶂。",
            "寂寥千年後，凜凜發孤壯。",
            "上人薝蔔英，絕軔超性相。",
            "獨鶴嶷瘦姿，層冰爛清尚。",
            "雲游始丁年，自副乃盂杖。",
            "鞭羊去智害，盡堊契郢匠。",
            "喉呀般若音，浩汗卷溟漲。",
            "衢尊灑法味，如取赤子餉。",
            "九夏天無雲，暑風濁於釀。",
            "汩吾眇西征，揮汗迷背項。",
            "耽耽清凉境，一榻岌相向。",
            "屨滿寧嫌猜，目擊自張王。",
            "禪場推選鋒，宛是喑嗚將。",
            "洗我苦空語，盡决濛羃盎。",
            "兜羅辭銛棘，何有挂諸妄。",
            "露地非端倪，灑灑白牛放。",
            "惜哉功名誤，未爾寄物當。",
            "它日虎溪傍，還期杖藜訪。"
        ],
        "title": "贈法雲守光上人",
        "id": "52185b9d-c821-4e70-8b02-1c81a5379ec2"
    },
    {
        "author": "劉弇",
        "paragraphs": [
            "不出東城隅三月，今者忽作黄併遊。",
            "渾渾大江刮海窟，黄併一水學潮頭。",
            "潮去潮來朝復暮，蕭索千里空滄洲。",
            "沙咿土唧亂人眼，分曹豈啻魚蝦稠。",
            "蠹粉飄霜縈折木，著水凍雲銀簏簌。",
            "老漁釣蟺踏新澱，嫠婦績草當空屋。",
            "總轡愁聞路人語，新年已非故年熟。",
            "故年麰麥破分收，新年未省飽饘粥。",
            "保丁催科不貸人，行且稅桑賣黄犢。",
            "向秋但無惡風濤，舍北相將拾穜稑。"
        ],
        "title": "黄洴",
        "id": "0f2775a7-f180-49d1-b8b4-17e4e680fb5f"
    },
    {
        "author": "劉弇",
        "paragraphs": [
            "西風凉客衣，弭檝滄江潯。",
            "晚吾事瀟灑，聊復此登臨。",
            "雲容不礙秋，清樾有餘陰。",
            "煩心洗東波，寸目明遥岑。",
            "樊籠脫鳥窘，搖落弔蛩吟。",
            "莽墟閱今昔，長慨撫孤鐔。",
            "故楚冠劍盡，物情幾浮沉。",
            "懷哉歲將月，無爲空滯淫。",
            "持語朱陵翁，須矣吾抽簪。"
        ],
        "title": "北禪水閣走筆",
        "id": "92f65aa9-f9c9-4ee4-8596-ead3db9312b3"
    },
    {
        "author": "劉弇",
        "paragraphs": [
            "歲月忽其除，颯焉悲凜秋。",
            "商飆號晨林，脫葉舞梧楸。",
            "鳥邊下白道，木末揚寒流。",
            "閨人促幽杼，客子悵遠游。",
            "雲闊眇天半，俯景獨遲留。",
            "陰霾掃不得，千古空滄洲。"
        ],
        "title": "感寓二十首  其一",
        "id": "75514336-f192-4eb6-bfcd-59444c74134c"
    },
    {
        "author": "劉弇",
        "paragraphs": [
            "西方有佳人，弱齡三春蘭。",
            "一顧迷下蔡，再笑傾邯鄲。",
            "青樓十二曲，密睟勝廣寒。",
            "寸玉耿孤抱，時時寄哀彈。",
            "孟娵久不作，宿瘤騁朱丹。",
            "世道終如此，美惡隨所觀。",
            "吞聲勿復道，留與蹇修看。"
        ],
        "title": "感寓二十首  其二",
        "id": "73e4e749-789d-40f4-940b-6600b9c197be"
    },
    {
        "author": "劉弇",
        "paragraphs": [
            "日月跳雙丸，陰陽馳四騶。",
            "海水復清淺，萬古信悠悠。",
            "咄哉世俗子，真如貉一丘。",
            "三楚冠劍盡，空看逝波流。",
            "悲來俯長劍，沾臆淚不收。",
            "何事馬蹄間，非夫良足羞。",
            "終恐鄧禹笑，三十未封侯。"
        ],
        "title": "感寓二十首  其三",
        "id": "13c47014-b6b3-486a-8bea-bcbba0b94571"
    },
    {
        "author": "劉弇",
        "paragraphs": [
            "廬山何崔嵬，直上九千尺。",
            "藤蘿翳蒼茫，猿鳥閱今昔。",
            "䆗窱飛甍開，了與塵垢隔。",
            "三十六騰虬，瓊扉挂空跡。",
            "中有墨漬翁，不飲亦不食。",
            "文鰩爲之使，侍衛羅白額。",
            "遺我一卷書，生平所不識。",
            "小兒其無忽，持以永朝夕。",
            "湔掌受翁賜，怳若吸月液。",
            "吾將稅椒丘，帔霓揮八極。"
        ],
        "tags": [
            "庐山"
        ],
        "title": "感寓二十首  其四",
        "id": "c7f8d8df-82f4-46d7-aed5-3b87e436c74b"
    },
    {
        "author": "劉弇",
        "paragraphs": [
            "㛹娟誰家子，粲粲生輝光。",
            "弄姿俯春蘭，臨風振微芳。",
            "秋水揚清矑，白玉雙明璫。",
            "問渠家何許，笑指南山陽。",
            "去去不輟軌，怳若游雲翔。",
            "遥看入縹緲，明月斷人腸。"
        ],
        "title": "感寓二十首  其五",
        "id": "87eb20f2-5b0d-4075-ae10-0c35468024a8"
    },
    {
        "author": "劉弇",
        "paragraphs": [
            "蓬萊三神山，夜夢游其藩。",
            "岧嶢黄金闕，白玉羅九閽。",
            "正見王子喬，卧把肘書繙。",
            "顧謂方瞳人，持我謁羨門。",
            "揮觴清露滋，行庖屑璵璠。",
            "一酌祛滯念，再酌洗冥昏。",
            "三酌陵紫烟，列宿已可捫。",
            "下觀人間世，參差舞丘樊。",
            "有客撫雲璈，長離眇飛翻。",
            "送我若有情，徂鑣儼長鯤。",
            "悵望不得留，東窗已朝暾。"
        ],
        "title": "感寓二十首  其六",
        "id": "7be7e7d7-45a6-460f-a958-a6d594980f46"
    },
    {
        "author": "劉弇",
        "paragraphs": [
            "我慕徐孺子，飄然不繫蹤。",
            "屢辟竟不起，三府爲一空。",
            "當時坐支黨，商飆掃萍蓬。",
            "或橫取鉗釱，或逃爲雅舂。",
            "南州卑薄地，斯人出其中。",
            "一丘與一壑，自謂過諸公。",
            "坐榻解陳蕃，生芻弔林宗。",
            "維顛非一繩，何獨識汙隆。",
            "至今清章湄，千載揚高風。",
            "寫懷寄白社，寂寞吾焉從。"
        ],
        "title": "感寓二十首  其七",
        "id": "293f0def-2976-482b-b17c-6d3289aecc79"
    },
    {
        "author": "劉弇",
        "paragraphs": [
            "西山有靈丸，五色發光耀。",
            "餌之生羽翰，可以後天老。",
            "莊楊擲斗筲，宇宙决籠罩。",
            "往逢洪崖生，揖我顧我笑。",
            "手披真形圖，持杵剖丹竈。",
            "竦身跂雲烟，一息僅不到。",
            "終爲俗骨累，凜凜驚頭葆。",
            "咄嗟魏文帝，空悲跡如掃。"
        ],
        "title": "感寓二十首  其八",
        "id": "2f4e87d5-067b-43d3-867e-7f3fcd4dd401"
    },
    {
        "author": "劉弇",
        "paragraphs": [
            "士也方蹭蹬，愀愴不得官。",
            "得官無幾何，日刷陵風翰。",
            "九衢無閒塵，暢轂走朱丹。",
            "一爲轍跡誤，翻身落波瀾。",
            "愁來歌黄鵠，凄感入脾肝。",
            "千載上東門，爾來誰掛冠。",
            "犬遺上蔡恨，鶴起華亭歎。",
            "冢間與林下，疏傅正蹣跚。"
        ],
        "title": "感寓二十首  其九",
        "id": "6233161e-068c-4707-9a39-180a11049628"
    },
    {
        "author": "劉弇",
        "paragraphs": [
            "驅車出郭門，四顧心茫茫。",
            "玄蟬不知愁，十百號枯桑。",
            "東北有故宮，云是許旌陽。",
            "旌陽昔仙去，雞犬亦隨翔。",
            "云何誇毗子，乾沒走康莊。",
            "徂年不可挽，綠髮忽已蒼。",
            "我欲拂衣垢，駐景吸晨光。",
            "駕言從朱陵，荒兮其未央。"
        ],
        "title": "感寓二十首  其一○",
        "id": "246033e9-b7b2-4715-ba9b-5bad7ba0ac8e"
    },
    {
        "author": "劉弇",
        "paragraphs": [
            "鄭謂璞爲玉，周謂璞爲鼠。",
            "處物無定形，公議歸何許。",
            "子都斥弗御，世或貴嫫母。",
            "棄鼎寶康瓠，楚客非虛語。",
            "紉彼荃與蘅，臨風結雙組。",
            "吾將駕西崑，拾玉老懸圃。"
        ],
        "title": "感寓二十首  其一一",
        "id": "658b6672-c54c-4eb6-8fd2-2251e5d8e52c"
    },
    {
        "author": "劉弇",
        "paragraphs": [
            "富貴苦不常，忽則輒易人。",
            "青門聚瓜客，曾是故侯身。",
            "金鏡失秦家，中原駭烟焚。",
            "屠狗販繒子，閭閻排氤氳。",
            "一逢泗水公，濯鱗清滄濱。",
            "信知天地間，虛橐鼓游塵。",
            "冥中有巨力，呼吸旋峨岷。",
            "肘股不輟弄，挈故還趨新。",
            "得失定有寄，無爲喪吾真。"
        ],
        "title": "感寓二十首  其一二",
        "id": "f6b325c6-441a-405c-a557-f6621d769f4b"
    },
    {
        "author": "劉弇",
        "paragraphs": [
            "穆滿騁八駿，濯濯萬里足。",
            "朝賓王母家，暮抵胥飦宿。",
            "揮觴謠白雲，擁雪歌黄竹。",
            "歸來七萃空，一舉亡漠曲。",
            "其樂安在哉，禍胎真瞬目。",
            "荒矣秦漢君，睢盱究前躅。",
            "射蛟長江波，寫涕之罘麓。",
            "彌年滄海傍，神仙杳難屬。",
            "頹年寄西崦，未必不爲福。"
        ],
        "tags": [
            "长江"
        ],
        "title": "感寓二十首  其一三",
        "id": "dd76e0ba-1c79-41af-ad33-a1217000d28b"
    },
    {
        "author": "劉弇",
        "paragraphs": [
            "翩翩外黄兒，片玉駐青春。",
            "鏖兵彼項籍，菅艾視吾民。",
            "從容出談笑，桑梓脫沉堙。",
            "翻咄蹈海客，胡爲苦逃秦。",
            "射戟與弄丸，解粉竟勞神。",
            "生子不蚤慧，惜哉襄城人。"
        ],
        "title": "感寓二十首  其一四",
        "id": "a3a02d42-f012-4079-9777-307249a91607"
    },
    {
        "author": "劉弇",
        "paragraphs": [
            "神器不可爲，天下乃大物。",
            "唐堯禪虞舜，茲謂能事畢。",
            "奈何燕之噲，智詐窮晚出。",
            "子丕代衰漢，真情愈難詰。",
            "切雲鏤豐碑，豪誇灑雄筆。",
            "當時許昌事，埋沒十六七。",
            "那知石勒笑，正在騁欺術。",
            "茫茫千載間，高光竟誰匹。"
        ],
        "title": "感寓二十首  其一五",
        "id": "754e9e92-8467-4ba9-9aef-37af64b32046"
    },
    {
        "author": "劉弇",
        "paragraphs": [
            "芒碭彼真人，元是赤帝子。",
            "游氛决秦餘，最後項籍死。",
            "青雲躋高衢，侯王興壯士。",
            "咸陽初置酒，猜似從中起。",
            "罇俎化胡越，對面邈千里。",
            "君王忽天贊，顧謂封雍齒。",
            "軍中相與言，事故易了耳。",
            "雍齒今且侯，吾屬無患矣。",
            "炎炎四百秋，安堵從此始。"
        ],
        "title": "感寓二十首  其一六",
        "id": "c400ae82-7437-4c0c-b5a0-9797f8294474"
    },
    {
        "author": "劉弇",
        "paragraphs": [
            "我聞迷塗說，未遠勝不還。",
            "云何之楚客，北首騖燕山。",
            "山魈獨足笑，短尾陰狐鸞。",
            "荆棘與風波，平地乃等閑。",
            "君平反初役，無爲跌其間。",
            "步兵足長慟，楊朱彫泣顔。",
            "經涂有九軌，聊以慰躋攀。"
        ],
        "title": "感寓二十首  其一七",
        "id": "2b1af204-a835-4295-9204-3b22bc64c0a6"
    },
    {
        "author": "劉弇",
        "paragraphs": [
            "昔人泣崑崙，泣使變清流。",
            "嫠婦不恤緯，瑣瑣悲宗周。",
            "薄蝕叔輒號，負阻愚公愁。",
            "曾無百年身，浪自遺私憂。",
            "野馬襲日觀，蚍蜉控岑樓。",
            "齊客有高蹈，箕山無輟耰。",
            "足己不累物，一毛輕九牛。",
            "寄言悠悠子，毋貽尸祝羞。"
        ],
        "title": "感寓二十首  其一八",
        "id": "c5a8a948-69f6-4608-b679-9fd9be9c4bfa"
    },
    {
        "author": "劉弇",
        "paragraphs": [
            "快牛爲犢時，數能破人車。",
            "駃騠生七日，超母每有餘。",
            "經奇本自天，豈直循斯須。",
            "里社有病樗，黔南有駮馿。",
            "一生便凡散，嗤彼衆所俱。",
            "下愚與上智，此理信不誣。"
        ],
        "title": "感寓二十首  其一九",
        "id": "9c72e790-aa52-46aa-963c-0c747166617f"
    },
    {
        "author": "劉弇",
        "paragraphs": [
            "疾雷疑車音，出門乃知非。",
            "抱影長自明，流螢點霜幃。",
            "羅带翦秋水，黄金縷春衣。",
            "持看清夜闌，愁無故時輝。",
            "食葵心知傾，茹臘腸虛肥。",
            "纂纂棗下歌，惜此歲月違。",
            "因聲勸語儂，忽復遲遲歸。"
        ],
        "title": "感寓二十首  其二○",
        "id": "3429d0fe-7232-4aff-a8ed-a0b5c31b2a14"
    },
    {
        "author": "劉弇",
        "paragraphs": [
            "秋風來從越天末，痛洗玻璃出明月。",
            "雲陴隠起玉龍眠，下有舂容萬濤雪。",
            "獨繭之綸欹一葉，半酣老漁棹歌發。",
            "客心寸許了無多，底事臨風吹欲折。"
        ],
        "title": "秋日儀真即事十首  其一",
        "id": "2333aef8-a85a-4930-b7a2-d99acdd14958"
    },
    {
        "author": "劉弇",
        "paragraphs": [
            "野雲墮姿渾貼江，過雨罥風鬧斜行。",
            "秋聲夜半洗遼廓，十萬屋瓦浮青鴦。",
            "樓頭縹緲下簫鼓，羅繻綺䙱暗行觴。",
            "紛紛傖楚不足數，更甚吳儂來去忙。"
        ],
        "title": "秋日儀真即事十首  其二",
        "id": "0a46a2eb-0e75-4d84-803b-e3722c84624e"
    },
    {
        "author": "劉弇",
        "paragraphs": [
            "兩兩飛來江上鷗，顔色自欲逼人頭。",
            "夢如一雨過疇昔，身似五銖輕轉流。",
            "紛披葦白狂不徹，糾結蓼紅嬌欲浮。",
            "五朐之脯一坩鮓，笑問鴟夷乾得不。"
        ],
        "title": "秋日儀真即事十首  其三",
        "id": "69ea36b1-88aa-4f55-b64f-38e741be07fa"
    },
    {
        "author": "劉弇",
        "paragraphs": [
            "湖海有士豪不除，坐客下床初若無。",
            "霜瀾洗出不埋魄，十里但見陳公湖。",
            "英雄身外亦何有，要使憎勿遷儲胥。",
            "彼羞杖晚唾遠者，似不名與天年俱。"
        ],
        "title": "秋日儀真即事十首  其四",
        "id": "bb2e14c0-23b0-42a5-960a-860771110cee"
    },
    {
        "author": "劉弇",
        "paragraphs": [
            "丁字河頭文錦翼，似是東園故鸂鶒。",
            "天風蕭蕭吹汝急，遣汝周章無好色。",
            "江蘺羃䍥過行人，一顧爲之三歎息。",
            "我願舴艋從溪翁，雙舂鉏邊作幽客。"
        ],
        "title": "秋日儀真即事十首  其五",
        "id": "a95533e2-755b-4e87-9e5b-61acd6e2d04f"
    },
    {
        "author": "劉弇",
        "paragraphs": [
            "秋入前山瘦如刻，楚弄吳吹沸江國。",
            "魚龍爵馬安在哉，粉白黛黑埋真色。",
            "迎鑾誰是當時人，胚胎黄金仍掃迹。",
            "飛來蜀岡爾何事，似欲撞空爭岝峉。"
        ],
        "title": "秋日儀真即事十首  其六",
        "id": "cc9acc37-08da-45f9-afcf-139925120e8f"
    },
    {
        "author": "劉弇",
        "paragraphs": [
            "客從南來一何癯，烏紗不屋非縵胡。",
            "散堆亂帙覘午{釒厯}，穿穴殫殘真蠹魚。",
            "尋橦雖工亦未計，立仗不鳴甘豆芻。",
            "昔人舉肥我今爾，安得外澤如瓠壺。"
        ],
        "title": "秋日儀真即事十首  其七",
        "id": "53c97655-1c00-4a1a-8c5d-cbc8174b5429"
    },
    {
        "author": "劉弇",
        "paragraphs": [
            "艾宣蘆雁天下知，頃聞東園頗有之。",
            "蕭蕭自含風雨韵，一一對峙江湖姿。",
            "隸丘呵護脫不謹，剝蝕挽裂遺松楣。",
            "由來藝固不逮德，突兀但有文忠碑。"
        ],
        "title": "秋日儀真即事十首  其八",
        "id": "9eb20900-e0ce-4c3c-be4f-d366886ed36b"
    },
    {
        "author": "劉弇",
        "paragraphs": [
            "無根濤頭萬瑶垤，曾是隨風起生滅。",
            "不應散裂汜人綃，大似半吞廣寒月。",
            "紛紛何用辨馬牛，皖皖相矜笑蛙鼈。",
            "會得秋時買野航，別看吳兒舞狂雪。"
        ],
        "title": "秋日儀真即事十首  其九",
        "id": "99fb8186-dd23-49ed-81ec-9dde776523ea"
    },
    {
        "author": "劉弇",
        "paragraphs": [
            "曲隄貫魚銜萬艘，戶有輕薄千金豪。",
            "瓦甌一引徑舍去，客主似獨心相高。",
            "利機舞眉手搖穽，鼠子乾沒窮銖毫。",
            "只今大門盡谿壑，死不盈厭寧此曹。"
        ],
        "title": "秋日儀真即事十首  其一○",
        "id": "fc6bb3c3-df84-4ec0-99f6-742977d20001"
    },
    {
        "author": "劉弇",
        "paragraphs": [
            "客從西南來，明發倦流徙。",
            "寅緣泊煩促，羈鳬染寒水。",
            "祇園開陽方，百年此經始。",
            "陂陀一水去，騰蹴數峰峙。",
            "軒楹仍東闢，晚秀皖如洗。",
            "物隨眄睞移，一息間三起。",
            "僧閒神自定，童野髮不理。",
            "平生腐儒計，鞍肉蝕兩髀。",
            "眼力耗蠅頭，半豁綴旒齒。",
            "崖澗飽所經，茲乃形性侈。",
            "疾走影不休，兼忘竟何是。"
        ],
        "title": "過東流聖感寺",
        "id": "7b31617a-f9f7-4a91-b17e-80b143eab683"
    },
    {
        "author": "劉弇",
        "paragraphs": [
            "野鳶蹲枯桑，白日忽西注。",
            "一水東南奔，驚雷洩濤怒。",
            "越聞淒涼弄，滯念劇攢蠹。",
            "歲時倦客身，雲窅前村路。",
            "應門白癡子，覘矕竊指顧。",
            "强黠笑官人，彌年此來去。",
            "田家不諱窮，誰者當豐阜。",
            "摘刔豈吾心，寬攸惟爾故。",
            "行矣渠未央，遑恤兒女語。"
        ],
        "title": "按田行",
        "id": "eebf6945-e605-4ccc-942a-38821aa1fbd0"
    },
    {
        "author": "劉弇",
        "paragraphs": [
            "艇子悠揚打雨來，裊絲越箭青玫瑰。",
            "昨聞古湫新雨足，漲波泛入西溪來。",
            "西溪兩岸行人少，白鷺對翹佳客陪。",
            "低雲弄嬌不成去，半與枉渚相縈回。",
            "藻間赬尾厠銀鯽，正爾作羣爭曝腮。",
            "故應沈餌得所置，行醉甕間新熟醅。"
        ],
        "title": "持釣",
        "id": "8ab76617-c046-4e78-a592-abf776eb648d"
    },
    {
        "author": "劉弇",
        "paragraphs": [
            "蒼山兩蟠虬，傑勢分夭矯。",
            "不緣事幽尋，茲地終難到。",
            "破暝紫烟生，寫谷清樾好。",
            "村長下牛羊，雲綻入歸鳥。",
            "松風卷孤磬，夜半秋聲小。",
            "客懷方未央，千里漫白道。",
            "庭樹一鳥驚，愁看楚天曉。"
        ],
        "title": "宿長山寺二首  其一",
        "id": "33225b4e-ea2b-4ede-a01c-0c492e787a9b"
    },
    {
        "author": "劉弇",
        "paragraphs": [
            "客心秋螢點，更覺永夜孤。",
            "龐眉彼上人，主禮良渠渠。",
            "揖我顧我笑，坐我庭之隅。",
            "飲我葉家白，怳與顥氣俱。",
            "玉露下金井，缺月低雲衢。",
            "擾擾百年身，終慚窘囚拘。",
            "黎明掉塵鞅，畢景真良圖。"
        ],
        "title": "宿長山寺二首  其二",
        "id": "2f539f9e-881f-4cf2-9c9f-58adbbe80d18"
    },
    {
        "author": "劉弇",
        "paragraphs": [
            "鳥道參差掛空白，雲林曾是飛昇迹。",
            "誰論滄海復揚塵，已識秋杉老岑寂。",
            "玉駕班龍飛九色，古殿崔巍遺石刻。",
            "會須揖彼丹丘人，掇拾頹年茲偃息。"
        ],
        "title": "遊麻姑觀用黄道士韵",
        "id": "31d6915b-bb62-45b0-867d-50be8b5dd836"
    },
    {
        "author": "劉弇",
        "paragraphs": [
            "流溪一瀉驚磨垢，夜繫蒙衝玉湖口。",
            "青燈明外稍知村，白鳥飛邊初辨斗。",
            "風死波閑坐來久，短髮欲搔慵著手。",
            "一泓清淚墮吳雲，橫管叫秋龍子瘦。"
        ],
        "title": "夜泊玉湖口",
        "id": "3ee2027d-dc66-4363-9bff-45f15551a2fd"
    },
    {
        "author": "劉弇",
        "paragraphs": [
            "君如秋菊英，妾心流螢光。",
            "擬吐方寸照，明月終相妨。",
            "桃葉聲亦苦，千秋斷人腸。",
            "渡江不用楫，遺讖乃在梁。",
            "報言青春子，慎勿學輕狂。"
        ],
        "title": "桃葉行",
        "id": "d4a1ef8d-a0a6-4811-923e-1e202a8bdcf1"
    },
    {
        "author": "劉弇",
        "paragraphs": [
            "松閑竹淡清午陰，金地少塵門更深。",
            "忽從褷褵出重閣，飛梯十尺下瞰臨。",
            "有客觸熱來自東，汗媿鵩暑慳天風。",
            "赬龍揚鬐日轡緩，碧椀先愁井絲短。"
        ],
        "title": "何塘精舍",
        "id": "655e4ea4-a4fc-4955-a754-1d468e3f428e"
    },
    {
        "author": "劉弇",
        "paragraphs": [
            "石廊西頭物色好，別有浄界擎青蓮。",
            "玉虹掛門一水割，碧雲差徑千家連。",
            "浩歌流年客尊酒，高卧白日僧華顛。",
            "夜凉散髮弄明月，更欲挽駕青翰仙。"
        ],
        "title": "永新法雲上方",
        "id": "95a995ab-d09e-4c03-a7f4-6e5c47b93723"
    },
    {
        "author": "劉弇",
        "paragraphs": [
            "不作釘根桑，翻爲凌飆蓬。",
            "五年三羈旅，羞哭畏途窮。",
            "今者人事縛，宛然遊羿弓。",
            "誰尸造物柄，鼓我吹噓中。",
            "雲航鬧急槳，勢奪編蒲風。",
            "黄洲轉頭失，旋指墨潭東。",
            "旅雁聲其儔，四五翩書空。",
            "暝色天水接，俯仰雙青銅。",
            "幽情隨岸愜，眇與魚鳥通。",
            "酒力秋後葉，扶衰借霜紅。",
            "詩敵千蛇矛，稍取別愁攻。",
            "男兒貴健决，吾豈專棲雄。"
        ],
        "title": "發廬陵",
        "id": "bd9865fa-c3a6-4c74-89b0-39d3d1d88c30"
    },
    {
        "author": "劉弇",
        "paragraphs": [
            "鐵柱聞故老，蟄根長江幽。",
            "高真此翩躚，瘡痏吾人憂。",
            "純鉤推三尺，斬蛟白濤頭。",
            "功成去人間，雞犬不得留。",
            "班龍駕九色，一別忽千秋。",
            "疊構開琳琅，夜壇空斗牛。",
            "寒梢碎凉月，縟綵燦文髹。",
            "紛吾感遺事，寫涕東南流。",
            "麻姑行老大，海變繞蛇丘。",
            "逝將理荃橈，弄睨眺滄洲。"
        ],
        "tags": [
            "长江"
        ],
        "title": "鐵柱觀",
        "id": "92777e48-a279-461d-89db-bb8597af71cf"
    },
    {
        "author": "劉弇",
        "paragraphs": [
            "東北有雲如搜墨，舟子熟視無人色。",
            "忽然白氣變飛翻，拗怒波神起乘隙。",
            "初從下游架玉壘，須臾一望熬酥白。",
            "琳宮蒼茫失向背，野鳥高飛避漸翼。",
            "紛紛翻舞殊未酣，萬馬躍入朝周客。",
            "陽侯睢盱推選鋒，勢欲盡取奔鯨磔。",
            "崩騰豈啻陵谷改，刷滌似病津涯窄。",
            "大舟踉蹌愁失踞，小舟呼天手加額。",
            "間於盤渦拆腥沫，疑課鮫魚助奔擲。",
            "瀘川病客簸欲僵，頼是絙縻逃不測。",
            "等閒覼縷或衣襦，倉卒何功補淪溺。",
            "晚來風死回安瀾，由自漫空認飛礫。",
            "咄嗟鴻毛寄微命，一朝濱死真兒劇。",
            "明知屏翳不吾欺，何堪失便垂涎得。"
        ],
        "title": "舟次生米值風作",
        "id": "8cd3e3ea-b6da-4aba-aca0-c1941d481cb5"
    },
    {
        "author": "劉弇",
        "paragraphs": [
            "章貢西南來，銀濤白浮天。",
            "揚瀾開泛濫，如剖大腹然。",
            "茲山遥相望，盤薄知何年。",
            "海風一何高，吹落蓬萊巔。",
            "浮根襲氣母，弄影白日邊。",
            "赴渴夸父奔，闊驀踵不旋。",
            "軒軒執法臣，立當天子前。",
            "穹螺出佛髻，青跗带秋蓮。",
            "瑠璃千丈簪，忽與冰箔連。",
            "鳴榔巖腹雨，挂席浦外烟。",
            "鶴駕控不返，空遺紫芝田。",
            "香罏初爭豪，落星纔一拳。",
            "擢秀蒼梧雲，發彩翼軫躔。",
            "上窺杳冥無極之層霄，下控瀰茫不測之重淵。",
            "松蘿參天歲月老，清瀾泛沫魚龍閒。",
            "中有神朅臨，䁹睨舟往還。",
            "流俗謂女子，彯纓來此山。",
            "香脂間綃繒，鵝豬捧羞盤。",
            "至以孤爲姑，考究初無端。",
            "可憐俗好怪，此語良大漫。",
            "神固不可誣，何得正以女子觀。",
            "吾言庶幾爲不妄，不然茲山徒與望夫、女几爭巑岏。"
        ],
        "title": "大孤山",
        "id": "f6ddbbc6-880b-4b25-a936-f7839cd29b26"
    },
    {
        "author": "劉弇",
        "paragraphs": [
            "英英商顔芝，遠在青蒼岑。",
            "雲烟適有寄，爲瑞本非心。",
            "往聞攀緣人，紆軫恣所尋。",
            "一落城市間，苾蒭護蕭森。",
            "鯨魚叩蒲牢，大吼洪鐘音。",
            "巖巖清冰骨，外垢不得侵。",
            "試從古人求，絳鉢中支林。",
            "定香發遠涘，慧劍韜長鐔。",
            "招提始嘗聆湊泊，塵端駛辨秋黄落。",
            "一見知非佁儗人，懲躁雪煩真刮膜。",
            "赤髭由來號該洽，况有新詩堪發藥。",
            "俊如驍壺輩中出，秀甚巉巉麟一角。",
            "卑枝雨過結留荑，曲汜萍開窺哺殻。",
            "紫茸緝春柔，輕屣不躡跟。",
            "白疊擁方袍，皖如崆峒雲。",
            "時時好事者，巾屨喜及門。",
            "隨緣綴香火，高謝乃世紛。",
            "齒先衆一飯，獨傲傾羲輪。",
            "顧我紛紛何所爲，年來病眼欲成眵。",
            "風情落莫非故時，未適棄去唯應詩。",
            "辱師勤請過六七，獨恨瑣瑣無經奇。",
            "强顔終篇使持去，著足成累庸非師。"
        ],
        "title": "贈知訓上人",
        "id": "cdac4185-3045-4601-b4ee-f561f63df2d4"
    },
    {
        "author": "劉弇",
        "paragraphs": [
            "文章盛自元和間，誰其傑者柳與韓。",
            "二公秋鶚擅神俊，天使側翅摧誇謾。",
            "卷收萬象付寂默，神怪鬼篡皆殫殘。",
            "詩書並馳可終古，豈止唐世論不刊。",
            "陋儒睢盱百年後，摻筆仡仡愁脾肝。",
            "問津誰當語博望，初步竟笑非邯鄲。",
            "紛紛緗縹灑飛礫，埋沒理詣非一端。",
            "之子清才如振綺，綠髮照春容激丹。",
            "鄉評舊許擅螺水，文戰曾是鏖桑乾。",
            "自云從事二公者，用意能到衆所難。",
            "新詩遺我章江曲，百首洗出青琅玕。",
            "蒼梧雲生逼齒潤，溟海月借吹衣寒。",
            "由來青萍止三尺，天末斗牛曾上干。",
            "流塵不隔自爲快，寧與折鐵論淒酸。",
            "何由鞭鯨肅吾駕，看子切雲重整冠。"
        ],
        "title": "寄李知章",
        "id": "e13336c8-ea5a-4c00-9826-b16457f65e8a"
    },
    {
        "author": "劉弇",
        "paragraphs": [
            "劫塵吹冥冥，人乃萬物一。",
            "流浪苦趣中，奚啻燋豕蝨。",
            "爰有勇猛子，間以捷脛出。",
            "一念得西證，茲謂能事畢。",
            "誰其秀開士，懽也早奇崛。",
            "親更藥病師，熟寐驚孤叱。",
            "祖關决重鍵，法肆躪通術。",
            "顔顔空王臣，排嶂方山屹。",
            "又如富兒曹，百寶爛私室。",
            "况有清整姿，宛是青田匹。",
            "憶昨螺水曲，囅然契微密。",
            "眉宇殊津津，襟期洞無窒。",
            "詩成泣神姦，濉渙湧新帙。",
            "長驅筆陣閑，坐諷秋蛩唧。",
            "蕭條晝公後，微子吾幾失。",
            "方期汗漫遊，悵別念茲日。",
            "孤雲爾錫駐，過鳥吾帆疾。",
            "聊作魚相忘，無多嗤蚌鷸。"
        ],
        "title": "贈善懽禪師",
        "id": "182784a1-3f62-4d78-a5a1-97f04ed9fb87"
    },
    {
        "author": "劉弇",
        "paragraphs": [
            "有鶴青田來，骨傲九秋老。",
            "羽毛鷄鶩間，不復故時好。",
            "吳霜割清夢，一夕落幽島。",
            "哲乎開士秀，佛路著鞭早。",
            "世累糊空雲，一以凉飆掃。",
            "往聞琅琊覺，禪海卷狂潦。",
            "紛紛方袍子，未易艖䑰到。",
            "師如健噉兒，把握攫梨棗。",
            "爾來三十年，方寸不貲寶。",
            "鯨鐘人誰識，聊徇衆擊考。",
            "又作雲山行，方將同木槁。",
            "勿學斷緣人，時寄新詩藁。"
        ],
        "title": "送哲公禪老二首  其一",
        "id": "567e9945-41c5-419d-9311-fe1bb37f7d49"
    },
    {
        "author": "劉弇",
        "paragraphs": [
            "我聞豫章境，勢勝所至生。",
            "山皆撞空活，水有照骨清。",
            "其間佛老宮，往往聯飛甍。",
            "人王邑一隅，古屋纔數楹。",
            "塵點自不到，日飽松風聲。",
            "十丈挂溪影，虹橋插崢嶸。",
            "揶揄下{鬼夔}魖，踉蹌笑麏麖。",
            "師方得所欲，振錫了不攖。",
            "非如入流子，橫計多餘贏。",
            "秋畦蹲鴟老，晝飯宜香秔。",
            "由來介石身，忽作歸雲輕。"
        ],
        "title": "送哲公禪老二首  其二",
        "id": "3be37983-48ce-4acf-9afb-665b565ad83a"
    },
    {
        "author": "劉弇",
        "paragraphs": [
            "弇也培塿姿，狹識謝崇崛。",
            "策疲迷津梁，憂患醉心骨。",
            "魯酒笑薄圍，商聲慚後出。",
            "曾微剸犀效，澀鐵但緘室。",
            "濫紆元豐詔，經名掛千佛。",
            "中間困齏鹽，晚復椽丹筆。",
            "同時籋雲英，大半空冀匹。",
            "鄭衛正啾耳，冷落女媧瑟。",
            "勞生一瓢壺，風波信浮沒。",
            "幾欲定蝸居，歸歟訪葱蔚。",
            "甘齒婆娑民，庶可老縑帙。",
            "恩波從天傾，隨器到豐溢。",
            "例當薦員收，殆不止夔一。",
            "春根聊撥陳，敢議得償失。",
            "積薪無踰材，魚須暫囊笏。",
            "持此歲月閒，尚冀補終訖。",
            "蕭侯朝閨彥，憐我升斗秩。",
            "洗以古襟期，如鬯發新鬰。",
            "青天方睹樂，些語劇招屈。",
            "倒持珠璣囊，一寫非所恤。",
            "泠然蠲幽抱，海若發瓠窒。",
            "巴歈迫新賡，芹暄羞獻術。",
            "得喪雙騰虬，未易嬰長異。",
            "薄言遵醉鄉，庶我遨永日。",
            "幸無孔顔悔，妙外論越軼。"
        ],
        "title": "次韵酬蕭器之朝奉",
        "id": "07818d7a-e6a7-4641-8afb-c6bc017558dd"
    },
    {
        "author": "劉弇",
        "paragraphs": [
            "寒林羨朝暾，裸壤渴膏霂。",
            "昔聞三神山，噴薄擅疑獨。",
            "忽從六鼇頂，角起連天麓。",
            "我欲追幽尋，筇龍跨飛竹。",
            "呼吸沆瀣滋，六合歸蹂䠞。",
            "苦恨弱羽短，彌年胸憤蓄。",
            "朅來茲山遊，快甚焦得沃。",
            "幽岐纚脩带，僵木披刳腹。",
            "桐萼瑩圭姿，槐青收兔目。",
            "蘭風遞孤爽，天半落芬馥。",
            "捫蘿躡飛蹬，輕屣捷馳陸。",
            "窮探初未已，肯憚岡岑複。",
            "直欲駐頹陽，攬駕還若木。",
            "主人山南公，白面鬢雙綠。",
            "載酒邀我行，璀璨揮觥玉。",
            "雄誇倚馬白，高謝言詩卜。",
            "狄侯士林秀，智敏紛灸轂。",
            "江夏拔俗標，天驥脫羈束。",
            "合匝四座賓，匠手誰甘縮。",
            "嗟予早不偶，投足祗取黷。",
            "卑飛得海角，若畏官謗速。",
            "樊籠一灑濯，便覺榮願足。",
            "濫當新詩酬，奏雅慚終曲。",
            "行將秣予馬，更約相追逐。"
        ],
        "title": "次韵和賈仲武同諸公遊狼山",
        "id": "72396e54-babf-475f-97cb-0b7fc6f91ecf"
    },
    {
        "author": "劉弇",
        "paragraphs": [
            "尋春古原頭，林梢過朝霂。",
            "狼山連東南，擅美此其獨。",
            "摶鵬岌駭勢，潑黛森孤麓。",
            "宜樵葉堆松，供茹萌抽竹。",
            "區區介丘北，回視一何䠞。",
            "渾疑杳靄中，爽氣每先蓄。",
            "掬泉弄幽清，渴肺初欣沃。",
            "噓雲出羽蓋，入鳥洞胸腹。",
            "茫茫宇宙間，千里得寸目。",
            "照髮射冷翠，襲裳來遠馥。",
            "根株吐乾坤，要會控水陸。",
            "高躋頂初絕，却轉道彌複。",
            "楩楠間桐櫧，干霄非一木。",
            "覃覃闢寶構，殿閣輝丹綠。",
            "禪客稻餌珠，騷人楮留玉。",
            "遊嫌後時追，賞貴前期卜。",
            "睠彼市井徒，乾沒走丹轂。",
            "老死不一到，動輟取攣束。",
            "誰知吾輩遊，趣尚非搐縮。",
            "拂衣便成往，握手不嫌黷。",
            "句外氣爭豪，禪中機鬭速。",
            "無爲苦役役，坐自絆馳足。",
            "紛紛簿領間，與物商直曲。",
            "會須擺紅塵，更著輕鞭逐。"
        ],
        "title": "再和賈仲武遊狼山",
        "id": "daad9464-7ec3-493e-8e79-8891d79b22a2"
    },
    {
        "author": "劉弇",
        "paragraphs": [
            "仰窺玉奩天面窄，頑碧顛青自天擲。",
            "祖禪不管地祇慳，十五百徒此其宅。",
            "流水聲中換今昔，粉抹頳糊老椽壁。",
            "枯木庵回舊日春，難提塔示重來坼。",
            "超公最後法席張，全機撲落輥毬場。",
            "曾令天花倏飄墜，况有庭橘符青黄。",
            "烏藤橫膝傲佛祖，熟識眉宇瞬且揚。",
            "天吳吹瀾洗霾垢，方諸挹月來清凉。",
            "東甌萬剎盡金布，咋舌誰堪論妙悟。",
            "賺殺參兒走衲雲，高枕無乃林泉負。",
            "廬峰南遠真西材，叩寂丈室慚宗雷。",
            "秀巔龐眉逼人爽，反疑不自塵中來。",
            "由來山興復不薄，畏途何計揮塵縛。",
            "詰朝匹馬汗羞顔，又作楊花無止泊。"
        ],
        "title": "贈雪峰長老守超",
        "id": "f1a9ef46-5f77-4ce3-9e57-9f5b8392af23"
    },
    {
        "author": "劉弇",
        "paragraphs": [
            "君來通川居，朱門廕重屼。",
            "近聞值霖雨，匝舍野水淙。",
            "平地忽浩瀚，頓足疑涉江。",
            "猛風利如刀，觸紙無完窗。",
            "朝釜魚頭生，飄注旋抆缸。",
            "仰收墮案書，俯拾短焰釭。",
            "癡兒臨缺湫，往往駭影雙。",
            "我亦有此患，漏榻遶屋扛。",
            "塊如失羣鵠，感憤愁眉龐。",
            "孤膺紛填噎，更甚兩肘撞。",
            "辱君大句投，華旗揭脩杠。",
            "直欲却以心，不容苟且降。",
            "森披漢殿戟，縹緲梵天幢。",
            "蒼惶短兵接，豈暇輒淬鏦。",
            "區區苦吏役，展驥曾非庬。",
            "强亦歌巴歈，跛鼈慚驪駹。"
        ],
        "title": "和仲武苦雨見寄",
        "id": "c5bf8707-c4f7-4060-b12a-9821cf444233"
    },
    {
        "author": "劉弇",
        "paragraphs": [
            "翔飆拂層陰，孤鏡掛天脚。",
            "幽姿媚澄塘，俊活扶秋岳。",
            "饑烏下木末，啅雀喧簷角。",
            "落日銜半規，逗翳如新濯。",
            "海濤晚聲收，萬里卷冰箔。",
            "微颸襲疏櫺，輕靄躐叢薄。",
            "蛛絲裊如狂，虛隙野馬躍。",
            "病軀得愜適，更甚解攣縛。",
            "瀟灑萬籟并，沖融百飛却。",
            "熊經與鳥申，彷彿猶能學。",
            "蕭蕭寒砧弄，天半哀音落。",
            "客愁轉如蓬，萬緒入冥寞。",
            "不無臨風想，曬目歸領略。",
            "茹蔬味新腴，把酒蘸沉粕。",
            "明朝踏新泥，已有躋攀約。"
        ],
        "title": "晚晴",
        "id": "eb9fbe8b-c944-4355-b569-973c570e969f"
    },
    {
        "author": "劉弇",
        "paragraphs": [
            "翔風攪客心，爛熳不可收。",
            "隻舲揚層波，益信生計浮。",
            "滄洲澀歸迹，飄撇慚吳鷗。",
            "若人求自東，卓犖欣嘯儔。",
            "揖我暮川涘，疏明炯天球。",
            "掀髯藉芳草，閒則數魚鰍。",
            "詩書見孤詣，盤丸走軻丘。",
            "况有掃圍筆，可擅岐陽異。",
            "陰湖六尺轝，初恨不少留。",
            "梅根躍高檣，笑我仍回頭。",
            "繩床列短炬，相與枯春蒭。",
            "清狂到詼誹，券內嗤蜉蝣。",
            "女床無凡羽，渭曲皆清流。",
            "嘉實自彌望，直未斂以揫。",
            "須矣策高衢，稽句寧公羞。"
        ],
        "title": "贈黄成伯仇覽",
        "id": "64f22f3d-18af-4491-acc5-94b1457d0499"
    },
    {
        "author": "劉弇",
        "paragraphs": [
            "春秋謹嚴書，百史茲考信。",
            "晚周駕而東，弱魯猶足訓。",
            "低昂心權衡，與奪管膚寸。",
            "包羅三八祀，誣始蓋其慎。",
            "一言開慘舒，九地迴斧衮。",
            "密雖異鯤鮞，寬亦漏鯨蜃。",
            "姦魂負芒羞，忠骨蓋棺奮。",
            "肉角死西郊，風味一朝盡。",
            "千秋聖人經，寂寞風雨燼。",
            "三子豪未除，巧語終不近。",
            "早時遷固儔，雄誇掠秋隼。",
            "斧鑿謝前規，沙場出孤駿。",
            "森嚴雖時乏，猶足傲拘窘。",
            "黠兒何厚誣，乞米誑髫齓。",
            "至今汗青手，縮袖齎痛憤。",
            "此道竟寂寥，斯文有遺恨。",
            "於皇宋七世，輝赫到禹舜。",
            "起𧽼下祥祉，郁穆起聲聞。",
            "載祀盈十六，鏟滌無垢釁。",
            "斯民被醇和，淪浹酣九醖。",
            "冠劍趨夔皋，戈鋋老廉藺。",
            "君臣不朽計，邈與事功運。",
            "龍催鼎湖去，墨燥螭凹潤。",
            "際會風雲收，刀尺光景迅。",
            "肧腪歸太史，承乏乃頑鈍。",
            "詔遣陪青箱，隨宜課程趁。",
            "攀緣赤霄堮，颯灑塵土鬢。",
            "嗟我佁儗人，機杼終不韵。",
            "早負江湖心，晚繇道山進。",
            "幺麽亦胡爲，陪躡濫英俊。",
            "捫奎星辰逼，飛辯球琳振。",
            "計工蠹魚上，三載真一瞬。",
            "今者聯結束，如發千里軔。",
            "鷦鷯巢新林，末似枯枝穩。",
            "赬鯉定自勞，何取名赤鯶。",
            "酒徒謝知章，詩敵拋何遜。",
            "徒勞門戶成，慙愧上車問。",
            "猶幸親切連，勿負時通訊。"
        ],
        "title": "有詔遣移局實錄院因成古詩奉別同舍學士諸公聊佐一笑",
        "id": "08704dfe-a612-45af-9bca-12574f9fe8fd"
    },
    {
        "author": "劉弇",
        "paragraphs": [
            "長離飛從丹穴傍，刷羽渤澥齎扶桑。",
            "旦經崑崙莫砥柱，玉山之黍聊充腸。",
            "歷覽五都遍九土，一朝翩然歸女床。",
            "夫子故家本山陽，憔悴一官纔故鄉。",
            "時人等閑得重糈，君家撲滿無餘藏。",
            "相逢海上真偶爾，畢趣論心良慨慷。",
            "不無幅巾遲蕭散，况有逸爵揮淋浪。",
            "酒酣調笑不嫌靳，共指{鼠鳥}{眾鳥}饑鳶翔。",
            "蕭晨八月渚紅香，水風泛入客衣凉。",
            "溪頭艇子送急槳，輕齎誰識王陽裝。",
            "恨無佳設綴行色，匣劍欲解慚非良。",
            "淮山刻作秋來瘦，淮水刮眼清如霜。",
            "謝公何日東南下，別浦應尋臨汝郎。"
        ],
        "title": "送李堯咨赴官山陽",
        "id": "a3b013a7-8b12-4e10-899e-c6125250ea8f"
    },
    {
        "author": "劉弇",
        "paragraphs": [
            "南來海舶浮雲濤，上有游子千金豪。",
            "閩山左轉七千里，挂席六月天風號。",
            "俯窺虞淵弄白日，彤霞下爍波欲熬。",
            "陽侯嘯瀾罔象舞，出沒金背嬉鯨鼇。",
            "等閒推徙失向背，往往三山隨所遭。",
            "我欲懲幽驗荒忽，脫非值子終徒勞。",
            "吳牛喘月玉斗搖，金井芙蓉啼桔槹。",
            "一緣竹葉泛歸夢，別興斗與淮雲高。",
            "青蘋送客淒涼地，節物駸駸驚兩毛。",
            "家園柿栗行可拾，况有䆉稏蟠東皋。",
            "魯連蹈海徒虛語，尼父乘槎安所逃。",
            "它時作底投快便，與子去作滄波遨。"
        ],
        "title": "送陳師益還建安",
        "id": "7b7a6a19-66a0-4b97-93cc-02f9e8cb3133"
    },
    {
        "author": "劉弇",
        "paragraphs": [
            "孟荀久不作，吾道竟茫茫。",
            "滔滔天下人，生死名利韁。",
            "誇兒騁新學，剽竄摸青黄。",
            "爬羅盡砂礫，氣焰苦不揚。",
            "初如拆襪線，那復一條長。",
            "又如抄選客，十九爲琳琅。",
            "埋沒太古音，啾耳紛蜩螗。",
            "曾郎春不如，闊印眉間堂。",
            "十年讀書史，一日胸膽張。",
            "興來灑酣筆，落紙松丸香。",
            "摧頹鶖鶬間，識此雛鳳凰。",
            "梅天暑氣溼，江東潦聲狂。",
            "辭我歸袂擁，霜蒲挂高檣。",
            "飄翩不可留，橫槊赴文場。",
            "期子勿苟作，瓊瑶擷新芳。",
            "莫學下俚曲，黄花間折楊。",
            "由來玉山粒，梗澀在粃糠。",
            "河雖一掬波，曾是九秋潢。",
            "行行事斯語，看子摩天翔。"
        ],
        "title": "送曾靈永赴舉",
        "id": "83a8e509-3e00-4576-8391-e3d563b739f5"
    },
    {
        "author": "劉弇",
        "paragraphs": [
            "時平循良用，墨綬紛委蛇。",
            "夫子西南英，三十朝紳拕。",
            "爰來慈衆兒，一掬芝眉和。",
            "里閭無愁嘆，卒歲知婆娑。",
            "牛解等是刃，恩染誰非波。",
            "神閑略朱墨，日永餘弦歌。",
            "及瓜賦歸歟，去去可奈何。",
            "舂容雲濤裏，一葉翩經過。",
            "羹魚飯香秈，凉衣送長哦。",
            "三年種桃李，留得春陰多。",
            "鄧挽徒虛語，禰翮方雲摩。",
            "行哉尚良食，吾君正卷阿。"
        ],
        "title": "送新淦余宰虞卿",
        "id": "3ae32a46-5677-4229-897c-61eda2ea7890"
    },
    {
        "author": "劉弇",
        "paragraphs": [
            "簷牙排青冥，眺聽脫蒙昧。",
            "居然人境寬，魚貫出萬態。",
            "坐疑天機緘，發露窮瑣碎。",
            "圓清入鳥哢，蕭灑送客慨。",
            "脫巾晚吾來，靜稱一榻對。",
            "睨雲發高興，勇欲决猨薈。",
            "胡爲淫書史，賸若嗜炙膾。",
            "長年馬如狗，埃𡏖顛毛改。",
            "茲趣恐長負，踽踽依儕輩。",
            "何當拾頹齡，相與寄耨耒。",
            "挽君醉鄉衣，枯肺時一溉。"
        ],
        "title": "留題王公謨",
        "id": "0347ee5b-1454-4ce2-92ee-6ed42c00a799"
    },
    {
        "author": "劉弇",
        "paragraphs": [
            "樗翁卧南郭，宛是逍遥鄉。",
            "朝餐止半菽，暮偃仍繩床。",
            "如松生磽陵，不害材資良。",
            "少也頓絕羈，駸駸躞雲莊。",
            "十出九不售，髭根半秋霜。",
            "他時轉蓬子，頑嬉過其傍。",
            "那知胸腹中，固自儲琳琅。",
            "我曾耳清警，灑落皆天潢。",
            "謂宜神明相，衎衎臻樂康。",
            "胡爲乞刀圭，彌年對清漳。",
            "曼容隠成僻，照鄰廢堪傷。",
            "睡虎與蟄虬，兒童勿輕嘗。"
        ],
        "title": "贈王隠居適中",
        "id": "c8d144ed-c01e-4ce8-9f2e-8336d5ef6948"
    },
    {
        "author": "劉弇",
        "paragraphs": [
            "插犀頭角何崢嶸，紫棠色照長弓騂。",
            "不學蠹魚只浪死，聊因躍馬酬生平。",
            "奏書明光覓自試，臣有膽武前無勍。",
            "俞音一朝九天下，瑩膏瘦鐵虬鏗鳴。",
            "坐上少年勿遽起，請聽此日吳趨行。",
            "吳中風物妙絕殺，槜李髹碧輝連甍。",
            "紫崖陰洞泄神秘，霓旌羽帔嬉仙靈。",
            "鱸肥閟滑匕筯好，鷗眠鳬浴波瀾明。",
            "突烟晝恬夜柝死，元戎退案休千兵。",
            "詩成青天送白眼，由拳灑作千鴉驚。",
            "金船爛漫貯春色，葉底數花餘幾英。",
            "吳酸挨腸去宿滯，楚舞挑客留瘦情。",
            "功名成就付偶爾，要是行樂寬吾齡。",
            "迢迢汴水滴油駛，暖烟畫鷁酣雙旌。",
            "回頭應笑東方生，胡爲索米長安城。"
        ],
        "title": "送元舉宮苑秀州鈐轄",
        "id": "18be581c-d695-49fd-b499-72ac6de30681"
    },
    {
        "author": "劉弇",
        "paragraphs": [
            "庭椿摘初黄，畦韭翦柔綠。",
            "春盤巧飣餖，一堮生理足。",
            "今者鳴啾腸，饑花到雙目。",
            "終慚短豆戀，誰轉紫芝矚。",
            "青烟撲九衢，碧瓦酣萬屋。",
            "朝來好龍客，義動重裘燠。",
            "慇懃斗酒約，豪健賽楊僕。",
            "吹回麯車夢，鴇羽正肅肅。",
            "九天真龍飛，萬物彈冠沐。",
            "蕭短草木姿，窶賤衾裯宿。",
            "叨逾太官粟，敢計功利速。",
            "惟應杯中物，可仗詩筒趨。"
        ],
        "title": "再繼權之嚴韵二首  其一",
        "id": "9f2e8ec6-8aca-44a0-b42d-0350d5695058"
    },
    {
        "author": "劉弇",
        "paragraphs": [
            "東風入顛毛，非復故時綠。",
            "生涯蠹蟫裏，術智謾蛇足。",
            "晚作芸香游，頗復窺叢目。",
            "乾坤開清明，物色洗瞻矚。",
            "謬當匠石寄，楹桷翰夏屋。",
            "追隨金閨彥，懷抱鄒律燠。",
            "新詩閒模寫，勇若驅妾僕。",
            "千秋赤壁後，英爽得瑜肅。",
            "朝來牆頭花，皖皖弄膏沐。",
            "歸期莽難求，不啻襥被宿。",
            "端成心賞違，誰念客當速。",
            "聽取提壺聲，勿負慇懃趣。"
        ],
        "title": "再繼權之嚴韵二首  其二",
        "id": "dbbc5bd4-2a36-4192-b24a-f39366b8ffc5"
    },
    {
        "author": "劉弇",
        "paragraphs": [
            "西江客袂春風老，吹得歸心亂如草。",
            "鯢浪三篙下晚艎，去程不學寒蓬掃。",
            "淮山蒼蒼淮水長，千里一官歸故鄉。",
            "舉世由來青眼少，孟賸破黛嫫母狂。",
            "緹巾十襲盡燕石，埋蝕太半雙明璫。",
            "干霄自是男兒氣，遭與不遭真偶爾。",
            "人非田文莫彈鋏，世有伯喈須倒屣。",
            "君其行矣重問津，蹀月騊駼寧絆死。"
        ],
        "title": "送貫之縣丞解官還壽春",
        "id": "16b2002b-1bc9-4d12-86d2-76dbf1cd5394"
    },
    {
        "author": "劉弇",
        "paragraphs": [
            "攙雲幄幕張流蘇，華輈夾道青氍毹。",
            "黄昏天公下種榆，百萬星點成須臾。",
            "赤帝鞭車墮雲衢，燭龍駢頭浦還珠。",
            "競隨丹豹膏鳳雛，麟鬚拂蛾間數疏。",
            "弦嘈管唳聲鬰紆，櫛比百戲羅侏儒。",
            "輕紈綉履踏艷姝，灼灼巧笑聯芙蕖。",
            "有客年來倦著書，囊錢囷粟索無餘。",
            "短釵列桉擁弊襦，未看行樂誇睢盱。",
            "大奴聽響仆屋隅，小女行卜迎紫姑。",
            "子雲門巷正蕭疏，誰者載酒論區區。"
        ],
        "title": "次韵和彭道原元夕",
        "id": "e9674041-f8f1-41c8-b930-9b36941e2eba"
    },
    {
        "author": "劉弇",
        "paragraphs": [
            "應真檀施者誰子，僧云福堂隴西李。",
            "亙無窮盡理則那，明明善根此其始。"
        ],
        "title": "書新興羅漢室",
        "id": "1a665721-528b-4457-a3c4-bc7dc1ceeacf"
    },
    {
        "author": "劉弇",
        "paragraphs": [
            "世人嗜食心，專甚鼓記里。",
            "刳磔供嚼齧，誰計物生死。",
            "紛紛螷蠃蚳，晚亦列甘旨。",
            "况如茲蜂者，捃拾纔蠢爾。",
            "八月陰崖昏，戢戢若攢指。",
            "老房脫枯蓮，薦右方物美。",
            "翻嗟甘口鼠，橫使童角毀。",
            "吳蠶徒自僵，商賈斯遠矣。",
            "我思天地間，材死舉相似。",
            "鳥殪在澤羽，象焚緣插齒。",
            "梢梢撓雲幹，虸鋸入儀軌。",
            "豹胎及駝峰，日飽饞咽子。",
            "人方懷此憂，何暇多議彼。",
            "異時佳設張，更餉勿余鄙。"
        ],
        "title": "次韵林錫遠食蜂兒之句",
        "id": "4e2c7230-ef14-4d72-93da-50cbac7b0ef2"
    },
    {
        "author": "劉弇",
        "paragraphs": [
            "上人叢林秀，襟期支許越。",
            "往從湖山遊，發軔無留轍。",
            "轉身浮雲空，歸興飛鳥豁。",
            "故鄉得青海，下瞰鯨燦窟。",
            "結廬纔蝸牛，勝踐喧卑脫。",
            "叢殘翦荆棘，淚敝棲楣埒。",
            "蘭苕紛被逕，關鎖晝不掣。",
            "由來大慷生，卓錫果清絕。",
            "菅茅席三徑，虛榻掃凉月。",
            "不持一錢居，未省香火歇。",
            "鶴骨老亦輕，田衣故仍潔。",
            "高舂一飯過，野荈供嚼齧。",
            "笑作瘡剜肉，薦語畏饒舌。",
            "陽岡藷蔗稠，乳竇春泉冽。",
            "行當攬俗駕，滯念論一吷。"
        ],
        "title": "題遠上人休老庵",
        "id": "a4a827b2-543d-4b68-8d94-604b0baa513d"
    },
    {
        "author": "劉弇",
        "paragraphs": [
            "嚨唿馬子踏落花，落花盡頭逢酒家。",
            "酒翁破顔迎墨客，五雲冰漿發青帊。",
            "丹丘羽人笑揖我，餉我碧海雲琅芽。",
            "食之奇光襲兩腋，小哉天地自幕席。",
            "眼底不辨驪與騧，冷風時能借一快，便欲搴芝淩紫霞。",
            "且唱蹋銅汙，莫歌白浮鳩。",
            "躍沫寄頹年，陰陰馳四騶。",
            "雲璈駕閬風，茲約竟悠悠。",
            "却憶東皋醉鄉記，翻笑三閭非所憂。",
            "安得烏孫青田核，下變春江萬斛流。"
        ],
        "title": "酒家逢徐逸人",
        "id": "17bbd892-fb9e-434a-9b3b-8d97ef04ee42"
    },
    {
        "author": "劉弇",
        "paragraphs": [
            "東道出海陵，儲水得故濼。",
            "野雁若烟海，於焉避繒繳。",
            "去來迷春冬，唼喋識領略。",
            "于時臘將殘，篝火彼童弱。",
            "霜葭揚飛熛，敦迫海風惡。",
            "崑陵卷大地，電笑牽霆搏。",
            "翩翩隨陽侶，照影起虛愕。",
            "嗚呼犯蓬勃，騰踐劇殞雹。",
            "捎捎青雲翮，寒㶼謝寥廓。",
            "莫知孰奴王，百萬歸一爝。",
            "有叟家青溪，三日舉不涸。",
            "赤肉羅岡陵，腥血灑叢薄。",
            "商人爭行錢，烟艇紛飄泊。",
            "蓬茨未改故，十倍富前昨。",
            "翻笑任公子，釣鯨滄海角。"
        ],
        "title": "志雁",
        "id": "89e9d22e-2594-4a42-a1da-28675591b30c"
    },
    {
        "author": "劉弇",
        "paragraphs": [
            "故城邑東南，盤盤蟄脩蛇。",
            "借問經始人，云是司徒家。",
            "唐季遭閔凶，羣盜紛如麻。",
            "淮海尤剽輕，時時起邀遮。",
            "甚者控壤地，相錯臨犬牙。",
            "斯人何爲者，尋兵嘯麏䴥。",
            "擅此一抔土，僅侔國於蝸。",
            "鍖鑕稽天誅，至以功爵加。",
            "百年去隨手，遺陼臨汀沙。",
            "牛羊閱朝昏，草木自萌芽。",
            "誰非化黄壤，此獨遺鷄笯。",
            "停驂一回首，浩歎空歌巴。"
        ],
        "title": "海門故城",
        "id": "45ab6385-2f00-4975-8f68-b5f56019cb4c"
    },
    {
        "author": "劉弇",
        "paragraphs": [
            "君不見東皋酒狂能放懷，醉鄉著家身去來。",
            "又不見昔時西晉把螯客，隻手敵以黄金罍。",
            "流年驚鴻瞥眼過，爲君特地柴門開。",
            "鵝雛轉黄吹甕醅，紫蒲白薤雜芋魁。",
            "始知有神王歡伯，解卷霢霂蘇愁荄。",
            "玉繩挂閣爽氣回，烏樹不驚螢點苔。",
            "熱耳未厭雞聲催，玉山好約斜河頹。",
            "枯腸一掬君勿負，蓬行丸轉真悠哉。"
        ],
        "title": "夜飲留李聖咨法曹走筆",
        "id": "3d82a523-4999-4719-9884-f316d3d14128"
    },
    {
        "author": "劉弇",
        "paragraphs": [
            "我行適東陂，野色若可搴。",
            "問津初無從，强驅良苦鞭。",
            "三𤃩貯客潦，冉冉吞吳天。",
            "故壘何崢嶸，荒凉非昔年。",
            "虹腰截海堰，蜃氣噓窯烟。",
            "霜封百草乾，回風時飆然。",
            "狐兔死欲盡，饑鷹空老拳。",
            "村深行人稀，落日下烏鳶。",
            "敗荷古毳衲，野菊金連錢。",
            "羈懷自騷屑，節物驚徂遷。",
            "投暮僧舍中，誰者同留連。"
        ],
        "title": "我行",
        "id": "4c0cd4ca-aef6-4f00-b304-be394d9b6b15"
    },
    {
        "author": "劉弇",
        "paragraphs": [
            "磐嬉截長淮，聞自隋天子。",
            "運丁大業末，役跨遼東始。",
            "洶湧溝濁河，赤血洗千里。",
            "江都天東南，歲閱翠華指。",
            "錦帆抹非烟，疊鼓蓬蓬起。",
            "紫幰朱絲絡，百萬羅衛士。",
            "璇房貯彩女，灼灼艷芳李。",
            "虞公正逢惡，何稠甘沒齒。",
            "一從水調奏，便識還聲已。",
            "浪傳遭閟春，不悟羊無尾。",
            "雷塘一掬土，僅足掩冠履。",
            "行人爲傷心，清淚墮如水。",
            "池荒九曲春，尚想迷樓倚。",
            "落日注蕪城，牛羊下坡觜。"
        ],
        "title": "雷塘",
        "id": "c3808362-d698-419e-b022-26129c6b5a4a"
    },
    {
        "author": "劉弇",
        "paragraphs": [
            "東籬粲佳英，依約圓錢帖。",
            "西渚傲霜篔，瀟灑狻猊鬣。",
            "居然容膝地，况與蓬丘接。",
            "始余供煩使，浪謂素意愜。",
            "一當駭物機，局縮如跧摺。",
            "客塵不制人，脫去苦不捷。",
            "誰謂一日間，堮倚發蹀躞。",
            "椒漿淚玉瀝，蠹簡披往牒。",
            "兀爾自忘懷，少復進專輒。",
            "流年苦蹉跎，念咎真脫葉。",
            "皤皤彼禪客，趨尚未易躡。",
            "正應發再駕，萬念茲一攝。"
        ],
        "title": "依師小軒獨酌",
        "id": "d351fcc2-8529-4086-9a81-c04867f6c2c0"
    },
    {
        "author": "劉弇",
        "paragraphs": [
            "黎明出故壘，得此空王宮。",
            "結廬知何年，十里巒岡重。",
            "居然謝埃𡏖，䆗窱開房櫳。",
            "簁籬漏初日，雲木凉高風。",
            "直疑天邊秋，六月到此中。",
            "壁端故時筆，磊落空生容。",
            "詐言竺乾客，燕坐長年逢。",
            "我來偶拭目，滯念爲一空。",
            "野僧强留連，稻飯延高舂。",
            "王程迫星火，持語勿惱憹。",
            "方慚簡書畏，何計棲狂蓬。"
        ],
        "title": "早發臨川經回龍寺少刻因觀李供奉壁畫須菩提",
        "id": "ef912be3-7074-425d-96b9-7c58d95e1a3f"
    },
    {
        "author": "劉弇",
        "paragraphs": [
            "白雲去不還，空留白雲額。",
            "至今飛山顔，片片盡秋色。",
            "蕭蕭事盤紆，刳石轉欹仄。",
            "觚稜騫古殿，粉墨昏絕壁。",
            "有客倦歸艎，瀟灑寄一適。",
            "松蘿青鳥哢，江影卷餘白。",
            "始時開山人，真意非無得。",
            "百年驚一吷，節物變今昔。",
            "誰是雲無心，翛然彼禪伯。"
        ],
        "title": "留題疏山白雲禪院因呈長老秀公",
        "id": "7e925f4f-08ac-494d-b34e-99d38b43e77a"
    },
    {
        "author": "劉弇",
        "paragraphs": [
            "古聚少，荒蹊多，枯湟十尺餘陂陀。",
            "絳霄南來赤龍子，叱吒此地揚天戈。",
            "虎據乃其始，鵲起寧須時。",
            "坐令劉宗半天下，尋邑百萬徒爾爲。",
            "今來玉壘半荆棘，但見蒼烟白日嬉樵兒。",
            "愁來商歌涉長道，澤國秋蘭紫莖老。",
            "九原蓬顆日益多，世事茫茫一飛鳥。"
        ],
        "title": "過昆陽城",
        "id": "744a1c96-b1cd-400a-ad73-32fbe8321e50"
    },
    {
        "author": "劉弇",
        "paragraphs": [
            "巨浸連吳越，高躔直斗牛。",
            "玄冥開別府，江伯匯支流。",
            "象緯元精逼，神姦秘怪裒。",
            "番君疏带礪，彭蠡壯襟喉。",
            "赴隙如無地，憑壖忽有州。",
            "津涯逾寫潤，窟宅定刳幽。",
            "島認瀛鼇戴，濤疑陣馬異。",
            "珠跳憐雨駛，鏡滑識風收。",
            "樹带喬枝隠，山餘短碧浮。",
            "窺覘波罔象，睥睨忲陽侯。",
            "漾月都迷皓，蒸雲間作油。",
            "涵濡均藻荇，冗長到蝦鰍。",
            "蜃幻晴噓閣，龍腥夜拔湫。",
            "萬尋懸圃玉，一带洞庭秋。",
            "盈縮知誰紀，吞并似力揫。",
            "鯉矜封赤鯶，龜笑斥朱眸。",
            "嵌竇扶桑齧，珍文匠石鎪。",
            "鷗羣馴野客，蚖肆傲潜虯。",
            "罟數筐零霰，檣輕弩激遶。",
            "孰分浮瓠澨，或訝繞蛇丘。",
            "弦索延商婦，舽艭送莫愁。",
            "陶朱誠得策，神禹想遺憂。",
            "端稱潺湲弄，非無隠伏搜。",
            "豆分高下渚，葦視去來舟。",
            "血脈乾坤活，瘡痍稼穡瘳。",
            "披猖包息壤，瑣碎落浮漚。",
            "蓮女嬋娟棹，漁郎芼燥甌。",
            "有人搴繡被，無客傲鸘裘。",
            "貨貝窮乾沒，醪羞肅丐求。",
            "束枯論沃釜，戒覆比傾輈。",
            "衆水杯盂外，他年吐納尤。",
            "鵲填功未議，鯨吸志應酬。",
            "何事輕思濟，吾防果未周。",
            "阽危心骨醉，飄泊面顔羞。",
            "敢計乘桴去，何知戴笠遊。",
            "片帆真擾擾，隻影轉悠悠。",
            "卑溼{口羞}梁傅，星霜挂魏牟。",
            "勞歌慚孺子，破簏付平頭。",
            "烏豉緣蓴置，黄粻爲鱠謀。",
            "清螺取歸日，穩棹聽夷猶。"
        ],
        "tags": [
            "洞庭湖"
        ],
        "title": "鄱陽湖四十韵",
        "id": "1e06f80c-fc00-457a-b11f-26f5f71b9802"
    },
    {
        "author": "劉弇",
        "paragraphs": [
            "他日蓬蒿地，吾廬瓦數溝。",
            "井泉甘勝乳，庭竹冷先秋。",
            "村落時情淡，田疇歲計優。",
            "荆扉輪日掩，最喜近松楸。"
        ],
        "title": "蔣沙莊居十首  其一",
        "id": "c6f76595-3d25-477c-a27b-93c565696314"
    },
    {
        "author": "劉弇",
        "paragraphs": [
            "黄嶺虹腰抱，鼇山食案橫。",
            "中非避世士，稍亦畏時名。",
            "傍晚澆慵酒，尋春濯足行。",
            "雞雛嬌底死，犢子健能生。"
        ],
        "title": "蔣沙莊居十首  其二",
        "id": "7a21760a-7ba1-4bb3-b377-f1810d014cd7"
    },
    {
        "author": "劉弇",
        "paragraphs": [
            "翳翳柔桑活，輝輝野水寬。",
            "藝蔬蒼芥甲，延客白蒲團。",
            "點綴花粘蔓，稀疏粉束竿。",
            "家風纔茗飲，一室聽冰寒。"
        ],
        "title": "蔣沙莊居十首  其三",
        "id": "833af51a-5e21-44d6-b9d5-fff2c90e32f8"
    },
    {
        "author": "劉弇",
        "paragraphs": [
            "軟滑香秈顆，肥長紫蕨苗。",
            "盤餐殊不惡，鄰叟亦時邀。",
            "潘岳蕭條鬢，陶潜頡頏腰。",
            "巢枝得安穩，萬物一鷦鷯。"
        ],
        "title": "蔣沙莊居十首  其四",
        "id": "69362fb2-2e7d-4cec-8348-b410d8eac97b"
    },
    {
        "author": "劉弇",
        "paragraphs": [
            "晴屋鳴鳩婦，春陂翳雉媒。",
            "堮頭甘野蔌，鋤力到陳荄。",
            "掠水千艘健，橫風一笛哀。",
            "最憐雙白鳥，解事等閒來。"
        ],
        "title": "蔣沙莊居十首  其五",
        "id": "fcb57452-7a71-4efd-9e7c-6cb613745a2f"
    },
    {
        "author": "劉弇",
        "paragraphs": [
            "十里蛇原近，宜閟一畝金。",
            "亂酲眠暗術，嬌碧擁雲林。",
            "早晚歸歟計，因循愧此心。",
            "江南吾土樂，應得慰消沉。"
        ],
        "title": "蔣沙莊居十首  其六",
        "id": "290c875a-2664-45a7-ac93-05c69503383f"
    },
    {
        "author": "劉弇",
        "paragraphs": [
            "松種龍蛇子，栽培近著行。",
            "有時窺北榻，不日暗東岡。",
            "淚落終含韵，輪囷未竟長。",
            "故應容足地，投老慰荒凉。"
        ],
        "title": "蔣沙莊居十首  其七",
        "id": "98e8a184-14e5-4e84-80c9-d927472f8521"
    },
    {
        "author": "劉弇",
        "paragraphs": [
            "羊棧雞塒接，蔬畦麥壠傍。",
            "蝸涎書老壁，苔陣澀高廂。",
            "家有青緗學，兒傳急就章。",
            "未甘騎瘦馬，跳蚤事乾忙。"
        ],
        "title": "蔣沙莊居十首  其八",
        "id": "0ab0d38a-dcad-42b7-834d-c04652569fde"
    },
    {
        "author": "劉弇",
        "paragraphs": [
            "名愧周繁弱，材非魯孟勞。",
            "蛙仍當鼓吹，徑任沒蓬蒿。",
            "紫芋新厨味，黄棖馥鱠刀。",
            "業詩何水部，耽酒阮兵曹。"
        ],
        "title": "蔣沙莊居十首  其九",
        "id": "0a15389a-2f19-4ebd-adbe-cd1d368a9b42"
    },
    {
        "author": "劉弇",
        "paragraphs": [
            "劉宗墳墓國，金水眇縈回。",
            "颭颭鴉巢覆，疏疏槿戶開。",
            "春風持贈柳，臘雪試妝梅。",
            "欲識塵埃少，元無俗物來。"
        ],
        "title": "蔣沙莊居十首  其一○",
        "id": "4a9a4a58-0734-4e77-9ca1-45684f92a8c8"
    },
    {
        "author": "劉弇",
        "paragraphs": [
            "清樾陂陀外，春深四五家。",
            "叢祠下簫鼓，平楚暗桑麻。",
            "水國潜虯傲，天程去鳥賒。",
            "仙山仍在目，瀟洒送生涯。"
        ],
        "title": "莆田雜詩二十首  其一",
        "id": "acccb87a-4c38-41df-9c64-5d9b30b017dd"
    },
    {
        "author": "劉弇",
        "paragraphs": [
            "梅雨催農鎛，癡風泣海檣。",
            "魚龍波浪闊，燕雀戶庭凉。",
            "鰩柱春刳玉，蠔山夜鑿霜。",
            "家園兩痕淚，早晚促吾裝。"
        ],
        "title": "莆田雜詩二十首  其二",
        "id": "7f13ff92-909c-409d-aa8e-076a4ce42abf"
    },
    {
        "author": "劉弇",
        "paragraphs": [
            "南北分雙剎，公私限五塘。",
            "蚶祠開鎖碎，蟹井幕荒凉。",
            "酒熟傳紅泛，搶珍異墨黄。",
            "飄零晉耆舊，冠劍幾星霜。"
        ],
        "title": "莆田雜詩二十首  其三",
        "id": "51eaa5a3-ce24-4269-aa09-0dae06d5edb6"
    },
    {
        "author": "劉弇",
        "paragraphs": [
            "梅井經疏鑿，如聞自昔人。",
            "玉奩深貯月，雲乳暖藏春。",
            "桐葉誰新汲，葵芽好問津。",
            "端堪事杯酌，泠汰客襟塵。"
        ],
        "title": "莆田雜詩二十首  其四",
        "id": "57a2267b-f375-4c23-9631-e025bbda9fcf"
    },
    {
        "author": "劉弇",
        "paragraphs": [
            "末麗娟娟妬，山丹灼灼姝。",
            "暖烟喦養璞，沉碧鳳將雛。",
            "刀尺文章拙，巾㡚禮數迂。",
            "課成鷗鷺想，片夢落江湖。"
        ],
        "title": "莆田雜詩二十首  其五",
        "id": "c26826f4-9781-4700-92af-c9590d79400c"
    },
    {
        "author": "劉弇",
        "paragraphs": [
            "十里壺公廟，喧傳像逼真。",
            "斧斤刳洞骨，風雨澀松鱗。",
            "氣象乾坤豁，涵濡草木春。",
            "的應雲鬧處，藏得武陵人。"
        ],
        "title": "莆田雜詩二十首  其六",
        "id": "ee55d13f-9327-4f02-9f08-75f7ec405d6a"
    },
    {
        "author": "劉弇",
        "paragraphs": [
            "鶗鴂青春晏，遶鼩白社驕。",
            "掠風雛燕翼，界雨晚虹腰。",
            "醥醁銀床瀝，蘴茸紫澗苗。",
            "到家幸無苦，浦溆有回潮。"
        ],
        "title": "莆田雜詩二十首  其七",
        "id": "cb8fcd20-3f80-4aea-b3bb-81480193db2a"
    },
    {
        "author": "劉弇",
        "paragraphs": [
            "飽聞何氏子，遺跡在仙山。",
            "節擁三清絳，龍騎九色班。",
            "曲屏明猨薈，哀玉走潺湲。",
            "好刷摩天翮，徂鑣試一攀。"
        ],
        "title": "莆田雜詩二十首  其八",
        "id": "d93225f5-1475-4b0e-86a8-4f044590b8fa"
    },
    {
        "author": "劉弇",
        "paragraphs": [
            "香憶傳喦號，龜曾得寺名。",
            "禽巢多越思，海錯盡南烹。",
            "接食烏兒墮，漫岡犢子獰。",
            "正憐盃酒賤，醉叟日縱橫。"
        ],
        "title": "莆田雜詩二十首  其九",
        "id": "5111d079-5ee0-4a28-8c05-3bff3829dd8a"
    },
    {
        "author": "劉弇",
        "paragraphs": [
            "鶴唳歸雲急，龍移過雨腥。",
            "桂清飄月岫，槎老卧烟汀。",
            "洞失壺公舊，雩傳妙應靈。",
            "不緣幽事隔，小復理篂箳。"
        ],
        "title": "莆田雜詩二十首  其一○",
        "id": "8176ea12-47dd-4b8a-8259-c158f7bfd71e"
    },
    {
        "author": "劉弇",
        "paragraphs": [
            "共樂超然構，躋攀一氣邊。",
            "蒼茫雲水國，清潤李梅天。",
            "碎白淙崖瀑，孤青煮海烟。",
            "三神山自邈，何至苦求旃。"
        ],
        "title": "莆田雜詩二十首  其一一",
        "id": "b2b0c985-3c1a-4cda-bb3e-3e3e13b20b7d"
    },
    {
        "author": "劉弇",
        "paragraphs": [
            "蠨蛸當戶綴，絡緯擁莎吟。",
            "詩魄干霄上，棋魔攪海深。",
            "忘機一飛鳥，藏拙萬黄金。",
            "昨有逃虛慰，支郎下北岑。"
        ],
        "title": "莆田雜詩二十首  其一二",
        "id": "ce7599b6-9c69-4d45-9bc3-a96f7c533521"
    },
    {
        "author": "劉弇",
        "paragraphs": [
            "直東無際海，萬水自朝宗。",
            "沃日纔分爝，浮天亦盪胸。",
            "吐吞何楚越，冗長到魚龍。",
            "好在乘桴客，吾安議適從。"
        ],
        "title": "莆田雜詩二十首  其一三",
        "id": "88c54686-1709-4934-a0a2-0cfe49553625"
    },
    {
        "author": "劉弇",
        "paragraphs": [
            "遠寺梢清梵，孤城咽晚笳。",
            "稻畦眠堮淥，榕逕愕懸蛇。",
            "尊俎輝琮璧，詩書蟄鏌鋣。",
            "家家餘歲計，吉貝與蒸紗。"
        ],
        "title": "莆田雜詩二十首  其一四",
        "id": "dd1ac531-54d1-41eb-8449-82fc19df4758"
    },
    {
        "author": "劉弇",
        "paragraphs": [
            "當日山南寺，層樓插蔽虧。",
            "龍蛇緘柳筆，風雨舛唐碑。",
            "遊淺雲吞液，山稀海襯眉。",
            "杖藜搘瘦鶴，白髮茂林緇。"
        ],
        "title": "莆田雜詩二十首  其一五",
        "id": "869f1bbf-aa5b-4c63-9803-67518dc14a68"
    },
    {
        "author": "劉弇",
        "paragraphs": [
            "功名慚鶚瞬，龜組困鳩佻。",
            "元結郎終漫，劉安隠孰招。",
            "客塵關簿領，生計負漁樵。",
            "頼足尊中物，時將塊磊澆。"
        ],
        "title": "莆田雜詩二十首  其一六",
        "id": "e788022a-df8f-4af6-b5a4-c4fd6ef9be4d"
    },
    {
        "author": "劉弇",
        "paragraphs": [
            "傍海千塍稻，由來䆉稏蟠。",
            "異時更虐颶，中夕舞驚瀾。",
            "竟使魚鼈有，不堪蛙黽讙。",
            "嗟吾無急策，坐視汝凋殘。"
        ],
        "title": "莆田雜詩二十首  其一七",
        "id": "8ba73fe3-a12e-4a10-a9f5-432b23155f19"
    },
    {
        "author": "劉弇",
        "paragraphs": [
            "荔子綃囊搐，蕉花玉糝駢。",
            "紫髯牽腰裊，紺{糹憲}走嬋娟。",
            "蕭寺千家幕，蘭盆七月天。",
            "壺公仙日月，乞汝送流年。"
        ],
        "title": "莆田雜詩二十首  其一八",
        "id": "82f361f3-0dcb-449d-bb8d-221f62e58047"
    },
    {
        "author": "劉弇",
        "paragraphs": [
            "三縣圜扉閴，全閩道院傳。",
            "夜濤慳夢寐，晡食厭腥羶。",
            "家塾儒風舊，牢盆利孔偏。",
            "塵埃如拂得，定作海鄉仙。"
        ],
        "title": "莆田雜詩二十首  其一九",
        "id": "3d98146d-4334-4d64-8c50-6ccaf40705d9"
    },
    {
        "author": "劉弇",
        "paragraphs": [
            "雨露蕭茅浹，乾坤燕雀微。",
            "草萊鞭懶蟄，廊廟集橫飛。",
            "今者誠何補，吾其孰與歸。",
            "夜來天直北，劍魄繞星輝。"
        ],
        "title": "莆田雜詩二十首  其二○",
        "id": "57c466d3-8bfd-4044-92ad-ba9a89b01d44"
    },
    {
        "author": "劉弇",
        "paragraphs": [
            "草露垂垂白，溪泥脚脚深。",
            "槿籬藏吠犬，桑蘙漏棲禽。",
            "食匕驚浮世，鞭梢度寸陰。",
            "利名幺麽得，會是死灰心。"
        ],
        "title": "早發赴蒙縣二首  其一",
        "id": "e7d07bd9-ced3-47e0-a6c4-817784dba6be"
    },
    {
        "author": "劉弇",
        "paragraphs": [
            "搖落秋無頼，追隨月結緣。",
            "褐衣寒未授，櫪馬老先顛。",
            "客思淮雲遠，鄉魂越鳥邊。",
            "荒唐故時叟，曳尾想遺阡。"
        ],
        "title": "早發赴蒙縣二首  其二",
        "id": "62a6a757-10f5-43d8-ab8e-9b0ccdc19edd"
    },
    {
        "author": "劉弇",
        "paragraphs": [
            "三語君爲掾，百罹吾厭生。",
            "江山共鄉思，蘭桂敵交情。",
            "黄卷真無負，龍淵恐不平。",
            "何當改初服，別約紐荃蘅。"
        ],
        "title": "贈謝民師",
        "id": "484f6251-4b74-438c-a001-a8768bec21d4"
    },
    {
        "author": "劉弇",
        "paragraphs": [
            "居然兩福地，首尾限清江。",
            "䆗窱蘆州抱，晶熒石澗淙。",
            "潑雲秋䆉稏，割雨曉舽艭。",
            "愁絕村南舍，馴雞對小窗。"
        ],
        "title": "臨江",
        "id": "7c878c99-9d03-43c6-a9d1-dde591f2c761"
    },
    {
        "author": "劉弇",
        "paragraphs": [
            "落落將家子，堂堂儒者宗。",
            "虹蜺蟠志氣，天地貯心胸。",
            "骨秀霜含樹，神清瀑掛峰。",
            "才應過八斗，業已足三冬。",
            "燈壁曾聞鑿，螢紗屢聽縫。",
            "書從蒲葉寫，詩向錦囊封。",
            "醉把乾坤揖，吟將風月供。",
            "揮毫珠錯落，吐論玉錚鏦。",
            "逐逐儒林虎，昂昂墨海龍。",
            "文踰韓吏部，學切鄭司農。",
            "雨露恩將及，風雲運正逢。",
            "海深鯤定化，霄遠鶴須沖。",
            "汝乃今王粲，予非昔蔡邕。",
            "敬蒙修客刺，特辱造賓墉。",
            "遂闢膺門納，因施孺榻容。",
            "禮賢臺再築，待客黍頻舂。",
            "磨講詩千首，歡諧酒一鍾。",
            "笑談風對起，論難劍交鋒。",
            "篇什回環數，緘題往復重。",
            "共將諸子探，同把異端攻。",
            "聞見輸君博，賡酬愧我慵。",
            "便當思閣筆，何敢更撞鐘。",
            "堂舍經宵會，琴堂累日從。",
            "並行花縣密，同坐柳陰濃。",
            "出處漢四皓，情懷楚兩龔。",
            "淡聞君子水，久見大夫松。",
            "正喜陪談柄，應難別去蹤。",
            "短亭情黯黯，南浦恨匆匆。",
            "負笈遊洙泗，擔簦往辟雍。",
            "相如行有日，非久客臨邛。"
        ],
        "title": "贈李子從三十韵",
        "id": "c1e80bb4-62f7-439e-87bd-cf7aaaa5b057"
    },
    {
        "author": "劉弇",
        "paragraphs": [
            "場屋遺才日，英雄失意秋。",
            "薦賢無北海，削迹有東丘。",
            "未遂圖南志，先貽敗北憂。",
            "曠弦多誤奏，卞玉却輕投。",
            "西逐慚秦客，南冠愧楚囚。",
            "天亡非戰罪，道喪是吾羞。",
            "命薄聞歌鳳，時窮見叩牛。",
            "丹山摧鸑鷟，虞阪困驊騮。",
            "落日千行淚，西風萬古愁。",
            "壯圖沉草莽，歸思動滄洲。",
            "是理皆前定，非人可豫謀。",
            "悶來宜自遣，勢去不須尤。",
            "消日棋千局，忘懷酒一甌。",
            "更宜思破釜，莫便欲乘桴。",
            "豹匪終藏霧，鯨非可在溝。",
            "此生如富貴，未死合公侯。",
            "子况才華妙，身兼學業優。",
            "文章思頓進，志意素加修。",
            "禹穴書曾探，嵩山澗亦搜。",
            "紗螢頻見聚，鄰燭屢聞偷。",
            "默記跡三篋，疏通貫九流。",
            "賦才肩賈馬，詩格駕曹劉。",
            "肯向清時廢，須膺紫詔求。",
            "不當三徑隠，未可五湖遊。",
            "齧臂盟須復，題橋志必酬。",
            "寧終葬魚腹，誠合跨龍頭。",
            "早弄書生筆，當焚敗將舟。",
            "也知男子志，未肯死前休。"
        ],
        "title": "傷段謙叔失意二十八韵",
        "id": "1691a8ea-716a-41ee-b49a-68e779e849ff"
    },
    {
        "author": "劉弇",
        "paragraphs": [
            "側聽秋闈榜，君名又不傳。",
            "病龍頻失水，倦鳥久驚弦。",
            "有意期行道，無人肯薦賢。",
            "長沙傷鵩日，西狩獲麟年。",
            "失意應常理，嗟君最可憐。",
            "雙親堂上老，三釜養中偏。",
            "鬚有千莖雪，家無二頃田。",
            "甑中塵屢起，囊乏磬長懸。",
            "草木荒三徑，埃氛滿一廛。",
            "鶉衣傷子夏，蝸舍病焦先。",
            "雪冷袁安卧，風清靖節眠。",
            "謾誇五色筆，不及一囊錢。",
            "抱玉冤誰雪，沉舟恨自牽。",
            "翼摧雲外鵠，身絆駕頭鸇。",
            "憤氣高沖斗，悲號下入泉。",
            "未甘爲敗將，猶擬奮空拳。",
            "文喪思投筆，膠稀欲絕弦。",
            "悲彈三尺劍，悶釣五湖船。",
            "遷擯當修史，雄閑合草玄。",
            "張衡四愁什，杜甫八哀篇。",
            "臏刖兵書作，丘窮易道編。",
            "文人從坎坷，才子本迍邅。",
            "得失誠由命，窮通莫怨天。",
            "不須吟澤畔，何用餓山巔。",
            "豹匪終藏霧，龍非久在淵。",
            "鵠侯高定中，楊葉細須穿。",
            "子况千人敵，身仍百善全。",
            "平生於傳癖，終日被書癲。",
            "容貌堂堂也，胸襟落落然。",
            "文章追賈馬，德行繼淵騫。",
            "吐論崑崙决，揮毫組綉聯。",
            "字奇稱草聖，句巧號詩仙。",
            "身瘦文彌古，家貧節更堅。",
            "士流瞻若斗，學者慕如羶。",
            "自合升朝右，寧終死道邊。",
            "此來雖蠖屈，前去定鶑遷。",
            "鄒黍當重秀，韓灰决復燃。",
            "焚舟收後效，破釜雪前愆。",
            "誠願窮猶鬭，何甘廢中權。",
            "未應豪傑士，憔悴老螺川。"
        ],
        "title": "傷蔡文仲秋闈失意四十韵",
        "id": "f2a6d8a9-9736-4ef7-ab34-8f92e5681a21"
    },
    {
        "author": "劉弇",
        "paragraphs": [
            "念子多屯躓，秋闈又背馳。",
            "南陽龍卧久，東魯鳳何衰。",
            "刖足冤誰雪，傷弓翅已垂。",
            "有文須奪席，無地可容錐。",
            "破落三間屋，荒凉四壁籬。",
            "平生萍蕩漾，活計葉離披。",
            "磬掛囊多乏，塵生甑少炊。",
            "饑寒妻擬棄，憔悴嫂貽嗤。",
            "行古時稀合，身孤世早知。",
            "盡應嫌學僻，無不笑書癡。",
            "讀已周千卷，攀猶滯一枝。",
            "鷁因風緊退，蘭爲雪深萎。",
            "卞璞羞空獻，齊竽嘆失吹。",
            "未爲橫薦鶚，又作曳泥龜。",
            "東國頻遭黜，西山獨忍饑。",
            "皇皇行澤畔，寂寂卧漳湄。",
            "應下傷麟淚，還牽感鵩悲。",
            "著成孤憤傳，吟就八哀詩。",
            "道喪誰開眼，愁來自皺眉。",
            "迍邅真命也，險阻屢嘗之。",
            "清廟含三嘆，明時動五噫。",
            "野歌成匪虎，磯釣本非羆。",
            "事故多如此，心休苦怨咨。",
            "都緣名是累，須用道爲醫。",
            "破悶無如酒，消憂莫若棋。",
            "勿同楊泣路，休效墨悲絲。",
            "得失皆由分，窮通自有時。",
            "海深鯤化早，天遠鶴沖遲。",
            "子况多能者，身懷可致資。",
            "九河流劇辯，萬馬走雄辭。",
            "學似鉤龍巧，文如吐鳳奇。",
            "五車書並覽，三篋記無餘。",
            "解辨魯魚惑，能分亥豕疑。",
            "博聞探禹穴，多見識曹碑。",
            "行止珪無玷，周流玉不緇。",
            "經明人盡仰，才大士爭師。",
            "名價關西振，儒風稷下移。",
            "生徒居若市，來者被成帷。",
            "天道如將復，人文未喪斯。",
            "定伸膏澤志，入侍帝王墀。",
            "豹匪終藏霧，蛟非久在池。",
            "青雲如借路，蹇步足通逵。",
            "定補千裘腋，寧由五羖皮。",
            "冠彈思貢禹，舌在憶張儀。",
            "已往雖非悔，方來尚可追。",
            "此生當富貴，未死屬男兒。",
            "顧我誠荒斐，蒙君愛保持。",
            "杏壇齊出處，槐里久參隨。",
            "情荷椒蘭契，言蒙藥石規。",
            "琢磨朝切切，講誨夜孜孜。",
            "小大鐘容叩，高低仞許窺。",
            "開談發吾覆，飛辯解人頤。",
            "較藝思焚硯，交鋒擬樹旗。",
            "奚斯睎考甫，子貢服宣尼。",
            "共有亨途約，俱懷遠到期。",
            "精誠甚膠漆，酬唱越塤箎。",
            "本謂同游處，何圖有別離。",
            "身從來嶺表，音逐隔天涯。",
            "荏苒年光換，回還氣候推。",
            "暗驚時倏忽，屢見月盈虧。",
            "故國書迢遞，他鄉路嶮巇。",
            "登高魂欲斷，眺望力應疲。",
            "側望魁鄉薦，夫何擯有司。",
            "臨風心惻怛，開榜淚淋漓。",
            "場屋非收子，文闈更薦誰。",
            "主盟寧至當，提掖豈無私。",
            "盡指珠多纇，咸疑玉有疵。",
            "叩天身患遠，叫帝泣嗟卑。",
            "寫恨憑精衛，聲冤付子規。",
            "彼蒼不可問，徒積故人思。"
        ],
        "title": "傷友人潘鎮之失意七十韵",
        "id": "b202c427-18a1-40fa-9d3c-ef12f599706c"
    },
    {
        "author": "劉弇",
        "paragraphs": [
            "維南斗牛下，萬仞聳崔嵬。",
            "日上光先占，江盤勢却迴。",
            "一方蒙雨露，幾處對樓臺。",
            "不逐秦鞭去，曾經禹載來。",
            "雲生風慘淡，冰泮谷喧豗。",
            "險外烟嵐變，深中洞府開。",
            "巖花春灼爍，溪鳥暖毰毸。",
            "飛瀑含清籟，乖龍走疾雷。",
            "平川蕭廟閟，半腹鄧壇摧。",
            "精縕瓊瑰寶，奇鍾杞梓材。",
            "僧軒宜薜荔，樵徑怯莓苔。",
            "旁睨龍洲橘，前瞻庾嶺梅。",
            "仙經饒地脈，賦筆讓天台。",
            "神物多靈貺，農田少旱災。",
            "隠居須獨行，吟咏亦難才。",
            "何客能依止，伊余敢語哉。",
            "一麾成繫滯，四友阻遊陪。",
            "未脫紅塵累，徒嗟白髮催。",
            "夢頻生枕席，賞每倒罇罍。",
            "預恐瓜時代，圖歸作醉媒。"
        ],
        "title": "題仰山二十韵",
        "id": "6dc6eb44-d095-4fdc-91f0-ee2fd834de17"
    },
    {
        "author": "劉弇",
        "paragraphs": [
            "欲識君詩格，飄然人所難。",
            "清風生玉宇，白露滴金盤。",
            "吟嚼充腸冷，披開遶坐寒。",
            "迥無脂粉氣，字字是琅玕。"
        ],
        "title": "覽唐元成詩因而有贈",
        "id": "bae53510-44fb-4739-a561-e8a2aea9fe7a"
    },
    {
        "author": "劉弇",
        "paragraphs": [
            "墨綬蠻鄉去，青春瘴海行。",
            "陋篷愁暴雨，小艇畏長鯨。",
            "灘惡舟難渡，風狂浪易生。",
            "不堪江上笛，時送兩三聲。"
        ],
        "title": "春日舟中即事",
        "id": "fa20e6a6-e434-42b1-81fb-75d6c68b2c95"
    },
    {
        "author": "劉弇",
        "paragraphs": [
            "文效追前日，詞科急俊民。",
            "儒風穆漢殿，家璞走荆珍。",
            "汪邵推高手，卿雲想後身。",
            "爭移初律暖，競撥老根陳。",
            "睥睨三都上，吹噓七子鄰。",
            "龍蛇開蟄戶，河漢洗天津。",
            "堂室誰升入，詩書迭主賓。",
            "剸犀鋒自倍，徹札手彌親。",
            "鼓吹丘軻外，波瀾屈宋新。",
            "巴歌徒里耳，燕石謾緹巾。",
            "美觀圭聯璧，和聲鼓間錞。",
            "駸駸新歷塊，喔喔舊司晨。",
            "爽實嗤烏有，阿時陋劇秦。",
            "鑿愁神秘露，搜恐物華貧。",
            "楚劍雙干斗，吳娃幾學顰。",
            "飛揚逼場屋，旁午動簪紳。",
            "傖父幾焚硯，修家舊有人。",
            "珠驚對還浦，角豈獨推麟。",
            "價比千瓊玖，文成一欠呻。",
            "鼻端論妙斲，使外得周詢。",
            "布瑞雲歊鼎，連深鯉挂緡。",
            "豈徒矜羽獵，直可絢郊禋。",
            "宛是隋唐舊，何分雅頌真。",
            "兩眸寬病客，一氣到洪鈞。",
            "捉卷時湔掌，沿涯屢耗神。",
            "爰居泣韶濩，嫫姆駭蛾螓。",
            "愜興誰爬背，長哦獨哆脣。",
            "傳夸歸有恃，羞縮死將濱。",
            "讎校三千士，蹉跎九十春。",
            "岐周雙鸑鷟，不省至何因。"
        ],
        "title": "讀汪都講邵宮教擬試賦三十韵",
        "id": "d7b1dc23-7362-44a1-8e52-6d1c4425ba15"
    },
    {
        "author": "劉弇",
        "paragraphs": [
            "真太忙生苟一時，野情幽事每交馳。",
            "同舟濟者聊傾蓋，吾黨歸歟盍指期。",
            "風日頻開友顔笑，珠璣間出洗愁詩。",
            "小儒坐耗大官食，羞學饑猿嗛兩頤。"
        ],
        "title": "次韵奉酬邵美中奉議示同舍",
        "id": "5d843e46-0b2a-472d-a11e-836679bb8aa1"
    },
    {
        "author": "劉弇",
        "paragraphs": [
            "重棘初無課最書，春風破卷得三都。",
            "千尋傑氣千霄上，一片降心免胄趨。",
            "藏室森羅公柱史，附庸幺麽我顓臾。",
            "正緣好語遥推借，跋扈猶能特百夫。"
        ],
        "title": "覽邵美中擬試賦出詩三十韵紀之邵有詩謝復次其韵",
        "id": "fa00405b-bf92-4d1d-80b7-18dcd611ddb5"
    },
    {
        "author": "劉弇",
        "paragraphs": [
            "風酣雨軟裊簷絲，端負吾人痛飲師。",
            "使者嶺梅傳信遠，王孫芳草怨歸遲。",
            "釀成紫府無端夢，開到朱欄第幾枝。",
            "欲問東君挽流轉，顛狂好在曲江詩。"
        ],
        "title": "試院次韵奉酬趙達夫記室惜春之什  其一",
        "id": "a4a34f1c-4546-450b-b2d3-498af8613bfb"
    },
    {
        "author": "劉弇",
        "paragraphs": [
            "酷愛春如蜂蝶迷，還憂青帝學班師。",
            "愁城恨壘挨排到，酒約花期賭當遲。",
            "端負江湖歸去棹，最關桃李別來枝。",
            "松丸暖動蟾蠩滴，消殺風光盍付詩。"
        ],
        "title": "試院次韵奉酬趙達夫記室惜春之什  其二",
        "id": "44cd7ab8-87a2-4af4-970e-59b363cf680e"
    },
    {
        "author": "劉弇",
        "paragraphs": [
            "絮撲花然鑰靚深，物華看即滿曾陰。",
            "魯魚是正成何補，鶑燕勾牽著底禁。",
            "聲迹汾雎連漢鼎，報投綠綺間南金。",
            "到家禊事應非晚，孤劍懸知出水心。"
        ],
        "title": "次韵酬朱充仁示同舍",
        "id": "4f9912a7-9497-4713-9e33-494ff6ba2cbe"
    },
    {
        "author": "劉弇",
        "paragraphs": [
            "柳茸無力杏燒紅，春入愁腸不散窮。",
            "千佛經慚名姓入，一尊酒愜笑言同。",
            "寫成懸圃新聯璧，分與秋風舊轉蓬。",
            "好樣醉鄉拋擲却，百錢輸與杖頭翁。"
        ],
        "title": "張壽翁朝散有詩紀同舍名銜錄次其韵",
        "id": "5a9acb51-0616-40c6-81de-fec18f9bcdee"
    },
    {
        "author": "劉弇",
        "paragraphs": [
            "朝來甲乙去聞天，喜色胚腪淡墨前。",
            "干斗已應千劍躍，摶風誰是一鵬騫。",
            "路歧穩步青霄近，閭里傾心古語傳。",
            "收拾春光終未晚，爛遊端屬綠衣鞭。"
        ],
        "title": "貢院奏號奉呈同舍諸公",
        "id": "86ccc7ac-aa01-4d96-80ba-e15e246d1ff3"
    },
    {
        "author": "劉弇",
        "paragraphs": [
            "綢繆霜露他時感，零落昆雲幾葉孫。",
            "原上有封吞馬鬣，道邊無石認羊蹲。",
            "黄粱暗換塵勞世，白草重歸血食魂。",
            "未論紛紛悲往逝，的應凜凜愧生存。"
        ],
        "title": "晉之太博同舍常愴六世外祖鄭氏苗裔中絕曩訪得丘墓所在歲時享祀不輟鄉里化之因有詩紀其事謀弇屬和云",
        "id": "c12ea2c0-28ed-4868-ab20-872e0c3b13b7"
    },
    {
        "author": "劉弇",
        "paragraphs": [
            "溫柔鄉定虛言耳，鑪火功真長物哉。",
            "疑別有天春不老，知誰爲雨夜曾來。",
            "滿移妃子三湯夢，暗奪仙家一息胎。",
            "燕玉浪傳思暖老，箇中消歇幾沉煤。"
        ],
        "title": "次韵和汪道濟都講惜惜吟",
        "id": "fc6e2952-3bcf-41a4-9a2a-0ebb076ed336"
    },
    {
        "author": "劉弇",
        "paragraphs": [
            "頃來法席如師少，老去生涯似此無。",
            "直寄天年謾龜鶴，聊收化日到桑榆。",
            "蒼環作抱三臺壯，縞带明空一水紆。",
            "時拂東齋壞雲衲，更開南粵隠居圖。",
            "買山支遁初無費，示疾維摩本不徒。",
            "夜雨龍腥飛別澗，晝烟禽哢落高梧。",
            "齋餘短捉清生麈，坐久柔團暖稱蒲。",
            "三樂榮期猶俗物，二毛潘岳信拘儒。",
            "禪林彪虎新眠熟，覺海烏藤舊攪枯。",
            "不學昔人悲唾遠，已將茲世脫魚濡。"
        ],
        "title": "題福州黄蘗山確禪師息老堂",
        "id": "7f6a7e0f-29d3-4fe1-9b45-d4ee6124bf20"
    },
    {
        "author": "劉弇",
        "paragraphs": [
            "五月角黍江南天，驪駒送客黄金船。",
            "悠悠別思不足道，去去宦情如欲仙。",
            "青萍由來異死鐵，綠綺未易論膠弦。",
            "强懷爲君歌短什，壯圖輒勿輕流年。"
        ],
        "title": "送林錫遠帳勾罷官北引二首  其一",
        "id": "522aa18a-c9b2-4c75-baa6-fa4fb2bef8ac"
    },
    {
        "author": "劉弇",
        "paragraphs": [
            "由來不敵是清才，尚喜相逢契此懷。",
            "直把唯阿平笑語，更將爾汝外形骸。",
            "吾身方愧猿拘檻，君事何疑箭插靫。",
            "天子聖明思急策，試論弊事决陰霾。"
        ],
        "title": "送林錫遠帳勾罷官北引二首  其二",
        "id": "521493dc-881c-490e-8fa2-88671bd48d22"
    },
    {
        "author": "劉弇",
        "paragraphs": [
            "蕭條門巷未足愧，晼晚歲時胡不歸。",
            "綠葵白芋故園老，黄頷赬尾前溪肥。",
            "浮名莫羨風過耳，久客可憎塵滿衣。",
            "約君對擁當戶榻，聊割一畝秋蟾輝。"
        ],
        "title": "招季山還家",
        "id": "2fb79401-314e-4485-9611-7972b0a492c4"
    },
    {
        "author": "劉弇",
        "paragraphs": [
            "迢迢汴水吞窈冥，白榆多於天上星。",
            "林梢碎漏月痕白，草頭冷泣螢腰青。",
            "雲霄九重近在目，鵷鷺百翮誰趨庭。",
            "雞聲馬蹄正立敵，斷送垢褐疲吾形。"
        ],
        "title": "早發襄邑",
        "id": "2de960ec-101e-41a8-a95a-3b93fc49b470"
    },
    {
        "author": "劉弇",
        "paragraphs": [
            "坐看雲葉洗昭回，磴束天仙玉宇開。",
            "水染東甌清到骨，客傷南浦釅於醅。",
            "雪萌正薦澆酲笋，粉色渾藏艷眼梅。",
            "稍覓暗芳窺熠燿，更從白石認毰毸。"
        ],
        "title": "夜泊建溪豐樂驛前三首  其一",
        "id": "9d30d35f-89b0-4023-b582-c9da97513175"
    },
    {
        "author": "劉弇",
        "paragraphs": [
            "鬖鬖彪弁吹頹鬢，戢戢懸鶉戒早寒。",
            "漂泊昔遊堪冷笑，悠颺短夢迫驚湍。",
            "霜潭傲險蒼虯嘯，月磧牽波翠篠團。",
            "十載南冠欹一葉，背人功業底無端。"
        ],
        "title": "夜泊建溪豐樂驛前三首  其二",
        "id": "4aa82f4e-ea16-448e-90f3-f312addd8ecd"
    },
    {
        "author": "劉弇",
        "paragraphs": [
            "溪靈覓罅吹灘聲，削木刺波舟逆行。",
            "問津候館得豐樂，回首洞天無玉清。",
            "愁看迮纜疊石子，快是隔篷眠水晶。",
            "兒曹燈間動喜色，甑有滑白長腰粳。"
        ],
        "title": "夜泊建溪豐樂驛前三首  其三",
        "id": "894073d3-2b1c-4353-8440-3f940ccde5a1"
    },
    {
        "author": "劉弇",
        "paragraphs": [
            "頭骨插犀冰照顔，胸襟元自漲清瀾。",
            "吏歸申午緣無事，民卧田閭識以寬。",
            "晤語早傾程子蓋，評詩尤逼杜公壇。",
            "如論妙譽無留賞，合向驍壺作倚竿。"
        ],
        "title": "贈邑宰詹志行長官",
        "id": "9301eb07-c06e-4ef4-bd14-126b46faa7b1"
    },
    {
        "author": "劉弇",
        "paragraphs": [
            "飛梯倒插玉螮蝀，危檻別刻青芙蕖。",
            "送凉野水舊涵竹，借色春山擬滴裾。",
            "王喬過鳬可坐揖，蕭史鳴鳳徒紛如。",
            "眸子欲酸跂予望，弔世清淚橫方諸。"
        ],
        "title": "清真觀步翠閣",
        "id": "01e5bfcf-befd-4fc2-b93c-cc6d9e75612d"
    },
    {
        "author": "劉弇",
        "paragraphs": [
            "向背仙宮總闢琳，茲軒仍出古城陰。",
            "千年曾史長存魄，一片巢由不染心。",
            "秋闊雨高天洗翳，夜凉風軟月吹金。",
            "冰壺早訝貯人世，况復隔溪葱蒨深。"
        ],
        "title": "清真觀清軒",
        "id": "75bad7f9-2068-4e6d-8f7b-b62a8cd1dd14"
    },
    {
        "author": "劉弇",
        "paragraphs": [
            "物理相懸能幾何，是非得喪了無多。",
            "仙家日月閑庭戶，人世浮沉寄唯阿。",
            "矗橚曉聲來雜珮，漣漪春脈漲青羅。",
            "箇中故有天倪在，持語流光任擲梭。"
        ],
        "title": "清真觀齋軒",
        "id": "e22b3a0f-19d4-4efe-9780-0dbeda500f98"
    },
    {
        "author": "劉弇",
        "paragraphs": [
            "玉魄冰魂萬頃連，曲欄仍在斗魁邊。",
            "浮天自作通津去，洗客終疑爽氣偏。",
            "不比尋常閑水墨，最宜三五好嬋娟。",
            "翬飛穩蘸明河接，更擬憑虛逼島仙。"
        ],
        "title": "月波樓",
        "id": "64103711-43b7-423a-8853-70d6bfd19886"
    },
    {
        "author": "劉弇",
        "paragraphs": [
            "盤薄簷牙紫翠間，正緣天屬得恬安。",
            "已聞名教兼三樂，况有家聲到二難。",
            "棠棣萼留春色好，鶺鴒原占洞天寬。",
            "友于誰復知真適，拾穗榮期似太漫。"
        ],
        "title": "賀氏怡軒",
        "id": "e8991bda-0670-4eed-ac3a-1d7c34f31c4d"
    },
    {
        "author": "劉弇",
        "paragraphs": [
            "銅官南部號無事，烟火蕭條數百家。",
            "令尹印章希搭紙，里胥邦賦半催茶。",
            "山稠別限番君國，潦暗疑通海客槎。",
            "石磴落當蕭寺面，憐渠清絕好生涯。"
        ],
        "title": "建德縣作",
        "id": "3b1374bf-ff8e-4b14-a7f4-974da9cc3932"
    },
    {
        "author": "劉弇",
        "paragraphs": [
            "輸寫由來未易窮，渾疑天作水仙宮。",
            "浩無邊際藍吞野，散作霑濡雨卷空。",
            "末口潦收秋漲縮，汙溝波泛暮潮通。",
            "會當揮楫乘高興，盡把塵纓濯此中。"
        ],
        "title": "新開湖詩  其一",
        "id": "5bf0722c-7647-438f-91cd-9ee2684df1d7"
    },
    {
        "author": "劉弇",
        "paragraphs": [
            "平鋪縐縠幾千尋，瀟洒由來爽客襟。",
            "天借月華來海上，地蒸雲氣出波心。",
            "魚蝦澤國拋殘玉，燈火船窗點碎金。",
            "聞說蚌胎無纇顆，又憑風力舞秋陰。"
        ],
        "title": "新開湖詩  其二",
        "id": "2a047fe5-47f5-4fdd-8ec1-8ed1cef7c636"
    },
    {
        "author": "劉弇",
        "paragraphs": [
            "由來佳掾推三語，故有能名擅一方。",
            "投分稠人期李郭，平心他日到于張。",
            "囹扉盡洗沉冤魄，貫索時分入夜光。",
            "舉世謾嗟岐路澀，只今騰踏見飛黄。"
        ],
        "title": "送廷允决曹解官舟行赴闕    其一",
        "id": "f3f9d3ec-1e9d-491a-97d1-5ecdcbf8757f"
    },
    {
        "author": "劉弇",
        "paragraphs": [
            "春江活碧染衣濃，鬧櫓初挨鷁首東。",
            "岸柳躍絲金稍重，渚梅收糝玉全空。",
            "腐儒糟粕迂疏後，上客風雲感慨中。",
            "好訪瀛洲綴仙客，家山無苦夢壺公。"
        ],
        "title": "送廷允决曹解官舟行赴闕    其二",
        "id": "b071bc1f-5683-4a01-9990-361945a1acd7"
    },
    {
        "author": "劉弇",
        "paragraphs": [
            "束書歸伴鶴頭遊，贏得髭根未雪如。",
            "春甽有田皆杜鄠，曉窗無岫不衡廬。",
            "糟床最與天真近，魚沫何妨世態疏。",
            "鞹足龜腰負芝朮，因君特地愧三餘。"
        ],
        "title": "次韵酬",
        "id": "6de87ad0-ef07-4de3-af2b-036c89ca669b"
    },
    {
        "author": "劉弇",
        "paragraphs": [
            "紛紛儀覆與秦傾，何者竟爲吾道行。",
            "物外金朱猶土梗，興來詩酒亦功名。",
            "夢同秋棧縈紆入，分比春蘭馥郁生。",
            "他日未宜輕感慨，勸人歸是子規聲。"
        ],
        "title": "次韵表民偶作",
        "id": "7649a750-2b64-4dba-84f7-7e64d48e8d21"
    },
    {
        "author": "劉弇",
        "paragraphs": [
            "自得逍遥物外情，肯將冠冕謾勞形。",
            "門前始種先生柳，斗下重添處士星。",
            "文豹霧中誰逐逐，飛鴻天外自冥冥。",
            "最憐孤竹人高卧，却訝三閭客獨醒。",
            "放曠七賢林下洞，棲遲六逸水邊亭。",
            "和烟買得花栽潤，带雨移來藥顆馨。",
            "鳬舄印殘蒼蘚綠，蝸廬築破遠山青。",
            "消磨日月棋千局，笑傲雲霞酒一瓶。",
            "隠几旋成招隠句，披衣新看養生經。",
            "小軒靜把琴開匣，幽苑深將鶴剪翎。",
            "明月有時來竹塢，紅塵無路到松扃。",
            "幾多九老圖中景，都爲丹青入障屏。"
        ],
        "title": "贈致政曾宣德十二韵",
        "id": "1dfe7c73-61d0-426b-b84e-11812620783c"
    },
    {
        "author": "劉弇",
        "paragraphs": [
            "南來踽踽拜前塵，雅睠仍從轍鮒新。",
            "四照色溫初似玉，一時恩到總成春。",
            "非如學者論糟粕，須信人間得鳳麟。",
            "况有珠璣長滿把，冥搜終恐物華貧。"
        ],
        "title": "上金陵黄尚書安中二首  其一",
        "id": "9965af16-c395-45a5-919b-2b31420c6edb"
    },
    {
        "author": "劉弇",
        "paragraphs": [
            "千毫回斡自無旁，逸勁仍聞飲石梁。",
            "黄卷素心因事見，空門真味與閒長。",
            "扁舟尚錄袁臨汝，清酒無論顧建康。",
            "五載轉頭歸一瞬，門闌依舊笑羝羊。"
        ],
        "title": "上金陵黄尚書安中二首  其二",
        "id": "443608ab-e595-484e-ba93-6795596890c5"
    },
    {
        "author": "劉弇",
        "paragraphs": [
            "岧嶢飛觀决層雲，主意全傾合坐賓。",
            "談笑龍岡下白日，衣冠麟閣識功臣。",
            "欲窮人目逢山好，未老秋容到酒醇。",
            "忍對南鴻問寥廓，沉冥誰是蜀莊珍。"
        ],
        "title": "和安中東樓會飲",
        "id": "42d97899-4d59-4b61-8b06-95a2f975d0c5"
    },
    {
        "author": "劉弇",
        "paragraphs": [
            "隠然平地起嶙峋，千古舂波此與瀕。",
            "九牧貢金殊夏后，三泉下錮笑秦人。",
            "力回坤軸陰機壯，妙灑銀鈎榜墨新。",
            "欲識當年鎔鑄意，莽蘆終恐更非真。"
        ],
        "title": "和安中鐵柱留題",
        "id": "cd63eb19-b35e-4675-9d41-60437fefec45"
    },
    {
        "author": "劉弇",
        "paragraphs": [
            "寸心不與一物隔，遠目自爲千里期。",
            "便共溪山有情分，更緣阡陌識參差。",
            "層雲異日雖輕舉，獨鳥長年可俯窺。",
            "緹騎到家春滿眼，庾公清興不應衰。"
        ],
        "title": "王公濟四美樓",
        "id": "8351d749-18c5-42f6-a83c-ea9bb3714f4b"
    },
    {
        "author": "劉弇",
        "paragraphs": [
            "閭里傳驚飽物華，此亭真是一生涯。",
            "人知菽水歡終異，地比蓬蒿徑自佳。",
            "歲計黄雲千䆉稏，春心青玉幾龍蛇。",
            "不須分外開新畹，故有兒孫敵謝家。"
        ],
        "title": "王公濟蘭荄亭",
        "id": "30795837-3c7e-4d1b-b113-f8f26c0a2894"
    },
    {
        "author": "劉弇",
        "paragraphs": [
            "寸毫揮灑敵連城，想見仙標白玉京。",
            "周鼓直須論妙刻，陶琴初不費煩聲。",
            "他年浪許曾窺豹，此日誰堪與濯纓。",
            "寂寞蓬茨今有助，病軀那復愧登瀛。"
        ],
        "title": "李倅惠詩次元韵酬謝",
        "id": "62a8d148-e41e-4aea-a2f4-1582c88a5558"
    },
    {
        "author": "劉弇",
        "paragraphs": [
            "俗眼紛紛少得青，獨君襟義富坻京。",
            "揮斤郢鼻時驚巧，持鼓雷門浪費聲。",
            "正喜珠璣生咳唾，敢期茅蕝被游纓。",
            "鯫生謭謭難論報，此日方知海是瀛。"
        ],
        "title": "再次韵和酬",
        "id": "c3437757-0acc-4a26-b8bb-b2a9939d3a65"
    },
    {
        "author": "劉弇",
        "paragraphs": [
            "昔帝檣烏下日邊，曾留清蹕此蹁躚。",
            "魚龍窟暗浮春漲，鳬雁行低破暝烟。",
            "星閣摧頹空歲月，蕪城埋沒舊山川。",
            "後庭一曲陳家破，更看當年水調傳。"
        ],
        "title": "九曲池",
        "id": "4e8f7bc9-8641-4f47-8da7-6738d19e2626"
    },
    {
        "author": "劉弇",
        "paragraphs": [
            "蹭蹬年來誰寄聲，靜搘筇竹了無營。",
            "照衣簷竹露逼冷，過耳海潮風送清。",
            "豈有稻粱驕雀鼠，終慚醅酒費瓶罌。",
            "請纓自是男兒事，咄咄胡爲過半生。"
        ],
        "title": "搘筇",
        "id": "683bb590-3804-4375-8c67-04e4725d0961"
    },
    {
        "author": "劉弇",
        "paragraphs": [
            "又逢佳節破牢愁，天卷微雲盡放秋。",
            "一水孤飛臨汝槳，幾人清興庾公樓。",
            "螢腰亂試林塘點，蠅陣微收几案稠。",
            "黄菊紅萸滿烏帽，椒丘誰是醉鄉謀。"
        ],
        "title": "和重陽感懷",
        "id": "c9296a81-c2fc-4ddb-b30d-c99559b6a507"
    },
    {
        "author": "劉弇",
        "paragraphs": [
            "白簡差差長蠹魚，强顔那復計三餘。",
            "長波不洗客愁去，脫葉似將官况疏。",
            "行樂醉鄉金欲盡，投身老境歲還除。",
            "因持舊史論窗燭，大半功名不是書。"
        ],
        "title": "次韵酬錫遠孤坐有懷",
        "id": "42220c82-e859-40a6-9467-cb459f603f23"
    },
    {
        "author": "劉弇",
        "paragraphs": [
            "格老辭嚴趣復新，百篇洗眼盡驚人。",
            "喑嗚自是東騷將，瀟洒疑非閥閱身。",
            "快甚天星秋炯炯，富於倉廩昔陳陳。",
            "終慚不敵齊呀喊，敢議肴羞與栗榛。"
        ],
        "title": "次韵和劉次公以詩見贈",
        "id": "0ea0b905-6e3c-4840-9c8e-578c2ca18a42"
    },
    {
        "author": "劉弇",
        "paragraphs": [
            "三峽當年一錫飛，祖燈曾是密傳西。",
            "示徒端的只消指，灌頂分明別有醍。",
            "秋衲擁雲驚曉榻，病髭鑷雪照寒溪。",
            "知誰解吸西江水，頼有孤禪覺衆迷。"
        ],
        "tags": [
            "长江"
        ],
        "title": "寄兜率悅禪師二首  其一",
        "id": "446f0a10-720c-416e-9c48-3582a0874415"
    },
    {
        "author": "劉弇",
        "paragraphs": [
            "箯輿曾約下山顔，白足塵緣等是慳。",
            "貪爲水雲留物外，劣容紙墨到人間。",
            "銀潢一掬愁枯肺，金鑰千重想上關。",
            "病客此身似籠鳥，何時毳衲對斕斑。"
        ],
        "title": "寄兜率悅禪師二首  其二",
        "id": "0b08e298-6084-4f8b-996a-7a44cbf6580e"
    },
    {
        "author": "劉弇",
        "paragraphs": [
            "學非歆向擅家聲，僮指仍慚左蜀程。",
            "夢月自憐名舊識，屠龍何補技先成。",
            "悲纏風樹新創鉅，心折家園獨鳥驚。",
            "樵斧漁竿有真趣，不應鄰叟怪逃名。"
        ],
        "title": "次韵酬何伯修見貽",
        "id": "040817a3-aa4b-4571-a52e-eddff673ebc7"
    },
    {
        "author": "劉弇",
        "paragraphs": [
            "廣場較藝號肩摩，筆挫千人敏若梭。",
            "共喜此聲傳烜赫，直應無物避爬羅。",
            "雅音尚汩多哇鄭，荆璞誰收屢獻和。",
            "洗眼今看色絲語，快於執熱濯東波。"
        ],
        "title": "次韵酬何伯修",
        "id": "03398deb-ba39-4130-9b04-73d78416c9a1"
    },
    {
        "author": "劉弇",
        "paragraphs": [
            "拔迹朝閨太早生，不容餘藴付功名。",
            "肯緣簪紱重回首，似共林塘別有情。",
            "恰恰冥鴻如素志，來來弊屣薄浮榮。",
            "留貲無有公何恃，贏得桑榆慰此行。"
        ],
        "title": "次韵酬譚履常送致政徐朝奉",
        "id": "6eca7729-6043-40a3-8ec9-aa53c2d1bc00"
    },
    {
        "author": "劉弇",
        "paragraphs": [
            "別君倒指倏旬日，顧我搖心如旆旌。",
            "滿引未應勤上客，高談聊欲破勞生。",
            "望梅終恐難酬渴，挹露懸知別得清。",
            "咫尺履綦猶惜到，可能無復故人情。"
        ],
        "title": "王適中渝飲約以詩招之",
        "id": "f3d7ff54-558d-4f71-b0ce-3d5256798fea"
    },
    {
        "author": "劉弇",
        "paragraphs": [
            "黑頭貪作隠中仙，高謝清時五兩綸。",
            "物外收將閒日月，人間歸去好溪山。",
            "二疏等作揮金計，五柳猶遲倦鳥還。",
            "多少有車懸不得，規規鐘漏亦胡顔。"
        ],
        "title": "送致政吳通直",
        "id": "407f0b9e-e49a-478d-97c9-e09d77c6aa88"
    },
    {
        "author": "劉弇",
        "paragraphs": [
            "好樣江邊青雀𦨵，愧君暫借不相妨。",
            "帆檣縹緲青天近，窗戶玲瓏白日長。",
            "濃綠迢迢春到水，衰顛種種客還鄉。",
            "却應耆舊遥知羨，况味渾如臨汝郎。"
        ],
        "title": "謝何舜庸見借畫舫還鄉",
        "id": "1e568d1e-73ba-4634-87da-4b3536389e75"
    },
    {
        "author": "劉弇",
        "paragraphs": [
            "寄來何啻十千價，置處曾非六一身。",
            "自慚無足斗筲算，暫見已覺神形親。",
            "他年換得青田核，此日吹回紫府春。",
            "翦却愁根真外助，不妨功勝齒亡脣。"
        ],
        "title": "次韵奉酬何舜庸寄酒",
        "id": "d1ee1bbf-352e-41d4-b0a1-3167052f20d5"
    },
    {
        "author": "劉弇",
        "paragraphs": [
            "膴仕委蛇四十秋，翻然歸作赤松遊。",
            "無瑕舊是千金璧，不繫今如一葉舟。",
            "舉世風霜空末路，此身芝朮最良謀。",
            "新篇晚更追騷雅，何計從公乞愈頭。"
        ],
        "title": "贈致政李元古二首  其一",
        "id": "a9b7ab74-7af6-413b-aa5a-24a2716b500c"
    },
    {
        "author": "劉弇",
        "paragraphs": [
            "興味高於鶴在雲，去留初不掛毫分。",
            "鄭公鄉里新門巷，謝氏芝蘭好子孫。",
            "瀟洒笑談寬日月，優游在世傲乾坤。",
            "鄰翁盛說歸歟美，曾是當年朱兩轓。"
        ],
        "title": "贈致政李元古二首  其二",
        "id": "f92c7468-1b35-412a-8d41-aacc51a35a40"
    },
    {
        "author": "劉弇",
        "paragraphs": [
            "少年騰踏屬驊騮，骨相疏明玉照秋。",
            "湓口猶傳舊令尹，豫章聊半古諸侯。",
            "一官身外真無負，百故胸中自不留。",
            "論薦由來公道在，誰將卓犖到需頭。"
        ],
        "title": "贈吳伯玉二首  其一",
        "id": "1011ad13-6aaa-4934-b73e-c7cf4000f245"
    },
    {
        "author": "劉弇",
        "paragraphs": [
            "瞥去門闌兩換春，標規仍愜此來親。",
            "能將官况爲餘事，別有陽和到後塵。",
            "衮衮何妨流水淡，紛紛誰數白頭新。",
            "擬論一報歸恩地，愧我猶爲欒棘人。"
        ],
        "title": "贈吳伯玉二首  其二",
        "id": "1e4bcaac-95ef-4339-b2e2-648819a30c7e"
    },
    {
        "author": "劉弇",
        "paragraphs": [
            "諸方喉舌卷舂容，直指慈幢信長雄。",
            "翳盡全開捫海月，清多平挹洗天風。",
            "相望震旦傳衣後，別寄西兒妙斲中。",
            "好把沃洲論五老，囅然重此得支公。"
        ],
        "title": "羅漢系南長老",
        "id": "9eccd7b8-0e68-473f-baeb-52971ce2750b"
    },
    {
        "author": "劉弇",
        "paragraphs": [
            "西南五馬照青螺，衆惜班春未幾何。",
            "綠髮桑榆收太早，青雲岐路剩來多。",
            "仙家職事清閒好，逋客林泉取次過。",
            "正恐此身休不得，再看鄒律起陽和。"
        ],
        "title": "送螺川張太守二首  其一",
        "id": "eb3793da-dabd-4117-bb9e-169f834e5646"
    },
    {
        "author": "劉弇",
        "paragraphs": [
            "凉颸一水漾清虛，畫鷁翩翩北去初。",
            "暫把壯圖收紱冕，只留和氣到閻閭。",
            "海邊有夢通琳闕，物外無心挂隼旟。",
            "寄語琅琊好泉石，使君不是賦歸歟。"
        ],
        "title": "送螺川張太守二首  其二",
        "id": "a557baa8-0960-4540-9858-541181831636"
    },
    {
        "author": "劉弇",
        "paragraphs": [
            "上林曾共見鶑遷，五百英豪氣戾天。",
            "鬭在並存嗟白髮，成空半已鎖黄泉。",
            "菊花酩酊同今日，桂籍風流記舊年。",
            "愧辱新詩無以報，誤煩褒筆比青錢。"
        ],
        "title": "和吳伯玉九日同會",
        "id": "904dae6e-9ec5-4335-badc-218bc18481c0"
    },
    {
        "author": "劉弇",
        "paragraphs": [
            "跧迹青綸木不春，洗君眉宇海津津。",
            "江湖隔闊青螺夢，歲月飄零北固身。",
            "俯仰未應羞彼俗，漱銜仍喜屬吾人。",
            "嚼螯擘殻懷哉樂，又作秋風一笑新。"
        ],
        "title": "次韵酬張商佐",
        "id": "aaf61b37-6857-48e8-b96f-042190ce415d"
    },
    {
        "author": "劉弇",
        "paragraphs": [
            "東南誰是識彌天，覺海烏藤攪欲乾。",
            "金色髯耏飛妙吼，雲間頭角傲秋蟠。",
            "觚稜勢逼嶙峋去，杖屨陰回矗櫹寬。",
            "十載洒然重洗我，一襟通底是清瀾。"
        ],
        "title": "清凉法和禪師",
        "id": "db1e97af-65ac-4523-866b-e18a5cb2367c"
    },
    {
        "author": "劉弇",
        "paragraphs": [
            "天門直北八公西，杏栱梅梁脫蔽虧。",
            "金葉卷空飛鳥影，冰紈浮入茂林姿。",
            "裁雲麗服淮娥踏，熨齒紋綫楚客辭。",
            "十二玉簾渾軸水，瘦龍捎月叫參差。"
        ],
        "title": "陪王純父燕歷陽連雲觀",
        "id": "bf86ff4f-2679-49ec-a764-32ba57155b48"
    },
    {
        "author": "劉弇",
        "paragraphs": [
            "山川定出書意外，魚鳥自閑眠對時。",
            "艇子黏天歸一葉，濤頭吹雨落千麾。",
            "截波尚欲論孤劍，應客初慚乏大兒。",
            "聽得漁郎隔溪語，夜來秋色暗江蘺。"
        ],
        "title": "江館三首  其一",
        "id": "0e135895-4e67-4837-b8a7-b1ceac08add9"
    },
    {
        "author": "劉弇",
        "paragraphs": [
            "無塵一境好仙去，有夢九秋應鶴知。",
            "弱篠嬋娟藏別塢，野葒高下補疏籬。",
            "秫田百畝堪供酒，膾手千刀間憶鯔。",
            "未愧鏡湖誇賀監，聊將星管覓桓伊。"
        ],
        "title": "江館三首  其二",
        "id": "a62045ef-751d-4396-9c75-3f51a522fb11"
    },
    {
        "author": "劉弇",
        "paragraphs": [
            "連雲草樹縱橫幕，點水鳬鷗黑白棋。",
            "日晏厨烟青一穗，暑餘窗雨暗千絲。",
            "飽聞楊惲生行樂，懶賦張衡我所思。",
            "軟碧會須連月占，恣看飛檝界琉璃。"
        ],
        "title": "江館三首  其三",
        "id": "1c2b849b-a046-40f9-a5c3-74689c23d5c7"
    },
    {
        "author": "劉弇",
        "paragraphs": [
            "好樣仙曹斗野西，不將顔色傍人低。",
            "由來胸腹開濛汜，故有篇章照黑蹏。",
            "采捧掛門虛晝警，鴟夷浮客趁秋躋。",
            "風胡去世純鉤蟄，誰取吹毛瑩鸊鵜。"
        ],
        "title": "贈高郵尉郭奉世",
        "id": "898892db-74ab-4587-a19d-55f8e15994f4"
    },
    {
        "author": "劉弇",
        "paragraphs": [
            "蠹粉侵侵抱繚牆，佛祠仍是舊仙鄉。",
            "晴雷殷地溪聲轉，頑橐吞空洞脈長。",
            "旦過客分雲卧冷，臘高僧煮澗毛香。",
            "須知剩得天龍護，別繞森嚴十萬岡。"
        ],
        "title": "靈鷲寺",
        "id": "f9acaa78-fab3-4f2f-9fd8-44bca7f774ae"
    },
    {
        "author": "劉弇",
        "paragraphs": [
            "仙客當年蛻塵土，洞天此地老烟霞。",
            "頃來雞犬如無跡，裏許山川別是家。",
            "遼海不歸千歲鶴，武陵頻換一番花。",
            "可能匕上胡麻飯，變得勞生兩鬢華。"
        ],
        "title": "光相洞",
        "id": "fcb58544-6973-4557-936e-b36f10ba177f"
    },
    {
        "author": "劉弇",
        "paragraphs": [
            "曉尋葱蒨踏頑雲，越俗閩風雜楚民。",
            "天窄定藏巫峽雨，溪深疑有武陵春。",
            "驅寒萬籟爭奔壑，競秀千峰自逼人。",
            "斷送殘年歸馬首，却羞頭著故綸巾。"
        ],
        "title": "自竹巖至杉溪",
        "id": "9c1f4001-4a73-4c7a-927e-0a04adb58eb2"
    },
    {
        "author": "劉弇",
        "paragraphs": [
            "青幢翠葆抱參差，浮客黄金鑿落暉。",
            "一日山川如得主，兩眸天地不藏機。",
            "華胥有國真稀闊，齊物名篇孰是非。",
            "澀道直西暄絳蠟，卷空簫鼓使君歸。"
        ],
        "title": "送狄太守清明日燕莆田共樂亭三首  其一",
        "id": "f5380586-7c92-49c7-82fc-5674d6018ee7"
    },
    {
        "author": "劉弇",
        "paragraphs": [
            "赤白觚稜插戾翰，東南重此識多盤。",
            "起從海若三山外，分得壺公一境寬。",
            "世事升沉隨過鳥，物情瀟洒屬層巒。",
            "畫圖恐是天拋擲，乞與莆人恣展看。"
        ],
        "title": "送狄太守清明日燕莆田共樂亭三首  其二",
        "id": "47e11fb5-caf9-4857-bb4c-b27fb6a98959"
    },
    {
        "author": "劉弇",
        "paragraphs": [
            "他年勝踐歸林記，大半豪誇落蔡篇。",
            "快甚躍壺窺日月，淚疑枯海變桑田。",
            "觥船照客吹紅液，軒檻嬌春撲紫烟。",
            "到得無雲剩寥廓，此身仍在鳥飛邊。"
        ],
        "title": "送狄太守清明日燕莆田共樂亭三首  其三",
        "id": "9a1f4d2a-8dad-4be0-8a42-ac6b9ab6a408"
    },
    {
        "author": "劉弇",
        "paragraphs": [
            "羸驂戢束來閩嶺，晚歲崢嶸宿泗洲。",
            "一縷蟬聯通鳥道，萬鞓層疊掛民疇。",
            "林標入夜梢雲梵，暖色先春動毳裘。",
            "誰把地祇金鏁掣，踏開行客古今愁。"
        ],
        "title": "宿泗洲院",
        "id": "4e5bece0-633e-4ad4-a4ab-22851473bc6c"
    },
    {
        "author": "劉弇",
        "paragraphs": [
            "鷺袍粉白筆摩秋，餘地爭看衆刃游。",
            "堅壁頼公專細柳，得壺如我愧中流。",
            "僕姑此日先穿札，綠綺何心曉報鏐。",
            "恰恰豐隆通蟄戶，論功相與副旁求。"
        ],
        "title": "建州試院次韵和林原叔監試",
        "id": "9abd711b-abb3-486c-85d0-f2454c061604"
    },
    {
        "author": "劉弇",
        "paragraphs": [
            "吏役區區病足酸，愁聞三十六盤山。",
            "偶從物外抽身去，又作人間行路難。",
            "主意十分濃似酒，客心一縷急於灘。",
            "夜光莫道無因至，乞與扁舟洗眼看。"
        ],
        "title": "出試院次韵和酬鄭通直二首  其一",
        "id": "6ab81181-122e-4420-8c16-78256488ed23"
    },
    {
        "author": "劉弇",
        "paragraphs": [
            "百粵東頭倦客身，秋風溪鱠正堪論。",
            "塵埃洗盡生風語，粉黛仍傳到手罇。",
            "吹劍自應超世味，曳裾誰復羨侯門。",
            "臨流更擬張胸膽，終恐精微未易言。"
        ],
        "title": "出試院次韵和酬鄭通直二首  其二",
        "id": "e7e6d084-218a-4320-9cce-56ad6ded2a0b"
    },
    {
        "author": "劉弇",
        "paragraphs": [
            "當年曾此爛芝英，山半樓臺矗化成。",
            "一點有情懸客望，三休疑路與雲平。",
            "冷吹蘿蔓陰晴變，景落魚龍窟穴清。",
            "擬禿謝公前却屐，生憎併日計江程。"
        ],
        "title": "芝山",
        "id": "469309fd-06d1-409d-912a-49c960f4de0f"
    },
    {
        "author": "劉弇",
        "paragraphs": [
            "心本虛明亭更幽，亭澄心外復何求。",
            "高堂掛鏡來斯照，素月流天翳盡收。",
            "道力定僧堪默對，我忘吟客快冥搜。",
            "風痕不動玻璃軟，十萬人家一色秋。"
        ],
        "title": "澄心亭",
        "id": "372737f2-144f-41d6-bd6c-c0d850f47277"
    },
    {
        "author": "劉弇",
        "paragraphs": [
            "畫戟東南第一州，番君斥大漢家侯。",
            "王祥別乘開風采，顔駟潜郎識滯留。",
            "投缿里豪空兩獄，發硎刀刃失全牛。",
            "昨聞鈴閣仍豐暇，身卧雲濤最上頭。"
        ],
        "title": "贈饒倅陳伯模朝奉二首郡事  其一",
        "id": "cc0fef03-181b-45b4-9bd5-b2c2c4b6a1c1"
    },
    {
        "author": "劉弇",
        "paragraphs": [
            "早窺安定先生奧，晚刻慈恩塔下名。",
            "宜有璽書旌治狀，飽聞玉筍數門生。",
            "紙翔市價抄書癖，壇逼詩流覓句精。"
        ],
        "title": "贈饒倅陳伯模朝奉二首郡事  其二",
        "id": "19f75dbe-d97e-448f-960c-0af7df4fb3cd"
    },
    {
        "author": "劉弇",
        "paragraphs": [
            "秀語驚人自昔年，津涯今見浩無邊。",
            "情逾玉璧虞卿贈，味賽鮧魚宋帝便。",
            "易駟始慚中且下，鏖兵信是一當千。",
            "端應消得鄉閭賀，橐楮新藏朱鷺篇。"
        ],
        "title": "次韵陳伯模見贈之什",
        "id": "11546594-291c-44fb-8120-dd8c5fedded1"
    },
    {
        "author": "劉弇",
        "paragraphs": [
            "漲天絲雨欲肥梅，江上相逢秀色開。",
            "白髮十年歸夢寐，青衫一笑洗塵埃。",
            "雲邊活碧山圍健，汀末疏明鳥陣回。",
            "獨向稠人見高義，此情須敵萬瓊瑰。"
        ],
        "title": "白鷺亭逢胡仙尉晉侯二首  其一",
        "id": "f29b1c12-5c4f-40ec-9b3b-7aa1a8e0fc22"
    },
    {
        "author": "劉弇",
        "paragraphs": [
            "老雄冠距舊鳴將，他日文闈果擅場。",
            "聊佐縣章紆墨綬，飽聞家學富青緗。",
            "占春桃李須慚早，駐日桑榆自審長。",
            "流水高山空逼耳，有誰論列到需章。"
        ],
        "title": "白鷺亭逢胡仙尉晉侯二首  其二",
        "id": "32e605e6-fd62-4462-aae3-2da23629788a"
    },
    {
        "author": "劉弇",
        "paragraphs": [
            "白狼峰頂共留連，一紀于茲剩四年。",
            "事過已如炊黍夢，鬢催難著買春錢。",
            "飄零慚說相思駕，淚落仍傳到手篇。",
            "梨栗果盤魚蟹飣，怳疑身世上通川。"
        ],
        "title": "過合肥會黄天倪",
        "id": "c4580d08-ec63-43f9-a629-55349fa0d2d5"
    },
    {
        "author": "劉弇",
        "paragraphs": [
            "峨峨名節重於山，舊作朝廷耳目官。",
            "鳳闕幾聞隨仗入，龍顔曾許捲簾看。",
            "昔年白筆驚人凜，今日清風過嶺寒。",
            "直指近來新有例，出疆回使侍金鑾。"
        ],
        "title": "上王提刑二首  其一",
        "id": "06e2232b-5116-43b8-8f4e-8e654adb8a42"
    },
    {
        "author": "劉弇",
        "paragraphs": [
            "獬豸冠中筆罷簪，却乘驄馬出駸駸。",
            "手提國憲風霜重，口布王言雨露深。",
            "古劍夜光衝斗氣，甘棠春有遶庭陰。",
            "澄清好把冰壺水，洗却天涯濫濁心。"
        ],
        "title": "上王提刑二首  其二",
        "id": "5627426b-444e-4af8-8adf-9bd7ad1d0e83"
    },
    {
        "author": "劉弇",
        "paragraphs": [
            "一章飛達九重天，求解黄堂石二千。",
            "甘守綠園三畝宅，肯貪紅藥八花磚。",
            "利名擺去灰心定，功行修來月性圓。",
            "尤喜掛冠歸第後，生涯非欠買山錢。"
        ],
        "title": "贈致政劉大夫",
        "id": "1ae41524-2a2e-46f5-95a0-9cbd63ba277e"
    },
    {
        "author": "劉弇",
        "paragraphs": [
            "挂冠歸慕赤松遊，不羨金門萬戶侯。",
            "一枕清風三徑曉，滿船明月五湖秋。",
            "冥冥宛若高飛雁，泛泛渾如不繫舟。",
            "幾向夜深南極望，老人星見照連州。"
        ],
        "title": "贈連州致政蔡宣德",
        "id": "37919144-f865-46c8-b305-388538c3057a"
    },
    {
        "author": "劉弇",
        "paragraphs": [
            "何得清時便挂冠，歸來高卧水雲間。",
            "一輪白日易催老，百斛明珠難買閒。",
            "行止盡將隨野鶴，生涯都付與青山。",
            "庭前烏影高三丈，見說朱扉尚閉關。"
        ],
        "title": "贈致政曾宣德",
        "id": "aa716a08-926f-445c-9a7e-8f5979f4f2b7"
    },
    {
        "author": "劉弇",
        "paragraphs": [
            "佩劍携書入帝京，秋容如畫照行程。",
            "三千道路雖迢遞，萬里烟霄絕坦平。",
            "丹漢風高鵬翼健，曉天霜淺馬蹄輕。",
            "好將擲地金聲賦，奪取前春榜上名。"
        ],
        "title": "送友人赴省",
        "id": "8801f60a-c02c-4935-943a-232e8f1734bd"
    },
    {
        "author": "劉弇",
        "paragraphs": [
            "飄飄勒馬出城闉，篋裏還爲席上珍。",
            "荆玉始分三獻日，瓊林終折一枝春。",
            "驚天動地文堪擲，捉月拏雲手定伸。",
            "正遇漢庭新用賦，子虛須屬茂陵人。"
        ],
        "title": "送友人赴省二首  其一",
        "id": "950b0348-95dc-47d6-9a4b-aa3d5059f945"
    },
    {
        "author": "劉弇",
        "paragraphs": [
            "久藴驚天動地文，乘秋得志正逢辰。",
            "青錢萬選終須中，白玉三投始辨真。",
            "鶚薦比聲鄉貢日，鶑遷前試帝城春。",
            "漢庭方尚春秋學，須作平津第一人。"
        ],
        "title": "送友人赴省二首  其二",
        "id": "6e17a4af-dcad-4e85-b061-7ee830921633"
    },
    {
        "author": "劉弇",
        "paragraphs": [
            "騷雅亡來幾百年，不圖今日見君篇。",
            "遒豪壓倒元才子，清麗追回李謫仙。",
            "風月吟窮三寸舌，江山歸欠一囊錢。",
            "此時長嘯出門去，但覺遶梁遺韵傳。"
        ],
        "title": "冬日呈郭明遠二首  其一",
        "id": "0addac77-86c0-4ec6-8af6-13fab6cfcd71"
    },
    {
        "author": "劉弇",
        "paragraphs": [
            "底事遑遑不見容，秋來又見走西東。",
            "四時花月搜吟內，萬里江山險阻中。",
            "歸去但應存舌在，愁來莫更笑途窮。",
            "從今賈馬休談詠，恐起霜天刮面風。"
        ],
        "title": "冬日呈郭明遠二首  其二",
        "id": "a56a5d2a-f612-4b2a-91bb-4f26866fb9d1"
    },
    {
        "author": "劉弇",
        "paragraphs": [
            "春山野思萬千重，那更江頭來送公。",
            "別淚滴流紅杏雨，離情搖曳綠楊風。",
            "一枝易遶南飛鵲，隻字難憑北塞鴻。",
            "惟有感恩情不斷，夜深長入夢魂中。"
        ],
        "title": "春日送簽判陽承議",
        "id": "5ec4321a-6e85-470d-ace0-8b461dbd6842"
    },
    {
        "author": "劉弇",
        "paragraphs": [
            "送君南浦忍分襟，注目春江烟水深。",
            "思亂似雲無所著，情濃如酒不堪斟。",
            "杏花燒斷離人恨，杜宇啼穿去客心。",
            "別後願爲深夜蝶，翩翩飛夢去相尋。"
        ],
        "title": "春日送林推官",
        "id": "4eff77c4-ace6-458a-aea6-22cf4a9be978"
    },
    {
        "author": "劉弇",
        "paragraphs": [
            "應被功名誤一身，卜居歸就水雲耕。",
            "詩題招隠同誰和，賦奏閒居獨自成。",
            "三徑蓬蒿貧處士，五車經史富書生。",
            "幾回醉後顛狂甚，便擬騎鯨上太清。"
        ],
        "title": "贈柳秀才三首  其一",
        "id": "33a617c6-b29d-425f-ae5b-cd75255f67b1"
    },
    {
        "author": "劉弇",
        "paragraphs": [
            "奔走文場十載勞，歸來三徑滿蓬蒿。",
            "麟窮西狩人誰念，龍卧南陽節自高。",
            "貧裏田園居四壁，吟中風月筆千毫。",
            "早知今日詩書誤，悔不當初學六韜。"
        ],
        "title": "贈柳秀才三首  其二",
        "id": "fb9760c2-c57d-40e2-8eed-c4a59c5d29f7"
    },
    {
        "author": "劉弇",
        "paragraphs": [
            "萬丈飛泉落筆端，源流渾覺海波寬。",
            "若非學造淵騫寢，焉得詩登李杜壇。",
            "文苑春開紅芍藥，詞林秋削碧琅玕。",
            "篇成底事猶多困，只爲名高折却官。"
        ],
        "title": "贈柳秀才三首  其三",
        "id": "c704bace-556a-46f0-9c6a-4c69d43de20d"
    },
    {
        "author": "劉弇",
        "paragraphs": [
            "男子謀身豈易知，魚蝦燕雀莫相欺。",
            "蛟龍翻海非無日，鴻鵠沖天自有時。",
            "直把寸心睎孔孟，終攄餘藴繼皋夔。",
            "當年張禹荒唐輩，猶作炎劉帝者師。"
        ],
        "title": "題蓮花市客肆壁二首  其一",
        "id": "4ffc9f82-e7bf-49d2-b014-17420c4afc42"
    },
    {
        "author": "劉弇",
        "paragraphs": [
            "片心長是樂清虛，一到蓮花喜有餘。",
            "柳倚古溪風不斷，路迷芳草客來疏。",
            "樽無美酒難浮蟻，手有文竿未食魚。",
            "細草晚天時躍馬，紅塵無復上衣裾。"
        ],
        "title": "題蓮花市客肆壁二首  其二",
        "id": "179dc88c-c977-45bf-9220-f61c98125628"
    },
    {
        "author": "劉弇",
        "paragraphs": [
            "真陽城下漲春濤，船覆車摧滿眼愁。",
            "泛泛我非援溺手，滔滔誰是濟川舟。",
            "一城直恐爲魚鼈，四境何緣辨馬牛。",
            "焉得長鯨浮到海，吸乾狂浪得安流。"
        ],
        "title": "真陽阻水",
        "id": "02ae8b7b-484d-49df-8c68-e8074aa45995"
    },
    {
        "author": "劉弇",
        "paragraphs": [
            "不因門有北堂親，肯泛孤舟瘴海濱。",
            "萬里江湖愁去客，一春風雨厭行人。",
            "花朝水國留題懶，月夜鄉園入夢頻。",
            "每被烟波驚破膽，却思雲石自由身。"
        ],
        "title": "春日舟中即事",
        "id": "83647ea3-ab72-458e-a3dd-9838e6547a58"
    },
    {
        "author": "劉弇",
        "paragraphs": [
            "霧斂雲回雨却殘，衣單猶尚怯朝寒。",
            "烟塵暗處江山窄，日月光來宇宙寬。",
            "漁棹不憂灘浪險，客輪惟喜路程乾。",
            "關關珍重梢頭鳥，每到晴中語亦懽。"
        ],
        "title": "春日舟中喜晴三首  其一",
        "id": "c8d89054-e59e-4543-8ba7-583a4d0f2ce4"
    },
    {
        "author": "劉弇",
        "paragraphs": [
            "久厭梅蒸蠹客袍，一逢晴色喜陶陶。",
            "嵐烟散後青山出，海霧開來日月高。",
            "四海廓成清世界，五湖消滅惡風濤。",
            "九衢來往趨名者，遂免泥塗僕僕勞。"
        ],
        "title": "春日舟中喜晴三首  其二",
        "id": "f0d18b49-cac5-4421-9e76-95a5a1763b5d"
    },
    {
        "author": "劉弇",
        "paragraphs": [
            "安得繩絲萬丈長，絆留烏影在扶桑。",
            "三春厭倦泥塗走，一旦親逢日月光。",
            "山有晚烟青鬰鬰，天無陰霧碧蒼蒼。",
            "雨餘更荷風相照，吹送殘花滿院香。"
        ],
        "title": "春日舟中喜晴三首  其三",
        "id": "6b7d25d3-a852-4468-9586-ae06fd0aea28"
    },
    {
        "author": "劉弇",
        "paragraphs": [
            "四面無塵一徑深，嵐烟吹盡好披襟。",
            "寒生醉榻宜春睡，冷入詩窗豁夜吟。",
            "坐有清凉非待扇，夏無煩慍不須琴。",
            "泠然試把闌干倚，頓起飄飄物外心。"
        ],
        "title": "題清風亭",
        "id": "a3ee070f-a5fb-41ef-9c3e-e35e2c776e08"
    },
    {
        "author": "劉弇",
        "paragraphs": [
            "片帆西下泊江亭，風物蕭疏慘暮程。",
            "山色尚凝遷謫恨，溪流猶瀉怨嗟聲。",
            "一朝逐客仙舟過，萬古行人玉筯傾。",
            "不待鷓鴣啼落日，自然臨景易牽情。"
        ],
        "title": "題韶州宣溪亭",
        "id": "b3c605df-8e17-45a9-ac7d-6caf22a4cc54"
    },
    {
        "author": "劉弇",
        "paragraphs": [
            "誰識咸池萬頃中，源流窮處與天通。",
            "氣蒸古木千巖曉，浪拍扶桑四遠紅。",
            "焰焰驪珠初出海，騰騰烏翼漸摩空。",
            "不須更問乘槎客，只此波間是月宮。"
        ],
        "title": "題廣州浴日亭",
        "id": "52a0858d-4752-4e81-b9e2-6cb754463540"
    },
    {
        "author": "劉弇",
        "paragraphs": [
            "登高懷遠思依依，目斷滄洲舊釣磯。",
            "城上兩三聲畫角，天涯千萬里斜暉。",
            "烟抽綠草隨洲轉，風遞輕烟貼水飛。",
            "到此自然堪下淚，不須啼鳥勸如歸。"
        ],
        "title": "海山樓晚望",
        "id": "20f63efd-9489-43fa-9c4d-f53b975ca12e"
    },
    {
        "author": "劉弇",
        "paragraphs": [
            "歲月催人誤壯圖，風清官况强支吾。",
            "春來酒病尋常有，老去花迷大殺無。",
            "慵裏盛添詩債負，閒中贏得睡工夫。",
            "誰知到此扁舟內，白面書生瘦矣乎。"
        ],
        "title": "春日即事",
        "id": "f3fa9a0b-e2c3-4efa-b38f-6b442d469c37"
    },
    {
        "author": "劉弇",
        "paragraphs": [
            "牡丹纔過石榴開，歲月驚人老易催。",
            "一面紅顔春遞去，滿簪華髮夏催來。",
            "蠅頭利祿徒勞耳，麟閣功名大晚哉。",
            "不必更增川上嘆，及時行樂且銜盃。"
        ],
        "title": "舟中驚夏",
        "id": "5dcb4553-5acc-40a2-a594-c5f1d37e308a"
    },
    {
        "author": "劉弇",
        "paragraphs": [
            "誰道連州海瘴邊，只消禹錫一雄篇。",
            "江山草木皆增價，風月烟霞總直錢。",
            "十二亭臺塵外境，一千疆界洞中天。",
            "自經大筆留題後，從此湟川勝洛川。"
        ],
        "title": "觀劉禹錫題湟川記",
        "id": "6ee166da-abfa-47c8-91df-d89b3d42c54a"
    },
    {
        "author": "劉弇",
        "paragraphs": [
            "何事新霜上鬢毛，從前都爲作詩勞。",
            "老松經歲材方勁，古檜吟風韵更高。",
            "可播管弦升樂府，自堪奴僕命離騷。",
            "冥搜直到窮源處，驚得神啼與鬼號。"
        ],
        "title": "贈錢承務吟翁",
        "id": "a668ba73-3878-4f22-a14f-a8eb0a9a20a6"
    },
    {
        "author": "劉弇",
        "paragraphs": [
            "平昔江流清得名，只今池面勝江清。",
            "人間有鏡磨秋骨，天上無宮敵水晶。",
            "月借嬋娟相表裏，路分瀟洒入逢迎。",
            "會雖飽占銀潢魄，莫似滄浪濯垢纓。"
        ],
        "title": "題清漪亭",
        "id": "6bfad4df-a2af-4287-aa90-3f735f6863a9"
    },
    {
        "author": "劉弇",
        "paragraphs": [
            "雲卷公餘迹，鋒藏用外神。",
            "故將容足地，聊學坐禪人。"
        ],
        "title": "次韵譚令尹茅庵十詠  其一",
        "id": "d4e2c302-1179-41e5-9168-e2304f142321"
    },
    {
        "author": "劉弇",
        "paragraphs": [
            "物華他日好，歲月箇中延。",
            "欲識無餘事，纔如一指禪。"
        ],
        "title": "次韵譚令尹茅庵十詠  其二",
        "id": "c7b8d9a9-edc5-4937-8edb-34c44b9f53c4"
    },
    {
        "author": "劉弇",
        "paragraphs": [
            "歊風青苯䔿，浴月碧漣漪。",
            "僅比蝸廬客，肯慚衡泌詩。"
        ],
        "title": "次韵譚令尹茅庵十詠  其三",
        "id": "ca4d2233-07be-4021-a50b-54f91ef42c94"
    },
    {
        "author": "劉弇",
        "paragraphs": [
            "訟少聞羅雀，囚虛識降神。",
            "借令濃野興，不負有民人。"
        ],
        "title": "次韵譚令尹茅庵十詠  其四",
        "id": "655e5e63-37b4-4cab-a497-a1209de6a4bd"
    },
    {
        "author": "劉弇",
        "paragraphs": [
            "所借非佗物，能忘是此心。",
            "弦歌時一到，駐作武城音。"
        ],
        "title": "次韵譚令尹茅庵十詠  其五",
        "id": "d7a98f65-9c04-4df6-a734-40a391aeffa3"
    },
    {
        "author": "劉弇",
        "paragraphs": [
            "到佛元非定，如仙等是家。",
            "了忘名利戰，秦晉謾彭衙。"
        ],
        "title": "次韵譚令尹茅庵十詠  其六",
        "id": "33cc99cc-aa1c-4203-acbd-2a77dd3c85e0"
    },
    {
        "author": "劉弇",
        "paragraphs": [
            "暫爲陶令結，仍愜孝先眠。",
            "不學笙歌地，長年俗耳煎。"
        ],
        "title": "次韵譚令尹茅庵十詠  其七",
        "id": "702b9689-6019-4951-8c3e-3e7cb0609adb"
    },
    {
        "author": "劉弇",
        "paragraphs": [
            "罅月明窗紙，凉竿掃徑塵。",
            "却應環堵在，瀟灑屬吾人。"
        ],
        "title": "次韵譚令尹茅庵十詠  其八",
        "id": "7df20b97-f86c-47e6-b1da-61530e2c5b1a"
    },
    {
        "author": "劉弇",
        "paragraphs": [
            "自有幽芳對，無煩粲笑迎。",
            "清虛歸眼界，那計幻漚生。"
        ],
        "title": "次韵譚令尹茅庵十詠  其九",
        "id": "a7149d63-9605-4e65-a7d5-75e49edad748"
    },
    {
        "author": "劉弇",
        "paragraphs": [
            "丈室纔鶖子，神遊殆化人。",
            "公乎聊寄迹，肯此負朝紳。"
        ],
        "title": "次韵譚令尹茅庵十詠  其一○",
        "id": "962ffe7f-941c-4b8b-8672-ead64ae0bc7e"
    },
    {
        "author": "劉弇",
        "paragraphs": [
            "絳闕岧嶢五色中，六街風穩柳貪慵。",
            "金明解染波千頃，不似君王惠澤醲。"
        ],
        "title": "輦下春懷十絕呈趙達夫  其一",
        "id": "a586a043-93cb-4aae-8108-efc21fb318f5"
    },
    {
        "author": "劉弇",
        "paragraphs": [
            "欄玉梯金十二樓，百花烘作紫烟浮。",
            "草黏天遠難憑信，絲撲人來慣送愁。"
        ],
        "title": "輦下春懷十絕呈趙達夫  其二",
        "id": "205fb765-ab97-412b-9a24-03b2cc5c7c44"
    },
    {
        "author": "劉弇",
        "paragraphs": [
            "蝶正冶容蜂正狂，鶑如羞澀燕如忙。",
            "低枝莫搭鞦韆索，留送嬋娟出短牆。"
        ],
        "title": "輦下春懷十絕呈趙達夫  其三",
        "id": "d9bf82c2-69a6-4b95-900c-49ec828462c2"
    },
    {
        "author": "劉弇",
        "paragraphs": [
            "杏紅似爲桃紅妬，柳綠渾將水綠爭。",
            "去日背人來日逼，新愁特地舊愁并。"
        ],
        "title": "輦下春懷十絕呈趙達夫  其四",
        "id": "74b16208-509a-47d8-96e3-fe6810f7ad15"
    },
    {
        "author": "劉弇",
        "paragraphs": [
            "楊柳絲間黄栗留，杏花枝底碧遮油。",
            "一鞭歸興輸年少，十日香塵卷日流。"
        ],
        "title": "輦下春懷十絕呈趙達夫  其五",
        "id": "7bc6ea50-eb34-404c-a454-bc51378c09f5"
    },
    {
        "author": "劉弇",
        "paragraphs": [
            "一番勒花寒陣過，幾竿搓柳日痕流。",
            "新阡紺幰迢迢去，往事黄昏恰恰愁。"
        ],
        "title": "輦下春懷十絕呈趙達夫  其六",
        "id": "dbbd3392-10ca-4f4c-b759-2de3220e7e80"
    },
    {
        "author": "劉弇",
        "paragraphs": [
            "活琉璃漲金明色，鬧綺羅成上苑圍。",
            "須信皇州春自滿，莫愁青帝等閒歸。"
        ],
        "title": "輦下春懷十絕呈趙達夫  其七",
        "id": "8c12aab8-e9aa-497b-a284-6aac8ca0c271"
    },
    {
        "author": "劉弇",
        "paragraphs": [
            "已憑歡伯爲愁敵，更指華胥卜夢鄰。",
            "數歇賣花聲過耳，誰家鬭草事關身。"
        ],
        "title": "輦下春懷十絕呈趙達夫  其八",
        "id": "18b5bc6a-25b0-473e-a429-a988ab3db314"
    },
    {
        "author": "劉弇",
        "paragraphs": [
            "三徑就荒歸渺邈，五漿先饋懶逢迎。",
            "較量春色無花品，收拾生涯有酒觥。"
        ],
        "title": "輦下春懷十絕呈趙達夫  其九",
        "id": "ca09c533-2ae0-4748-b493-32aa4ab026e2"
    },
    {
        "author": "劉弇",
        "paragraphs": [
            "魂先絮怯青樓女，命爲花輕白袷郎。",
            "春色不應疏病客，正緣生計紙千張。"
        ],
        "title": "輦下春懷十絕呈趙達夫  其一○",
        "id": "52c51f29-9904-4cdf-b986-6b49eb61ce96"
    },
    {
        "author": "劉弇",
        "paragraphs": [
            "酒聖無端整日中，不堪有七過嵇慵。",
            "欲知春色詎如許，萬斛浮蛆未博醲。"
        ],
        "title": "再用前韵酬達夫  其一",
        "id": "0c4edd1a-41c7-44bf-82c8-5b0c39d0c85c"
    },
    {
        "author": "劉弇",
        "paragraphs": [
            "九重城闕鳳凰樓，金碧觚稜曉日浮。",
            "和氣已從天上落，寒鄉莫賦畔牢愁。"
        ],
        "title": "再用前韵酬達夫  其二",
        "id": "c27b32c9-4efb-4616-be0e-68ed445ad8ba"
    },
    {
        "author": "劉弇",
        "paragraphs": [
            "擷蘂攀枝得似狂，未拚身世事乾忙。",
            "羽翰不借還家夢，鑰牡銜魚抱繚牆。"
        ],
        "title": "再用前韵酬達夫  其三",
        "id": "9d598550-9a4d-49d4-b38e-f393b37ad72a"
    },
    {
        "author": "劉弇",
        "paragraphs": [
            "花爲妝成長近妬，水將藍比不多爭。",
            "陽和滅裂窮塗望，獨許侯家擅四并。"
        ],
        "title": "再用前韵酬達夫  其四",
        "id": "68b20ebe-68a5-45c3-97de-c0ab37bf4694"
    },
    {
        "author": "劉弇",
        "paragraphs": [
            "百鬼揶揄成故態，一胸塊磊信重圍。",
            "沉清酇白平治得，請傍東皇振旅歸。"
        ],
        "title": "再用前韵酬達夫  其五",
        "id": "eaefc096-917c-434a-86fa-1952e3b484a5"
    },
    {
        "author": "劉弇",
        "paragraphs": [
            "岸柳禁持人學舞，牆花勾引客窺鄰。",
            "速將事當悠悠夢，剩買歡歸衮衮身。"
        ],
        "title": "再用前韵酬達夫  其六",
        "id": "93b6e052-21e4-41d2-bf51-7e1aaa8611d1"
    },
    {
        "author": "劉弇",
        "paragraphs": [
            "直取浩歌論纂纂，肯容三爵徑油油。",
            "送花明月憐人殺，怗體紅波凝不流。"
        ],
        "title": "再用前韵酬達夫  其七",
        "id": "97dafb08-6a50-42b8-a143-c0331cdf3c9a"
    },
    {
        "author": "劉弇",
        "paragraphs": [
            "露房霞頰迎人笑，訂訂芳菲第幾流。",
            "黄四娘家無數夢，玄都觀裏一番愁。"
        ],
        "title": "再用前韵酬達夫  其八",
        "id": "1dd36319-078b-40b7-a35a-f3b781aa5b07"
    },
    {
        "author": "劉弇",
        "paragraphs": [
            "罰籌滿把槽仍滴，鱠手千刀刃必迎。",
            "春若背教花不老，恣挨紅陣燥瑶觥。"
        ],
        "title": "再用前韵酬達夫  其九",
        "id": "ecbddc25-4f7d-4e61-b912-bfc153da3bcf"
    },
    {
        "author": "劉弇",
        "paragraphs": [
            "闊疏未可輕愚叟，放浪多應學漫郎。",
            "待挽春工醉鄉去，隨教蜂蝶笑雄張。"
        ],
        "title": "再用前韵酬達夫  其一○",
        "id": "f7dc95b5-0785-4b83-b179-e757f22da162"
    },
    {
        "author": "劉弇",
        "paragraphs": [
            "掠風社燕窺簾入，閣雨溪桃結子慵。",
            "莫笑嫵眉等閑畫，藁砧情地勝春醲。"
        ],
        "title": "三用前韵酬達夫  其一",
        "id": "515ac719-51c8-4cfb-93ff-ca6e6e0fe8ba"
    },
    {
        "author": "劉弇",
        "paragraphs": [
            "花氣曛曛活逼樓，十分大白直須浮。",
            "自憐短髮如烟薄，敢買鈿車貯莫愁。"
        ],
        "title": "三用前韵酬達夫  其二",
        "id": "8ed67bd2-b094-4fc1-b047-a2052ed434ce"
    },
    {
        "author": "劉弇",
        "paragraphs": [
            "柳挽花搴獨自狂，鼓催鐘趁幾人忙。",
            "重城特解春將閉，時放紅英笑女牆。"
        ],
        "title": "三用前韵酬達夫  其三",
        "id": "cfe2a685-f1e0-45e7-8eea-a13b9643100a"
    },
    {
        "author": "劉弇",
        "paragraphs": [
            "得喪三分徒鼎峙，是非兩角謾蝸爭。",
            "人情不似春情好，一氣無私見合并。"
        ],
        "title": "三用前韵酬達夫  其四",
        "id": "bcb9e721-6c6d-4929-86a5-18b06ef38f0a"
    },
    {
        "author": "劉弇",
        "paragraphs": [
            "閑殺篩風釀雨時，可憐腰带漸寬圍。",
            "何因徑作江南夢，泛取圖中竹葉歸。"
        ],
        "title": "三用前韵酬達夫  其五",
        "id": "656091c3-d1cf-43af-b0d6-a1b8d8b8b927"
    },
    {
        "author": "劉弇",
        "paragraphs": [
            "關關柳幄鶑懷友，曳曳花房蝶乞鄰。",
            "未羨西園冠蓋客，稍關南浦別離身。"
        ],
        "title": "三用前韵酬達夫  其六",
        "id": "344e6755-2d63-47dd-8c6e-ec16c5019c1e"
    },
    {
        "author": "劉弇",
        "paragraphs": [
            "蹀驄草媚障泥錦，結妓花烘壓杏油。",
            "梁父吟輸醉鄉客，拋毬樂稱曲家流。"
        ],
        "title": "三用前韵酬達夫  其七",
        "id": "5d9cf216-095f-46db-a54d-52c527e6fb08"
    },
    {
        "author": "劉弇",
        "paragraphs": [
            "駢棘重關不自由，橫將匏繫代萍流。",
            "飛絲莫罥林塘興，留與騷人作四愁。"
        ],
        "title": "三用前韵酬達夫  其八",
        "id": "777fc46e-6427-4013-a7e9-b8019e8c5451"
    },
    {
        "author": "劉弇",
        "paragraphs": [
            "酒徒博醉貂龜解，社老賽神簫鼓迎。",
            "未省撥忙酬燥吻，壁端贏得掛空觥。"
        ],
        "title": "三用前韵酬達夫  其九",
        "id": "19c3859d-e2f8-4af6-8396-6c1f25b98ebe"
    },
    {
        "author": "劉弇",
        "paragraphs": [
            "它日江淹曾賦恨，幾人顔駟尚潜郎。",
            "年來春事稠于髮，莫把哀絲爲急張。"
        ],
        "title": "三用前韵酬達夫  其一○",
        "id": "bed79487-f6d1-4c08-8845-c8bc5f418f30"
    },
    {
        "author": "劉弇",
        "paragraphs": [
            "怯思酣魂九十中，蠶苗鳳子學人慵。",
            "來來不會春工意，醖造風光抵死醲。"
        ],
        "title": "四用前韵酬達夫  其一",
        "id": "d542ca75-1720-414d-b937-05c1c3ee81c9"
    },
    {
        "author": "劉弇",
        "paragraphs": [
            "黄金遲日蟻成樓，翠色紅光一樣浮。",
            "短殺五更無客夢，小垂雙手有人愁。"
        ],
        "title": "四用前韵酬達夫  其二",
        "id": "8e589ed2-d982-4e18-bd69-4074741dba88"
    },
    {
        "author": "劉弇",
        "paragraphs": [
            "高陽門巷有人狂，金谷園林數日忙。",
            "多事正堪憐考父，不尋花去却循牆。"
        ],
        "title": "四用前韵酬達夫  其三",
        "id": "18446dde-61eb-49a3-b22c-4efe7b1febee"
    },
    {
        "author": "劉弇",
        "paragraphs": [
            "雀緣底事兒童戲，蛙爲何人口舌爭。",
            "待割金明一尋碧，恨無霜剪快如并。"
        ],
        "title": "四用前韵酬達夫  其四",
        "id": "bc018a42-8ba5-4270-9792-ce44e5d0b388"
    },
    {
        "author": "劉弇",
        "paragraphs": [
            "葉底蜂兒拋蜜桶，花邊猧子亂棋圍。",
            "一綳周昉新番畫，擬就勾芒乞取歸。"
        ],
        "title": "四用前韵酬達夫  其五",
        "id": "45a4cc3c-f097-4589-9b9d-858cd5c1c835"
    },
    {
        "author": "劉弇",
        "paragraphs": [
            "夢草客兒成底句，貪杯吏部覓誰鄰。",
            "雪衣女軟留茶舌，金十奴慵刺繡身。"
        ],
        "title": "四用前韵酬達夫  其六",
        "id": "d88efb24-30fd-4fd6-97b7-818dc597327f"
    },
    {
        "author": "劉弇",
        "paragraphs": [
            "樓臺半蘸浮天水，燈火頻乾繼晷油。",
            "桃李不須連夜賞，牡丹它日有高流。"
        ],
        "title": "四用前韵酬達夫  其七",
        "id": "10e5101f-e1f3-4779-a55d-31b659d487bd"
    },
    {
        "author": "劉弇",
        "paragraphs": [
            "稍喜濁醪扶病頭，强看狂絮點清流。",
            "王鱣叔鮪成何事，不似吞書鯉破愁。"
        ],
        "title": "四用前韵酬達夫  其八",
        "id": "21278c51-97fa-4a75-85ea-e930a93c02a3"
    },
    {
        "author": "劉弇",
        "paragraphs": [
            "提壺蘆能送好聲，客來長是及門迎。",
            "惜花待著連天幕，賭酒須翻卷海觥。"
        ],
        "title": "四用前韵酬達夫  其九",
        "id": "8a812811-970c-4afe-be53-cee777a14ea6"
    },
    {
        "author": "劉弇",
        "paragraphs": [
            "折柳愁生灞陵岸，射鵰閑殺羽林郎。",
            "長安不禁花時夜，京兆于今有趙張。"
        ],
        "title": "四用前韵酬達夫  其一○",
        "id": "96eb2232-9e48-4439-9dd9-6fe9c15ca66a"
    },
    {
        "author": "劉弇",
        "paragraphs": [
            "通莊一日踴青鴛，目極須知剩得天。",
            "競秀溪山歸筆助，撥忙風月看觴傳。"
        ],
        "title": "題建州富沙門樓安濟橋十絕呈太守黄彥發 富沙門樓五絕 其一",
        "id": "cfa86e74-1979-4d21-b524-65210a8f1797"
    },
    {
        "author": "劉弇",
        "paragraphs": [
            "文榱繡栱切浮雲，喜色先開萬井春。",
            "未俯欄干窺獨鳥，已驚衽席度游人。"
        ],
        "title": "題建州富沙門樓安濟橋十絕呈太守黄彥發 富沙門樓五絕 其二",
        "id": "d48a7b01-f25a-475d-9065-0020fdddcf79"
    },
    {
        "author": "劉弇",
        "paragraphs": [
            "撲閈行人衮底流，闉闍縹緲到三休。",
            "霜魂月魄交光夜，十二冰簾不上鈎。"
        ],
        "title": "題建州富沙門樓安濟橋十絕呈太守黄彥發 富沙門樓五絕 其三",
        "id": "d6e4ed51-115f-4cf3-8a53-c15e617b2b55"
    },
    {
        "author": "劉弇",
        "paragraphs": [
            "王粲登臨端不負，庾公興味故應清。",
            "廣寒約酌無多地，取取仙風洗骨生。"
        ],
        "title": "題建州富沙門樓安濟橋十絕呈太守黄彥發 富沙門樓五絕 其四",
        "id": "8013d9b8-3c8e-4b3f-8607-501acb48e33b"
    },
    {
        "author": "劉弇",
        "paragraphs": [
            "曾聞仙者好樓居，樓外仙山入指呼。",
            "聊作上游新粉澤，使君不爲貯羅敷。"
        ],
        "title": "題建州富沙門樓安濟橋十絕呈太守黄彥發 富沙門樓五絕 其五",
        "id": "5cd463e3-7d25-4a66-8a3d-38310943b46c"
    },
    {
        "author": "劉弇",
        "paragraphs": [
            "誰把靈楂接飲牛，主人瀟灑古東甌。",
            "玉清夜半開冰箔，暗認方平別駕虯。"
        ],
        "title": "題建州富沙門樓安濟橋十絕呈太守黄彥發 安濟橋五絕 其一",
        "id": "bf5ab158-a301-4bbe-91e1-4d9214b3dc71"
    },
    {
        "author": "劉弇",
        "paragraphs": [
            "扶檻侏儒玉刻紅，斬新裝飾水精宮。",
            "武夷不信仙山近，十萬曾孫正踏虹。"
        ],
        "title": "題建州富沙門樓安濟橋十絕呈太守黄彥發 安濟橋五絕 其二",
        "id": "f5a68fd0-26fd-449c-80fd-c7b1915b0c68"
    },
    {
        "author": "劉弇",
        "paragraphs": [
            "跨海鼇身傳洛陽，貼波虹影老吳江。",
            "未如截取玻瓈去，穩卧箜篌白玉腔。"
        ],
        "title": "題建州富沙門樓安濟橋十絕呈太守黄彥發 安濟橋五絕 其三",
        "id": "7f8bf5bc-1910-40e0-8f8f-1107a75a5513"
    },
    {
        "author": "劉弇",
        "paragraphs": [
            "擁翠拖青得要津，截波仙屐略無塵。",
            "借令萬鵲填橋巧，何補褰裳一世人。"
        ],
        "title": "題建州富沙門樓安濟橋十絕呈太守黄彥發 安濟橋五絕 其四",
        "id": "53e4c1c9-fa3f-4f48-8b9d-ca07d8c19efc"
    },
    {
        "author": "劉弇",
        "paragraphs": [
            "江夏無雙自妙年，潁川第一早聞天。",
            "陽和自滿千桃李，更欲邦人識濟川。"
        ],
        "title": "題建州富沙門樓安濟橋十絕呈太守黄彥發 安濟橋五絕 其五",
        "id": "cdcd8d91-efc5-45d5-a30e-66e65f7846df"
    },
    {
        "author": "劉弇",
        "paragraphs": [
            "踏盡匡山十載雲，却抽秋鶴九皋身。",
            "明明似爲溪毛熟，笑整西風不屋巾。"
        ],
        "tags": [
            "庐山"
        ],
        "title": "送曾道者歸玉笥舊隠二首  其一",
        "id": "6f4c9d36-688a-4869-99db-dfa207d0b28f"
    },
    {
        "author": "劉弇",
        "paragraphs": [
            "道隠曾窺反接猱，急人尤喜施圭刀。",
            "浮生不絓秋毫外，肯把長閑博暫勞。"
        ],
        "title": "送曾道者歸玉笥舊隠二首  其二",
        "id": "aa7594f1-c08c-4e7b-9567-68b1bc65f30f"
    },
    {
        "author": "劉弇",
        "paragraphs": [
            "由來得計在通津，蝕盡冥冥古道塵。",
            "犢子掣轅疲欲死，須知作俑是椎輪。"
        ],
        "title": "道旁見牛車因成二絕  其一",
        "id": "e6e63942-a206-4232-8276-05491fdff4ea"
    },
    {
        "author": "劉弇",
        "paragraphs": [
            "兼兩正緣勝任取，摧輈終忌大圓生。",
            "尺塗寸潦皆吾病，何必羊腸九折行。"
        ],
        "title": "道旁見牛車因成二絕  其二",
        "id": "7071c6b1-b8fd-4b89-b775-1c5217a28088"
    },
    {
        "author": "劉弇",
        "paragraphs": [
            "瀟灑由來物外姿，文章滿把盡珠璣。",
            "飛黄蹀月終難絆，看取蘅皋手一揮。"
        ],
        "title": "送李德素罷官歸舒城三首  其一",
        "id": "7fd303f7-8fa9-4272-b842-8043d0d66d0c"
    },
    {
        "author": "劉弇",
        "paragraphs": [
            "朔風吹眼水溶溶，白社回香杳靄中。",
            "千里滄洲帆一抹，遥知此日背冥鴻。"
        ],
        "title": "送李德素罷官歸舒城三首  其二",
        "id": "5d9469d9-05de-4e92-9e4f-f16c7af61274"
    },
    {
        "author": "劉弇",
        "paragraphs": [
            "水落淮天蟹子肥，三年游子片帆歸。",
            "東坡䆉稏黄雲滿，試傍林椒振客衣。"
        ],
        "title": "送李德素罷官歸舒城三首  其三",
        "id": "270782a6-1fb0-4ba4-8c4a-141c7e28221d"
    },
    {
        "author": "劉弇",
        "paragraphs": [
            "甃面平吞寸許寒，記曾一掬洗中乾。",
            "定知滿斛黄金屑，會有遊人鏡裏看。"
        ],
        "title": "和知府龍圖黄安中淺沙馬跑二泉二首  其一",
        "id": "2907cc7d-165c-49d0-b316-4a62367e71f6"
    },
    {
        "author": "劉弇",
        "paragraphs": [
            "飛黄開迹想當年，何啻軍中渴剌泉。",
            "無補褭蹄空漢鑄，有心流水謾牙弦。"
        ],
        "title": "和知府龍圖黄安中淺沙馬跑二泉二首  其二",
        "id": "9efccb1c-3edc-4f82-be46-201ce7f1086c"
    },
    {
        "author": "劉弇",
        "paragraphs": [
            "當年禮意號難通，南國纔傾孺子風。",
            "戶外爾來多客屨，誰堪一榻與要終。"
        ],
        "title": "和安中詠陳仲舉徐孺子二首  其一",
        "id": "0c26ab45-4503-431d-9034-0063a5298950"
    },
    {
        "author": "劉弇",
        "paragraphs": [
            "一從辭聘卧樞繩，四海誰論目若營。",
            "衰世竟閑援溺手，林宗好在寄吾聲。"
        ],
        "title": "和安中詠陳仲舉徐孺子二首  其二",
        "id": "07679ff3-5f43-497c-912f-4a68ce488d15"
    },
    {
        "author": "劉弇",
        "paragraphs": [
            "疾惡情深礙目沙，果聞仙秩以功加。",
            "連年馘毒纔三尺，何似豚蹄祝滿車。"
        ],
        "title": "和安中鐵柱留題",
        "id": "a1ee4975-b815-4b97-81ee-16bbe4ccac6e"
    },
    {
        "author": "劉弇",
        "paragraphs": [
            "誰割銀潢下甃中，更聞南北豁相通。",
            "窮妖本作終身計，千古翻成勿幕功。"
        ],
        "title": "和安中上藍橫泉井",
        "id": "87c81c00-fe61-40d1-975a-02f9d2ee9b1a"
    },
    {
        "author": "劉弇",
        "paragraphs": [
            "無塵凈淥枕青鴛，箇樣清虛不似鄽。",
            "更喜晚來翹白鷺，伴君和我作三仙。"
        ],
        "title": "陪彭安行雙蓮亭小酌三首  其一",
        "id": "5ada4c2c-e6dd-4912-838f-3009b3357fb7"
    },
    {
        "author": "劉弇",
        "paragraphs": [
            "觥籌一舉破愁城，似勝長驅十萬兵。",
            "可是胸中澆塊磊，更須酇白與汾清。"
        ],
        "title": "陪彭安行雙蓮亭小酌三首  其二",
        "id": "0877b416-8c97-47af-954f-32ada18d974f"
    },
    {
        "author": "劉弇",
        "paragraphs": [
            "枯荷搨水楓丹霜，十分拍拍鵝兒黄。",
            "挽君衣袖莫嫌數，直恐跨鯨拋醉鄉。"
        ],
        "title": "陪彭安行雙蓮亭小酌三首  其三",
        "id": "e599ec7c-61ff-4b55-a2a4-59b49bbee085"
    },
    {
        "author": "劉弇",
        "paragraphs": [
            "白鷺飛邊盡古今，蕭條鬼冢與神林。",
            "故時門巷猶能憶，十載重來白一簪。"
        ],
        "title": "留題神仙院三絕  其一",
        "id": "6b7ce718-3970-4eb1-861d-f3039642b6e5"
    },
    {
        "author": "劉弇",
        "paragraphs": [
            "問僧活計祗瓶缽，愧我世緣猶網羅。",
            "小官未免妄男子，較量所得誰爲多。"
        ],
        "title": "留題神仙院三絕  其二",
        "id": "0f555ce4-27d6-4bcd-94fb-191f8403472b"
    },
    {
        "author": "劉弇",
        "paragraphs": [
            "白帝憐秋自不勝，等閑時放一番清。",
            "詩情大似歸飛鶴，聊作當年警露聲。"
        ],
        "title": "留題神仙院三絕  其三",
        "id": "9004d93e-7e17-47c9-91f6-d86333864c21"
    },
    {
        "author": "劉弇",
        "paragraphs": [
            "候禽幽囀似爭春，我亦貪搔不屋巾。",
            "巀嶭烟姿在眉睫，個中還有傲秦人。"
        ],
        "title": "陪林明復功德院小軒對假山有成",
        "id": "f6fb6d07-14a5-4add-9438-52a6e4f53724"
    },
    {
        "author": "劉弇",
        "paragraphs": [
            "盧蒲衰髮故蕭蕭，絳節霓旌不易招。",
            "若使此身輕健得，會須歸去掇翹䔄。"
        ],
        "title": "試筆",
        "id": "e8254480-3550-49cc-9997-2f8a8ee5e181"
    },
    {
        "author": "劉弇",
        "paragraphs": [
            "客塵不到勝黄梅，竹遶松圍金地開。",
            "盡撥雲根出葱蒨，翠蕤青葆一時來。"
        ],
        "title": "西峰寺",
        "id": "314f2d82-157d-4a7f-862a-40165166c564"
    },
    {
        "author": "劉弇",
        "paragraphs": [
            "深顱瘦脛出家人，八十終身一衲雲。",
            "高壽不論松與鶴，獨留心賞寄迦文。"
        ],
        "title": "贈慶恩禪師",
        "id": "14966a76-2f20-4e5f-8df9-451742b1f5b9"
    },
    {
        "author": "劉弇",
        "paragraphs": [
            "彫甍已入千山抱，倒影仍浮一水光。",
            "誰撲曉嵐都不惜，似緣袍色妬劉郎。"
        ],
        "title": "高氏環翠樓二首  其一",
        "id": "74313986-d8f5-431e-b8d1-ce979a6fd10b"
    },
    {
        "author": "劉弇",
        "paragraphs": [
            "眼界初欣得茂林，野烟蒙羃此何心。",
            "擬從複嶺重岡外，便借蒼岑十萬尋。"
        ],
        "title": "高氏環翠樓二首  其二",
        "id": "a335a97c-60ee-4cb6-84b8-171f2c0b0885"
    },
    {
        "author": "劉弇",
        "paragraphs": [
            "蟬聯封略三湘近，縹緲神仙兩洞開。",
            "持語蓮華峰上月，好將清影逼人來。"
        ],
        "title": "蓮華峰法雲即事五首  其一",
        "id": "5f8b56e4-db22-43d3-946e-20e1df4ae34a"
    },
    {
        "author": "劉弇",
        "paragraphs": [
            "蓮華峰下蓮華水，萬古來從天北隅。",
            "客子會須成利涉，箇中還得問津無。"
        ],
        "title": "蓮華峰法雲即事五首  其二",
        "id": "a337bf2f-36ab-408b-8601-a06f153dab02"
    },
    {
        "author": "劉弇",
        "paragraphs": [
            "渡南渡北閑花草，鬧綠稀紅隨分好。",
            "得意即適那知非，淺近由來貴深渺。"
        ],
        "title": "蓮華峰法雲即事五首  其三",
        "id": "fa95d551-3005-44f7-92f3-039500666c16"
    },
    {
        "author": "劉弇",
        "paragraphs": [
            "奈我此身無定居，正如飛絮撲江榆。",
            "兩毛更甚盧蒲短，好在朱陵見憶無。"
        ],
        "title": "蓮華峰法雲即事五首  其四",
        "id": "d3879df8-40d4-4d0a-a67a-b19f909b6bc0"
    },
    {
        "author": "劉弇",
        "paragraphs": [
            "十十五五跳波魚，三三兩兩踏歌姝。",
            "前山後山碧一色，似不多愧瀟灑圖。"
        ],
        "title": "蓮華峰法雲即事五首  其五",
        "id": "67db9446-64bb-4169-b69d-b6c5f78b780a"
    },
    {
        "author": "劉弇",
        "paragraphs": [
            "漾漾雲𦩠躐尾行，北來風力大粗生。",
            "與君更向春容裏，暗聽蝦蟆數擊更。"
        ],
        "title": "趙屯阻風書懷示黄成伯章子脩二首  其一",
        "id": "fe18f3a0-8a23-4533-949f-b6c5502d4664"
    },
    {
        "author": "劉弇",
        "paragraphs": [
            "故家曾是鳥巢南，欲折歸心迫片帆。",
            "十載萍根浮履舄，令人羞澀對青衫。"
        ],
        "title": "趙屯阻風書懷示黄成伯章子脩二首  其二",
        "id": "a8a90748-bf96-48e8-8a09-11e2c73ae647"
    },
    {
        "author": "劉弇",
        "paragraphs": [
            "心逐雲容初欲遠，身同春物乍欣生。",
            "不緣旅泊蹉跎去，一任江波歲月更。"
        ],
        "title": "再次前韵  其一",
        "id": "a49ca524-2015-4ab0-a125-12060a4cdca9"
    },
    {
        "author": "劉弇",
        "paragraphs": [
            "白浪差差沮我南，祗成重釀破風帆。",
            "半生感慨輕兒女，翻笑江州淚濕衫。"
        ],
        "title": "再次前韵  其二",
        "id": "3070884b-a884-4169-a723-8644130a1ecb"
    },
    {
        "author": "劉弇",
        "paragraphs": [
            "華裾照地雎陽客，入手當年有春色。",
            "家山歸夢不須多，歲晚青翰天際識。"
        ],
        "title": "送徐擇之秘校還雎陽二首  其一",
        "id": "f79ef8e6-0ca9-4045-b5d4-1c8b3e4b57da"
    },
    {
        "author": "劉弇",
        "paragraphs": [
            "汴水東頭古堞開，青鴛舞影幾樓臺。",
            "莫將歸雁比行色，身未到家春已來。"
        ],
        "title": "送徐擇之秘校還雎陽二首  其二",
        "id": "d2dbda2e-86e4-414b-9a67-dcbf64881e68"
    },
    {
        "author": "劉弇",
        "paragraphs": [
            "老師八十大僧生，頭插吳龜見壽徵。",
            "斸開雲根作活計，隠約百尺飛觚稜。"
        ],
        "title": "書國清寺清曉上人壁",
        "id": "206f4951-29d7-4fd8-b51f-92e3b06d6613"
    },
    {
        "author": "劉弇",
        "paragraphs": [
            "卑枝已能分好月，况復地力能新培。",
            "託根反出社木後，正使匠石愁無材。"
        ],
        "title": "和許亢秀才適軒三詠  其一",
        "id": "c969c86d-5156-4b9d-8501-f7ff6d151026"
    },
    {
        "author": "劉弇",
        "paragraphs": [
            "吾聞水月故相攝，小水還同大虛量。",
            "誰掬銀潢下九秋，更想靈槎到天上。"
        ],
        "title": "和許亢秀才適軒三詠  其二",
        "id": "62a9ebef-701a-44ea-b0e5-21540bba08c7"
    },
    {
        "author": "劉弇",
        "paragraphs": [
            "蟄龍蟠地禿角出，便訝雲物儲其間。",
            "由來浪費康樂屐，自可對面酬商顔。"
        ],
        "title": "和許亢秀才適軒三詠  其三",
        "id": "69a7de9b-b389-4b3d-9a12-9e9aa6d1cde8"
    },
    {
        "author": "劉弇",
        "paragraphs": [
            "直魄忠魂不復生，後來誰與繼英聲。",
            "只因一派瀟湘水，千古澄波伴獨清。"
        ],
        "title": "題屈原",
        "id": "7206f909-73ba-420f-8aea-ffdd590377e7"
    },
    {
        "author": "劉弇",
        "paragraphs": [
            "一亭瀟灑枕江流，水色山光四面浮。",
            "多少客帆簷外過，不知誰是濟川舟。"
        ],
        "title": "題增城駐舟亭",
        "id": "9b18fdf6-c2da-4854-a849-9fcdbf85ef25"
    },
    {
        "author": "劉弇",
        "paragraphs": [
            "數層頑石立孤岑，代往碑訛事莫尋。",
            "惟有湯湯亭下水，至今猶似奏韶音。"
        ],
        "title": "題韶州韶石亭",
        "id": "95409f6b-5ed4-40c9-8510-246256a2dc86"
    },
    {
        "author": "劉弇",
        "paragraphs": [
            "昔年吏部謫韶州，曾向宣溪泊暮舟。",
            "多少烟波愁不盡，一時留與後人愁。"
        ],
        "title": "泊韶州宣溪亭",
        "id": "ade65a74-f85c-48fc-9f10-39e5cd51eb9d"
    },
    {
        "author": "劉弇",
        "paragraphs": [
            "紫翠浮浮奪曉昏，生涯谷汲與松焚。",
            "客塵一點自應少，終日到門惟白雲。"
        ],
        "title": "題吉水南華寺  其一",
        "id": "36679c3e-1904-4708-9e5e-feba17207f4c"
    },
    {
        "author": "劉弇",
        "paragraphs": [
            "野興由來愜杖藜，層巒影裏見翬飛。",
            "虛空一炷起凝碧，化作九天雲染衣。"
        ],
        "title": "題吉水南華寺  其二",
        "id": "189e6c81-6daa-462c-92ea-f70379cb9ca6"
    },
    {
        "author": "劉弇",
        "paragraphs": [
            "黄雲撲撲擁千塍，惡歲嗷嗷比獨登。",
            "稍取快襟移遠岫，更從始擊見秋鷹。"
        ],
        "title": "龍雲觀稼",
        "id": "abed9ea1-9ffa-49a9-b26b-ee066a0aa1b0"
    },
    {
        "author": "劉弇",
        "paragraphs": [
            "由來昭武勝天台，淑氣俄鍾命世材。",
            "天上月華方攝兔，人間春色已先梅。",
            "長庚夢白真無敵，嵩岳生申世有開。",
            "直恐龍陂清澈底，照人都入骨毛來。"
        ],
        "title": "知府黄龍圖生辰五首  其一",
        "id": "d553ed53-8428-4098-a1e1-4249b537eb4d"
    },
    {
        "author": "劉弇",
        "paragraphs": [
            "早歲聲名動玉除，區區漢日謾嚴徐。",
            "高將官况雲難學，清得才情水不如。",
            "端的好光親日月，分明有力是詩書。",
            "軒軒昭代文章伯，誰識麒麟下紫虛。"
        ],
        "title": "知府黄龍圖生辰五首  其二",
        "id": "5f69ff2e-422d-47d7-ac52-706e4fceb086"
    },
    {
        "author": "劉弇",
        "paragraphs": [
            "豫章瀟洒古南州，偶屈天邊法從遊。",
            "孺子榻塵終日少，曲江詩板有時留。",
            "千帆白雪艨艟浪，萬頃黄雲䆉稏秋。",
            "誰識使君經濟處，長年清怯爲民憂。"
        ],
        "title": "知府黄龍圖生辰五首  其三",
        "id": "3fc661a2-2bf8-43e6-a584-f96736739d30"
    },
    {
        "author": "劉弇",
        "paragraphs": [
            "從古無雙江夏黄，此身親簉玉宸傍。",
            "暫閑十載陶鈞手，猶勝一時鵷鷺行。",
            "况復唐虞新日月，不妨伊傅好舟航。",
            "願酬千里邦人祝，直築沙堤到大梁。"
        ],
        "title": "知府黄龍圖生辰五首  其四",
        "id": "24e61167-cbb7-49de-af8a-a8fa6989f913"
    },
    {
        "author": "劉弇",
        "paragraphs": [
            "迎春新酒撥鵝黄，獻壽爭持瀲灧觴。",
            "入夜台躔動符彩，拂星旌戶集簪裳。",
            "平時猥辱非常顧，賤子初無可錄長。",
            "獨有此心效芹塊，願先歌魯熾而昌。"
        ],
        "title": "知府黄龍圖生辰五首  其五",
        "id": "5475c0f5-f97e-42d9-ae44-1ce8f346d412"
    },
    {
        "author": "劉弇",
        "paragraphs": [
            "天上麒麟瑞，人間杞梓良。",
            "扶周崧孕秀，開漢昴騰芒。",
            "蓂月清和半，桑弧决拾傍。",
            "雲旌初驗昉，水渚忽臨張。",
            "汗血來西極，長離下女床。",
            "决科霄漢上，著姓斗牛鄉。",
            "伊昔聞遭遇，維時適凱康。",
            "輔臣推練達，天子賜輝光。",
            "政府初更贊，農曹亦薦揚。",
            "仰窺惟白日，穩步是銀潢。",
            "西液常楊筆，同天舜禹觴。",
            "岷峨欣惠字，邛筰入寥狼。",
            "襦袴謠南海，韜鈐肅桂陽。",
            "有爲皆稷契，無地不龔黄。",
            "藩服今連楚，江城故壓章。",
            "熊憑新傳軾，雞馥舊含香。",
            "賈召行前席，曹歸定束裝。",
            "鈞中揮造化，川際起舟航。",
            "賤子慚庥庇，佳晨倍激昂。",
            "松椿先衆禱，芹塊止誠將。",
            "和逐薰弦遠，歡同畏日長。",
            "椒漿持滿斝，何計上公堂。"
        ],
        "title": "知府熊公待制生辰",
        "id": "dab02c69-5c36-4281-8a5f-cd3fb8297b8b"
    },
    {
        "author": "劉弇",
        "paragraphs": [
            "雅什曾歌嶽降神，今看天上玉麒麟。",
            "舜弦一弄均和氣，堯莢三收得令辰。",
            "池到鳳凰須指日，符分魚竹未妨身。",
            "祈公戩穀終何擬，星有元台木有椿。"
        ],
        "title": "上熊待制生辰二首  其一",
        "id": "50791670-f9e7-49d7-bd39-4cb8aa60e772"
    },
    {
        "author": "劉弇",
        "paragraphs": [
            "往歲曾看九萬飛，日邊親得好光輝。",
            "西清儤直荷爲橐，左蜀宣風繡作衣。",
            "直使聲名過紫塞，剩留功業到黄扉。",
            "蒼生久繫爲霖望，早晚追鋒合北歸。"
        ],
        "title": "上熊待制生辰二首  其二",
        "id": "acb714bd-2d4f-43dc-af11-81339524fc55"
    },
    {
        "author": "劉弇",
        "paragraphs": [
            "高躡明昌會，全收傑俊聲。",
            "慶緣庚入夢，粹是昴騰精。",
            "梁日麒麟下，周年鸑鷟鳴。",
            "門庭諸謝美，襟韵七閩深。",
            "姓字黄金榜，才華白玉京。",
            "五車經目盡，一賦未晡成。",
            "在昔聞開泰，于時契陟明。",
            "經綸真主識，風采滿朝傾。",
            "迅擊方秋隼，橫騎上漢鯨。",
            "激昂孤立氣，魁壘並遊英。",
            "决指西清邁，俄優左省行。",
            "堯天窺日月，漢陛右公卿。",
            "豸脫臺冠舊，軺馳使傳輕。",
            "瘡痍瘳物瘵，荆枳斸姦萌。",
            "范轡歸餘事，萊衣萃極榮。",
            "陋儒何幸會，慶誕適親更。",
            "芹塊慚無補，牋毫浪有情。",
            "凉颸來翠帟，嘉氣動雕楹。",
            "瀲灧千分酒，翂𦑉萬里程。",
            "祈公此心切，立欲壽如彭。"
        ],
        "title": "王運判生辰二十韵",
        "id": "84d4f54e-a492-4774-a7c1-45adaa6cea97"
    },
    {
        "author": "劉弇",
        "paragraphs": [
            "乾坤變化造萬物，十有一月生黄鍾。",
            "黄鍾資養太和氣，上賢稟受爲三公。",
            "至音鏗鏘儀鳳凰，播在簡冊成文章。",
            "權衡度量立大法，朝廷四海聲洋洋。",
            "往時霜木立如束，原野焦枯無紫綠。",
            "自從緹室一陽生，半夜萌芽動寒谷。",
            "登堂請獻眉壽杯，願同律管容葭灰。",
            "玉鉉金鼎調鹽梅，年年陽德先春來。"
        ],
        "title": "冬至上王丞相生日黄鍾歌",
        "id": "b3c3f47c-8d9a-4181-a058-0265e4cce54d"
    },
    {
        "author": "劉弇",
        "paragraphs": [
            "一指斗魁天陸北，五新蓂葉帝階傍。",
            "降神山嶽全儲秀，遍射桑蓬驟發祥。",
            "廄暖共看駒汗血，玉靈爭記水流方。",
            "家臨人物先賢楚，祖擅功名大國梁。",
            "孝穆撫摩驚秀整，升卿標識見蕃昌。",
            "芝蘭庭戶真難得，雕鶚風雲自不常。",
            "頭角人間知有子，星辰天上早占郎。",
            "州緣綠髮臨來好，路到青梯上正長。",
            "濯濯柳姿今識緒，汪汪陂量舊傳黄。",
            "警虛比戶沉宵柝，愛結曾陰轉曉棠。",
            "座上藍田神更潤，匣中干越智彌藏。",
            "龜魚腰重黄金刻，珠玉胸開古錦囊。",
            "放雀籠樊饒奮翥，饋魚尊俎稱淋浪。",
            "旄倪芹塊懸私禱，譜牒松椿入短章。",
            "季諾往蒙新睠渥，膺門仍出舊恩光。",
            "昂頭竟類田方馬，賀厦空循考父牆。",
            "堆玉巑岏方刮眼，橫雲䆉稏已登場。",
            "光回愛日庭希訟，喜動前旌客薦觴。",
            "况復斕斑衣上淚，不妨瀟灑醉中鄉。",
            "願符魯什昌而熾，更擁箕疇壽且康。"
        ],
        "title": "狄大夫生辰二十韵",
        "id": "1a49f323-6fb0-48fc-9d36-4f67c1020bc2"
    },
    {
        "author": "劉弇",
        "paragraphs": [
            "律中蕤賓候，時生翰苑才。",
            "昴星天上降，玉樹署中開。",
            "地望無雙也，公侯有種哉。",
            "儀刑推虎子，頭角號龍媒。",
            "雅負凌雲操，陰懷構厦材。",
            "家聲說王謝，儒學美鄒枚。",
            "德宇渾深厚，書林早貢該。",
            "發談生霧露，走筆落瓊瑰。",
            "仕譽彰宸聽，綸恩擢憲臺。",
            "泥封雲外捧，使旆日邊來。",
            "未夏薰風至，先春暖氣回。",
            "驅馳車翼翼，制割刃恢恢。",
            "欽恤恩涵海，澄清令走雷。",
            "露幃衣照日，行部駕揚埃。",
            "上表除蛇豕，飛章薦草萊。",
            "鬧中金韵擲，醉裏玉山頹。",
            "龍印當時伏，鵷班異日陪。",
            "暫來爲八使，終去面三槐。",
            "身况推華胄，門曾位上台。",
            "定重調鼎鼐，應再作鹽梅。",
            "適遇懸弧旦，宜傾上壽杯。",
            "下僚何所祝，願早見天魁。"
        ],
        "title": "賀提刑生辰二十韵",
        "id": "dc14cc57-d40b-4ce1-a048-fb4ab6b12a1b"
    },
    {
        "author": "劉弇",
        "paragraphs": [
            "帝所鈞天樂，人間弊屣輕。",
            "夢移黄屋貴，丹促紫霄行。",
            "雲絕依堯望，山餘祝漢聲。",
            "夜長堅絮漆，川急愴牆羹。",
            "雁鶩黄金閟，樓臺白玉城。",
            "陋儒孤識擢，清血九秋橫。"
        ],
        "title": "哲宗皇帝挽詞二首  其一",
        "id": "6535147e-7a23-4932-91a2-9cffef8a2ed7"
    },
    {
        "author": "劉弇",
        "paragraphs": [
            "禹迹從容陟，虞華舄奕重。",
            "辰韓頒秘籍，湟鄯撫新封。",
            "洮頮方憑玉，髯胡忽挽龍。",
            "鳳岡盤王氣，柏殿邃真容。",
            "洛照當陽水，嵩回入抱峰。",
            "傷心守陵女，猶認上陽鐘。"
        ],
        "title": "哲宗皇帝挽詞二首  其二",
        "id": "acea9cfc-0ea0-4959-bb53-58fabaac8a37"
    },
    {
        "author": "劉弇",
        "paragraphs": [
            "摯別王雎德，吁嗟卷耳心。",
            "軸回坤事退，波度月痕侵。",
            "金暗奩花澀，椒寒壁氣沉。",
            "生平宗廟福，膏澤在民深。"
        ],
        "title": "大行皇太后挽詞二首  其一",
        "id": "5116cddc-cc9a-46d8-a5f2-d51a7dff7b18"
    },
    {
        "author": "劉弇",
        "paragraphs": [
            "東朝功業高參九，丞相門閭盛活千。",
            "二紀再中扶漢日，一簾全覆避堯天。",
            "濯龍春去蠶空老，長信衣藏玉不烟。",
            "與子弄孫神聖上，飛騰誰識母儀篇。"
        ],
        "title": "大行皇太后挽詞二首  其二",
        "id": "6912b679-646a-40c0-b2ff-651493eba925"
    },
    {
        "author": "劉弇",
        "paragraphs": [
            "代邸基元命，唐侯福萬邦。",
            "五雲深紫鳳，九地轉銀江。",
            "白玉形容冊，蒼烟扈從幢。",
            "由來閶闔路，望絕帝瞳雙。"
        ],
        "title": "追尊皇太后挽詞二首  其一",
        "id": "2418cb90-cb0b-4c13-9006-18b0ff10f44a"
    },
    {
        "author": "劉弇",
        "paragraphs": [
            "循陔備養虛蘭膳，吹棘深慈愴凱風。",
            "歲閱桮棬餘舊物，氣躔龍虎識新宮。",
            "素冠起慕三年外，暖律添暉六服中。",
            "百載重論章懿典，崇成應得敵高嵩。"
        ],
        "title": "追尊皇太后挽詞二首  其二",
        "id": "6b3ead39-fe47-44ac-9dcb-e01c5e02ed2e"
    },
    {
        "author": "劉弇",
        "paragraphs": [
            "人世猶來共一漚，如君無憾此生浮。",
            "蘭陔長負平生養，蒿里方成不測遊。",
            "故物他年歸石馬，東楹何事揜天球。",
            "始應羞殺吳中士，誤把垣星决去留。"
        ],
        "title": "何隠居挽詞二首  其一",
        "id": "4eb0f9de-2ecc-4b32-a54b-af606e9276f6"
    },
    {
        "author": "劉弇",
        "paragraphs": [
            "瑟縮神皋萬木悲，此中祖軷是長辭。",
            "半生桂向秋蟾老，一日舟先夜壑移。",
            "終恐短長私造物，了無毫髮愧銘詩。",
            "青鴛僅就千雲構，誰是當年識履綦。"
        ],
        "title": "何隠居挽詞二首  其二",
        "id": "ef80b158-d30c-4be2-96f4-86b2ba86c0f4"
    },
    {
        "author": "劉弇",
        "paragraphs": [
            "老爛爲儒衆所聞，病中猶不廢研論。",
            "生榮不得文章力，死贈須霑雨露恩。",
            "賢有鳳毛奚所憾，命終龜壽亦何冤。",
            "卧牛又得佳山水，青紫他年定滿門。"
        ],
        "title": "歐陽升之挽辭",
        "id": "9f826f9d-fb59-4300-8432-b26de2f0ba90"
    },
    {
        "author": "劉弇",
        "paragraphs": [
            "師在雲無心，師化雲無迹。",
            "明明身後語，宛是西來的。",
            "胡爲西來子，計較歸寸尺。",
            "膏脣拭舌奈爾何，咄哉青蠅真弔客。"
        ],
        "title": "哭上藍居晉禪師二首  其一",
        "id": "17af82bd-709b-4717-ad81-39a2f88f3a55"
    },
    {
        "author": "劉弇",
        "paragraphs": [
            "惻惻復惻惻，浪生浮世悲。",
            "清松疏冷風，尚想瀟灑姿。",
            "一吷寄去留，羞殺方袍兒。",
            "令人却憶當陽剖，扠手退身徒爾爲。"
        ],
        "title": "哭上藍居晉禪師二首  其二",
        "id": "fdbcc8f2-7333-420d-b2d9-bef1c549ac88"
    },
    {
        "author": "劉弇",
        "paragraphs": [
            "九原秋草沒麒麟，哀挽黎明出問津。",
            "花魄欲招誰些楚，簫聲先斷客愁秦。",
            "冢間白鶴空雙舞，天上黄姑定卜鄰。",
            "晰晰目存成底事，空餘粉墨逼天真。"
        ],
        "title": "鄧縣君挽辭二首  其一",
        "id": "d17b38a3-b4f7-4391-9580-d6b6abc55ba8"
    },
    {
        "author": "劉弇",
        "paragraphs": [
            "中庭熨泠事多違，像設俄驚繐作幃。",
            "風雨夜花連子失，鉛黄朝鏡覺鸞非。",
            "一篇潘賦空齎恨，數鼓莊盆未息機。",
            "俯仰便成今昔異，瓶銀簪玉意何歸。"
        ],
        "title": "鄧縣君挽辭二首  其二",
        "id": "be6a242a-98f5-422b-b9af-59ababd2fdf3"
    },
    {
        "author": "劉弇",
        "paragraphs": [
            "西山崔嵬摩蒼穹，秀嶺巃嵷如朝宗。"
        ],
        "title": "句",
        "id": "5b0c5f2a-795a-4615-977c-07783553390d"
    },
    {
        "author": "王祖道",
        "paragraphs": [
            "君不見太白之精下人間兮，昔人號爾謫仙翁。",
            "君不見不爲蒼生起兮，謝安携妓山之東。",
            "玉堂主人繡衣客，邀我載酒金蓮宮。",
            "小亭環立千竿竹，參天百尺繫陰重。",
            "岸巾散髮對此坐，一日無君誰我同。",
            "夜來霜壓北枝重，剩見鐘雲數尺峰。",
            "玉實幽香儀彩鳳，日華轉影篩金櫳。",
            "孤幹未甘春雪折，青陰不逐秋風紅。",
            "長隨檜柏老剛勁，不羨桃李爭鮮濃。",
            "我愛此君有直節，肯學蟠木求先容。",
            "我愛此君歲寒志，長笑霜井落青桐。",
            "大夫老松邀我侶，三品頑石徒誇雄。",
            "不作湘江兒女泣，蒼梧雲散愁盈胸。",
            "夜深明月滿亭戶，此君入我懷袖中。",
            "故人來兮七賢至，開門滿坐生清風。",
            "此君此君聽我語，藏器於身兮，終奏太廟歌黄鍾。"
        ],
        "title": "此君亭歌次毛公韵",
        "id": "81bbcc92-cb85-4ca1-8f83-3a18f71aa717"
    },
    {
        "author": "王祖道",
        "paragraphs": [
            "石頭虎距海，洲岸馬昂槽。"
        ],
        "title": "句",
        "id": "4dc17a1f-372f-46ec-a920-d0385d0f8904"
    },
    {
        "author": "釋元照",
        "paragraphs": [
            "僧統號求法，乃見出家心。",
            "未審以何求，爲求便等法。",
            "了知求即法，無復更他求。",
            "將求求佛法，何不自求求。"
        ],
        "title": "求法頌",
        "id": "eb45b229-7d93-4196-b937-e68164382866"
    },
    {
        "author": "釋元照",
        "paragraphs": [
            "道人倦逢迎，結菴就巖穴。",
            "靜愛山頭雲，空濛如積雪。",
            "隨風亦卷舒，觸石更明滅。",
            "却憶古人詩，祗可自怡悅。"
        ],
        "title": "白雲庵",
        "id": "1a6b9d5d-6d0d-497c-ae8a-de19316dff49"
    },
    {
        "author": "釋元照",
        "paragraphs": [
            "築室已清曠，栽松更幽寂。",
            "爲愛金石姿，不逐風霜易。",
            "颼飀合琴引，鬰密助山色。",
            "待折最高枝，談對千拳石。"
        ],
        "title": "題北山松軒",
        "id": "c0054087-922a-44be-9b92-1e3170d8679d"
    },
    {
        "author": "釋元照",
        "paragraphs": [
            "今古區區滾世埃，此中蓮社爲誰開。",
            "從教靖節攢眉去，却喜劉雷拄步來。",
            "百計坦平心地靜，點光回照玉蕖開。",
            "翻嗟當日陶彭澤，拍手空歌歸去來。"
        ],
        "title": "詠甯國院",
        "id": "37a23e3b-a143-4e93-95bd-0f0f42b3064b"
    },
    {
        "author": "釋普交",
        "paragraphs": [
            "若人問我解何宗，一喝須教兩耳聾。",
            "滿杓黄齏飽喫了，生涯總在鉢盂中。"
        ],
        "title": "偈",
        "id": "7ccbb55b-83d9-4365-91f4-16a2dae8a465"
    },
    {
        "author": "釋普交",
        "paragraphs": [
            "寶杖敲空觸處春，光陰掣電舊曾聞。",
            "昨宵風動寒巖冷，驚起泥牛耕白雲。"
        ],
        "title": "辭衆偈",
        "id": "27b36cd8-0c6f-4ddc-a651-957e17b2353b"
    },
    {
        "author": "釋普交",
        "paragraphs": [
            "黄面老，佛法付王臣。",
            "林下無情客，官差逼殺人。"
        ],
        "title": "偈",
        "id": "f2668b1c-dac7-48b3-a967-8b5b4ffb5e62"
    },
    {
        "author": "劉安世",
        "paragraphs": [
            "數子坐愁思出游，麗日光風得情節。",
            "一百五日寒食近，二十七品鮭菜闕。",
            "盤空釜冷柰酒何，變劑連環當佳設。",
            "詰屈宛是腸九回，緝綴渾如衣百結。",
            "玉笙繞指影參差，疏櫺度風曉明滅。",
            "濁醪引滿亦何負，響齒膏唇咀冰雪。",
            "君不見龍丘行令譏點鹽，又不見韓侯出燕歌炰鱉。",
            "生緣自信可柰何，歸抱柴關晝常閉。"
        ],
        "title": "出游",
        "id": "2c8a8922-0644-4c6d-9335-3c6525aa1d06"
    },
    {
        "author": "劉安世",
        "paragraphs": [
            "行藏由命不由身，一卧東山三十春。",
            "誰謂他鄉各異縣，與君相見即相親。"
        ],
        "title": "集句留別李子玉守素處士二首  其一",
        "id": "d040db6e-c128-4178-a8a4-e96893944381"
    },
    {
        "author": "劉安世",
        "paragraphs": [
            "故里心期柰別何，幾時回首一高歌。",
            "鏡中絲髮悲來慣，他日相逢應更多。"
        ],
        "title": "集句留別李子玉守素處士二首  其二",
        "id": "7959fb13-3a6e-40ca-8723-1aa44166510c"
    },
    {
        "author": "劉安世",
        "paragraphs": [
            "山屏石壁共巇嶔，外鎖浮雲內日陰。",
            "巖凈四時捐俗慮，泉聲一派潔塵襟。",
            "搜吟得助騷人句，笑傲忘歸逸士心。",
            "何日路穿松徑僻，杖藜携酒再登臨。"
        ],
        "title": "南山",
        "id": "461cf09b-7c32-445a-b917-a9d480405f9f"
    },
    {
        "author": "王紳",
        "paragraphs": [
            "太皇生日最尊榮，獻壽宮中未五更。",
            "天子捧觴仍再拜，寶慈侍立到天明。"
        ],
        "title": "太皇太后生日",
        "id": "f729e9d8-8880-48d5-a6d4-b2d4081111b4"
    },
    {
        "author": "王紳",
        "paragraphs": [
            "平明綵杖幸琳宮，紫府仙童下九重。",
            "整頓瓏璁時駐馬，畫工暗地貌真容。"
        ],
        "title": "太后幸景靈宮駕前露面雙童女",
        "id": "a46e5d9b-c0e7-4332-bccd-be361d610ba1"
    },
    {
        "author": "李元輔",
        "paragraphs": [
            "一片桂蒼崖，分明不惹埃。",
            "蹙成珠顆白，垂下玉繩來。",
            "野燕飛難入，山風捲不開。",
            "聲聲去朝海，無意戀巖隈。"
        ],
        "title": "留題招仙觀",
        "id": "2a8eb668-2d83-4d1f-ac49-c4ce02c061be"
    },
    {
        "author": "譚粹",
        "paragraphs": [
            "二山相傳成，禪閣出山半。",
            "仰觀青冥逼，俯見白石粲。",
            "錫杖涌玉泉，鐵橋通銀漢。",
            "巍然概諸天，恍若登彼岸。",
            "無人解菩提，松濤自昏旦。"
        ],
        "title": "景泰禪閣",
        "id": "4b102594-f800-4b28-b9f6-6563011c0187"
    },
    {
        "author": "譚粹",
        "paragraphs": [
            "碧落嵯峨石室幽，到難嗟我未嘗遊。",
            "兩崖卷束雲霞滿，一水通流秋色浮。",
            "宛矣壺中延日馭，凝然乳竇滴泉旒。",
            "徘徊注目孱顔久，疑有真仙在上頭。"
        ],
        "title": "建中靖國辛巳八月十日獨遊碧落洞遂成拙句",
        "id": "60dce441-25fd-4544-a377-9246f824cdad"
    },
    {
        "author": "譚粹",
        "paragraphs": [
            "一亭新構聳崔嵬，水墨屏圖四面開。",
            "洞口白雲無鎖鑰，州人尋勝任頻來。"
        ],
        "title": "望仙亭成再書一絕",
        "id": "f5c0914c-b4f1-45bf-b01c-e220342efd46"
    },
    {
        "author": "譚粹",
        "paragraphs": [
            "南山亭榭復修完，上枕蒼崖下碧瀾。",
            "此景詩人吟不盡，丹青圖寫也應難。"
        ],
        "title": "重建南山亭輒成小詩迺建中靖國元年孟冬五日也",
        "id": "67322297-cbaf-4043-a7d4-dafbb782b2a7"
    },
    {
        "author": "吳恂",
        "paragraphs": [
            "中無門戶四無旁，學者徒勞捉影忙。",
            "珍重故園千古月，夜來依舊不曾藏。"
        ],
        "title": "偈二首  其一",
        "id": "ee6f6e63-0958-407e-ae26-a09131275940"
    },
    {
        "author": "吳恂",
        "paragraphs": [
            "廬峰居士舊門人，邈得師真的的親。",
            "大地撮來成箇眼，翻騰別是一般新。"
        ],
        "title": "偈二首  其二",
        "id": "b3747178-c056-4ff5-ba2c-2ac3c0a55056"
    },
    {
        "author": "杜子民",
        "paragraphs": [
            "擁傳來觀海，危亭一振衣。",
            "雲晴千怪出，浸大百川歸。",
            "日月遭吞吐，乾坤入範圍。",
            "羣鷗不須避，禪寂久忘機。"
        ],
        "title": "望瀛亭二首  其一",
        "id": "24109be9-ac88-4ab5-9b75-b72f47729998"
    },
    {
        "author": "杜子民",
        "paragraphs": [
            "北望滄溟大，茫茫天地間。",
            "迴環知萬里，縹緲認三山。",
            "漢使何年到，星槎度歲還。",
            "蟠桃應已熟，方朔在人寰。"
        ],
        "title": "望瀛亭二首  其二",
        "id": "0364bd01-36b1-4a23-9bb2-efe56a1da3a3"
    },
    {
        "author": "杜子民",
        "paragraphs": [
            "人穿魚蟹市，路入斗牛天。",
            "雲水家千里，江山月一船。"
        ],
        "title": "揚州",
        "id": "c36cf73c-7cfb-4d6b-a284-a6c67c75f4b1"
    },
    {
        "author": "趙說",
        "paragraphs": [
            "龍媒神飛影在紙，雙瞳墨濕電光紫。",
            "烏首昂昂渴奔水，青鬃迎風拂不起。",
            "逸氣難居皂櫪底，勢欲陪龍走千里，月支真馬有如此。",
            "落筆一與王生似，云是吾州韓畫士。"
        ],
        "title": "題韓左軍馬圖",
        "id": "5476a16e-f202-415c-83f1-1db80a0e5ae2"
    },
    {
        "author": "戴蒙",
        "paragraphs": [
            "芙蓉溪畔石連松，殿閣崢嶸倚半空。",
            "一念超居無色界，幾人長住廣寒宮。",
            "佳賓喜上山頭月，密友時來竹下風。",
            "除却少多元本物，泥牛哮吼任西東。"
        ],
        "title": "宿富樂山贈海公禪老大師",
        "id": "1adb71bc-947e-4fc2-bc64-0a4ff2f9c244"
    },
    {
        "author": "田叔通",
        "paragraphs": [
            "鑄劍斬佞臣。"
        ],
        "title": "句",
        "id": "b9661876-3a87-4268-a8a7-80445e4719aa"
    },
    {
        "author": "何宗範",
        "paragraphs": [
            "輝赫唐封後，尊嚴寧隠初。"
        ],
        "title": "句  其一",
        "id": "b7c0e88e-ad58-4b70-8f9e-b0bd67e043d8"
    },
    {
        "author": "何宗範",
        "paragraphs": [
            "仙雲春對客，神燭夜流空。"
        ],
        "title": "句  其二",
        "id": "8dfe4595-ca98-411e-8a8a-d6946ff00a25"
    },
    {
        "author": "釋景淳",
        "paragraphs": [
            "夜色中旬後，虛堂坐幾更。",
            "臨溪猿不叫，當檻月初生。"
        ],
        "title": "絕句  其一",
        "id": "6f6cbee3-8632-46cd-b239-1f73ccdad078"
    },
    {
        "author": "釋景淳",
        "paragraphs": [
            "後夜客來稀，幽齋獨掩扉。",
            "月中無旁立，草際一螢飛。"
        ],
        "title": "絕句  其二",
        "id": "23db911c-9bab-44a9-a9aa-1dce5c3738e2"
    },
    {
        "author": "釋景淳",
        "paragraphs": [
            "捲箔西風起，乘時上古臺。",
            "秋聲隨葉下，夜色带烟來。"
        ],
        "title": "句  其一",
        "id": "02608524-d015-4119-92b3-b8196a72b1f0"
    },
    {
        "author": "釋景淳",
        "paragraphs": [
            "漁翁睡重春潭闊，白鳥不飛舟自橫。"
        ],
        "title": "句  其二",
        "id": "46ccb689-adee-40a7-81e0-66681369456a"
    },
    {
        "author": "葉某",
        "paragraphs": [
            "明朝蓬島去，白雪滿頭飛。"
        ],
        "title": "句",
        "id": "ae652ae4-fb73-4bab-bc8a-3c46eb7dc4ca"
    },
    {
        "author": "王氏",
        "paragraphs": [
            "不緣燕子穿簾幕，春去春來那得知。"
        ],
        "title": "句",
        "id": "88e4ea26-738e-4665-be36-d75a7bb58d86"
    },
    {
        "author": "魏憲叔",
        "paragraphs": [
            "炎祚無疆越萬齡，如何夷鹵尚憑陵。",
            "中興事業須王導，撥亂韜鈐要孔明。",
            "劇盜已分齊鉞定，端星行指泰階平。",
            "呼韓朝渭非難事，好繼當時丙魏聲。"
        ],
        "title": "贈魏憲",
        "id": "c4dd61c5-c7b6-4e33-9f3d-a86b05198400"
    },
    {
        "author": "李唐",
        "paragraphs": [
            "雲裏烟村雨裏灘，看之如易作之難。",
            "早知不入時人眼，多買胭脂畫牡丹。"
        ],
        "title": "詩一首",
        "id": "1f00e27a-fbf4-4790-9548-922355e64c47"
    },
    {
        "author": "秦觀",
        "paragraphs": [
            "金剎負城闉，閴然美栖止。",
            "卞山直穹窿，苕水相依倚。",
            "霜檜鬰冥冥，海棕鮮薿薿。",
            "廣除庇夏陰，飛棟明朝晷。",
            "溪光鳬鶩邊，天色菰蒲裏。",
            "緒風傳晝焚，璧月窺夜禮。",
            "洩雲彗層空，規荷鑑幽沚。",
            "艅艎烟際下，鍾磬林端起。",
            "聱牙戲清深，嶔崟撲空紫。",
            "所遇信悠然，此生如寄耳。",
            "志士恥溝瀆，征夫念桑梓。",
            "攬衣軒楹間，嘯歌何窮已。"
        ],
        "title": "泊吳興西觀音院",
        "id": "604cae4f-d1a2-4c44-b0b2-423f781759c3"
    },
    {
        "author": "秦觀",
        "paragraphs": [
            "堂堂三元老，業履冠儔匹。",
            "蹇諤橫秋霜，高明麗朝日。",
            "並道謁溫宣，連科收甲乙。",
            "東南奠藩服，西北馳使驛。",
            "解鞅環堵安，岸幘氈裘屈。",
            "群姦懾謦咳，衆廢起咄叱。",
            "至今領麾地，謳吟遍蓬蓽。",
            "出入雖異途，歸潔固如一。",
            "晚厭方內遊，把袂訪閑逸。",
            "雲壑慶安車，風川駛飛鷁。",
            "酬獻埃壒外，珠玉在揮筆。",
            "風標傲松鶴，顔髮移丹漆。",
            "遂令吳越人，藻繪資稱述。",
            "邈然超世姿，彷彿得十七。",
            "辟廱禮寂滅，麟閣事蕭瑟。",
            "茲焉出民願，名實更炳蔚。",
            "琬琰琢高詞，龍蘭燎深室。",
            "福履既所綏，光華無終畢。"
        ],
        "title": "三老堂",
        "id": "41b93fda-9570-42d2-8d31-d950d9b3856e"
    },
    {
        "author": "秦觀",
        "paragraphs": [
            "丈人淮海英，抗節浮雲外。",
            "揮毫錯星錦，抵掌參竽籟。",
            "青春抱脩能，脫略無范蔡。",
            "晚營三徑資，百里聊束带。",
            "扁舟歲欲徂，古剎夜仍艾。",
            "去去整羽儀，行與高風會。"
        ],
        "title": "送周裕之赴新息令",
        "id": "237cfc19-f53e-4891-a073-a8517745597f"
    },
    {
        "author": "秦觀",
        "paragraphs": [
            "孟夏氣候好，林塘媚晴輝。",
            "回渠轉清流，藻荇相因依。",
            "叢薄起疏籟，衆鳥鳴且飛。",
            "高城带落日，光景酣夕霏。",
            "即事遠興託，撫己幽思微。",
            "超搖弄柔翰，徙倚弦金徽。",
            "美人邈雲眇，志願固有違。",
            "丹青儻不渝，與子同裳衣。"
        ],
        "title": "寄曾逢原",
        "id": "4da5b241-0a6e-4f9c-a53b-21ed5cfdfaa1"
    },
    {
        "author": "秦觀",
        "paragraphs": [
            "寶師本巴蜀，浪跡遊淮海。",
            "定水湛虛明，戒珠烱圓彩。",
            "飄零鄉縣異，晼晚星霜改。",
            "明發又西征，孤帆破烟靄。"
        ],
        "title": "送僧歸遂州",
        "id": "6034e35f-198f-4b6e-8637-06ab1f74d657"
    },
    {
        "author": "秦觀",
        "paragraphs": [
            "子長少不羈，發軔遍丘壑。",
            "晚遭李陵禍，憤悱思遠託。",
            "高辭振幽光，直筆誅隠惡。",
            "馳騁數千載，貫穿百家作。",
            "至今青簡上，文彩炳金雘。",
            "高才忽小疵，難用常情度。",
            "譬彼海運鵬，豈復顧繒繳。",
            "區區班叔皮，未易議疏略。"
        ],
        "title": "司馬遷",
        "id": "9507c3fd-2329-4930-9947-182833275f86"
    },
    {
        "author": "秦觀",
        "paragraphs": [
            "參天老木相樛枝，嵌空怪石銜青漪。",
            "兩猿上下一旁掛，兩猿熟視蒼蛙疑。",
            "蕭蕭叢竹山風吹，海棠杜宇相因依。",
            "下有兩獐從兩兒，花餐草囓含春嬉。",
            "藝老筆精湖海推，畫意忘形形更奇。",
            "解衣一掃神扶持，他日自見猶嗟咨。",
            "金錢百萬酒千鴟，荆南將軍欣得之。",
            "老禪豪取橐爲垂，白晝掩門初許窺。",
            "房櫳烱烱明冬曦，榛叢羽革分豪釐。",
            "殘編未終且歸讀，歲暮有間重借披。"
        ],
        "title": "觀易元吉獐猿圖歌",
        "id": "93b5d033-ae4b-4594-bd6e-a779313b9b48"
    },
    {
        "author": "秦觀",
        "paragraphs": [
            "六合寥寥信茫昧，中有日月無根柢。",
            "古往今來漫不休，青髮素顔從此逝。",
            "嗟予自少多邅迴，氣血未衰心已艾。",
            "北渡長淮霜入屨，南窺禹穴塵生袂。",
            "日鑿一竅渾沌死，雖有餘風終破碎。",
            "回車復路可無緣，三問道人三不對。"
        ],
        "title": "夜坐懷莘老司諫",
        "id": "bf0dfdfb-65f1-40e5-94b3-ee49fe707fc9"
    },
    {
        "author": "秦觀",
        "paragraphs": [
            "廣微才華殆天付，十歲孤山有佳句。",
            "又夢東林飲虎溪，歎息清風人不悟。",
            "自爾所見無全牛，桐柏崑崙日傾注。",
            "葱蘢曉景破新花，蹭蹬老拳擒脫兔。",
            "身勤事左竟何成，巧迫化工天所怒。",
            "兩鬢星星滄海頭，强學禪那慰遲暮。",
            "昨夜燈花吐金粟，曉烹鯉魚得尺素。",
            "笑我徜徉吳楚間，經卷酒巵隨所遇。",
            "人生迕意十八九，月得解顔能幾度。",
            "著書準易空自疲，服藥求仙良亦誤。",
            "北風老矣無能爲，行看黄鸝語飛絮。",
            "安得從君醉百場，落筆珠璣不論數。"
        ],
        "title": "答朱廣微",
        "id": "cdcec548-c8f6-4c63-a348-4cac5b602e26"
    },
    {
        "author": "秦觀",
        "paragraphs": [
            "西湖環岸皆招提，樓閣晦明如卧披。",
            "保寧復在最佳處，水光四合無端倪。",
            "車塵不來馬足斷，時有海月相因依。",
            "上人弱齡已隸此，心目所證惟瑰琦。",
            "白玉芙蓉出清沼，天然不受緇塵擾。",
            "坐客一語不入意，目如明星視飛鳥。",
            "冠切雲兮佩玉難，上人顧之真等閑。",
            "應緣聊入人間世，興盡却歸湖上山。",
            "伊余久欲窺禹穴，矧今仲父官東越。",
            "行挽秋風入剡溪，爲君先醉西湖月。"
        ],
        "tags": [
            "西湖"
        ],
        "title": "送僧歸保寧",
        "id": "256a9a78-f50a-4a8a-8409-2e7349b1d556"
    },
    {
        "author": "秦觀",
        "paragraphs": [
            "鶗鴂鳴時衆芳歇，華堂夢斷音容絕。",
            "風驚玉露不成圓，一夜芙蕖泣秋月。",
            "金紋捍面紫檀槽，曾抱花前送酒舠。",
            "庾郎江令費珠璧，小砑紅牋揮兔毫。",
            "風流雲散令人瘦，忍看麴塵昏錦綬。",
            "楚水悠悠更不西，上天破鑑空依舊。"
        ],
        "title": "和王通叟琵琶夢",
        "id": "94266c54-809e-456f-93f3-28873e14070d"
    },
    {
        "author": "秦觀",
        "paragraphs": [
            "塊然一氣初渾淪，散作六物相吐吞。",
            "主承客禦勝復存，是爲萬物疾病原。",
            "寥寥空陂遊冤魂，誨此法術成軒轅。",
            "金書玉冊要不煩，煥如星宿不可捫。",
            "時遷聖徂遂幽昏，弊俗竊以資利源。",
            "余嘗感槩期明論，世無妙質孰與言。",
            "因君乞詩置屋軒，聊復援筆賦本根。"
        ],
        "title": "醫者",
        "id": "91bc4e2f-c2bd-4996-827f-1e8214d90763"
    },
    {
        "author": "秦觀",
        "paragraphs": [
            "元公機鑒天所高，中興諸彥非其曹。",
            "自呼漫郎示真率，日與聱叟爲嬉遨。",
            "是時胡星殞未久，關輔擾擾猶弓刀。",
            "百里不聞易五羖，三士空傳殺二桃。",
            "心知不得載行事，俛首刻意追風騷。",
            "字偕華星章對月，漏洩元氣煩揮毫。",
            "猗玕春深茂花竹，九疑日暮吟哀猱。",
            "紅顔白骨付清醥，一官於我真鴻毛。",
            "乃知達人妙如水，濁清顯晦惟所遭。",
            "無時有祿亦可隠，何必龕巖遠遁逃。"
        ],
        "title": "漫郎",
        "id": "61a8bc1e-c4c5-459d-8c92-20011f9e91cf"
    },
    {
        "author": "秦觀",
        "paragraphs": [
            "歲逢困敦斗申指，辰次庚辰漏傳子。",
            "夢出城闉登古原，草木縈天带流水。",
            "千夫荷鍤開久殯，前有一人狀瓌偉。",
            "素冠長跪烝酒殽，云是劉郎字全羙。",
            "馬鳴車響斷還續，人境晦明秋色裹。",
            "既寤茫然失所遭，河轉星翻汗如洗。",
            "世傳夢凶常得吉，神物戲人良有旨。",
            "全羙聲名海縣聞，閉久當開乃其理。",
            "娟娟二十四橋月，月下吹簫聊爾耳。",
            "洗眼看君先一鳴，九萬扶搖從此始。"
        ],
        "title": "記夢答劉全羙",
        "id": "cbf39e2a-e1db-4a6d-a62d-b6cc8d5f2e26"
    },
    {
        "author": "秦觀",
        "paragraphs": [
            "雞號四鄰起，結束赴中原。",
            "戒婦預爲黍，呼兒隨掩門。",
            "犁鋤带晨景，道路更笑喧。",
            "宿潦濯芒屨，野芳簪髻根。",
            "霽色披窅靄，春空正鮮繁。",
            "辛夷茂橫阜，錦雉嬌空園。",
            "少壯已雲趨，伶俜尚鴟蹲。",
            "蟹黄經雨潤，野馬從風奔。",
            "村落次第集，隔塍致寒暄。",
            "眷言月占好，努力競晨昏。"
        ],
        "title": "田居四首  其一",
        "id": "e4e5a490-c608-4da1-9f37-01f7004b5c9b"
    },
    {
        "author": "秦觀",
        "paragraphs": [
            "入夏桑柘稠，陰陰翳墟落。",
            "新麥已登場，餘蠶猶占箔。",
            "隆曦破層陰，霽靄收遠壑。",
            "雌蜺卧淪漪，鮮飆泛叢薄。",
            "林深鳥更鳴，水漫魚知樂。",
            "羸老厭煩歊，解衣屢槃礴。",
            "蔭樹濯凉颸，起行遺带索。",
            "冢婦餉初還，丁男耘有託。",
            "倒筒備青錢，鹽茗恐垂橐。",
            "明日輸絹租，鄰兒入城郭。"
        ],
        "title": "田居四首  其二",
        "id": "16b88fc9-5a64-4c1d-9408-9f91d02cd41d"
    },
    {
        "author": "秦觀",
        "paragraphs": [
            "昔我蒔青秧，廉纖屬梅雨。",
            "及茲欲成穗，已復頹星暑。",
            "遲暮易昏晨，搖落多砧杵。",
            "村迥少過從，客來旋炊黍。",
            "興發即杖藜，未嘗先處所。",
            "褰裳涉淺瀨，矯首沒孤羽。",
            "叢祠土鼓悲，野埭鵾雞舞。",
            "雉子隨販夫，老翁拜巫女。",
            "辛勤稼穡事，惻愴田疇語。",
            "得穀不敢儲，催科吏旁午。"
        ],
        "title": "田居四首  其三",
        "id": "6a04f4e2-0959-4167-953d-0fe3beafb3c8"
    },
    {
        "author": "秦觀",
        "paragraphs": [
            "嚴冬百草枯，鄰曲富休暇。",
            "土井時一汲，柴車久停駕。",
            "寥寥場圃空，跕跕烏鳶下。",
            "孤榜傍橫塘，喧舂起旁舍。",
            "田家重農隙，翁嫗相邀迓。",
            "班坐釃酒醪，一行三四謝。",
            "陶盤奉旨蓄，竹筯羞雞{炙火=肉}。",
            "飲酣爭獻酬，語闋或悲咤。",
            "悠悠燈火暗，剌剌風飆射。",
            "客散靜柴門，星蟾耿寒夜。"
        ],
        "title": "田居四首  其四",
        "id": "b6359b13-f5a9-4f76-8fb4-193214a2408e"
    },
    {
        "author": "秦觀",
        "paragraphs": [
            "河陽有洑流，經營太行根。",
            "盛德不終晦，發爲清濟源。",
            "斯堂濟源上，太行正當門。",
            "仰視浮雲作，俯窺流水奔。",
            "脩竹带藩籬，百禽鳴朝暾。",
            "相望有盤谷，李願故居存。",
            "主人國之老，實惟商巖孫。",
            "班行昔供奉，亟進逆耳言。",
            "天子色爲動，群公聲亦吞。",
            "蕭條冰霜際，不改白玉溫。",
            "出處士所重，其微難具論。",
            "公勿思草堂，朝廷待公尊。"
        ],
        "title": "寄題傅欽之草堂",
        "id": "1ddc6a30-5f27-463b-9f8c-e0e3b68fb1f3"
    },
    {
        "author": "秦觀",
        "paragraphs": [
            "渭清非勝涇，蘭芳本無慕。",
            "我生季葉中，乃與古人遇。",
            "職當供洒掃，匏繫愧遲暮。",
            "來章感存沒，三讀淚如注。"
        ],
        "title": "次韵酬徐仲車見寄",
        "id": "fbe415d3-5a2a-4a02-8908-4aaff3baaa69"
    },
    {
        "author": "秦觀",
        "paragraphs": [
            "驅車陟高丘，却望大梁圻。",
            "馳道入雙闕，勾陳連太微。",
            "夷門壯下屬，清洛相因依。",
            "美哉吾黨士，皋卨良可希。"
        ],
        "title": "次韵邢敦夫秋懷十首  其一",
        "id": "b96fb696-85bc-441a-abd6-4b0a1ec44e15"
    },
    {
        "author": "秦觀",
        "paragraphs": [
            "暮有二客至，俱以能禪聞。",
            "一枝惠林出，一派智海分。",
            "言各不相可，往來劇絲棼。",
            "謝客姑舍是，妨余醉看雲。"
        ],
        "title": "次韵邢敦夫秋懷十首  其二",
        "id": "213d78b4-ba89-4a80-93fe-c2bcbc7e394b"
    },
    {
        "author": "秦觀",
        "paragraphs": [
            "昔者曾中書，門戶實難瞰。",
            "筆勢如長淮，初源可觴濫。",
            "經營終入海，欲語焉能暫。",
            "斯人今則亡，悲歌風慘澹。"
        ],
        "title": "次韵邢敦夫秋懷十首  其三",
        "id": "083770df-4266-4a30-bab4-31cbfe29f41a"
    },
    {
        "author": "秦觀",
        "paragraphs": [
            "渤海有巨鼇，其顛冠嵯峨。",
            "宿昔嘗小抃，八弦相盪摩。",
            "忽遭龍伯人，一舉空潮波。",
            "取皮煎作膠，清此崑崙河。"
        ],
        "title": "次韵邢敦夫秋懷十首  其四",
        "id": "2e79244a-453c-4ff3-8369-abef60f2710c"
    },
    {
        "author": "秦觀",
        "paragraphs": [
            "蝮蛇初螫手，壯士斷其腕。",
            "豈不悲毀傷，所卹在軀幹。",
            "西羌沙鹵地，置戍或煩漢。",
            "雞肋不足云，阿瞞妙思算。"
        ],
        "title": "次韵邢敦夫秋懷十首  其五",
        "id": "3b6fb5aa-a928-4ff5-8175-1712dd08d969"
    },
    {
        "author": "秦觀",
        "paragraphs": [
            "湯湯辟廱流，中有學子居。",
            "但說若稽古，言猶三萬餘。",
            "來者轉相祖，詞林日凋疏。",
            "稍喜績溪令，入校天祿書。"
        ],
        "title": "次韵邢敦夫秋懷十首  其六",
        "id": "1b075bb0-9359-4c44-b8b0-d1fb533b314a"
    },
    {
        "author": "秦觀",
        "paragraphs": [
            "匠氏構明堂，百材入斤斧。",
            "儻非豫章棟，冗長亦焉取。",
            "英英范與蘇，器識兼文武。",
            "胡爲先一州，不用作霖雨。"
        ],
        "title": "次韵邢敦夫秋懷十首  其七",
        "id": "c62b497f-7edb-4b17-b029-02d388bf89d9"
    },
    {
        "author": "秦觀",
        "paragraphs": [
            "憬彼高句麗，來脩裔夷職。",
            "天都富如海，勞汝送涓滴。",
            "舳艫尾相銜，遠近困供億。",
            "止沸當絕薪，揚湯百無益。"
        ],
        "title": "次韵邢敦夫秋懷十首  其八",
        "id": "d5f66ff1-db03-43f4-8816-b7e0fcf767be"
    },
    {
        "author": "秦觀",
        "paragraphs": [
            "祖宗舉賢良，充賦多名儒。",
            "執事惡言者，此科爲之無。",
            "雖有仲舒錯，或橫江潭魚。",
            "果欲鳴鳳至，還當種椅梧。"
        ],
        "title": "次韵邢敦夫秋懷十首  其九",
        "id": "c8cc3d1f-9568-43ae-909b-0f9552f9ee63"
    },
    {
        "author": "秦觀",
        "paragraphs": [
            "邢侯秋卧痾，揮毫見深衷。",
            "賡者二三子，翕然笙磬同。",
            "不爲兒女姿，頗形四方風。",
            "屬有山水念，因之絲與桐。"
        ],
        "title": "次韵邢敦夫秋懷十首  其一○",
        "id": "8a5701cb-4d28-4e25-9057-99c8e1169c0e"
    },
    {
        "author": "秦觀",
        "paragraphs": [
            "飄忽星氣徂，青陽迫遲暮。",
            "鳴飛各有適，赤白紛無數。",
            "雨砌墮危芳，風軒納飛絮。",
            "褰幃香霧橫，岸幘雲峰度。",
            "林影舞窗扉，池光染衣屨。",
            "參差花鳥期，蹭蹬琴觴趣。",
            "撫事動幽尋，感時遺近慕。",
            "秣馬膏余車，行行不周路。"
        ],
        "title": "春日雜興十首  其一",
        "id": "d1584234-f546-4206-b3d1-c885f3b24d6c"
    },
    {
        "author": "秦觀",
        "paragraphs": [
            "結髮謝外好，僶俛希前修。",
            "繆挾江海志，恥爲升斗謀。",
            "齞歷難刻畫，賤貧多釁尤。",
            "發軔背伊闕，解驂憩邗溝。",
            "丹鉛費永晷，麴糵敺深愁。",
            "璧月鑒簾櫳，珠星絡梧楸。",
            "泯泯渠水駛，霏霏花霧浮。",
            "公子悵何許，撫膺徒離憂。"
        ],
        "title": "春日雜興十首  其二",
        "id": "cc9d2868-0a0e-43b6-a181-72524607d4b9"
    },
    {
        "author": "秦觀",
        "paragraphs": [
            "潭潭故邑井，猗猗上宮蘭。",
            "不食自清渫，莫服更幽閒。",
            "志士恥弱植，卷跡甘饑寒。",
            "佳晨追良覿，觸物懸悲端。",
            "川途眇回遠，經歲曠音翰。",
            "豈不慕裘馬，詭得非所安。",
            "蟬冕多怵迫，繩樞尠憂患。",
            "枉尋竟何補，方枘誠獨難。"
        ],
        "title": "春日雜興十首  其三",
        "id": "83a76302-6d43-4d40-9f7b-9b9183c0f290"
    },
    {
        "author": "秦觀",
        "paragraphs": [
            "吳會雖褊小，海濱富奇峰。",
            "天雞一號叫，劍戟明遥空。",
            "谿谷相徑復，深林杳攢叢。",
            "猿吟虎豹啼，雲氣迷西東。",
            "中有遯世士，超然閟孤蹤。",
            "被蘭服明月，起坐松聲中。",
            "夜鍛吸沆瀣，朝琴庇青葱。",
            "騎星友元氣，巢許安可同。",
            "俛眄區中人，飛埃集毛鋒。",
            "問津或不繆，從子游鴻蒙。"
        ],
        "title": "春日雜興十首  其四",
        "id": "d845c615-b4db-4ed7-8e43-fd5ccf84edb6"
    },
    {
        "author": "秦觀",
        "paragraphs": [
            "東方有美人，容華茂春粲。",
            "抱影守單棲，含睇理哀彈。",
            "聲意一何切，所歡邈雲漢。",
            "徒然事膏沐，孰與徂昏旦。",
            "微誠浪自持，嘉月忽復晏。",
            "巧轉度虛櫺，飛紅觸幽幔。",
            "歲歲芳草滋，夜夜明星爛。",
            "合并會有時，索居不必歎。"
        ],
        "title": "春日雜興十首  其五",
        "id": "7ae983ff-1c47-4a42-9bbf-21bf769458f2"
    },
    {
        "author": "秦觀",
        "paragraphs": [
            "寢瘵倦文史，駕言從遨嬉。",
            "颸風舉遥溆，規日麗清漪。",
            "含桃粲朱實，杜若懷碧滋。",
            "娉娉弱絮墮，圉圉文魴馳。",
            "明霞廓遠矚，哀禽攪離思。",
            "縟草天際合，孤雲川上移。",
            "寬閑絕輪鞅，重複多路歧。",
            "信美難久佇，歸歟從所治。"
        ],
        "title": "春日雜興十首  其六",
        "id": "9d7430ad-d578-471b-836a-b91dd8724dbf"
    },
    {
        "author": "秦觀",
        "paragraphs": [
            "昔我遊京室，交通五陵間。",
            "主客各英妙，袍馬相追攀。",
            "千金具飲啜，百金雇吹彈。",
            "纓弁羅廣席，當頭舞交竿。",
            "鮮妝耀淥酒，采纈生風瀾。",
            "燈燭暗夜艾，士女紛相班。",
            "歡娛易徂歇，轉眄如飛翰。",
            "亹亹負孤願，離離銜永歡。",
            "山鳥窺茗飲，簷花笑蔬餐。",
            "棄捐勿重陳，事定須蓋棺。"
        ],
        "title": "春日雜興十首  其七",
        "id": "0321ef2b-99fd-4ca2-a01b-8c9992f9d370"
    },
    {
        "author": "秦觀",
        "paragraphs": [
            "客從遠方來，遺我昭華管。",
            "吹之動人心，異境生虛窾。",
            "磝磝青嶂橫，泱泱春溜滿。",
            "馬蹄交狹邪，車轂錯平坦。",
            "士女競芳辰，禽魚蔭修竿。",
            "依微認睇笑，凌沒見纖短。",
            "停吹欻泯滅，耽耽復空館。",
            "靈物信所珍，顧恨知音罕。"
        ],
        "title": "春日雜興十首  其八",
        "id": "10d02b33-3f1e-4574-b985-7664544c6fdc"
    },
    {
        "author": "秦觀",
        "paragraphs": [
            "桃李用事辰，鮮明奪雲綺。",
            "繁華一朝去，默默慚杞梓。",
            "時徂鷹化鳩，地遷橘爲枳。",
            "獨有羨門生，後天猶不死。"
        ],
        "title": "春日雜興十首  其九",
        "id": "390b26b4-c417-4f4e-b1d0-b14646d571d7"
    },
    {
        "author": "秦觀",
        "paragraphs": [
            "藝籍燔祖龍，斯文就淪喪。",
            "帝矜黔首愚，諸雋出相望。",
            "揚馬操宏綱，韓柳激頹浪。",
            "建安妙謳吟，風概亦超放。",
            "玉繩带華月，艷艷青冥上。",
            "奕世希末光，經緯得無妄。",
            "兒曹獨何事，詆斥幾覆醤。",
            "原心良自誣，猥欲私所尚。",
            "螳螂拒飛轍，精衛填溟漲。",
            "咄咄徒爾爲，東海固無恙。",
            "鵷鸞日彫滅，黄口紛冗長。",
            "投袂睇層霄，茲懷誰與亮。"
        ],
        "title": "春日雜興十首  其一○",
        "id": "615236a9-cda6-4b78-b748-8b9406e7f0aa"
    },
    {
        "author": "秦觀",
        "paragraphs": [
            "淮海破冬仲，雪霜滋不平。",
            "菱荷枯折盡，積水寒更清。",
            "輟棹得佳觀，湖天繞朱甍。",
            "信美無與娛，濁醪聊自傾。",
            "北眺桑梓國，悠然白雲生。",
            "南望古邗溝，滄波带蕪城。",
            "村墟翳茅竹，孤烟起晨烹。",
            "簷間鳥聲落，客子念當行。",
            "攬衣視日景，薄陰漏微明。",
            "何時復來遊，春風發鮮榮。"
        ],
        "title": "和孫莘老題召伯斗野亭",
        "id": "5c4b3ff5-10b7-45ae-abbe-f1390b2083de"
    },
    {
        "author": "秦觀",
        "paragraphs": [
            "虛飄飄，虛飄飄。",
            "風寒飄絮浪，春暖履冰橋。",
            "勢緩霜垂霰，聲乾葉下條。",
            "雨中漚點沒流水，風裏綵雲鋪遠霄。",
            "虛飄飄，比時光影猶堅牢。"
        ],
        "title": "和虛飄飄",
        "id": "a632b87d-4ae7-44b4-acdc-e79602cd8743"
    },
    {
        "author": "秦觀",
        "paragraphs": [
            "江流會揚子，洶洶東南騖。",
            "海門劃前開，金山屹中據。",
            "鼓鍾食萬指，金雘棲千柱。",
            "夜庭游月波，曉觀摶香霧。",
            "天清猿鳥哀，風暗魚龍怒。",
            "雲物橫古今，濤波閱晨暮。",
            "三州氣色來，上下端倪露。",
            "偉哉元氣間，此勝知誰聚。",
            "念昔憩精廬，登臨輒忘去。",
            "汲新試團月，飯素羹魁芋。",
            "妙興入芳藤，真境在芒屨。",
            "別來景暑換，寤寐經從處。",
            "忽蒙珠璧投，了與雲巒遇。",
            "幽光烱肝肺，爽氣森庭戶。",
            "區中多滯念，方外饒奇趣。",
            "寄語山阿人，泠然行復御。"
        ],
        "title": "和游金山",
        "id": "3b40814b-e195-4ef6-b9a8-375a620112b6"
    },
    {
        "author": "秦觀",
        "paragraphs": [
            "太史抱孤韵，暢懷在登臨。",
            "別乘載鄒枚，佳辰事幽尋。",
            "參差水石瘦，窅窕房櫳深。",
            "清磬發疏箔，妙香橫素襟。",
            "復登窣堵波，環回矚嶔崟。",
            "雙溪貫城郭，暝色带孤禽。",
            "凉飈動爽籟，薄雨生微陰。",
            "塵想澹清漣，牢愁洗芳斟。",
            "揮箑訂往古，援毫示來今。",
            "愧無刻燭敏，續此金玉音。"
        ],
        "title": "同子瞻端午日遊諸寺賦得深字",
        "id": "de370f8f-a63c-4cc5-9932-144eac54db05"
    },
    {
        "author": "秦觀",
        "paragraphs": [
            "一鉤五十犗，始具任公釣。",
            "揭竿趣灌瀆，與爾不同調。",
            "先生本西蜀，俠氣見英妙。",
            "哀憐世間兒，細黠似黄鷂。",
            "侍童雙擢玉，鬢髮光可照。",
            "駿馬錦障泥，相隨窮海嶠。",
            "平生携手好，十七登廊廟。",
            "小生相吏耶，徒枉尺書召。",
            "暮年更折節，學佛得心要。",
            "鬻馬放阿樊，幅巾對沉燎。",
            "泠泠屋外泉，兀兀原頭燒。",
            "欲知山中樂，萬古同一笑。"
        ],
        "title": "寄陳季常",
        "id": "d6c906e8-c319-437a-93df-3eb7be45e8c0"
    },
    {
        "author": "秦觀",
        "paragraphs": [
            "輟棹縱幽討，籃輿入青蒼。",
            "圓頂相邀迓，旃檀燎深堂。",
            "層巒淡如洗，傑閣森欲翔。",
            "林芳含雨滋，岫日隔林光。",
            "涓涓續清溜，靡靡傳幽香。",
            "俯仰佳覽眺，悠哉身世忘。"
        ],
        "title": "同子瞻賦游惠山三首  其一",
        "id": "f57ca18d-a203-4cd9-ad0b-dd37cc17b5cd"
    },
    {
        "author": "秦觀",
        "paragraphs": [
            "史君厭機械，所與惟散人。",
            "顧慚蒹葭陋，繆倚瓊枝新。",
            "上干青磝磝，下屬白磷磷。",
            "洞天不知老，金界無棲塵。",
            "緬彼人間世，烏蟾閱青旻。",
            "詎得踵三隠，山阿相與鄰。"
        ],
        "title": "同子瞻賦游惠山三首  其二",
        "id": "4cad971b-66f5-4516-acd8-82f801d7a610"
    },
    {
        "author": "秦觀",
        "paragraphs": [
            "樓觀相複重，邈然閟深樾。",
            "九龍吐清泠，㶁㶁曾未絕。",
            "罌缶馳千里，真珠猶不滅。",
            "況復從茶僊，茲焉試葵月。",
            "岸巾塵想消，散策佳興發。",
            "何以慰遨嬉，操觚繼前轍。"
        ],
        "title": "同子瞻賦游惠山三首  其三",
        "id": "55e5ae21-f7b6-4118-a6f3-445c0dfe4bc7"
    },
    {
        "author": "秦觀",
        "paragraphs": [
            "向晨結束爭長途，利風刮面冰在鬚。",
            "岡窮得水馬不進，霧暗失道人相呼。",
            "悠悠旁舍見汲井，軋軋隔林聞輓車。",
            "游目騁懷自可樂，勿憶鄉縣增煩紆。"
        ],
        "title": "馬上口占二首  其一",
        "id": "acf517c6-51b7-4e23-86dd-ea303409ebdd"
    },
    {
        "author": "秦觀",
        "paragraphs": [
            "霜風稜稜萬木枯，梅花破萼猶含鬚。",
            "田家往往事游獵，追逐狐兔相號呼。",
            "微茫山中起狂燒，隠約林梢低日車。",
            "馬頭漸覺有佳趣，勿厭阡陌多縈紆。"
        ],
        "title": "馬上口占二首  其二",
        "id": "8f4ce460-0279-486c-a755-658b1a81783e"
    },
    {
        "author": "秦觀",
        "paragraphs": [
            "人生異趣各有求，繫風捕影祇懷憂。",
            "我獨不願萬戶侯，惟願一識蘇徐州。",
            "徐州英偉非人力，世有高名擅區域。",
            "珠樹三株詎可攀，玉海千尋真莫測。",
            "一昨秋風動遠情，便憶鱸魚訪洞庭。",
            "芝蘭不獨庭中秀，松栢仍當雪後青。",
            "故人持節過鄉縣，教以東來償所願。",
            "天上麒麟昔漫聞，河東鸑鷟今纔見。",
            "不將俗物礙天真，北斗已南能幾人。",
            "八磚學士風標遠，五馬使君恩意新。",
            "黄塵冥冥日月換，中有盈虛亦何算。",
            "據龜食蛤暫相從，請結後期游汗漫。"
        ],
        "tags": [
            "洞庭湖"
        ],
        "title": "別子瞻",
        "id": "740e939a-5afb-4729-bba8-bdd74e6cfd0a"
    },
    {
        "author": "秦觀",
        "paragraphs": [
            "海陵參軍不枯槁，醉憶梅花愁絕倒。",
            "爲憐一樹傍寒溪，花水多情自相惱。",
            "清淚班班知有恨，恨春相逢苦不早。",
            "甘心結子待君來，洗雨梳風爲誰好。",
            "誰云廣平心似鐵，不惜珠璣與揮掃。",
            "月沒參橫畫角哀，暗香銷盡令人老。",
            "天分四時不相貸，孤芳轉盼同衰草。",
            "要須健步遠移歸，亂插繁華向晴昊。"
        ],
        "title": "和黄法曹憶建溪梅花",
        "id": "048cee4d-3522-4897-a872-9088bda9cf2a"
    },
    {
        "author": "秦觀",
        "paragraphs": [
            "我宗本江南，爲將門列戟。",
            "中葉徙淮海，不仕但潜德。",
            "先祖實起家，先君始縫掖。",
            "議郎爲名士，余亦忝詞客。",
            "風流以及汝，三通桂堂籍。",
            "汝弱不好弄，文章有風格。",
            "久從先生游，術業良未測。",
            "武林一都會，山水富南國。",
            "下有賢別駕，上有明方伯。",
            "干將入砥礪，騕褭就銜勒。",
            "勿矜孔鸞姿，不樂棲枳棘。",
            "吳中多高士，往往寄老釋。",
            "辨才雖物化，參寥猶夙昔。",
            "投閑數訪之，可得三友益。",
            "少來輕別離，老去重乖隔。",
            "念汝遠行役，惘惘意不懌。",
            "道山雖云佳，久寓有饑色。",
            "功名已絕意，政苦婚嫁迫。",
            "終從大人議，稅駕邗溝側。",
            "追蹤漢兩疏，父子老阡陌。"
        ],
        "title": "送少章弟赴仁和主簿",
        "id": "c545fced-4d58-4e4a-94a3-a9eceedad84f"
    },
    {
        "author": "秦觀",
        "paragraphs": [
            "人畏朔風聲，我聞獨寬懷。",
            "豈不知凜冽，爲自中山來。",
            "端叔天下士，淹留蹇無成。",
            "去從中山辟，良亦慰平生。",
            "與君英妙時，俠氣上參天。",
            "孰云行半百，身世各茫然。",
            "當時兒戲念，今日已灰死。",
            "著書如結氂，聊以忘憂耳。",
            "駸駸歲遒盡，淮海歸無期。",
            "功名良獨難，雖成定奚爲。",
            "念君遠行役，中夜憂反側。",
            "攬衣起成章，贈以當馬策。"
        ],
        "title": "送李端叔從辟中山",
        "id": "37d295b7-30b4-4d75-aa7f-8e6e10a43078"
    },
    {
        "author": "秦觀",
        "paragraphs": [
            "天都九經緯，人物如紡績。",
            "豈無僊聖游，但未見哀識。",
            "蹇師蜀方士，鬼物充服役。",
            "朅來長安城，摩挲金銅狄。",
            "大蛇死已論，葛陂囚且釋。",
            "是事何足云，聊爾恤艱厄。",
            "方從馬明生，西去鍊金液。",
            "丹成得度世，造化爲莫逆。",
            "予亦江海人，名宦偶牽迫。",
            "投劾去未能，見師三歎息。"
        ],
        "title": "贈蹇法師翊之",
        "id": "5cde3500-f96f-4448-9d73-4ff4d731806e"
    },
    {
        "author": "秦觀",
        "paragraphs": [
            "虎去藜藿採，珠在其川媚。",
            "君子一詘信，實繫天下事。",
            "念昔元豐間，公初謫南裔。",
            "託詞吊湘水，聞者爲心醉。",
            "踰年憸臣逐，國老起相繼。",
            "除公守襄陽，士始有生意。",
            "茲焉歸法從，乃是朝廷計。",
            "在公何足云，事業本餘棄。",
            "掖垣美花木，入直春正麗。",
            "同僚看家風，立馬揮九制。"
        ],
        "title": "送劉貢父舍人二首  其一",
        "id": "cf401db4-f186-4623-b4ee-69deaa786339"
    },
    {
        "author": "秦觀",
        "paragraphs": [
            "觀也本諸生，早與世參商。",
            "方枘不量鑿，交親指爲狂。",
            "末路辱公知，賜出非所望。",
            "相期古人處，豈止事文章。",
            "汝南雖奧區，校官實始張。",
            "解鞅百無有，栖栖寄僧坊。",
            "築室從有徒，皆公借餘光。",
            "一壺千金直，所濟在倉黄。",
            "萬里猶比鄰，別離無足傷。",
            "何以報公德，修好以爲常。"
        ],
        "title": "送劉貢父舍人二首  其二",
        "id": "bf068d77-88f8-4122-999c-6c2978b5638d"
    },
    {
        "author": "秦觀",
        "paragraphs": [
            "王公厭承明，出守南宮鑰。",
            "結構得崇岳，巋然瞰清洛。",
            "是時謫仙人，發軔自廬霍。",
            "郊原春鳥鳴，來此動豪酌。",
            "報投一何富，玉桉金刀錯。",
            "新牓揭中楹，千載見遠託。",
            "朅來訪陳迹，物色屬搖落。",
            "人烟隔鳬雁，田疇带城郭。",
            "紅蕖隕風漪，砂礫卷飛籜。",
            "青青陵上姿，獨汝森自若。",
            "人生如博奕，得喪難前約。",
            "金鎚初控頤，已復東方作。",
            "大明昇中天，龍鸞入階閣。",
            "深懲漁奪弊，法令一刊削。",
            "斯民如解懸，喜氣鬰磅礴。",
            "公乎數登覽，行矣翔寥廓。"
        ],
        "title": "南京妙峰亭",
        "id": "8df04d1a-d369-41e0-8938-2ec51667b032"
    },
    {
        "author": "秦觀",
        "paragraphs": [
            "金華紫烟客，來作牧羊兒。",
            "至言初無文，尋繹自成詩。",
            "二景入妙解，元氣含烟詞。",
            "憐我鬣蒼浪，黄埃眩蟲絲。",
            "勸解冠上纓，一濯含風漪。",
            "攝身列缺外，倒躡蜿蜒鬐。",
            "維斗錯明珠，望舒耿脩眉。",
            "真游無疆界，浩蕩天風吹。"
        ],
        "title": "次韵奉酬丹元先生",
        "id": "3335b22c-d6ad-4b00-b458-7bc9b02d7910"
    },
    {
        "author": "秦觀",
        "paragraphs": [
            "君才出於德，妙高如匠石。",
            "但見廣厦成，不見斧斤迹。",
            "厚爲諸兄奉，自奉頗云嗇。",
            "三生陽亢宗，薄俗有慚色。",
            "汝南古佳郡，月旦評一易。",
            "爾來似揚州，不辦龍蜥蜴。",
            "短簿髯參軍，喜怒移頃刻。",
            "正平竟獲免，實我文舉力。",
            "念公當乖隔，憂思如紡績。",
            "恥爲兒女仁，到此淚橫臆。",
            "熙朝大烹飪，賢者不家食。",
            "朝爲郡縣吏，暮作臺省客。",
            "矧聞諸法從，久欲薦言責。",
            "去去勿重陳，九萬自此擊。"
        ],
        "title": "送裴仲謨",
        "id": "20f4ddd7-15bf-454f-b984-dd3c63b7aec1"
    },
    {
        "author": "秦觀",
        "paragraphs": [
            "遥聞連理松，託根黄麻城。",
            "枝枝相鉤带，葉葉同死生。",
            "雖云金石姿，未免兒女情。",
            "想應風月夕，滿庭合歡聲。"
        ],
        "title": "題雙松寄陳季常",
        "id": "1ed4043b-9c85-4b18-a412-0e4a9c751b8d"
    },
    {
        "author": "秦觀",
        "paragraphs": [
            "許丞老病聾，督郵白欲廢。",
            "賢哉黄次公，鑒裁實精詣。",
            "殷勤謝督郵，此丞乃廉吏。",
            "重聽庸何傷，善助無失意。",
            "古人骨已朽，來者復誰繼。",
            "仲車天下士，固非許丞類。",
            "至行通神明，問學有根柢。",
            "若充老更聘，自革風俗弊。",
            "太守前已聞，粟帛俄見賜。",
            "奈何少年子，輒效督郵事。",
            "道喪賢哲窮，聞之爲流涕。",
            "人心如其面，難以一律揆。",
            "所望在次公，督郵何足議。"
        ],
        "title": "徐仲車食於學官吏或以爲不可欲罷去之太守不聽禮遇如初感之而作",
        "id": "8993da2c-98d1-47e9-b615-9f1a3295bd41"
    },
    {
        "author": "秦觀",
        "paragraphs": [
            "儒官飽閑散，室若僧坊靜。",
            "北窗腹便便，支枕看斗柄。",
            "或時得名酒，亭午猶中聖。",
            "醒來復何事，弄筆賦秋興。",
            "焉知懶是真，但覺貧非病。",
            "茫茫流水意，會有知音聽。",
            "鐘鼎與山林，人生各天性。"
        ],
        "title": "次韵夏侯太沖秀才",
        "id": "34ade70a-31dc-4c92-acee-47aa33e71b26"
    },
    {
        "author": "秦觀",
        "paragraphs": [
            "汝南如一器，百千聚飛蚊。",
            "終然鼓狂鬧，啾啾竟誰聞。",
            "議郎盛德後，清修繼先芬。",
            "未試霹靂手，低回從此君。",
            "學官冷於水，虀鹽度朝曛。",
            "間蒙相煖熱，破憂發孤欣。",
            "君今又復去，冀北遂空羣。",
            "豈無一樽酒，誰與通殷勤。",
            "大梁多豪英，故人滿青雲。",
            "爲謝黄叔度，鬢毛今白紛。"
        ],
        "title": "送張和叔兼簡黄魯直",
        "id": "db888fe6-0f1e-425a-a599-11032171439e"
    },
    {
        "author": "秦觀",
        "paragraphs": [
            "雙瞳夾鏡權協月，尾鬣蕭森澤於髮。",
            "鞍銜不施韁復脫，旁無馭者氣騰越。",
            "地如砥平丘隴滅，天寒日暮抱饑渴。",
            "驤首號鳴思一發，超軼絕塵入恍忽。",
            "東門金鑄久銷歇，曹霸丹青亦云沒。",
            "頼有龍眠戲揮筆，眼前時見千里骨。",
            "玉臺閶闔相因依，嗟爾龍媒空自奇。",
            "鸞旗日行三十里，焉用逐風追電爲。"
        ],
        "title": "題騕褭圖",
        "id": "f80fc409-28ce-4773-8604-1a89d72b690b"
    },
    {
        "author": "秦觀",
        "paragraphs": [
            "君不見相如容貌窮不枯，卓氏恥之分百奴。",
            "一朝奉指使筇筰，駟馬赤車從萬夫。",
            "仲元君平更高妙，寄食耕卜霜眉鬚。",
            "兩川人物古不乏，數子風流今可無。",
            "參軍少年飽經術，期作侍中司御壺。",
            "老披青衫更矍鑠，上馬不用兒孫扶。",
            "一朝忽解印綬去，恥將詩禮攘裙襦。",
            "懸知百年事已定，却笑列仙形甚臞。",
            "東阡北陌西風入，瑞草橋邊人叫呼。",
            "想見紅圍照白髮，頹然醉卧文君壚。"
        ],
        "title": "和東坡紅鞓带",
        "id": "7bc899f8-a173-462e-8874-0a6c5d9a2b0f"
    },
    {
        "author": "秦觀",
        "paragraphs": [
            "嵩峰何其高，峰高氣尤清。",
            "念昔秋欲老，從公峰下行。",
            "古木上參天，哀禽報新晴。",
            "脩塗雲外轉，槁葉風中零。",
            "曛黑度伊水，眇然古今情。",
            "黎明出龍門，山川莽難名。",
            "信美非吾土，顧瞻懷楚萍。",
            "美人天一方，傷哉誰目成。",
            "黄綬我聊爾，白鷗公勿驚。",
            "糟醨可餔啜，古人忌偏醒。"
        ],
        "title": "和王忠玉提刑",
        "id": "2441c42c-fc65-4ac4-bc76-1b9f9314d823"
    },
    {
        "author": "秦觀",
        "paragraphs": [
            "黄冠初飲何人酒，徑醉頹然不知久。",
            "風吹化石楚山阿，藤蔓纏身蘚封口。",
            "常隨白鶴亦飛去，但有衣冠同不朽。",
            "異物終爲賢俊得，野老田夫豈宜有。",
            "華陰楊公香桉吏，一見遂作忘年友。",
            "日暮西垣視草歸，往往對之傾數斗。",
            "大夢之間無定論，啟母望夫天所誘。",
            "穀城或與子房期，西域更爲陳那吼。",
            "我疑黄冠反見玩，若此堅頑定醒否。",
            "何當一笑凌蒼霞，顧謝主人聊舉手。"
        ],
        "title": "題楊康功醉道士石",
        "id": "b508a8a6-b524-4f49-90d5-1745f8f20286"
    },
    {
        "author": "秦觀",
        "paragraphs": [
            "越絕山川遠相屬，萬壑千巖抱青綠。",
            "卧龍一峰稱是奇，遶趾清漪如带束。",
            "鏡水春生鶂尾銜，稽山日暮猿聲續。",
            "三休上與蓬萊接，登眺使人遺寵辱。",
            "我昔東游觀禹穴，痛飲狂歌得所欲。",
            "上天何曾有官府，鸞鳳日日遭鞭扑。",
            "僧坊畫壁閱幾徧，神妙難忘獨金粟。",
            "華胥夢斷已十年，又見春風煮餳粥。",
            "苧羅若耶固依舊，可憐雲月誰追逐。",
            "故人淡泊出天性，鷦鷯巢林一枝足。",
            "不肯弦歌甘筦庫，還同市門隠梅福。",
            "惟應月下小叢歌，尚有哀音傳舊俗。"
        ],
        "title": "送蔡子驤用蔡子駿韵",
        "id": "dcabfd3e-3727-47b8-9294-ee00d5dbcbca"
    },
    {
        "author": "秦觀",
        "paragraphs": [
            "我觀人間世，無如醉中真。",
            "虛空爲消隕，況乃百憂身。",
            "惜哉知此晚，坐令華髮新。",
            "聖人難驟得，得且致賢人。"
        ],
        "title": "飲酒詩四首  其一",
        "id": "97ff81a8-54a5-4035-8f3b-e9fc44ad5fc1"
    },
    {
        "author": "秦觀",
        "paragraphs": [
            "左手持蟹螯，舉觴屬雲漢。",
            "天生此神物，爲我洗憂患。",
            "山川同恍惚，魚鳥共蕭散。",
            "客至壺自傾，欲去不容間。"
        ],
        "title": "飲酒詩四首  其二",
        "id": "b019db8c-3693-44f6-ab2a-3344df15b2c3"
    },
    {
        "author": "秦觀",
        "paragraphs": [
            "客從南方來，酌我一甌茗。",
            "我酌初不啜，彊啜且復醒。",
            "既鑿渾沌氏，遂出華胥境。",
            "操戈逐儒生，舉觴還酩酊。"
        ],
        "title": "飲酒詩四首  其三",
        "id": "3928f3da-2e8b-4dd2-bc02-7da3a9a8971c"
    },
    {
        "author": "秦觀",
        "paragraphs": [
            "雷觴淡如水，經年不濡脣。",
            "爰有擾龍系，爲造英靈春。",
            "英靈韵甚高，蒲萄難爲鄰。",
            "他年血食汝，應配杜康神。"
        ],
        "title": "飲酒詩四首  其四",
        "id": "6d8cc84a-db39-4350-8a85-1d24a6e3dcb1"
    },
    {
        "author": "秦觀",
        "paragraphs": [
            "平生樂漁釣，放浪江湖間。",
            "兀兀寄幽艇，不憂浪如山。",
            "聞君城郭居，左右羣書環。",
            "有齋亦名艇，何時許追攀。",
            "釣古不釣今，所得孔與顔。",
            "不然如爾祖，跨鶴出雲寰。"
        ],
        "title": "艇齋",
        "id": "12701659-bad1-4729-a2d6-3f01207a9a54"
    },
    {
        "author": "秦觀",
        "paragraphs": [
            "兔饑食山林，兔渴飲川澤。",
            "與人不瑕玼，焉用苦求索。",
            "天寒草枯死，見窘何太迫。",
            "上有蒼鷹禍，下有黄犬厄。",
            "一死無足悲，所恥敗頭額。",
            "敢期揮金遇，倒橐無難色。",
            "雖乖獵者意，頗塞仁人責。",
            "兔兮兔兮聽我言，月中仙子最汝憐。",
            "不如亟返月中宿，休顧商巖并嶽麓。"
        ],
        "title": "和裴仲謨放兔行",
        "id": "10def70e-6a33-4cbe-9b1a-2d50b5fd8053"
    },
    {
        "author": "秦觀",
        "paragraphs": [
            "仲將題凌雲，比訖鬚盡白。",
            "陸展媚側室，星星染爲黑。",
            "人生如寄耳，況復形與色。",
            "澤壑藏山舟，夜半輸有力。",
            "厖眉三不遇，已矣何所惜。",
            "二毛賦秋興，自愛頗姑息。",
            "聞諸古竺乾，毛髮因地得。",
            "數窮反其本，螻螘得而食。",
            "妙年光可鑒，烱若鴉羽戢。",
            "映梳漸蕭肅，變化了無隙。",
            "所以梵志云，昔人已非昔。",
            "皤然君勿笑，子羽以貌失。",
            "信美如客兒，終翦施摩詰。",
            "我作白鬚行，而得養生術。"
        ],
        "title": "和裴仲謨摘白鬚行",
        "id": "7f0702b5-0b33-40d8-9595-662ba963af64"
    },
    {
        "author": "秦觀",
        "paragraphs": [
            "力田不逢年，識者未宜閔。",
            "他時歲在金，百兩無虛稛。",
            "士生當自量，天道平如準。",
            "汝兄魯叔山，正坐不前謹。",
            "有琴亦無弦，何心尚求軫。",
            "客來欲頹玉，大白輒滿引。",
            "官長既屢駡，諸生亦時囅。",
            "一口吸西江，玄哉居士藴。",
            "歲寒知蒼松，日暮識丹槿。",
            "夢想八九椽，森然羅玉筍。"
        ],
        "title": "覿覯二弟作小室請書魯直名曰寄寂作此寄之用孫子實韵",
        "id": "bd312289-1499-4269-837c-5e4cc9f2cfaf"
    },
    {
        "author": "秦觀",
        "paragraphs": [
            "洛水沄沄天上動，道入隋渠下梁宋。",
            "宋都堤上十二亭，一一飛驚若鸞鳳。",
            "光華遠繼周王雅，宴喜還歸魯侯頌。",
            "玉觴嚴令肅衣冠，金縷哀音繞梁棟。",
            "娟娟殘月照波翻，習習暖風吹鳥哢。",
            "何處高帆落文鷁，誰家駿馬嘶征鞚。",
            "柳枝芳草恨連天，暮雨朝雲同昨夢。",
            "借問亭名製者誰，留守王公才望重。",
            "胸中雲夢吞八九，日解千牛節皆中。",
            "祥符相公實曾祖，庭列三槐多伯仲。",
            "承明厭直出荆州，轉守此都行大用。",
            "此都去天纔尺五，交廣荆揚歸引控。",
            "兔園事迹化黄埃，清泠文雅堪長慟。",
            "舳艫銜尾車挂轊，昨日出迎今日送。",
            "送故迎新無已時，古往今來相戲弄。",
            "亭下嶔崎淮海客，末路逢公詩酒共。",
            "一樽明日難重持，豈恤官期後芒種。",
            "今年氣候頗云早，夭矯梅花春欲縱。",
            "行見亭中祖帳開，千乘送公歸法從。"
        ],
        "title": "南都新亭行寄王子發",
        "id": "4886a041-aa1a-49a3-a931-cac707d7154d"
    },
    {
        "author": "秦觀",
        "paragraphs": [
            "昔年淮海未，邂逅安期生。",
            "記我有靈骨，法當遊太清。",
            "區中緣未斷，方外道難成。",
            "一落世間網，五十換嘉平。",
            "夜參半不寢，披衣涕縱橫。",
            "誓當反初服，仍先謝諸彭。",
            "晞髮陽之阿，餔餟太和精。",
            "心將虛無合，身與元氣并。",
            "陟降三境中，高真相送迎。",
            "琅函紀前績，金蒲錫嘉名。",
            "耿光洞寥廓，不借日月明。",
            "故棲黄埃裹，絕想空復情。"
        ],
        "title": "反初",
        "id": "ce004cf2-3c71-4539-9741-7c547ebe372d"
    },
    {
        "author": "秦觀",
        "paragraphs": [
            "鮮鯽經年漬醽醁，團臍紫蟹脂填腹。",
            "後春蓴茁滑於酥，先社薑芽肥勝肉。",
            "鳬卵累累何足道，飣餖盤餐亦時欲。",
            "淮南風俗事瓶罌，方法相傳爲旨蓄。",
            "魚鱐蜃醢薦籩豆，山蔌溪毛例蒙錄。",
            "輒送行庖當擊鮮，澤居備禮無麋鹿。"
        ],
        "title": "寄蓴薑法魚糟蟹",
        "id": "a630d3f0-6348-460b-a642-3671d8b6d397"
    },
    {
        "author": "秦觀",
        "paragraphs": [
            "精思洞元化，白日昇高旻。",
            "俯仰凌倒景，龍行速如神。",
            "半道過紫府，弭節聊逡巡。",
            "金床設寶几，璀璨明月珍。",
            "僊者二三子，眷然骨肉親。",
            "飲我霞一杯，放懷暖如春。",
            "遂朝玉虛上，冠劍班列真。",
            "無端拜失儀，放斥令自新。",
            "雲霄難遽返，下土多埃塵。",
            "淮南守天庖，嗟我實何人。"
        ],
        "title": "精思",
        "id": "1eff517d-6071-424c-ba63-6c64a24ca174"
    },
    {
        "author": "秦觀",
        "paragraphs": [
            "公於萬事輕，獨嗜山水重。",
            "寓直西掖垣，滄洲長入夢。",
            "廣陵一都會，厨酒萬斯甕。",
            "每歎闕登臨，持此將焉用。",
            "比持蘇臺節，論鬰縉紳共。",
            "翻云美泉石，汔可小嬉弄。",
            "匆匆治行李，草草別賓從。",
            "乃知仁智心，所樂異庸衆。",
            "梅花發春端，百卉日興動。",
            "公等行復反，臺閣俟鸞鳳。"
        ],
        "title": "送楊康功守蘇",
        "id": "fb0eaad1-edf1-443b-b475-d1809283665f"
    },
    {
        "author": "秦觀",
        "paragraphs": [
            "偶戲失班龍，坐謫崑崙陰。",
            "崑崙一何高，去天無數尋。",
            "嘉禾穗盈車，珠玉烱成林。",
            "天飄時一拂，清哀動人心。",
            "一面四百門，宮譙雲氣侵。",
            "闕然竹使符，難矣暫登臨。",
            "羣仙來按行，憐我久滯淫。",
            "力請始云免，反室歲已深。",
            "親朋喜我來，感歎或霑襟。",
            "塵寰君勿悲，殊勝巢嶔崟。"
        ],
        "title": "偶戲",
        "id": "2bcf5d05-bdf6-4065-90f2-b3c9005e97bf"
    },
    {
        "author": "秦觀",
        "paragraphs": [
            "故山無期大刀頭，黄塵溽暑未罷休。",
            "步雲之篇忽我投，便見冰玉懸清秋。",
            "順興山川甲閩甌，無風萬壑松颼颼。",
            "步雲之人人品優，御風禦寇真其儔。",
            "仙人乘槎凌斗牛，回環十見天星周。",
            "猿鶴忽驚空蕙帳，周家正要磻溪望。"
        ],
        "title": "次韵黄冕仲寄題順興步雲閣",
        "id": "229262be-c65b-4afe-98c0-44957ed4718a"
    },
    {
        "author": "秦觀",
        "paragraphs": [
            "元氣鍾英偉，東皇賦炳靈。",
            "蓂敷十一葉，椿茂八千齡。",
            "汗血來西極，摶風出北溟。",
            "之無分襁褓，詩禮學趨庭。",
            "妙質珠遺海，高材刃發硎。",
            "亟更芸閣祕，屢直瑣闈青。",
            "史筆開凡例，綸言正緯經。",
            "文昌頻曳履，京兆屢空囹。",
            "遂總臺綱紀，常參國典刑。",
            "兩宮隆眷遇，諸夏聳瞻聽。",
            "武略驅雷電，文鋒粲斗星。",
            "乞閑辭亢滿，分逸下青冥。",
            "騎引雙朱服，腰橫萬寶釘。",
            "明峰春矗矗，汝水暮泠泠。",
            "散策花間徑，揮犀水上亭。",
            "壺觴延墨客，燈燭按歌伶。",
            "周衮歸公旦，商巖夢武丁。",
            "久聞虛揆席，佇見返皇扃。",
            "別數汾陽考，重鎸宋父銘。",
            "巍然廟堂上，永作世儀形。"
        ],
        "title": "正仲左丞生日",
        "id": "33068894-7866-4a9f-af3a-9bf1f7b25dc6"
    },
    {
        "author": "秦觀",
        "paragraphs": [
            "犬以守禦用，老憊將何爲。",
            "踉蹌劣於行，纍然抱渴饑。",
            "主人恩義易，勿爲升斗資。",
            "黽勉不肯去，猶若戀藩籬。",
            "屠膾意得逞，烹庖在須斯。",
            "糟糠固非意，豚矢同一時。",
            "念昔初得寵，青韁纏閟絲。",
            "飼養候饑飽，動止常相隨。",
            "胡云不終始，委逐在衰遲。",
            "犬死不足道，固爲主人悲。"
        ],
        "title": "病犬",
        "id": "d3218b75-25f5-454b-a394-abd8ba892afb"
    },
    {
        "author": "秦觀",
        "paragraphs": [
            "瞳人剪水腰如束，一幅烏紗裹寒玉。",
            "飄然自有姑射姿，回看粉黛皆塵俗。",
            "霧閤雲窗人莫窺，門前車馬任東西。",
            "禮罷曉壇春日靜，落紅滿地乳鴉啼。"
        ],
        "tags": [
            "写人",
            "女子",
            "写人诗"
        ],
        "title": "贈女冠暢師",
        "id": "15322cc9-393c-418f-9a00-cf9159934a16"
    },
    {
        "author": "秦觀",
        "paragraphs": [
            "天鑱海濱石，鬰若龜毛綠。",
            "信爲小仇池，氣象宛然足。",
            "連巖下空洞，鼎張彭亨腹。",
            "雙峰照清漣，春眉鏡中蹙。",
            "疑經女媧鍊，或入金華牧。",
            "鑪熏充雲氣，研滴當川瀆。",
            "尤物足移人，不必珠與玉。",
            "道旁初無異，漢將疑虎伏。",
            "支機亦何據，但出君平卜。",
            "奇礓入華林，傾都自追逐。",
            "我願作陳那，令吼震山谷。",
            "一拳既在夢，二駒空所欲。",
            "大士捨寶陀，仙人遺句曲。",
            "惟詩落人間，如傳置郵速。"
        ],
        "title": "和子瞻雙石",
        "id": "e1469977-e592-4b53-8142-d6b1a830fe66"
    },
    {
        "author": "秦觀",
        "paragraphs": [
            "建安自古多俊髦，徐子磊落尤其豪。",
            "論兵說劍走湖海，身勤事左無所遭。",
            "綠林五校已屠膾，黑衣三衛羞徒勞。",
            "歸來故山便卜築，脫棄萬事輕鴻毛。",
            "橫前澗水漱哀玉，傍舍老櫪藏飛猱。",
            "山蔬何用媿粱肉，鶴氅未必輸青袍。",
            "追寒弄月有真意，慎勿輕語傳兒曹。"
        ],
        "title": "徐得之閑軒",
        "id": "9d65e0b4-2ab6-4e45-b40a-6e46f85faca5"
    },
    {
        "author": "秦觀",
        "paragraphs": [
            "駱越風俗殊，有疾皆勿藥。",
            "束带趨祀房，用史巫紛若。",
            "弦歌薦繭栗，奴士洽觴酌。",
            "呻吟殊未央，更把鷄骨灼。"
        ],
        "title": "雷陽書事  其一",
        "id": "7d8eaf55-b7a7-445a-b37e-65e4c1d0b853"
    },
    {
        "author": "秦觀",
        "paragraphs": [
            "一笛一腰鼓，鳴聲甚悲凉。",
            "借問此何爲，居人朝送殤。",
            "出郭披莽蒼，磨刀向豬羊。",
            "何須作佳事，鬼去百無殃。"
        ],
        "title": "雷陽書事  其二",
        "id": "c21994c3-f8dd-43ee-aad8-22960c31c077"
    },
    {
        "author": "秦觀",
        "paragraphs": [
            "舊傳日南郡，野女出成群。",
            "此去尚應遠，東門已如雲。",
            "蚩氓託絲布，相就通慇懃。",
            "可憐秋胡子，不遇卓文君。"
        ],
        "title": "雷陽書事  其三",
        "id": "77d1c9ea-7c54-4a82-8af0-fb629d43770f"
    },
    {
        "author": "秦觀",
        "paragraphs": [
            "白髮坐鉤黨，南遷海瀕州。",
            "灌園以餬口，身自雜蒼頭。",
            "籬落秋暑中，碧花蔓牽牛。",
            "誰知把鋤人，舊日東陵侯。"
        ],
        "title": "海康書事十首  其一",
        "id": "659ceb02-7091-4972-8e6d-85a8a6474980"
    },
    {
        "author": "秦觀",
        "paragraphs": [
            "荔子無幾何，黄柑遽如許。",
            "遷臣不惜日，恣意移寒暑。",
            "層巢俯雲木，信美非吾土。",
            "草芳自有時，鵯鵊何關汝。"
        ],
        "title": "海康書事十首  其二",
        "id": "9d15cd1d-eee4-4302-9d6f-fa56ebceef8b"
    },
    {
        "author": "秦觀",
        "paragraphs": [
            "卜居近流水，小巢依嶔岑。",
            "終日數椽間，但聞鳥遺音。",
            "鑪香入幽夢，海月明孤斟。",
            "鷦鷯一枝足，所恨非故林。"
        ],
        "title": "海康書事十首  其三",
        "id": "9aaca6a7-7536-47f0-9052-fcd66b2937bf"
    },
    {
        "author": "秦觀",
        "paragraphs": [
            "培塿無松栢，駕言出焉遊。",
            "讀書與意會，却掃可忘憂。",
            "尺蠖以時詘，其信亦非求。",
            "得歸良不惡，未歸且淹留。"
        ],
        "title": "海康書事十首  其四",
        "id": "8e76e392-02c7-40d4-aa6a-7a2078579c78"
    },
    {
        "author": "秦觀",
        "paragraphs": [
            "粵女市無常，所至輒成區。",
            "一日三四遷，處處售蝦魚。",
            "青裙脚不襪，臭味猨與狙。",
            "孰云風土惡，白州生綠珠。"
        ],
        "title": "海康書事十首  其五",
        "id": "f8c25bc1-804a-471c-a8f4-5a5291b185c8"
    },
    {
        "author": "秦觀",
        "paragraphs": [
            "海康臘己酉，不論冬孟仲。",
            "殺牛檛祭鼓，城郭爲沸動。",
            "雖非堯曆頒，自我先人用。",
            "大笑荆楚人，嘉平獵雲夢。"
        ],
        "title": "海康書事十首  其六",
        "id": "b25526e8-f481-4b3e-8805-b72b973ddf99"
    },
    {
        "author": "秦觀",
        "paragraphs": [
            "粲粲菴摩勒，作湯美無有。",
            "上客賦驪駒，玉奩開素手。",
            "那知蒼梧野，棄置同芻狗。",
            "荆山玉抵鵲，此事繇來久。"
        ],
        "title": "海康書事十首  其七",
        "id": "90efa654-25ef-4633-b7c7-4dbf5862ed75"
    },
    {
        "author": "秦觀",
        "paragraphs": [
            "裔土桑柘希，蠶月不紡績。",
            "吳綃與魯縞，取具{舟罔}船客。",
            "一朝南風發，家室相怵迫。",
            "半賈鬻我藏，倍稱還君息。"
        ],
        "title": "海康書事十首  其八",
        "id": "7fcaf2b1-aa9a-4344-ad53-ff0aefd2c7c7"
    },
    {
        "author": "秦觀",
        "paragraphs": [
            "一雨復一暘，蒼茫颶風發。",
            "怒號兼晝夜，山海爲顛蹶。",
            "云何大塊噫，乃爾不可遏。",
            "黎明衆竅虛，白日麗空闊。"
        ],
        "title": "海康書事十首  其九",
        "id": "9abe0fab-d770-439c-9f3b-970ac33f5b2d"
    },
    {
        "author": "秦觀",
        "paragraphs": [
            "合浦古珠池，一熟胎如山。",
            "試問池邊蜑，云今累年閑。",
            "豈無明月珍，轉徙溟渤間。",
            "何關二千石，時至自當還。"
        ],
        "title": "海康書事十首  其一○",
        "id": "54841073-db43-487c-a3b1-740e56d76614"
    },
    {
        "author": "秦觀",
        "paragraphs": [
            "翩翩曾公子，子猷定前身。",
            "嗜好準疇昔，了然不緇磷。",
            "寄食平準官，植竹當比鄰。",
            "朝與竹相對，暮與竹相親。",
            "安可一日無，此君真可人。"
        ],
        "title": "次韵曾存之嘯竹軒",
        "id": "22aa6f3c-5def-41ae-b84d-8122419537b8"
    },
    {
        "author": "秦觀",
        "paragraphs": [
            "服形百神朝，刳心萬緣盡。",
            "我無退轉境，何以有精進。",
            "戲爲汗漫游，八極一何近。",
            "渺渺東海水，纍纍北邙墳。",
            "向來歌舞處，忽復成荒村。",
            "愚人如鹿耳，其死了無魂。",
            "孰知九霄間，玄圃枕崑崙。",
            "緇塵化人衣，蒼蘿誰與捫。"
        ],
        "title": "游仙二首  其一",
        "id": "c66688cb-1e52-4cb4-acb3-5b7b2bc78f88"
    },
    {
        "author": "秦觀",
        "paragraphs": [
            "雲車自天來，駕言游混茫。",
            "手持太一節，身佩使者章。",
            "龍虎傍夭矯，馬龜伏以翔。",
            "朝元紫微上，所睹浩難量。",
            "寶網結萬珠，參伍相焜煌。",
            "花品不知數，妙英拆玄房。",
            "宮殿隨人身，處處輒清凉。",
            "危髾擢貞玉，高謝人間妝。",
            "二三古鬚眉，冠雲带含光。",
            "遺我飛霞佩，副以明月璫。",
            "再拜敬服之，百毛發靈香。"
        ],
        "title": "游仙二首  其二",
        "id": "539dc3c6-a6bd-44c8-bc7e-e49d605f6e49"
    },
    {
        "author": "秦觀",
        "paragraphs": [
            "與君涉世網，所得如鉤溫。",
            "念昔相乖離，俯仰變寒暄。",
            "把袂安可期，寄書囑加餐。",
            "三年汝水濱，孤懷誰與言。",
            "末路非所望，聯鑣金馬門。",
            "校文多豫暇，玄談到羲軒。",
            "孰云笭箵小，史書垂後昆。",
            "匪惟以舊聞，牴牾良可刊。",
            "比枉病中作，筆端淮海奔。",
            "亟駕問所苦，兀坐一室閑。",
            "晤對不知夕，歸途斗星翻。",
            "平時带十圍，頗復減臂環。",
            "君其專精神，微恙不足論。",
            "愷悌神所勞，此理直如弦。"
        ],
        "title": "次韵答張文潜病中見寄",
        "id": "6377f731-e32b-40c2-b2ef-419599be9ff0"
    },
    {
        "author": "秦觀",
        "paragraphs": [
            "鷃翔蓬蒿非所悲，鵬擊風雲非所喜。",
            "貴賤窮通盡偶然，回頭總是東海水。",
            "我思田文昔相齊，朱袍照日如雲霓。",
            "三千冠珮醉明月，清歌一曲傾玻璃。",
            "如今陳迹知何在，但見荒冢烟蕪迷。",
            "又思原憲昔居魯，門戶東西閉環堵。",
            "杖藜對客騁高談，自覺胸襟輩堯禹。",
            "如今寂寞已成塵，空有聲名掛千古。",
            "送君去，何時回，世間如此令人哀。",
            "我徒駐足不可久，笑指白雲歸去來。"
        ],
        "title": "送喬希聖",
        "id": "3aae59b8-3cf0-41fc-94d2-31a1efd89c59"
    },
    {
        "author": "秦觀",
        "paragraphs": [
            "松江浩無旁，垂虹跨其上。",
            "漫然銜洞庭，領略非一狀。",
            "怳如陣平野，萬馬攢穹帳。",
            "離離雲抹山，窅窅天粘浪。",
            "烟中漁唱起，鳥外征帆颺。",
            "愈知宇宙寬，斗覺東南壯。",
            "太史主文盟，諸豪盡詩將。",
            "超搖外形檢，語笑供頡頑。",
            "㛹娟棄不追，撥剌亦從放。",
            "獨留三百缸，聊用沃軒曠。"
        ],
        "tags": [
            "洞庭湖"
        ],
        "title": "與子瞻會松江得浪字",
        "id": "b0601117-7f9f-45fc-963c-3c3d43bb92f5"
    },
    {
        "author": "秦觀",
        "paragraphs": [
            "投曉理竿栧，溪行耳目醒。",
            "蟲魚各蕭散，雲日共晶熒。",
            "水荇重深翠，烟山疊亂青。",
            "路迴逢短榜，崖斷點孤翎。",
            "叢薄開羅帳，淪漪寫鏡屏。",
            "疏籬窺窅窕，支港泛笭箵。",
            "遠溆依微見，哀猱斷續聽。",
            "夢長天杳杳，人遠樹冥冥。",
            "旅思搖風旆，歸期數月蓂。",
            "何時燃蜜炬，復聽閤前鈴。"
        ],
        "title": "德清道中還寄子瞻",
        "id": "33cdc4c4-3974-47d4-9aab-b0a049917360"
    },
    {
        "author": "秦觀",
        "paragraphs": [
            "滿市花風起，平堤漕水流。",
            "不堪春解手，更爲晚停舟。",
            "古埭天連雁，荒祠木蔽牛。",
            "杖藜聊復爾，轉盼夕烟浮。"
        ],
        "title": "次韵子由題斗野亭",
        "id": "5af7246b-15eb-4c51-a3c0-b4d5d49ef4cd"
    },
    {
        "author": "秦觀",
        "paragraphs": [
            "惟昔高堂夢，熊羆兆吉占。",
            "氣鍾西蜀秀，時應仲秋嚴。",
            "江漢揮犀尾，風雲下筆尖。",
            "微辭追屈宋，精義到黄炎。",
            "操履森寒栢，名聲耿夜蟾。",
            "擊彊鵰鶚健，治劇鸊鵜銛。",
            "使者旌旄易，將軍印綬添。",
            "鴛鴻隨步武，虎豹入韜鈐。",
            "錦覆郎官被，彤垂太守襜。",
            "兩行分蜜炬，十里上珠簾。",
            "禮士常懸榻，誅姦或奮髯。",
            "雨堂昏絳帳，風帙亂牙籤。",
            "銀漢星初換，金莖露已霑。",
            "歡聲連北固，壽邑亙東漸。",
            "麗句充文几，奇香牣玉奩。",
            "簪紳五福具，罇俎四難兼。",
            "賤子真殊幸，清標獲屢覘。",
            "誤蒙雕朽木，猥辱畫無鹽。",
            "嘉運方熙洽，英才豈滯淹。",
            "佇公歸法從，行道慰民瞻。"
        ],
        "title": "鮮于子駿使君生日",
        "id": "78070b09-dde5-4746-82c6-c68eebbc50d1"
    },
    {
        "author": "秦觀",
        "paragraphs": [
            "樓闕過朝雨，參差動霽光。",
            "衣冠紛禁路，雲氣繞宮牆。",
            "亂絮迷春闊，薦花困日長。",
            "經旬辜酒伴，猶未獻長楊。"
        ],
        "title": "輦下春晴",
        "id": "ee0f6e84-f33d-4dea-8727-0f31d36963ed"
    },
    {
        "author": "秦觀",
        "paragraphs": [
            "睡起東軒下，悠悠春緒長。",
            "爬搔失幽囀，款欠墮危芳。",
            "蛛網留晴絮，蜂房受晚香。",
            "欲尋初斷夢，雲霧已冥茫。"
        ],
        "title": "睡起",
        "id": "fbc7cc96-cdcd-4bea-aeaf-1a64ea458154"
    },
    {
        "author": "秦觀",
        "paragraphs": [
            "夾路山重複，參天樹老蒼。",
            "一區成小市，數埒引溫湯。",
            "洗沐同幽客，餔餐就梵坊。",
            "未輸朝市子，斗酒得西凉。"
        ],
        "title": "次韵莘老初至湯泉",
        "id": "1e623fe4-9f81-4e4e-bd40-b5b76eb2aeb9"
    },
    {
        "author": "秦觀",
        "paragraphs": [
            "晚憩孤亭上，羸驂繫斷柯。",
            "荒門寒带路，空檻闊增波。",
            "往事青山在，餘生白鳥過。",
            "誦言成絕唱，亹亹迫陰何。"
        ],
        "title": "過六合水亭懷裴博士次韵",
        "id": "19dc1c38-e97e-4ec9-9652-cc9eaff53582"
    },
    {
        "author": "秦觀",
        "paragraphs": [
            "舉眼趨浮末，斯人獨好脩。",
            "青春三不惑，黄卷百無憂。",
            "玉出方流潤，鸞停翠竹幽。",
            "相思自成韵，不必寄西郵。"
        ],
        "title": "懷孫子實",
        "id": "3d819868-f6ab-4bff-ad1f-c723abc54ab0"
    },
    {
        "author": "秦觀",
        "paragraphs": [
            "一室如懸磬，人音盡不聞。",
            "老兵隨卧起，漂母給朝曛。",
            "樊雉思秋野，鞲鷹望暮雲。",
            "念歸忘食事，日減臂環分。"
        ],
        "title": "對淮南詔獄二首  其一",
        "id": "45b47973-45bd-4ca9-bf2e-09048a2db816"
    },
    {
        "author": "秦觀",
        "paragraphs": [
            "淮海行搖落，文書亦罷休。",
            "風霜欺獨宿，燈火伴冥搜。",
            "笳動朱樓曉，參橫粉堞秋。",
            "更拚飛鏡破，應得大刀頭。"
        ],
        "title": "對淮南詔獄二首  其二",
        "id": "70ceb5ba-6158-4d15-8ae0-eceb8c749a65"
    },
    {
        "author": "秦觀",
        "paragraphs": [
            "嗜好清無滓，周旋粲有文。",
            "揮毫春在手，岸幘海生雲。",
            "花鳥空撩我，蓴鱸正屬君。",
            "惟應讀雌蜺，差不愧王筠。"
        ],
        "title": "次韵答米元章",
        "id": "c07b9bbb-1cd7-4118-b8df-bee3a5fe53c6"
    },
    {
        "author": "秦觀",
        "paragraphs": [
            "鄉國秋行暮，房櫳日已暝。",
            "驚風多犯竹，破月不藏星。",
            "鉤箔簷花動，抄書燭燼零。",
            "非關相見喜，自是眼長青。"
        ],
        "title": "宿參寥房",
        "id": "f338f41b-9d14-44ec-a1c0-df414e05fc17"
    },
    {
        "author": "秦觀",
        "paragraphs": [
            "特起朝陽內，祠宮極邃清。",
            "高窗闚玉女，巨闑守昌明。",
            "盛掩秦諸畤，雄逾漢兩京。",
            "垣橫天上紫，洲露海中瀛。",
            "黄帝初龍躍，中原罷虎爭。",
            "樵夫亦談道，行旅不持兵。",
            "此地脩禳禬，于時保利亨。",
            "栢梁災未幾，陳寶詔重營。",
            "御帑金繒出，慈闈服玩并。",
            "標題動宸翰，撰次屬鴻生。",
            "玉刻黄冠印，金書祕殿名。",
            "妙經藏洞觀，真籙佩威盟。",
            "仙溜花間靜，瓊枝物外榮。",
            "肇禋承帝祉，肆眚順民情。",
            "天施寧論報，風行不計程。",
            "近傳聞磬管，時或見旄旌。",
            "海嶽朝雙闕，星辰集上楹。",
            "禮如尊太一，事異寵文成。",
            "大以圓丘報，長於至日迎。",
            "侍臣來祭告，法駕欲時行。",
            "釐事通元氣，高真達孝誠。",
            "慶增黄帝系，壽續太陰精。",
            "西北夷門峻，東南輦路傾。",
            "雲行博山氣，風卷步虛聲。",
            "符貺方期應，英髦各彙征。",
            "謳歌興法從，可見泰階平。"
        ],
        "title": "次韵蔣穎叔南郊祭告上清儲祥宮",
        "id": "382a44ee-36cf-4328-853b-6c30feb1aef3"
    },
    {
        "author": "秦觀",
        "paragraphs": [
            "庭木雙株茂，盆池一掬慳。",
            "支頤魚出樂，入眥鳥知還。",
            "老境行將及，仙書讀未閑。",
            "因君歌鳳過，通昔夢歸山。"
        ],
        "title": "次韵米元章齋居即事",
        "id": "c51937e1-d45b-472f-8333-1ac2ee993298"
    },
    {
        "author": "秦觀",
        "paragraphs": [
            "白髮三冬學，青衫八尺身。",
            "誰知人上傑，聊作吏中循。",
            "揮翰通元氣，開編友古人。",
            "寄聲張氏子，曲逆豈長貧。"
        ],
        "title": "次韵酬陳傳道",
        "id": "3f8da5b6-2fe4-4850-825a-2c7e7ceba512"
    },
    {
        "author": "秦觀",
        "paragraphs": [
            "楚國陳夫子，周南頗滯留。",
            "弊袍披槁葉，瘦馬兀扁舟。",
            "藥餌過三伏，文書散百憂。",
            "何人共禪悅，居士有浮休。"
        ],
        "title": "次韵傳道自適兼呈都司芸叟學士",
        "id": "5b388aac-869b-45c1-ad3f-a6438aea3468"
    },
    {
        "author": "秦觀",
        "paragraphs": [
            "寶曆開新歲，春回斗柄東。",
            "漪生天際水，凍解日邊風。",
            "浩蕩依蘋起，侵尋带雪融。",
            "江河霜練靜，池沼玉奩空。",
            "魚藻雍容裏，雲霄俯仰中。",
            "更無舟楫礙，從此百川通。"
        ],
        "title": "擬郡學試東風解凍",
        "id": "0cd52ddc-af72-4bd7-82f8-ce4361217226"
    },
    {
        "author": "秦觀",
        "paragraphs": [
            "原廟初更十二章，還輿詔蹕幸諸庠。",
            "法天辟水遥迎仗，應月深衣不亂行。",
            "風動四夷將遣子，禮行三舍遂賓王。",
            "前知此舉追虞氏，果有球音發舜堂。"
        ],
        "title": "駕幸太學",
        "id": "1ccc90b2-23f9-4b0b-9ea7-76282d306cb3"
    },
    {
        "author": "秦觀",
        "paragraphs": [
            "長官平昔嗜林丘，僧與開亭待勝遊。",
            "修竹回環扶碧瓦，小池方折轉清流。",
            "春深鶗鴂催詩句，夜靜蟾蜍入酒舟。",
            "只恐政成留不得，縣人空此憶韋游。"
        ],
        "title": "題閻求仁虛樂亭",
        "id": "fc3c610e-fc0e-47a8-8651-818a2ac52977"
    },
    {
        "author": "秦觀",
        "paragraphs": [
            "一辭行旆楚亭皋，幾爲登臨掛鬰陶。",
            "蓬斷草枯時節晚，山長水遠夢魂勞。",
            "流傳玉刻皆黄絹，早晚金閨報大刀。",
            "宣室方疑鬼神事，順風行看駛鴻毛。"
        ],
        "title": "懷李公擇學士",
        "id": "82894c64-0ee6-4d32-89bf-6378444c0907"
    },
    {
        "author": "秦觀",
        "paragraphs": [
            "滿斛泠泠注不窮，幻塵乾慧洗皆空。",
            "法流水接諸天上，神瀵香聞一國中。",
            "金粟示爲除病惱，跋陀仍已獲圓通。",
            "馬蹄又入風埃去，回首吳吟謝迮翁。"
        ],
        "title": "題湯泉二首  其一",
        "id": "4920ea1b-ba1d-4b85-93ba-a10b2f8fbe36"
    },
    {
        "author": "秦觀",
        "paragraphs": [
            "溫井霜寒碧甃澄，飛塵不動玉奩清。",
            "老翁仙去羸驂共，太子東歸廢沼平。",
            "據石聊爲寶陀觀，决渠還落堰溪聲。",
            "浣腸灌頂雖殊事，一洗勞生病惱輕。"
        ],
        "title": "題湯泉二首  其二",
        "id": "29dbb3bc-80f0-4fe6-b60d-9ce893811b92"
    },
    {
        "author": "秦觀",
        "paragraphs": [
            "誅茅北戶結圓廬，從事風流入畫圖。",
            "珠箔粉垣藏混沌，葛巾藜杖造虛無。",
            "春閑居士天花室，晝靜仙人白玉壺。",
            "遥想吏行鳬鶩散，沉烟一穗對團蒲。"
        ],
        "title": "寄題王欽之自圓庵",
        "id": "b4382299-d27d-49e1-abb9-bd728eb31042"
    },
    {
        "author": "秦觀",
        "paragraphs": [
            "縹緲雲巒欲盡頭，灑然華構引飛流。",
            "朱盤瀲灧開冰鑑，碧甃縈紆走玉虬。",
            "毛骨漸驚超濁界，風烟驟覺變清秋。",
            "更憐白足如霜句，可羨溪邊六逸遊。"
        ],
        "title": "流觴亭并次韵二首  其一",
        "id": "14326552-094f-4962-a7c5-38bd9fe3dd2a"
    },
    {
        "author": "秦觀",
        "paragraphs": [
            "卧龍西畔北池頭，水擘華堂瑟瑟流。",
            "幾曲漪漣盤翠带，一峰孤秀浴蒼虬。",
            "香囊近午清無汗，素扇生凉爽入秋。",
            "待喚畫師來貌取，圖成便是竹溪遊。"
        ],
        "title": "流觴亭并次韵二首  其二",
        "id": "a48a63b9-aa0d-4046-854d-98bf43d9c2b5"
    },
    {
        "author": "秦觀",
        "paragraphs": [
            "路轉橫塘入亂峰，遍尋萧洒興無窮。",
            "樓臺特起喧卑外，村落隨生指點中。",
            "溪傍五雲清逗玉，松分八面翠成宮。",
            "歸途父老欣相語，今日程公昔謝公。"
        ],
        "title": "遊龍門山次程公韵",
        "id": "b0d56c19-5f5d-4d4b-9f80-c221dd569e20"
    },
    {
        "author": "秦觀",
        "paragraphs": [
            "靈祠真館閟山隈，形勢相高對越臺。",
            "莓徑翠依屏上轉，藕花紅繞鑑中開。",
            "鶴銜寶箭排烟去，龍護金書带雨來。",
            "夾道萬星攢騎火，滿城爭看使君回。"
        ],
        "title": "遊龍瑞宮次程公韵",
        "id": "b714b56d-72a5-46a9-a181-8fcc58b94d4a"
    },
    {
        "author": "秦觀",
        "paragraphs": [
            "東阡北陌坐淹時，偶爲高風振羽儀。",
            "十丈蓮花開處遠，三年楮葉刻成遲。",
            "鬢毛但速安仁老，錢粟難輸曼倩饑。",
            "尚頼故人遥省憶，發揮春色有新詩。"
        ],
        "title": "次韵朱李二君見寄二首    其一",
        "id": "859edb31-01f4-47ba-b6ad-15be4001ffa7"
    },
    {
        "author": "秦觀",
        "paragraphs": [
            "萬古流空一鳥沉，衣冠常苦事違心。",
            "七行俱下知君舊，四者難并笑我今。",
            "梅已偷春成國色，雲猶憑臘造天陰。",
            "美人綠綺煩遥贈，莫致南金增永吟。"
        ],
        "title": "次韵朱李二君見寄二首    其二",
        "id": "fc143cbe-8d7f-44e8-b7a2-b2ed94f5eada"
    },
    {
        "author": "秦觀",
        "paragraphs": [
            "長年憂患百端慵，開斥僧坊頗有功。",
            "地撤蔽虧僧界浄，人除荒穢玉奩空。",
            "青天併入揮毫裏，白鳥時興隠几中。",
            "最是人間佳絕處，夢殘風鐵響丁東。"
        ],
        "title": "睡足軒二首    其一",
        "id": "eea30088-9fa6-4609-82f0-bea125e5a6da"
    },
    {
        "author": "秦觀",
        "paragraphs": [
            "數椽空屋枕清流，一榻蕭然散百憂。",
            "終日掩關塵境謝，有時開卷古人遊。",
            "鳴鳩去後滄浪晚，飛雨來初菡萏秋。",
            "此處便令君睡足，何須雲夢澤南州。"
        ],
        "title": "睡足軒二首    其二",
        "id": "af3da188-8c2d-4180-81a8-287fc9fee1a1"
    },
    {
        "author": "秦觀",
        "paragraphs": [
            "一出承明七換麾，君恩復許上彤墀。",
            "白衣蒼狗無常態，璞玉渾金有定姿。",
            "天上圖書森似舊，人間歲月浪如馳。",
            "鼇頭只在蓬山畔，行赴蟠桃熟後期。"
        ],
        "title": "寄孫莘老少監",
        "id": "b1471378-edcc-43ee-abf4-9a635b7e127f"
    },
    {
        "author": "秦觀",
        "paragraphs": [
            "淮海相逢一解顔，紛紛歲月夢魂間。",
            "初驚漁艇迷花去，忽認星槎拂斗還。",
            "桂嶺暮登猿斷續，槐堂春到鳥綿蠻。",
            "石渠舊議行當復，未信佳時得自閑。"
        ],
        "title": "次韵馬忠玉喜王定國還自濱州",
        "id": "fec5f9c5-43ac-429d-a059-5db5a963a53a"
    },
    {
        "author": "秦觀",
        "paragraphs": [
            "節旄淮畔脫秋風，忽跨鯨魚上碧空。",
            "華秀兩跗當重露，文成五色在高桐。",
            "江南又說衣冠盛，廷右仍瞻禮樂隆。",
            "朝睍既升淮海見，瀌瀌雨雪自消融。"
        ],
        "title": "寄李公擇郎中",
        "id": "1c238b86-9437-4c20-8066-6769b3552928"
    },
    {
        "author": "秦觀",
        "paragraphs": [
            "旗亭解手屢冬春，聞道歸來白髮新。",
            "馬革裹尸心未艾，金龜換酒氣方震。",
            "夢魂偷遶邊城月，道從公穿禁路塵。",
            "知有新編號橫槊，爲憑東使寄淮濱。"
        ],
        "title": "寄李端叔編修",
        "id": "9d34519b-6592-4d31-ae25-66ef1361a1d4"
    },
    {
        "author": "秦觀",
        "paragraphs": [
            "倪郎才韵照冰壺，北向開軒頗自娛。",
            "簷度蕙風鳴鴶鵴，壁經梅雨畫螔蝓。",
            "觥籌交錯銀河掛，文史縱橫角簟鋪。",
            "官舍私居同是漫，莫嗟三徑就荒蕪。"
        ],
        "title": "寄題倪敦復北軒",
        "id": "f1b2d284-6c9f-465e-b453-89decc63941e"
    },
    {
        "author": "秦觀",
        "paragraphs": [
            "俠氣軒軒翰墨場，邅迴世路鬢成霜。",
            "出從車馬行千里，歸與琴書寄一方。",
            "鳥囀入簾春欲破，爐香侵夢日初長。",
            "扁舟會有山陽役，聊借狂夫挹酒漿。"
        ],
        "title": "寄題盧君斗齋",
        "id": "e2222bfe-53c3-481a-9f0d-15b87440c2f5"
    },
    {
        "author": "秦觀",
        "paragraphs": [
            "并州令尹古人風，淮海相忘十載中。",
            "麗句曉披花綽約，清談初扣玉丁東。",
            "追攀昔共猗玕子，嗜好今同桑苧翁。",
            "所惜華船輕解繂，未窺笠澤故書叢。"
        ],
        "title": "次韵酬周開祖宣義",
        "id": "be37f4ac-7063-4d57-b326-893f1548afe6"
    },
    {
        "author": "秦觀",
        "paragraphs": [
            "子猷風味最諸王，試吏聊懷筦庫章。",
            "鵠峙碧桐初振羽，珠遺滄海漸騰光。",
            "淮山暮眺千峰擢，洛水秋輸萬鷁翔。",
            "顧我行爲大梁役，一巵薄酒話愁腸。"
        ],
        "title": "送王元龍赴泗州",
        "id": "57b8a997-2da9-457d-8c22-e4c5fbbe4956"
    },
    {
        "author": "秦觀",
        "paragraphs": [
            "蕭瑟通池閟茂林，岸傍無復屬車音。",
            "涵春似恨隋家遠，漲曉疑連蜀井深。",
            "鬭草事空烟冉冉，司花人遠樹陰陰。",
            "勞生俛仰成陳迹，縱有遺聲可用尋。"
        ],
        "title": "廣陵五題 次韵子由題九曲池",
        "id": "2161e726-6fa0-4b8c-bedb-a9194d3c6b6d"
    },
    {
        "author": "秦觀",
        "paragraphs": [
            "棟宇高開古寺間，盡收佳處入雕欄。",
            "山浮海上青螺遠，天轉江南碧玉寬。",
            "雨檻幽花滋淺淚，風巵清酒漲微瀾。",
            "遊人若論登臨美，須作淮東第一觀。"
        ],
        "title": "廣陵五題 次韵子由題平山堂",
        "id": "04f8348f-49a0-4bdd-b5f1-2c438431e082"
    },
    {
        "author": "秦觀",
        "paragraphs": [
            "蜀岡精氣滀多年，故有清泉發石田。",
            "乍飲肺肝俱澡雪，久窺杖屨亦輕便。",
            "炊成香稻流珠滑，煮出新茶潑乳鮮。",
            "坐使二公鄉思動，放杯西望欲揮鞭。"
        ],
        "title": "廣陵五題 次韵子由題蜀井",
        "id": "f04902e2-1b94-4690-a910-d92393aee97e"
    },
    {
        "author": "秦觀",
        "paragraphs": [
            "崑崙左右兩招提，中起孤高雉堞西。",
            "不見燒香成宿霧，虛傳裁錦作障泥。",
            "螢流花苑飛星亂，蕪滿春城綠髮齊。",
            "長憶凭欄風雨後，斷虹明處海天低。"
        ],
        "title": "廣陵五題 次韵子由題摘星亭",
        "id": "fb541f6a-7634-4b1c-9b9e-0586ba2ded40"
    },
    {
        "author": "秦觀",
        "paragraphs": [
            "古佛悲憐得度人，應緣來現比丘身。",
            "水流月落知何處，花發鶑啼又一春。",
            "方外笑談清似玉，夢中煩惱細如塵。",
            "老僧自說從居此，却悔平時事遠巡。"
        ],
        "title": "廣陵五題 次韵子由題光化塔",
        "id": "ee68db28-9c34-43f9-81da-3e21de70da4e"
    },
    {
        "author": "秦觀",
        "paragraphs": [
            "雲峰一變隔炎凉，猶喜重來飯積香。",
            "宿鳥水干迎曉鬧，亂帆天際受風忙。",
            "青鞋踏雨尋幽徑，朱火籠紗語上方。",
            "珍重故人敦妙契，自憐身世兩微茫。"
        ],
        "title": "次韵子瞻贈金山寶覺大師",
        "id": "25c6826b-cc68-4fb9-aea3-96e8ca766ba3"
    },
    {
        "author": "秦觀",
        "paragraphs": [
            "畫舫珠簾出繚牆，天風吹到芰荷鄉。",
            "水光入座盃盤瑩，花氣侵人笑語香。",
            "翡翠側身窺淥酒，蜻蜓偷眼避紅妝。",
            "蒲萄力緩單衣怯，始信湖中五月凉。"
        ],
        "title": "遊鑑湖",
        "id": "db271a2c-9005-4b3f-9512-d8ec96cb7200"
    },
    {
        "author": "秦觀",
        "paragraphs": [
            "陰陰古殿注脩廊，海伯川靈儼在傍。",
            "一代衣冠埋石窆，千年風雨鎖梅梁。",
            "碧雲暮合稽山暗，紅芰秋開鑑水香。",
            "令我免魚繇帝力，恨無歌舞奠椒漿。"
        ],
        "title": "謁禹廟",
        "id": "9eb2d803-888f-4b21-9200-b130385b6dc7"
    },
    {
        "author": "秦觀",
        "paragraphs": [
            "雄簷傑檻跨崢嶸，席上風雲指顧生。",
            "千里勝形歸俎豆，七州和氣入簫笙。",
            "人遊晚岸朱樓遠，鳥度晴空碧嶂橫。",
            "今夜請看東越分，藩星應带少微明。"
        ],
        "title": "蓬萊閣",
        "id": "434b4936-720e-44c0-8e3e-5b0f2a6f6ee8"
    },
    {
        "author": "秦觀",
        "paragraphs": [
            "人物風流推鎮東，夕郎持節作元戎。",
            "罇前倦客劉師命，月下清歌盛小叢。",
            "裘弊黑貂霜正急，書傳黄犬歲將窮。",
            "買舟江上辭公去，迴首蓬萊夢寐中。"
        ],
        "title": "別程公闢給事",
        "id": "7c8a8de0-cd64-4051-93ae-f50360927a19"
    },
    {
        "author": "秦觀",
        "paragraphs": [
            "雲山簷楯接低空，公宴初開氣鬰葱。",
            "照海旌幢秋色裏，激天鼓吹月明中。",
            "香槽旋滴珠千顆，歌扇驚圍玉一叢。",
            "二十四橋人望處，台星正在廣寒宮。"
        ],
        "title": "中秋口號",
        "id": "be964828-c42d-42ee-9580-90fbf304c83c"
    },
    {
        "author": "秦觀",
        "paragraphs": [
            "學士風流異域傳，幾航雲海使南天。",
            "不因名動五千里，豈見文高二百年。",
            "貢外別題求妙札，錦中翻樣織新篇。",
            "淹留却恨鴛行舊，不得飛觴駐蹕前。"
        ],
        "title": "客有傳朝議欲以子瞻使高麗大臣有惜其去者白罷之作詩以紀其事",
        "id": "1d7f07b3-bd47-4e0b-8902-18e0154bb107"
    },
    {
        "author": "秦觀",
        "paragraphs": [
            "橡葉岡頭釋馬銜，區中奇觀得窮探。",
            "崖空飛鼠聲相應，江靜群峰影倒涵。",
            "居士碧雲裁秀句，道人哀玉扣清談。",
            "偶成二老風流事，不是三乘宿草庵。"
        ],
        "title": "顯之禪老許以草庵見處作詩以約之",
        "id": "870c86e2-12e6-47d8-a314-085a45bca335"
    },
    {
        "author": "秦觀",
        "paragraphs": [
            "葦蕭傳火度冥冥，乍入清都醉魄醒。",
            "草隠月崖垂鳳尾，風生陰穴带龍腥。",
            "壁間泉貯千鍾碧，門外天橫數尺青。",
            "更欲仗笻留頃刻，却疑朝市已千齡。"
        ],
        "title": "和莘老游龍洞",
        "id": "b627b180-af90-45e1-9936-fa5eda38b1d8"
    },
    {
        "author": "秦觀",
        "paragraphs": [
            "侍臣不合出都門，爲有威名蕃漢尊。",
            "戶部左曹回妙手，匈奴右臂落清罇。",
            "揮毫珠璧生談笑，轉盼龍鸞在夢魂。",
            "瀚海一空何足道，歸來黄閤坐調元。"
        ],
        "title": "送蔣穎叔帥熙河二首  其一",
        "id": "c4ceaebc-b783-41fe-88a1-6f8314c72bf1"
    },
    {
        "author": "秦觀",
        "paragraphs": [
            "天馬蒲萄隔玉門，漢廷誰更勇如尊。",
            "行臺曉日屯千騎，祖道春風屬一罇。",
            "莫許留犁輕結好，便令甌脫復游魂。",
            "要須盡取熙河地，打鼓梁州看上元。"
        ],
        "title": "送蔣穎叔帥熙河二首  其二",
        "id": "a8408e3c-8392-45f9-9aa5-8bd47850c6a1"
    },
    {
        "author": "秦觀",
        "paragraphs": [
            "三禁提衡系擾龍，拜無燒尾有家風。",
            "班行舊號青雲士，賓主今爲黄閤公。",
            "烱烱坐屏雲母隔，珊珊行佩水蒼同。",
            "自驚初到蓬萊上，便見驪珠出海宮。"
        ],
        "title": "和劉僕射感舊言懷寄蘇左丞左丞昔守南京僕射方爲幕客今同爲執政作此詩僕射詩略記其一聯云論文青眼今猶在報國丹心老更同",
        "id": "69789103-ae1b-48d7-bd16-fc85af382c5c"
    },
    {
        "author": "秦觀",
        "paragraphs": [
            "春溜泱泱初滿池，晨光欲轉萬年枝。",
            "樓臺四望烟雲合，簾幕千家錦繡垂。",
            "風過忽聞花外笑，日長時奏水中嬉。",
            "太平誰謂全無象，寓在群仙把酒時。"
        ],
        "title": "西城宴集元祐七年三月上巳日詔賜館閣官花酒以中澣日游金明池瓊林苑又會於國夫人園會者二十有六人二首  其一",
        "id": "99f4510e-8c31-4bed-a9af-8dc30fe0fa97"
    },
    {
        "author": "秦觀",
        "paragraphs": [
            "宜秋門外喜參尋，豪竹哀絲發妙音。",
            "金爵日邊棲壯麗，彩虹天際卧清深。",
            "已煩逸少書陳迹，更屬相如賦上林。",
            "猶恨真人足官府，不如魚鳥自飛沉。"
        ],
        "title": "西城宴集元祐七年三月上巳日詔賜館閣官花酒以中澣日游金明池瓊林苑又會於國夫人園會者二十有六人二首  其二",
        "id": "fc9cf785-ea4f-4af7-bc9e-1c77acd9694c"
    },
    {
        "author": "秦觀",
        "paragraphs": [
            "病軀寒食百無悰，偶到平陽舊第中。",
            "池籞信爲三輔冠，杯盤真有五陵風。",
            "美人賦韵分春色，上客揮毫奪化工。",
            "白髮漸於花柳薄，但憐流水碧相通。"
        ],
        "title": "清明前一日李觀察席上得風字",
        "id": "c47fe536-5063-4a47-88fb-291003fcc548"
    },
    {
        "author": "秦觀",
        "paragraphs": [
            "吳扇新翻製素綿，名郎持贈意俱圓。",
            "有人充戶修明月，無女乘鸞向紫烟。",
            "供奉宜升清暑殿，動搖合作御風仙。",
            "誰知揮却青蠅輩，功在春蠶一覺眠。"
        ],
        "title": "次韵羅正之惠綿扇",
        "id": "e03271bc-8006-4dc3-9d38-88626129061c"
    },
    {
        "author": "秦觀",
        "paragraphs": [
            "令尹才高寺爲空，歲時行樂與民同。",
            "旋開小塢藏春色，更製新聲寫土風。",
            "客向罇前忘爾汝，路穿花去失西東。",
            "無言媯女今焉在，桃李相傳恨未窮。"
        ],
        "title": "寄新息王令藏春塢",
        "id": "0fb21061-b82a-4357-a125-c5df5e0774fc"
    },
    {
        "author": "秦觀",
        "paragraphs": [
            "征馬蕭蕭柳外鳴，議郎歸養洛陽城。",
            "登山尚記飛雲處，罷吏端如棄唾輕。",
            "爲米折腰知我拙，下車入里見君榮。",
            "堂前嵩少宜秋色，獻壽還應旋製聲。"
        ],
        "title": "送劉承議解職歸養",
        "id": "0823a271-dc46-481e-b712-1f5f47a73ab5"
    },
    {
        "author": "秦觀",
        "paragraphs": [
            "螭口清漪下玉欄，隔花時聽鳥關關。",
            "酒行寒食清明際，人在蓬壺閬苑間。",
            "天近省闈卿月麗，春偏戚里將星閑。",
            "忽思歸去焚香坐，靜取楞嚴看入還。"
        ],
        "title": "次韵王仲至侍郎",
        "id": "4e2c5df9-0b75-46a2-9f68-cac61e2af6a0"
    },
    {
        "author": "秦觀",
        "paragraphs": [
            "天上吹簫玉作樓，蟠桃熟後更無憂。",
            "內家報喜車凌曉，太史占祥斗掛秋。",
            "龍得一珠應獻佛，虎生三日便吞牛。",
            "魯元福祿何人似，坐見張敖數子侯。"
        ],
        "title": "慶張君俞都尉留後得子",
        "id": "b4124c21-49d1-4c3b-a8e6-145f71b52a73"
    },
    {
        "author": "秦觀",
        "paragraphs": [
            "風流公子四難并，更引清漪作小亭。",
            "潤及玉階春漲雨，光浮藻井夜涵星。",
            "捲簾几硯成圖畫，倚檻鬚鬟入鏡屏。",
            "何日解衣容借榻，卧聽螭口瀉泠泠。"
        ],
        "title": "寄題趙侯澄碧軒",
        "id": "40ce40f1-fdfc-40f9-8e82-7e19ad8d1375"
    },
    {
        "author": "秦觀",
        "paragraphs": [
            "解手亭皋纔幾月，春風已復動林塘。",
            "稍遷右史公何泰，初閱除書國爲狂。",
            "日出想驚儒發冢，風行應罷女爭桑。",
            "東坡手種千株柳，聞說邦人比召棠。"
        ],
        "title": "寄張文潜右史",
        "id": "e7391a7e-d4f0-463d-b635-1c3c1022b2fb"
    },
    {
        "author": "秦觀",
        "paragraphs": [
            "東風已動北風歸，寒氣侵尋自霽威。",
            "何處管弦傳臘酒，誰家刀尺製春衣。",
            "使君英妙開蓮幕，別駕風流出粉闈。",
            "唯有廣文官獨冷，終年如坐水邊磯。"
        ],
        "title": "次韵裴秀才上太守向公二首  其一",
        "id": "7d8066d5-b236-4d0e-9b0e-3c7b885a1d87"
    },
    {
        "author": "秦觀",
        "paragraphs": [
            "上客新從潁尾歸，使君高會列南威。",
            "風將沉燎縈歌扇，雪带梅香上舞衣。",
            "翻樣雲團分御帑，如椽蜜炬出宮闈。",
            "食前方丈羅珍怪，却訝犀燃牛渚磯。"
        ],
        "title": "次韵裴秀才上太守向公二首  其二",
        "id": "886181ab-b533-4c75-88bd-f316562368f5"
    },
    {
        "author": "秦觀",
        "paragraphs": [
            "茫茫汝水抱城根，野色偷春入燒痕。",
            "千點湘妃枝上淚，一聲杜宇水邊魂。",
            "遥憐鴻隙陂穿路，尚想元和賊負恩。",
            "粉堞女牆都已盡，恍如陶侃夢天門。"
        ],
        "title": "次韵太守向公登樓眺望二首  其一",
        "id": "f6918f98-d91a-4529-9ad3-7eb93e46e8f6"
    },
    {
        "author": "秦觀",
        "paragraphs": [
            "庖烟起處認孤村，天色清寒不見痕。",
            "車輞湖邊梅濺淚，壺公祠畔月銷魂。",
            "封疆盡是春秋國，廟食多懷將相恩。",
            "試問李斯長歎後，誰牽黄犬出東門。"
        ],
        "title": "次韵太守向公登樓眺望二首  其二",
        "id": "cd2aa910-0156-4f34-aad1-35a119143399"
    },
    {
        "author": "秦觀",
        "paragraphs": [
            "論月柴門不浪開，命車良爲故人來。",
            "茫然極目春千里，尚想愁腸日九回。",
            "綠水池邊聊復爾，黄粱枕上信悠哉。",
            "何時共約參寥子，自擷青菁作飯材。"
        ],
        "title": "寄錢節",
        "id": "5201684e-4402-47f5-980d-b8f5fda8a909"
    },
    {
        "author": "秦觀",
        "paragraphs": [
            "落落衣冠八尺雄，魚符新賜大河東。",
            "穰苴兵法申司馬，曹植詩原出國風。",
            "拈筆古心生篆刻，引觴俠氣上雲空。",
            "石渠病客君應笑，手校黄書兩鬢蓬。"
        ],
        "title": "贈劉使君景文",
        "id": "23339821-5eda-49bc-a065-eb19a37a9092"
    },
    {
        "author": "秦觀",
        "paragraphs": [
            "深巷茅簷日漸長，卧看花鳥競朝陽。",
            "惜無好事携罇酒，頼有鄰家振燭光。",
            "尚友頗存書萬卷，封侯正闕木千章。",
            "錯刀錦段相仍至，小子都忘進取狂。"
        ],
        "title": "答龔深之",
        "id": "0382d12b-d057-4f1f-9e16-7febb0c41db8"
    },
    {
        "author": "秦觀",
        "paragraphs": [
            "十年淮海閒居草，偶遣兒童次第成。",
            "方愧貧家矜敝帚，忽蒙鄰壁借餘明。",
            "文昌但願花前老，張翰何須身後名。",
            "移病闔門參拜阻，卧聽車馬去來聲。"
        ],
        "title": "次韵答裴仲謨",
        "id": "3225c94d-fe00-4126-8990-6fd101e271da"
    },
    {
        "author": "秦觀",
        "paragraphs": [
            "環堵蕭然汝水隈，孤懷烱烱向誰開。",
            "青春不覺書邊過，白髮無端鏡上來。",
            "祭竈請鄰聊復爾，賣刀買犢豈難哉。",
            "故人休說封侯事，歸釣江天有舊臺。"
        ],
        "title": "答曾存之",
        "id": "43ba02a1-ca08-4883-b6d7-5f32a7eee985"
    },
    {
        "author": "秦觀",
        "paragraphs": [
            "觚稜金爵自岧嶢，藏室春深更寂寥。",
            "捫虱幽花欹露葉，岸巾高柳轉風條。",
            "文書几上鬚髯變，鞍馬塵中歲月銷。",
            "何日一筇江海上，與君徐步看生潮。"
        ],
        "title": "春日寓直有懷參寥",
        "id": "e840bf4f-f534-4ade-9a97-c1f68ce1cae1"
    },
    {
        "author": "秦觀",
        "paragraphs": [
            "聞說何郎操行端，蕭然環堵若爲安。",
            "鳥啼花發阻携手，水遠山高空憑欄。",
            "別後想多黄絹作，春來尤厭惠文彈。",
            "兩章讀罷知高義，貴賤交情自古難。"
        ],
        "title": "次韵裴仲謨和何先輩二首  其一",
        "id": "d6198ba6-5046-423d-83a8-da258c6aa17e"
    },
    {
        "author": "秦觀",
        "paragraphs": [
            "汝南古郡寡參尋，兀兀長如鶴在陰。",
            "支枕星河橫醉後，入簾風絮報春深。",
            "青山未落詩人手，白髮誰知國士心。",
            "多謝名郎傳綠綺，愧無佳句比南金。"
        ],
        "title": "次韵裴仲謨和何先輩二首  其二",
        "id": "fa904774-7832-4ef0-aacd-2652a94484b6"
    },
    {
        "author": "秦觀",
        "paragraphs": [
            "老濞城西木半摧，崑崙岡下路新開。",
            "故人此地銜憂去，禪客他時問疾回。",
            "聞爲樹風增永感，却因水鳥證西來。",
            "已謀寒食驅羸馬，細聽清談動玉哀。"
        ],
        "title": "答閻求仁謝參寥彥溫訪於墳所",
        "id": "f4d71ed4-c2b5-4042-aec5-c70bd331942e"
    },
    {
        "author": "秦觀",
        "paragraphs": [
            "揚舲偶過海邊州，一見名郎破百憂。",
            "荀氏諸龍俱俊偉，河東小鳳最風流。",
            "明珠白璧俱投報，細草幽花入獻酬。",
            "別駕舊齋何足念，文昌新府待公游。"
        ],
        "title": "次韵劉遜父以寧齋詩二軸作以還之",
        "id": "1ef68d36-d7e0-498f-b379-ec808c888cba"
    },
    {
        "author": "秦觀",
        "paragraphs": [
            "一星就起海隅傍，縣弩前驅過射陽。",
            "行見斯民無重困，坐令吾道有餘光。",
            "簿書不礙詩人筆，猿鳥常窺使者章。",
            "談笑自然群吏肅，何須酒後次公狂。"
        ],
        "title": "次韵何子溫",
        "id": "2ef6c798-b2bf-498e-95ad-9d07d5ad37d5"
    },
    {
        "author": "秦觀",
        "paragraphs": [
            "翠華初到殿中間，三館諸儒共一班。",
            "迎謁曉廷清蹕近，退穿春仗綵旓閑。",
            "病來怕飲東西玉，老去慚陪大小山。",
            "知續春明退朝錄，借觀當奉一鴟還。"
        ],
        "title": "次韵宋履中近謁大慶退食館中",
        "id": "7f45e82a-3809-4ad9-abe0-5ed2ae4cf6f3"
    },
    {
        "author": "秦觀",
        "paragraphs": [
            "羸兵瘦馬犯黄塵，自笑區區夢裏身。",
            "不是對花能伏老，自緣無酒可澆春。",
            "校書天祿陪群彥，晞髮陽阿遇故人。",
            "三百六旬如此少，更添香火坐逡巡。"
        ],
        "title": "與鄧慎思沐於啟聖遇李端叔",
        "id": "fd4a056e-455f-43ad-8595-419626d82c54"
    },
    {
        "author": "秦觀",
        "paragraphs": [
            "風流雲散越王城，珍重闍黎願力成。",
            "不使鄧尼驚倒化，祇教白傅歎先行。",
            "早因妙契窺曹洞，竟以清芬繼肇生。",
            "迴首中庭旌騎散，月華還可一方明。"
        ],
        "title": "和程給事贇闍黎化去之什",
        "id": "6d442fa1-0469-4096-8e2a-3e53d56b8990"
    },
    {
        "author": "秦觀",
        "paragraphs": [
            "仙山遊觀甲寰瀛，不比人間自雨亭。",
            "歌斷瑶池雲杳杳，酒行金谷水泠泠。",
            "珠簾卷雨驚秋近，羅襪凌波笑客醒。",
            "月下珮環聲更好，應容揮麈伴公聽。"
        ],
        "title": "再賦流觴亭",
        "id": "3b7b2e73-999b-4d1c-9234-904e35716ed1"
    },
    {
        "author": "秦觀",
        "paragraphs": [
            "碧流如鏡羽觴飛，夏木陰陰五月時。",
            "清渭日長遊女困，武陵春去落花遲。",
            "玉笙吹罷觥籌錯，蜜炬燒殘簪珥遺。",
            "吳越風流公第一，未輸山簡習家池。"
        ],
        "title": "燕觴亭",
        "id": "8e91c206-af21-4c39-a3e1-3dd56b1242cb"
    },
    {
        "author": "秦觀",
        "paragraphs": [
            "冠裳蓋座灑清風，軒外時聞韵籜龍。",
            "人面春生紅玉液，銀盤烟覆紫駝峰。",
            "天涵秋色山山共，樹攪鄉思葉葉重。",
            "便欲買船江北去，爲懷明德更從容。"
        ],
        "title": "會蓬萊閣",
        "id": "b86dc82d-cf28-4537-9eb0-d2e636a014d9"
    },
    {
        "author": "秦觀",
        "paragraphs": [
            "風馬雲車下九天，郊柴初告帝心虔。",
            "天如倚蓋臨壇上，星若連珠繞御前。",
            "縹緲珮環參雅奏，岧嶢樓閣抱非烟。",
            "侍臣舉酒欣相屬，醉看參橫左右肩。"
        ],
        "title": "次韵侍祠南郊",
        "id": "f0675979-3d0b-4b33-8f96-985a31bf81ac"
    },
    {
        "author": "秦觀",
        "paragraphs": [
            "點目誰能化兩龍，超然想見古人風。",
            "紅塵稍與僧家遠，白髮偏於我輩公。",
            "休計浮名千載後，且欣湯餠一杯同。",
            "何時並築邗溝上，引水澆花半畝宮。"
        ],
        "title": "與李端叔遊智海用前韵",
        "id": "90bcec7d-d243-4fd9-bc7c-260896f7452c"
    },
    {
        "author": "秦觀",
        "paragraphs": [
            "泠風三伏是清秋，雖有炎蒸不汝留。",
            "滿地溪山歸藻井，有時絲管下滄洲。",
            "快哉便得逍遥趣，偶爾還成汗漫遊。",
            "誰爲發揮無妙手，賦凌楚玉有家丘。"
        ],
        "title": "和黄冕仲寄題延平泠風閣",
        "id": "5bb5ca38-5369-47cf-86e5-70d92a6d6748"
    },
    {
        "author": "秦觀",
        "paragraphs": [
            "故人早歲佩飛霞，故遣長須致茗芽。",
            "寒橐遽收諸品玉，午甌初試一團花。",
            "著書懶復追鴻漸，辨水時能效易牙。",
            "從此道山春困少，黄書剩校兩三家。"
        ],
        "title": "次韵謝李安上惠茶",
        "id": "d1d27a53-a86c-4b9c-b601-f606224eebf8"
    },
    {
        "author": "秦觀",
        "paragraphs": [
            "楚山冬笋斸寒空，北客長嗟食不重。",
            "秀色可憐刀切玉，清香不斷鼎烹龍。",
            "論羹未愧蓴千里，入貢當隨傳一封。",
            "薄祿養親甘旨少，滿包時頼故人供。"
        ],
        "title": "次韵范純夫戲答李方叔饋笋兼簡鄧慎思",
        "id": "ce911111-eb03-4f28-adb6-21c5f9f7fdc3"
    },
    {
        "author": "秦觀",
        "paragraphs": [
            "一隔音塵月屢遷，忽收來問涕潸然。",
            "栖遲冊府吾如昨，流落江村汝可憐。",
            "夢裏漫成池草句，愁來空誦棣華篇。",
            "卑飛暫爾無多恨，會有高風送上天。"
        ],
        "title": "寄少儀弟",
        "id": "6285ba92-3d55-44b5-8e62-4779b7a57d0a"
    },
    {
        "author": "秦觀",
        "paragraphs": [
            "長年身外事都捐，節物驚心一悵然。",
            "正是山川秋入夢，可堪風雨夜連天。",
            "桐梢摵摵增悽斷，燈燼飛飛落小圓。",
            "湔洗此情須痛飲，明朝試就酒中仙。"
        ],
        "title": "九月八日夜大風雨寄王定國",
        "id": "20f8b06a-912c-4033-b286-ee2ba8303ba9"
    },
    {
        "author": "秦觀",
        "paragraphs": [
            "鮮車百乘使龍庭，路指全燕古北平。",
            "祖帳列仙修故事，行臺諸部奏新聲。",
            "留犂撓酒知胡意，尺牘移書示漢情。",
            "納節便應歸法從，中途已報制書行。"
        ],
        "title": "林次中奉使契丹劉仲平出倅鄆州同舍十有六人飲餞于丁氏園次少蓬韵二首 送次中諫議",
        "id": "fd37864e-0808-4725-84c7-92702fda4fc3"
    },
    {
        "author": "秦觀",
        "paragraphs": [
            "須句別駕偉儀刑，陵谷初無見坦平。",
            "七子建安推世藝，五經中祕擅家聲。",
            "南宮參掇端如夢，東觀分携空復情。",
            "莫愛谿堂好風月，早來龍尾道前行。"
        ],
        "title": "林次中奉使契丹劉仲平出倅鄆州同舍十有六人飲餞于丁氏園次少蓬韵二首 送平仲學士",
        "id": "490819fd-6ded-4f14-86fe-63358ce2f6b1"
    },
    {
        "author": "秦觀",
        "paragraphs": [
            "上林池籞富春風，十里宮青錯御紅。",
            "應與少年修故事，誤隨遊轂柳花中。"
        ],
        "title": "寄孫傳師著作",
        "id": "6c75262e-7892-4314-aef9-e4eda6a5d949"
    },
    {
        "author": "秦觀",
        "paragraphs": [
            "渺渺孤城白水環，舳艫人語夕霏間。",
            "林梢一抹青如畫，應是淮流轉處山。"
        ],
        "tags": [
            "抒情",
            "山水",
            "写景"
        ],
        "title": "泗州東城晚望",
        "id": "bb439e1e-8327-43f0-89a5-b009d3b1b060"
    },
    {
        "author": "秦觀",
        "paragraphs": [
            "芳草未應羞鵯鵊，潜鱗終是畏提壺。",
            "蔡經背上痕猶在，更念麻姑指爪無。"
        ],
        "title": "戲雲龍山人二絕  其一",
        "id": "c487acd8-2876-4915-b62c-b9b1cb75e7cb"
    },
    {
        "author": "秦觀",
        "paragraphs": [
            "選勝只携長脛鶴，入廛還駕短轅車。",
            "時人若問虛玄事，笑答無過李老書。"
        ],
        "title": "戲雲龍山人二絕  其二",
        "id": "eba853e4-0a7e-44c9-a46c-41864a26540d"
    },
    {
        "author": "秦觀",
        "paragraphs": [
            "無邊剎境一毫端，同住澄清覺海間。",
            "還似此花并此葉，壞空成住未曾閑。"
        ],
        "title": "圓通院白衣閣  其一",
        "id": "2a5b2071-70f3-4313-a9dc-89890de22baa"
    },
    {
        "author": "秦觀",
        "paragraphs": [
            "一根反本六根同，古佛傳家有此風。",
            "滿目紅蕖參翠蓋，不唯門裏獲圓通。"
        ],
        "title": "圓通院白衣閣  其二",
        "id": "ca7275ed-3170-4ca6-8ef8-cfcf7feb0806"
    },
    {
        "author": "秦觀",
        "paragraphs": [
            "彌猴鏡裏三身現，龍女珠中萬象開。",
            "未若此軒人散後，水光清泛月華來。"
        ],
        "title": "照閣",
        "id": "f31a959f-c406-4ce2-bcf4-3ee855aba228"
    },
    {
        "author": "秦觀",
        "paragraphs": [
            "與物無營但欲眠，客來從笑腹便便。",
            "秋生淮海凉如水，得句還應夢阿連。"
        ],
        "title": "睡足寮寄震鼎二弟",
        "id": "37ba0fd8-abee-439e-9da3-b04ffece5f02"
    },
    {
        "author": "秦觀",
        "paragraphs": [
            "爐香冉冉紆寒穗，篝火熒熒擢夜芒。",
            "預想江天回首處，雪風橫急雁聲長。"
        ],
        "title": "次韵參寥見別",
        "id": "ee254c66-738f-48b2-8c96-bfe004923dc6"
    },
    {
        "author": "秦觀",
        "paragraphs": [
            "雲月娟娟淮海秋，隋家池上共浮游。",
            "可憐一段風流事，特欠支郎與子猷。"
        ],
        "title": "與倪老伯輝九曲池有懷元龍參寥",
        "id": "92461265-0e9d-410f-9717-7df8224a9fa2"
    },
    {
        "author": "秦觀",
        "paragraphs": [
            "幅巾投曉入西園，春動林塘物物鮮。",
            "却憩小庭纔日出，海棠花發麝香眠。"
        ],
        "title": "春日五首  其一",
        "id": "44008171-138b-4881-bbe6-6308d6fe1bd8"
    },
    {
        "author": "秦觀",
        "paragraphs": [
            "一夕輕雷落萬絲，霽光浮瓦碧差差。",
            "有情芍藥含春淚，無力薔薇卧曉枝。"
        ],
        "tags": [
            "写雨",
            "写景",
            "古诗三百首",
            "宋诗",
            "雨"
        ],
        "title": "春日五首  其二",
        "id": "b7a20e77-258c-443e-aba2-36b227a26dcc"
    },
    {
        "author": "秦觀",
        "paragraphs": [
            "裌衣新著倦琴書，散策池塘返照初。",
            "翠碧黄鸝相續去，荇絲深處見游魚。"
        ],
        "title": "春日五首  其三",
        "id": "11033661-21ac-48d6-b008-fdde49321352"
    },
    {
        "author": "秦觀",
        "paragraphs": [
            "春禽葉底引圓吭，臨罷黄庭日正長。",
            "滿院柳花寒食後，旋鑽新火爇爐香。"
        ],
        "title": "春日五首  其四",
        "id": "331eec3b-4fef-40c9-ac46-bb96aa6ebe39"
    },
    {
        "author": "秦觀",
        "paragraphs": [
            "金屋舊題煩乙子，蜜脾新採頼蜂臣。",
            "蜻蜓蛺蝶無情思，隨例顛忙過一春。"
        ],
        "title": "春日五首  其五",
        "id": "cc246661-9b23-4d7c-b0e1-1af6f7a8f587"
    },
    {
        "author": "秦觀",
        "paragraphs": [
            "霜落邗溝積水清，寒星無數傍船明。",
            "菰蒲深處疑無地，忽有人家笑語聲。"
        ],
        "title": "秋日三首  其一",
        "id": "4bb3fe0a-60c7-4766-aada-bb4068b6d40c"
    },
    {
        "author": "秦觀",
        "paragraphs": [
            "月團新碾瀹花瓷，飲罷呼兒課楚詞。",
            "風定小軒無落葉，青蟲相對吐秋絲。"
        ],
        "title": "秋日三首  其二",
        "id": "b4fd5373-9d2f-4cf0-8396-43c3036a09fe"
    },
    {
        "author": "秦觀",
        "paragraphs": [
            "連卷雌蜺掛西樓，逐雨追晴意未休。",
            "安得萬妝相向舞，酒酣聊把作纏頭。"
        ],
        "title": "秋日三首  其三",
        "id": "829c8a70-9fc7-4ae8-8277-b3a4d7259b79"
    },
    {
        "author": "秦觀",
        "paragraphs": [
            "孤蓬短榜泝河流，無頼寒侵紫綺裘。",
            "召伯埭南春欲盡，爲公重賦畔牢愁。"
        ],
        "title": "次韵子由召伯埭見別三首  其一",
        "id": "ae58e81e-6805-4f76-9862-b0c3b5cf2244"
    },
    {
        "author": "秦觀",
        "paragraphs": [
            "青熒燈火照深更，逐客舟航冷似冰。",
            "到處故應山作主，隨方還有月爲朋。"
        ],
        "title": "次韵子由召伯埭見別三首  其二",
        "id": "cde4b16c-1a99-4429-aec3-ee4fd1352dd4"
    },
    {
        "author": "秦觀",
        "paragraphs": [
            "冠蓋紛紛不我謀，掩關聊與古人遊。",
            "會須匹馬淮西去，雲巘風溪遂所求。"
        ],
        "title": "次韵子由召伯埭見別三首  其三",
        "id": "34c8b992-72df-4928-937a-27cf67bcaeb2"
    },
    {
        "author": "秦觀",
        "paragraphs": [
            "薄茶便當烏程酒，短艇聊充下澤車。",
            "墳墓去家無百里，往來仍不廢觀書。"
        ],
        "title": "還自廣陵四首  其一",
        "id": "c5feac2c-a644-43a2-8797-ba0b43c31f34"
    },
    {
        "author": "秦觀",
        "paragraphs": [
            "南北悠悠三十年，謝公遺埭故依然。",
            "欲論舊事無人共，卧聽鍾魚古寺邊。"
        ],
        "title": "還自廣陵四首  其二",
        "id": "4711f370-04a8-4d06-bef9-cd8a3fc8ef68"
    },
    {
        "author": "秦觀",
        "paragraphs": [
            "邗溝繚繞上雲空，坐阻層冰不得通。",
            "頼有東風可人意，爲開明鏡玉奩中。"
        ],
        "title": "還自廣陵四首  其三",
        "id": "b61d9187-90c4-4145-a18a-b0cb5fdf02ae"
    },
    {
        "author": "秦觀",
        "paragraphs": [
            "天寒水鳥自相依，十百爲群戲落暉。",
            "過盡行人都不起，忽聞水響一齊飛。"
        ],
        "tags": [
            "咏物",
            "古诗三百首",
            "宋诗",
            "写鸟",
            "咏物诗",
            "鸟"
        ],
        "title": "還自廣陵四首  其四",
        "id": "4d037e06-bd23-4ca1-8ae5-9e60518b4be4"
    },
    {
        "author": "秦觀",
        "paragraphs": [
            "此度春非草草回，美人休著剪刀催。",
            "直須殘臘十分盡，始共新年一併來。"
        ],
        "title": "元日立春三絕  其一",
        "id": "33598fcc-5f7d-453f-ae73-71814735b26d"
    },
    {
        "author": "秦觀",
        "paragraphs": [
            "發春獻歲偶然同，新曆觀天最有功。",
            "頭上兩般幡勝影，一時飛入酒盃中。"
        ],
        "title": "元日立春三絕  其二",
        "id": "c2cef5a4-ae01-417d-8524-c26062b9235d"
    },
    {
        "author": "秦觀",
        "paragraphs": [
            "攝提東直斗杓寒，驟覺中原氣象寬。",
            "天爲兩宮同號令，不教春歲各開端。"
        ],
        "title": "元日立春三絕  其三",
        "id": "3e9decb2-3380-4521-a6c1-65c12a83c993"
    },
    {
        "author": "秦觀",
        "paragraphs": [
            "陰陰數畝籜龍稠，亭外危通一徑幽。",
            "頗似竹林當日集，酒狂莫笑阮陳留。"
        ],
        "title": "次韵宋履中題李侯檀欒亭",
        "id": "6a442e22-8aa9-44b4-9b69-73a74e633b8c"
    },
    {
        "author": "秦觀",
        "paragraphs": [
            "三年京國鬢如絲，又見新花發故枝。",
            "日典春衣非爲酒，家貧食粥已多時。"
        ],
        "title": "春日偶題呈上尚書丈丈",
        "id": "08649265-9333-4f9b-91d8-78ae075b2a18"
    },
    {
        "author": "秦觀",
        "paragraphs": [
            "本欲先生一解頤，頓煩分米慰長饑。",
            "客無貴賤皆蔬飯，惟有慈親食肉糜。"
        ],
        "title": "觀辱戶部錢尚書和詩餉祿米再成二章上謝  其一",
        "id": "75de577f-7020-44f6-b9b3-4e09aff9bc6f"
    },
    {
        "author": "秦觀",
        "paragraphs": [
            "夢裏光陰挽不回，掩關獨坐萬緣灰。",
            "偶因問訊維摩病，香積天中施飯來。"
        ],
        "title": "觀辱戶部錢尚書和詩餉祿米再成二章上謝  其二",
        "id": "c0f236a0-548e-4947-85e1-0f1dd627a56c"
    },
    {
        "author": "秦觀",
        "paragraphs": [
            "悲風鳴葉秋宵冷，寒絲縈手淚殘妝。",
            "微燭窺人愁斷腸，機翻雲錦妙成章。"
        ],
        "title": "擬題織錦圖",
        "id": "100b1f6a-2069-4664-b960-852cb8aff7c1"
    },
    {
        "author": "秦觀",
        "paragraphs": [
            "金爵觚稜轉夕暉，翩翩宮葉墮秋衣。",
            "出門塵障如黄霧，始覺身從天上歸。"
        ],
        "title": "晚出左掖",
        "id": "e40004ac-b2e6-48d1-a83d-5fc8ff0406cb"
    },
    {
        "author": "秦觀",
        "paragraphs": [
            "無雙亭上傳觴處，最惜人歸月上時。",
            "相見異鄉心欲絕，可憐花與月應知。"
        ],
        "title": "次韵蔡子駿瓊花",
        "id": "6bbdec0d-2d37-469a-adfc-35ef6805f47b"
    },
    {
        "author": "秦觀",
        "paragraphs": [
            "竹栢蕭森溪水南，道人爲作小圓庵。",
            "市區收罷魚豚稅，來與彌陀共一龕。"
        ],
        "title": "處州水南庵二首  其一",
        "id": "a32d239c-adbe-4a8f-9b7e-57fd732687da"
    },
    {
        "author": "秦觀",
        "paragraphs": [
            "此身分付一蒲團，靜對蕭蕭玉數竿。",
            "偶爲老僧煎茗粥，自携脩綆汲清寬。"
        ],
        "title": "處州水南庵二首  其二",
        "id": "41d6e6b9-41cf-4f48-8757-a98b00489ee1"
    },
    {
        "author": "秦觀",
        "paragraphs": [
            "節物相催各自新，癡心兒女挽留春。",
            "芳菲歇去何須恨，夏木陰陰正可人。"
        ],
        "tags": [
            "伤春",
            "春天"
        ],
        "title": "三月晦日偶題",
        "id": "3fcbeea9-c792-4bb4-b8b0-04485a90575c"
    },
    {
        "author": "秦觀",
        "paragraphs": [
            "赭黄繖底望龍章，不斷惟聞蠟炬香。",
            "一片韶音歸複道，重瞳左右列英皇。"
        ],
        "title": "次韵東坡上元扈從三絕  其一",
        "id": "48c52266-1e07-429a-9886-f121a3e79fd7"
    },
    {
        "author": "秦觀",
        "paragraphs": [
            "端門魏闕鬰崢嶸，燈火成山輦路平。",
            "不待上林鶑百囀，教坊先已進新聲。"
        ],
        "title": "次韵東坡上元扈從三絕  其二",
        "id": "d51ed27f-afc9-47aa-9034-aa94ed15b72a"
    },
    {
        "author": "秦觀",
        "paragraphs": [
            "仗下番夷各一群，機泉如雨自繽紛。",
            "細看香案旁邊吏，却是茅家大小君。"
        ],
        "title": "次韵東坡上元扈從三絕  其三",
        "id": "0d988743-b467-4f46-bd45-57a59e48f521"
    },
    {
        "author": "秦觀",
        "paragraphs": [
            "陰風一夜攪青冥，風定霏霏霰雪零。",
            "遥想玉真清境上，白虛光裏誦黄庭。"
        ],
        "title": "四絕  其一",
        "id": "6f6c96c0-6d12-4c92-a6a7-3e42416b1746"
    },
    {
        "author": "秦觀",
        "paragraphs": [
            "夜深樓上撥書眠，天在欄干四角邊。",
            "風拂亂雲毫髮盡，獨留璧月向人圓。"
        ],
        "title": "四絕  其二",
        "id": "df28bce1-700d-4917-b021-3068a01ea071"
    },
    {
        "author": "秦觀",
        "paragraphs": [
            "天風吹月入欄干，烏鵲無聲子夜闌。",
            "織女明星來枕上，了知身不在人間。"
        ],
        "title": "四絕  其三",
        "id": "015b8a92-7b9c-430c-b62d-5a304c5c11ed"
    },
    {
        "author": "秦觀",
        "paragraphs": [
            "本是匡山種杏人，出山來事碧虛君。",
            "上清欲問因何事，請看先山十丈文。"
        ],
        "tags": [
            "庐山"
        ],
        "title": "四絕  其四",
        "id": "db84a72f-ff82-4074-83d3-b9cb5d9e0b10"
    },
    {
        "author": "秦觀",
        "paragraphs": [
            "堂堂先德擅才名，詞賦高凌墨客卿。",
            "之子妙齡初筮仕，好修文史繼家聲。"
        ],
        "title": "奉別牛司理",
        "id": "75d62909-8cd7-4edb-aeb5-1d977342bfb2"
    },
    {
        "author": "秦觀",
        "paragraphs": [
            "莫笑杭州別駕村，昔曾柱下數承恩。",
            "而今雖是江湖吏，猶有當時七字尊。"
        ],
        "title": "送酒與泗州太守張朝請",
        "id": "e681cdad-433f-4cc5-81f5-796d7baf5af7"
    },
    {
        "author": "秦觀",
        "paragraphs": [
            "門掩荒寒僧未歸，蕭蕭庭菊兩三枝。",
            "行人到此無腸斷，問爾黄花知不知。"
        ],
        "title": "題郴陽道中一古寺壁二絕  其一",
        "id": "d0998081-5f10-4cd5-a192-fbe1829ff891"
    },
    {
        "author": "秦觀",
        "paragraphs": [
            "哀歌巫女隔祠叢，饑鼠相追壞壁中。",
            "北客念家渾不睡，荒山一夜雨吹風。"
        ],
        "title": "題郴陽道中一古寺壁二絕  其二",
        "id": "64bd9736-5bf3-4f7f-9f17-a83a23a6b520"
    },
    {
        "author": "秦觀",
        "paragraphs": [
            "半年淹卹越溪濱，好愛如君只數人。",
            "解手莫令書信斷，故園桑梓幸相鄰。"
        ],
        "title": "又別牛司理",
        "id": "08fd8f90-ea7d-4a66-ad73-17b1a0d4e027"
    },
    {
        "author": "秦觀",
        "paragraphs": [
            "甍棟相連數畝中，出門遥見大明宮。",
            "朝元雖共浮丘伯，煮苕還同桑苧翁。"
        ],
        "title": "和工部侍郎新章",
        "id": "624ebdfe-7760-4fbc-8ddc-2d9265d28582"
    },
    {
        "author": "秦觀",
        "paragraphs": [
            "鸞鶴同爲汗漫游，天風吹散下滄洲。",
            "金華有路通元氣，水繞高寒不斷流。"
        ],
        "title": "題金華山寺壁",
        "id": "636924d0-befe-4844-8110-3bb53e5816c4"
    },
    {
        "author": "秦觀",
        "paragraphs": [
            "新淬魚腸玉似泥，將軍唾手取河西。",
            "偏裨萬戶封龍額，部曲千金賜褭蹄。"
        ],
        "title": "次韵出省馬上有懷蔣穎叔  其一",
        "id": "c7b4195b-95be-456b-9c63-7caf44456f37"
    },
    {
        "author": "秦觀",
        "paragraphs": [
            "制詔行聞降紫泥，簪花且醉玉東西。",
            "羌人誰謂多籌策，止有黔馿技一蹄。"
        ],
        "title": "次韵出省馬上有懷蔣穎叔  其二",
        "id": "f2b87b13-a827-4963-a79f-116e4d864e02"
    },
    {
        "author": "秦觀",
        "paragraphs": [
            "聊移小榻就風廊，卧久衣巾带佛香。",
            "白髮道人還省否，前年引去病賢良。"
        ],
        "title": "元祐三年余被召至京師從翰林蘇先生過興國浴室院始識汶師後二年復來閱諸公詩因次韵",
        "id": "1bf09998-b2a1-4bf6-949f-b7e450cbbed3"
    },
    {
        "author": "秦觀",
        "paragraphs": [
            "瑟瑟風漪心爲清，更窺崷崒眼增明。",
            "可憐一片江山樣，只欠菖蒲十數莖。"
        ],
        "title": "客有遺予以假山石盆池者聞陳元發有石菖蒲作此詩乞之",
        "id": "b051bf17-a59c-4696-9c5a-292ab4a508b4"
    },
    {
        "author": "秦觀",
        "paragraphs": [
            "滿城車馬沒深泥，院裏安閑總不知。",
            "兒輩未來鈎箔坐，長春花上雨如絲。"
        ],
        "title": "興國浴室院獨坐時兒子湛就試未出",
        "id": "e45ab15e-4cf0-4900-8065-41406b8c0a60"
    },
    {
        "author": "秦觀",
        "paragraphs": [
            "本自江湖客，宦游常苦心。",
            "看君小平遠，懷我舊登臨。"
        ],
        "title": "題趙團練畫江干晚景四絕  其一",
        "id": "d541da2f-bbc8-4a9d-99ea-7f130b250b18"
    },
    {
        "author": "秦觀",
        "paragraphs": [
            "鳥外雲峰晚，沙頭草樹晴。",
            "想初揮灑就，侍女一齊驚。"
        ],
        "title": "題趙團練畫江干晚景四絕  其二",
        "id": "a2ca7785-d062-4620-9b9e-72de68669d2a"
    },
    {
        "author": "秦觀",
        "paragraphs": [
            "公子歌鍾裏，何從識渺茫。",
            "惟應斗帳夢，曾到水雲鄉。"
        ],
        "title": "題趙團練畫江干晚景四絕  其三",
        "id": "1a950420-2a61-4044-9148-021186fe9e92"
    },
    {
        "author": "秦觀",
        "paragraphs": [
            "曉浦烟籠樹，春江水拍空。",
            "煩君添小艇，畫我作漁翁。"
        ],
        "title": "題趙團練畫江干晚景四絕  其四",
        "id": "c96e3618-3e3f-414b-9a9e-6ee5e26458c9"
    },
    {
        "author": "秦觀",
        "paragraphs": [
            "縞带橫秋匣，寒流烱暮堂。",
            "風塵如未息，持此奉君王。"
        ],
        "title": "夢中得此",
        "id": "909278e1-d21a-4084-93e7-4da781d573e6"
    },
    {
        "author": "秦觀",
        "paragraphs": [
            "揮汗讀書不已，人皆怪我何求。",
            "我豈更求榮達，日長聊以銷憂。"
        ],
        "title": "寧浦書事六首  其一",
        "id": "4976a71f-82df-42fe-9c61-ae13c8d804e5"
    },
    {
        "author": "秦觀",
        "paragraphs": [
            "魚稻有如淮右，溪山宛類江南。",
            "自是遷臣多病，非干此地烟嵐。"
        ],
        "title": "寧浦書事六首  其二",
        "id": "7dc79e76-4f89-4908-a807-a2c59d095197"
    },
    {
        "author": "秦觀",
        "paragraphs": [
            "南土四時盡熱，愁人日夜俱長。",
            "安得此身作石，一齊忘了家鄉。"
        ],
        "title": "寧浦書事六首  其三",
        "id": "9f4d0d92-66bf-46dc-9f71-94b378512665"
    },
    {
        "author": "秦觀",
        "paragraphs": [
            "洛邑太師奄謝，龍川僕射云亡。",
            "他日巋然獨在，不知誰似靈光。"
        ],
        "title": "寧浦書事六首  其四",
        "id": "04ffaa81-e3df-46c7-a209-549216dff548"
    },
    {
        "author": "秦觀",
        "paragraphs": [
            "身與枝藜爲二，對月和影成三。",
            "骨肉未知消息，人生到此何堪。"
        ],
        "title": "寧浦書事六首  其五",
        "id": "6e353c9c-49b7-46e1-9b46-88c324453e9d"
    },
    {
        "author": "秦觀",
        "paragraphs": [
            "寒暑更拚三十，同歸滅盡無疑。",
            "縱復玉關生入，何殊死葬蠻夷。"
        ],
        "title": "寧浦書事六首  其六",
        "id": "ff2a9ebd-0295-4ef6-8a13-156c62b613f8"
    },
    {
        "author": "秦觀",
        "paragraphs": [
            "醡頭春酒響潺潺，壚下黄翁寢正安。",
            "夢入平陽舊池館，隔花螭口吐清寒。"
        ],
        "title": "題務中壁",
        "id": "2f17deed-ea36-4148-a524-0756ea36226c"
    },
    {
        "author": "秦觀",
        "paragraphs": [
            "寒食山州百色喧，春風花雨暗川原。",
            "因循移病依香火，寫得彌陀七萬言。"
        ],
        "title": "題法海平闍黎",
        "id": "9b9b3c56-68c3-43bc-9dd8-229e314787b6"
    },
    {
        "author": "秦觀",
        "paragraphs": [
            "緣盡山城且不歸，此生相見了無期。",
            "保持異日蓮花上，重說如今結社時。"
        ],
        "title": "留別平闍黎",
        "id": "d137f048-cb8d-46fc-8c56-68fbb34a1327"
    },
    {
        "author": "秦觀",
        "paragraphs": [
            "東朝制詔九年稱，烈武功高後世興。",
            "坐舉不周天柱正，親扶暘谷日車升。",
            "班行尚想延和殿，羽衛俄趨永厚陵。",
            "洛水嵩峰霄漢外，百官西望涕難勝。"
        ],
        "title": "大行太皇太后挽詞二首  其一",
        "id": "b3f93472-91fc-4d26-a628-877ff74d6bdc"
    },
    {
        "author": "秦觀",
        "paragraphs": [
            "保扶明主自春宮，萬國昇平出至公。",
            "顧命一時聊共政，思齊千古遂同風。",
            "外家恩數仍長信，原廟蒸嘗即治隆。",
            "欲敘聖功歌挽者，乾坤難入畫圖中。"
        ],
        "title": "大行太皇太后挽詞二首  其二",
        "id": "70ca9cdd-7ddd-4b8c-8ecf-153ca05287c5"
    },
    {
        "author": "秦觀",
        "paragraphs": [
            "奕葉貂蟬後，宗姻樂靜間。",
            "從夫登兩地，看子入三山。",
            "舊像瞻榆闕，遺音想佩環。",
            "百年川閱水，不復更西還。"
        ],
        "title": "韓樞密夫人挽詞二首  其一",
        "id": "06d29a8f-14e4-43c7-acca-14ae49ca0ac4"
    },
    {
        "author": "秦觀",
        "paragraphs": [
            "天上開華屋，丘山忽返真。",
            "內人歸賵盛，挽者轉哀新。",
            "鸞詔初乾墨，魚軒已暗塵。",
            "藹然多德善，論次有蒼珉。"
        ],
        "title": "韓樞密夫人挽詞二首  其二",
        "id": "0b906721-0efa-44f5-9ad0-9e46f142673b"
    },
    {
        "author": "秦觀",
        "paragraphs": [
            "詞場英妙氣如虹，出入青雲見事功。",
            "流馬木牛通蜀漕，葛巾羽扇破渠戎。",
            "風生使者旌旄上，春在將軍俎豆中。",
            "詔墨未乾人奄忽，傷心江漢日傾東。"
        ],
        "title": "俞公達待制挽詞二首  其一",
        "id": "7de2f126-6f39-4c16-8604-fc3b95eb7ac4"
    },
    {
        "author": "秦觀",
        "paragraphs": [
            "一麾出守著威名，凶訃西來上爲驚。",
            "玉帳笑談成昨夢，錦囊書札見平生。",
            "衣冠漸散紅蓮府，鎧馬還歸細柳營。",
            "可道風流回首盡，芝蘭庭下粲朝榮。"
        ],
        "title": "俞公達待制挽詞二首  其二",
        "id": "4ac57159-ed23-4f4e-9468-733d55c45c8c"
    },
    {
        "author": "秦觀",
        "paragraphs": [
            "明時就養寄淮壖，忽歎艅艎以柩旋。",
            "八尺衣冠成繪事，百年風誼列幽鎸。",
            "銘旌暮暗黄梅雨，鄉路秋橫碧玉天。",
            "遥想葬期豪傑會，高車連軫駐新阡。"
        ],
        "title": "陳承事挽詞",
        "id": "405f5d1c-ba67-4b9e-8bfc-54fe67da0df2"
    },
    {
        "author": "秦觀",
        "paragraphs": [
            "廷尉蒙恩後，蘭臺就養初。",
            "大椿宜更壽，流水遽焉如。",
            "鸞錦封花誥，蛛絲網板輿。",
            "百年誰考德，琬琰在幽墟。"
        ],
        "title": "永壽縣君挽詞二首  其一",
        "id": "799a9537-f829-4c66-8ad0-a35556bda751"
    },
    {
        "author": "秦觀",
        "paragraphs": [
            "明世辭隆養，哀榮道路傳。",
            "賻喪從上宰，歌挽出群仙。",
            "素幔傷秋泛，青缸慘夜船。",
            "玉峰歸葬處，木拱雁連天。"
        ],
        "title": "永壽縣君挽詞二首  其二",
        "id": "54ae2e6e-031a-41ef-8c56-9b1d5aa1cb01"
    },
    {
        "author": "秦觀",
        "paragraphs": [
            "皇受命而熙洽兮，實千祀而一時。",
            "協氣鬰而四塞兮，與盛德其俱升。",
            "麟鳳出而旁午兮，猶氤氳而扶輿。",
            "篤生我公兮，以文章爲世師。",
            "公神禹之苗裔兮，肇子爵而鄫封。",
            "逮去邑而爲氏兮，季葉汩其南征。",
            "祖騫翔而績著兮，考踡跼而文鳴。",
            "公既生而多艱兮，踵祖武而好修。",
            "既輕車又良御兮，遂大放乎厥詞。",
            "發天人之奧秘兮，約六藝而成章。",
            "元氣含而未泄兮，洞芒芴而窅冥。",
            "挽天河而一瀉兮，物應手而華昌。",
            "揖揚馬使先路兮，咸告公曰不敢。",
            "彼崔蔡之紛紛兮，孰云窺其藩翰。",
            "辰來遲而去速兮，固前修以跋疐。",
            "方盤礴而上征兮，遽相羊而補外。",
            "皇揆公之忠誠兮，即商墟而賜環。",
            "紬史諜乎東觀兮，裁誥命乎西垣。",
            "典章絕而復作兮，世爭睹而快先。",
            "正經緯乎終古兮，配維斗而昭然。",
            "變化詭而難常兮，雖司命其或昧。",
            "忽遭艱而去國兮，遂銜哀而即世。",
            "述作紛其具存兮，悵爽靈之焉詣。",
            "信百年不斯須兮，遒電滅而焱逝。",
            "天不憗遺一老兮，固搢紳之所傷。",
            "矧不肖以薄技兮，早獲進於門牆。",
            "路貫江而修阻兮，曾莫奠乎酒漿。",
            "悲填膺而茀鬰兮，聊自託於斯文。"
        ],
        "title": "曾子固哀詞",
        "id": "a2d66fef-3a9f-4d30-9a4d-86f07dd830ad"
    },
    {
        "author": "秦觀",
        "paragraphs": [
            "惟夫人之高誼兮，真一時之女英。",
            "既富有此好德兮，又申之以令儀。",
            "带幽蕙之縹緲兮，佩明月之陸離。",
            "人自操舍之不一兮，雅獨取善以自持。",
            "何報施之或忒兮，罹禍艱於不虞。",
            "顔色炫而未暮兮，所天忽以殞俎。",
            "痛平素之偕處兮，忍此奄奄而嫠居。",
            "瀝哀血以自誓兮，甘餌毒而捐軀。",
            "佩珠玉以死真兮，固衆女之所嗤。",
            "曷卓越以不顧兮，棄性命其如遺。",
            "美不可强有兮，信天資之所開。",
            "要反心以內省兮，豈或售乎人知。",
            "嗟三晨之未浹兮，遂俱遊而莫留。",
            "死者有知兮，羌魂魄以並遊。",
            "日黄昏而不見兮，虛室窈其無人。",
            "惟哀風以歸來兮，動素幔之襜襜。",
            "何平生之款密兮，遽音聲之不可尋。",
            "儼遺跡以在目兮，紛百憂而攻心。",
            "豈至理不吾喻兮，如意厚而悲深。",
            "撫雙櫬以增慟兮，涕清血而灑襟。",
            "已矣哉，人生有死兮，自前古而既然。",
            "精魄忽其不駐兮，惟修名之可延。",
            "忍錄錄以寓世兮，信烈者之所羞。",
            "儻佳志之獲申兮，雖奄忽其焉悼。"
        ],
        "title": "蔡氏哀詞",
        "id": "78684496-5c54-44fb-b310-24b06ab68fd4"
    },
    {
        "author": "秦觀",
        "paragraphs": [
            "奮發多難裏，哀榮後夜中。",
            "妙年推正行，末路見陰功。",
            "風雨雙龍合，山川吊鶴空。",
            "懸知青史上，又載一于公。"
        ],
        "title": "時宣義挽詞",
        "id": "d7ed3e29-6af9-44fe-851a-ec1b1f5d8fb3"
    },
    {
        "author": "秦觀",
        "paragraphs": [
            "崛起商巖後，清忠士論歸。",
            "法知商鞅弊，議折董宏非。",
            "遷謫生華髮，騫騰上紫微。",
            "又騎箕尾去，朝野涕空揮。"
        ],
        "title": "中書侍郎挽詞二首  其一",
        "id": "0539534f-e256-4265-b882-c0368e39efc5"
    },
    {
        "author": "秦觀",
        "paragraphs": [
            "守道無夷險，如公實寡仇。",
            "望從烏府重，官到鳳池休。",
            "二品追褒峻，千金賻恤優。",
            "搢紳終有恨，王駿不封侯。"
        ],
        "title": "中書侍郎挽詞二首  其二",
        "id": "b375e007-0dcd-45d4-a1fd-31090cc4f93f"
    },
    {
        "author": "秦觀",
        "paragraphs": [
            "舉舉西州士，來爲邦國華。",
            "藝文尤爾雅，經術自名家。",
            "正有高山仰，俄成逝水嗟。",
            "賢人各有數，不獨歲龍蛇。"
        ],
        "title": "呂與叔挽章四首  其一",
        "id": "479377dd-4e50-4fbc-a008-290568636a30"
    },
    {
        "author": "秦觀",
        "paragraphs": [
            "數日音容隔，人琴遂已虛。",
            "門生應有謚，國史可無書。",
            "舊室懸蛛網，遺編走蠹魚。",
            "定無封禪草，平日笑相如。"
        ],
        "title": "呂與叔挽章四首  其二",
        "id": "ac35fad6-6cd2-47e0-8083-6fcc7529cae5"
    },
    {
        "author": "秦觀",
        "paragraphs": [
            "追惟獻歲發春間，和我新詩憶故山。",
            "今日始知詩是讖，魂兮應已度函關。"
        ],
        "title": "呂與叔挽章四首  其三",
        "id": "7c4a98d6-1aa4-4b26-b4f7-5a152725b5ca"
    },
    {
        "author": "秦觀",
        "paragraphs": [
            "風流雲散了無餘，天祿空存舊直廬。",
            "小吏獨來開鎖鑰，案頭塵滿校殘書。"
        ],
        "title": "呂與叔挽章四首  其四",
        "id": "aaf6f373-4db4-40f5-a1a8-829588cf597a"
    },
    {
        "author": "秦觀",
        "paragraphs": [
            "相閥風流盛，王家地勢雄。",
            "室中蘭作佩，庭下玉成叢。",
            "啼鳥悲春檻，荒原入夜宮。",
            "遺芳得鴻筆，論次詔無窮。"
        ],
        "title": "東平夫人挽章",
        "id": "3941083c-5270-4c43-a7ed-6b261ec1116d"
    },
    {
        "author": "秦觀",
        "paragraphs": [
            "報國封章數，論交意氣真。",
            "先朝貴公子，當代老成人。",
            "月動融尊酒，花催鄭驛賓。",
            "誰知古原上，馬鬣一朝新。"
        ],
        "title": "開府李公挽章  其一",
        "id": "8b2dba23-98c8-427d-9d34-70b25eb65442"
    },
    {
        "author": "秦觀",
        "paragraphs": [
            "戚里薨耆舊，哀榮世未如。",
            "襚加三事衮，奠致兩宮輿。",
            "鹵簿前衢隘，歌鍾後院虛。",
            "英風知不墜，芝玉茂庭除。"
        ],
        "title": "開府李公挽章  其二",
        "id": "bc4f1d74-2603-41a6-b741-90375304e83d"
    },
    {
        "author": "秦觀",
        "paragraphs": [
            "同功一體盡調元，獨抱沉痾反故園。",
            "壺遂暮年非不遇，人生到此可忘言。"
        ],
        "title": "孫莘老挽詞四首  其一",
        "id": "be8c561b-4d8b-4f2c-a909-790ec736dbe9"
    },
    {
        "author": "秦觀",
        "paragraphs": [
            "青春芸閣妙文詞，進讀金華鬢若絲。",
            "轉守七州多異政，奉常處處有房祠。"
        ],
        "title": "孫莘老挽詞四首  其二",
        "id": "b937bf5e-05c2-4f7e-a0f1-02b1f12c3ca5"
    },
    {
        "author": "秦觀",
        "paragraphs": [
            "月旦嘗居第一評，立朝風采照公卿。",
            "門生故吏知多少，盡向碑陰刻姓名。"
        ],
        "title": "孫莘老挽詞四首  其三",
        "id": "a8485bbc-63c2-4f8f-990a-e38010dfa566"
    },
    {
        "author": "秦觀",
        "paragraphs": [
            "華屋丘山可柰何，百年光景一投梭。",
            "故人唯有羊曇在，慟哭西州不忍歌。"
        ],
        "title": "孫莘老挽詞四首  其四",
        "id": "865d2498-6213-48ef-a189-e272ffa13c41"
    },
    {
        "author": "秦觀",
        "paragraphs": [
            "禮經三百鬢毛班，追述先儒伯仲間。",
            "誰請尚書重給札，盡抄遺稿入名山。"
        ],
        "title": "陳用之學士挽詞  其一",
        "id": "96f6b0c5-920e-44e7-8d55-2c5a69efbb61"
    },
    {
        "author": "秦觀",
        "paragraphs": [
            "岧嶢芸閣上參天，直舍相依欲二年。",
            "願寫此情歌挽者，淚霑毫素不成篇。"
        ],
        "title": "陳用之學士挽詞  其二",
        "id": "dc3afd1d-0d64-45e9-88a7-2f0bcdb55ae2"
    },
    {
        "author": "秦觀",
        "paragraphs": [
            "雲臺觀者候昏明，奎壁躔中失二星。",
            "上界真人重離別，陰風一夜攪青冥。"
        ],
        "title": "陳用之學士挽詞  其三",
        "id": "a1591f13-0eaa-4681-9265-aff25cd04daa"
    },
    {
        "author": "秦觀",
        "paragraphs": [
            "牢落公車待詔時，白頭掌故更棲棲。",
            "一生勤苦成何事，只得銘旌數尺題。"
        ],
        "title": "陳用之學士挽詞  其四",
        "id": "8aa18716-49a9-49b4-b4bb-6e7ae1700211"
    },
    {
        "author": "秦觀",
        "paragraphs": [
            "早歲峨冠侍冕旒，白頭淹卹外諸侯。",
            "篋中尚有東封草，塞下曾無北顧憂。",
            "心繫漢廷長入夢，氣吞胡虜不防秋。",
            "經綸未了埋黄土，精爽還應屬斗牛。"
        ],
        "title": "滕達道挽詞  其一",
        "id": "ca07a79b-fede-4308-8986-a4cd63c8a1c7"
    },
    {
        "author": "秦觀",
        "paragraphs": [
            "江南江北奉周旋，合散如雲二十年。",
            "春郡勝遊花蔽馬，夜山清話雨連天。",
            "共驚萬里長城壞，獨把千金寶劍懸。",
            "平日書題多散亂，呼兒尋聚一潸然。"
        ],
        "title": "滕達道挽詞  其二",
        "id": "62024ab0-39fa-4119-b95b-f694651ae113"
    },
    {
        "author": "秦觀",
        "paragraphs": [
            "嬰釁徙窮荒，茹哀與世辭。",
            "官來錄我橐，吏來驗我屍。",
            "藤束木皮棺，藁葬路傍陂。",
            "家鄉在萬里，妻子天一涯。",
            "孤魂不敢歸，惴惴猶在茲。",
            "昔忝柱下史，通籍黄金閨。",
            "奇禍一朝作，飄零至於斯。",
            "弱孤未堪事，返骨定何時。",
            "脩途繚山海，豈免從闍維。",
            "荼毒復荼毒，彼蒼那得知。",
            "歲晚瘴江急，鳥獸鳴聲悲。",
            "空濛寒雨零，慘淡陰風吹。",
            "殯宮生蒼蘚，紙錢掛空枝。",
            "無人設薄奠，誰與飯黄緇。",
            "亦無挽歌者，空有挽歌辭。"
        ],
        "title": "自作挽詞",
        "id": "1202fcd2-d159-4d5c-9e56-2930c6ba4688"
    },
    {
        "author": "秦觀",
        "paragraphs": [
            "於赫龍飛後，中區八月秋。",
            "合嚴天地祀，遠繼祖宗休。",
            "熙事將興舉，彝章預講諏。",
            "紛然曲臺議，斷自太任謀。",
            "宗伯方承命，元龜遂告猷。",
            "三錢封內帑，五瑞輯諸侯。",
            "路寢前齋玉，清宮復射牛。",
            "長迎南至日，圓即自然丘。",
            "扈蹕三千劍，干霄十二樓。",
            "鈎陳嚴御座，太一奉宸遊。",
            "好雨虛聞畢，生陽不待鄒。",
            "浮雲依斗散，華月亙天流。",
            "霄被黄裀却，霜空曲蓋收。",
            "堪輿同顧饗，河嶽盡懷柔。",
            "麾日初鳴仗，旂風不滿旒。",
            "回鑾龍入馭，傳詔鶴爲郵。",
            "崇慶天雖老，華胥聖不憂。",
            "衣冠千玉簡，宇宙一金甌。",
            "可但豐年屢，當知世德求。",
            "慚無班馬手，作頌配商周。"
        ],
        "title": "進南郊慶成詩",
        "id": "44cf7085-37e4-4265-ab60-b5b3226081df"
    },
    {
        "author": "秦觀",
        "paragraphs": [
            "幽眠起常晚，冬晷復不長。",
            "中間數十刻，倏如驚燕翔。",
            "晨餐粗云畢，申鼓鳴相望。",
            "忽忽竟何就，念之動中腸。",
            "天地一逆旅，死生猶轉商。",
            "暫來旋云去，遲速乃所常。",
            "較計亦何補，徒然非慨慷。",
            "不如聽兩行，一槩付酒觴。",
            "北風吹老槐，白日轉紙窗。",
            "布衾一覺睡，身世成渺茫。",
            "宿莽冬不衰，蘭茞幽更芳。",
            "無庸傷局促，速此鬢髮霜。"
        ],
        "title": "幽眠",
        "id": "214064c2-c8f1-4d12-9449-1894ece0f68d"
    },
    {
        "author": "秦觀",
        "paragraphs": [
            "越王念吳役，寢興常不安。",
            "有臣曰種蠡，實與同難艱。",
            "終酬會稽恥，列國不敢干。",
            "智者見未兆，愚夫暗前觀。",
            "范公拂衣去，扁舟五湖間。",
            "清輝照四海，秋月耿雲端。",
            "種也竟不悟，處之若無難。",
            "屬鏤一朝至，身與名俱殘。",
            "兔走獵狗悲，鳥盡良弓閑。",
            "自古身不退，多爲世所歎。"
        ],
        "title": "越王",
        "id": "4a879ccd-d740-47cf-8a27-a3ca21630201"
    },
    {
        "author": "秦觀",
        "paragraphs": [
            "蕭然古丘上，有石傳隕星。",
            "胡爲霄漢間，墜地成此精。",
            "雖有堅白姿，塊然誰汝靈。",
            "犬眠牛礪角，終日蒙羶腥。",
            "疇昔同列者，到今司賞刑。",
            "森然事芒角，次第羅空青。",
            "俛仰一氣中，萬化無常經。",
            "安知風雲會，不復歸青冥。"
        ],
        "title": "隕星石",
        "id": "606520ef-9d84-48c9-ba8f-491acd5e89c1"
    },
    {
        "author": "秦觀",
        "paragraphs": [
            "一日行一尺，十日行一丈。",
            "豈不歎淹留，所幸無波浪。",
            "悲風動深夜，原野眇林爽。",
            "青天行蟾蜍，枯水轉魍魎。",
            "此時蓬茅下，去心劇於癢。",
            "棄置勿復論，通塞如反掌。"
        ],
        "title": "山陽阻淺",
        "id": "c4edd0ee-74bd-470e-88f0-ebf0221555a6"
    },
    {
        "author": "秦觀",
        "paragraphs": [
            "迅風薄高林，萬象號虎豹。",
            "紛披枳與棘，爾復鼓狂鬧。",
            "我垣既已頹，我棟又以撓。",
            "豈無一木枝，橫力難與較。",
            "黎明忽自罷，晴日射魚罩。",
            "死水失狂瀾，衰木回故貌。",
            "勞生真夢事，往趨如睡覺。",
            "炊黍焚黄鶉，吾其理歸棹。"
        ],
        "title": "次韵參寥莘老",
        "id": "2245b690-886c-426b-b707-3299e75fc1ff"
    },
    {
        "author": "秦觀",
        "paragraphs": [
            "寒梅不自重，輒花桃李先。",
            "矯枉有佳菊，最後衆芳妍。",
            "各因一時美，難以相嗤憐。",
            "物理固若是，士林亦宜然。",
            "夫子南國俊，聲猷推妙年。",
            "數奇晚方偶，參軍古龍川。",
            "龍川雖云遠，風物號清鮮。",
            "羅浮不相下，頡頏巉荒天。",
            "雲鬢二三子，聊足奉周旋。",
            "行矣試老拳，歸歟遠翔鶱。"
        ],
        "title": "送洪景之循州參軍",
        "id": "b14b733b-1d02-403c-8146-f1934574430d"
    },
    {
        "author": "秦觀",
        "paragraphs": [
            "茶實嘉木英，其香乃天育。",
            "芳不愧杜蘅，清堪掩椒菊。",
            "上客集堂葵，圓月探奩盝。",
            "玉鼎注漫流，金碾響丈竹。",
            "侵尋發美鬯，猗狔生乳粟。",
            "經時不銷歇，衣袂带紛鬰。",
            "幸蒙巾笥藏，苦厭龍蘭續。",
            "願君斥異類，使我全芬馥。"
        ],
        "title": "茶",
        "id": "0e273614-3803-408c-825b-46e1d1b16379"
    },
    {
        "author": "秦觀",
        "paragraphs": [
            "幽人躭茗飲，刳木事擣撞。",
            "巧制合臼形，雅音侔柷椌。",
            "靈室困亭午，松然明鼎窗。",
            "呼奴碎圓月，搔首聞錚鏦。",
            "茶仙頼君得，睡魔資爾降。",
            "所宜玉兔擣，不必力士扛。",
            "願偕黄金碾，自比白玉缸。",
            "彼美制作妙，俗物難與雙。"
        ],
        "title": "茶臼",
        "id": "d618c1d2-5fb9-434f-8fda-dbd933859a68"
    },
    {
        "author": "秦觀",
        "paragraphs": [
            "佛宮琢琳瑯，懸魚警羣聰。",
            "緩扣集方袍，急拊趨百工。",
            "雖無筍虛器，自協徵與宮。",
            "犂然當人心，邈有炎氏風。",
            "山泉自疏數，珮玉相玲瓏。",
            "朝昏間鍾鼓，清響傳無窮。",
            "惟有寶陀山，於音獲圓通。",
            "一聞如得解，石鞏亦投弓。"
        ],
        "title": "石魚",
        "id": "fcfcbd24-835a-443d-8b3e-e01fca489a5f"
    },
    {
        "author": "秦觀",
        "paragraphs": [
            "鄴中多賢豪，公幹氣飄逸。",
            "弱歲頗徊徨，飄零低金室。",
            "君王事邀宴，下馬列琴瑟。",
            "豪吹挾哀彈，娛歡非一日。",
            "當年侍賡酬，珠玉在揮筆。",
            "五字一何工，妙絕冠儔匹。",
            "所得雖經奇，未得偏人失。"
        ],
        "title": "劉公幹",
        "id": "bad83700-ca73-4f5f-851d-53cc9c8bebe1"
    },
    {
        "author": "秦觀",
        "paragraphs": [
            "百工皆聖作，惟醫有書傳。",
            "緒餘起人死，妙處實通天。",
            "鄒子本淮海，弱齡加討研。",
            "岐扁逢卷中，遂知百病先。",
            "往歲遊京室，公侯紛薦延。",
            "國工不敢妬，遣兒求執鞭。",
            "晚棄本州役，青衫鬢蕭然。",
            "臨衢開大肆，旁午送金錢。",
            "嗣子頗不凡，文場早周旋。",
            "行期拾青紫，善積神所憐。"
        ],
        "title": "贈醫者鄒放",
        "id": "8411e53f-4f7f-41cf-821a-15fad6aaabf4"
    },
    {
        "author": "秦觀",
        "paragraphs": [
            "張生何爲者，落魄不自拘。",
            "獨携三尺琴，笑別妻與孥。",
            "一來泊吾里，忽已月再虛。",
            "朝遊故人館，暮止佛子廬。",
            "雖無食羹餘，所樂常晏如。",
            "我欲有所進，生聞勿煩紆。",
            "君子閑有道，不專塊然居。",
            "無道祇深適，嗚戲亦已愚。",
            "願生脫塵鞅，從我滄海隅。"
        ],
        "title": "贈張潜道",
        "id": "63a94776-fac2-46d3-9aee-817635f2330d"
    },
    {
        "author": "秦觀",
        "paragraphs": [
            "方塘收雨脚，落日半遥岑。",
            "芙蕖浄娟娟，麗服撫翠衾。",
            "無言意自遠，欲渡秋水深。",
            "緬懷平生人，對此詎可尋。",
            "弄芳惜晼晚，酒至誰與斟。",
            "天涯有歸雲，聊寄相思心。",
            "心開獲清賞，芙蕖一何綺。",
            "美人艷新妝，斂袂照秋水。",
            "端如蕩子妻，顧自良家子。",
            "黄金選燕趙，搖落對江沚。",
            "薄暮風雨來，獨立淚如洗。",
            "望君君詎知，傾宮定誰似。"
        ],
        "title": "荷花",
        "id": "903f0e78-54f3-432e-92ca-28c32b61081a"
    },
    {
        "author": "秦觀",
        "paragraphs": [
            "倦客當老秋，於忽少佳意。",
            "孰云塵滓地，劉阮肯俱至。",
            "一披清骨毛，再見失身世。",
            "有如執盛熱，傃月濯凉吹。",
            "又如觀巨梓，却覘蕭葦細。",
            "十辰同遨遊，不覺日車逝。",
            "嗟予逃空虛，終日面林翳。",
            "聞人足音喜，況乃道所契。",
            "方念衣袖分，明月忽我畀。",
            "眷言何以酬，白髮同所詣。"
        ],
        "title": "酬曾逢原參寥上人見寄山陽作",
        "id": "23952f03-99de-4ceb-a076-4fcc13be1ece"
    },
    {
        "author": "秦觀",
        "paragraphs": [
            "僶俛蓽門下，十年守一方。",
            "胡爲御舟者，挽我置此傍。",
            "青山不肯盡，流水故意長。",
            "雖云道理遠，瓦樽有酒漿。"
        ],
        "title": "吳興道中",
        "id": "67927c2d-5c9c-4f72-b40d-ad4d53ddcc6b"
    },
    {
        "author": "秦觀",
        "paragraphs": [
            "君子有常度，所遭能自如。",
            "不與死生變，豈爲憂患渝。",
            "西伯囚演易，馬遷罪成書。",
            "性剛趣和樂，淺淺非丈夫。"
        ],
        "title": "無題二首  其一",
        "id": "5de94497-f08d-431a-916f-789f8847a6e5"
    },
    {
        "author": "秦觀",
        "paragraphs": [
            "世事如浮雲，飄忽不相待。",
            "欻然化蒼狗，俄頃成章蓋。",
            "達觀聽兩行，昧者乃多態。",
            "舍旃勿重陳，百年等銷壞。"
        ],
        "title": "無題二首  其二",
        "id": "2f30e74e-affd-47e3-9e81-ff10923474a4"
    },
    {
        "author": "秦觀",
        "paragraphs": [
            "陰陽有常職，代御不可并。",
            "一氣或錯繆，愆伏相寇兵。",
            "惟時四月交，南國厭久晴。",
            "風師挾帝令，呼號肆徂征。",
            "雲師畏推逐，蓄意不敢爭。",
            "雨師曠厥官，所苟朝夕生。",
            "黄塵暗如霧，掩彼日月明。",
            "帝眷一昔回，旱議沮莫行。",
            "番然需膏澤，夜半來雨聲。",
            "黎明縱遐眺，溝澮各已盈。",
            "青秧散廣畝，白水涵孤城。",
            "耕夫欣有託，水鳥飛且鳴。",
            "乃知化工妙，悠然信難名。",
            "行矣耘我穡，歲終竚坻京。"
        ],
        "title": "喜雨得城字",
        "id": "cabe8980-bdbd-4cb9-a595-2003dfa37e74"
    },
    {
        "author": "秦觀",
        "paragraphs": [
            "野人無機心，觸事少防衛。",
            "所至輒酣寢，屢墮穿窬計。",
            "孤亭夜深墨，風死雨初霽。",
            "有盜穴壁來，攘取逮衾袂。",
            "微思不敵怒，弱力鼓虛銳。",
            "起搏且復呼，可否難量勢。",
            "誰云同室鬭，函丈莫相繼。",
            "兩奴眠牖旁，矯首但睥睨。",
            "棄之倚柱休，盜亦從此逝。",
            "慚無牛缺賢，幸脫燕人斃。",
            "亡弓豈須求，失馬不必涕。",
            "黎明成感歎，事往若異世。",
            "良賈號深藏，無閡稱善閉。",
            "君子勿我誇，得喪求無際。"
        ],
        "title": "東城被盜得世字",
        "id": "e1f24bd5-5842-48f1-957f-c76e7cea88ae"
    },
    {
        "author": "秦觀",
        "paragraphs": [
            "昨夜夢故人，心顔少歡趣。",
            "自嗟棄有司，却言歸山路。",
            "君王下明詔，群英翕爭赴。",
            "焦鵬共揮翮，跛鱉亦騁步。",
            "擾擾天地間，飛鳥不知數。",
            "何意獨蕭條，命與時相忤。",
            "空復蔽馬牛，不爲匠人顧。",
            "昔爲土中花，行待東風煦。",
            "今爲簷下草，遠矣霑秋露。",
            "老母鬢成絲，寒妻被無絮。",
            "歲暮多嚴風，絺綌將焉度。",
            "覺來不復見，撫枕淚如注。",
            "安得萬頃波，活此舟中鮒。"
        ],
        "title": "夢伯收文公",
        "id": "e828f495-c4a4-4159-9970-9a8e2379038e"
    },
    {
        "author": "秦觀",
        "paragraphs": [
            "抱包初捨蔚頭藍，江月松風處處參。",
            "他日惠林爲上首，幾年彌勒作同龕。",
            "真珠撒帳開新座，飛鳥銜花繞舊庵。",
            "雲散虎溪蓮社友，獨依香火思何堪。"
        ],
        "title": "送佛印",
        "id": "4b7bdb0a-005b-49f8-87ad-81ddd2b36442"
    },
    {
        "author": "秦觀",
        "paragraphs": [
            "偷引湖光一派飛，詠觴還却似當時。",
            "吳歌送酒隨流急，越艷浮花轉曲池。",
            "山廟早因前守徹，冰盤元是故工遺。",
            "年年禊飲今非昔，不到蘭亭到北池。"
        ],
        "title": "次韵公闢會流觴亭",
        "id": "96a240e9-3fe4-4518-a280-67b8877a2b77"
    },
    {
        "author": "秦觀",
        "paragraphs": [
            "林聲摵摵動秋風，共躡丹梯上卧龍。",
            "路隔西陵三兩水，門臨南鎮一千峰。",
            "湖吞碧落詩爭發，塔湧青冥畫幾重。",
            "非是登高能賦客，可憐猿鶴自相容。"
        ],
        "title": "次韵公闢會蓬萊閣",
        "id": "8679c329-2656-4de8-99dc-12beeb67215d"
    },
    {
        "author": "秦觀",
        "paragraphs": [
            "豈爲鱸魚憶故丘，東南昏墊頼良謀。",
            "一封暮別雲間閣，三組秋歸海上州。",
            "子政暫爲都水使，千秋終作富民侯。",
            "贈君一語君應笑，競注江河本不流。"
        ],
        "title": "送羅正之兩浙提刑",
        "id": "7f23741d-a04f-4e10-88e0-cfcf42e69340"
    },
    {
        "author": "秦觀",
        "paragraphs": [
            "寢瘵當老秋，入夜庭軒空。",
            "天光脆如洗，月色清無縫。",
            "風飆戾戾輕，露氣霏霏重。",
            "簷花伴徐步，籠燭窺孤諷。",
            "緬惟情所親，佳辰誰與共。",
            "夫子淮海英，材大難爲用。",
            "秉心既絕俗，發語自驚衆。",
            "麈尾扣球琳，筆端攢螮蝀。",
            "雄深迫揚馬，妙麗該沈宋。",
            "浮沉任朝野，魚鳥狎鯤鳳。",
            "與時真楚越，於我實伯仲。",
            "爾來居邑鄰，頗便書札貢。",
            "上憑鴻雁傳，下託鯉魚送。",
            "二物或愆時，已辱移文訟。",
            "人生無根柢，泛若凌波葑。",
            "昧者復汲汲，晨暝趨一鬨。",
            "陰持含沙毒，射影期必中。",
            "自匿嫫母容，對客施錦幪。",
            "溘然一朝逝，萬事俱成夢。",
            "形骸猶汝辭，利勢猶君動。",
            "思之可太息，傷之爲長慟。",
            "所以古達人，脫身事高縱。",
            "我生尤不敏，胸腹常空洞。",
            "彊顔入規模，垂耳受羈鞚。",
            "行謀買竿栧，名理就折衷。",
            "但恐狂接輿，煩君更嘲弄。"
        ],
        "title": "秋夜病起懷端叔作詩寄之",
        "id": "0db1f3f7-8fd2-465b-9bb5-a233e5935807"
    },
    {
        "author": "秦觀",
        "paragraphs": [
            "吾鄉如覆盂，地據揚楚脊。",
            "環以萬頃湖，粘天四無壁。",
            "蜿蜒戲神珠，正晝飛霹靂。",
            "草木無異姿，靈氣殊鬰積。",
            "所以生群材，名抱荆山璧。",
            "小爲百夫防，大爲萬人敵。",
            "夫子少邁倫，喑嗚阻金石。",
            "奏賦明光宮，玉座瞻咫尺。",
            "翻身墮雲霄，十載迫窮厄。",
            "焚舟更一戰，得尉滄海北。",
            "五月乘畫船，簫鼓事遠適。",
            "天橫齊山青，雨带楚水黑。",
            "勿云晚方仕，四十乃古昔。",
            "勿云名位卑，九萬自此擊。",
            "幽求尉朝邑，鬢髮森已白。",
            "元振尉通泉，律令非所即。",
            "一朝會風雲，顧眄立四極。",
            "行矣壯舊圖，勉。"
        ],
        "title": "送孫誠之尉北海",
        "id": "32f35910-f0b7-4a71-b886-917a80b4d502"
    },
    {
        "author": "秦觀",
        "paragraphs": [
            "搰搰抱甕人，汒呼治其內。",
            "仲尼爲所輕，子貢無以對。",
            "捨器欲還樸，爲量固已隘。",
            "苟得渾沌真，寧羞事機械。"
        ],
        "title": "抱甕",
        "id": "6ebde752-f94e-45af-9371-e1767a329d0d"
    },
    {
        "author": "秦觀",
        "paragraphs": [
            "咄咄兩小兒，多言空爾爲。",
            "後之日無定，不覺心有期。",
            "尺棰探蒼溟，俱令傍者嗤。",
            "誰謂不能决，孔丘乃真知。"
        ],
        "title": "讀列子",
        "id": "84b86bae-eb08-405f-b260-72c781916da1"
    },
    {
        "author": "秦觀",
        "paragraphs": [
            "禪子觀因緣，寸晷無復餘。",
            "講人治經論，艾夜猶未除。",
            "冷風奏哀松，寒月挂碧虛。",
            "此意了不諭，悲哉同翳如。"
        ],
        "title": "和顯之長老",
        "id": "32fa7b51-780e-4fb3-9bde-17fe7fe3d772"
    },
    {
        "author": "秦觀",
        "paragraphs": [
            "子夜天無雲，稀星耿頑碧。",
            "茫茫行役者，對此焉不息。",
            "胡爲蝸角端，相與競尋尺。",
            "勸君歸去來，飛空鳥無跡。"
        ],
        "title": "清夜",
        "id": "6d6db4a1-9bb3-48ff-9823-ffc4324f208f"
    },
    {
        "author": "秦觀",
        "paragraphs": [
            "汎汎池中鳬，上下與水俱。",
            "不與水爭力，所以全其軀。",
            "遇物貴含垢，修身戒明污。",
            "胡能若雲月，浪自驚群愚。"
        ],
        "title": "南池",
        "id": "5f4d3edd-b583-44d2-b5d9-af0c5e2e4774"
    },
    {
        "author": "秦觀",
        "paragraphs": [
            "崢嶸歲月徂，物色莽於邑。",
            "歡言公子至，坐失百憂集。",
            "宵箔蕙烟橫，寒炮玉脂泣。",
            "勉旃决南圖，荷華行滿隰。"
        ],
        "title": "和王定國",
        "id": "a3f231a1-d513-4d70-8e53-dc6cbbc0ac7f"
    },
    {
        "author": "秦觀",
        "paragraphs": [
            "山南山北江水流，半空金碧隨雲浮。",
            "我來仍值風日好，十月未寒如晚秋。",
            "山僧引客尋蒼翠，歷盡參差到平地。",
            "萬里風來拂骨清，却憶人間如夢寐。",
            "夜深無風月入扉，相對老人如槁枝。",
            "流水與天爭入海，共笑此心誰得知。",
            "下山却向中𤃩望，番憶當時在屏幛。",
            "老母思兒且欲歸，回首雲峰已天上。"
        ],
        "title": "宿金山",
        "id": "b3725e60-77e6-46cf-953f-702580c53e77"
    },
    {
        "author": "秦觀",
        "paragraphs": [
            "若有人兮霅之濱，服火齊兮冠切雲。",
            "有才不爲世所掄，盡入詩句爲奇新。",
            "忘歸繁弱不浪陣，發必中的疑有神。",
            "目關飛鳥緡蒼鱗，俛仰自娛忘賤貧。",
            "繄我與君素參辰，孰爲一見同天倫。",
            "共指飛光易沉淪，莫若痛飲還我真。",
            "況有內子賢文君，終日叫呼不怒嗔。",
            "酒酣往往出前珍，瓦甌竹筯羞青芹。",
            "左列文史右紅裙，樽前不覺徂清晨。",
            "念我行當西道秦，挐舟來別非所欣。",
            "欲託毫素通殷勤，郢匠旁矚難揮斤。",
            "人生百齡同臂伸，斷梗流萍暫相親。",
            "行行飲酒且勿云，丈夫萬里猶比鄰。"
        ],
        "title": "別賈耘老",
        "id": "5bfb195f-63b1-4b99-a99e-ad4a848dee78"
    },
    {
        "author": "秦觀",
        "paragraphs": [
            "君文豪贍無與儔，使我吟諷忘離憂。",
            "浩如沅湘起陽侯，翻星轉日吞數州。",
            "華章藻句饒風力，頃刻朱紅迷畛域。",
            "一班縱復爲管窺，萬派終難以蠡測。",
            "區區文墨倦高情，解鞅還游恍惚庭。",
            "半槽新水六尺簟，卧視雲物行空青。",
            "伊我籃輿抵京縣，溽暑黄埃負初願。",
            "君家只在御城東，彌月不能三兩見。",
            "求仙未若醉中真，蟻鬭蛾飛愁殺人。",
            "清都夢斷理歸棹，回首一樹瓊枝新。",
            "歸來草木春風換，世事蝟毛那可算。",
            "幸謝故人頻寄書，莫笑元郎自呼漫。"
        ],
        "title": "李端叔見寄次韵",
        "id": "126a0942-b570-4a77-9be2-30f66f832476"
    },
    {
        "author": "秦觀",
        "paragraphs": [
            "西湖水滑多嬌嬙，妙奴十二正芬芳。",
            "肌膚晳白髮脚長，含語未發先有香。",
            "溪上夜燕侍簪裳，皎如華月墮滄浪。",
            "音聲入雲能斷腸，不許北客辭酒漿。",
            "主人藹藹邦之良，少年射策謁未央。",
            "俊詞偉氣森開張，玉杓貫斗生怒芒。",
            "天欲文采老更昌，故使斂翮窺群翔。",
            "五十僅補尚書郎，浩歌騎牛倚倡佯。",
            "東風戲雨花草狂，二溪泱泱青黛光。",
            "妙奴勿倦侑羽觴，主人正欲游醉鄉。"
        ],
        "tags": [
            "西湖"
        ],
        "title": "陳令舉妙奴詩",
        "id": "3c091c70-50af-4037-8754-65459274e8df"
    },
    {
        "author": "秦觀",
        "paragraphs": [
            "古人去後音容寂，何處茫茫尋舊迹。",
            "君看草遍北邙山，骼骴猶來丘壟積。",
            "那堪此地日黄昏，長途萬里傷行客。",
            "只知恩愛動傷情，豈悟區區頭已白。",
            "莫嫌天地少含弘，自是人心多褊窄。",
            "爭名競利走如狂，復被利名生怨隙。",
            "貪聲戀色鎮如癡，終被聲色迷阡陌。",
            "休言七十古稀有，最苦如今難半百。",
            "聞道蓬宮仙子閑，紅塵不染無瑕謫。",
            "日月遲遲異短明，三峰秀麗皆仙格。",
            "女蘿覆石蔓黄花，芝草琅玕知幾尺。",
            "桃源長占四時春，漾漾華池真水碧。",
            "乘槎擬欲扣金扃，巨浪紅波依舊隔。",
            "歸來芳舍與誰儔，老鶴松間三四隻。",
            "唳天聲動彩雲飛，對我時時振長翮。",
            "驂鸞未遇且悠悠，盡日琴書還有適。",
            "紛華任使投吾前，爭奈此心終匪石。",
            "拜命懷金誰謂榮，低頭未免拾言責。",
            "從茲俗態兩相忘，笑指青山歸路僻。",
            "同人有志覓長生，運氣休糧徒有益。",
            "須知下手向無爲，莫學迷徒頼針炙。"
        ],
        "title": "自警",
        "id": "b58b67a2-b91d-4b83-92c3-3522189c3970"
    },
    {
        "author": "秦觀",
        "paragraphs": [
            "薄伽梵相含空虛，化人分段同璠璵。",
            "爾來示滅二千歲，真骨萬里傳中區。",
            "錢塘有尼號法照，得自禁掖藏金鋪。",
            "欲因此勝高構閣，假設象似開群愚。",
            "偶從好事至霅上，持出瞻玩相歡娛。",
            "靈牙寶色玉不如，上有無數光明珠。",
            "莊嚴一一出御帑，蜿蜒繡袋榮硨磲。",
            "是時賓客盡上士，回向已登十地初。",
            "殷勤稱讚出軟語，坐人顧眄驚俗污。",
            "因悲人生信如夢，浪逐聲勢霜鬢鬚。",
            "一源清浄誰復無，枉入諸趨更崎嶇。",
            "願因今日詣真際，古松白日常蕭疏。",
            "乃知金仙妙難測，餘潤普及霑凡枯。",
            "况復老尼亦才辯，朱甍碧瓦非難圖。",
            "行看岧嶢倚青嶂，翁嫗頌說傾三吳。"
        ],
        "title": "陪李公擇觀金地佛牙",
        "id": "d4b3a2af-eb67-414f-afc0-55ba8786a50e"
    },
    {
        "author": "秦觀",
        "paragraphs": [
            "漢庭卿士如雲屯，結綬彈冠朝至尊。",
            "登高履危足在外，神色不變惟伯昏。",
            "金華掉頭不肯住，乞身欲老江南村。",
            "天恩許兼兩學士，將兵百萬守北門。",
            "居士彊名曰天元，寤寐山水勞心魂。",
            "高齋引泉注奇石，迅若飛浪來雲根。",
            "朔南修好八十載，兵法雖妙何足論。",
            "夜闌番漢人馬靜，想見雉堞低金盆。",
            "報罷五更人吏散，坐調一氣白元存。"
        ],
        "title": "雪浪石",
        "id": "ab401a7a-e65d-4a99-8b0e-c12c7f3ff31a"
    },
    {
        "author": "秦觀",
        "paragraphs": [
            "蔡侯飽學困千釜，濯足清江起南土。",
            "劇談頗似燕客豪，快奪范雎如墜雨。",
            "東城橋梓未足論，栢直何爲口方乳。",
            "蔣侯山中伴香火，三年不厭長蔬苦。",
            "平生瑰瑋有誰同，要得張侯三日語。",
            "晝閑那自運甓忙，時清不用聞鷄舞。",
            "桓榮歡喜見車馬，書冊辛勤立門戶。",
            "要當食肉似班超，猛虎何嘗窺案俎。"
        ],
        "title": "和蔡天啟贈文潜之什",
        "id": "6e96babc-7a23-4cff-93dd-adeadb409f7b"
    },
    {
        "author": "秦觀",
        "paragraphs": [
            "黄金蔌蔌滿垂楊，尚有春寒到畫堂。",
            "酒力漸銷歌扇怯，入簾飛雪带梅香。"
        ],
        "title": "早春",
        "id": "ecb5447d-74a6-4078-adbe-17f6c63ee909"
    },
    {
        "author": "秦觀",
        "paragraphs": [
            "俯仰觚稜十載間，扁舟江海得身閑。",
            "平生孤負僧床睡，准擬如今處處還。"
        ],
        "title": "赴杭倅至汴上作",
        "id": "19f8d8ab-320a-4e03-8ebe-c59454236bad"
    },
    {
        "author": "秦觀",
        "paragraphs": [
            "上帝圖書府，傳觀詔特容。",
            "嘉賓蒼佩玉，盛饌紫駝峰。",
            "散帙牙籤亂，開函錦襲重。",
            "君羹如可請，願備北堂供。"
        ],
        "title": "次韵孔彥常舍人曝書",
        "id": "ca25647d-28d8-4356-b4fc-0e607ff26f0f"
    },
    {
        "author": "秦觀",
        "paragraphs": [
            "妙齡隨計日，紺髮度關年。",
            "較藝先豪俊，飛聲動眇綿。",
            "祕書窺甲乙，密室詣溫宣。",
            "已叶半千運，仍親五尺天。",
            "御香春晚炷，宮蠟夜深燃。",
            "漢殿螭頭筆，岐藩幕下蓮。",
            "孔鸞人共貴，蘭蕙世皆憐。",
            "附尾方瞠若，提刀獨砉然。",
            "皂囊封細札，青簡續遺編。",
            "璧府深難造，龍媒雋莫先。",
            "大農參奏計，宗伯與興賢。",
            "玉鉉行真即，金甌忽浪傳。",
            "兩輪苕上駕，百仗剡中牽。",
            "荏苒馮唐老，淹回賈傅還。",
            "星霜俄九換，金竹遽三遷。",
            "鼓吹吳雲外，旌旛楚水壖。",
            "經綸殊未倦，憂患復相連。",
            "惡草空搖毒，群蝸謾污涎。",
            "松筠終不易，雨露竟無偏。",
            "憔悴千株橘，荒凉二頃田。",
            "幾書借船帖，屢廣絕交篇。",
            "禪譽推龐藴，親評主閔騫。",
            "懶因閑處極，樂向靜中全。",
            "歲月黄塵裏，鶑花白髮前。",
            "冰臺清照底，玉海湛無邊。",
            "身世尤飛隼，功名眇蛻蟬。",
            "蕉心難固待，楮葉謾勞鎸。",
            "佇續清都夢，還隨濁世緣。",
            "泉虬淹已久，風翮去應便。",
            "預想朝元處，簪裾立萬仙。"
        ],
        "title": "次韵莘老",
        "id": "db7aa2ea-7461-4031-a110-b258afb2d1ef"
    },
    {
        "author": "秦觀",
        "paragraphs": [
            "先生簪紱後，世系本綿瓜。",
            "駐馬生枯骨，回車濟病蛇。",
            "带雲眠酒市，和月醉漁家。",
            "落日千山路，西風一枕霞。",
            "幾年流俗笑，一旦五侯誇。",
            "棋惜春深日，琴憎雨後蛙。",
            "背因書字曲，髮爲注經華。",
            "地轉東淮水，天回北斗車。",
            "新宮黄道近，舊隠白雲遐。",
            "顧我身多累，逢君意謾誇。",
            "空提方士劍，未上客星槎。",
            "何日同歸去，重飛九轉砂。"
        ],
        "title": "送陳太初道錄",
        "id": "87f0af4a-c4d2-4326-89a6-b4d2c4d32928"
    },
    {
        "author": "秦觀",
        "paragraphs": [
            "嘆息蘇子瞻，聲名絕後先。",
            "衣冠傳盛事，兄弟固多賢。",
            "感慨詩三百，流離路八千。",
            "直心羞媚竈，忠力欲回天。",
            "縲紲終非罪，江湖秪自憐。",
            "饑寒常併日，疾病更連年。",
            "明主無終棄，西州稍內遷。",
            "奏言深意苦，感涕內人傳。",
            "前席須宣室，非熊起渭川。",
            "君臣悅相遇，願上角招篇。"
        ],
        "title": "贈蘇子瞻",
        "id": "2f9f13b4-66c0-4e5c-942a-1acc318ee31d"
    },
    {
        "author": "秦觀",
        "paragraphs": [
            "投暮安州北，蒼烟亂眼昏。",
            "茅茨人外路，砧杵月邊村。",
            "野水飛雲薄，空林噪雀繁。",
            "幾人堪此樂，逢客莫輕論。"
        ],
        "title": "次韵安州晚行寄傳師",
        "id": "e95a0d1c-beb6-4715-a031-d133422f63ac"
    },
    {
        "author": "秦觀",
        "paragraphs": [
            "結構依流水，新題五柳亭。",
            "登臨有遺味，攀折不勝情。",
            "隔岸閭閻鼓，遶軒舟舫橫。"
        ],
        "title": "題五柳亭",
        "id": "802ecf62-2818-4dd3-8336-bb622a16a275"
    },
    {
        "author": "秦觀",
        "paragraphs": [
            "飛來峰上塔，然蜜奉慈觀。",
            "互照三山冢，分輝七寶欄。",
            "勢擎金界迥，影蘸玉奩寒。",
            "次第邊烽舉，高低祭燭攢。",
            "虹旌排陣堞，火傘御靈官。",
            "魏乘珠千顆，隋帆錦萬端。",
            "華敷連藏海，光集匝宮壇。",
            "冏冏連青昊，熒熒逼翠巒。",
            "月卿秋抒思，星將夜濡翰。",
            "繼聽鈞天奏，尤知屬和難。"
        ],
        "title": "觀寶林塔張燈次胡瑗韵",
        "id": "3c5114d3-dff1-490d-8424-31a5d9983564"
    },
    {
        "author": "秦觀",
        "paragraphs": [
            "歲晚倦城郭，聯驂度嶪峨。",
            "天黄雲脚亂，村黑鳥翎訛。",
            "潦水侵生路，晴天落慢坡。",
            "澄江練不卷，溫井鑑新磨。",
            "漁火分星遠，沙鷗散點多。",
            "霸祠題玉筯，龍窟受金波。",
            "琬琰存吳事，兒童記楚歌。",
            "孤龕瘦居士，雙塔老頭陀。",
            "飛鼠鳴深穴，胡蜂結巧窠。",
            "晚參圓白足，昏梵禮青螺。",
            "雲馭沉荒遊，仙舂沒淺莎。",
            "杖藜從莫逆，談笑入無何。",
            "慘澹日連霧，蕭騷風轉阿。",
            "華清俄夢斷，回首失烟蘿。"
        ],
        "title": "還自湯泉十四韵",
        "id": "9ee2f845-f519-44a2-8088-6091f118bf27"
    },
    {
        "author": "秦觀",
        "paragraphs": [
            "遥聞隻履去翛然，詩翰纔收數月前。",
            "江海盡頭人滅度，亂山深處塔孤圓。",
            "憶登夜閣天連雁，同看秋崖月破烟。",
            "尚有衆生未成佛，肯超欲界入諸禪。"
        ],
        "title": "辨才法師嘗以詩見寄繼聞示寂追次其韵",
        "id": "09498cf4-96e6-4c7b-847b-b7dd768ab6c5"
    },
    {
        "author": "秦觀",
        "paragraphs": [
            "新秋過雨月如霜，緩足蓬萊徹上方。",
            "翠木玲瓏藏寶界，白烟濃淡鎖華堂。",
            "書名越艷誰興發，角動單于自感傷。",
            "山似卧龍天似水，却疑身在海中央。"
        ],
        "title": "次韵公闢州宅月夜偶成  其一",
        "id": "c1907439-b248-49e0-a22f-6305cd773d67"
    },
    {
        "author": "秦觀",
        "paragraphs": [
            "繚繞千重雨後凉，月含秋色上東方。",
            "風催絡紓歸金井，月轉檀欒蔭畫堂。",
            "游目騁懷佳興發，感時撫事壯心傷。",
            "歸來枕簟清無夢，卧看明星到未央。"
        ],
        "title": "次韵公闢州宅月夜偶成  其二",
        "id": "2ea55b9d-a7eb-4c3d-ae1c-1f9ede18abb4"
    },
    {
        "author": "秦觀",
        "paragraphs": [
            "與君鄰並共烟霞，乘興時時過我家。",
            "更漏一新聞曉角，門闌數級看秋花。",
            "湖山對值全如買，風月相期不用賒。",
            "頼有醉毫吟更苦，他年分作句圖誇。"
        ],
        "title": "次韵公闢即席呈太虛",
        "id": "b485127a-1f22-4c85-9491-f3bf83ba53f5"
    },
    {
        "author": "秦觀",
        "paragraphs": [
            "城連湖岸水爲關，旦暮樵風自往還。",
            "龜負寶林新佛地，龍蟠使宅老仙山。",
            "平生仕宦今何得，終日登臨獨未閑。",
            "歲滿徘徊難遽別，就中瀟洒異人間。"
        ],
        "title": "次韵公闢將受代書蓬萊閣",
        "id": "7a4add0c-98f1-4fcc-97ab-c0efb9176fbe"
    },
    {
        "author": "秦觀",
        "paragraphs": [
            "一聽胡笳動越吟，聲潜地底氣逾深。",
            "千宮月色單于曲，萬里天光魏闕心。",
            "秉燭何人猶把盞，挑燈有女正穿針。",
            "早寒時節黄昏後，更逐西風應遠砧。"
        ],
        "title": "次韵公闢聞角有感",
        "id": "32fd1315-5efb-4466-82c1-d508797c3b83"
    },
    {
        "author": "秦觀",
        "paragraphs": [
            "東歸行路歎賢哉，碧落新除寵上才。",
            "白傅林塘隨畫去，吳山花鳥入詩來。",
            "唱酬自有微之在，談笑應容逸少陪。",
            "除此兩翁相見外，不知三徑爲誰開。"
        ],
        "title": "呈公闢",
        "id": "94dc7cf5-e8a0-4242-8e17-4e54cda22b2c"
    },
    {
        "author": "秦觀",
        "paragraphs": [
            "童子何知幸最深，父班籍湜奉登臨。",
            "挾經屢造芝蘭室，揮麈常聆金玉音。",
            "黄卷香焚春晼晚，絳紗人散夜蕭森。",
            "明朝只恐絲綸下，回首青雲萬里心。"
        ],
        "title": "奉和莘老",
        "id": "f6ec4fcb-a21e-4da1-8d2a-dd6ec37d01d6"
    },
    {
        "author": "秦觀",
        "paragraphs": [
            "秋空畫隼照新晴，符隠庵前小隊停。",
            "玉斝金醪通繾綣，鳳笙龍管入青冥。",
            "靚妝釃酒花侵席，寶獸呀香霧滿庭。",
            "太史應占豫州分，上台星近老人星。"
        ],
        "title": "致政通議口號",
        "id": "37917cf2-27fb-47d4-ab7a-f6b749d154d4"
    },
    {
        "author": "秦觀",
        "paragraphs": [
            "平原居士今無影，鸚鵡空洲誰舉杯。",
            "猶有漁陽摻檛鼓，爲君醉後作輕雷。"
        ],
        "title": "口號",
        "id": "fff8d795-32b2-4fa5-9d65-51054a747f16"
    },
    {
        "author": "秦觀",
        "paragraphs": [
            "我昔官房子，長懷忠穆賢。",
            "里無行馬第，山有卧牛阡。",
            "當代三公後，惟君五福全。",
            "桐棺遠歸祔，追舊幾潸然。"
        ],
        "title": "悼王子開五首    其一",
        "id": "8d7799c7-fb50-459d-a252-63c147bb14b1"
    },
    {
        "author": "秦觀",
        "paragraphs": [
            "卓爾金閨彥，頎然玉筍班。",
            "周旋三友益，零落十年間。",
            "轣轆靈輀動，悠揚素旐還。",
            "暮年還抱愛，應復。"
        ],
        "title": "悼王子開五首    其二",
        "id": "d8690d5a-d1e0-4a20-ba79-8493d5d32f4e"
    },
    {
        "author": "秦觀",
        "paragraphs": [
            "蕭散竹林風，平生約略同。",
            "官班嵇叔夜，年輩晉安豐。",
            "民詠濡須政，朝推朐䏰功。",
            "九原無復作，埋玉恨何窮。"
        ],
        "title": "悼王子開五首    其三",
        "id": "4ee1a606-c34f-45f7-a301-d4bee1b46029"
    },
    {
        "author": "秦觀",
        "paragraphs": [
            "南浦維舟訪，東堂抵榻眠。",
            "後期猶指日，輕別遂終天。",
            "墨妙今初貴，詩名久已傳。",
            "清風如未墜，諸子更翩翩。"
        ],
        "title": "悼王子開五首    其四",
        "id": "0d10c5e7-08a7-4cef-be0d-0a6ad587bb97"
    },
    {
        "author": "秦觀",
        "paragraphs": [
            "已矣知無憾，賢愚共此途。",
            "白駒馳白日，黄髮掩黄壚。",
            "和氏終歸趙，干將不葬吳。",
            "拏痾如可彊，猶擬奠生芻。"
        ],
        "title": "悼王子開五首    其五",
        "id": "d12f6934-75e0-4bfe-894e-3c1697fc2a8c"
    },
    {
        "author": "秦觀",
        "paragraphs": [
            "逍遥北窗下，百事遠客慮。",
            "無端葉間蟬，催促時節去。",
            "愁起如亂絲，縈纏不如緒。",
            "日月豈得已，還復役朝暮。",
            "人生均有得，悲歎我不誤。",
            "春愁自天時，感憤亦真趣。"
        ],
        "title": "秋興九首 擬韓退之",
        "id": "d226a221-c135-476b-be7b-94163e4bdb68"
    },
    {
        "author": "秦觀",
        "paragraphs": [
            "曉風有暴信，暮蟬無好聲。",
            "曉風與暮蟬，自與時節爭。",
            "獨客辭故鄉，推車謁梁城。",
            "梁城道迢遞，區區役吾生。",
            "不如歸舊山，藜藿安性情。"
        ],
        "title": "秋興九首 擬孟郊",
        "id": "7d568952-47ae-4c59-b0cc-af80d4ff912c"
    },
    {
        "author": "秦觀",
        "paragraphs": [
            "坐投林下石，秋聲出疏林。",
            "林間鳥驚棲，豈獨傷客心。",
            "物亦有代謝，此理共古今。",
            "鄰父縮新醅，林下邀同斟。",
            "癡兒踏吳歌，婭姹足訛音。",
            "日落相携手，凉風快虛襟。"
        ],
        "title": "秋興九首 擬韋應物",
        "id": "7a8c9ff1-67b0-4845-b7f1-add7fef6026f"
    },
    {
        "author": "秦觀",
        "paragraphs": [
            "魚鱗甃空排嫩碧，露桂梢寒挂團璧。",
            "白蘋風起吹北窗，尺鯉沉沒斷消息。",
            "燕子將雛欲歸去，沈郎病骨驚遲暮。",
            "濃愁茫茫寄何處，萬里江南芳草路。"
        ],
        "title": "秋興九首 擬李賀",
        "id": "caa3af57-85b0-47ef-aa8e-6625514cdf04"
    },
    {
        "author": "秦觀",
        "paragraphs": [
            "芙蓉露濃紅壓枝，幽禽感秋花畔啼。",
            "玉人一去未回馬，梁邊燕子三見歸。",
            "江頭白蘋老波底，尺書不來空相望。",
            "斜吹疏雨濕秋江，霜風暗引芙蕖香，石上菖蒲三尺長。",
            "綠頭鴨兒棲萍草，採蓮女郎笑花老。",
            "木蘭船上動江水，不覺鴛鴦带波起。"
        ],
        "title": "秋興九首 擬李白",
        "id": "73209f97-0786-40e4-9648-e91f210bac56"
    },
    {
        "author": "秦觀",
        "paragraphs": [
            "南州有病客，起卧北窗下。",
            "玉兔銜光照清夜，故人別我京洛遊，不寄一行三改秋。",
            "秋色變冷客裘薄，漸覺衣袂寒颼颼。",
            "作詩欲寄君，未語先有愁。",
            "不如呼童起，危坐北窗下，一杯寬我千日憂。",
            "眼前俗事何擾擾，此夕盡向杯中休，何必懷黄金印兮爵通侯。"
        ],
        "title": "秋興九首 擬玉川子",
        "id": "6d12b7a5-bbd8-4bdf-8108-4f3688f25bec"
    },
    {
        "author": "秦觀",
        "paragraphs": [
            "紫領寬袍漉酒巾，江頭蕭散作閑人。",
            "悲風有意催林葉，落日無情下水濱。",
            "車馬憧憧諸道路，市朝滾滾共埃塵。",
            "覓錢稚子啼紅頰，不信山翁篋笥貧。"
        ],
        "title": "秋興九首 擬杜子美",
        "id": "c4908a27-2717-45ae-9a1e-bf120f71d8f1"
    },
    {
        "author": "秦觀",
        "paragraphs": [
            "鼓鼙夜戰北窗風，霜葉鋪階疊亂紅。",
            "一段新愁驚枕上，幾聲悲雁落雲中。",
            "眼前時節看馳馬，日下生涯寄斷蓬。",
            "弟妹別來勞夢寐，杳無消息過江東。"
        ],
        "title": "秋興九首 擬杜牧之",
        "id": "f28c84b0-37a5-4354-b463-2d8274d30869"
    },
    {
        "author": "秦觀",
        "paragraphs": [
            "不因霜葉辭林去，的當山翁未覺秋。",
            "北里酒錢煩屢索，南州詩債懶頻酬。",
            "欲歌金縷羞紅粉，擬插黄花避白頭。",
            "底事登臨好時節，等閑收拾許多愁。"
        ],
        "title": "秋興九首 擬白樂天",
        "id": "75da88ed-cd1e-423c-bcc6-64ecba2efd30"
    },
    {
        "author": "秦觀",
        "paragraphs": [
            "西津江口月初弦，水氣昏昏上接天。",
            "清渚白沙茫不辨，只應燈火是漁船。"
        ],
        "title": "金山晚眺",
        "id": "0ac1bf09-7331-417e-970f-a6ee62ece338"
    },
    {
        "author": "秦觀",
        "paragraphs": [
            "疏簾薄幔對青燈，鸜鵒喧喧自轉更。",
            "風雨渺漫人卧病，地爐湯鼎更悲鳴。"
        ],
        "title": "病中",
        "id": "17610f75-8839-4c0d-9085-849a71db326d"
    },
    {
        "author": "秦觀",
        "paragraphs": [
            "楚澤吳天去未遲，煩君且傍蒜山飛。",
            "白袍居士如相問，爲說淄塵欲滿衣。"
        ],
        "title": "聞雁懷邵仲恭",
        "id": "bdbbbcf7-b0cd-48e3-93d6-c7b08b8b4a90"
    },
    {
        "author": "秦觀",
        "paragraphs": [
            "蚤蠆蜂虻罪一倫，未如蚊子重堪嗔。",
            "萬枝黄落風如射，猶自傳呼欲噬人。"
        ],
        "title": "冬蚊",
        "id": "b14830dd-e2c3-4d95-ad18-9dc76b9acf11"
    },
    {
        "author": "秦觀",
        "paragraphs": [
            "濛濛晚雨暗回塘，遠樹依微不辨行。",
            "人物漸稀疏磬斷，綠蒲叢底宿鴛鴦。"
        ],
        "title": "白馬寺晚泊",
        "id": "259c0b0a-6a78-42af-9d21-e087bb0e037d"
    },
    {
        "author": "秦觀",
        "paragraphs": [
            "七年三過白蘋洲，長與諸豪載酒游。",
            "舊事欲尋無處問，雨荷風蓼不勝秋。"
        ],
        "title": "霅上感懷",
        "id": "b3ac71b3-565a-4c98-b35b-867100a6219f"
    },
    {
        "author": "秦觀",
        "paragraphs": [
            "刀圭雲母具晨餐，門對三層步斗壇。",
            "夜考鶴經分七九，曉占歲氣辨黅丹。"
        ],
        "title": "和程給事贈虞道判六首  其一",
        "id": "13e6a002-b7cd-45f1-97ea-73a41e0743d5"
    },
    {
        "author": "秦觀",
        "paragraphs": [
            "火棗交梨近可餐，不須地肺及天壇。",
            "龜藏坎海毛皆綠，鳳宿離宮色自丹。"
        ],
        "title": "和程給事贈虞道判六首  其二",
        "id": "9cab0c2d-2690-4368-a000-9ea9b63b0f95"
    },
    {
        "author": "秦觀",
        "paragraphs": [
            "紫府沉沉掩夜關，竹陰清掃月中壇。",
            "歲星偷得桃枝碧，董奉栽成李子丹。"
        ],
        "title": "和程給事贈虞道判六首  其三",
        "id": "53200399-1139-4b89-a630-e6200222e32b"
    },
    {
        "author": "秦觀",
        "paragraphs": [
            "囊中玉色已經餐，醉拂絲桐坐杏壇。",
            "應笑倦游塵滓客，鬢毛蕭瑟事鉛丹。"
        ],
        "title": "和程給事贈虞道判六首  其四",
        "id": "cb3a4bda-60d3-4257-baa4-4cae7157c95e"
    },
    {
        "author": "秦觀",
        "paragraphs": [
            "漢武遊心縹緲間，文成五利盡登壇。",
            "何如屈曲韓夫子，不羨神君白玉丹。"
        ],
        "title": "和程給事贈虞道判六首  其五",
        "id": "cfcd56b3-806e-45e1-8b1c-c79a6a634651"
    },
    {
        "author": "秦觀",
        "paragraphs": [
            "使君本住道家山，時訪玄都太古壇。",
            "陰惠已能追許令，治功不獨過韋丹。"
        ],
        "title": "和程給事贈虞道判六首  其六",
        "id": "c7f02102-9578-4972-b2fa-b97e2935be38"
    },
    {
        "author": "秦觀",
        "paragraphs": [
            "清酒一盃甜似蜜，美人雙鬢黑如鴉。",
            "莫誇春色欺秋色，未信桃花勝菊花。"
        ],
        "title": "處州閑題",
        "id": "16af7861-56e5-4279-9a39-8901ef4a70b2"
    },
    {
        "author": "秦觀",
        "paragraphs": [
            "蒲萄裀暖蕙薰微，紅日窺軒睡覺時。",
            "人倦披衣雙燕出，青絲披罥木蘭枝。"
        ],
        "title": "春詞絕句五首  其一",
        "id": "7f9df762-1a3c-4892-bf67-470299a59b9c"
    },
    {
        "author": "秦觀",
        "paragraphs": [
            "弱雲亭午弄春嬌，高柳無風妥翠條。",
            "懶讀夜書搔短髮，隔垣時聽賣餳簫。"
        ],
        "title": "春詞絕句五首  其二",
        "id": "d283ee37-7d08-4f70-84c3-13e826b8dcd0"
    },
    {
        "author": "秦觀",
        "paragraphs": [
            "都城春富百花披，長憶人歸駐馬時。",
            "淺色御黄應好在，爲誰還發去年枝。"
        ],
        "title": "春詞絕句五首  其三",
        "id": "b8f8fdff-c464-470e-9cb6-d674223b51ba"
    },
    {
        "author": "秦觀",
        "paragraphs": [
            "風驅白雨洗園林，蔽地飛花一寸深。",
            "狂紫浪紅俱已矣，老春雖在亦何心。"
        ],
        "title": "春詞絕句五首  其四",
        "id": "5f154dd0-7d71-4ddf-903a-7a3625b5722a"
    },
    {
        "author": "秦觀",
        "paragraphs": [
            "顛毛漸脫風情少，匣劍空存俠氣銷。",
            "人遠地偏無酒肉，春深花鳥謾相撩。"
        ],
        "title": "春詞絕句五首  其五",
        "id": "34cafc48-b44a-4171-b8d1-14d825e46f42"
    },
    {
        "author": "秦觀",
        "paragraphs": [
            "雲惹低空不更飛，班班紅葉欲辭枝。",
            "秋光未老仍微暖，恰似梅花結子時。"
        ],
        "title": "秋詞二首  其一",
        "id": "6fe54a17-ff2e-4fbc-bf89-90859c900613"
    },
    {
        "author": "秦觀",
        "paragraphs": [
            "無數青莎繞玉階，夕陽紅淺過牆來。",
            "西風莫道無情思，未放芙蓉取次開。"
        ],
        "title": "秋詞二首  其二",
        "id": "93fc78c7-235f-40d2-9498-b9f946622082"
    },
    {
        "author": "秦觀",
        "paragraphs": [
            "燄發郎君更不歸，故亭蕭瑟異當時。",
            "玉笙金管渾如夢，只有梅花三四枝。"
        ],
        "title": "齊逸亭",
        "id": "49e1daae-d248-47d6-8ef2-3bc754e4aff9"
    },
    {
        "author": "秦觀",
        "paragraphs": [
            "殘臘渺茫雲外日，新春彷彿夢中來。",
            "雪霜便覺都無力，只見桃花次第開。"
        ],
        "title": "春日",
        "id": "2344dcde-f6d7-4c2f-993f-463481eb9e45"
    },
    {
        "author": "秦觀",
        "paragraphs": [
            "漫天白雪無端現，佛室夜艾烏更啼。",
            "相逢解頤足自慰，勿語俗子念心携。"
        ],
        "title": "宿乾明方丈",
        "id": "5dd936c7-56d9-4d5f-873c-235e33454036"
    },
    {
        "author": "秦觀",
        "paragraphs": [
            "狂客走影暗悠悠，菡萏吹風五月秋。",
            "黄綬不爲無氣概，蒼龍垂尾送行舟。"
        ],
        "title": "新開湖送孫誠之有龍見于東北因成絕句",
        "id": "1bc30f7d-a820-442d-9ce6-23b6b3639edd"
    },
    {
        "author": "秦觀",
        "paragraphs": [
            "青箋擘處銀鈎斷，紅袂分時五筯懸。",
            "雲脚漸收風色緊，半規斜日射歸船。"
        ],
        "title": "呈李公擇",
        "id": "f71d56f5-0a4f-41da-9d8e-632b355d2cb8"
    },
    {
        "author": "秦觀",
        "paragraphs": [
            "日落荒阡白霧深，紫騮嘶顧出疏林。",
            "回頭已失來時路，杳杳金盤墮翠岑。"
        ],
        "title": "落日馬上",
        "id": "55f6fea9-c10e-4830-a2fd-9a46c75b14c6"
    },
    {
        "author": "秦觀",
        "paragraphs": [
            "武陵漁子入花源，但見秦人不得仙。",
            "會有黄鸝鳴翠柳，何妨白眼望青天。"
        ],
        "title": "次韵參寥三首  其一",
        "id": "a2b1710d-819d-4aff-913b-f4480c553f2a"
    },
    {
        "author": "秦觀",
        "paragraphs": [
            "長安仕路與雲齊，倦僕羸驂不可躋。",
            "但得玄暉曾折簡，何須平子更安題。"
        ],
        "title": "次韵參寥三首  其二",
        "id": "b354e60b-292f-4a36-8724-81f200fae675"
    },
    {
        "author": "秦觀",
        "paragraphs": [
            "且折花枝醉復醒，人間時節易崢嶸。",
            "屠龍肯自羞無用，畫虎從人笑不成。"
        ],
        "title": "次韵參寥三首  其三",
        "id": "2c8e561f-dbaa-41d1-a2ac-b041a09141a9"
    },
    {
        "author": "秦觀",
        "paragraphs": [
            "老仙舊地枕東城，古木參天警晝聲。",
            "我亦願爲方外友，風流何必並時生。"
        ],
        "title": "和書天慶觀賀祕監堂三首  其一",
        "id": "bdc372ae-8bc6-46dd-995e-fea63668cd02"
    },
    {
        "author": "秦觀",
        "paragraphs": [
            "史君平昔慕玄清，一到祠堂意一新。",
            "戶外黄冠應指點，公應便是謫仙人。"
        ],
        "title": "和書天慶觀賀祕監堂三首  其二",
        "id": "18b4e16f-14d9-451f-aad9-11f0de13c57b"
    },
    {
        "author": "秦觀",
        "paragraphs": [
            "衣屨蕭條氣久清，豪家門館未嘗行。",
            "朱甍碧瓦何從得，疑有陰兵夜助成。"
        ],
        "title": "和書天慶觀賀祕監堂三首  其三",
        "id": "50082dcb-b23c-43a6-bd6c-32055554489f"
    },
    {
        "author": "秦觀",
        "paragraphs": [
            "龍瑞宮中種玉人，誅茅結室傍秋雲。",
            "自言洞裏山川別，此處千分未一分。"
        ],
        "title": "和書觀妙庵",
        "id": "c4d7f53e-ca68-409b-ae82-063cbc3758aa"
    },
    {
        "author": "秦觀",
        "paragraphs": [
            "東園紫梅初破蕾，北澗淥水方通流。",
            "歸去一春花月夢，定應多在此中遊。"
        ],
        "title": "早春題僧舍",
        "id": "68b49866-af59-45aa-a9f2-b8e5dc6ec82e"
    },
    {
        "author": "秦觀",
        "paragraphs": [
            "誰刻仙材作釣翁，尺池終日釣微風。",
            "令人却憶鴟夷子，散髮五湖狂醉中。"
        ],
        "title": "盆池釣翁",
        "id": "ff35fac1-2cef-4a50-a6ad-3488f191d18e"
    },
    {
        "author": "秦觀",
        "paragraphs": [
            "春來百物不入眼，唯見此花堪斷腸。",
            "借問斷腸緣底事，羅衣曾似此花香。"
        ],
        "title": "賞酴醾有感",
        "id": "7a1e46a6-bb8b-41d0-95bf-fdf068349553"
    },
    {
        "author": "秦觀",
        "paragraphs": [
            "漢宮選女適單于，明妃斂袂登氈車。",
            "玉容寂寞花無主，顧影低回泣路隅。",
            "行行漸入陰山路，目送征鴻入雲去。",
            "獨抱琵琶恨更深，漢宮不見空回顧。"
        ],
        "title": "王昭君",
        "id": "6a19b629-26d3-49c3-a4c4-4c1198574099"
    },
    {
        "author": "秦觀",
        "paragraphs": [
            "金陵往昔帝王州，樂昌主第最風流。",
            "一朝隋兵到江上，共抱悽悽去國愁。",
            "越公萬騎鳴笳鼓，劍擁玉人天上去。",
            "空携破鏡望紅塵，千古江楓籠輦路。"
        ],
        "title": "樂昌公主",
        "id": "e4823be1-730f-419a-aaa4-288123894c35"
    },
    {
        "author": "秦觀",
        "paragraphs": [
            "蒲中有女號崔徽，輕似南山翡翠兒。",
            "使君當日最寵愛，坐中對客常擁持。",
            "一見裴郎心似醉，夜解羅衣與門吏。",
            "西門寺里樂未央，樂府至今歌翡翠。"
        ],
        "title": "崔徽",
        "id": "3b0209a2-9a5a-43e6-abe5-387d05404cbf"
    },
    {
        "author": "秦觀",
        "paragraphs": [
            "尚書有女名無雙，蛾眉如畫學新妝。",
            "伊家仙客最明俊，舅母唯只呼王郎。",
            "尚書往日先曾許，數載暌違今復遇。",
            "聞說襄江二十年，當時未必輕相慕。"
        ],
        "title": "無雙",
        "id": "11660a30-2b09-4e80-bf9d-b03f40debab7"
    },
    {
        "author": "秦觀",
        "paragraphs": [
            "錦城春暖花欲飛，灼灼當庭舞柘枝。",
            "相公上客河東秀，自言那得傍人知。",
            "妾願身爲梁上燕，朝朝暮暮長相見。",
            "雲收月墮海沉沉，淚滿紅綃寄腸斷。"
        ],
        "title": "灼灼",
        "id": "5751786d-e569-46d9-8f86-f4e9b886a58f"
    },
    {
        "author": "秦觀",
        "paragraphs": [
            "百尺樓高燕子飛，樓上美人顰翠眉。",
            "將軍一去音容遠，只有年年舊燕歸。",
            "春風昨夜來深院，春色依然人不見。",
            "只餘明月照孤眠，回望舊恩空戀戀。"
        ],
        "title": "盼盼",
        "id": "0b14333c-9b2d-4ea1-a513-41e53538fd24"
    },
    {
        "author": "秦觀",
        "paragraphs": [
            "崔家有女名鶑鶑，未識春光先有情。",
            "河橋兵亂依蕭寺，紅愁綠慘見張生。",
            "張生一見春情重，明月拂牆花影動。",
            "夜半紅娘擁抱來，脈脈驚魂若春夢。"
        ],
        "title": "崔鶑鶑",
        "id": "3c115404-c3c3-46a9-a2ae-abcb36fe7b20"
    },
    {
        "author": "秦觀",
        "paragraphs": [
            "若耶溪邊天氣秋，採蓮女兒溪岸頭。",
            "笑隔荷花共人語，烟波渺渺蕩輕舟。",
            "數聲水調紅嬌晚，棹轉舟回笑人遠。",
            "腸斷誰家遊冶郎，盡日踟躕臨柳岸。"
        ],
        "title": "採蓮",
        "id": "8ccd648e-3e35-499c-a805-62ba4ba72673"
    },
    {
        "author": "秦觀",
        "paragraphs": [
            "鑑湖樓閣與雲齊，樓上女兒名阿溪。",
            "十五能爲綺麗句，平生未解出幽閨。",
            "謝郎巧思詩裁剪，能使佳人動幽怨。",
            "瓊枝璧月結芳期，斗帳雙雙成眷戀。"
        ],
        "title": "烟中怨",
        "id": "2dcaa0b5-c1e0-4be6-8bbc-9563deb82541"
    },
    {
        "author": "秦觀",
        "paragraphs": [
            "深閨女兒嬌復癡，春愁春恨那復知。",
            "舅兄唯有相拘意，暗想花心臨別時。",
            "離舟欲解春江暮，冉冉香魂逐君去。",
            "重來兩身復一身，夢覺春風話心素。"
        ],
        "title": "離魂記",
        "id": "77209078-705b-4074-a168-3a1c80a65591"
    },
    {
        "author": "秦觀",
        "paragraphs": [
            "夜霧茫茫曉柝悲，玉人揮手斷腸時。",
            "不須重向燈前泣，百歲終當一別離。"
        ],
        "title": "遣朝華",
        "id": "4f9db7da-ad71-4bc8-9ec7-854004061f15"
    },
    {
        "author": "秦觀",
        "paragraphs": [
            "玉人前去却重來，此度分携更不回。",
            "腸斷龜山離別處，夕陽孤塔自崔嵬。"
        ],
        "title": "再遣朝華",
        "id": "9dd06364-7fb2-49d3-a30b-6aff77b29f53"
    },
    {
        "author": "秦觀",
        "paragraphs": [
            "黄葉山頭初带雪，綠波尊酒暫回春。",
            "已聞璧月瓊枝句，更看朝雲暮雨人。",
            "老醜紅妝翻曲妙，喜逢佳客放懷新。",
            "天明又出桃源去，仙境何時再問津。"
        ],
        "title": "閒燕堂聯句",
        "id": "927b7d41-0e08-453c-94ac-0ddc1e6a53f0"
    },
    {
        "author": "秦觀",
        "paragraphs": [
            "携杖來追柳外凉，畫橋南畔倚胡床。",
            "月明船笛參差起，風定池蓮自在香。"
        ],
        "tags": [
            "生活",
            "写景",
            "夏天",
            "古诗三百首",
            "宋诗"
        ],
        "title": "納凉",
        "id": "f6397233-1980-4640-a54f-54ea9244805e"
    },
    {
        "author": "秦觀",
        "paragraphs": [
            "十里荷花菡萏初，我公所至有西湖。",
            "欲將公事湖中了，見說官閒事亦無。"
        ],
        "tags": [
            "西湖"
        ],
        "title": "東坡守杭",
        "id": "3b2acf1a-57fb-44a2-811c-65ed00b04d70"
    },
    {
        "author": "秦觀",
        "paragraphs": [
            "銀漢初移漏欲殘，步虛人倚玉闌干。",
            "仙衣染得天邊碧，乞與人間向曉看。"
        ],
        "title": "牽牛花",
        "id": "148a94a0-c527-4bfb-906a-1a427ca383b0"
    },
    {
        "author": "秦觀",
        "paragraphs": [
            "情舒喜面山浮翠，袖滿薰風凉透時。",
            "萍碎錦鱗金網舉，影差簾燕玉鈎垂。",
            "輕輕篆鼎凝香細，款款方壺轉漏遲。",
            "清興比來同約久，趣多深意古人詩。"
        ],
        "title": "即席次君禮年兄韵",
        "id": "445248d3-dd52-4303-99fa-bf27d6313312"
    },
    {
        "author": "秦觀",
        "paragraphs": [
            "醉來豐瘁同，眠去身世失。",
            "二樂擅一亭，夫子信超逸。",
            "杯行徂老春，肱枕頹昇日。",
            "壯志未及伸，幽願良自畢。"
        ],
        "title": "醉眠亭",
        "id": "0465f159-aaf7-4245-9c67-bd4f2dddc824"
    },
    {
        "author": "秦觀",
        "paragraphs": [
            "五里喬松徑，千年古道場。",
            "泉聲與嵐影，收拾入僧房。"
        ],
        "title": "遊杭州佛日水浄慧寺",
        "id": "c463a207-1abc-49c5-9b0e-a14d9114cdcc"
    },
    {
        "author": "秦觀",
        "paragraphs": [
            "匹馬驕嘶石路斜，觀音洞口踏烟霞。",
            "普陀風景差相似，祇欠潮音小白花。"
        ],
        "title": "觀音洞",
        "id": "3584af4c-9940-4311-ba9c-38b3e97198bf"
    },
    {
        "author": "秦觀",
        "paragraphs": [
            "霞通海天曙，月來東山白。",
            "共是憑欄人，誰足當秋色。"
        ],
        "title": "光華寺",
        "id": "95fc4735-829b-4a33-87bc-0c70fe8ddc71"
    },
    {
        "author": "秦觀",
        "paragraphs": [
            "雲蒸崑山液，月浸藍田英。",
            "臨風咽沆瀣，滿腹珠璣鳴。"
        ],
        "title": "玉井泉",
        "id": "ff10b8b2-dba6-4515-b606-ba8c971f494a"
    },
    {
        "author": "秦觀",
        "paragraphs": [
            "曲水分山陰，輿梁勝溱洧。",
            "一詠見高風，駟馬安足取。"
        ],
        "title": "流杯橋",
        "id": "61d57b97-06b7-4c86-8000-754ef4dbc9f4"
    },
    {
        "author": "秦觀",
        "paragraphs": [
            "仙翁看月三百秋，江波日去月不流。",
            "肯因炎塵暝空闊，直與江月同清幽。"
        ],
        "title": "江月樓  其一",
        "id": "f40b35ea-f9e1-4607-b0a8-5e81d25d1165"
    },
    {
        "author": "秦觀",
        "paragraphs": [
            "蒼梧雲氣眉山雨，玉簫三年無今古。",
            "九天雨露蟄蛟龍，琅玕長憑清虛府。"
        ],
        "title": "江月樓  其二",
        "id": "c461010c-1ca6-4170-bb4d-e7afd7a53bc5"
    },
    {
        "author": "秦觀",
        "paragraphs": [
            "墨君颯颯風雨鳴，垂鸞舞鳳翻青綬。",
            "一竿珍重幾百緡，奚啻渭川三萬畝。",
            "金鏘玉戛空琴聲，婢行奴顔謝花柳。",
            "得亭真從寂寞間，卓古高標壓群醜。",
            "不須辨直致湘江，便覺滿窗凉意透。",
            "挺然葉節抱風孤，頓應君子虛心受。",
            "雷迸籜龍龍欲走，櫻笋紛紛徒適口。",
            "破除肉味若聞韶，王猷笑詠還依舊。",
            "藉檻湘陰凈簡書，接地春華幻塵垢。",
            "拂手筆端別有神，往來平安報良友。",
            "前時無偶後無繼，奇寶秘靈宜永久。"
        ],
        "title": "墨竹",
        "id": "8442e390-18c6-4de6-bbc6-6d2abae87247"
    },
    {
        "author": "秦觀",
        "paragraphs": [
            "複殿重樓墮杳冥，故基喬木尚崢嶸。",
            "銀河不改三千尺，鐵馬曾經十萬兵。",
            "華表故應終化鶴，謫仙未解獨騎鯨。",
            "井泉一一兒童舊，白髮衰顔祇自驚。"
        ],
        "title": "白鶴觀",
        "id": "47b60835-1183-477c-8b93-e9c622980ebe"
    },
    {
        "author": "秦觀",
        "paragraphs": [
            "共約來春會，牙檣發畫船。",
            "和風楊柳岸，微雨杏花天。",
            "故國應携手，前途共著鞭。",
            "吳兒看環佩，珠樹秀嬋娟。"
        ],
        "title": "清溪逢故人",
        "id": "aa033e00-c98a-4ce8-b993-3151c25cdbaa"
    },
    {
        "author": "秦觀",
        "paragraphs": [
            "都門將酒惜分携，歸路駸駸望欲迷。",
            "千里又看新燕語，一聲初聽子規啼。",
            "春風天上曾揮翰，遲日江邊獨杖藜。",
            "回首三山樓閣晚，斷雲流水自東去。"
        ],
        "title": "文英閣二首  其一",
        "id": "b34ae59f-f68e-4469-be43-3a5800403101"
    },
    {
        "author": "秦觀",
        "paragraphs": [
            "流落天涯思故園，散愁郊外任蹣跚。",
            "雲歸邃谷知無雨，風卷寒溪沒近灘。",
            "已見雁將歸楚澤，遥知春又到長安。",
            "桑林壠麥依稀是，祇見秦川萬里寬。"
        ],
        "title": "文英閣二首  其二",
        "id": "ee5f933e-d94b-4b5c-beb0-cfa1ccac8012"
    },
    {
        "author": "秦觀",
        "paragraphs": [
            "斷霞一抹海天低。"
        ],
        "title": "句  其一",
        "id": "80b55ff7-e307-4bf6-a02f-80d2c0487a91"
    },
    {
        "author": "秦觀",
        "paragraphs": [
            "夢魂思汝鳥工往，事故著人羊負來。"
        ],
        "title": "句  其二",
        "id": "52f1d5ca-39bf-4e21-801e-d94a00b5d236"
    },
    {
        "author": "秦觀",
        "paragraphs": [
            "高郵西北多巨湖，累累相貫如連珠。"
        ],
        "title": "句  其三",
        "id": "f4b503c0-b421-4538-9f18-7d695003b5bb"
    },
    {
        "author": "秦觀",
        "paragraphs": [
            "槿籬護藥纔通徑，竹筧通泉白遍村。"
        ],
        "title": "句  其四",
        "id": "c0e8bf88-65fb-44bb-9e60-2bc4d3bccf8d"
    },
    {
        "author": "秦觀",
        "paragraphs": [
            "泥新烏棟初巢燕，萍匝荒池已集蜻。"
        ],
        "title": "句  其五",
        "id": "95f26ac7-51a7-4742-ac9f-739e8913513d"
    },
    {
        "author": "秦觀",
        "paragraphs": [
            "自是我翁多盛德，頓回秋色作春陰。"
        ],
        "title": "句  其六",
        "id": "9087797a-6912-48af-bdef-e26a004ccaf4"
    },
    {
        "author": "秦觀",
        "paragraphs": [
            "雨砌墮危芳，風簷納飛凉。"
        ],
        "title": "句  其七",
        "id": "658d4e8a-5a5e-45ef-b52c-7e7a94f30098"
    },
    {
        "author": "秦觀",
        "paragraphs": [
            "城晚通雲霧，亭深到芰荷。"
        ],
        "title": "句  其八",
        "id": "b7824d0a-4e84-488f-ab56-dbf779318a70"
    },
    {
        "author": "秦觀",
        "paragraphs": [
            "詩題：次韵莘老初至湯泉二首其二首句：年華行已老。"
        ],
        "title": "存目  其一",
        "id": "8af96ccb-a706-43d0-b916-d9a053c1ecc4"
    },
    {
        "author": "秦觀",
        "paragraphs": [
            "詩題：過六合水亭懷裴博士次韵三首其一首句：昔同裴博士。"
        ],
        "title": "存目  其二",
        "id": "5990c89e-f116-47c8-8bc4-bcc5d4634069"
    },
    {
        "author": "秦觀",
        "paragraphs": [
            "詩題：過六合水亭懷裴博士次韵三首其三首句：折柳相從地。"
        ],
        "title": "存目  其三",
        "id": "3f7778db-b24e-4bff-b9e4-16d8988a682b"
    },
    {
        "author": "秦觀",
        "paragraphs": [
            "詩題：同前首句：誰構新亭近翠微。"
        ],
        "title": "存目  其四",
        "id": "1a341361-ec01-463d-83be-2fc8e647572c"
    },
    {
        "author": "秦觀",
        "paragraphs": [
            "詩題：題閻求仁虛樂亭三首其一首句：禪房幽構徑彎環。"
        ],
        "title": "存目  其五",
        "id": "65b5996d-7aff-40f0-a4bd-689ab9f717be"
    },
    {
        "author": "秦觀",
        "paragraphs": [
            "詩題：次韵二首首句：青髮從遊各白袍畫船京口見停橈。"
        ],
        "title": "存目  其六",
        "id": "ad33d343-5628-4d3e-9c67-79d93e807eec"
    },
    {
        "author": "秦觀",
        "paragraphs": [
            "詩題：客有傳朝議欲以子瞻使高麗……首句：文章異域有知音。"
        ],
        "title": "存目  其七",
        "id": "72197809-f51a-41b0-9494-b50b0d781f72"
    },
    {
        "author": "秦觀",
        "paragraphs": [
            "詩題：顯之禪老許以草庵見處作詩以約之其一首句：汩汩塵勞不自堪。"
        ],
        "title": "存目  其八",
        "id": "ffb2ac48-8a47-485f-b858-6d94e8789e32"
    },
    {
        "author": "秦觀",
        "paragraphs": [
            "詩題：圓通院白衣閣其一首句：白衣閣外遶朱欄。"
        ],
        "title": "存目  其九",
        "id": "3b6822a5-51c1-4b77-bfbe-56548aa3b65f"
    },
    {
        "author": "秦觀",
        "paragraphs": [
            "詩題：無題首句：掃地焚香閉閣眠。"
        ],
        "title": "存目  其一○",
        "id": "25b6ee04-19a7-40b6-bb3d-b3d3d1a3520e"
    },
    {
        "author": "秦觀",
        "paragraphs": [
            "詩題：蘇子瞻記江南所題詩本不全余嘗見之記其五絕今以補子瞻之遺首句：紅窗小泣低聲怨齎草露如郎倖薄琴詩斷續愁兼恨參橫霽色天沉水寒信風霜似葉黄。"
        ],
        "title": "存目  其一一",
        "id": "0707bc6d-7fae-4dfe-b7fd-ca5310b63627"
    },
    {
        "author": "秦觀",
        "paragraphs": [
            "詩題：寄公闢首句：憶昔都門手一携。"
        ],
        "title": "存目  其一二",
        "id": "d8e701a4-37b9-4dbb-9613-f970af8d78e2"
    },
    {
        "author": "李公麟",
        "paragraphs": [
            "苦學鄧夫子，仁風良可依。",
            "顔回樂也內，曾點詠而歸。",
            "盛德彌年劭，知音貴我稀。",
            "瀟湘逢此地，咳唾得明璣。"
        ],
        "title": "和鄧慎思詩呈同院諸公三首  其一",
        "id": "af85adf5-4ec2-4dcd-be95-469180d39bb4"
    },
    {
        "author": "李公麟",
        "paragraphs": [
            "瑠璃墨客堂，太乙助燈光。",
            "紬史探金柜，摛辭和柏梁。",
            "近傳江綵筆，遠緝漢珠囊。",
            "吏部文難可，猶稱萬丈長。"
        ],
        "title": "和鄧慎思詩呈同院諸公三首  其二",
        "id": "b983282b-30e3-4faa-9490-aa5b2304dc4f"
    },
    {
        "author": "李公麟",
        "paragraphs": [
            "共校南宮藝，多年復此回。",
            "羣賢主堂奧，一榻占廊隈。",
            "步屧朝追逐，詩筒夜往來。",
            "故人情不淺，無乃困慳才。"
        ],
        "title": "和鄧慎思詩呈同院諸公三首  其三",
        "id": "f62db4aa-cf81-4988-822c-31b9a2c74fa2"
    },
    {
        "author": "李公麟",
        "paragraphs": [
            "鎖寂身如隠，幽清物向齊。",
            "忘憂經露菊，蘇肺到霜梨。",
            "白髮知談笑，朱籤歷品題。",
            "賢書天下望，鵲喜遍深閨。"
        ],
        "title": "和鄧慎思秋日同文館詩三首  其一",
        "id": "be6e747a-ac0a-41df-9edb-502872e25fb5"
    },
    {
        "author": "李公麟",
        "paragraphs": [
            "呦呦鳴鹿野，皎皎白駒場。",
            "朋盍連茅茹，文程琢玉章。",
            "門通三級峻，桂露一年香。",
            "慶及飛龍旦，同歌庶事康。"
        ],
        "title": "和鄧慎思秋日同文館詩三首  其二",
        "id": "3a7a49ef-9346-46e5-a719-3144a3deb0b7"
    },
    {
        "author": "李公麟",
        "paragraphs": [
            "寄棲容幕燕，覆節等醯雞。",
            "欲雨風多北，窮秋日易西。",
            "官書便夜讀，家報索親題。",
            "早晚驂騑入，重門坼印泥。"
        ],
        "title": "和鄧慎思秋日同文館詩三首  其三",
        "id": "65e4e065-ca0c-4e60-b9d9-de1e5ce33213"
    },
    {
        "author": "李公麟",
        "paragraphs": [
            "樹乾風索索，霜葉到書闈。",
            "枝並鷦鷯宿，床吟蟋蟀歸。",
            "幽人知坦履，游子念縫衣。",
            "暗喜還家近，承顔慰久違。"
        ],
        "title": "和鄧慎思未試即事雜書率用秋日同文館爲首句三首  其一",
        "id": "a4f3c0a0-32c0-44d0-9a42-b3255a7ec874"
    },
    {
        "author": "李公麟",
        "paragraphs": [
            "莫以多爲贅，須知寸有長。",
            "掄才何濟濟，顧我獨凉凉。",
            "雷雨龍皆起，江湖魚兩忘。",
            "攀依聊假手，賢立本無方。"
        ],
        "title": "和鄧慎思未試即事雜書率用秋日同文館爲首句三首  其二",
        "id": "27a96be9-8b2c-409e-bf90-e8e41aaf9e64"
    },
    {
        "author": "李公麟",
        "paragraphs": [
            "今朝庭鵲喜，燈爲一花開。",
            "側指皂囊去，轉頭驄馬來。",
            "新橙家斫鱠，殘菊客浮杯。",
            "樂事連休日，須憑酒作媒。"
        ],
        "title": "和鄧慎思未試即事雜書率用秋日同文館爲首句三首  其三",
        "id": "8b75a0a4-0e3a-45d1-aa91-f1cfae9dfd34"
    }
]