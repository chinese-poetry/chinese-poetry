[
    {
        "author": "白居易",
        "paragraphs": [
            "翩翩兩玄鳥，本是同巢燕。",
            "分飛來幾時，秋夏炎涼變。",
            "一宿蓬篳廬，一栖明光殿。",
            "偶因銜泥處，復得重相見。",
            "彼矜杏梁貴，此嗟茅棟賤。",
            "眼看秋社至，兩處俱難戀。",
            "所託各暫時，胡爲相歎羨。"
        ],
        "title": "寓意詩五首 四",
        "id": "30f3ac8e-0437-4266-8476-6d984757957f"
    },
    {
        "author": "白居易",
        "paragraphs": [
            "婆娑園中樹，根株大合圍。",
            "蠢爾樹間蟲，形質一何微。",
            "孰謂蟲之微，蟲蠹已無期。",
            "孰謂樹之大，花葉有衰時。",
            "花衰夏未實，葉病秋先萎。",
            "樹心半爲土，觀者安得知。",
            "借問蟲何在，在身不在枝。",
            "借問蟲何食，食心不食皮。",
            "豈無啄木鳥，觜長將何爲。"
        ],
        "title": "寓意詩五首 五",
        "id": "0415228f-3b68-4682-8da7-4ef9597f5700"
    },
    {
        "author": "白居易",
        "paragraphs": [
            "楚懷放靈均，國政亦荒淫。",
            "彷徨未忍決，繞澤行悲吟。",
            "漢文疑賈生，謫置湘之陰。",
            "是時刑方措，此去難爲心。",
            "士生一代間，誰不有浮沈。",
            "良時真可惜，亂世何足欽。",
            "乃知汨羅恨，未抵長沙深。"
        ],
        "title": "讀史五首 一",
        "id": "f89aa5e5-a703-4956-8fa0-91a512364ee8"
    },
    {
        "author": "白居易",
        "paragraphs": [
            "禍患如棼絲，其來無端緒。",
            "馬遷下蠶室，嵇康就囹圄。",
            "抱冤志氣屈，忍恥形神沮。",
            "當彼戮辱時，奮飛無翅羽。",
            "商山有黃綺，潁川有巢許。",
            "何不從之遊？超然離網罟。",
            "山林少羈鞅，世路多艱阻。",
            "寄謝伐檀人，慎勿嗟窮處。"
        ],
        "title": "讀史五首 二",
        "id": "bcf35dca-9704-4f15-8798-92bf36cf6886"
    },
    {
        "author": "白居易",
        "paragraphs": [
            "漢日大江軍，少爲乞食子。",
            "秦時故列侯，老作鋤瓜士。",
            "春華何暐曄，園中發桃李。",
            "秋風忽蕭條，堂上生荆杞。",
            "深谷變爲岸，桑田成海水。",
            "勢去未須悲，時來何足喜。",
            "寄言榮枯者，反復殊未已。"
        ],
        "title": "讀史五首 三",
        "id": "5d6e2206-6a10-4e9a-9c6f-650cc357e9ba"
    },
    {
        "author": "白居易",
        "paragraphs": [
            "含沙射人影，雖病人不知。",
            "巧言搆人罪，至死人不疑。",
            "掇蠭殺愛子，掩鼻戮寵姬。",
            "弘恭陷蕭望，趙高謀李斯。",
            "陰德既必報，陰禍豈虛施。",
            "人事雖可罔，天道終難欺。",
            "明則有刑辟，幽則有神祗。",
            "苟免勿私喜，鬼得而誅之。"
        ],
        "title": "讀史五首 四",
        "id": "ec58cff0-5958-4c6a-a487-dfa4900f96af"
    },
    {
        "author": "白居易",
        "paragraphs": [
            "季子顦顇時，婦見不下機。",
            "買臣負薪日，妻亦棄如遺。",
            "一朝黃金多，佩印衣錦歸。",
            "去妻不敢視，婦嫂強依依。",
            "富貴家人重，貧賤妻子欺。",
            "奈何貧富間，可移親愛志。",
            "遂使中人心，汲汲求富貴。",
            "又令下人力，各競錐刀利。",
            "隨分歸舍來，一取妻孥意。"
        ],
        "title": "讀史五首 五",
        "id": "6b6865e1-7c8f-48e5-b955-e8b76e183d5c"
    },
    {
        "author": "白居易",
        "paragraphs": [
            "山中不栖鳥，夜半聲嚶嚶。",
            "似道思歸樂，行人掩泣聽。",
            "皆疑此山路，遷客多南征。",
            "憂憤氣不散，結化爲精靈。",
            "我謂此山鳥，本不因人生。",
            "人心自懷土，想作思歸鳴。",
            "孟嘗平居時，娛耳琴泠泠。",
            "雍門一言感，未奏淚霑纓。",
            "魏武銅雀妓，日與歡樂幷。",
            "一旦西陵望，欲歌先涕零。",
            "峽猨亦何意，隴水復何情。",
            "爲入愁人耳，皆爲腸斷聲。",
            "請看元侍御，亦宿此郵亭。",
            "因聽思歸鳥，神氣獨安寧。",
            "問君何以然，道勝心自平。",
            "雖爲南遷客，如在長安城。",
            "云得此道來，何慮復何營。",
            "窮達有前定，憂喜無交爭。",
            "所以事君日，持憲立大庭。",
            "雖有迴天力，撓之終不傾。",
            "況始三十餘，年少有直名。",
            "心中志氣大，眼前爵祿輕。",
            "君恩若雨露，君威若雷霆。",
            "退不苟免難，進不曲求榮。",
            "在火辨玉性，經霜識松貞。",
            "展禽任三黜，靈均長獨醒。",
            "獲戾自東洛，貶官向南荆。",
            "再拜辭闕下，長揖別公卿。",
            "荆州又非遠，驛路半月程。",
            "漢水照天碧，楚山插雲青。",
            "江陵橘似珠，宜城酒如餳。",
            "誰謂譴謫去，未妨遊賞行。",
            "人生百歲內，天地暫寓形。",
            "太倉一稊米，大海一浮萍。",
            "身委逍遙篇，心付頭陀經。",
            "尚達死生觀，寧爲寵辱驚。",
            "中懷苟有主，外物安能縈。",
            "任意思歸樂，聲聲啼到明。"
        ],
        "title": "和荅詩十首 和思歸樂",
        "id": "a7ba119d-0662-4bce-b1a4-a24f1320dcf3"
    },
    {
        "author": "白居易",
        "paragraphs": [
            "商山陽城驛，中有歎者誰。",
            "云是元監察，江陵謫去時。",
            "忽見此驛名，良久涕欲垂。",
            "何故陽道州，名姓同於斯。",
            "憐君一寸心，寵辱誓不移。",
            "疾惡若巷伯，好賢如緇衣。",
            "沈吟不能去，意者欲改爲。",
            "改爲避賢驛，大署於門楣。",
            "荆人愛羊祜，戶曹改爲辭。",
            "一字不忍道，況兼姓呼之。",
            "因題八百言，言直文甚奇。",
            "詩成寄與我，鏘若金和絲。",
            "上言陽公行，友悌無等夷。",
            "骨肉同衾裯，至死不相離。",
            "次言陽公迹，夏邑始棲遲。",
            "鄉人化其風，少長皆孝慈。",
            "次言陽公道，終日對酒巵。",
            "兄弟笑相顧，醉貌紅怡怡。",
            "次言陽公節，謇謇居諫司。",
            "誓心除國蠹，決死犯天威。",
            "終言陽公命，左遷天一涯。",
            "道州炎瘴地，身不得生歸。",
            "一一皆實錄，事事無孑遺。",
            "凡是爲善者，聞之惻然悲。",
            "道州既已矣，往者不可追。",
            "何世無其人，來者亦可思。",
            "願以君子文，告彼大樂師。",
            "附於雅歌末，奏之白玉墀。",
            "天子聞此章，教化如法施。",
            "直諫從如流，佞臣惡如疵。",
            "宰相聞此章，政柄端正持。",
            "進賢不知倦，去邪勿復疑。",
            "憲臣聞此章，不敢懷依違。",
            "諫官聞此章，不忍縱詭隨。",
            "然後告史氏，舊史有前規。",
            "若作陽公傳，欲令後世知。",
            "不勞敘世家，不用費文辭。",
            "但於國史上，全錄元稹詩。"
        ],
        "title": "和荅詩十首 和陽城驛",
        "id": "51a33228-723f-466c-821e-6bf6ffabb8c9"
    },
    {
        "author": "白居易",
        "paragraphs": [
            "山木多蓊鬱，茲桐獨亭亭。",
            "葉重碧雲片，花簇紫霞英。",
            "是時三月天，春暖山雨晴。",
            "夜色向月淺，闇香隨風輕。",
            "行者多商賈，居者悉黎氓。",
            "無人解賞愛，有客獨屏營。",
            "手攀花枝立，足蹋花影行。",
            "生憐不得所，死欲揚其聲。",
            "截爲天子琴，刻作古人形。",
            "云待我成器，薦之於穆清。",
            "誠是君子心，恐非草木情。",
            "胡爲愛其華，而反傷其生。",
            "老龜被刳腸，不如無神靈。",
            "雄雞自斷尾，不願爲犧牲。",
            "況此好顏色，花紫葉青青。",
            "宜遂天地性，忍加刀斧刑。",
            "我思五丁力，拔入九重城。",
            "當君正殿栽，花葉生光晶。",
            "上對月中桂，下覆階前蓂。",
            "汎拂香爐煙，隱映斧藻屏。",
            "爲君布綠陰，當暑蔭軒楹。",
            "沈沈綠滿地，桃李不敢爭。",
            "爲君發清韻，風來如叩瓊。",
            "泠泠聲滿耳，鄭衛不足聽。",
            "受君封植力，不獨吐芬馨。",
            "助君行春令，開花應晴明。",
            "受君雨露恩，不獨含芳榮。",
            "戒君無戲言，翦葉封弟兄。",
            "受君歲月功，不獨資生成。",
            "爲君長高枝，鳳皇上頭鳴。",
            "一鳴君萬歲，壽如山不傾。",
            "再鳴萬人泰，泰階爲之平。",
            "如何有此用，幽滯在巖坰。",
            "歲月不爾駐，孤芳坐凋零。",
            "請向桐枝上，爲余題姓名。",
            "待余有勢力，移爾獻丹庭。"
        ],
        "title": "和荅詩十首 荅桐花",
        "id": "1255551e-a812-4e50-81a3-ecc29364273e"
    },
    {
        "author": "白居易",
        "paragraphs": [
            "烏者種有二，名同性不同。",
            "觜小者慈孝，觜大者貪庸。",
            "觜大命又長，生來十餘冬。",
            "物老顏色變，頭毛白茸茸。",
            "飛來庭樹上，初但驚兒童。",
            "老巫生奸計，與烏意潛通。",
            "云此非凡鳥，遙見起敬恭。",
            "千歲乃一出，喜賀主人翁。",
            "祥瑞來白日，神聖占知風。",
            "陰作北斗使，能爲人吉凶。",
            "此烏所止家，家產日夜豐。",
            "上以致壽考，下可宜田農。",
            "主人富家子，身老心童蒙。",
            "隨巫拜復祝，婦姑亦相從。",
            "殺雞薦其肉，敬若禋六宗。",
            "烏喜張大觜，飛接在虛空。",
            "烏既飽羶腥，巫亦饗甘濃。",
            "烏巫互相利，不復兩西東。",
            "日日營巢窟，稍稍近房櫳。",
            "雖生八九子，誰辨其雌雄。",
            "羣雛又成長，衆觜逞殘兇。",
            "探巢吞燕卵，入蔟啄蠶蟲。",
            "豈無乘秋隼，羈絆委高墉。",
            "但食烏殘肉，無施搏擊功。",
            "亦有能言鸚，翅碧觜距紅。",
            "暫曾說烏罪，囚閉在深籠。",
            "青青窗前柳，鬱鬱井上桐。",
            "貪烏占栖息，慈烏獨不容。",
            "慈鳥爾奚爲，來往何憧憧。",
            "曉去先晨鼓，暮歸後昏鐘。",
            "辛苦塵土間，飛啄禾黍叢。",
            "得食將哺母，飢腸不自充。",
            "主人憎慈烏，命子削彈弓。",
            "弦續會稽竹，丸鑄荆山銅。",
            "慈烏求母食，飛下爾庭中。",
            "數粒未入口，一丸已中胸。",
            "仰天號一聲，似欲訴蒼穹。",
            "反哺日未足，非是惜微躬。",
            "誰能持此冤，一爲問化工。",
            "胡然大觜烏，竟得天年終。"
        ],
        "title": "和荅詩十首 和大觜烏",
        "id": "cd55ca70-3513-44dc-9aa1-83ac0c333964"
    },
    {
        "author": "白居易",
        "paragraphs": [
            "天下有道見，無道卷懷之。",
            "此乃聖人語，吾聞諸仲尼。",
            "矯矯四先生，同稟希世資。",
            "隨時有顯晦，秉道無磷緇。",
            "秦皇肆暴虐，二世遘亂離。",
            "先生相隨去，商嶺采紫芝。",
            "君看秦獄中，戮辱者李斯。",
            "劉項爭天下，謀臣竟悅隨。",
            "先生如鸞鶴，去入冥冥飛。",
            "君看齊鼎中，焦爛者酈其。",
            "子房得沛公，自謂相遇遲。",
            "八難掉舌樞，三略役心機。",
            "辛苦十數年，晝夜形神疲。",
            "竟雜霸者道，徒稱帝者師。",
            "子房爾則能，此非吾所宜。",
            "漢高之季年，嬖寵鍾所私。",
            "冢嫡欲廢奪，骨肉相憂疑。",
            "豈無子房口，口舌無所施。",
            "亦有陳平心，心計將何爲。",
            "皤皤四先生，高冠危映眉。",
            "從容下南山，顧盼入東闈。",
            "前瞻惠太子，左右生羽儀。",
            "却顧戚夫人，楚舞無光輝。",
            "心不畫一計，口不吐一詞。",
            "闇定天下本，遂安劉氏危。",
            "子房吾則能，此非爾所知。",
            "先生道既光，太子禮甚卑。",
            "安車留不住，功成棄如遺。",
            "如彼旱天雲，一雨百穀滋。",
            "澤則在天下，雲復歸稀夷。",
            "勿高巢與由，勿尚呂與伊。",
            "巢由往不返，伊呂去不歸。",
            "豈如四先生，出處兩逶迤。",
            "何必長隱逸，何必長濟時。",
            "由來聖人道，無朕不可窺。",
            "卷之不盈握，舒之亙八陲。",
            "先生道甚明，夫子猶或非。",
            "願子辨其惑，爲予吟此詩。"
        ],
        "title": "和荅詩十首 答四皓廟",
        "id": "078b8015-9e4c-4760-a694-778e66ec9113"
    },
    {
        "author": "白居易",
        "paragraphs": [
            "吟君雉媒什，一哂一復歎。",
            "和之一何晚，今日乃成篇。",
            "豈唯鳥有之，抑亦人復然。",
            "張陳刎頸交，竟以勢不完。",
            "至今不平氣，塞絕泜水源。",
            "趙襄骨肉親，亦以利相殘。",
            "至今不善名，高於磨笄山。",
            "況此籠中雉，志在飲啄間。",
            "稻粱暫入口，性已隨人遷。",
            "身苦亦自忘，同族何足言。",
            "但恨爲媒拙，不足以自全。",
            "勸君今日後，養鳥養青鸞。",
            "青鸞一失侶，至死守孤單。",
            "勸君今日後，結客結任安。",
            "主人賓客去，獨住在門闌。"
        ],
        "title": "和荅詩十首 和雉媒",
        "id": "129c2ddb-caca-4d4b-b9df-697226ecf483"
    },
    {
        "author": "白居易",
        "paragraphs": [
            "亭亭山上松，一一生朝陽。",
            "森聳上參天，柯條百尺長。",
            "漠漠塵中槐，兩兩夾康莊。",
            "婆娑低覆地，枝幹亦尋常。",
            "八月白露降，槐葉次第黃。",
            "歲暮滿山雪，松色鬱青蒼。",
            "彼如君子心，秉操貫冰霜。",
            "此如小人面，變態隨炎涼。",
            "共知松勝槐，誠欲栽道傍。",
            "糞土種瑤草，瑤草終不芳。",
            "尚可以斧斤，伐之爲棟梁。",
            "殺身獲其所，爲君構明堂。",
            "不然終天年，老死在南岡。",
            "不願亞枝葉，低隨槐樹行。"
        ],
        "title": "和荅詩十首 和松樹",
        "id": "65140cb9-a979-4aa2-82a7-850f54c9b0a2"
    },
    {
        "author": "白居易",
        "paragraphs": [
            "矢人職司憂，爲箭恐不精。",
            "精在利其鏃，錯磨鋒鏑成。",
            "插以青竹簳，羽之赤雁翎。",
            "勿言分寸鐵，爲用乃長兵。",
            "聞有狗盜者，晝伏夜潛行。",
            "摩弓拭箭鏃，夜射不待明。",
            "一盜既流血，百犬同吠聲。",
            "狺狺嘷不已，主人爲之驚。",
            "盜心憎主人，主人不知情。",
            "反責鏃太利，矢人獲罪名。",
            "寄言控弦者，願君少留聽。",
            "何不向西射？西天有狼星。",
            "何不向東射？東海有長鯨。",
            "不然學仁貴，三矢平虜庭。",
            "不然學仲連，一發下燕城。",
            "胡爲射小盜，此用無乃輕。",
            "徒霑一點血，虛汚箭頭腥。"
        ],
        "title": "和荅詩十首 荅箭鏃",
        "id": "d4a565e7-0941-4bba-94e0-7a99db5d7a58"
    },
    {
        "author": "白居易",
        "paragraphs": [
            "廢村多年樹，生在古社隈。",
            "爲作妖狐窟，心空身未摧。",
            "妖狐變美女，社樹成樓臺。",
            "黃昏行人過，見者心裴回。",
            "飢鵰竟不捉，老犬反爲媒。",
            "歲媚少年客，十去九不迴。",
            "昨夜雲雨合，烈風驅迅雷。",
            "風拔樹根出，雷劈社壇開。",
            "飛電化爲火，妖狐燒作灰。",
            "天明至其所，清曠無氛埃。",
            "舊地葺村落，新田闢荒萊。",
            "始知天降火，不必常爲災。",
            "勿謂神默默，勿謂天恢恢。",
            "勿喜犬不捕，勿誇鵰不猜。",
            "寄言狐媚者，天火有時來。"
        ],
        "title": "和荅詩十首 和古社",
        "id": "bec8a3d5-9621-4c48-8a52-74f9cbabfef1"
    },
    {
        "author": "白居易",
        "paragraphs": [
            "高嶺峻稜稜，細泉流亹亹。",
            "勢分合不得，東西隨所委。",
            "悠悠草蔓底，濺濺石罅裏。",
            "分流來幾年，晝夜兩如此。",
            "朝宗遠不及，去海三千里。",
            "浸潤小無功，山苗長旱死。",
            "縈紆用無所，奔迫流不已。",
            "唯作嗚咽聲，夜入行人耳。",
            "有源殊不竭，無坎終難止。",
            "同出而異流，君看何所似。",
            "有似骨肉親，派別從茲始。",
            "又似勢利交，波瀾相背起。",
            "所以贈君詩，將君何所比。",
            "不比山上泉，比君井中水。"
        ],
        "title": "和荅詩十首 和分水嶺",
        "id": "05c8bb8b-4dc2-4c4b-bec1-a79ee49be091"
    },
    {
        "author": "白居易",
        "paragraphs": [
            "有木名弱柳，結根近清池。",
            "風煙借顏色，雨露助華滋。",
            "峨峨白雪花，嫋嫋青絲枝。",
            "漸密陰自庇，轉高梢四垂。",
            "截枝扶爲杖，輭弱不自持。",
            "折條用樊圃，柔脆非其宜。",
            "爲樹信可玩，論材何所施。",
            "可惜金堤地，栽之徒爾爲。"
        ],
        "title": "有木詩八首 一",
        "id": "21be930e-da09-4b10-ba1d-040dc84b0905"
    },
    {
        "author": "白居易",
        "paragraphs": [
            "有木名櫻桃，得地早滋茂。",
            "葉密獨承日，花繁偏受露。",
            "迎風闇搖動，引鳥潛來去。",
            "鳥啄子難成，風來枝莫住。",
            "低輭易攀玩，佳人屢迴顧。",
            "色求桃李饒，心向松筠妬。",
            "好是映牆花，本非當軒樹。",
            "所以姓蕭人，曾爲伐櫻賦。"
        ],
        "title": "有木詩八首 二",
        "id": "10c953de-f7a9-4212-8a4c-4e54f602cdf5"
    },
    {
        "author": "白居易",
        "paragraphs": [
            "有木秋不凋，青青在江北。",
            "謂爲洞庭橘，美人自移植。",
            "上受顧盼恩，下勤澆溉力。",
            "實成乃是枳，臭苦不堪食。",
            "物有似是者，真僞何由識。",
            "美人默無言，對之長歎息。",
            "中含害物意，外矯凌霜色。",
            "仍向枝葉間，潛生刺如棘。"
        ],
        "tags": [
            "洞庭湖"
        ],
        "title": "有木詩八首 三",
        "id": "d1be4366-b686-41ad-8219-913dcc386da6"
    },
    {
        "author": "白居易",
        "paragraphs": [
            "有木名杜棃，陰森覆丘壑。",
            "心蠹已空朽，根深尚盤薄。",
            "狐媚言語巧，鳥妖聲音惡。",
            "憑此爲巢穴，往來互棲託。",
            "四傍五六本，葉枝相交錯。",
            "借問因何生，秋風吹子落。",
            "爲長社壇下，無人敢芟斫。",
            "幾度野火來，風迴燒不著。"
        ],
        "title": "有木詩八首 四",
        "id": "c51b5f46-e160-4454-96cb-5385b5313062"
    },
    {
        "author": "白居易",
        "paragraphs": [
            "有木香苒苒，山頭生一蕟。",
            "主人不知名，移種近軒闥。",
            "愛其有芳味，因以調麴糵。",
            "前後曾飲者，十人無一活。",
            "豈徒悔封植，兼亦誤采掇。",
            "試問識藥人，始知名野葛。",
            "年深已滋蔓，刀斧不可伐。",
            "何時猛風來，爲我連根拔。"
        ],
        "title": "有木詩八首 五",
        "id": "664f01dd-6059-47d7-b5ec-2663adf8cdba"
    },
    {
        "author": "白居易",
        "paragraphs": [
            "有木名水檉，遠望青童童。",
            "根株非勁挺，柯葉多蒙籠。",
            "彩翠色如柏，鱗皴皮似松。",
            "爲同松柏類，得列嘉樹中。",
            "枝弱不勝雪，勢高常懼風。",
            "雪壓低還舉，風吹西復東。",
            "柔芳甚楊柳，早落先梧桐。",
            "惟有一堪賞，中心無蠹蟲。"
        ],
        "title": "有木詩八首 六",
        "id": "6d6dbe20-917b-4697-af0d-9db71ca52d5c"
    },
    {
        "author": "白居易",
        "paragraphs": [
            "有木名凌霄，擢秀非孤標。",
            "偶依一株樹，遂抽百尺條。",
            "託根附樹身，開花寄樹梢。",
            "自謂得其勢，無因有動搖。",
            "一旦樹摧倒，獨立暫飄颻。",
            "疾風從東起，吹折不終朝。",
            "朝爲拂雲花，暮爲委地樵。",
            "寄言立身者，勿學柔弱苗。"
        ],
        "title": "有木詩八首 七",
        "id": "0fc8d0f9-b6c1-47d0-8d68-7ff816539a51"
    },
    {
        "author": "白居易",
        "paragraphs": [
            "有木名丹桂，四時香馥馥。",
            "花團夜雪明，葉翦春雲綠。",
            "風影清似水，霜枝冷如玉。",
            "獨占小山幽，不容凡鳥宿。",
            "匠人愛芳直，裁截爲廈屋。",
            "幹細力未成，用之君自速。",
            "重任雖大過，直心終不曲。",
            "縱非梁棟材，猶勝尋常木。"
        ],
        "title": "有木詩八首 八",
        "id": "b7a4bde8-2642-4caa-84e8-c2d0b92ec6fb"
    },
    {
        "author": "白居易",
        "paragraphs": [
            "季桓心豈忠，其富過周公。",
            "陽貨道豈正，其權執國命。",
            "由來富與權，不繫才與賢。",
            "所託得其地，雖愚亦獲安。",
            "彘肥因糞壤，鼠穩依社壇。",
            "蟲獸尚如是，豈謂無因緣。"
        ],
        "title": "歎魯二首 一",
        "id": "4cb1c15d-61ec-48f1-8df4-f465ff7249f0"
    },
    {
        "author": "白居易",
        "paragraphs": [
            "展禽胡爲者，直道竟三黜。",
            "顏子何如人，屢空聊過日。",
            "皆懷王佐道，不踐陪臣秩。",
            "自古無奈何，命爲時所屈。",
            "有如草木分，天各與其一。",
            "荔枝非名花，牡丹無甘實。"
        ],
        "title": "歎魯二首 二",
        "id": "30150c8b-deff-44b6-ba7a-01561f0a0c30"
    },
    {
        "author": "白居易",
        "paragraphs": [
            "炎炎者烈火，營營者小蠅。",
            "火不熱貞玉，蠅不點清冰。",
            "此苟無所受，彼莫能相仍。",
            "乃知物性中，各有能不能。",
            "古稱怨恨死，則人有所懲。",
            "懲淫或應可，在道未爲弘。",
            "譬如蜩鷃徒，啾啾啅龍鵬。",
            "宜當委之去，寥廓高飛騰。",
            "豈能泥塵下，區區酬怨憎。",
            "胡爲坐自苦，吞悲仍撫膺。"
        ],
        "title": "反鮑明遠白頭吟",
        "id": "642a9151-3608-4484-920b-b5f359f38142"
    },
    {
        "author": "白居易",
        "paragraphs": [
            "上有飢鷹號，下有枯蓬走。",
            "茫茫邊雪裏，一掬沙培塿。",
            "傳是昭君墓，埋閉蛾眉久。",
            "凝脂化爲泥，鉛黛復何有。",
            "唯有陰怨氣，時生墳左右。",
            "鬱鬱如苦霧，不隨骨銷朽。",
            "婦人無他才，榮枯繫妍否。",
            "何乃明妃命，獨懸畫工手。",
            "丹青一詿誤，白黑相紛糾。",
            "遂使君眼中，西施作嫫母。",
            "同儕傾寵幸，異類爲配偶。",
            "禍福安可知，美顏不如醜。",
            "何言一時事，可戒千年後。",
            "特報後來姝，不須倚眉首。",
            "無辭插荆釵，嫁作貧家婦。",
            "不見青冢上，行人爲澆酒。"
        ],
        "title": "青冢",
        "id": "48d60d89-356a-4a12-b3cf-02dde12b7c6b"
    },
    {
        "author": "白居易",
        "paragraphs": [
            "君子防悔尤，賢人戒行藏。",
            "嫌疑遠瓜李，言動慎毫芒。",
            "立教固如此，撫事有非常。",
            "爲君持所感，仰面問蒼蒼。",
            "犬齧桃樹根，李樹反見傷。",
            "老龜烹不爛，延禍及枯桑。",
            "城門自焚爇，池魚罹其殃。",
            "陽貨肆兇暴，仲尼畏於匡。",
            "魯酒薄如水，邯鄲開戰場。",
            "伯禽鞭見血，過失由成王。",
            "都尉身降虜，宮刑加子長。",
            "呂安兄不道，都市殺嵇康。",
            "斯人死已久，其事甚昭彰。",
            "是非不由己，禍患安可防。",
            "使我千載後，涕泗滿衣裳。"
        ],
        "title": "雜感",
        "id": "a485e66d-16d3-4b84-8eef-1c19c1f654ea"
    },
    {
        "author": "白居易",
        "paragraphs": [
            "七德舞，七德歌，傳自武德至元和。",
            "元和小臣白居易，觀舞聽歌知樂意。",
            "樂終稽首陳其事，太宗十八舉義兵。",
            "白旄黃鉞定兩京，擒充戮竇四海清。",
            "二十有四功業成，二十有九即帝位。",
            "三十有五致太平，功成理定何神速。",
            "速在推心置人腹，亡卒遺骸散帛收。",
            "飢人賣子分金贖，魏徵夢見子夜泣。",
            "張謹哀聞辰日哭，怨女三千放出宮。",
            "死囚四百來歸獄，翦鬚燒藥賜功臣。",
            "李勣嗚咽思殺身含血吮創撫戰士，思摩奮呼乞効死。",
            "則知不獨善戰善乘時，以心感人人心歸。",
            "爾來一百九十載，天下至今歌舞之。",
            "歌七德，舞七德，聖人有作垂無極。",
            "豈徒耀神武，豈徒誇聖文。",
            "太宗意在陳王業，王業艱難示子孫。"
        ],
        "title": "新樂府 七德舞\t美撥亂，陳王業也",
        "id": "d89a395a-1449-4082-ad16-2d60993387f3"
    },
    {
        "author": "白居易",
        "paragraphs": [
            "法曲法曲歌大定，積德重熙有餘慶。",
            "永徽之人舞而詠，法曲法曲舞霓裳。",
            "政和世理音洋洋，開元之人樂且康。",
            "法曲法曲歌堂堂，堂堂之慶垂無疆。",
            "中宗肅宗復鴻業，唐祚中興萬萬葉。",
            "法曲法曲合夷歌，夷聲邪亂華聲和。",
            "以亂干和天寶末，明年胡塵犯宮闕。",
            "乃知法曲本華風，苟能審音與政通。",
            "一從胡曲相參錯，不辨興衰與哀樂。",
            "願求牙曠正華音，不令夷夏相交侵。"
        ],
        "title": "新樂府 法曲\t美列聖，正華聲也",
        "id": "9b6aa0ad-b9af-4efe-8045-28330bb5a227"
    },
    {
        "author": "白居易",
        "paragraphs": [
            "二王後，彼何人，介公酅公爲國賓。",
            "周武隋文之子孫，古人有言天下者，非是一人之天下。",
            "周亡天下傳於隋，隋人失之唐得之。",
            "唐興十葉歲二百，介公酅公世爲客。",
            "明堂太廟朝享時，引居賓位備威儀。",
            "備威儀，助郊祭，高祖太宗之遺制。",
            "不獨興滅國，不獨繼絕世。",
            "欲令嗣位守文君，亡國之孫取爲戒。"
        ],
        "title": "新樂府 二王後\t明祖宗之意也",
        "id": "653388ca-159d-4a7a-8e72-8db997377cc9"
    },
    {
        "author": "白居易",
        "paragraphs": [
            "海漫漫，直下無底傍無邊。",
            "雲濤煙浪最深處，人傳中有三神山。",
            "山上多生不死藥，服之羽化爲天仙。",
            "秦皇漢武信此語，方士年年采藥去。",
            "蓬萊今古但聞名，煙水茫茫無覓處。",
            "海漫漫，風浩浩，眼穿不見蓬萊島。",
            "不見蓬萊不敢歸，童男丱女舟中老。",
            "徐福文成多誑誕，上元太一虛祈禱。",
            "君看驪山頂上茂陵頭，畢竟悲風吹蔓草。",
            "何況玄元聖祖五千言，不言藥，不言仙，不言白日升青天。"
        ],
        "title": "新樂府 海漫漫\t戒求仙也",
        "id": "fbddd4e6-86e1-444f-9e4e-09e473f2a306"
    },
    {
        "author": "白居易",
        "paragraphs": [
            "立部伎，鼓笛諠，舞雙劒，跳七丸，嫋巨索，掉長竿。",
            "太常部伎有等級，堂上者坐堂下立。",
            "堂上坐部笙歌清，堂下立部鼓笛鳴。",
            "笙歌一聲衆側耳，鼓笛萬曲無人聽。",
            "立部賤，坐部貴，坐部退爲立部伎。",
            "擊鼓吹笙和雜戲，立部又退何所任。",
            "始就樂懸操雅音，雅音替壞一至此。",
            "長令爾輩調宮徵，圓丘后土郊祀時。",
            "言將此樂感神祇，欲望鳳來百獸舞。",
            "何異北轅將適楚，工師愚賤安足云。"
        ],
        "title": "新樂府 立部伎\t刺雅樂之替也",
        "id": "318b28a4-48ac-4fd9-9c6c-b478a292fb39"
    },
    {
        "author": "白居易",
        "paragraphs": [
            "華原磬，華原磬，古人不聽今人聽。",
            "泗濱石，泗濱石，今人不擊古人擊。",
            "今人古人何不同？用之舍之由樂工。",
            "樂工雖在耳如壁，不分清濁即爲聾。",
            "棃園弟子調律呂，知有新聲不如古。",
            "古稱浮磬出泗濱，立辨致死聲感人。",
            "宮懸一聽華原石，君心遂忘封疆臣。",
            "果然胡寇從燕起，武臣少肯封疆死。",
            "始知樂與時政通，豈聽鏗鏘而已矣。",
            "磬襄入海去不歸，長安市兒爲樂師。",
            "華原磬與泗濱石，清濁兩聲誰得知。"
        ],
        "title": "新樂府 華原磬\t刺樂工非其人也",
        "id": "03d52578-b863-4eb7-9517-08c6fc4daea6"
    },
    {
        "author": "白居易",
        "paragraphs": [
            "上陽人，紅顏闇老白髮新。",
            "綠衣監使守宮門，一閉上陽多少春。",
            "玄宗末歲初選入，入時十六今六十。",
            "同時采擇百餘人，零落年深殘此身。",
            "憶昔吞悲別親族，扶入車中不教哭。",
            "皆云入內便承恩，臉似芙蓉胸似玉。",
            "未容君王得見面，已被楊妃遙側目。",
            "妬令潛配上陽宮，一生遂向空房宿。",
            "宿空房，秋夜長，夜長無寐天不明。",
            "耿耿殘燈背壁影，蕭蕭暗雨打窗聲。",
            "春日遲，日遲獨坐天難暮。",
            "宮鶯百囀愁厭聞，梁燕雙栖老休妬。",
            "鶯歸燕去長悄然，春往秋來不記年。",
            "唯向深宮望明月，東西四五百迴圓。",
            "今日宮中年最老，大家遙賜尚書號。",
            "小頭鞋履窄衣裳，青黛點眉眉細長。",
            "外人不見見應笑，天寶末年時世妝。",
            "上陽人，苦最多，少亦苦，老亦苦，少苦老苦兩如何？君不見昔時呂向美人賦，又不見今日上陽白髮歌。"
        ],
        "tags": [
            "宫怨",
            "乐府",
            "新乐府辞"
        ],
        "title": "新樂府 上陽白髮人\t愍怨曠也",
        "id": "5fd74af9-88f7-42bd-875f-57a30bd80868"
    },
    {
        "author": "白居易",
        "paragraphs": [
            "胡旋女，胡旋女，心應弦，手應鼓。",
            "弦鼓一聲雙袖舉，迴雪飄颻轉蓬舞。",
            "左旋右轉不知疲，千匝萬周無已時。",
            "人間物類無可比，奔車輪緩旋風遲。",
            "曲終再拜謝天子，天子爲之微啓齒。",
            "胡旋女，出康居，徒勞東來萬里餘。",
            "中原自有胡旋者，鬬妙爭能爾不如。",
            "天寶季年時欲變，臣妾人人學圜轉。",
            "中有太真外祿山，二人最道能胡旋。",
            "棃花園中冊作妃，金雞障下養爲兒。",
            "祿山胡旋迷君眼，兵過黃河疑未反。",
            "貴妃胡旋惑君心，死棄馬嵬念更深。",
            "從茲地軸天維轉，五十年來制不禁。",
            "胡旋女，莫空舞，數唱此歌悟明主。"
        ],
        "tags": [
            "黄河"
        ],
        "title": "新樂府 胡旋女\t戒近習也",
        "id": "d29c1368-48c6-474f-b9a4-db596471795e"
    },
    {
        "author": "白居易",
        "paragraphs": [
            "新豐老翁八十八，頭鬢眉鬚皆似雪。",
            "玄孫扶向店前行，左臂憑肩右臂折。",
            "問翁臂折來幾年，兼問致折何因緣。",
            "翁云貫屬新豐縣，生逢聖代無征戰。",
            "慣聽棃園歌管聲，不識旗槍與弓箭。",
            "無何天寶大徵兵，戶有三丁點一丁。",
            "點得驅將何處去，五月萬里雲南行。",
            "聞道雲南有瀘水，椒花落時瘴煙起。",
            "大軍徒涉水如湯，未過十人二三死。",
            "村南村北哭聲哀，兒別爺娘夫別妻。",
            "皆云前後征蠻者，千萬人行無一迴。",
            "是時翁年二十四，兵部牒中有名字。",
            "夜深不敢使人知，偷將大石搥折臂。",
            "張弓簸旗俱不堪，從茲始免征雲南。",
            "骨碎筋傷非不苦，且圖揀退歸鄉土。",
            "此臂折來六十年，一肢雖廢一身全。",
            "至今風雨陰寒夜，直到天明痛不眠。",
            "痛不眠，終不悔，且喜老身今獨在。",
            "不然當時瀘水頭，身死魂孤骨不收。",
            "應作雲南望鄉鬼，萬人冢上哭呦呦。",
            "老人言，君聽取。",
            "君不聞開元宰相宋開府，不賞邊功防黷武。",
            "又不聞天寶宰相楊國忠，欲求恩幸立邊功。",
            "邊功未立生人怨，請問新豐折臂翁。"
        ],
        "tags": [
            "忧国忧民",
            "叙事",
            "写人",
            "愤懑",
            "写人诗"
        ],
        "title": "新樂府 新豐折臂翁\t戒邊功也",
        "id": "ece1ff0c-ab25-41df-adb4-836cf2af908f"
    },
    {
        "author": "白居易",
        "paragraphs": [
            "太行之路能摧車，若比人心是坦途。",
            "巫峽之水能覆舟，若比人心是安流。",
            "人心好惡苦不常，好生毛羽惡生瘡。",
            "與君結髮未五載，豈期牛女爲參商。",
            "古稱色衰相棄背，當時美人猶怨悔。",
            "何況如今鸞鏡中，妾顏未改君心改。",
            "爲君熏衣裳，君聞蘭麝不馨香。",
            "爲君盛容飾，君看金翠無顏色。",
            "行路難，難重陳。",
            "人生莫作婦人身，百年苦樂由他人。",
            "行路難，難於山，險於水。",
            "不獨人間夫與妻，近代君臣亦如此。",
            "君不見左納言，右納史，朝承恩，暮賜死。",
            "行路難，不在水，不在山，只在人情反覆間。"
        ],
        "title": "新樂府 太行路\t借夫婦以諷君臣之不終也",
        "id": "6b822af1-c865-49dc-946d-9740691f330f"
    },
    {
        "author": "白居易",
        "paragraphs": [
            "司天臺，仰觀俯察天人際。",
            "羲和死來職事廢，官不求賢空取藝。",
            "昔聞西漢元成間，上陵下替謫見天。",
            "北辰微闇少光色，四星煌煌如火赤。",
            "耀芒動角射三台，上台半滅中台坼。",
            "是時非無太史官，眼見心知不敢言。",
            "明朝趨入明光殿，唯奏慶雲壽星見。",
            "天文時變兩如斯，九重天子不得知。",
            "不得知，安用臺高百尺爲。"
        ],
        "title": "新樂府 司天臺\t引古以儆今也",
        "id": "e1a83087-b1e0-4b1f-b68f-7962982e8abf"
    },
    {
        "author": "白居易",
        "paragraphs": [
            "捕蝗捕蝗誰家子，天熱日長飢欲死。",
            "興元兵後傷陰陽，和氣蠱蠹化爲蝗。",
            "始自兩河及三輔，薦食如蠶飛似雨。",
            "雨飛蠶食千里間，不見青苗空赤土。",
            "河南長吏言憂農，課人晝夜捕蝗蟲。",
            "是時粟斗錢三百，蝗蟲之價與粟同。",
            "捕蝗捕蝗竟何利，徒使飢人重勞費。",
            "一蟲雖死百蟲來，豈將人力定天災。",
            "我聞古之良吏有善政，以政驅蝗蝗出境。",
            "又聞貞觀之初道欲昌，文皇仰天吞一蝗。",
            "一人有慶兆民賴，是歲雖蝗不爲害。"
        ],
        "title": "新樂府 捕蝗\t\t刺長吏也",
        "id": "2c41f763-148e-4d85-8dce-366037e0d0d3"
    },
    {
        "author": "白居易",
        "paragraphs": [
            "昆明春，昆明春，春池岸古春流新。",
            "影浸南山青滉瀁，波沈西日紅奫淪。",
            "往年因旱池枯竭，龜尾曳塗魚喣沫。",
            "詔開八水注恩波，千介萬鱗同日活。",
            "今來淨綠水照天，游魚鱍鱍蓮田田。",
            "洲香杜若抽心短，沙暖鴛鴦鋪翅眠。",
            "動植飛沈皆遂性，皇澤如春無不被。",
            "漁者仍豐網罟資，貧人久獲菰蒲利。",
            "詔以昆明近帝城，官家不得收其征。",
            "菰蒲無租魚無稅，近水之人感君惠。",
            "感君惠，獨何人。",
            "吾聞率土皆王民，遠民何疎近何親。",
            "願推此惠及天下，無遠無近同欣欣。",
            "吳興山中罷榷茗，鄱陽坑裏休封銀。",
            "天涯地角無禁利，熙熙同似昆明春。"
        ],
        "title": "新樂府 昆明春\t思王澤之廣被也",
        "id": "eb024025-9f9a-498d-af5b-7d8729e741c0"
    },
    {
        "author": "白居易",
        "paragraphs": [
            "城鹽州，城鹽州，城在五原原上頭。",
            "蕃東節度鉢闡布，忽見新城當要路。",
            "金鳥飛傳贊普聞，建牙傳箭集羣臣。",
            "君臣赬面有憂色，皆言勿謂唐無人。",
            "自築鹽州十餘載，左衽氈裘不犯塞。",
            "晝牧牛羊夜捉生，長去新城百里外。",
            "諸邊急警勞戍人，唯此一道無煙塵。",
            "靈夏潛安誰復辨，秦原闇通何處見。",
            "鄜州驛路好馬來，長安藥肆黃蓍賤。",
            "城鹽州，鹽州未城天子憂。",
            "德宗按圖自定計，非關將略與廟謀。",
            "吾聞高宗中宗世，北虜猖狂最難制。",
            "韓公創築受降城，三城鼎峙屯漢兵。",
            "東西亙絕數千里，耳冷不聞胡馬聲。",
            "如今邊將非無策，心笑韓公築城壁。",
            "相看養寇爲身謀，各握強兵固恩澤。",
            "願分今日邊將恩，褒贈韓公封子孫。",
            "誰能將此鹽州曲，飜作歌詞聞至尊。"
        ],
        "title": "新樂府 城鹽州\t美聖謨而誚邊將也",
        "id": "55c4a950-e65f-4b14-b3b5-3fc10aa0c1a1"
    },
    {
        "author": "白居易",
        "paragraphs": [
            "道州民，多侏儒，長者不過三尺餘。",
            "市作矮奴年進送，號爲道州任土貢。",
            "任土貢，寧若斯。",
            "不聞使人生別離，老翁哭孫母哭兒。",
            "一自陽城來守郡，不進矮奴頻詔問。",
            "城云臣按六典書，任土貢有不貢無。",
            "道州水土所生者，只有矮民無矮奴。",
            "吾君感悟璽書下，歲貢矮奴宜悉罷。",
            "道州民，老者幼者何欣欣。",
            "父兄子弟始相保，從此得作良人身。",
            "道州民，民到于今受其賜，欲說使君先下淚。",
            "仍恐兒孫忘使君，生男多以陽爲字。"
        ],
        "title": "新樂府 道州民\t美臣遇明主也",
        "id": "da8402ef-6cf1-4b8b-9a37-feff27fba276"
    },
    {
        "author": "白居易",
        "paragraphs": [
            "馴犀馴犀通天犀，軀貌駭人角駭雞。",
            "海蠻聞有明天子，驅犀乘傳來萬里。",
            "一朝得謁大明宮，歡呼拜舞自論功。",
            "五年馴養始堪獻，六譯語言方得通。",
            "上嘉人獸俱來遠，蠻館四方犀入苑。",
            "秣以瑤芻鏁以金，故鄉迢遰君門深。",
            "海鳥不知鐘鼓樂，池魚空結江湖心。",
            "馴犀生處南方熱，秋無白露冬無雪。",
            "一入上林三四年，又逢今歲苦寒月。",
            "飲冰臥霰苦踡跼，角骨凍傷鱗甲蹜。",
            "馴犀死，蠻兒啼，向闕再拜顏色低。",
            "奏乞生歸本國去，恐身凍死似馴犀。",
            "君不見建中初，馴象生還放林邑。",
            "君不見貞元年末，馴犀凍死蠻兒泣。",
            "所嗟建中異貞元，象生犀死何足言。"
        ],
        "title": "新樂府 馴犀\t\t感爲政之難終也",
        "id": "e77ff416-cd6e-4d75-8c2d-098b31872617"
    },
    {
        "author": "白居易",
        "paragraphs": [
            "五弦彈，五弦彈，聽者傾耳心寥寥。",
            "趙璧知君入骨愛，五弦一一爲君調。",
            "第一第二弦索索，秋風拂松疎韻落。",
            "第三第四弦泠泠，夜鶴憶子籠中鳴。",
            "第五弦聲最掩抑，隴水凍咽流不得。",
            "五弦竝奏君試聽，淒淒切切復錚錚。",
            "鐵擊珊瑚一兩曲，冰瀉玉盤千萬聲。",
            "鐵聲殺，冰聲寒。",
            "殺聲入耳膚血憯，寒氣中人肌骨酸。",
            "曲終聲盡欲半日，四坐相對愁無言。",
            "座中有一遠方士，唧唧咨咨聲不已。",
            "自歎今朝初得聞，始知孤負平生耳。",
            "唯憂趙璧白髮生，老死人間無此聲。",
            "遠方士，爾聽五弦信爲美，吾聞正始之音不如是。",
            "正始之音其若何，朱弦疏越清廟歌。",
            "一彈一唱再三歎，曲澹節稀聲不多。",
            "融融曳曳召元氣，聽之不覺心平和。",
            "人情重今多賤古，古琴有弦人不撫。",
            "更從趙璧藝成來，二十五弦不如五。"
        ],
        "title": "新樂府 五弦彈\t惡鄭之奪雅也",
        "id": "c244da49-5540-4485-9184-3680ab1836a6"
    },
    {
        "author": "白居易",
        "paragraphs": [
            "蠻子朝，泛皮船兮渡繩橋，來自巂州道路遙。",
            "入界先經蜀川過，蜀將收功先表賀。",
            "臣聞雲南六詔蠻，東連牂牁西連蕃。",
            "六詔星居初瑣碎，合爲一詔漸強大。",
            "開元皇帝雖聖神，唯蠻倔強不來賓。",
            "鮮于仲通六萬卒，征蠻一陣全軍沒。",
            "至今西洱河岸邊，箭孔刀痕滿枯骨。",
            "誰知今日慕華風，不勞一人蠻自通。",
            "誠由陛下休明德，亦賴微臣誘諭功。",
            "德宗省表知如此，笑令中使迎蠻子。",
            "蠻子導從者誰何，摩挲俗羽雙隈伽。",
            "清平官持赤藤杖，大將軍繫金呿喈。",
            "異牟尋男尋閤勸，特敕召對延英殿。",
            "上心貴在懷遠蠻，引臨玉座近天顏。",
            "冕旒不垂親勞倈，賜衣賜食移時對。",
            "移時對，不可得，大臣相看有羨色。",
            "可憐宰相拖紫佩金章，朝日唯聞對一刻。"
        ],
        "title": "新樂府 蠻子朝\t刺將驕而相備位也",
        "id": "ffae9a7f-d8fb-47e3-aee1-1ddca03a7958"
    },
    {
        "author": "白居易",
        "paragraphs": [
            "驃國樂，驃國樂，出自大海西南角。",
            "雍羌之子舒難陀，來獻南音奉正朔。",
            "德宗立仗御紫庭，黈纊不塞爲爾聽。",
            "玉螺一吹椎髻聳，銅鼓一擊文身踊。",
            "珠纓炫轉星宿搖，花鬘斗藪龍蛇動。",
            "曲終王子啓聖人，臣父願爲唐外臣。",
            "左右歡呼何翕習，至尊德廣之所及。",
            "須臾百辟詣閤門，俯伏拜表賀至尊。",
            "伏見驃人獻新樂，請書國史傳子孫。",
            "時有擊壤老農父，暗測君心閑獨語。",
            "聞君政化甚聖明，欲感人心致太平。",
            "感人在近不在遠，太平由實非由聲。",
            "觀身理國國可濟，君如心兮民如體。",
            "體生疾苦心憯悽，民得和平君愷悌。",
            "貞元之民若未安，驃樂雖聞君不歡。",
            "貞元之民苟無病，驃樂不來君亦聖。",
            "驃樂驃樂徒喧喧，不如聞此芻蕘言。"
        ],
        "title": "新樂府 驃國樂\t欲王化之先邇後遠也",
        "id": "3678b5ab-47f9-4d7e-ac26-688295c2a2a5"
    },
    {
        "author": "白居易",
        "paragraphs": [
            "縛戎人，縛戎人，耳穿面破驅入秦。",
            "天子矜憐不忍殺，詔徙東南吳與越。",
            "黃衣小使錄姓名，領出長安乘遞行。",
            "身被金創面多瘠，扶病徒行日一驛。",
            "朝餐飢渴費杯盤，夜臥腥臊汚牀席。",
            "忽逢江水憶交河，垂手齊聲嗚咽歌。",
            "其中一虜語諸虜，爾苦非多我苦多。",
            "同伴行人因借問，欲說喉中氣憤憤。",
            "自云鄉管本涼原，大曆年中沒落蕃。",
            "一落蕃中四十載，遣著皮裘繫毛帶。",
            "唯許正朝服漢儀，斂衣整巾潛淚垂。",
            "誓心密定歸鄉計，不使蕃中妻子知。",
            "暗思幸有殘筋力，更恐年衰歸不得。",
            "蕃候嚴兵鳥不飛，脫身冒死奔逃歸。",
            "晝伏宵行經大漠，雲陰月黑風沙惡。",
            "驚藏青冢寒草疎，偷渡黃河夜冰薄。",
            "忽聞漢軍鼙鼓聲，路傍走出再拜迎。",
            "游騎不聽能漢語，將軍遂縛作蕃生。",
            "配向東南卑濕地，定無存卹空防備。",
            "念此吞聲仰訴天，若爲辛苦度殘年。",
            "涼原鄉井不得見，胡地妻兒虛棄捐。",
            "沒蕃被囚思漢土，歸漢被劫爲蕃虜。",
            "早知如此悔歸來，兩地寧如一處苦。",
            "縛戎人，戎人之中我苦辛。",
            "自古此冤應未有，漢心漢語吐蕃身。"
        ],
        "tags": [
            "黄河"
        ],
        "title": "新樂府 縛戎人\t達窮民之情也",
        "id": "8e637621-1c10-4d92-93ac-55e41d15875b"
    },
    {
        "author": "白居易",
        "paragraphs": [
            "高高驪山上有宮，朱樓紫殿三四重。",
            "遲遲兮春日，玉甃暖兮溫泉溢。",
            "嫋嫋兮秋風，山蟬鳴兮宮樹紅。",
            "翠華不來歲月久，牆有衣兮瓦有松。",
            "吾君在位已五載，何不一幸乎其中？西去都門幾多地，吾君不遊有深意。",
            "一人出兮不容易，六宮從兮百司備。",
            "八十一車千萬騎，朝有宴飫暮有賜。",
            "中人之產數百家，未足充君一日費。",
            "吾君修己人不知，不自逸兮不自嬉。",
            "吾君愛人人不識，不傷財兮不傷力。",
            "驪宮高兮高入雲，君之來兮爲一身，君之不來兮爲萬人。"
        ],
        "title": "新樂府 驪宮高\t美天子重惜人之財力也",
        "id": "1b4ec8d9-bd6a-499b-9b04-595690b1f548"
    },
    {
        "author": "白居易",
        "paragraphs": [
            "百鍊鏡，鎔範非常規，日辰處所靈且祇。",
            "江心波上舟中鑄，五月五日日午時。",
            "瓊粉金膏磨瑩已，化爲一片秋潭水。",
            "鏡成將獻蓬萊宮，揚州長吏手自封。",
            "人間臣妾不合照，背有九五飛天龍。",
            "人人呼爲天子鏡，我有一言聞太宗。",
            "太宗常以人爲鏡，鑒古鑒今不鑒容。",
            "四海安危居掌內，百王治亂懸心中。",
            "乃知天子別有鏡，不是揚州百鍊銅。"
        ],
        "title": "新樂府 百鍊鏡\t辨皇王鑒也",
        "id": "fa557ad1-5a6f-420a-a22d-77f5bd85d565"
    },
    {
        "author": "白居易",
        "paragraphs": [
            "青石出自藍田山，兼車運載來長安。",
            "工人磨琢欲何用，石不能言我代言。",
            "不願作人家墓前神道碣，墳土未乾名已滅。",
            "不願作官家道旁德政碑，不鐫實錄鐫虛辭。",
            "願爲顏氏段氏碑，雕鏤太尉與太師。",
            "刻此兩片堅貞質，狀彼二人忠烈姿。",
            "義心如石屹不轉，死節如石確不移。",
            "如觀奮擊朱泚日，似見叱訶希烈時。",
            "各於其上題名諡，一置高山一沈水。",
            "陵谷雖遷碑獨存，骨化爲塵名不死。",
            "長使不忠不烈臣，觀碑改節慕爲人。",
            "慕爲人，勸事君。"
        ],
        "title": "新樂府 青石\t\t激忠烈也",
        "id": "5df437ca-32ec-4efe-872b-0b836f0ab42f"
    },
    {
        "author": "白居易",
        "paragraphs": [
            "兩朱閣，南北相對起。",
            "借問何人家，貞元雙帝子。",
            "帝子吹簫雙得仙，五雲飄颻飛上天。",
            "第宅亭臺不將去，化爲佛寺在人間。",
            "妝閤伎樓何寂靜，柳似舞腰池似鏡。",
            "花落黃昏悄悄時，不聞歌吹聞鐘磬。",
            "寺門敕牓金字書，尼院佛庭寬有餘。",
            "青苔明月多閑地，比屋疲人無處居。",
            "憶昨平陽宅初置，吞幷平人幾家地。",
            "仙去雙雙作梵宮，漸恐人間盡爲寺。"
        ],
        "title": "新樂府 兩朱閣\t刺佛寺寖多也",
        "id": "ec6b6d12-1312-470c-b4ea-4eed7386a04d"
    },
    {
        "author": "白居易",
        "paragraphs": [
            "西涼伎，假面胡人假獅子。",
            "刻木爲頭絲作尾，金鍍眼睛銀帖齒。",
            "奮迅毛衣擺雙耳，如從流沙來萬里。",
            "紫髯深目兩胡兒，鼓舞跳梁前致辭。",
            "應似涼州未陷日，安西都護進來時。",
            "須臾云得新消息，安西路絕歸不得。",
            "泣向獅子涕雙垂，涼州陷沒知不知。",
            "獅子回頭向西望，哀吼一聲觀者悲。",
            "貞元邊將愛此曲，醉坐笑看看不足。",
            "娛賓犒士宴監軍，獅子胡兒長在目。",
            "有一征夫年七十，見弄涼州低面泣。",
            "泣罷斂手白將軍，主憂臣辱昔所聞。",
            "自從天寶兵戈起，犬戎日夜吞西鄙。",
            "涼州陷來四十年，河隴侵將七千里。",
            "平時安西萬里疆，今日邊防在鳳翔。",
            "緣邊空屯十萬卒，飽食溫衣閑過日。",
            "遺民腸斷在涼州，將卒相看無意收。",
            "天子每思長痛惜，將軍欲說合慙羞。",
            "奈何仍看西涼伎，取笑資歡無所媿。",
            "縱無智力未能收，忍取西涼弄爲戲。"
        ],
        "title": "新樂府 西涼伎\t刺封疆之臣也",
        "id": "c0504d98-1a16-4054-a991-ef932f59d7a6"
    },
    {
        "author": "白居易",
        "paragraphs": [
            "穆王八駿天馬駒，後人愛之寫爲圖。",
            "背如龍兮頸如象，骨聳筋高脂肉壯。",
            "日行萬里疾如飛，穆王獨乘何所之。",
            "四荒八極蹋欲徧，三十二蹄無歇時。",
            "屬車軸折趁不及，黃屋草生棄若遺。",
            "瑤池西赴王母宴，七廟經年不親薦。",
            "璧臺南與盛姬遊，明堂不復朝諸侯。",
            "白雲黃竹歌聲動，一人荒樂萬人愁。",
            "周從后稷至文武，積德累功世勤苦。",
            "豈知纔及四代孫，心輕王業如灰土。",
            "由來尤物不在大，能蕩君心則爲害。",
            "文帝却之不肯乘，千里馬去漢道興。",
            "穆王得之不爲戒，八駿駒來周室壞。",
            "至今此物尚稱珍，不知房星之精下爲怪。",
            "八駿圖，君莫愛。"
        ],
        "tags": [
            "隋・唐・五代",
            "咏史怀古",
            "讽刺"
        ],
        "title": "新樂府 八駿圖\t戒奇物懲佚遊也",
        "id": "4e798517-f37f-47cb-b1f4-6b9d3ab3f180"
    },
    {
        "author": "白居易",
        "paragraphs": [
            "有松百尺大十圍，生在澗底寒且卑。",
            "澗深山險人路絕，老死不逢工度之。",
            "天子明堂欠梁木，此求彼有兩不知。",
            "誰喻蒼蒼造物意，但與之材不與地。",
            "金張世祿原憲貧，牛衣寒賤貂蟬貴。",
            "貂蟬與牛衣，高下雖有殊。",
            "高者未必賢，下者未必愚。",
            "君不見沈沈海底生珊瑚，歷歷天上種白榆。"
        ],
        "title": "新樂府 澗底松\t念寒儁也",
        "id": "20261028-0474-4ce0-b069-2b1c50c57035"
    },
    {
        "author": "白居易",
        "paragraphs": [
            "牡丹芳，牡丹芳，黃金蘂綻紅玉房。",
            "千片赤英霞爛爛，百枝絳點燈煌煌。",
            "照地初開錦繡段，當風不結蘭麝囊。",
            "仙人琪樹白無色，王母桃花小不香。",
            "宿露輕盈泛紫豔，朝陽照耀生紅光。",
            "紅紫二色間深淺，向背萬態隨低昂。",
            "映葉多情隱羞面，臥叢無力含醉妝。",
            "低嬌笑容疑掩口，凝思怨人如斷腸。",
            "穠姿貴彩信奇絕，雜卉亂花無比方。",
            "石竹金錢何細碎，芙蓉芍藥苦尋常。",
            "遂使王公與鄉士，遊花冠蓋日相望。",
            "庳車輭轝貴公主，香衫細馬豪家郎。",
            "衛公宅靜閉東院，西明寺深開北廊。",
            "戲蝶雙舞看人久，殘鶯一聲春日長。",
            "共愁日照芳難駐，仍張帷幕垂陰涼。",
            "花開花落二十日，一城之人皆若狂。",
            "三代以還文勝質，人心重華不重實。",
            "重華直至牡丹芳，其來有漸非今日。",
            "元和天子憂農桑，卹下動天天降祥。",
            "去歲嘉禾生九穗，田中寂莫無人至。",
            "今年瑞麥分兩岐，君心獨喜無人知。",
            "無人知，可歎息，我願暫求造化力。",
            "減却牡丹妖豔色，少迴鄉士愛花心，同似吾君憂稼穡。"
        ],
        "tags": [
            "牡丹",
            "咏物诗",
            "乐府",
            "咏物"
        ],
        "title": "新樂府 牡丹芳\t美天子憂農也",
        "id": "1c7b03ca-fd0c-463e-816f-aba337f2ae1a"
    },
    {
        "author": "白居易",
        "paragraphs": [
            "紅線毯，擇蠒繰絲清水煮。",
            "揀絲練線紅藍染，染爲紅線紅於藍。",
            "織作披香殿上毯，披香殿廣十丈餘。",
            "紅線織成可殿鋪，綵絲茸茸香拂拂。",
            "線輭花虛不勝物，美人蹋上歌舞來。",
            "羅韤繡鞋隨步沒，太原毯澀毳縷硬。",
            "蜀都褥薄錦花冷，不如此毯溫且柔。",
            "年年十月來宣州，宣城太守加樣織。",
            "自謂爲臣能竭力，百夫同擔進宮中。",
            "線厚絲多卷不得，宣城太守知不知。",
            "一丈毯，千兩絲，地不知寒人要暖，少奪人衣作地衣。"
        ],
        "tags": [
            "乐府",
            "新乐府辞",
            "讽刺"
        ],
        "title": "新樂府 紅線毯\t憂蠶桑之費也",
        "id": "0732c4d9-21fc-4c0a-8e4a-2c44e5df8833"
    },
    {
        "author": "白居易",
        "paragraphs": [
            "杜陵叟，杜陵居，歲種薄田一頃餘。",
            "三月無雨旱風起，麥苗不秀多黃死。",
            "九月降霜秋早寒，禾穗未熟皆青乾。",
            "長吏明知不申破，急斂暴徵求考課。",
            "典桑賣地納官租，明年衣食將何如。",
            "剝我身上帛，奪我口中粟。",
            "虐人害物即豺狼，何必鉤爪鋸牙食人肉。",
            "不知何人奏皇帝，帝心惻隱知人弊。",
            "白麻紙上書德音，京畿盡放今年稅。",
            "昨日里胥方到門，手持尺牒牓鄉村。",
            "十家租稅九家畢，虛受吾君蠲免恩。"
        ],
        "tags": [
            "忧国忧民",
            "生活",
            "乐府",
            "新乐府辞",
            "农民"
        ],
        "title": "新樂府 杜陵叟\t傷農夫之困也",
        "id": "6447c346-b037-46bd-b16f-11b772c1e811"
    },
    {
        "author": "白居易",
        "paragraphs": [
            "繚綾繚綾何所似，不似羅綃與紈綺。",
            "應似天台山上月明前，四十五尺瀑布泉。",
            "中有文章又奇絕，地鋪白煙花簇雪。",
            "織者何人衣者誰，越溪寒女漢宮姬。",
            "去年中使宣口敕，天上取樣人間織。",
            "織爲雲外秋雁行，染作江南春水色。",
            "廣裁衫袖長製帬，金斗熨波刀翦紋。",
            "異彩奇文相隱映，轉側看花花不定。",
            "昭陽舞人恩正深，春衣一對直千金。",
            "汗霑粉汙不再著，曳土蹋泥無惜心。",
            "繚綾織成費功績，莫比尋常繒與帛。",
            "絲細繰多女手疼，扎扎千聲不盈尺。",
            "昭陽殿裏歌舞人，若見織時應也惜。"
        ],
        "title": "新樂府 繚綾\t\t念女工之勞也",
        "id": "35f446ec-9bd1-4df3-bb94-7b3b45888f24"
    },
    {
        "author": "白居易",
        "paragraphs": [
            "賣炭翁，伐薪燒炭南山中。",
            "滿面塵灰煙火色，兩鬢蒼蒼十指黑。",
            "賣炭得錢何所營，身上衣裳口中食。",
            "可憐身上衣正單，心憂炭賤願天寒。",
            "夜來城上一尺雪，曉駕炭車輾冰轍。",
            "牛困人飢日已高，市南門外泥中歇。",
            "翩翩兩騎來是誰，黃衣使者白衫兒。",
            "手把文書口稱敕，迴車叱牛牽向北。",
            "一車炭，千餘斤，官使驅將惜不得。",
            "半匹紅紗一丈綾，繫向牛頭充炭直。"
        ],
        "tags": [
            "新乐府辞",
            "冬天",
            "乐府"
        ],
        "title": "新樂府 賣炭翁\t苦官市也",
        "id": "e0677c90-ea54-4de6-94cf-e6af2eea1755"
    },
    {
        "author": "白居易",
        "paragraphs": [
            "母別子，子別母，白日無光哭聲苦。",
            "關西驃騎大將軍，去年破虜新策勳。",
            "敕賜金錢二百萬，洛陽迎得如花人。",
            "新人迎來舊人棄，掌上蓮花眼中刺。",
            "迎新棄舊未足悲，悲在君家留兩兒。",
            "一始扶行一初坐，坐啼行哭牽人衣。",
            "以汝夫婦新燕婉，使我母子生別離。",
            "不如林中烏與鵲，母不失雛雄伴雌。",
            "應似園中桃李樹，花落隨風子在枝。",
            "新人新人聽我語，洛陽無限紅樓女。",
            "但願將軍重立功，更有新人勝於汝。"
        ],
        "tags": [
            "离别",
            "母亲"
        ],
        "title": "新樂府 母別子\t刺新間舊也",
        "id": "572792cc-60ac-4b58-87fa-836f0f7d7b00"
    },
    {
        "author": "白居易",
        "paragraphs": [
            "陰山道，陰山道，紇邏敦肥水泉好。",
            "每至戎人送馬時，道旁千里無纖草。",
            "草盡泉枯馬病羸，飛龍但印骨與皮。",
            "五十匹縑易一匹，縑去馬來無了日。",
            "養無所用去非宜，每歲死傷十六七。",
            "縑絲不足女工苦，疎織短截充匹數。",
            "藕絲蛛網三丈餘，迴紇訴稱無用處。",
            "咸安公主號可敦，遠爲可汗頻奏論。",
            "元和二年下新敕，內出金帛酬馬直。",
            "仍詔江淮馬價縑，從此不令疎短織。",
            "合羅將軍呼萬歲，捧授金銀與縑綵。",
            "誰知黠虜啓貪心，明年馬多來一倍。",
            "縑漸好，馬漸多，陰山虜，奈爾何。"
        ],
        "title": "新樂府 陰山道\t疾貪虜也",
        "id": "f81bd1e9-faef-44b9-83a4-1066d6e690f8"
    },
    {
        "author": "白居易",
        "paragraphs": [
            "時世妝，時世妝，出自城中傳四方。",
            "時世流行無遠近，顋不施朱面無粉。",
            "烏膏注脣脣似泥，雙眉畫作八字低。",
            "妍媸黑白失本態，妝成盡似含悲啼。",
            "圓鬟無鬢堆髻樣，斜紅不暈赭面狀。",
            "昔聞被髮伊川中，辛有見之知有戎。",
            "元和妝梳君記取，髻堆面赭非華風。"
        ],
        "title": "新樂府 時世妝\t儆戎也",
        "id": "d48559df-00e3-499c-b62a-e78bf137d86a"
    },
    {
        "author": "白居易",
        "paragraphs": [
            "漢武帝，初喪李夫人。",
            "夫人病時不肯別，死後留得生前恩。",
            "君恩不盡念未已，甘泉殿裏令寫真。",
            "丹青畫出竟何益，不言不笑愁殺人。",
            "又令方士合靈藥，玉釜煎鍊金鑪焚。",
            "九華帳深夜悄悄，反魂香降夫人魂。",
            "夫人之魂在何許，香煙引到焚香處。",
            "既來何苦不須臾，縹緲悠揚還滅去。",
            "去何速兮來何遲，是耶非耶兩不知。",
            "翠蛾髣髴平生貌，不似昭陽寢疾時。",
            "魂之不來君心苦，魂之來兮君亦悲。",
            "背燈隔帳不得語，安用暫來還見違。",
            "傷心不獨漢武帝，自古及今皆若斯。",
            "君不見穆王三日哭，重璧臺前傷盛姬。",
            "又不見泰陵一掬淚，馬嵬坡下念楊妃。",
            "縱令妍姿豔質化爲土，此恨長在無銷期。",
            "生亦惑，死亦惑，尤物惑人忘不得。",
            "人非木石皆有情，不如不遇傾城色。"
        ],
        "title": "新樂府 李夫人\t鑒嬖惑也",
        "id": "29be46eb-568b-419f-b5d3-9110e65dea67"
    },
    {
        "author": "白居易",
        "paragraphs": [
            "陵園妾，顏色如花命如葉。",
            "命如葉薄將奈何，一奉寢宮年月多。",
            "年月多，時光換，春愁秋思知何限。",
            "青絲髮落叢鬢疎，紅玉膚銷繫帬慢。",
            "憶昔宮中被妬猜，因讒得罪配陵來。",
            "老母啼呼趁車別，中官監送鏁門迴。",
            "山宮一閉無開日，未死此身不令出。",
            "松門到曉月裴回，柏城盡日風蕭瑟。",
            "松門柏城幽閉深，聞蟬聽燕感光陰。",
            "眼看菊蘂重陽淚，手把棃花寒食心。",
            "把花掩淚無人見，綠蕪牆繞青苔院。",
            "四季徒支妝粉錢，三朝不識君王面。",
            "遙想六宮奉至尊，宣徽雪夜浴堂春。",
            "雨露之恩不及者，猶聞不啻三千人。",
            "三千人，我爾君恩何厚薄。",
            "願令輪轉直陵園，三歲一來均苦樂。"
        ],
        "title": "新樂府 陵園妾\t憐幽閉也",
        "id": "6d47c928-e6dd-4417-a9a5-acb7d4272e84"
    },
    {
        "author": "白居易",
        "paragraphs": [
            "鹽商婦，多金帛，不事田農與蠶績。",
            "南北東西不失家，風水爲鄉船作宅。",
            "本是揚州小家女，嫁得西江大商客。",
            "綠鬟富去金釵多，皓腕肥來銀釧窄。",
            "前呼蒼頭後叱婢，問爾因何得如此。",
            "壻作鹽商十五年，不屬州縣屬天子。",
            "每年鹽利入官時，少入官家多入私。",
            "官家利薄私家厚，鹽鐵尚書遠不知。",
            "何況江頭魚米賤，紅膾黃橙香稻飯。",
            "飽食濃妝倚柁樓，兩朵紅顋花欲綻。",
            "鹽商婦，有幸嫁鹽商。",
            "終朝美飯食，終歲好衣裳。",
            "好衣美食來何處，亦須慙媿桑弘羊。",
            "桑弘羊，死已久，不獨漢時今亦有。"
        ],
        "title": "新樂府 鹽商婦\t惡幸人也",
        "id": "88f00440-4d69-468b-b043-7962fa0cf3d1"
    },
    {
        "author": "白居易",
        "paragraphs": [
            "杏爲梁，桂爲柱，何人堂室李開府。",
            "碧砌紅軒色未乾，去年身歿今移主。",
            "高其牆，大其門，誰家第宅盧將軍。",
            "素泥朱版光未滅，今日官收別賜人。",
            "開府之堂將軍宅，造未成時頭已白。",
            "逆旅重居逆旅中，心是主人身是客。",
            "更有愚夫念身後，心雖甚長計非久。",
            "窮奢極麗越規模，付子傳孫令保守。",
            "莫教門外過客聞，撫掌回頭笑殺君。",
            "君不見馬家宅，尚猶存，宅門題作奉誠園。",
            "君不見魏家宅，屬他人，詔贖賜還五代孫。",
            "儉存奢失今在目，安用高牆圍大屋。"
        ],
        "title": "新樂府 杏爲梁\t刺居處僭也",
        "id": "0973992e-aa63-4570-b3be-b0991b326f5c"
    },
    {
        "author": "白居易",
        "paragraphs": [
            "井底引銀缾，銀缾欲上絲繩絕。",
            "石上磨玉簪，玉簪欲成中央折。",
            "缾沈簪折知奈何，似妾今朝與君別。",
            "憶昔在家爲女時，人言舉動有殊姿。",
            "嬋娟兩鬢秋蟬翼，宛轉雙蛾遠山色。",
            "笑隨戲伴後園中，此時與君未相識。",
            "妾弄青梅憑短牆，君騎白馬傍垂楊。",
            "牆頭馬上遙相顧，一見知君即斷腸。",
            "知君斷腸共君語，君指南山松柏樹。",
            "感君松柏化爲心，闇合雙鬟逐君去。",
            "到君家舍五六年，君家大人頻有言。",
            "聘則爲妻奔是妾，不堪主祀奉蘋蘩。",
            "終知君家不可住，其奈出門無去處。",
            "豈無父母在高堂，亦有親情滿故鄉。",
            "潛來更不通消息，今日悲羞歸不得。",
            "爲君一日恩，誤妾百年身。",
            "寄言癡小人家女，慎勿將身輕許人。"
        ],
        "title": "新樂府 井底引銀缾\t止淫奔也",
        "id": "68553c8b-65c4-43d4-939b-d11b27ffa05f"
    },
    {
        "author": "白居易",
        "paragraphs": [
            "官牛官牛駕官車，滻水岸邊般載沙。",
            "一石沙，幾斤重，朝載暮載將何用。",
            "載向五門官道西，綠槐陰下鋪沙堤。",
            "昨來新拜右丞相，恐怕泥塗汚馬蹄。",
            "右丞相，馬蹄蹋沙雖淨潔，牛領牽車欲流血。",
            "右丞相，但能濟人治國調陰陽，官牛領穿亦無妨。"
        ],
        "title": "新樂府 官牛\t\t諷執政也",
        "id": "a987d989-8c70-482d-becf-a79479ca0f68"
    },
    {
        "author": "白居易",
        "paragraphs": [
            "紫毫筆，尖如錐兮利如刀。",
            "江南石上有老兔，喫竹飲泉生紫毫。",
            "宣城之人采爲筆，千萬毛中揀一毫。",
            "毫雖輕，功甚重，管勒工名充歲貢。",
            "君兮臣兮勿輕用，勿輕用，將何如。",
            "願賜東西府御史，願頒左右臺起居。",
            "搦管趨入黃金闕，抽毫立在白玉除。",
            "臣有奸邪正衙奏，君有動言直筆書。",
            "起居郎，侍御史，爾知紫毫不易致。",
            "每歲宣城進筆時，紫毫之價如金貴。",
            "慎勿空將彈失儀，慎勿空將錄制詞。"
        ],
        "title": "新樂府 紫毫筆\t譏失職也",
        "id": "88ed338f-17a4-4a27-8f74-fc824b57735b"
    },
    {
        "author": "白居易",
        "paragraphs": [
            "隋堤柳，歲久年深盡衰朽。",
            "風飄飄兮雨蕭蕭，三株兩株汴河口。",
            "老枝病葉愁殺人，曾經大業年中春。",
            "大業年中煬天子，種柳成行夾流水。",
            "西自黃河東至淮，綠陰一千三百里。",
            "大業末年春暮月，柳色如煙絮如雪。",
            "南幸江都恣佚遊，應將此柳繫龍舟。",
            "紫髯郎將護錦纜，青娥御史直迷樓。",
            "海內財力此時竭，舟中歌笑何日休。",
            "上荒下困勢不久，宗社之危如綴旒。",
            "煬天子，自言福祚長無窮，豈知皇子封酅公。",
            "龍舟未過彭城閤，義旗已入長安宮。",
            "蕭牆禍生人事變，晏駕不得歸秦中。",
            "土墳數尺何處葬，吳公臺下多悲風。",
            "二百年來汴河路，沙草和煙朝復暮。",
            "後王何以鑒前王，請看隋堤亡國樹。"
        ],
        "tags": [
            "黄河"
        ],
        "title": "新樂府 隋堤柳\t憫亡國也",
        "id": "ef3c51b2-f0a5-4d9b-8ae3-2a24b342ddee"
    },
    {
        "author": "白居易",
        "paragraphs": [
            "草茫茫，土蒼蒼，蒼蒼茫茫在何處，驪山脚下秦皇墓。",
            "墓中下涸二重泉，當時自以爲深固。",
            "下流水銀象江海，上綴珠光作烏兔。",
            "別爲天地於其間，擬將富貴隨身去。",
            "一朝盜掘墳陵破，龍椁神堂三月火。",
            "可憐寶玉歸人間，暫借泉中買身禍。",
            "奢者狼藉儉者安，一凶一吉在眼前。",
            "憑君回首向南望，漢文葬在霸陵原。"
        ],
        "title": "新樂府 草茫茫\t懲厚葬也",
        "id": "574d431d-12ab-493d-96d3-41a76871015c"
    },
    {
        "author": "白居易",
        "paragraphs": [
            "古冢狐，妖且老，化爲婦人顏色好。",
            "頭變雲鬟面變妝，大尾曳作長紅裳。",
            "徐徐行傍荒村路，日欲暮時人靜處。",
            "或歌或舞或悲啼，翠眉不舉花顏低。",
            "忽然一笑千萬態，見者十人八九迷。",
            "假色迷人猶若是，真色迷人應過此。",
            "彼真此假俱迷人，人心惡假貴重真。",
            "狐假女妖害猶淺，一朝一夕迷人眼。",
            "女爲狐媚害即深，日長月增溺人心。",
            "何況褒妲之色善蠱惑，能喪人家覆人國。",
            "君看爲害淺深間，豈將假色同真色。"
        ],
        "title": "新樂府 古冢狐\t戒豔色也",
        "id": "3e4acce7-ecde-492c-9935-9a77ea798fdc"
    },
    {
        "author": "白居易",
        "paragraphs": [
            "黑潭水深黑如墨，傳有神龍人不識。",
            "潭上架屋官立祠，龍不能神人神之。",
            "豐凶水旱與疾疫，鄉里皆言龍所爲。",
            "家家養豚漉清酒，朝祈暮賽依巫口。",
            "神之來兮風飄飄，紙錢動兮錦傘搖。",
            "神之去兮風亦靜，香火滅兮杯盤冷。",
            "肉堆潭岸石，酒潑廟前草。",
            "不知龍神享幾多，林鼠山狐長醉飽。",
            "狐何幸，豚何辜，年年殺豚將餧狐。",
            "狐假龍神食豚盡，九重泉底龍知無。"
        ],
        "title": "新樂府 黑潭龍\t疾貪吏也",
        "id": "228c557f-cab0-4cff-af64-10bc32fe54cb"
    },
    {
        "author": "白居易",
        "paragraphs": [
            "天可度，地可量，唯有人心不可防。",
            "但見丹誠赤如血，誰知僞言巧似簧。",
            "勸君掩鼻君莫掩，使君夫婦爲參商。",
            "勸君掇蠭君莫掇，使君父子成豺狼。",
            "海底魚兮天上鳥，高可射兮深可釣。",
            "唯有人心相對時，咫尺之間不能料。",
            "君不見李義府之輩笑欣欣，笑中有刀潛殺人。",
            "陰陽神變皆可測，不測人間笑是瞋。"
        ],
        "title": "新樂府 天可度\t惡詐人也",
        "id": "d001c677-bd47-4858-8928-5a772268d514"
    },
    {
        "author": "白居易",
        "paragraphs": [
            "秦吉了，出南中，彩毛青黑花頸紅。",
            "耳聰心慧舌端巧，鳥語人言無不通。",
            "昨日長爪鳶，今朝大觜烏。",
            "鳶捎乳燕一窠覆，烏琢母雞雙眼枯。",
            "雞號墮地燕驚去，然後拾卵攫其雛。",
            "豈無鵰與鶚，嗉中肉飽不肯搏。",
            "亦有鸞鶴羣，閑立高颺如不聞。",
            "秦吉了，人云爾是能言鳥。",
            "豈不見雞燕之冤苦，吾聞鳳皇百鳥主。",
            "爾竟不爲鳳皇之前致一言，安用噪噪閑言語。"
        ],
        "title": "新樂府 秦吉了\t哀冤民也",
        "id": "e732b73e-7503-4d41-a34b-40840a9f157f"
    },
    {
        "author": "白居易",
        "paragraphs": [
            "歐冶子死千年後，精靈闇授張鵶九。",
            "鵶九鑄劒吳山中，天與日時神借功。",
            "金鐵騰精火飜燄，踴躍求爲鏌鎁劒。",
            "劒成未試十餘年，有客持金買一觀。",
            "誰知閉匣長思用，三尺青蛇不肯蟠。",
            "客有心，劒無口，客代劒言告鵶九。",
            "君勿矜我玉可切，君勿誇我鐘可刜。",
            "不如持我決浮雲，無令漫漫蔽白日。",
            "爲君使無私之光及萬物，蟄蟲昭蘇萌草出。"
        ],
        "title": "新樂府 鵶九劒\t思決壅也",
        "id": "31b00468-ec56-421b-916d-bafc8bb50ea7"
    },
    {
        "author": "白居易",
        "paragraphs": [
            "采詩官，采詩聽歌導人言。",
            "言者無罪聞者誡，下流上通上下泰。",
            "周滅秦興至隋氏，十代采詩官不置。",
            "郊廟登歌贊君美，樂府豔詞悅君意。",
            "若求興諭規刺言，萬句千章無一字。",
            "不是章句無規刺，漸及朝廷絕諷議。",
            "諍臣杜口爲冗員，諫鼓高懸作虛器。",
            "一人負扆常端默，百辟入門兩自媚。",
            "夕郎所賀皆德音，春官每奏唯祥瑞。",
            "君之堂兮千里遠，君之門兮九重閟。",
            "君耳唯聞堂上言，君眼不見門前事。",
            "貪吏害民無所忌，奸臣蔽君無所畏。",
            "君不見厲王胡亥之末年，羣臣有利君無利。",
            "君兮君兮願聽此，欲開壅蔽達人情。",
            "先向歌詩求諷刺。"
        ],
        "title": "新樂府 采詩官\t監前王亂亡之由也",
        "id": "b7bac9ba-9db0-43d4-8647-5f921d7db924"
    },
    {
        "author": "白居易",
        "paragraphs": [
            "帝都名利場，雞鳴無安居。",
            "獨有嬾慢者，日高頭未梳。",
            "工拙性不同，進退迹遂殊。",
            "幸逢太平代，天子好文儒。",
            "小才難大用，典校在祕書。",
            "三旬兩入省，因得養頑疎。",
            "茅屋四五間，一馬二僕夫。",
            "俸錢萬六千，月給亦有餘。",
            "既無衣食牽，亦少人事拘。",
            "遂使少年心，日日常晏如。",
            "勿言無知己，躁靜各有徒。",
            "蘭臺七八人，出處與之俱。",
            "旬時阻談笑，旦夕望軒車。",
            "誰能讎校閑，解帶臥吾廬。",
            "窗前有竹玩，門外有酒酤。",
            "何以待君子，數竿對一壺。"
        ],
        "title": "常樂里閑居偶題十六韻兼寄劉十五公輿王十一起呂二炅呂四熲崔十八玄亮元九稹劉三十二敦質張十五仲元時爲校書郎",
        "id": "255ad53f-1091-4dbf-94c5-c6041e2d4d0b"
    },
    {
        "author": "白居易",
        "paragraphs": [
            "長安千萬人，出門各有營。",
            "唯我與夫子，信馬悠悠行。",
            "行到曲江頭，反照草樹明。",
            "南山好顏色，病客有心情。",
            "水禽飜白羽，風荷嫋翠莖。",
            "何必滄浪去，即此可濯纓。",
            "時景不重來，賞心難再幷。",
            "坐愁紅塵裏，夕鼓鼕鼕聲。",
            "歸來經一宿，世慮稍復生。",
            "賴聞瑤華唱，再得塵襟清。"
        ],
        "title": "荅元八宗簡同遊曲江後明日見贈",
        "id": "05ac1119-006a-497b-9e1f-574a85f5af26"
    },
    {
        "author": "白居易",
        "paragraphs": [
            "朝見日上天，暮見日入地。",
            "不覺明鏡中，忽年三十四。",
            "勿言身未老，冉冉行將至。",
            "白髮雖未生，朱顏已先悴。",
            "人生詎幾何，在世猶如寄。",
            "雖有七十期，十人無一二。",
            "今我猶未悟，往往不適意。",
            "胡爲方寸間，不貯浩然氣。",
            "貧賤非不惡，道在何足避。",
            "富貴非不愛，時來當自致。",
            "所以達人心，外物不能累。",
            "唯當飲美酒，終日陶陶醉。",
            "斯言勝金玉，佩服無失墜。"
        ],
        "title": "感時",
        "id": "41df6ae1-af90-41af-8e4e-ca4920e2fb1c"
    },
    {
        "author": "白居易",
        "paragraphs": [
            "我與二三子，策名在京師。",
            "官小無職事，閑於爲客時。",
            "沈沈道觀中，心賞期在茲。",
            "到門車馬迴，入院巾杖隨。",
            "清和四月初，樹木正華滋。",
            "風清新葉影，鳥戀殘花枝。",
            "向夕天又晴，東南餘霞披。",
            "置酒西廊下，待月杯行遲。",
            "須臾金魄生，若與吾徒期。",
            "光華一照耀，殿角相參差。",
            "終夜清景前，笑歌不知疲。",
            "長安名利地，此興幾人知。"
        ],
        "title": "首夏同諸校正遊開元觀因宿玩月",
        "id": "2d904c23-d223-46b7-9b05-7eb22c5227eb"
    },
    {
        "author": "白居易",
        "paragraphs": [
            "季夏中氣侯，煩暑自此收。",
            "蕭颯風雨天，蟬聲暮啾啾。",
            "永崇里巷靜，華陽觀院幽。",
            "軒車不到處，滿地槐花秋。",
            "年光忽冉冉，世事本悠悠。",
            "何必待衰老，然後悟浮休。",
            "真隱豈長遠，至道在冥搜。",
            "身雖世界住，心與虛無遊。",
            "朝飢有蔬食，夜寒有布裘。",
            "幸免凍與餒，此外復何求。",
            "寡慾雖少病，樂天心不憂。",
            "何以明吾志，周易在牀頭。"
        ],
        "title": "永崇里觀居",
        "id": "3ea7e704-b9b3-4436-b4a8-2595078dc3e1"
    },
    {
        "author": "白居易",
        "paragraphs": [
            "夙駕送舉人，東方猶未明。",
            "自謂出太早，已有車馬行。",
            "騎火高低影，街鼓參差聲。",
            "可憐早朝者，相看意氣生。",
            "日出塵埃飛，羣動互營營。",
            "營營各何求，無非利與名。",
            "而我常晏起，虛住長安城。",
            "春深官又滿，日有歸山情。"
        ],
        "title": "早送舉人入試",
        "id": "4c3a41ad-a522-413d-9c26-31f4b8b1294c"
    },
    {
        "author": "白居易",
        "paragraphs": [
            "濯足雲水客，折腰簪笏身。",
            "諠閑跡相背，十里別經旬。",
            "忽因乘逸興，莫惜訪囂塵。",
            "窗前故栽竹，與君爲主人。"
        ],
        "title": "招王質夫",
        "id": "4325bd07-7a5c-450e-a23d-6cc75932c0a4"
    },
    {
        "author": "白居易",
        "paragraphs": [
            "石擁百泉合，雲破千峰開。",
            "平生煙霞侶，此地重裴回。",
            "今日勤王意，一半爲山來。"
        ],
        "title": "祗役駱口因與王質夫同遊秋山偶題三韻",
        "id": "df162a62-3b63-4e9f-8413-9698ff871d48"
    },
    {
        "author": "白居易",
        "paragraphs": [
            "琢玉以爲架，綴珠以爲籠。",
            "玉架絆野鶴，珠籠鏁冥鴻。",
            "鴻思雲外天，鶴憶松上風。",
            "珠玉信爲美，鳥不戀其中。",
            "臺中蕭侍御，心與鴻鶴同。",
            "晚起慵冠豸，閑行厭避驄。",
            "昨見憶山詩，詩思浩無窮。",
            "歸夢杳何處，舊居茫水東。",
            "秋閑杉桂林，春老芝朮叢。",
            "自云別山後，離抱常忡忡。",
            "衣繡非不榮，持憲非不雄。",
            "所樂不在此，悵望草堂空。"
        ],
        "title": "見蕭侍御憶舊山草堂詩因以繼和",
        "id": "bc7cff00-1c5e-4afc-9088-e440a3f58fcb"
    },
    {
        "author": "白居易",
        "paragraphs": [
            "欹沈不視事，兩日門掩關。",
            "始知吏役身，不病不得閑。",
            "閑意不在遠，小亭方丈間。",
            "西檐竹梢上，坐見太白山。",
            "遙媿峰上雲，對此塵中顏。"
        ],
        "title": "病假中南亭閑望",
        "id": "c81d9038-2d96-4d80-8634-ef3fbed89449"
    },
    {
        "author": "白居易",
        "paragraphs": [
            "沙鶴上階立，潭月當戶開。",
            "此中留我宿，兩夜不能迴。",
            "幸與靜境遇，喜無歸侶催。",
            "從今獨遊後，不擬共人來。"
        ],
        "title": "仙遊寺獨宿",
        "id": "73fde295-039e-4dba-9577-f0e088f1c691"
    },
    {
        "author": "白居易",
        "paragraphs": [
            "露簟色似玉，風幌影如波。",
            "坐愁樹葉落，中庭明月多。"
        ],
        "title": "前庭涼夜",
        "id": "e6330e0b-70e6-49c1-9097-22de0dfb4d63"
    },
    {
        "author": "白居易",
        "paragraphs": [
            "風竹散清韻，煙槐凝綠姿。",
            "日高人吏去，閑坐在茅茨。",
            "葛衣禦時暑，蔬飯療朝飢。",
            "持此聊自足，心力少營爲。",
            "亭上獨吟罷，眼前無事時。",
            "數峰太白雪，一卷陶潛詩。",
            "人心各自是，我是良在茲。",
            "迴謝爭名客，甘從君所嗤。"
        ],
        "title": "官舍小亭閑望",
        "id": "00fa55d3-0e0f-4c12-bf74-1f54703806d6"
    },
    {
        "author": "白居易",
        "paragraphs": [
            "井梧涼葉動，鄰杵秋聲發。",
            "獨向檐下眠，覺來半牀月。"
        ],
        "title": "早秋獨夜",
        "id": "7e941849-9edc-4cad-8f88-d466ee755d58"
    },
    {
        "author": "白居易",
        "paragraphs": [
            "聞君古淥水，使我心和平。",
            "欲識慢流意，爲聽疎泛聲。",
            "西窗竹陰下，竟日有餘清。"
        ],
        "title": "聽彈古淥水",
        "id": "9cce7b85-d405-4249-a14e-c5327adf9ab8"
    },
    {
        "author": "白居易",
        "paragraphs": [
            "非老亦非少，年過三紀餘。",
            "非賤亦非貴，朝登一命初。",
            "才小分易足，心寬體長舒。",
            "充腸皆美食，容膝即安居。",
            "況此松齋下，一琴數帙書。",
            "書不求甚解，琴聊以自娛。",
            "夜直入君門，晚歸臥吾廬。",
            "形骸委順動，方寸付空虛。",
            "持此將過日，自然多晏如。",
            "昏昏復默默，非智亦非愚。"
        ],
        "title": "松齋自題",
        "id": "3d33b371-389e-45ff-9fd8-3e04d8818b7b"
    },
    {
        "author": "白居易",
        "paragraphs": [
            "夜深草詔罷，霜月淒凜凜。",
            "欲臥暖殘杯，燈前相對飲。",
            "連鋪青縑被，對置通中枕。",
            "髣髴百餘宵，與君同此寢。"
        ],
        "title": "冬夜與錢員外同直禁中",
        "id": "ea87aebe-1c09-4911-99dd-02a84078f029"
    },
    {
        "author": "白居易",
        "paragraphs": [
            "窗白星漢曙，窗暖燈火餘。",
            "坐卷朱裏幕，看封紫泥書。",
            "窅窅鐘漏盡，曈曈霞景初。",
            "樓臺紅照曜，松竹青扶疎。",
            "君愛此時好，回頭特謂余。",
            "不知上清界，曉景復何如。"
        ],
        "title": "和錢員外禁中夙興見示",
        "id": "3bd8cd7b-ab8c-434a-b442-7df532d10fcf"
    },
    {
        "author": "白居易",
        "paragraphs": [
            "憲臺文法地，翰林清切司。",
            "鷹猜課野鶴，驥德責山麋。",
            "課責雖不同，同歸非所宜。",
            "是以方寸內，忽忽暗相思。",
            "夏日獨上直，日長何所爲。",
            "澹然無他念，虛靜是吾師。",
            "形委有事牽，心與無事期。",
            "中臆一以曠，外累都若遺。",
            "地貴身不覺，意閑境來隨。",
            "但對松與竹，如在山中時。",
            "情性聊自適，吟詠偶成詩。",
            "此意非夫子，餘人多不知。"
        ],
        "title": "夏日獨直寄蕭侍御",
        "id": "39a338a5-71a0-48b5-bbae-cf4a01ae1c5f"
    },
    {
        "author": "白居易",
        "paragraphs": [
            "月好好獨坐，雙松在前軒。",
            "西南微風來，潛入枝葉間。",
            "蕭寥發爲聲，半夜明月前。",
            "寒山颯颯雨，秋琴泠泠弦。",
            "一聞滌炎暑，再聽破昏煩。",
            "竟夕遂不寐，心體俱翛然。",
            "南陌車馬動，西鄰歌吹繁。",
            "誰知茲檐下，滿耳不爲喧。"
        ],
        "title": "松聲",
        "id": "a8df86e6-ec70-4b16-94ca-f7dc05d76110"
    },
    {
        "author": "白居易",
        "paragraphs": [
            "門嚴九重靜，窗幽一室閑。",
            "好是修心處，何必在深山。"
        ],
        "title": "禁中",
        "id": "ca5b3bd9-c96a-4534-8519-b2e4c45add4d"
    },
    {
        "author": "白居易",
        "paragraphs": [
            "巧者力苦勞，智者心苦憂。",
            "愛君無巧智，終歲閑悠悠。",
            "嘗登御史府，亦佐東諸候。",
            "手操糾謬簡，心運決勝籌。",
            "宦途似風水，君心如虛舟。",
            "泛然而不有，進退得自由。",
            "今來脫豸冠，時往侍龍樓。",
            "官曹稱心靜，居處隨跡幽。",
            "冬負南榮日，支體甚溫柔。",
            "夏臥北窗風，枕席如涼秋。",
            "南山入舍下，酒甕在牀頭。",
            "人間有閑地，何必隱林丘。",
            "顧我愚且昧，勞生殊未休。",
            "一入金門直，星霜三四周。",
            "主恩信難報，近地徒久留。",
            "終當乞閑官，退與夫子遊。"
        ],
        "title": "贈吳丹",
        "id": "4015ebaa-bed9-46a2-ab5b-af14ded716f2"
    },
    {
        "author": "白居易",
        "paragraphs": [
            "詔授戶曹掾，捧詔感君恩。",
            "感恩非爲己，祿養及吾親。",
            "弟兄俱簪笏，新婦儼衣巾。",
            "羅列高堂下，拜慶正紛紛。",
            "俸錢四五萬，月可奉晨昏。",
            "廩祿二百石，歲可盈倉囷。",
            "喧喧車馬來，賀客滿我門。",
            "不以我爲貪，知我家內貧。",
            "置酒延賀客，客容亦歡欣。",
            "笑云今日後，不復憂空尊。",
            "荅云如君言，願君少逡巡。",
            "我有平生志，醉後爲君陳。",
            "人生百歲期，七十有幾人。",
            "浮榮及虛位，皆是身之賓。",
            "唯有衣與食，此事粗關身。",
            "苟免飢寒外，餘物盡浮雲。"
        ],
        "title": "初除戶曹喜而言志",
        "id": "71651a11-e22e-4b14-a375-28ef4eb00c83"
    },
    {
        "author": "白居易",
        "paragraphs": [
            "門前少賓客，階下多松竹。",
            "秋景下西牆，涼風入東屋。",
            "有琴慵不弄，有書閑不讀。",
            "盡日方寸中，澹然無所欲。",
            "何須廣居處，不用多積蓄。",
            "丈室可容身，斗儲可充腹。",
            "況無治道術，坐受官家祿。",
            "不種一株桑，不鋤一壠穀。",
            "終朝飽飯餐，卒歲豐衣服。",
            "持此知媿心，自然易爲足。"
        ],
        "title": "秋居書懷",
        "id": "f40117ce-199c-4d90-9dfd-1e2aec8992b7"
    },
    {
        "author": "白居易",
        "paragraphs": [
            "遲遲禁漏盡，悄悄暝鵶喧。",
            "夜雨槐花落，微涼臥北軒。",
            "曙燈殘未滅，風簾閑自飜。",
            "每一得靜境，思與故人言。"
        ],
        "title": "禁中曉臥因懷王起居",
        "id": "b093a901-f11c-4a34-8ff9-f7a70a7b4a56"
    },
    {
        "author": "白居易",
        "paragraphs": [
            "鐵柔不爲劒，木曲不爲轅。",
            "今我亦如此，愚蒙不及門。",
            "甘心謝名利，滅跡歸丘園。",
            "坐臥茅茨中，但對琴與尊。",
            "身去韁鎖累，耳辭朝市喧。",
            "逍遙無所爲，時窺五千言。",
            "無憂樂性場，寡欲清心源。",
            "始知不才者，可以探道根。"
        ],
        "title": "養拙",
        "id": "6f1666cc-532f-4fe4-ae3b-8b4b6d4b8bfa"
    },
    {
        "author": "白居易",
        "paragraphs": [
            "外事牽我形，外物誘我情。",
            "李君別來久，褊恡從中生。",
            "憶昨訪君時，立馬扣柴荆。",
            "有時君未起，穉子喜先迎。",
            "連步笑出門，衣飜冠或傾。",
            "埽階苔紋綠，拂榻藤陰清。",
            "家醞及春熟，園葵乘露烹。",
            "看山東亭坐，待月南原行。",
            "門靜唯鳥語，坊遠少鼓聲。",
            "相對盡日言，不及利與名。",
            "分手來幾時，明月三四盈。",
            "別時殘花落，及此新蟬鳴。",
            "芳歲忽已晚，離抱悵未平。",
            "豈不思命駕，吏職坐相縈。",
            "前時君有期，訪我來山城。",
            "心賞久云阻，言約無自輕。",
            "相去幸非遠，走馬一日程。"
        ],
        "title": "寄李十一建",
        "id": "89bcd8ba-60bf-43b9-9a15-cf3a854e5ab3"
    },
    {
        "author": "白居易",
        "paragraphs": [
            "渭水綠溶溶，華山青崇崇。",
            "山水一何麗，君子在其中。",
            "才與世會合，物隨誠感通。",
            "德星降人福，時雨助歲功。",
            "化行人無訟，囹圄千日空。",
            "政順氣亦和，黍稷三年豐。",
            "客自帝城來，驅馬出關東。",
            "愛此一郡人，如見太古風。",
            "方今天子心，憂人正忡忡。",
            "安得天下守，盡得如袁公。"
        ],
        "title": "旅次華州贈袁右丞",
        "id": "5828171a-17ce-4335-8376-14f047f143d1"
    },
    {
        "author": "白居易",
        "paragraphs": [
            "伏枕君寂寂，折腰我營營。",
            "所嗟經時別，相去一宿程。",
            "攜手昨何時，昆明春水平。",
            "離郡來幾日，太白夏雲生。",
            "之子未得意，貧病客帝城。",
            "貧堅志士節，病長高人情。",
            "隱几自恬澹，閉門無送迎。",
            "龍臥心有待，鶴瘦貌彌清。",
            "清機發爲文，投我如振瓊。",
            "何以慰飢渴，捧之吟一聲。"
        ],
        "title": "酬楊九弘貞長安病中見寄",
        "id": "62308253-40ca-4e67-94ff-dc9a381d9278"
    },
    {
        "author": "白居易",
        "paragraphs": [
            "西軒草詔暇，松竹深寂寂。",
            "月出清風來，忽似山中夕。",
            "因成西南夢，夢作遊仙客。",
            "覺聞宮漏聲，猶謂山泉滴。"
        ],
        "title": "禁中寓直夢遊仙遊寺",
        "id": "329e16a3-060d-43ff-9a58-7aefde5c659c"
    },
    {
        "author": "白居易",
        "paragraphs": [
            "聞君減寢食，日聽神仙說。",
            "闇待非常人，潛求長生訣。",
            "言長本對短，未離生死轍。",
            "假使得長生，才能勝夭折。",
            "松樹千年朽，槿花一日歇。",
            "畢竟共虛空，何須誇歲月。",
            "彭殤徒自異，生死終無別。",
            "不如學無生，無生即無滅。"
        ],
        "title": "贈王山人",
        "id": "fc874339-6253-46db-982b-a5de6f778ff0"
    },
    {
        "author": "白居易",
        "paragraphs": [
            "久病曠心賞，今朝一登山。",
            "山秋雲物冷，稱我清羸顏。",
            "白石臥可枕，青蘿行可攀。",
            "意中如有得，盡日不欲還。",
            "人生無幾何，如寄天地間。",
            "心有千載憂，身無一日閑。",
            "何時解塵網，此地來掩關。"
        ],
        "title": "秋山",
        "id": "755e2c6c-5aa5-4aa7-9b09-6bebb7f9d339"
    },
    {
        "author": "白居易",
        "paragraphs": [
            "澗松高百尋，四時寒森森。",
            "臨風有清韻，向日無曲陰。",
            "如何時俗人，但賞桃李林。",
            "豈不知堅貞，芳馨誘其心。",
            "能生學爲文，氣高功亦深。",
            "手中一百篇，句句披沙金。",
            "苦節二十年，無人振陸沈。",
            "今我尚貧賤，徒爲爾知音。"
        ],
        "title": "贈能七倫",
        "id": "a153de94-91bc-4ec2-a886-35b4e13c76d9"
    },
    {
        "author": "白居易",
        "paragraphs": [
            "靜得亭上境，遠諧塵外蹤。",
            "憑軒東南望，鳥滅山重重。",
            "竹露冷煩襟，杉風清病容。",
            "曠然宜真趣，道與心相逢。",
            "即此可遺世，何必蓬壺峰。"
        ],
        "title": "題楊穎士西亭",
        "id": "a2fa5c2a-a336-4139-b0d0-b7c1122837ae"
    },
    {
        "author": "白居易",
        "paragraphs": [
            "鄭君得自然，虛白生心胸。",
            "吸彼沆瀣精，凝爲冰雪容。",
            "大君貞元初，求賢致時雍。",
            "蒲輪入翠微，迎下天台峰。",
            "赤城別松喬，黃閤交夔龍。",
            "俛仰受三命，從容辭九重。",
            "出籠鶴翩翩，歸林鳳雝雝。",
            "在火辨良玉，經霜識貞松。",
            "新居寄楚山，山碧溪溶溶。",
            "丹竈燒煙煴，黃精花丰茸。",
            "蕙帳夜琴澹，桂尊春酒濃。",
            "時人不到處，苔石無塵蹤。",
            "我今何爲者，趨世身龍鍾。",
            "不向林壑訪，無由朝市逢。",
            "終當解塵纓，卜築來相從。"
        ],
        "title": "題贈鄭祕書徵君石溝溪隱居",
        "id": "df44ac30-d450-4f89-8ae9-9b510412d850"
    },
    {
        "author": "白居易",
        "paragraphs": [
            "十年常苦學，一上謬成名。",
            "擢第未爲貴，賀親方始榮。",
            "時輩六七人，送我出帝城。",
            "軒車動行色，絲管舉離聲。",
            "得意減別恨，半酣輕遠程。",
            "翩翩馬蹄疾，春日歸鄉情。"
        ],
        "title": "及第後歸覲留別諸同年",
        "id": "22287c66-40de-4a2f-865f-678144a99da7"
    },
    {
        "author": "白居易",
        "paragraphs": [
            "月出鳥栖盡，寂然坐空林。",
            "是時心境閑，可以彈素琴。",
            "清泠由木性，恬澹隨人心。",
            "心積和平氣，木應正始音。",
            "響餘羣動息，曲罷秋夜深。",
            "正聲感元化，天地清沈沈。"
        ],
        "title": "清夜琴興",
        "id": "e1ca0c5d-f373-4e84-a5d2-dda077f74303"
    },
    {
        "author": "白居易",
        "paragraphs": [
            "不動者厚地，不息者高天。",
            "無窮者日月，長在者山川。",
            "松柏與龜鶴，其壽皆千年。",
            "嗟嗟羣物中，而人獨不然。",
            "早出向朝市，暮已歸下泉。",
            "形質及壽命，危脆若浮煙。",
            "堯舜與周孔，古來稱聖賢。",
            "借問今何在，一去亦不還。",
            "我無不死藥，萬萬隨化遷。",
            "所未定知者，修短遲速間。",
            "幸及身健日，當歌一尊前。",
            "何必待人勸，持此自爲歡。"
        ],
        "title": "效陶潛體詩十六首 一",
        "id": "05d65503-db27-49a6-859f-c276c0040d2a"
    },
    {
        "author": "白居易",
        "paragraphs": [
            "翳翳踰月陰，沈沈連日雨。",
            "開簾望天色，黃雲暗如土。",
            "行潦毀我墉，疾風壞我宇。",
            "蓬莠生庭院，泥塗失場圃。",
            "村深絕賓客，窗晦無儔侶。",
            "盡日不下牀，跳蛙時入戶。",
            "出門無所往，入室還獨處。",
            "不以酒自娛，塊然與誰語。"
        ],
        "title": "效陶潛體詩十六首 二",
        "id": "bd942d20-27df-4f9d-9f01-2d541a697281"
    },
    {
        "author": "白居易",
        "paragraphs": [
            "朝飲一杯酒，冥心合元化。",
            "兀然無所思，日高尚閑臥。",
            "暮讀一卷書，會意如嘉話。",
            "欣然有所遇，夜深猶獨坐。",
            "又得琴上趣，安弦有餘暇。",
            "復多詩中狂，下筆不能罷。",
            "唯茲三四事，持用度晝夜。",
            "所以陰雨中，經旬不出舍。",
            "始悟獨往人，心安時亦過。"
        ],
        "title": "效陶潛體詩十六首 三",
        "id": "5eb359a8-212d-4786-a04e-af0f32d99336"
    },
    {
        "author": "白居易",
        "paragraphs": [
            "車家采桑婦，雨來苦愁悲。",
            "蔟蠶北堂前，雨冷不成絲。",
            "西家荷鋤叟，雨來亦怨咨。",
            "種豆南山下，雨多落爲萁。",
            "而我獨何幸，醞酒本無期。",
            "及此多雨日，正遇新熟時。",
            "開缾瀉尊中，玉液黃金脂。",
            "持玩已可悅，歡嘗有餘滋。",
            "一酌發好容，再酌開愁眉。",
            "連延四五酌，酣暢入四肢。",
            "忽然遺我物，誰復分是非。",
            "是時連夕雨，酩酊無所知。",
            "人心苦顛倒，反爲憂者嗤。"
        ],
        "title": "效陶潛體詩十六首 四",
        "id": "2ec55f28-85fe-4d72-aa8d-0695bc2657e0"
    },
    {
        "author": "白居易",
        "paragraphs": [
            "朝亦獨醉歌，暮亦獨醉睡。",
            "未盡一壺酒，已成三獨醉。",
            "勿嫌飲太少，且喜歡易致。",
            "一杯復兩杯，多不過三四。",
            "便得心中適，盡忘身外事。",
            "更復強一杯，陶然遺萬累。",
            "一飲一石者，徒以多爲貴。",
            "及其酩酊時，與我亦無異。",
            "笑謝多飲者，酒錢徒自費。"
        ],
        "title": "效陶潛體詩十六首 五",
        "id": "63247af5-fdaf-4f14-9968-f03c387c6a73"
    },
    {
        "author": "白居易",
        "paragraphs": [
            "天秋無片雲，地靜無纖塵。",
            "團團新晴月，林外生白輪。",
            "憶昨陰霖天，連連三四旬。",
            "賴逢家醞熟，不覺過朝昏。",
            "私言雨霽後，可以罷餘尊。",
            "及對新月色，不醉亦愁人。",
            "牀頭殘酒榼，欲盡味彌淳。",
            "攜置南檐下，舉酌自殷勤。",
            "清光入杯杓，白露生衣巾。",
            "乃知陰與晴，安可無此君。",
            "我有樂府詩，成來人未聞。",
            "今宵醉有興，狂詠驚四鄰。",
            "獨賞猶復爾，何況有交親。"
        ],
        "title": "效陶潛體詩十六首 六",
        "id": "eb7b663e-731d-41e2-a5ca-0b7341c09775"
    },
    {
        "author": "白居易",
        "paragraphs": [
            "中秋三五夜，明月在前軒。",
            "臨觴忽不飲，憶我平生歡。",
            "我有同心人，邈邈崔與錢。",
            "我有忘形友，迢迢李與元。",
            "或飛青雲上，或落江湖間。",
            "與我不相見，於今四五年。",
            "我無縮地術，君非馭風仙。",
            "安得明月下，四人來晤言。",
            "良夜信難得，佳期杳無緣。",
            "明月又不駐，漸下西南天。",
            "豈無他時會，惜此清景前。"
        ],
        "title": "效陶潛體詩十六首 七",
        "id": "455c3f96-e76e-4175-89b1-f7db6571c3ed"
    },
    {
        "author": "白居易",
        "paragraphs": [
            "家醞飲已盡，村中無酒酤。",
            "坐愁今夜醒，其奈秋懷何。",
            "有客忽叩門，言語一何佳。",
            "云是南村叟，挈榼來相過。",
            "且喜尊不燥，安問少與多。",
            "重陽雖已過，籬菊有殘花。",
            "歡來苦晝短，不覺夕陽斜。",
            "老人[勿]遽起，且待新月華。",
            "客去有餘趣，竟夕獨酣歌。"
        ],
        "title": "效陶潛體詩十六首 八",
        "id": "2f47c287-251a-4f00-951d-c186f031c95d"
    },
    {
        "author": "白居易",
        "paragraphs": [
            "原生衣百結，顏子食一簞。",
            "歡然樂其志，有以忘飢寒。",
            "今我何人哉，德不及先賢。",
            "衣食幸相屬，胡爲不自安。",
            "況茲清渭曲，居處安且閑。",
            "榆柳百餘樹，茅茨十數間。",
            "寒負檐下日，熱濯澗底泉。",
            "日出猶未起，日入已復眠。",
            "西風滿村巷，清涼八月天。",
            "但有雞犬聲，不聞車馬喧。",
            "時傾一尊酒，坐望東南山。",
            "穉姪初學步，牽衣戲我前。",
            "即此自可樂，庶幾顏與原。"
        ],
        "title": "效陶潛體詩十六首 九",
        "id": "778d5c9c-8299-4131-ab9c-b0a242561317"
    },
    {
        "author": "白居易",
        "paragraphs": [
            "湛湛尊中酒，有功不自伐。",
            "不伐人不知，我今代其說。",
            "良將臨大敵，前驅千萬卒。",
            "一簞投河飲，赴死心如一。",
            "壯士磨匕首，勇憤氣咆𠷺。",
            "一酣忘報讎，四體如無骨。",
            "東海殺孝婦，天旱踰年月。",
            "一酌酹其魂，通宵雨不歇。",
            "咸陽秦獄氣，冤痛結爲物。",
            "千歲不肯散，一沃亦銷失。",
            "況茲兒女恨，及彼幽憂疾。",
            "快飲無不消，如霜得春日。",
            "方知麴糵靈，萬物無與匹。"
        ],
        "title": "效陶潛體詩十六首 十",
        "id": "f8b6c8d6-515d-4849-9cac-b4dcf377cbac"
    },
    {
        "author": "白居易",
        "paragraphs": [
            "煙霞隔懸圃，風波限瀛州。",
            "我豈不欲往，大海路阻修。",
            "神仙但聞說，靈藥不可求。",
            "長生無得者，舉世如蜉蝣。",
            "逝者不重迴，存者難久留。",
            "踟躕未死間，何苦懷百憂。",
            "念此忽內熱，坐看成白頭。",
            "舉杯還獨飲，顧影自獻酬。",
            "心與口相約，未醉勿言休。",
            "今朝不盡醉，知有明朝不。",
            "不見郭門外，纍纍墳與丘。",
            "月明愁殺人，黃蒿風颼颼。",
            "死者若有知，悔不秉燭遊。"
        ],
        "title": "效陶潛體詩十六首 十一",
        "id": "72a82b99-99c9-4434-80a6-40603ce695c9"
    },
    {
        "author": "白居易",
        "paragraphs": [
            "吾聞潯陽郡，昔有陶徵君。",
            "愛酒不愛名，憂醒不憂貧。",
            "嘗爲彭澤令，在官纔八旬。",
            "愀然忽不樂，挂印著公門。",
            "口吟歸去來，頭戴漉酒巾。",
            "人吏留不得，直入故山雲。",
            "歸來五柳下，還以酒養真。",
            "人間榮與利，擺落如泥塵。",
            "先生去已久，紙墨有遺文。",
            "篇篇勸我飲，此外無所云。",
            "我從老大來，竊慕其爲人。",
            "其他不可及，且傚醉昏昏。"
        ],
        "title": "效陶潛體詩十六首 十二",
        "id": "0cc2c275-b879-4096-8b49-14016ce9f08b"
    },
    {
        "author": "白居易",
        "paragraphs": [
            "楚王疑忠臣，江南放屈平。",
            "晉朝輕高士，林下棄劉伶。",
            "一人常獨醉，一人常獨醒。",
            "醒者多苦志，醉者多歡情。",
            "歡情信獨善，苦志竟何成。",
            "兀傲甕間臥，顦顇澤畔行。",
            "彼憂而此樂，道理甚分明。",
            "願君且飲酒，勿思身後名。"
        ],
        "title": "效陶潛體詩十六首 十三",
        "id": "bf60488c-4043-4cf3-893a-b26755c0596e"
    },
    {
        "author": "白居易",
        "paragraphs": [
            "有一燕趙士，言貌甚奇瓌。",
            "日日酒家去，脫衣典數杯。",
            "問君何落拓，云僕生草萊。",
            "地寒命且薄，徒抱王佐才。",
            "豈無濟時策，君門乏良媒。",
            "三獻寢不報，遲遲空手迴。",
            "亦有同門生，先升青雲梯。",
            "貴賤交道絕，朱門叩不開。",
            "及歸種禾黍，三歲旱爲災。",
            "入山燒黃白，一旦化爲灰。",
            "蹉跎五十餘，生世苦不諧。",
            "處處去不得，却歸酒中來。"
        ],
        "title": "效陶潛體詩十六首 十四",
        "id": "e09f4a35-1c1b-41f4-a038-6919770c3d22"
    },
    {
        "author": "白居易",
        "paragraphs": [
            "南巷有貴人，高蓋駟馬車。",
            "我問何所苦，四十垂白鬚。",
            "荅云君不知，位重多憂虞。",
            "北里有寒士，甕牖繩爲樞。",
            "出扶桑棗杖，入臥蝸牛廬。",
            "散賤無憂患，心安體亦舒。",
            "東鄰有富翁，藏貨徧五都。",
            "東京收粟帛，西市鬻金珠。",
            "朝營暮計算，晝夜不安居。",
            "西舍有貧者，匹婦配匹夫。",
            "布帬行賃舂，裋褐坐傭書。",
            "以此求口食，一飽欣有餘。",
            "貴賤與貧富，高下雖有殊。",
            "憂樂與利害，彼此不相踰。",
            "是以達人觀，萬化同一途。",
            "但未知生死，勝負兩何如。",
            "遲疑未知間，且以酒爲娛。"
        ],
        "title": "效陶潛體詩十六首 十五",
        "id": "3d208efd-9a44-40e6-9bbe-748626c5a00c"
    },
    {
        "author": "白居易",
        "paragraphs": [
            "濟水澄而潔，河水渾而黃。",
            "交流列四瀆，清濁不相傷。",
            "太公戰牧野，伯夷餓首陽。",
            "同時號賢聖，進退不相妨。",
            "謂天不愛民，胡爲生稻粱。",
            "謂天果愛民，胡爲生豺狼。",
            "謂神福善人，孔聖竟栖遑。",
            "謂神禍淫人，暴秦終霸王。",
            "顏回與黃憲，何辜早夭亡。",
            "蝮蛇與鴆鳥，何得壽延長。",
            "物理不可測，神道亦難量。",
            "舉頭仰問天，天色但蒼蒼。",
            "唯當多種黍，日醉手中觴。"
        ],
        "title": "效陶潛體詩十六首 十六",
        "id": "9c3699db-7445-416d-8c1f-2baecbe4654a"
    },
    {
        "author": "白居易",
        "paragraphs": [
            "我貌不自識，李放寫我真。",
            "靜觀神與骨，合是山中人。",
            "蒲柳質易朽，麋鹿心難馴。",
            "何事赤墀上，五年爲侍臣。",
            "況多剛狷性，難與世同塵。",
            "不惟非貴相，但恐生禍因。",
            "宜當早罷去，收取雲泉身。"
        ],
        "title": "自題寫真",
        "id": "3b25301f-0040-41ae-a94c-58ca372eb88d"
    },
    {
        "author": "白居易",
        "paragraphs": [
            "寓心身體中，寓性方寸內。",
            "此身是外物，何足苦憂愛。",
            "況有假飾者，華簪及高蓋。",
            "此又疎於身，復在外物外。",
            "操之多惴慄，失之又悲悔。",
            "乃知名與器，得喪俱爲害。",
            "頹然環堵客，蘿蕙爲巾帶。",
            "自得此道來，身窮心甚泰。"
        ],
        "title": "遣懷",
        "id": "646f778f-c4ec-44ce-b7f5-adda355d5d82"
    },
    {
        "author": "白居易",
        "paragraphs": [
            "渭水如鏡色，中有鯉與魴。",
            "偶持一竿竹，懸釣在其傍。",
            "微風吹釣絲，嫋嫋十尺長。",
            "誰知對魚坐，心在無何鄉。",
            "昔有白頭人，亦釣此渭陽。",
            "釣人不釣魚，七十得文王。",
            "況我垂釣意，人魚又兼忘。",
            "無機兩不得，但弄秋水光。",
            "興盡釣亦罷，歸來飲我觴。"
        ],
        "title": "渭上偶釣",
        "id": "89e6c303-aa37-4256-988b-b49a910cf875"
    },
    {
        "author": "白居易",
        "paragraphs": [
            "身適忘四支，心適忘是非。",
            "既適又忘適，不知吾是誰。",
            "百體如槁木，兀然無所知。",
            "方寸如死灰，寂然無所思。",
            "今日復明日，身心忽兩遺。",
            "行年三十九，歲暮日斜時。",
            "四十心不動，吾今其庶幾。"
        ],
        "title": "隱几",
        "id": "f4c24922-4611-4d65-a3d5-fd3c8afb0bfa"
    },
    {
        "author": "白居易",
        "paragraphs": [
            "新浴肢體暢，獨寢神魂安。",
            "況因夜深坐，遂成日高眠。",
            "春被薄亦暖，朝窗深更閑。",
            "却忘人間事，似得枕上仙。",
            "至適無夢想，大和難名言。",
            "全勝彭澤醉，欲敵曹溪禪。",
            "何物呼我覺，伯勞聲關關。",
            "起來妻子笑，生計春茫然。"
        ],
        "title": "春眠",
        "id": "100d4d7b-b17d-4349-af23-b77217a27792"
    },
    {
        "author": "白居易",
        "paragraphs": [
            "空腹一醆粥，飢食有餘味。",
            "南檐半牀日，暖臥因成睡。",
            "緜袍擁兩膝，竹几支雙臂。",
            "從旦直至昏，身心一無事。",
            "心足即爲富，身閑乃當貴。",
            "富貴在此中，何必居高位。",
            "君看裴相國，金紫光照地。",
            "心苦頭盡白，纔年四十四。",
            "乃知高蓋車，乘者多憂畏。"
        ],
        "title": "閑居",
        "id": "9599cedd-119a-4144-bcb6-efc36492bdf7"
    },
    {
        "author": "白居易",
        "paragraphs": [
            "東窗晚無熱，北戶涼有風。",
            "盡日坐復臥，不離一室中。",
            "中心本無繫，亦與出門同。"
        ],
        "title": "夏日",
        "id": "c71310ad-4a41-4943-8b6e-fc6ca3a0232a"
    },
    {
        "author": "白居易",
        "paragraphs": [
            "十年爲旅客，常有飢寒愁。",
            "三年作諫官，復多尸素羞。",
            "有酒不暇飲，有山不得遊。",
            "豈無平生志，拘牽不自由。",
            "一朝歸渭上，泛如不繫舟。",
            "置心世事外，無喜亦無憂。",
            "終日一蔬食，終年一布裘。",
            "寒來彌嬾放，數日一梳頭。",
            "朝睡足始起，夜酌醉即休。",
            "人心不過適，適外復何求。"
        ],
        "title": "適意二首 一",
        "id": "9e2c7980-5c28-43ed-9cf1-eb5a9486dc51"
    },
    {
        "author": "白居易",
        "paragraphs": [
            "早歲從旅遊，頗諳時俗意。",
            "中年忝班列，備見朝廷事。",
            "作客誠已難，爲臣尤不易。",
            "況余方且介，舉動多忤累。",
            "直道速我尤，詭遇非吾志。",
            "胸中十年內，消盡浩然氣。",
            "自從返田畝，頓覺無憂媿。",
            "蟠木用難施，浮雲心易遂。",
            "悠悠身與世，從此兩相棄。"
        ],
        "title": "適意二首 二",
        "id": "9a20cfc9-c169-4fd9-a3a0-259c0f13915c"
    },
    {
        "author": "白居易",
        "paragraphs": [
            "我生來幾時，萬有四千日。",
            "自省於其間，非憂即有疾。",
            "老去慮漸息，年來病初愈。",
            "忽喜身與心，泰然兩無苦。",
            "況茲孟夏月，清和好時節。",
            "微風吹裌衣，不寒復不熱。",
            "移榻樹陰下，竟日何所爲。",
            "或飲一甌茗，或吟兩句詩。",
            "內無憂患迫，外無職役羈。"
        ],
        "title": "首夏病間",
        "id": "b852ffda-f2fc-490b-8744-f4048c17e7ca"
    },
    {
        "author": "白居易",
        "paragraphs": [
            "百花落如雪，兩鬢垂作絲。",
            "春去有來日，我老無少時。",
            "人生待富貴，爲樂常苦遲。",
            "不如貧賤日，隨分開愁眉。",
            "賣我所乘馬，典我舊朝衣。",
            "盡將酤酒飲，酩酊步行歸。",
            "名姓日隱晦，形骸日變衰。",
            "醉臥黃公肆，人知我是誰。"
        ],
        "title": "晚春酤酒",
        "id": "c720ef6c-cdc2-41e5-ad2a-6edffff34ea2"
    },
    {
        "author": "白居易",
        "paragraphs": [
            "名宦老慵求，退身安草野。",
            "家園病嬾歸，寄居在蘭若。",
            "薜衣換簪組，藜杖代車馬。",
            "行止輒自由，甚覺身瀟灑。",
            "晨遊南塢上，夜息東庵下。",
            "人間千萬事，無有關心者。"
        ],
        "title": "蘭若寓居",
        "id": "b5e4b04e-04c3-467e-877c-8d3b7ab5e567"
    },
    {
        "author": "白居易",
        "paragraphs": [
            "西齋寂已暮，叩門聲樀樀。",
            "知是君宿來，自拂塵埃席。",
            "村家何所有，茶果迎來客。",
            "貧靜似僧居，竹林依四壁。",
            "廚燈斜影出，檐雨餘聲滴。"
        ],
        "title": "麴生訪宿",
        "id": "b634dfac-b739-4132-87cb-5f342f75d83a"
    },
    {
        "author": "白居易",
        "paragraphs": [
            "我病臥渭北，君老謫巴東。",
            "相悲一長歎，薄命與君同。",
            "既歎還自哂，哂歎兩未終。",
            "後心誚前意，所見何迷蒙。",
            "人生大塊間，如鴻毛在風。",
            "或飄青雲上，或落泥塗中。",
            "衮服相天下，儻來非我通。",
            "布衣委草莽，偶去非吾窮。",
            "外物不可必，中懷須自空。",
            "無令怏怏氣，留滯在心胸。"
        ],
        "title": "聞庾七左降因詠所懷",
        "id": "d3db5fae-efc6-4076-a30b-f5844c9fcfee"
    },
    {
        "author": "白居易",
        "paragraphs": [
            "病眼昏似夜，衰鬢颯如秋。",
            "除却須衣食，平生百事休。",
            "知君善易者，問我決疑不。",
            "不卜非他故，人間無所求。"
        ],
        "title": "荅卜者",
        "id": "bdf08941-65a2-4477-845b-61bdd13c9040"
    },
    {
        "author": "白居易",
        "paragraphs": [
            "人生何所欲，所欲唯兩端。",
            "中人愛富貴，高士慕神仙。",
            "神仙須有籍，富貴亦在天。",
            "莫戀長安道，莫尋方丈山。",
            "西京塵浩浩，東海浪漫漫。",
            "金門不可入，琪樹何由攀。",
            "不如歸山下，如法種春田。"
        ],
        "title": "歸田三首 一",
        "id": "e2fb4f68-8944-47f0-8ffe-2f8bfc0c874c"
    },
    {
        "author": "白居易",
        "paragraphs": [
            "種田意已決，決意復何如。",
            "賣馬買犢使，徒步歸田廬。",
            "迎春治耒耜，候雨闢菑畬。",
            "策杖田頭立，躬親課僕夫。",
            "吾聞老農言，爲稼慎在初。",
            "所施不鹵莽，其報必有餘。",
            "上求奉王稅，下望備家儲。",
            "安得放慵惰，拱手而曳裾。",
            "學農未爲鄙，親友勿笑余。",
            "更待明年後，自擬執犂鋤。"
        ],
        "title": "歸田三首 二",
        "id": "c73c782a-3f4f-4466-a766-95e6fcd903aa"
    },
    {
        "author": "白居易",
        "paragraphs": [
            "三十爲近臣，腰間鳴佩玉。",
            "四十爲野夫，田中學鋤穀。",
            "何言十年內，變化如此速。",
            "此理固是常，窮通相倚伏。",
            "爲魚有深水，爲鳥有高木。",
            "何必守一方，窘然自牽束。",
            "化吾足爲馬，吾因以行陸。",
            "化吾手爲彈，吾因以求肉。",
            "形骸爲異物，委順心猶足。",
            "幸得且歸農，安知不爲福。",
            "況吾行欲老，瞥若風前燭。",
            "孰能俄頃間，將心繫榮辱。"
        ],
        "title": "歸田三首 三",
        "id": "ea9c4952-d7e9-4507-8d16-06a6a450c62c"
    },
    {
        "author": "白居易",
        "paragraphs": [
            "七月行已半，早涼天氣清。",
            "清晨起巾櫛，徐步出柴荆。",
            "露杖筇竹冷，風襟越蕉輕。",
            "閑攜弟姪輩，同上秋原行。",
            "新棗未全赤，晚瓜有餘馨。",
            "依依田家叟，設此相逢迎。",
            "自我到此村，往來白髮生。",
            "村中相識久，老幼皆有情。",
            "留連向暮歸，樹樹風蟬聲。",
            "是時新雨足，禾黍夾道青。",
            "見此令人飽，何必待西成。"
        ],
        "title": "秋遊原上",
        "id": "850812cc-ff9b-4b70-b64b-c2252ff1b460"
    },
    {
        "author": "白居易",
        "paragraphs": [
            "病愛枕席涼，日高眠未輟。",
            "弟兄呼我起，今日重陽節。",
            "起登西原望，懷抱同一豁。",
            "移座就菊叢，餻酒前羅列。",
            "雖無絲與管，歌笑隨情發。",
            "白日未及傾，顏酡耳已熱。",
            "酒酣四向望，六合何空闊。",
            "天地自久長，斯人幾時活。",
            "請看原下村，村人死不歇。",
            "一村四十家，哭葬無虛月。",
            "指此各相勉，良辰且歡悅。"
        ],
        "title": "九日登西原宴望",
        "id": "a8ce0e24-c5d4-4029-9b42-0bc01ef0692a"
    },
    {
        "author": "白居易",
        "paragraphs": [
            "三十生二毛，早衰爲沈疴。",
            "四十官七品，拙宦非由他。",
            "年顏日枯槁，時命日蹉跎。",
            "豈獨我如此，聖賢無奈何。",
            "迴觀親舊中，舉目尤可嗟。",
            "或有終老者，沈賤如泥沙。",
            "或有始壯者，飄忽如風花。",
            "窮餓與夭促，不如我者多。",
            "以此反自慰，常得心平和。",
            "寄言同病者，迴歎且爲歌。"
        ],
        "title": "寄同病者",
        "id": "e6244ff7-d8a1-42a3-93d7-db4efc6e08c7"
    },
    {
        "author": "白居易",
        "paragraphs": [
            "脫置腰下組，擺落心中塵。",
            "行歌望山去，意似歸鄉人。",
            "朝蹋玉峰下，暮尋藍水濱。",
            "擬求幽僻地，安置疎慵身。",
            "本性便山寺，應須旁悟真。"
        ],
        "title": "遊藍田山卜居",
        "id": "52624350-b963-4cd2-85de-22327c0d4f7d"
    },
    {
        "author": "白居易",
        "paragraphs": [
            "南窗背燈坐，風霰暗紛紛。",
            "寂莫深村夜，殘雁雪中聞。"
        ],
        "title": "村雪夜坐",
        "id": "ca89fae6-22a5-48aa-a3fc-a580694efb0d"
    },
    {
        "author": "白居易",
        "paragraphs": [
            "少年昨已去，芳歲今又闌。",
            "如何寂莫意，復此荒涼園。",
            "園中獨立久，日澹風露寒。",
            "秋蔬盡蕪沒，好樹亦凋殘。",
            "唯有數叢菊，新開籬落間。",
            "攜觴聊就酌，爲爾一留連。",
            "憶我少小日，易爲興所牽。",
            "見酒無時節，未飲已欣然。",
            "近從年長來，漸覺取樂難。",
            "常恐更衰老，強飲亦無歡。",
            "顧謂爾菊花，後時何獨鮮。",
            "誠知不爲我，借爾暫開顏。"
        ],
        "title": "東園玩菊",
        "id": "0f0fc2c7-01ca-4d6b-93b9-f41de3efca31"
    },
    {
        "author": "白居易",
        "paragraphs": [
            "世役不我牽，身心常自若。",
            "晚出看田畝，閑行旁村落。",
            "纍纍繞場稼，嘖嘖羣飛雀。",
            "年豐豈獨人，禽鳥聲亦樂。",
            "田翁逢我喜，默起具尊杓。",
            "斂手笑相延，社酒有殘酌。",
            "媿茲勤且敬，藜杖爲淹泊。",
            "言動任天真，未覺農人惡。",
            "停杯問生事，夫種妻兒穫。",
            "筋力苦疲勞，衣食常單薄。",
            "自慙祿仕者，曾不營農作。",
            "飽食無所勞，何殊衛人鶴。"
        ],
        "title": "觀稼",
        "id": "7da9ea30-865f-4949-b053-7e5d29392c74"
    },
    {
        "author": "白居易",
        "paragraphs": [
            "昨日南鄰哭，哭聲一何苦。",
            "云是妻哭夫，夫年二十五。",
            "今朝北里哭，哭聲又何切。",
            "云是母哭兒，兒年十七八。",
            "四鄰尚如此，天下多夭折。",
            "乃知浮世人，少得垂白髮。",
            "余今過四十，念彼聊自悅。",
            "從此明鏡中，不嫌頭似雪。"
        ],
        "title": "聞哭者",
        "id": "590e105b-be7e-42d6-98a5-e206ce7a1dc0"
    },
    {
        "author": "白居易",
        "paragraphs": [
            "平臺高數尺，臺上結茅茨。",
            "東西疏二牖，南北開兩扉。",
            "蘆簾前後卷，竹簟當中施。",
            "清泠白石枕，疏涼黃葛衣。",
            "開襟向風坐，夏日如秋時。",
            "嘯傲頗有趣，窺臨不知疲。",
            "東窗對華山，三峰碧參差。",
            "南檐當渭水，臥見雲帆飛。",
            "仰摘枝上果，俯折畦中葵。",
            "足以充飢渴，何必慕甘肥。",
            "況有好羣從，旦夕相追隨。"
        ],
        "title": "新構亭臺示諸弟姪",
        "id": "2ea52501-9638-4dae-be7a-02b8f8010973"
    },
    {
        "author": "白居易",
        "paragraphs": [
            "嬾病每多暇，暇來何所爲。",
            "未能拋筆研，時作一篇詩。",
            "詩成澹無味，多被衆人嗤。",
            "上怪落聲韻，下嫌拙言詞。",
            "時時自吟詠，吟罷有所思。",
            "蘇州及彭澤，與我不同時。",
            "此外復誰愛，唯有元微之。",
            "謫向江陵府，三年作判司。",
            "向去二千里，詩成遠不知。"
        ],
        "title": "自吟拙什因有所懷",
        "id": "c8872c66-d342-4afc-8833-8ad72889f26d"
    },
    {
        "author": "白居易",
        "paragraphs": [
            "寥落野陂畔，獨行思有餘。",
            "秋荷病葉上，白露大如珠。",
            "忽憶同賞地，曲江東北隅。",
            "秋池少遊客，唯我與君俱。",
            "啼蛩隱紅蓼，瘦馬蹋青蕪。",
            "當時與今日，俱是暮秋初。",
            "節物苦相似，時景亦無餘。",
            "唯有人分散，經年不得書。"
        ],
        "title": "東坡秋意寄元八",
        "id": "a69536ea-c876-479a-8bfe-b49b07559f56"
    },
    {
        "author": "白居易",
        "paragraphs": [
            "深閉竹間扉，靜埽松下地。",
            "獨嘯晚風前，何人知此意。",
            "看山盡日坐，枕帙移時睡。",
            "誰能從我遊，使君心無事。"
        ],
        "title": "閑居",
        "id": "6d4e9331-73c1-41c1-955e-99136a295d1e"
    },
    {
        "author": "白居易",
        "paragraphs": [
            "所稟有巧拙，不可改者性。",
            "所賦有厚薄，不可移者命。",
            "我性愚且惷，我命薄且屯。",
            "問我何以知，所知良有因。",
            "亦曾舉兩足，學人蹋紅塵。",
            "從茲知性拙，不解轉如輪。",
            "亦曾奮六翮，高飛到青雲。",
            "從茲知命薄，摧落不逡巡。",
            "慕貴而厭賤，樂富而惡貧。",
            "同此天地間，我豈異於人。",
            "性命苟如此，反則成苦辛。",
            "以此自安分，雖窮每欣欣。",
            "葺茅爲我廬，編蓬爲我門。",
            "縫布作袍被，種穀充盤飧。",
            "靜讀古人書，閑釣清渭濱。",
            "優哉復游哉，聊以終吾身。"
        ],
        "title": "詠拙",
        "id": "4436f0c3-1c8a-4ba7-9d81-8a63ebc85eda"
    },
    {
        "author": "白居易",
        "paragraphs": [
            "有官慵不選，有田慵不農。",
            "屋穿慵不葺，衣裂慵不縫。",
            "有酒慵不酌，無異尊常空。",
            "有琴慵不彈，亦與無弦同。",
            "家人告飯盡，欲炊慵不舂。",
            "親朋寄書至，欲讀慵開封。",
            "嘗聞嵇叔夜，一生在慵中。",
            "彈琴復鍛鐵，比我未爲慵。"
        ],
        "title": "詠慵",
        "id": "5a17f6c9-15bb-408e-b948-e2b80b5bff85"
    },
    {
        "author": "白居易",
        "paragraphs": [
            "家貧親愛散，身病交遊罷。",
            "眼前無一人，獨掩村齋臥。",
            "冷落燈火闇，離披簾幕破。",
            "策策窗戶前，又聞新雪下。",
            "長年漸省睡，夜半起端坐。",
            "不學坐忘心，寂莫安可過。",
            "兀然身寄世，浩然心委化。",
            "如此來四年，一千三百夜。"
        ],
        "title": "冬夜",
        "id": "d045d20d-d445-4a36-9d64-e5caa4f44f82"
    },
    {
        "author": "白居易",
        "paragraphs": [
            "平生早遊宦，不道無親故。",
            "如我與君心，相知應有數。",
            "春明門前別，金氏陂中遇。",
            "村酒兩三杯，相留寒日暮。",
            "勿嫌村酒薄，聊酌論心素。",
            "請君少踟躕，繫馬門前樹。",
            "明年身若健，便擬江湖去。",
            "他日縱相思，知君無覓處。",
            "後會既茫茫，今宵君且住。"
        ],
        "title": "村中留李三固言宿",
        "id": "1721e2a0-689e-4ddc-aaf2-8dbefdae6bf7"
    },
    {
        "author": "白居易",
        "paragraphs": [
            "檐間清風簟，松下明月杯。",
            "幽意正如此，況乃故人來。"
        ],
        "title": "友人夜訪",
        "id": "cd0249f0-c511-4987-8d76-acccc27683bd"
    },
    {
        "author": "白居易",
        "paragraphs": [
            "元和九年秋，八月月上弦。",
            "我遊悟真寺，寺在王順山。",
            "去山四五里，先聞水潺湲。",
            "自茲舍車馬，始涉藍溪灣。",
            "手拄青竹杖，足蹋白石灘。",
            "漸怪耳目曠，不聞人世喧。",
            "山下望山上，初疑不可攀。",
            "誰知中有路，盤折通巖巔。",
            "一息幡竿下，再休石龕邊。",
            "龕間長丈餘，門戶無扃關。",
            "仰窺不見人，石髮垂若鬟。",
            "驚出白蝙蝠，雙飛如雪飜。",
            "回首寺門望，青崖夾朱軒。",
            "如擘山腹開，置寺於其間。",
            "入門無平地，地窄虛空寬。",
            "房廊與臺殿，高下隨峰巒。",
            "巖崿無撮土，樹木多瘦堅。",
            "根株抱石長，屈曲蟲蛇蟠。",
            "松桂亂無行，四時鬱芊芊。",
            "枝梢嫋青翠，韻若風中弦。",
            "日月光不透，綠陰相交延。",
            "幽鳥時一聲，聞之似寒蟬。",
            "首憩賓位亭，就坐未及安。",
            "須臾開北戶，萬里明豁然。",
            "拂檐虹霏微，繞棟雲迴旋。",
            "赤日間白雨，陰晴同一川。",
            "野綠簇草樹，眼界吞秦原。",
            "渭水細不見，漢陵小於拳。",
            "却顧來時路，縈紆映朱闌。",
            "歷歷上山人，一一遙可觀。",
            "前對多寶墖，風鐸鳴四端。",
            "欒櫨與戶牖，恰恰金碧繁。",
            "云昔迦葉佛，此地坐涅槃。",
            "至今鐵鉢在，當底手跡穿。",
            "西開玉像殿，白佛森比肩。",
            "斗藪塵埃衣，禮拜冰雪顏。",
            "疊霜爲袈裟，貫雹爲華鬘。",
            "逼觀疑鬼功，其跡非雕鐫。",
            "次登觀音堂，未到聞栴檀。",
            "上階脫雙履，斂足升淨筵。",
            "六楹排玉鏡，四座敷金鈿。",
            "黑夜自光明，不待燈燭然。",
            "衆寶互低昂，碧珮珊瑚幡。",
            "風來似天樂，相觸聲珊珊。",
            "白珠垂露凝，赤珠滴血殷。",
            "點綴佛髻上，合爲七寶冠。",
            "雙缾白琉璃，色若秋水寒。",
            "隔缾見舍利，圓轉如金丹。",
            "玉笛何代物，天人施祇園。",
            "吹如秋鶴聲，可以降靈仙。",
            "是時秋方中，三五月正圓。",
            "寶堂豁三門，金魄當其前。",
            "月與寶相射，晶光爭鮮妍。",
            "照人心骨冷，竟夕不欲眠。",
            "曉尋南墖路，亂竹低嬋娟。",
            "林幽不逢人，寒蝶飛翾翾。",
            "山果不識名，離離夾道蕃。",
            "足以療飢乏，摘嘗味甘酸。",
            "道南藍谷神，紫傘白紙錢。",
            "若歲有水旱，詔使修蘋蘩。",
            "以地清淨故，獻奠無葷膻。",
            "危石疊四五，𡾋嵬欹且刓。",
            "造物者何意，堆在巖東偏。",
            "冷滑無人迹，苔點如花牋。",
            "我來登上頭，下臨不測淵。",
            "目眩手足掉，不敢低頭看。",
            "風從石下生，薄人而上摶。",
            "衣服似羽翮，開張欲飛鶱。",
            "𡾼𡾼三面峰，峰尖刀劒攢。",
            "往往白雲過，決開露青天。",
            "西北日落時，夕暉紅團團。",
            "千里翠屏外，走下丹砂丸。",
            "東南月上時，夜氣青漫漫。",
            "百丈碧潭底，寫出黃金盤。",
            "藍水色似藍，日夜長潺潺。",
            "周迴繞山轉，下視如青環。",
            "或鋪爲慢流，或激爲奔湍。",
            "泓澄最深處，浮出蛟龍涎。",
            "側身入其中，懸磴尤險艱。",
            "捫蘿蹋樛木，下逐飲澗猨。",
            "雪迸起白鷺，錦跳驚紅鱣。",
            "歇定方盥漱，濯去支體煩。",
            "淺深皆洞徹，可照腦與肝。",
            "但愛清見底，欲尋不知源。",
            "東崖饒怪石，積甃蒼琅玕。",
            "溫潤發於外，其間韞璵璠。",
            "卞和死已久，良玉多棄捐。",
            "或時洩光彩，夜與星月連。",
            "中頂最高峰，拄天青玉竿。",
            "𪕍𪕌上不得，豈我能攀援。",
            "上有白蓮池，素葩覆清瀾。",
            "聞名不可到，處所非人寰。",
            "又有一片石，大如方尺甎。",
            "插在半壁上，其下萬仞懸。",
            "云有過去師，坐得無生禪。",
            "號爲定心石，長老世相傳。",
            "却上謁仙祠，蔓草生緜緜。",
            "昔聞王氏子，羽化升上玄。",
            "其西曬藥臺，猶對芝朮田。",
            "時復明月夜，上聞黃鶴言。",
            "迴尋畫龍堂，二叟鬢髮斑。",
            "想見聽法時，歡喜禮印壇。",
            "復歸泉窟下，化作龍蜿蜒。",
            "階前石孔在，欲雨生白煙。",
            "往有寫經僧，身靜心精專。",
            "感彼雲外鴿，羣飛千翩翩。",
            "來添研中水，去吸巖底泉。",
            "一日三往復，時節長不愆。",
            "經成號聖僧，弟子名楊難。",
            "誦此蓮花偈，數滿百億千。",
            "身壞口不壞，舌根如紅蓮。",
            "顱骨今不見，石函尚存焉。",
            "粉壁有吳畫，筆彩依舊鮮。",
            "素屏有褚書，墨色如新乾。",
            "靈境與異跡，周覽無不殫。",
            "一遊五晝夜，欲返仍盤桓。",
            "我本山中人，誤爲時網牽。",
            "牽率使讀書，推挽令効官。",
            "既登文字科，又忝諫諍員。",
            "拙直不合時，無益同素餐。",
            "以此自慙惕，戚戚常寡歡。",
            "無成心力盡，未老形骸殘。",
            "今來脫簪組，始覺離憂患。",
            "及爲山水遊，彌得縱疎頑。",
            "野麋斷羈絆，行走無拘攣。",
            "池魚放入海，一往何時還。",
            "身著居士衣，手把南華篇。",
            "終來此山住，永謝區中緣。",
            "我今四十餘，從此終身閑。",
            "若以七十期，猶得三十年。"
        ],
        "title": "遊悟真寺詩",
        "id": "51f54a42-2690-4866-bb3e-82299e0f5595"
    },
    {
        "author": "白居易",
        "paragraphs": [
            "昔我爲近臣，君常稀到門。",
            "今我官職冷，君君來往頻。",
            "我受狷介性，立爲頑拙身。",
            "平生雖寡合，合即無緇磷。",
            "況君秉高義，富貴視如雲。",
            "五侯三相家，眼冷不見君。",
            "問其所與游，獨言韓舍人。",
            "其次即及我，我媿非其倫。",
            "胡爲謬相愛，歲晚逾勤勤。",
            "落然頹檐下，一話夜達晨。",
            "牀單食味薄，亦不嫌我貧。",
            "日高上馬去，相顧猶逡巡。",
            "長安久無雨，日赤風昏昏。",
            "憐君將病眼，爲我犯埃塵。",
            "遠從延康里，來訪曲江濱。",
            "所重君子道，不獨媿相親。"
        ],
        "title": "酬張十八訪宿見贈",
        "id": "637abf28-c2e0-4168-a2a0-001c56c9a175"
    },
    {
        "author": "白居易",
        "paragraphs": [
            "進入閤前拜，退就廊下餐。",
            "歸來昭國里，人臥馬歇鞍。",
            "却睡至日午，起坐心浩然。",
            "況當好時節，雨後清和天。",
            "柿樹綠陰合，王家庭院寬。",
            "缾中鄠縣酒，牆上終南山。",
            "獨眠仍獨坐，開襟當風前。",
            "禪師與詩客，次第來相看。",
            "要語連夜語，須眠終日眠。",
            "除非奉朝謁，此外無別牽。",
            "年長身且健，官貧心甚安。",
            "幸無急病痛，不至苦飢寒。",
            "自此聊以適，外緣不能干。",
            "唯應靜者信，難爲動者言。",
            "臺中元侍御，早晚作郎官。",
            "未作郎官際，無人相伴閑。"
        ],
        "tags": [
            "终南山"
        ],
        "title": "朝歸書寄元八",
        "id": "1d0ed699-ddb4-47da-81da-a2e7a645dd87"
    },
    {
        "author": "白居易",
        "paragraphs": [
            "曲江有病客，尋常多掩關。",
            "又聞馬死來，不出身更閑。",
            "聞有送書者，自起出門看。",
            "素緘署丹字，中有瓊瑤篇。",
            "口吟耳自聽，當暑忽翛然。",
            "似漱寒玉冰，如聞商風弦。",
            "首章歎時節，末句思笑言。",
            "嬾慢不相訪，隔街如隔山。",
            "嘗聞陶潛語，心遠地自偏。",
            "君住安邑里，左右車徒喧。",
            "竹藥閉深院，琴尊開小軒。",
            "誰知市南地，轉作壺中天。",
            "君本上清人，名在石堂間。",
            "不知有何過，謫作人間仙。",
            "常恐歲月滿，飄然歸紫煙。",
            "莫忘蜉蝣內，進士有同年。"
        ],
        "title": "酬吳七見寄",
        "id": "50ea363e-57d7-4b60-9e1b-b1e46814f74f"
    },
    {
        "author": "白居易",
        "paragraphs": [
            "貧閑日高起，門巷晝寂寂。",
            "時暑放朝參，天陰少人客。",
            "槐花滿田地，僅絕人行跡。",
            "獨在一牀眠，清涼風雨夕。",
            "勿嫌坊曲遠，近即多牽役。",
            "勿嫌祿俸薄，厚即多憂責。",
            "平生尚恬曠，老大宜安適。",
            "何以養吾真，官閑居處僻。"
        ],
        "title": "昭國閑居",
        "id": "407150e0-898d-4cb8-8f4e-e6567efa2586"
    },
    {
        "author": "白居易",
        "paragraphs": [
            "黃鳥啼欲歇，青梅結半成。",
            "坐憐春物盡，起入東園行。",
            "攜觴嬾獨酌，忽聞叩門聲。",
            "閑人猶喜至，何況是陳兄。",
            "從容盡日語，稠疊長年情。",
            "勿輕一醆酒，可以話平生。"
        ],
        "title": "喜陳兄至",
        "id": "f58de238-d31a-4ab6-a268-6e05878ef617"
    },
    {
        "author": "白居易",
        "paragraphs": [
            "世路重祿位，栖栖者孔宣。",
            "人情愛年壽，夭死者顏淵。",
            "二人如何人，不奈命與天。",
            "我今信多幸，撫己媿前賢。",
            "已年四十四，又爲五品官。",
            "況茲知足外，別有所安焉。",
            "早年以身代，直赴逍遙篇。",
            "近歲將心地，迴向南宗禪。",
            "外順世間法，內脫區中緣。",
            "進不厭朝市，退不戀人寰。",
            "自吾得此心，投足無不安。",
            "體非導引適，意無江湖閑。",
            "有興或飲酒，無事多掩關。",
            "寂靜夜深坐，安穩日高眠。",
            "秋不苦長夜，春不惜流年。",
            "委形老小外，忘懷生死間。",
            "昨日共君語，與余心膂然。",
            "此道不可道，因君聊強言。"
        ],
        "title": "贈杓直",
        "id": "b49143d9-0789-4ece-a092-3dbb25d23c98"
    },
    {
        "author": "白居易",
        "paragraphs": [
            "飢止一簞食，渴止一壺漿。",
            "出入止一馬，寢興止一牀。",
            "此外無長物，於我有若亡。",
            "胡然不知足，名利心遑遑。",
            "念茲彌嬾放，積習遂爲常。",
            "經旬不出門，竟日不下堂。",
            "同病者張生，貧僻住延康。",
            "慵中每相憶，此意未能忘。",
            "迢迢青槐街，相去八九坊。",
            "秋來未相見，應有新詩章。",
            "早晚來同宿，天氣轉清涼。"
        ],
        "title": "寄張十八",
        "id": "ffe26ceb-c8c1-4d4f-856c-cebc412e2eab"
    },
    {
        "author": "白居易",
        "paragraphs": [
            "湛湛玉泉色，悠悠浮雲身。",
            "閑心對定水，清靜兩無塵。",
            "手把青筇杖，頭戴白綸巾。",
            "興盡下山去，知我是誰人。"
        ],
        "title": "題玉泉寺",
        "id": "e2245b36-4dc5-40d4-ac78-41c8548a5c7d"
    },
    {
        "author": "白居易",
        "paragraphs": [
            "朝退馬未困，秋初日猶長。",
            "回轡城南去，郊野正清涼。",
            "水竹夾小徑，縈迴繞川岡。",
            "仰看晚山色，俯弄秋泉光。",
            "青松繫我馬，白石爲我牀。",
            "常時簪組累，此日和身忘。",
            "旦隨鵷鷺末，暮遊鷗鶴旁。",
            "機心一以盡，兩處不亂行。",
            "誰辨心與跡，非行亦非藏。"
        ],
        "title": "朝回遊城南",
        "id": "8d98a0d7-6ea0-4fea-84ec-f01f8e34c966"
    },
    {
        "author": "白居易",
        "paragraphs": [
            "帆影日漸高，閑眠猶未起。",
            "起問鼓枻人，已行三十里。",
            "船頭有行竈，炊稻烹紅鯉。",
            "飽食起婆娑，盥漱秋江水。",
            "平生滄浪意，一旦來遊此。",
            "何況不失家，舟中載妻子。"
        ],
        "title": "舟行",
        "id": "dfefb484-4847-4b96-9fa6-b2f6a28b5dbc"
    },
    {
        "author": "白居易",
        "paragraphs": [
            "潯陽孟冬月，草木未全衰。",
            "祗抵長安陌，涼風八月時。",
            "日西湓水曲，獨行吟舊詩。",
            "蓼花始零落，蒲葉稍離披。",
            "但作城中想，何異曲江池。"
        ],
        "title": "湓浦早冬",
        "id": "be181d5d-0535-4760-a414-9759a37af389"
    },
    {
        "author": "白居易",
        "paragraphs": [
            "新雪滿前山，初晴好天氣。",
            "日西騎馬出，忽有京都意。",
            "城柳方綴花，檐冰纔結穗。",
            "須臾風日暖，處處皆飄墜。",
            "行吟賞未足，坐歎銷何易。",
            "猶勝嶺南看，雰雰不到地。"
        ],
        "title": "江州雪",
        "id": "09ddfae1-4bba-405e-a69d-665bfcb5ca4d"
    },
    {
        "author": "白居易",
        "paragraphs": [
            "常愛陶彭澤，文思何高玄。",
            "又怪韋江州，詩情亦清閑。",
            "今朝登此樓，有以知其然。",
            "大江寒見底，匡山青倚天。",
            "深夜湓浦月，平旦鑪峰煙。",
            "清輝與靈氣，日夕供文篇。",
            "我無二人才，孰爲來其間。",
            "因高偶成句，俯仰媿江山。"
        ],
        "tags": [
            "庐山"
        ],
        "title": "題潯陽樓",
        "id": "c80dbc4d-f1d2-4dc2-99ef-505b078a766f"
    },
    {
        "author": "白居易",
        "paragraphs": [
            "垢塵不汚玉，靈鳳不啄羶。",
            "嗚呼陶靖節，生彼晉宋間。",
            "心實有所守，口終不能言。",
            "永惟孤竹子，拂衣首陽山。",
            "夷齊各一身，窮餓未爲難。",
            "先生有五男，與之同飢寒。",
            "腸中食不充，身上衣不完。",
            "連徵竟不起，斯可謂真賢。",
            "我生君之後，相去五百年。",
            "每讀五柳傳，目想心拳拳。",
            "昔常詠遺風，著爲十六篇。",
            "今來訪故宅，森若君在前。",
            "不慕尊有酒，不慕琴無弦。",
            "慕君遺榮利，老死此丘園。",
            "柴桑古村落，栗里舊山川。",
            "不見籬下菊，但餘墟中煙。",
            "子孫雖無聞，族氏猶未遷。",
            "每逢姓陶人，使我心依然。"
        ],
        "title": "訪陶公舊宅",
        "id": "5e861c2e-3d2d-4c3c-a1ae-a781b642c36d"
    },
    {
        "author": "白居易",
        "paragraphs": [
            "廬宮山下州，湓浦沙邊宅。",
            "宅北倚高岡，迢迢數千尺。",
            "上有青青竹，竹間多白石。",
            "茅亭居上頭，豁達門四闢。",
            "前楹卷簾箔，北牖施牀席。",
            "江風萬里來，吹我涼淅淅。",
            "日高公府歸，巾笏隨手擲。",
            "脫衣恣搔首，坐臥任所適。",
            "時傾一杯酒，曠望湖天夕。",
            "口詠獨酌謠，目送歸飛翮。",
            "慙無出塵操，未免折腰役。",
            "偶獲此閑居，謬似高人跡。"
        ],
        "title": "北亭",
        "id": "9528a395-de70-461f-82ed-20328bc69eed"
    },
    {
        "author": "白居易",
        "paragraphs": [
            "四月未全熱，麥涼江氣秋。",
            "湖山處處好，最愛湓水頭。",
            "湓水從東來，一派入江流。",
            "可憐似縈帶，中有隨風舟。",
            "命酒一臨泛，舍鞍揚櫂謳。",
            "放迴岸傍馬，去逐波間鷗。",
            "煙浪始渺渺，風襟亦悠悠。",
            "初疑上河漢，中若尋瀛洲。",
            "汀樹綠拂地，沙草芳未休。",
            "青蘿與紫葛，枝蔓垂相樛。",
            "繫纜步平岸，迴頭望江州。",
            "城雉映水見，隱隱如蜃樓。",
            "日入意未盡，將歸復少留。",
            "到官行半歲，今日方一遊。",
            "此地來何暮，可以寫吾憂。"
        ],
        "title": "泛湓水",
        "id": "c4842e43-b558-4948-bdce-7a46083a6392"
    },
    {
        "author": "白居易",
        "paragraphs": [
            "故人對酒歎，歎我在天涯。",
            "見我昔榮遇，念我今蹉跎。",
            "問我爲司馬，官意復如何。",
            "荅云且勿歎，聽我爲君歌。",
            "我本蓬蓽人，鄙賤劇泥沙。",
            "讀書未百卷，信口嘲風花。",
            "自從筮仕來，六命三登科。",
            "顧慙虛劣姿，所得亦已多。",
            "散員足庇身，薄俸可資家。",
            "省分輒自媿，豈爲不遇耶。",
            "煩君對杯酒，爲我一咨蹉。"
        ],
        "title": "荅故人",
        "id": "d9f3dbae-fce4-47bb-9086-ae7e978312f5"
    },
    {
        "author": "白居易",
        "paragraphs": [
            "簾下開小池，盈盈水方積。",
            "中底鋪白沙，四隅甃青石。",
            "勿言不深廣，但取幽人適。",
            "泛灩微雨朝，泓澄明月夕。",
            "豈無大江水，波浪連天白。",
            "未如牀席間，方丈深盈尺。",
            "清淺可狎弄，昏煩聊漱滌。",
            "最愛曉暝時，一片秋天碧。"
        ],
        "title": "官舍內新鑿小池",
        "id": "15e9c922-a0dd-4edf-9d85-99c2d1357473"
    },
    {
        "author": "白居易",
        "paragraphs": [
            "巖白雲尚屯，林紅葉初隕。",
            "秋光引閑步，不知身遠近。",
            "夕投靈洞宿，臥覺塵機泯。",
            "名利心既忘，市朝夢亦盡。",
            "暫來尚如此，況乃終身隱。",
            "何以療夜飢，一匙雲母粉。"
        ],
        "title": "宿簡寂觀",
        "id": "11f9fa17-394b-4c7d-8908-a5728e6a71bc"
    },
    {
        "author": "白居易",
        "paragraphs": [
            "吾聞達士道，窮通順冥數。",
            "通乃朝廷來，窮即江湖去。",
            "謝公才廓落，與世不相遇。",
            "壯志鬱不用，須有所洩處。",
            "洩爲山水詩，逸韻諧奇趣。",
            "大必籠天海，細不遺草樹。",
            "豈惟玩景物，亦欲攄心素。",
            "往往即事中，未能忘興諭。",
            "因知康樂作，不獨在章句。"
        ],
        "title": "讀謝靈運詩",
        "id": "9e40d9e8-6894-423e-a22e-41f78c97937a"
    },
    {
        "author": "白居易",
        "paragraphs": [
            "悄悄壁下牀，紗籠耿殘燭。",
            "夜半獨眠覺，疑在僧房宿。"
        ],
        "title": "北亭獨宿",
        "id": "d5165733-096a-420f-a9de-0c11ff563256"
    },
    {
        "author": "白居易",
        "paragraphs": [
            "黑鬢絲雪侵，青袍塵土涴。",
            "兀兀復騰騰，江城一上佐。",
            "朝就高齋上，熏然負暄臥。",
            "晚下小池前，澹然臨水坐。",
            "已約終身心，長如今日過。"
        ],
        "title": "約心",
        "id": "f9339ffc-bd7f-4feb-a534-a006afcc1e3c"
    },
    {
        "author": "白居易",
        "paragraphs": [
            "江城寒角動，沙洲夕鳥還。",
            "獨在高亭上，西南望遠山。"
        ],
        "title": "晚望",
        "id": "659307c0-68f1-4fbe-b743-99caeccb3712"
    },
    {
        "author": "白居易",
        "paragraphs": [
            "雪消冰又釋，景和風復暄。",
            "滿庭田地濕，薺葉生牆根。",
            "官舍悄無事，日西斜掩門。",
            "不開莊老卷，欲與何人言。"
        ],
        "title": "早春",
        "id": "226203b3-4d27-49f0-9dea-ffb469c6f364"
    },
    {
        "author": "白居易",
        "paragraphs": [
            "何處春暄來？微和生血氣。",
            "氣熏肌骨暢，東窗一昏睡。",
            "是時正月晦，假日無公事。",
            "爛熳不能休，自午將及未。",
            "緬思少健日，甘寢常自恣。",
            "一從衰疾來，枕上無此味。"
        ],
        "title": "春寢",
        "id": "f35edd89-6a81-46b6-b734-cb2db5918609"
    },
    {
        "author": "白居易",
        "paragraphs": [
            "後亭晝眠足，起坐春景暮。",
            "新覺眼猶昏，無思心正住。",
            "澹寂歸一性，虛閑遺萬慮。",
            "了然此時心，無物可譬喻。",
            "本是無有鄉，亦名不用處。",
            "行禪與坐忘，同歸無異路。"
        ],
        "title": "睡起晏坐",
        "id": "ed2ffe0c-5054-45a5-847f-b62a61260316"
    },
    {
        "author": "白居易",
        "paragraphs": [
            "盡日松下坐，有時池畔行。",
            "行立與坐臥，中懷澹無營。",
            "不覺流年過，亦任白髮生。",
            "不爲世所薄，安得遂閑情。"
        ],
        "title": "詠懷",
        "id": "ee84636a-1c29-4967-9a08-951d69408a35"
    },
    {
        "author": "白居易",
        "paragraphs": [
            "下馬二林寺，翛然進輕策。",
            "朝爲公府吏，暮作靈山客。",
            "二月匡廬北，冰雪始消釋。",
            "陽叢抽茗芽，陰竇洩泉脈。",
            "熙熙風土暖，藹藹雲嵐積。",
            "散作萬壑春，凝爲一氣碧。",
            "身閑易飄泊，官散無牽迫。",
            "緬彼十八人，古今同此適。",
            "是年淮寇起，處處興兵革。",
            "智士勞思謀，戎臣苦征役。",
            "獨有不才者，山中弄泉石。"
        ],
        "tags": [
            "庐山"
        ],
        "title": "春遊二林寺",
        "id": "ba68e8da-a3c1-41de-b093-58d624de3765"
    },
    {
        "author": "白居易",
        "paragraphs": [
            "朝詠遊仙詩，暮歌采薇曲。",
            "臥雲坐白石，山中十五宿。",
            "行隨出洞水，迴別緣巖竹。",
            "早晚重來遊，心期瑤草綠。"
        ],
        "title": "出山吟",
        "id": "691aeeaf-8447-480f-8d17-4a973d0c51a8"
    },
    {
        "author": "白居易",
        "paragraphs": [
            "已任時命去，亦從歲月除。",
            "中心一調伏，外累盡空虛。",
            "名宦意已矣，林泉計何如。",
            "擬近東林寺，溪邊結一廬。"
        ],
        "title": "歲暮",
        "id": "5bafab5b-a689-405d-b2d2-00b1a82e6a3e"
    },
    {
        "author": "白居易",
        "paragraphs": [
            "日出眠未起，屋頭聞早鶯。",
            "忽如上林曉，萬年枝上鳴。",
            "憶爲近臣時，秉筆直承明。",
            "春深視草暇，旦暮聞此聲。",
            "今聞在何處，寂莫潯陽城。",
            "鳥聲信如一，分別在人情。",
            "不作天涯意，豈殊禁中聽。"
        ],
        "title": "聞早鶯",
        "id": "ca63a7bb-4df6-4377-9084-762bfbced7a9"
    },
    {
        "author": "白居易",
        "paragraphs": [
            "勁葉森利劒，孤莖挺端標。",
            "纔高四五尺，勢若干青霄。",
            "移栽東窗前，愛爾寒不凋。",
            "病夫臥相對，日夕閑蕭蕭。",
            "昨爲山中樹，今爲檐下條。",
            "雖然遇賞玩，無乃近塵囂。",
            "猶勝澗谷底，埋沒隨衆樵。",
            "不見鬱鬱松，委質山上苗。"
        ],
        "title": "栽杉",
        "id": "61506a5d-2957-4a72-9861-7dc54564020f"
    },
    {
        "author": "白居易",
        "paragraphs": [
            "蘋小蒲葉短，南湖春水生。",
            "子近湖邊住，靜境稱高情。",
            "我爲郡司馬，散拙無所營。",
            "使君知性野，衙退任閑行。",
            "行攜小榼出，逢花輒獨傾。",
            "半酣到子舍，下馬扣柴荆。",
            "何以引我步，繞籬竹萬莖。",
            "何以醒我酒，吳音吟一聲。",
            "須臾進野飯，飯稻茹芹英。",
            "白甌青竹箸，儉潔無羶腥。",
            "欲去復裴回，夕鴉已飛鳴。",
            "何當重遊此，待君湖水平。"
        ],
        "title": "過李生",
        "id": "23bdea01-88fa-4e89-9923-747bdb79e3b5"
    },
    {
        "author": "白居易",
        "paragraphs": [
            "常聞南華經，巧勞智憂愁。",
            "不如無能者，飽食但遨遊。",
            "平生愛慕道，今日近此流。",
            "自來潯陽郡，四序忽已周。",
            "不分物黑白，但與時沈浮。",
            "朝餐夕安寢，用是爲身謀。",
            "此外即閑放，時尋山水幽。",
            "春遊慧遠寺，秋上庾公樓。",
            "或吟詩一章，或飲茶一甌。",
            "身心一無繫，浩浩如虛舟。",
            "富貴亦有苦，苦在心危憂。",
            "貧賤亦有樂，樂在身自由。"
        ],
        "title": "詠意",
        "id": "b79cf708-4274-414c-ace1-1caba388e708"
    },
    {
        "author": "白居易",
        "paragraphs": [
            "此州乃竹鄉，春筍滿山谷。",
            "山夫折盈抱，抱來早市鬻。",
            "物以多爲賤，雙錢易一束。",
            "置之炊甑中，與飯同時熟。",
            "紫籜坼故錦，素肌擘新玉。",
            "每日遂加餐，經時不思肉。",
            "久爲京洛客，此味常不足。",
            "且食勿踟躕，南風吹作竹。"
        ],
        "title": "食筍",
        "id": "ef18d8a8-27b3-4568-a8bb-bc19d1b3d9b2"
    },
    {
        "author": "白居易",
        "paragraphs": [
            "石門無舊徑，披榛訪遺跡。",
            "時逢山水秋，清輝如古昔。",
            "常聞慧遠輩，題詩此巖壁。",
            "雲覆莓苔封，蒼然無處覓。",
            "蕭疎野生竹，崩剝多年石。",
            "自從東晉後，無復人遊歷。",
            "獨有秋澗聲，潺湲空旦夕。"
        ],
        "title": "遊石門澗",
        "id": "c61e2df8-6875-48d5-9634-8ca77111bb23"
    },
    {
        "author": "白居易",
        "paragraphs": [
            "小榼二升酒，新簟六尺牀。",
            "能來夜話否，池畔欲秋涼。"
        ],
        "title": "招東鄰",
        "id": "12da86e7-43f4-42cd-b5f8-ccbb19b995e7"
    },
    {
        "author": "白居易",
        "paragraphs": [
            "怪君不喜仕，又不遊州里。",
            "今日到幽居，了然知所以。",
            "宿君石溪亭，潺湲聲滿耳。",
            "飲君螺杯酒，醉臥不能起。",
            "見君五老峰，益悔居城市。",
            "愛君三男兒，始歎身無子。",
            "余方鑪峰下，結室爲居士。",
            "山北與山東，往來從此始。"
        ],
        "title": "題元十八溪亭",
        "id": "99286590-d563-4a57-8995-712647d24536"
    },
    {
        "author": "白居易",
        "paragraphs": [
            "香鑪峰北面，遺愛寺西偏。",
            "白石何鑿鑿，清流亦潺潺。",
            "有松數十株，有竹千餘竿。",
            "松張翠繖蓋，竹倚青琅玕。",
            "其下無人居，悠哉多歲年。",
            "有時聚猨鳥，終日空風煙。",
            "時有沈冥子，姓白字樂天。",
            "平生無所好，見此心依然。",
            "如獲終老地，忽乎不知還。",
            "架巖結茅宇，斵壑開茶園。",
            "何以洗我耳，屋頭飛落泉。",
            "何以淨我眼，砌下生白蓮。",
            "左手攜一壺，右手挈五弦。",
            "傲然意自足，箕踞於其間。",
            "興酣仰天歌，歌中聊寄言。",
            "言我本野夫，誤爲世網牽。",
            "時來昔捧日，老去今歸山。",
            "倦鳥得茂樹，涸魚返清源。",
            "舍此欲焉往，人間多險艱。"
        ],
        "title": "香鑪峰下新置草堂即事詠懷題於石上",
        "id": "a0f510b7-ec97-41f3-8809-5bb8f7606e46"
    },
    {
        "author": "白居易",
        "paragraphs": [
            "淙淙三峽水，浩浩萬頃陂。",
            "未如新塘上，微風動漣漪。",
            "小萍加泛泛，初蒲正離離。",
            "紅鯉二三寸，白蓮八九枝。",
            "繞水欲成徑，護堤方插籬。",
            "已被山中客，呼作白家池。"
        ],
        "title": "草堂前新開一池養魚種荷日有幽趣",
        "id": "7cae1dc9-23b8-4611-938d-27d143c3781b"
    },
    {
        "author": "白居易",
        "paragraphs": [
            "三十氣太狀，胷中多是非。",
            "六十身太老，四體不支持。",
            "四十至五十，正是退閑時。",
            "年長識命分，心慵少營爲。",
            "見酒興猶在，登山力未衰。",
            "吾年幸當此，且與白雲期。"
        ],
        "title": "白雲期",
        "id": "8fcb644c-b9a5-43f3-9314-b9eb9df82ce8"
    },
    {
        "author": "白居易",
        "paragraphs": [
            "迢迢香鑪峰，心存耳目想。",
            "終年牽物役，今日方一往。",
            "攀蘿蹋危石，手足勞俛仰。",
            "同遊三四人，兩人不敢上。",
            "上到峰之頂，目眩神怳怳。",
            "高低有萬尋，闊狹無數丈。",
            "不窮視聽界，焉識宇宙廣。",
            "江水細如繩，湓城小於掌。",
            "紛吾何屑屑，未能脫塵鞅。",
            "歸去思自嗟，低頭入蟻壤。"
        ],
        "title": "登香爐峰頂",
        "id": "f80596cf-ca88-4264-8ce1-6ad185759789"
    },
    {
        "author": "白居易",
        "paragraphs": [
            "旦暮兩蔬食，日中一閑眠。",
            "便是了一日，如此已三年。",
            "心不擇時適，足不揀地安。",
            "窮通與遠近，一貫無兩端。",
            "常見今之人，其心或不然。",
            "在勞則念息，處靜已思喧。",
            "如是用身心，無乃自傷殘。",
            "坐輸憂惱便，安得形神全。",
            "吾有二道友，藹藹崔與錢。",
            "同飛青雲路，獨墮黃泥泉。",
            "歲暮物萬變，故情何不遷？應爲平生心，與我同一源。",
            "帝鄉遠於日，美人高在天。",
            "誰謂萬里別，常若在目前。",
            "泥泉樂者魚，雲路遊者鸞。",
            "勿言雲泥異，同在逍遙間。",
            "因君問心地，書後偶成篇。",
            "慎勿說向人，人多笑此言。"
        ],
        "title": "荅崔侍郎錢舍人書問因繼以詩",
        "id": "1c6df717-e2d0-4f9d-9924-fc2f5ffd47ae"
    },
    {
        "author": "白居易",
        "paragraphs": [
            "昨臥不夕食，今起乃朝飢。",
            "貧廚何所有，炊稻烹秋葵。",
            "紅粒香復輭，綠英滑且肥。",
            "飢來止於飽，飽後復何思。",
            "憶昔榮遇日，迨今窮退時。",
            "今亦不凍餒，昔亦無餘資。",
            "口既不減食，身又不減衣。",
            "撫心私自問，何者是榮衰。",
            "勿學常人意，其間分是非。"
        ],
        "title": "烹葵",
        "id": "c51202ed-3ea2-4e06-bc74-015a50dcaa61"
    },
    {
        "author": "白居易",
        "paragraphs": [
            "晝倦前齋熱，晚愛小池清。",
            "映林餘景沒，近水微涼生。",
            "坐把蒲葵扇，閑吟三兩聲。"
        ],
        "title": "小池二首 一",
        "id": "a4f3937b-b536-4ab4-a1b9-3579663b75f3"
    },
    {
        "author": "白居易",
        "paragraphs": [
            "有意不在大，湛湛方丈餘。",
            "荷側瀉清露，萍開見游魚。",
            "每一臨此坐，憶歸青溪居。"
        ],
        "title": "小池二首 二",
        "id": "dab2a9b2-6c75-4116-bbaa-b3621b68d164"
    },
    {
        "author": "白居易",
        "paragraphs": [
            "我心忘世久，世亦不我干。",
            "遂成一無事，因得長掩關。",
            "掩關來幾時，髣髴二三年。",
            "著書已盈帙，生子欲能言。",
            "始悟身向老，復悲世多艱。",
            "迴顧趨時者，役役塵壤間。",
            "歲暮竟何得，不如且安閑。"
        ],
        "title": "閉關",
        "id": "734a53c9-abf5-4684-b5c2-e47e183b38be"
    },
    {
        "author": "白居易",
        "paragraphs": [
            "有姪始六歲，字之爲阿龜。",
            "有女生三年，其名曰羅兒。",
            "一始學笑語，一能誦歌詩。",
            "朝戲抱我足，夜眠枕我衣。",
            "汝生何其晚，我年行已衰。",
            "物情小可念，人意老多慈。",
            "酒美竟須壞，月圓終有虧。",
            "亦如恩愛緣，乃是憂惱資。",
            "舉世同此累，吾安能去之。"
        ],
        "title": "弄龜羅",
        "id": "5ba27eec-9098-4f77-887b-b23649dc427d"
    },
    {
        "author": "白居易",
        "paragraphs": [
            "種樹當前軒，樹高柯葉繁。",
            "惜哉遠山色，隱此蒙籠間。",
            "一朝持斧斤，手自截其端。",
            "萬葉落頭上，千峰來面前。",
            "忽似決雲霧，豁達覩青天。",
            "又如所念人，久別一款顏。",
            "始有清風至，稍見飛鳥還。",
            "開懷東南望，目遠心遼然。",
            "人各有偏好，物莫能兩全。",
            "豈不愛柔條，不如見青山。"
        ],
        "title": "截樹",
        "id": "bf293c1d-448f-45f2-ae6f-c5f8853caa68"
    },
    {
        "author": "白居易",
        "paragraphs": [
            "江畔百尺樓，樓前千里道。",
            "憑高望平遠，亦足舒懷抱。",
            "驛路使憧憧，關防兵草草。",
            "及茲多事日，尤覺閑人好。",
            "我年過不惑，休退誠非早。",
            "從此拂塵衣，歸山未爲老。"
        ],
        "title": "望江樓上作",
        "id": "26d55abb-3959-4e39-b584-667ca99b90a1"
    },
    {
        "author": "白居易",
        "paragraphs": [
            "手不任執殳，肩不能荷鋤。",
            "量力揆所用，曾不敵一夫。",
            "幸因筆研功，得升仕進途。",
            "歷官凡五六，祿俸及妻孥。",
            "左右有兼僕，出入有單車。",
            "自奉雖不厚，亦不至飢劬。",
            "若有人及此，傍觀爲何如。",
            "雖賢亦爲幸，況我鄙且愚。",
            "伯夷古賢人，魯山亦其徒。",
            "時哉無奈何，俱化爲餓殍。",
            "念彼益自媿，不敢忘斯須。",
            "平生榮利心，破滅無遺餘。",
            "猶恐塵妄起，題此於座隅。"
        ],
        "title": "題座隅",
        "id": "bf3e94d7-a59b-4662-b9fa-0029f9270ff0"
    },
    {
        "author": "白居易",
        "paragraphs": [
            "往子爲御史，伊余忝拾遺。",
            "皆逢盛明代，俱登清近司。",
            "予繫玉爲佩，子曳繡爲衣。",
            "從容香煙下，同侍白玉墀。",
            "朝見寵者辱，暮見安者危。",
            "紛紛無退者，相顧令人悲。",
            "宦情君早厭，世事我深知。",
            "常於榮顯日，已約林泉期。",
            "況今各流落，身病齒髮衰。",
            "不作臥雲計，攜手欲何之。",
            "待君女嫁後，及我官滿時。",
            "稍無骨肉累，粗有漁樵資。",
            "歲晚青山路，白首期同歸。"
        ],
        "title": "昔與微之在朝日同蓄休退之心迨今十年淪落老人追尋前約且結後期",
        "id": "73df8fc0-6c14-48f6-8e6c-8089eaaa9efb"
    },
    {
        "author": "白居易",
        "paragraphs": [
            "臨水一長嘯，忽思十年初。",
            "三登甲乙第，一入承明廬。",
            "浮生多變化，外事有盈虛。",
            "今來伴江叟，沙頭坐釣魚。"
        ],
        "title": "垂釣",
        "id": "e552449d-5ad2-43b4-9954-2fe152c2ab5d"
    },
    {
        "author": "白居易",
        "paragraphs": [
            "百鳥乳雛畢，秋鷰獨蹉跎。",
            "去社日已近，銜泥意如何。",
            "不悟時節晚，徒施工用多。",
            "人間事亦爾，不獨鷰營窠。"
        ],
        "title": "晚鷰",
        "id": "d1dd16f4-eb61-4f25-b50c-fcd7cbd175ca"
    },
    {
        "author": "白居易",
        "paragraphs": [
            "清晨臨江望，水禽正諠繁。",
            "鳧鴈與鷗鷺，游颺戲朝暾。",
            "適有鬻雞者，挈之來遠村。",
            "飛鳴彼何樂，窘束此何冤。",
            "喔喔十四雛，罩縛同一樊。",
            "足傷金距蹜，頭搶花冠飜。",
            "經宿廢飲啄，日高詣屠門。",
            "遲迴未死間，飢渴欲相吞。",
            "常慕古人道，仁信及魚豚。",
            "見茲生惻隱，贖放雙林園。",
            "開籠解索時，雞雞聽我言。",
            "與爾鏹三百，小惠何足論。",
            "莫學銜環雀，崎嶇謾報恩。"
        ],
        "title": "贖雞",
        "id": "bd12aaa0-07f2-4b69-8fd4-7dd56c37415b"
    },
    {
        "author": "白居易",
        "paragraphs": [
            "晚來天色好，獨出江邊步。",
            "憶與李舍人，曲江相近住。",
            "常云遇清景，必約同幽趣。",
            "若不訪我來，還須覓君去。",
            "開眉笑相見，把手期何處。",
            "西寺老胡僧，南園亂松樹。",
            "攜持小酒榼，吟詠新詩句。",
            "同出復同歸，從朝直至暮。",
            "風雨忽消散，江山眇回互。",
            "潯陽與涔陽，相望空雲霧。",
            "心期自乖曠，時景還如故。",
            "今日郡齋中，秋光誰共度。"
        ],
        "title": "秋日懷杓直",
        "id": "cf004d7f-6739-4a65-8651-e901393c3cfd"
    },
    {
        "author": "白居易",
        "paragraphs": [
            "食罷一覺睡，起來兩甌茶。",
            "舉頭看日影，已復西南斜。",
            "樂人惜日促，憂人厭年賒。",
            "無憂無樂者，長短任生涯。"
        ],
        "title": "食後",
        "id": "9ef9c4fd-e53a-4093-97e5-4c5f768fafa0"
    },
    {
        "author": "白居易",
        "paragraphs": [
            "青松高百尺，綠蕙低數寸。",
            "同生大塊間，長短各有分。",
            "長者不可退，短者不可進。",
            "若用此理推，窮通兩無悶。"
        ],
        "title": "齊物二首 一",
        "id": "e1e28db1-6af3-4753-ae9a-1358e42ba146"
    },
    {
        "author": "白居易",
        "paragraphs": [
            "椿壽八千春，槿花不經宿。",
            "中間復何有，冉冉孤竹生。",
            "竹身三年老，竹色四時綠。",
            "雖謝椿有餘，猶勝槿不足。"
        ],
        "title": "齊物二首 二",
        "id": "ee6e17ac-f156-411d-81e9-e8b9cc0b1c75"
    },
    {
        "author": "白居易",
        "paragraphs": [
            "獨到山下宿，靜向月中行。",
            "何處水邊碓，夜舂雲母聲。"
        ],
        "title": "山下宿",
        "id": "f69bf612-06cc-4b2c-8677-19fcfaed3e72"
    },
    {
        "author": "白居易",
        "paragraphs": [
            "我昔三十六，寫貌在丹青。",
            "我今四十六，衰顇臥江城。",
            "豈比十年老，曾與衆苦幷。",
            "一照舊圖畫，無復昔儀形。",
            "形影默相顧，如弟對老兄。",
            "況使他人見，能不昧平生。",
            "羲和鞭日走，不爲我少停。",
            "形骸屬日月，老去何足驚。",
            "所恨凌煙閣，不得畫功名。"
        ],
        "title": "題舊寫真圖",
        "id": "6dc848eb-e121-4402-ad54-3c18430df5f9"
    },
    {
        "author": "白居易",
        "paragraphs": [
            "肺病不飲酒，眼昏不讀書。",
            "端然無所作，身意閑有餘。",
            "雞棲籬落晚，雪映林木疎。",
            "幽獨已云極，何必山中居。"
        ],
        "title": "閑居",
        "id": "3bd5568d-d3eb-49ae-bf85-53b1662959dd"
    },
    {
        "author": "白居易",
        "paragraphs": [
            "今旦一尊酒，歡暢何怡怡。",
            "此樂從中來，他人安得知。",
            "兄弟唯二人，遠別恆苦悲。",
            "今春自巴峽，萬里平安歸。",
            "復有雙幼妹，笄年未結褵。",
            "昨日嫁娶畢，良人皆可依。",
            "憂念兩消釋，如刀斷羈縻。",
            "身輕心無繫，忽欲凌空飛。",
            "人生苟有累，食肉常如飢。",
            "我心既無苦，飲水亦可肥。",
            "行簡勸爾酒，停杯聽我辭。",
            "不歎鄉國遠，不嫌官祿微。",
            "但願我與爾，終老不相離。"
        ],
        "title": "對酒示行簡",
        "id": "4952eb9d-2e38-4209-b8c2-1dc296b44555"
    },
    {
        "author": "白居易",
        "paragraphs": [
            "冉牛與顏淵，卞和與馬遷。",
            "或罹天六極，或被人刑殘。",
            "顧我信爲幸，百骸且完全。",
            "五十不爲夭，吾今欠數年。",
            "知分心自足，委順身常安。",
            "故雖窮退日，而無戚戚顏。",
            "昔有榮先生，從事於其間。",
            "今我不量力，舉心欲攀援。",
            "窮通不由己，歡戚不由天。",
            "命即無奈何，心可使泰然。",
            "且務由己者，省躬諒非難。",
            "勿問由天者，天高難與言。"
        ],
        "title": "詠懷",
        "id": "78f506f9-3807-4524-9c5d-e8841924b5d0"
    },
    {
        "author": "白居易",
        "paragraphs": [
            "蜀[桐]木性實，楚絲音韻清。",
            "調慢彈且緩，夜深十數聲。",
            "入耳澹無味，愜心潛有情。",
            "自弄還自罷，亦不要人聽。"
        ],
        "title": "夜琴",
        "id": "67ea017d-2d17-4386-9620-3c53ede786df"
    },
    {
        "author": "白居易",
        "paragraphs": [
            "人各有一癖，我癖在章句。",
            "萬緣皆已消，此病獨未去。",
            "每逢美風景，或對好親故。",
            "高聲詠一篇，恍若與神遇。",
            "自爲江上客，半在山中住。",
            "有時新詩成，獨上東巖路。",
            "身倚白石崖，手攀青桂樹。",
            "狂吟驚林壑，猿鳥皆窺覰。",
            "恐爲世所嗤，故就無人處。"
        ],
        "title": "山中獨吟",
        "id": "1a5033fe-52b7-44ef-b084-0fb7ac479bdd"
    },
    {
        "author": "白居易",
        "paragraphs": [
            "何物壯不老，何時窮不通。",
            "如彼音與律，宛轉旋爲宮。",
            "我命獨何薄，多悴而少豐。",
            "當壯已先衰，暫泰還長窮。",
            "我無奈命何，委順以待終。",
            "命無奈我何，方寸如虛空。",
            "瞢然與化俱，混然與俗同。",
            "誰能坐自苦，齟齬於其中。"
        ],
        "title": "達理二首 一",
        "id": "4c63f9e1-bfdf-40e2-babe-4122158ad06a"
    },
    {
        "author": "白居易",
        "paragraphs": [
            "舒姑化爲泉，牛哀病作虎。",
            "或柳生肘間，或男變爲女。",
            "鳥獸及水木，本不與民伍。",
            "胡然生變遷，不待死歸土。",
            "百骸是己物，尚不能爲主。",
            "況彼時命間，倚伏何足數。",
            "時來不可遏，命去焉能取。",
            "唯當養浩然，吾聞達人語。"
        ],
        "title": "達理二首 二",
        "id": "5d05c117-d8f0-44c3-a7d4-f1a468de4520"
    },
    {
        "author": "白居易",
        "paragraphs": [
            "湖上秋泬寥，湖邊晚蕭瑟。",
            "登亭望湖水，水縮湖底出。",
            "清渟得早霜，明滅浮殘日。",
            "流注隨地勢，窪坳無定質。",
            "泓澄白龍臥，宛轉青蛇屈。",
            "破鏡折劒頭，光芒又非一。",
            "久爲山水客，見盡幽奇物。",
            "及來湖亭望，此狀難談悉。",
            "乃知天地間，勝事殊未畢。"
        ],
        "title": "湖亭晚望殘水",
        "id": "40257275-9bd6-4698-a37c-f3a816ffa86e"
    },
    {
        "author": "白居易",
        "paragraphs": [
            "朝暖就南軒，暮寒歸後屋。",
            "晚酒一兩杯，夜棊三數局。",
            "寒灰埋暗火，曉燄凝殘燭。",
            "不嫌貧冷人，時來同一宿。"
        ],
        "title": "郭虛舟相訪",
        "id": "78240bba-291b-4149-84d8-c8c616498188"
    },
    {
        "author": "白居易",
        "paragraphs": [
            "太原一男子，自顧庸且鄙。",
            "老逢不次恩，洗拔出泥滓。",
            "既居可言地，願助朝廷理。",
            "伏閤三上章，戇愚不稱旨。",
            "聖人存大體，優貸容不死。",
            "鳳詔停舍人，魚書除刺史。",
            "冥懷齊寵辱，委順隨行止。",
            "我自得此心，於茲十年矣。",
            "餘杭乃名郡，郡郭臨江汜。",
            "已想海門山，潮聲來入耳。",
            "昔予貞元末，羇旅曾遊此。",
            "甚覺太守尊，亦諳魚酒美。",
            "因生江海興，每羨滄浪水。",
            "尚擬拂衣行，況今兼祿仕。",
            "青山峰巒接，白日煙塵起。",
            "東道既不通，改轅遂南指。",
            "自秦窮楚越，浩蕩五千里。",
            "聞有賢主人，而多好山水。",
            "是行頗爲愜，所歷良可紀。",
            "策馬度藍溪，勝遊從此始。"
        ],
        "title": "長慶二年七月自中書舍人出守杭州路次藍溪作",
        "id": "bbf5e186-e78c-4e66-9470-5e463f63a1ef"
    },
    {
        "author": "白居易",
        "paragraphs": [
            "朝從紫禁歸，暮出青門去。",
            "勿言城東陌，便是江南路。",
            "揚鞭簇車馬，揮手辭親故。",
            "我生本無鄉，心安是歸處。"
        ],
        "title": "初出城留別",
        "id": "7cb24eb8-809a-4c32-b4d8-c2729a135d79"
    },
    {
        "author": "白居易",
        "paragraphs": [
            "茅覆環堵亭，泉添方丈沼。",
            "紅芳照水荷，白頸觀魚鳥。",
            "拳石苔蒼翠，尺波煙杳渺。",
            "但問有意無，勿論池大小。",
            "門前車馬路，奔走無昏曉。",
            "名利驅人心，賢愚同擾擾。",
            "善哉駱處士，安置身心了。",
            "何乃獨多君，丘園居者少。"
        ],
        "title": "過駱山人野居小池",
        "id": "74be07be-af29-42b9-9c5e-0f6a7e2f2dcd"
    },
    {
        "author": "白居易",
        "paragraphs": [
            "往謫潯陽去，夜憩輞溪曲。",
            "今爲錢塘行，重經茲寺宿。",
            "爾來幾何歲，溪草二八綠。",
            "不見舊房僧，蒼然新樹木。",
            "虛空走日月，世界遷陵谷。",
            "我生寄其間，孰能逃倚伏。",
            "隨緣又南去，好住東廊竹。"
        ],
        "title": "宿清源寺",
        "id": "feff2589-7318-44b3-aa22-895bd04e2db5"
    },
    {
        "author": "白居易",
        "paragraphs": [
            "昨夜鳳池頭，今夜藍溪口。",
            "明月本無心，行人自回首。",
            "新秋松影下，半夜鐘聲後。",
            "清影不宜昏，聊將茶代酒。"
        ],
        "title": "宿藍溪對月",
        "id": "110831cb-d146-4614-9d67-954dbaa50d52"
    },
    {
        "author": "白居易",
        "paragraphs": [
            "長途發已久，前館行未至。",
            "體倦目已昏，瞌然遂成睡。",
            "右袂尚垂鞭，左手暫委轡。",
            "忽覺問僕夫，纔行百步地。",
            "形神分處所，遲速相乖異。",
            "馬上幾多時，夢中無限事。",
            "誠哉達人語，百齡同一寐。"
        ],
        "title": "自秦望赴五松驛馬上偶睡睡覺成吟",
        "id": "d0f39920-676a-42ac-b027-6386f449489b"
    },
    {
        "author": "白居易",
        "paragraphs": [
            "蕭蕭誰家村，秋棃葉半坼。",
            "漠漠誰家園，秋韭花初白。",
            "路逢故里物，使我嗟行役。",
            "不歸渭北村，又作江南客。",
            "去鄉徒自苦，濟世終無益。",
            "自問波上萍，何如澗中石。"
        ],
        "title": "鄧州路中作",
        "id": "aa01fd76-539b-44ea-8778-5828aa6d122c"
    },
    {
        "author": "白居易",
        "paragraphs": [
            "拄上山之下，騎下山之下。",
            "江州去日朱藤杖，忠州歸日紫驄馬。",
            "天生二物濟我窮，我生合是栖栖者。"
        ],
        "title": "朱藤杖紫驄吟",
        "id": "ced7b79c-a2b3-4e66-b45c-57c064e448fa"
    },
    {
        "author": "白居易",
        "paragraphs": [
            "階前下馬時，梁上題詩處。",
            "慘澹病使君，蕭疎老松樹。",
            "自嗟還自哂，又向杭州去。"
        ],
        "title": "桐樹館重題",
        "id": "eb50b096-bba0-4390-8e18-462fc3f75a3b"
    },
    {
        "author": "白居易",
        "paragraphs": [
            "我愛此山頭，及此三登歷。",
            "紫霞舊精舍，寥落空泉石。",
            "朝市日喧隘，雲林長悄寂。",
            "猶存住寺僧，肯有歸山客。"
        ],
        "title": "過紫霞蘭若",
        "id": "a082af8d-f141-4009-afe5-302510c3f93b"
    },
    {
        "author": "白居易",
        "paragraphs": [
            "昔君烏紗帽，贈我白頭翁。",
            "帽今在頂上，君已歸泉中。",
            "物故猶堪用，人亡不可逢。",
            "岐山今夜月，墳樹正秋風。"
        ],
        "title": "感舊紗帽",
        "id": "131197a4-3c77-46e9-b666-6a469444c1d7"
    },
    {
        "author": "白居易",
        "paragraphs": [
            "不憶西省松，不憶南宮菊。",
            "惟憶新昌堂，蕭蕭北窗竹。",
            "窗間枕簟在，來後何人宿。"
        ],
        "title": "思竹窗",
        "id": "0c092e94-17fd-450d-b39d-362438c2c577"
    },
    {
        "author": "白居易",
        "paragraphs": [
            "處世非不遇，榮身頗有餘。",
            "勳爲上柱國，爵乃朝大夫。",
            "自問有何才，兩入承明廬。",
            "又問有何政，再駕朱輪車。",
            "矧予東山人，自惟樸且疎。",
            "彈琴復有酒，且慕嵇阮徒。",
            "暗被鄉里薦，誤上賢能書。",
            "一列朝士籍，遂爲世網拘。",
            "高有罾繳憂，下有陷穽虞。",
            "每覺宇宙窄，未嘗心體舒。",
            "蹉跎二十年，頷下生白鬚。",
            "何言左遷去，尚獲專城居。",
            "杭州五千里，往若投淵魚。",
            "雖未脫簪組，且來泛江湖。",
            "吳中多詩人，亦不少酒酤。",
            "高聲詠篇什，大笑飛杯盂。",
            "五十未全老，尚可且歡娛。",
            "用茲送日月，君以爲何如。",
            "秋風起江上，白日落路隅。",
            "回首語五馬，去矣勿踟躕。"
        ],
        "title": "馬上作",
        "id": "46824eef-0191-4de8-9e84-7a1c7fdb4e3a"
    },
    {
        "author": "白居易",
        "paragraphs": [
            "秋花紫蒙蒙，秋蝶黃茸茸。",
            "花低蝶新小，飛戲叢西東。",
            "日暮涼風來，紛紛花落叢。",
            "夜深白露冷，蝶已死叢中。",
            "朝生夕俱死，氣類各相從。",
            "不見千年鶴，多棲百丈松。"
        ],
        "title": "秋蝶",
        "id": "f80f2e73-c485-486a-b3a6-0bea73275501"
    },
    {
        "author": "白居易",
        "paragraphs": [
            "高高此山頂，四望唯煙雲。",
            "下有一條路，通達楚與秦。",
            "或名誘其心，或利牽其身。",
            "乘者及負者，來去何云云。",
            "我亦斯人徒，未能出囂塵。",
            "七年三往復，何得笑他人。"
        ],
        "title": "登商山最高頂",
        "id": "19a54dfa-fb1c-4fb6-8fa2-f4d6f10b1852"
    },
    {
        "author": "白居易",
        "paragraphs": [
            "道傍老枯樹，枯來非一朝。",
            "皮黃外尚活，心黑中先焦。",
            "有似多憂者，非因外火燒。"
        ],
        "title": "枯桑",
        "id": "173699a6-d696-4d20-ad2f-1555ae9e75d8"
    },
    {
        "author": "白居易",
        "paragraphs": [
            "筋力未全衰，僕馬不至弱。",
            "又多山水趣，心賞非寂莫。",
            "捫蘿上煙嶺，蹋石穿雲壑。",
            "谷鳥晚仍啼，洞花秋不落。",
            "提籠復攜榼，遇勝時停泊。",
            "泉憩茶數甌，嵐行酒一酌。",
            "獨吟還獨嘯，此興殊未惡。",
            "假使在城時，終年有何樂。"
        ],
        "title": "山路偶興",
        "id": "baa8e467-50f3-430f-aa57-7957ad9c51d6"
    },
    {
        "author": "白居易",
        "paragraphs": [
            "五步一啄草，十步一飲水。",
            "適性遂其生，時哉山梁雉。",
            "梁上無罾繳，梁下無鷹鸇。",
            "雌雄與羣雛，皆得終天年。",
            "嗟嗟籠下雞，及彼池中鴈。",
            "既有稻粱恩，必有犧牲患。"
        ],
        "title": "山雉",
        "id": "7619bb74-39a0-4fff-b258-7bae0c7f5676"
    },
    {
        "author": "白居易",
        "paragraphs": [
            "秋水淅紅粒，朝煙烹白鱗。",
            "一食飽至夜，一臥安達晨。",
            "晨無朝謁勞，夜無直宿勤。",
            "不知兩掖客，何似扁舟人。",
            "尚想到郡日，且稱守土臣。",
            "猶須副憂寄，恤隱安疲民。",
            "朞年庶報政，三年當退身。",
            "終使滄浪水，濯吾纓上塵。"
        ],
        "title": "初下漢江舟中作寄兩省給舍",
        "id": "894ac014-040e-4295-8804-2d9551398996"
    },
    {
        "author": "白居易",
        "paragraphs": [
            "江從西南來，浩浩無旦夕。",
            "長波逐若瀉，連山鑿如劈。",
            "千年不壅潰，萬姓無墊溺。",
            "不爾民爲魚，大哉禹之績。",
            "導岷既艱遠，距海無咫尺。",
            "胡爲不訖功，餘水斯委積。",
            "洞庭與青草，大小兩相敵。",
            "混合萬丈深，淼茫千里白。",
            "每歲秋夏時，浩大吞七澤。",
            "水族窟穴多，農人土地窄。",
            "我今尚嗟歎，禹豈不愛惜。",
            "邈未究其由，想古觀遺跡。",
            "疑此苗人頑，恃險不終役。",
            "帝亦無奈何，留患與今昔。",
            "水流天地內，如身有血脈。",
            "滯則爲疽疣，治之在鍼石。",
            "安得禹復生，爲唐水官伯。",
            "手提倚天劒，重來親指畫。",
            "疏河似翦紙，決壅同裂帛。",
            "滲作膏腴田，蹋平魚鼈宅。",
            "龍宮變閭里，水府生禾麥。",
            "坐添百萬戶，書我司徒籍。"
        ],
        "tags": [
            "洞庭湖"
        ],
        "title": "自蜀江至洞庭湖口有感而作",
        "id": "8b7f3d41-bd0a-40a7-8d74-b30e149cacc6"
    },
    {
        "author": "白居易",
        "paragraphs": [
            "鰥惸心所念，簡牘手自操。",
            "何言符竹貴，未免州縣勞。",
            "賴是餘杭郡，臺榭繞官曹。",
            "凌晨親政事，向晚恣遊遨。",
            "山冷微有雪，波平未生濤。",
            "水心如鏡面，千里無纖毫。",
            "直下江最闊，近東樓更高。",
            "煩襟與滯念，一望皆遁逃。"
        ],
        "title": "初領郡政衙退登東樓作",
        "id": "4ecf5ff9-e393-42c7-9003-590250b970de"
    },
    {
        "author": "白居易",
        "paragraphs": [
            "索索風戒寒，沈沈日藏耀。",
            "勸君飲濁醪，聽我吟清調。",
            "芳節變窮陰，朝光成夕照。",
            "與君生此世，不合長年少。",
            "今晨從此過，明日安能料。",
            "若不結跏禪，即須開口笑。"
        ],
        "title": "清調吟",
        "id": "f34c11c4-7b8c-4d6c-9073-11c7263ef2c5"
    },
    {
        "author": "白居易",
        "paragraphs": [
            "明月照君席，白露霑我衣。",
            "勸君酒杯滿，聽我狂歌詞。",
            "五十已後衰，二十已前癡。",
            "晝夜又分半，其間幾何時。",
            "生前不歡樂，死後有餘貲。",
            "焉用黃墟下，珠衾玉匣爲。"
        ],
        "title": "狂歌詞",
        "id": "ba03df23-9823-419f-8897-45d82bc9ea54"
    },
    {
        "author": "白居易",
        "paragraphs": [
            "平旦起視事，亭午臥掩關。",
            "除親簿領外，多在琴書前。",
            "況有虛白亭，坐見海門山。",
            "潮來一凭檻，賓至一開筵。",
            "終朝對雲水，有時聽管弦。",
            "持此聊過日，非忙亦非閑。",
            "山林太寂莫，朝闕空喧煩。",
            "唯茲郡閤內，囂靜得中間。"
        ],
        "title": "郡亭",
        "id": "e45db398-cab9-4305-a827-f1a69334a10a"
    },
    {
        "author": "白居易",
        "paragraphs": [
            "昔爲鳳閤郎，今爲二千石。",
            "自覺不如今，人言不如昔。",
            "昔雖居近密，終日多憂惕。",
            "有詩不敢吟，有酒不敢喫。",
            "今雖在疎遠，竟歲無牽役。",
            "飽食坐終朝，長歌醉通夕。",
            "人生百年內，疾速如過隙。",
            "先務身安閑，次要心歡適。",
            "事有得而失，物有損而益。",
            "所以見道人，觀心不觀跡。"
        ],
        "title": "詠懷",
        "id": "1ec181c5-cb7c-4950-b680-2c264e9d4aff"
    },
    {
        "author": "白居易",
        "paragraphs": [
            "立春後五日，春態紛婀娜。",
            "白日斜漸長，碧雲低欲墮。",
            "殘冰坼玉片，新萼排紅顆。",
            "遇物盡欣欣，愛春非獨我。",
            "迎芳後園立，就暖前檐作。",
            "還有惆悵心，欲別紅爐火。"
        ],
        "title": "立春後五日",
        "id": "dbfe3f7a-9f95-463a-b90e-934879b5e8b4"
    },
    {
        "author": "白居易",
        "paragraphs": [
            "漫漫潮初平，熙熙春日至。",
            "空闊遠江山，晴明好天氣。",
            "外有適意物，中無繫心事。",
            "數篇對竹吟，一杯望雲醉。",
            "行攜杖扶力，臥讀書取睡。",
            "久養病形骸，深諳閑氣味。",
            "遙思九城陌，擾擾趨名利。",
            "今朝是雙日，朝謁多軒騎。",
            "寵者防悔尤，權者懷憂畏。",
            "爲報高車蓋，恐非真富貴。"
        ],
        "title": "郡中即事",
        "id": "0ff7a5a9-10ad-43dd-8998-fa65ec646ef7"
    },
    {
        "author": "白居易",
        "paragraphs": [
            "新年多暇日，晏起褰簾坐。",
            "睡足心更慵，日高頭未裹。",
            "徐傾下藥酒，稍爇煎茶火。",
            "誰伴寂寥身，無弦琴在左。",
            "遙思毘陵館，春深物嫋娜。",
            "波拂黃柳梢，風搖白梅朵。",
            "衙門排曉戟，鈴閣開朝鎖。",
            "太守水西來，朱衣垂素舸。",
            "良辰不易得，佳會無由果。",
            "五馬正相望，雙魚忽前墮。",
            "魚中獲瑰寶，持玩何磊砢。",
            "一百六十言，字字靈珠顆。",
            "上申心款曲，下敘時轗軻。",
            "才富不如君，道孤還似我。",
            "敢辭官遠慢，且貴身安妥。",
            "勿復問榮枯，冥心無不可。"
        ],
        "title": "郡齋暇日辱常州陳郎中使君早春晚坐水西館書事詩十六韻見寄亦以十六韻酬之",
        "id": "2ef8d258-11d0-4f0f-ae66-1495b711de9b"
    },
    {
        "author": "白居易",
        "paragraphs": [
            "高樹換新葉，陰陰覆地隅。",
            "何言太守宅，有似幽人居。",
            "太守臥其下，閑慵兩有餘。",
            "起嘗一甌茗，行讀一卷書。",
            "早梅結青實，殘櫻落紅珠。",
            "穉女弄庭果，嬉戲牽人裾。",
            "是日晚彌靜，巢禽下相呼。",
            "嘖嘖護兒鵲，啞啞母子烏。",
            "豈唯云鳥爾，吾亦引吾雛。"
        ],
        "title": "官舍",
        "id": "9f8886aa-4e9c-4fe9-aaba-348518a30c5f"
    },
    {
        "author": "白居易",
        "paragraphs": [
            "吾雛字阿羅，阿羅纔七齡。",
            "嗟吾不才子，憐爾無弟兄。",
            "撫養雖驕騃，性識頗聰明。",
            "學母畫眉樣，效吾詠詩聲。",
            "我齒今欲墮，汝齒昨始生。",
            "我頭髮盡落，汝頂髻初成。",
            "老幼不相待，父衰汝孩嬰。",
            "緬想古人心，慈愛亦不輕。",
            "蔡邕念文姬，于公歎緹縈。",
            "敢求得汝力，但未忘父情。"
        ],
        "title": "吾雛",
        "id": "c250cfa9-a262-432a-827d-d69fe38ca758"
    },
    {
        "author": "白居易",
        "paragraphs": [
            "鴈齒小紅橋，垂檐低白屋。",
            "橋前何所有，苒苒新生竹。",
            "皮開坼褐錦，節露抽青玉。",
            "筠翠如可餐，粉霜不忍觸。",
            "閑吟聲未已，幽玩心難足。",
            "管領好風煙，輕欺凡草木。",
            "誰能有月夜，伴我林中宿。",
            "爲君傾一杯，狂歌竹枝曲。"
        ],
        "title": "題小橋前新竹招客",
        "id": "6471155f-3234-40ba-922f-51737a960a7b"
    },
    {
        "author": "白居易",
        "paragraphs": [
            "不見詩酒客，臥來半月餘。",
            "合和新藥草，尋檢舊方書。",
            "晚霽煙景度，早涼窗戶虛。",
            "雪生衰鬢久，秋入病心初。",
            "臥簟蘄竹冷，風襟邛葛疎。",
            "夜來身校健，小飲復何如。"
        ],
        "title": "病中逢秋招客夜酌",
        "id": "17a64973-cd58-4910-954d-856d75390941"
    },
    {
        "author": "白居易",
        "paragraphs": [
            "食飽拂枕臥，睡足起閑吟。",
            "淺酌一杯酒，緩彈數弄琴。",
            "既可暢情性，亦足傲光陰。",
            "誰知利名盡，無復長安心。"
        ],
        "title": "食飽",
        "id": "dd60fd5e-b9ef-4c24-b786-ac4e6af48410"
    },
    {
        "author": "白居易",
        "paragraphs": [
            "嚴郎置茲樓，立名曰清輝。",
            "未及署花牓，遽徵還粉闈。",
            "去來三四年，塵土登者稀。",
            "今春新太守，灑埽施簾幃。",
            "院柳煙婀娜，檐花雪霏微。",
            "看山倚前戶，待月闡東扉。",
            "碧窗戛瑤瑟，朱闌飄舞衣。",
            "燒香卷幕坐，風燕雙雙飛。",
            "君作不得住，我來幸因依。",
            "始知天地間，靈境有所歸。"
        ],
        "title": "嚴十八郎中在郡日改制東南樓因名清輝未立標牓徵歸郎署予既到郡性愛樓居宴遊其間頗有幽致聊成十韻兼戲寄嚴",
        "id": "63ff9c4a-2756-4c82-9c2a-eeb59870194d"
    },
    {
        "author": "白居易",
        "paragraphs": [
            "含桃實已落，紅薇花尚熏。",
            "冉冉三月盡，晚鶯城上聞。",
            "獨持一杯酒，南亭送殘春。",
            "半酣忽長歌，歌中何所云。",
            "云我五十餘，未是苦老人。",
            "刺史二千石，亦不爲賤貧。",
            "天下三品官，多老於我身。",
            "同年登第者，零落無一分。",
            "親故半爲鬼，僮僕多見孫。",
            "念此聊自解，逢酒且歡欣。"
        ],
        "title": "南亭對酒送春",
        "id": "ba12e934-7c19-41f5-b395-5b19c6f92486"
    },
    {
        "author": "白居易",
        "paragraphs": [
            "靄靄四月初，新樹葉成陰。",
            "動搖風景麗，蓋覆庭院深。",
            "下有無事人，竟日此幽尋。",
            "豈惟玩時物，亦可開煩襟。",
            "時與道人語，或聽詩客吟。",
            "度春足芳色，入夜多鳴禽。",
            "偶得幽閑境，遂忘塵俗心。",
            "始知真隱者，不必在山林。"
        ],
        "title": "玩新庭樹因詠所懷",
        "id": "55779b22-5259-45fa-b988-cbe798935041"
    },
    {
        "author": "白居易",
        "paragraphs": [
            "仲夏齋戒月，三旬斷腥羶。",
            "自覺心骨爽，行起身翩翩。",
            "始知絕粒人，四體更輕便。",
            "初能脫病患，久必成神仙。",
            "禦寇馭[泠]風，赤松遊紫煙。",
            "常疑此說謬，今乃知其然。",
            "我今過半百，氣衰神不全。",
            "已垂兩鬢絲，難補三丹田。",
            "但減葷血味，稍結清淨緣。",
            "脫巾且修養，聊以終天年。"
        ],
        "title": "仲夏齋戒月",
        "id": "5620ae9b-f33f-40c8-b2b2-60bfbb54078c"
    },
    {
        "author": "白居易",
        "paragraphs": [
            "除官去未間，半月恣遊討。",
            "朝尋霞外寺，暮宿波上島。",
            "新樹少於松，平湖半連草。",
            "躋攀有次第，賞玩無昏早。",
            "有時騎馬醉，兀兀冥天造。",
            "窮通與生死，其奈吾懷抱。",
            "江山信爲美，齒髮行將老。",
            "在郡誠未厭，歸鄉去亦好。"
        ],
        "title": "除官去未間",
        "id": "854faac6-f108-46b7-8ba0-3eb3bfbc52ae"
    },
    {
        "author": "白居易",
        "paragraphs": [
            "三年爲刺史，無政在人口。",
            "唯向城郡中，題詩十餘首。",
            "慙非甘棠詠，豈有思人不。"
        ],
        "title": "三年爲刺史二首 一",
        "id": "aba03e64-f677-4118-9db0-a949ff266ee6"
    },
    {
        "author": "白居易",
        "paragraphs": [
            "三年爲刺史，飲冰復食檗。",
            "唯向天竺山，取得兩片石。",
            "此抵有千金，無乃傷清白。"
        ],
        "title": "三年爲刺史二首 二",
        "id": "a2bb10e4-a402-4ca3-9dd8-233944bbb728"
    },
    {
        "author": "白居易",
        "paragraphs": [
            "使君竟不住，萱桂徒栽種。",
            "桂有留人名，萱無忘憂用。",
            "不如江畔月，步步來相送。"
        ],
        "title": "別萱桂",
        "id": "2994cca5-f393-4075-a401-74d5c572e5f6"
    },
    {
        "author": "白居易",
        "paragraphs": [
            "爲郡已多暇，猶少勤吏職。",
            "罷郡更安閑，無所勞心力。",
            "舟行明月下，夜泊清淮北。",
            "豈止吾一身，舉家同燕息。",
            "三年請祿俸，頗有餘衣食。",
            "乃至僮僕間，皆無凍餒色。",
            "行行弄雲水，步步近鄉國。",
            "妻子在我前，琴書在我側。",
            "此外吾不知，於焉心自得。"
        ],
        "title": "自餘杭歸宿淮口作",
        "id": "c4bf8f1f-24a9-4400-b2ca-d0464705b5d8"
    },
    {
        "author": "白居易",
        "paragraphs": [
            "日暮舟悄悄，煙生水沈沈。",
            "何以延宿客，夜酒與秋琴。",
            "來客道門子，來自嵩高岑。",
            "軒軒舉雲貌，豁豁開清襟。",
            "得意言語斷，入玄滋味深。",
            "默然相顧哂，心適而忘心。"
        ],
        "title": "舟中李山人訪宿",
        "id": "1ad19230-37d1-462c-967d-6c0186b51e02"
    },
    {
        "author": "白居易",
        "paragraphs": [
            "三年典郡歸，所得非金帛。",
            "天竺石兩片，華亭鶴一隻。",
            "飲啄供稻粱，包裹用茵席。",
            "誠知是勞費，其奈心愛惜。",
            "遠從餘杭郭，同到洛陽陌。",
            "下擔拂雲根，開籠展霜翮。",
            "貞姿不可雜，高性宜其適。",
            "遂就無塵坊，仍求有水宅。",
            "東南得幽境，樹老寒泉碧。",
            "池畔多竹陰，門前少人跡。",
            "未請中庶祿，且脫雙驂易。",
            "豈獨爲身謀，安吾鶴與石。"
        ],
        "title": "洛下卜居",
        "id": "0c866b9c-1ca3-4c30-83e1-87c977c4ee63"
    },
    {
        "author": "白居易",
        "paragraphs": [
            "五年職翰林，四年涖潯陽。",
            "一年巴郡守，半年南宮郎。",
            "二年直綸閤，三年刺史堂。",
            "凡此十五載，有詩千餘章。",
            "境興周萬象，土風備四方。",
            "獨無洛中作，能不心悢悢。",
            "今爲青宮長，始來遊此鄉。",
            "裴回伊澗上，睥睨嵩少傍。",
            "遇物輒一詠，一詠傾一觴。",
            "筆下成釋憾，卷中同補亡。",
            "往往顧自哂，眼昏鬚鬢蒼。",
            "不知老將至，猶自放詩狂。"
        ],
        "title": "洛中偶作",
        "id": "d82c10e5-52bc-45f6-ae3c-589ae681de31"
    },
    {
        "author": "白居易",
        "paragraphs": [
            "籍甚二十年，今日方款顏。",
            "相送嵩洛下，論心杯酒間。",
            "河亞嬾出入，府寮多閉關。",
            "蒼髮彼此老，白日尋常閑。",
            "朝從攜手出，暮思聯騎還。",
            "何當挈一榼，同宿龍門山。"
        ],
        "title": "贈蘇少府",
        "id": "1a4d93c4-781f-44a5-a32e-ea35ab45a285"
    },
    {
        "author": "白居易",
        "paragraphs": [
            "移家入新宅，罷郡有餘貲。",
            "既可避燥濕，復免憂寒飢。",
            "疾平未還假，官閑得分司。",
            "幸有俸祿在，而無職役羈。",
            "清旦盥漱畢，開軒卷簾幃。",
            "家人及雞犬，隨我亦熙熙。",
            "取興或寄酒，放情不過詩。",
            "何必苦修道，此即是無爲。",
            "外累信已遣，中懷時有思。",
            "有思一何遠，默坐低雙眉。",
            "十載囚竄客，萬里征戍兒。",
            "春朝鏁籠鳥，冬夜支牀龜。",
            "驛馬走四蹄，痛酸無歇期。",
            "磑牛封兩目，昏閉何人知。",
            "誰能脫放去，四散任所之。",
            "各得適其性，如吾今日時。"
        ],
        "title": "移家入新宅",
        "id": "adbbe50e-2c3c-46e2-acbe-5b94139acaa2"
    },
    {
        "author": "白居易",
        "paragraphs": [
            "置琴曲几上，慵坐但含情。",
            "何煩故揮弄，風弦自有聲。"
        ],
        "title": "琴",
        "id": "d7a3f901-b9f6-437b-81e8-7b8864644237"
    },
    {
        "author": "白居易",
        "paragraphs": [
            "人各有所好，物固無常宜。",
            "誰謂爾能舞，不如閑立時。"
        ],
        "title": "鶴",
        "id": "afbcc14e-9509-40fd-997c-71d62b6b24a6"
    },
    {
        "author": "白居易",
        "paragraphs": [
            "夜鏡隱白髮，朝酒發紅顏。",
            "可憐假年少，自笑須臾間。",
            "朱砂賤如土，不解燒爲丹。",
            "玄鬢化爲雪，未聞休得官。",
            "咄哉箇丈夫，心性何墮頑。",
            "但遇詩與酒，便忘寢與餐。",
            "高聲發一吟，似得詩中仙。",
            "引滿飲一醆，盡忘身外緣。",
            "昔有醉先生，席地而幕天。",
            "于今居處在，許我當中眠。",
            "眠罷又一酌，酌罷又一篇。",
            "回面顧妻子，生計方落然。",
            "誠知此事非，又過知非年。",
            "豈不欲自改，改即心不安。",
            "且向安處去，其餘皆老閑。"
        ],
        "title": "自詠",
        "id": "e13290af-8a9e-436b-972f-8cef2c6b4d32"
    },
    {
        "author": "白居易",
        "paragraphs": [
            "扶杖起病初，策馬力未任。",
            "既嬾出門去，亦無客來尋。",
            "以此遂成閑，閑步繞園林。",
            "天曉煙景澹，樹寒鳥雀深。",
            "一酌池上酒，數聲竹間吟。",
            "寄言東曹長，當知幽獨心。"
        ],
        "title": "林下閑步寄皇甫庶子",
        "id": "e9f3f08b-5a61-410d-8e84-5c11bfef5b10"
    },
    {
        "author": "白居易",
        "paragraphs": [
            "鳥鳴庭樹上，日照屋檐時。",
            "老去慵轉極，寒來起尤遲。",
            "厚薄被適性，高低枕得宜。",
            "神安體穩暖，此味何人知。",
            "睡足仰頭坐，兀然無所思。",
            "如未鑿七竅，若都遺四肢。",
            "緬想長安客，早朝霜滿衣。",
            "彼此各自適，不知誰是非。"
        ],
        "title": "晏起",
        "id": "99ea9770-c3ab-4da9-afa3-4410dfde41cd"
    },
    {
        "author": "白居易",
        "paragraphs": [
            "結構池西廊，疏理池東樹。",
            "此意人不知，欲爲待月處。"
        ],
        "title": "池畔二首 一",
        "id": "bbc0c564-743d-4ded-87a8-0a3b3e2ea9b9"
    },
    {
        "author": "白居易",
        "paragraphs": [
            "持刀𠜴密竹，竹少風來多。",
            "此意人不會，欲令池有波。"
        ],
        "title": "池畔二首 二",
        "id": "fe56b3d6-8caf-4bae-9c41-ca6b00b6c59c"
    },
    {
        "author": "白居易",
        "paragraphs": [
            "江州司馬日，忠州刺史時。",
            "栽松滿後院，種柳蔭前墀。",
            "彼皆非吾土，栽種尚忘疲。",
            "況茲是我宅，葺藝固其宜。",
            "平旦領僕使，乘春親指揮。",
            "移花夾暖室，徙竹覆寒池。",
            "池水變綠色，池芳動清輝。",
            "尋芳弄水坐，盡日心熙熙。",
            "一物苟可適，萬緣都若遺。",
            "設如宅門外，有事吾不知。"
        ],
        "title": "春葺新居",
        "id": "345a734b-c2c1-4f2d-ad3a-3c65804fc26a"
    },
    {
        "author": "白居易",
        "paragraphs": [
            "捧籯獻千金，彼金何足道。",
            "臨觴贈一言，此言真可寶。",
            "流光我已晚，適意君不早。",
            "況君春風面，柔促如芳草。",
            "二十方長成，三十向衰老。",
            "鏡中桃李色，不得十年好。",
            "胡爲坐脈脈，不肯傾懷抱。"
        ],
        "title": "贈言",
        "id": "482803cb-52e2-49ac-a2a9-bc2be2d5dfc3"
    },
    {
        "author": "白居易",
        "paragraphs": [
            "白蘋湘渚曲，綠篠剡溪口。",
            "各在天一涯，信美非吾有。",
            "何如此庭內，水竹交左右。",
            "霜竹百千竿，煙波六七畝。",
            "泓澄動階砌，澹泞映戶牖。",
            "蛇皮細有紋，鏡面清無垢。",
            "主人過橋來，雙童扶一叟。",
            "恐汚清泠波，塵纓先抖擻。",
            "波上一葉舟，舟中一尊酒。",
            "酒開舟不繫，去去隨所偶。",
            "或繞蒲浦前，或泊桃島後。",
            "未撥落杯花，低衝拂面柳。",
            "半酣迷所在，倚榜兀回首。",
            "不知此何處，復是人寰否。",
            "誰知始疏鑿，幾主相傳受。",
            "楊家去云遠，田氏將非久。",
            "天與愛水人，終焉落吾手。"
        ],
        "title": "泛春池",
        "id": "61f15c85-4558-4a0a-a8d0-9629f1c7387d"
    },
    {
        "author": "白居易",
        "paragraphs": [
            "前年題名處，今日看花來。",
            "一作芸香吏，三見牡丹開。",
            "豈獨花堪惜，方知老闇催。",
            "何況尋花伴，東都去未迴。",
            "詎知紅芳側，春盡思悠哉。"
        ],
        "title": "西明寺牡丹花時憶元九",
        "id": "b6112834-34c5-463c-bb0c-6d32c7360980"
    },
    {
        "author": "白居易",
        "paragraphs": [
            "顏子昔短命，仲尼惜其賢。",
            "楊生亦好學，不幸復徒然。",
            "誰識天地意，獨與龜鶴年。"
        ],
        "title": "傷楊弘貞",
        "id": "c1a57862-f4d1-450e-b606-7fb9932565a5"
    },
    {
        "author": "白居易",
        "paragraphs": [
            "夏閏秋候早，七月風騷騷。",
            "渭川煙景晚，驪山宮殿高。",
            "丹殿子司諫，赤縣我徒勞。",
            "相去半日程，不得同遊遨。",
            "到官來十日，覽鏡生二毛。",
            "可憐趨走吏，塵土滿青袍。",
            "郵傳擁兩驛，簿書堆六曹。",
            "爲問綱紀掾，何必使鉛刀。"
        ],
        "title": "權攝昭應早秋書事寄元拾遺兼呈李司錄",
        "id": "d3eae8d8-7aa5-4353-bee9-990025e545b7"
    },
    {
        "author": "白居易",
        "paragraphs": [
            "佐邑意不適，閉門秋草生。",
            "何以娛野性，種竹百餘莖。",
            "見此溪上色，憶得山中情。",
            "有時公事暇，盡日繞闌行。",
            "勿言根未固，勿言陰未成。",
            "已覺庭宇內，稍稍有餘清。",
            "最愛近窗臥，秋風枝有聲。"
        ],
        "title": "新栽竹",
        "id": "7591d16f-6511-4e1a-b950-71a697ccfd7f"
    },
    {
        "author": "白居易",
        "paragraphs": [
            "慘慘八月暮，連連三日霖。",
            "邑居尚愁寂，況乃在山林。",
            "林下有志士，苦學惜光陰。",
            "歲晚千萬慮，幷入方寸心。",
            "巖鳥共旅宿，草蟲伴愁吟。",
            "秋天牀席冷，夜雨燈火深。",
            "憐君寂莫意，攜酒一相尋。"
        ],
        "title": "秋霖中過尹縱之仙遊山居",
        "id": "2297e849-df3b-40aa-9599-3faa8a1b35c0"
    },
    {
        "author": "白居易",
        "paragraphs": [
            "分散骨肉戀，趨馳名利牽。",
            "一奔塵埃馬，一泛風波船。",
            "忽憶分手時，憫默秋風前。",
            "別來朝復夕，積日成七年。",
            "花落城中池，春深江上天。",
            "登樓東南望，鳥滅煙蒼然。",
            "相去復幾許，道里近三千。",
            "平地猶難見，況乃隔山川。"
        ],
        "title": "寄江南兄弟",
        "id": "ff5b4af6-0b5a-44de-acd3-a8d564d97a13"
    },
    {
        "author": "白居易",
        "paragraphs": [
            "秋波紅蓼水，夕照青蕪岸。",
            "獨信馬蹄行，曲江池四畔。",
            "早涼晴後至，殘暑暝來散。",
            "方喜炎燠銷，復嗟時節換。",
            "我年三十六，冉冉昏復旦。",
            "人壽七十稀，七十新過半。",
            "且當對酒笑，勿起臨風歎。"
        ],
        "title": "曲江早秋",
        "id": "3c818221-55ea-430b-9c56-94fb4cbf9b7b"
    },
    {
        "author": "白居易",
        "paragraphs": [
            "憶昨爲吏日，折腰多苦辛。",
            "歸來不自適，無計慰心神。",
            "手栽兩樹松，聊以當嘉賓。",
            "乘春日一溉，生意漸欣欣。",
            "清韻度秋在，綠茸隨日新。",
            "始憐澗底色，不憶城中春。",
            "有時晝掩關，雙影對一身。",
            "盡日不寂莫，意中如三人。",
            "忽奉宣室詔，徵爲文苑臣。",
            "閑來一惆悵，恰似別交親。",
            "早知煙翠前，攀玩不逡巡。",
            "悔從白雲裏，移爾落囂塵。"
        ],
        "title": "寄題盩厔廳前雙松",
        "id": "d68df0bf-18b6-422a-b2aa-1bb730290c90"
    },
    {
        "author": "白居易",
        "paragraphs": [
            "何處感時節，新蟬禁中聞。",
            "宮槐有秋意，風夕花紛紛。",
            "寄跡鴛鷺行，歸心鷗鶴羣。",
            "唯有王居士，知予憶白雲。",
            "何日仙遊寺，潭前秋見君。"
        ],
        "title": "翰林院中感秋懷王質夫",
        "id": "822c5051-4bdf-4408-8b07-9c5fc029bdf2"
    },
    {
        "author": "白居易",
        "paragraphs": [
            "海水明月出，禁中清夜長。",
            "東南樓殿白，稍稍上宮牆。",
            "淨落金塘水，明浮玉砌霜。",
            "不比人間見，塵土汚清光。"
        ],
        "title": "禁中月",
        "id": "7a1f1233-063c-4adb-ba10-66a7ff648f12"
    },
    {
        "author": "白居易",
        "paragraphs": [
            "一束蒼蒼色，知從澗底來。",
            "斸掘經幾日，枝葉滿塵埃。",
            "不買非他意，城中無地栽。"
        ],
        "title": "贈賣松者",
        "id": "246b0459-19f8-4397-b839-2c63191412fe"
    },
    {
        "author": "白居易",
        "paragraphs": [
            "白髮生一莖，朝來明鏡裏。",
            "勿言一莖少，滿頭從此始。",
            "青山方遠別，黃綬初從仕。",
            "未料容鬢間，蹉跎忽如此。"
        ],
        "title": "初見白髮",
        "id": "c8e9a040-c9a9-475e-a5a8-33405b418baa"
    },
    {
        "author": "白居易",
        "paragraphs": [
            "零落桐葉雨，蕭條槿花風。",
            "悠悠早秋意，生此幽閑中。",
            "況與故人別，中懷正無悰。",
            "勿云不相送，心到青門東。",
            "相知豈在多，但問同不同。",
            "同心一人去，坐覺長安空。"
        ],
        "tags": [
            "思念",
            "友人",
            "秋天",
            "孤寂"
        ],
        "title": "別元九後詠所懷",
        "id": "20a89f69-eab6-4d45-a51b-c455dd068e7d"
    },
    {
        "author": "白居易",
        "paragraphs": [
            "風飜朱裏幕，雨冷通中枕。",
            "耿耿背斜燈，秋牀一人寢。"
        ],
        "title": "禁中秋宿",
        "id": "c00802d6-14e0-4611-96e5-700d18a335ef"
    },
    {
        "author": "白居易",
        "paragraphs": [
            "離離暑雲散，嫋嫋涼風起。",
            "池上秋又來，荷花半成子。",
            "朱顏易銷歇，白日無窮已。",
            "人壽不如山，年光忽於水。",
            "青蕪與紅蓼，歲歲秋相似。",
            "去歲此悲秋，今秋復來此。"
        ],
        "title": "早秋曲江感懷",
        "id": "31faed9c-869b-4eb0-9d40-3802f389aa82"
    },
    {
        "author": "白居易",
        "paragraphs": [
            "身爲近密拘，心爲名檢縛。",
            "月夜與花時，少逢杯酒樂。",
            "唯有元夫子，閑來同一酌。",
            "把手或酣歌，展眉時笑謔。",
            "今春除御史，前月之東洛。",
            "別來未開顏，塵埃滿尊杓。",
            "蕙風晚香盡，槐雨餘花落。",
            "秋意一蕭條，離容兩寂莫。",
            "況隨白日老，共負青山約。",
            "誰識相念心，韝鷹與籠鶴。"
        ],
        "title": "寄元九",
        "id": "da73e6ac-e170-4aa9-8cce-caa9c87fd16e"
    },
    {
        "author": "白居易",
        "paragraphs": [
            "棃花結成實，燕卵化爲雛。",
            "時物又若此，道情復何如。",
            "但覺日月促，不嗟年歲徂。",
            "浮生都是夢，老小亦何殊。",
            "唯與故人別，江陵初謫居。",
            "時時一相見，此意未全除。"
        ],
        "title": "暮春寄元九",
        "id": "6f19baaa-24e9-412f-8b3a-9ff0264efaa9"
    },
    {
        "author": "白居易",
        "paragraphs": [
            "夜沐早梳頭，窗明秋鏡曉。",
            "颯然握中髮，一沐知一少。",
            "年事漸蹉跎，世緣方繳繞。",
            "不學空門法，老病何由了。",
            "未得無生心，白頭亦爲夭。"
        ],
        "title": "早梳頭",
        "id": "bc29f2ec-43f8-4b7c-b5d7-ddecd6fc3327"
    },
    {
        "author": "白居易",
        "paragraphs": [
            "山川函谷路，塵土遊子顏。",
            "蕭條去國意，秋風生故關。"
        ],
        "title": "出關路",
        "id": "a9cb1b56-c0e2-460f-aad3-b6cbadaa2e36"
    },
    {
        "author": "白居易",
        "paragraphs": [
            "悄悄初別夜，去住兩盤桓。",
            "行子孤燈店，居人明月軒。",
            "平生共貧苦，未必日成歡。",
            "及此暫爲別，懷抱已憂煩。",
            "況是庭葉盡，復思山路寒。",
            "如何爲不念，馬瘦衣裳單。"
        ],
        "title": "別舍弟後月夜",
        "id": "73bc4f05-7c09-4641-af67-df578c1324bb"
    },
    {
        "author": "白居易",
        "paragraphs": [
            "塵土長路晚，風煙廢宮秋。",
            "相逢立馬語，盡日此橋頭。",
            "知君不得意，鬱鬱來西遊。",
            "惆悵新豐店，何人識馬周。"
        ],
        "title": "新豐路逢故人",
        "id": "7d550832-7c18-4a43-973c-22d8824d287f"
    },
    {
        "author": "白居易",
        "paragraphs": [
            "行年欲四十，有女曰金鑾。",
            "生來始周歲，學坐未能言。",
            "慙非達者懷，未免俗情憐。",
            "從此累身外，徒云慰目前。",
            "若無夭折患，則有婚嫁牽。",
            "使我歸山計，應遲十五年。"
        ],
        "title": "金鑾子晬日",
        "id": "3f943b3e-8779-4855-92d3-cabb46f4e166"
    },
    {
        "author": "白居易",
        "paragraphs": [
            "塵埃經小雨，地高倚長坡。",
            "日西寺門外，景氣含清和。",
            "閑有老僧立，靜無凡客過。",
            "殘鶯意思盡，新葉陰涼多。",
            "春去來幾日，夏雲忽嵯峨。",
            "朝朝感時節，年鬢闇蹉跎。",
            "胡爲戀朝市，不去歸煙蘿。",
            "青山寸步地，自問心如何。"
        ],
        "title": "青龍寺早夏",
        "id": "721cf4b0-fcee-4a61-b71a-60cea3e3c805"
    },
    {
        "author": "白居易",
        "paragraphs": [
            "晚叢白露夕，衰葉涼風朝。",
            "紅豔久已歇，碧芳今亦銷。",
            "幽人坐相對，心事共蕭條。"
        ],
        "title": "秋題牡丹叢",
        "id": "7fca5118-ff38-4321-9ac8-4e448590b93e"
    },
    {
        "author": "白居易",
        "paragraphs": [
            "薤葉有朝露，槿枝無宿花。",
            "君今亦如此，促促生有涯。",
            "既不逐禪僧，林下學楞伽。",
            "又不隨道士，山中鍊丹砂。",
            "百年夜分半，一歲春無多。",
            "何不飲美酒？胡然自悲嗟。",
            "俗號銷愁藥，神速無以加。",
            "一杯驅世慮，兩杯反天和。",
            "三杯即酩酊，或笑任狂歌。",
            "陶陶復兀兀，吾孰知其他。",
            "況在名利途，平生有風波。",
            "深心藏陷穽，巧言織網羅。",
            "舉目非不見，不醉欲如何。"
        ],
        "title": "勸酒寄元九",
        "id": "483540a1-433e-4a6a-8167-fcfda736a28c"
    },
    {
        "author": "白居易",
        "paragraphs": [
            "沙草新雨地，岸柳涼風枝。",
            "三年感秋意，幷在曲江池。",
            "早蟬已嘹唳，晚荷復離披。",
            "前秋去秋思，一一生此時。",
            "昔人三十二，秋興已云悲。",
            "我今欲四十，秋懷亦可知。",
            "歲月不虛設，此身隨日衰。",
            "闇老不自覺，直到鬢成絲。"
        ],
        "title": "曲江感秋",
        "id": "c1e06ad3-5320-40b3-9007-11a7520d9e2a"
    },
    {
        "author": "白居易",
        "paragraphs": [
            "高才淹禮寺，短羽翔禁林。",
            "西街居處遠，北闕官曹深。",
            "君病不來訪，我忙難往尋。",
            "差池終日別，寥落經年心。",
            "露濕綠蕪地，月寒紅樹陰。",
            "況茲獨愁夕，聞彼相思吟。",
            "上歎言笑阻，下嗟時歲侵。",
            "容衰曉窗鏡，思苦秋弦琴。",
            "一章錦繡段，八韻瓊瑤音。",
            "何以報珍重，慙無雙南金。"
        ],
        "title": "酬張太祝晚秋臥病見寄",
        "id": "b3b3e541-4cce-47ad-87ab-5dfcbd8fdc4e"
    },
    {
        "author": "白居易",
        "paragraphs": [
            "下馬柳陰下，獨上堤上行。",
            "故人千萬里，新蟬三兩聲。",
            "城中曲江水，江上江陵城。",
            "兩地新秋思，應同此日情。"
        ],
        "title": "立秋日曲江憶元九",
        "id": "847c2196-b35c-4735-bd72-5c363ee96c61"
    },
    {
        "author": "白居易",
        "paragraphs": [
            "長安盈尺雪，早朝賀君喜。",
            "將赴銀臺門，始出新昌里。",
            "上堤馬蹄滑，中路蠟燭死。",
            "十里向北行，寒風吹破耳。",
            "待漏午門外，候對三殿裏。",
            "鬚鬢凍生冰，衣裳冷如水。",
            "忽思仙遊谷，闇謝陳居士。",
            "暖覆褐裘眠，日高應未起。"
        ],
        "title": "早朝賀雪寄陳山人",
        "id": "448335bb-7019-4000-b9e7-12c8b5335d69"
    },
    {
        "author": "白居易",
        "paragraphs": [
            "永壽寺中語，新昌坊北分。",
            "歸來數行淚，悲事不悲君。",
            "悠悠藍田路，自去無消息。",
            "計君食宿程，已過商山北。",
            "昨夜雲四散，千里同月色。",
            "曉來夢見君，應是君相憶。",
            "夢中握君手，問君意何如。",
            "君言苦相憶，無人可寄書。",
            "覺來未及說，叩門聲冬冬。",
            "言是商州使，送君書一封。",
            "枕上忽驚起，顛倒著衣裳。",
            "開緘見手札，一紙十三行。",
            "上論遷謫心，下說離別腸。",
            "心腸都未盡，不暇敘炎涼。",
            "云作此書夜，夜宿商州東。",
            "獨對孤燈坐，陽城山館中。",
            "夜深作書畢，山月向西斜。",
            "月下何所有，一樹紫桐花。",
            "桐花半落時，復道正相思。",
            "殷勤書背後，兼寄桐花詩。",
            "桐花詩八韻，思緒一何深。",
            "以我今朝意，憶君此夜心。",
            "一章三徧讀，一句十回吟。",
            "珍重八十字，字字化爲金。"
        ],
        "title": "初與元九別後忽夢見之及寤而書適至兼寄桐花詩悵然感懷因以此寄",
        "id": "f79eec1c-d15c-4ca2-a32b-49f98e1c4be9"
    },
    {
        "author": "白居易",
        "paragraphs": [
            "美人別君去，自去無處尋。",
            "舊物零落盡，此情安可任。",
            "唯有襭紗幌，塵埃日夜侵。",
            "馨香與顏色，不似舊時深。",
            "透影燈耿耿，籠光月沈沈。",
            "中有孤眠客，秋涼生夜衾。",
            "舊宅牡丹院，新墳松柏林。",
            "夢中咸陽淚，覺後江陵心。",
            "含此隔年恨，發爲中夜吟。",
            "無論君自感，聞者欲霑襟。"
        ],
        "title": "和元九悼往",
        "id": "016852d0-1d90-4505-a40d-0790a919f615"
    },
    {
        "author": "白居易",
        "paragraphs": [
            "舊居清渭曲，開門當蔡渡。",
            "十年方一還，幾欲迷歸路。",
            "追思昔日行，感傷故游處。",
            "插柳作高林，種桃成老樹。",
            "因驚成人者，盡是舊童孺。",
            "試問舊老人，半爲繞村墓。",
            "浮生同過客，前後遞來去。",
            "白日如弄珠，出沒光不住。",
            "人物日改變，舉目悲所遇。",
            "回念念我身，安得不衰暮。",
            "朱顏銷不歇，白髮生無數。",
            "唯有山門外，三峰色如故。"
        ],
        "title": "重到渭上舊居",
        "id": "08ddb320-00e7-48e2-b758-c9d4986a0178"
    },
    {
        "author": "白居易",
        "paragraphs": [
            "白髮知時節，闇與我有期。",
            "今朝日陽裹，梳落數莖絲。",
            "家人不慣見，憫默爲我悲。",
            "我云何足怪，此意爾不知。",
            "凡人年三十，外壯中已衰。",
            "但思寢食味，已減二十時。",
            "況我今四十，本來形貌羸。",
            "書魔昏兩眼，酒病沈四肢。",
            "親愛日零落，在者仍別離。",
            "身心久如此，白髮生已遲。",
            "由來生老死，三病長相隨。",
            "除却念無生，人間無藥治。"
        ],
        "title": "白髮",
        "id": "a2811f42-120f-4b45-b4f7-7d97ba992ef0"
    },
    {
        "author": "白居易",
        "paragraphs": [
            "池殘寥落水，窗下悠楊日。",
            "嫋嫋秋風多，槐花半成實。",
            "下有獨立人，年來四十一。"
        ],
        "title": "秋日",
        "id": "d7f1fa7e-9a70-40a3-8d1b-62f7389d6b0f"
    },
    {
        "author": "白居易",
        "paragraphs": [
            "明月滿深浦，愁人臥孤舟。",
            "煩冤寢不得，夏夜長於秋。",
            "苦乏衣食資，遠爲江海游。",
            "光陰坐遲暮，鄉國行阻修。",
            "身病向鄱陽，家貧寄徐州。",
            "前事與後事，豈堪心幷憂。",
            "憂來起長望，但見江水流。",
            "雲樹靄蒼蒼，煙波澹悠悠。",
            "故園迷處所，一念堪白頭。"
        ],
        "title": "將之饒州江浦夜泊",
        "id": "783dbf4f-eaee-419c-a86f-5bba5e8a8370"
    },
    {
        "author": "白居易",
        "paragraphs": [
            "養無晨昏膳，隱無伏臘資。",
            "遂求及親祿，僶俛來京師。",
            "薄俸未及親，別家已經時。",
            "冬積溫席戀，春違采蘭期。",
            "夏至一陰生，稍稍夕漏遲。",
            "塊然抱愁者，長夜獨先知。",
            "悠悠鄉關路，夢去身不隨。",
            "坐惜時節變，蟬鳴槐花枝。"
        ],
        "title": "思歸",
        "id": "76488b18-9b18-47db-abeb-1c2ba3d98cb3"
    },
    {
        "author": "白居易",
        "paragraphs": [
            "野色何莽蒼，秋聲亦蕭疎。",
            "風吹黃埃起，落日驅征車。",
            "何代此開國，封疆百里餘。",
            "古今不相待，朝市無常居。",
            "昔人城邑中，今變爲丘墟。",
            "昔人墓田中，今化爲里閭。",
            "廢興相催迫，日月互居諸。",
            "世變無遺風，焉能知其初。",
            "行人千載後，懷古空躊躇。"
        ],
        "title": "冀城北原作",
        "id": "b687e90b-e200-4a42-9e09-0c05702c2378"
    },
    {
        "author": "白居易",
        "paragraphs": [
            "日暮天地冷，雨霽山河清。",
            "長風從西來，草木凝秋聲。",
            "已感歲倏忽，復傷物凋零。",
            "孰能不憯悽，天時牽人情。",
            "借問空門子，何法易修行。",
            "使我忘得心，不教煩惱生。"
        ],
        "title": "客路感秋寄明準上人",
        "id": "0176e6c7-d4db-4890-9cbb-937f04a351d2"
    },
    {
        "author": "白居易",
        "paragraphs": [
            "楚山碧巖巖，漢水碧湯湯。",
            "秀氣結成象，孟氏之文章。",
            "今我諷遺文，思人至其鄉。",
            "清風無人繼，日暮空襄陽。",
            "南望鹿門山，藹若有餘芳。",
            "舊隱不知處，雲深樹蒼蒼。"
        ],
        "title": "遊襄陽懷孟浩然",
        "id": "0d9ceb06-f371-490a-bfb9-0687677aabf5"
    },
    {
        "author": "白居易",
        "paragraphs": [
            "耿耿旅燈下，愁多常少眠。",
            "思鄉貴早發，發在雞鳴前。",
            "九月草木落，平蕪連遠山。",
            "秋陰和曙色，萬木蒼蒼然。",
            "去秋偶東遊，今秋始西旋。",
            "馬瘦衣裳破，別家來二年。",
            "憶歸復愁歸，歸無一囊錢。",
            "心雖非蘭膏，安得不自然。"
        ],
        "title": "秋暮西歸途中書情",
        "id": "31a7d689-501a-42d0-858b-9a57cefff693"
    },
    {
        "author": "白居易",
        "paragraphs": [
            "月出照北堂，光華滿階墀。",
            "涼風從西至，草木日夜衰。",
            "桐柳減綠陰，蕙蘭消碧滋。",
            "感物私自念，我心亦如之。",
            "安得長少壯，盛衰迫天時。",
            "人生如石火，爲樂長苦遲。"
        ],
        "title": "秋懷",
        "id": "264fac5e-a33e-4c83-8bb8-f80cf8d4fc3d"
    },
    {
        "author": "白居易",
        "paragraphs": [
            "倦鳥暮歸林，浮雲晴歸山。",
            "獨有行路子，悠悠不知還。",
            "人生苦營營，終日羣動間。",
            "所務雖不同，同歸於不閑。",
            "扁舟來楚鄉，匹馬往秦關。",
            "離憂繞心曲，宛轉如循環。",
            "且持一杯酒，聊以開愁顏。"
        ],
        "title": "別楊穎士盧克柔殷堯藩",
        "id": "cfa3c78d-8545-4281-885e-1f3818fc01a8"
    },
    {
        "author": "白居易",
        "paragraphs": [
            "二十身出家，四十心離塵。",
            "得徑入大道，乘此不退輪。",
            "一坐十五年，林下秋復春。",
            "春花與秋氣，不感無情人。",
            "我來如有悟，潛以心照身。",
            "誤落聞見中，憂喜傷形神。",
            "安得遺耳目，冥然反天真。"
        ],
        "title": "題贈定光上人",
        "id": "936b0dc4-23d8-4b40-bd1e-1e471248c3f5"
    },
    {
        "author": "白居易",
        "paragraphs": [
            "日暮心無憀，吏役正營營。",
            "忽驚芳信至，復與新詩幷。",
            "是時天無雲，山館有月明。",
            "月下讀數徧，風前吟一聲。",
            "一吟三四歎，聲盡有餘清。",
            "雅哉君子文，詠性不詠情。",
            "使我靈府中，鄙恡不得生。",
            "始知聽韶濩，可使心和平。"
        ],
        "title": "祇役駱口驛喜蕭侍御書至兼覩新詩吟諷通宵因寄八韻",
        "id": "a53e45ec-bf42-4a8b-ac28-c346640da045"
    },
    {
        "author": "白居易",
        "paragraphs": [
            "低腰復斂手，心體不遑安。",
            "一落風塵下，方知爲吏難。",
            "公事與日長，宦情隨歲闌。",
            "惆悵青袍袖，芸香無半殘。",
            "賴有李夫子，此懷聊自寬。",
            "兩心如止水，彼此無波瀾。",
            "往往簿書暇，相勸強爲歡。",
            "白馬晚蹋雪，淥觴春暖寒。",
            "戀月夜同宿，愛山晴共看。",
            "野性自相近，不是爲同官。"
        ],
        "title": "酬李少府曹長官舍見贈",
        "id": "12cc58c8-a039-480f-9da6-930f3187643f"
    },
    {
        "author": "白居易",
        "paragraphs": [
            "秋涼卷朝簟，春暖撤夜衾。",
            "雖是無情物，欲別尚沈吟。",
            "況與有情別，別隨情淺深。",
            "二年歡笑意，一旦東西心。",
            "獨留誠可念，同行力不任。",
            "前事詎能料，後期諒難尋。",
            "唯有潺湲淚，不惜共霑襟。"
        ],
        "title": "留別",
        "id": "fb05abc3-afb4-4db4-bc39-d18d65b8575c"
    },
    {
        "author": "白居易",
        "paragraphs": [
            "曉鼓聲已半，離筵坐難久。",
            "請君斷腸歌，送我和淚酒。",
            "月落欲明前，馬嘶初別後。",
            "浩浩暗塵中，何由見回首。"
        ],
        "title": "曉別",
        "id": "141edffd-4350-4fdc-b4f0-2bc2a19d3917"
    },
    {
        "author": "白居易",
        "paragraphs": [
            "北園東風起，雜花次第開。",
            "心知須臾落，一日三四來。",
            "花下豈無酒，欲酌復遲迴。",
            "所思眇千里，誰勸我一杯。"
        ],
        "title": "北園",
        "id": "732bc81e-d8f9-4313-a6a8-72d3c556adac"
    },
    {
        "author": "白居易",
        "paragraphs": [
            "樹小花鮮妍，香繁條輭弱。",
            "高低二三尺，重疊千萬萼。",
            "朝豔藹霏霏，夕凋紛漠漠。",
            "辭枝朱粉細，覆地紅綃薄。",
            "由來好顏色，常苦易銷鑠。",
            "不見莨蕩花，狂風吹不落。"
        ],
        "title": "惜栯李花",
        "id": "a8212efc-dbeb-45c7-9480-433e10eefcc3"
    },
    {
        "author": "白居易",
        "paragraphs": [
            "皎皎青銅鏡，斑斑白絲鬢。",
            "豈復更藏年，實年君不信。"
        ],
        "title": "照鏡",
        "id": "32438154-b246-43e1-9d94-cf3dbece702b"
    },
    {
        "author": "白居易",
        "paragraphs": [
            "西風飄一葉，庭前颯已涼。",
            "風池明月水，衰蓮白露房。",
            "其奈江南夜，緜緜自此長。"
        ],
        "title": "新秋",
        "id": "f269f218-4019-4bd1-89d2-84645352fc6f"
    },
    {
        "author": "白居易",
        "paragraphs": [
            "早蛩啼復歇，殘燈滅又明。",
            "隔窗知夜雨，芭蕉先有聲。"
        ],
        "title": "夜雨",
        "id": "f6d8b0d3-b2d5-452e-b99a-073be0c949b1"
    },
    {
        "author": "白居易",
        "paragraphs": [
            "秋鴻次第過，哀猨朝夕聞。",
            "是日孤舟客，此地亦離羣。",
            "濛濛潤衣雨，漠漠冒帆雲。",
            "不醉潯陽酒，煙波愁殺人。"
        ],
        "title": "秋江送客",
        "id": "f3ae22d8-4ffa-40c0-b27b-d7d4a2a5b9a2"
    },
    {
        "author": "白居易",
        "paragraphs": [
            "昨日聞甲死，今朝聞乙死。",
            "知識三分中，二分化爲鬼。",
            "逝者不復見，悲哉長已矣。",
            "存者今如何，去我皆萬里。",
            "平生知心者，屈指能有幾。",
            "通果澧鳳州，眇然四君子。",
            "相思俱老大，浮世如流水。",
            "應歎舊交遊，凋零日如此。",
            "何當一杯酒，開眼笑相視。"
        ],
        "title": "感逝寄遠",
        "id": "7ed6624c-c86d-4e4c-aeec-70c4fd40beba"
    },
    {
        "author": "白居易",
        "paragraphs": [
            "夜初色蒼然，夜深光浩然。",
            "稍轉西廊下，漸滿南窗前。",
            "況是綠蕪地，復茲清露天。",
            "落葉聲策策，驚鳥影翩翩。",
            "棲禽尚不穩，愁人安可眠。"
        ],
        "title": "秋月",
        "id": "28aa0fb5-842b-451f-9f56-f7139050a820"
    },
    {
        "author": "白居易",
        "paragraphs": [
            "徐州古豐縣，有村曰朱陳。",
            "去縣百餘里，桑麻青氛氳。",
            "機梭聲札札，牛驢走紜紜。",
            "女汲澗中水，男采山上薪。",
            "縣遠官事少，山深人俗淳。",
            "有財不行商，有丁不入軍。",
            "家家守村業，頭白不出門。",
            "生爲村之民，死爲村之塵。",
            "田中老與幼，相見何欣欣。",
            "一村唯兩姓，世世爲婚姻。",
            "親疎居有族，少長游有羣。",
            "黃雞與白酒，歡會不隔旬。",
            "生者不遠別，嫁娶先近鄰。",
            "死者不遠葬，墳墓多繞村。",
            "既安生與死，不苦形與神。",
            "所以多壽考，往往見玄孫。",
            "我生禮義鄉，少小孤且貧。",
            "徒學辨是非，祗自取辛勤。",
            "世法貴名教，士人重冠婚。",
            "以此自桎梏，信爲大謬人。",
            "十歲解讀書，十五能屬文。",
            "二十舉秀才，三十爲諫臣。",
            "下有妻子累，上有君親恩。",
            "承家與事國，望此不肖身。",
            "憶昨旅游初，迨今十五春。",
            "孤舟三適楚，羸馬四經秦。",
            "晝行有飢色，夜寢無安魂。",
            "東西不暫住，來往若浮雲。",
            "離亂失故鄉，骨肉多散分。",
            "江南與江北，各有平生親。",
            "平生終日別，逝者隔年聞。",
            "朝憂臥至暮，夕哭坐達晨。",
            "悲火燒心曲，愁霜侵鬢根。",
            "一生苦如此，長羨村中民。"
        ],
        "title": "朱陳村",
        "id": "0222bb09-1f03-473b-b3d7-bd41709a2643"
    },
    {
        "author": "白居易",
        "paragraphs": [
            "塵架多文集，偶取一卷披。",
            "未及看姓名，疑是陶潛詩。",
            "看名知是君，惻惻令我悲。",
            "詩人多蹇厄，近日誠有之。",
            "京兆杜子美，猶得一拾遺。",
            "襄陽孟浩然，亦聞鬢成絲。",
            "嗟君兩不如，三十在布衣。",
            "擢第祿不及，新婚妻未歸。",
            "少年無疾患，溘死於路岐。",
            "天不與爵壽，唯與好文詞。",
            "此理勿復道，巧曆不能推。"
        ],
        "title": "讀鄧魴詩",
        "id": "72f3a210-bbcb-475a-893e-e503b0a2b2b3"
    },
    {
        "author": "白居易",
        "paragraphs": [
            "晨雞纔發聲，夕雀俄斂翼。",
            "晝夜往復來，疾如出入息。",
            "非徒改年貌，漸覺無心力。",
            "自念因念君，俱爲老所逼。",
            "君年雖校少，顦顇謫南國。",
            "三年不放歸，炎瘴消顏色。",
            "山無殺草霜，水有含沙蜮。",
            "健否遠不知，書多隔年得。",
            "願君少愁苦，我亦加餐食。",
            "各保金石軀，以慰長相憶。"
        ],
        "title": "寄元九",
        "id": "46651f37-51e1-42ac-a715-7cc7b371ad9d"
    },
    {
        "author": "白居易",
        "paragraphs": [
            "葉聲落如雨，月色白似霜。",
            "夜深方獨臥，誰爲拂塵牀。"
        ],
        "tags": [
            "抒情",
            "秋天",
            "夜晚",
            "寂寞"
        ],
        "title": "秋夕",
        "id": "62c92c57-888e-4d8a-89a5-ea71ae667588"
    },
    {
        "author": "白居易",
        "paragraphs": [
            "我有所念人，隔在遠遠鄉。",
            "我有所感事，結在深深腸。",
            "鄉遠去不得，無日不瞻望。",
            "腸深解不得，無夕不思量。",
            "況此殘燈夜，獨宿在空堂。",
            "秋天殊未曉，風雨正蒼蒼。",
            "不學頭陀法，前心安可忘。"
        ],
        "tags": [
            "思念",
            "爱情"
        ],
        "title": "夜雨",
        "id": "a9d53bcc-3270-4d07-8231-c562f2ac6ab1"
    },
    {
        "author": "白居易",
        "paragraphs": [
            "金火不相待，炎涼雨中變。",
            "林晴有殘蟬，巢冷無留燕。",
            "沈吟卷長簟，愴惻收團扇。",
            "向夕稍無泥，閑步青苔院。",
            "月出砧杵動，家家擣秋練。",
            "獨對多病妻，不能理鍼線。",
            "冬衣殊未製，夏服行將綻。",
            "何以迎早秋，一杯聊自勸。"
        ],
        "title": "秋霽",
        "id": "248d9898-55a6-4808-9e38-5efc8f42e577"
    },
    {
        "author": "白居易",
        "paragraphs": [
            "晨興照青鏡，形影兩寂莫。",
            "少年辭我去，白髮隨梳落。",
            "萬化成於漸，漸衰看不覺。",
            "但恐鏡中顏，今朝老於昨。",
            "人年少滿百，不得長歡樂。",
            "誰會天地心，千齡與龜鶴。",
            "吾聞善醫者，今古稱扁鵲。",
            "萬病皆可治，唯無治老藥。"
        ],
        "title": "歎老三首 一",
        "id": "4772819b-32a2-4514-8f90-1361d2357843"
    },
    {
        "author": "白居易",
        "paragraphs": [
            "我有一握髮，梳理何稠直。",
            "昔似玄雲光，今如素絲色。",
            "匣中有舊鏡，欲照先歎息。",
            "自從頭白來，不欲明磨拭。",
            "鵶頭與鶴頸，至老常如墨。",
            "獨有人鬢毛，不得終身黑。"
        ],
        "title": "歎老三首 二",
        "id": "5996c15d-b2f7-4a0c-bb8b-65d4a2825b60"
    },
    {
        "author": "白居易",
        "paragraphs": [
            "前年種桃核，今歲成花樹。",
            "去歲新嬰兒，今年已學步。",
            "但驚物長成，不覺身衰暮。",
            "去矣欲何如，少年留不住。",
            "因書今日意，徧寄諸親故。",
            "壯歲不歡娛，長年當悔悟。"
        ],
        "title": "歎老三首 三",
        "id": "79801027-bbbc-4b2c-a4c7-b21b6a043b03"
    },
    {
        "author": "白居易",
        "paragraphs": [
            "日晦雲氣黃，東北風切切。",
            "時從村南還，新與兄弟別。",
            "離襟淚猶濕，迴馬嘶未歇。",
            "欲歸一室坐，天陰多無月。",
            "夜長火消盡，歲暮雨凝結。",
            "寂莫滿爐灰，飄零上階雪。",
            "對雪畫寒灰，殘燈明復滅。",
            "灰死如我心，雪白如我髮。",
            "所隅皆如此，頃刻堪愁絕。",
            "迴念入坐忘，轉憂作禪悅。",
            "平生洗心法，正爲今宵設。"
        ],
        "title": "送兄弟迴雪夜",
        "id": "3a41a91c-5796-4fdc-b894-09d5bc60104a"
    },
    {
        "author": "白居易",
        "paragraphs": [
            "南山雪未盡，陰嶺留殘白。",
            "西澗冰已消，春溜含新碧。",
            "東風來幾日，蟄動萌草坼。",
            "潛知陽和功，一日不虛擲。",
            "愛此天氣暖，來拂溪邊石。",
            "一坐欲忘歸，暮禽聲嘖嘖。",
            "蓬蒿隔桑棗，隱映煙火夕。",
            "歸來問夜餐，家人烹薺麥。"
        ],
        "title": "溪中早春",
        "id": "c3ae4cc8-c812-4a1b-8db1-d288eae16cd8"
    },
    {
        "author": "白居易",
        "paragraphs": [
            "聞有澗底花，貰得村中酒。",
            "與君來校遲，已逢搖落後。",
            "臨觴有遺恨，悵望空溪口。",
            "記取花發時，期君重攜手。",
            "我生日日老，春色年年有。",
            "且作來歲期，不知身健否。"
        ],
        "title": "同友人尋澗花",
        "id": "aa1d614a-80fe-45d0-9a71-d45504eb7e2a"
    },
    {
        "author": "白居易",
        "paragraphs": [
            "高低古時冢，上有牛羊道。",
            "獨立最高頭，悠哉此懷抱。",
            "回頭向村望，但見荒田草。",
            "村人不愛花，多種栗與棗。",
            "自來此村住，不覺風光好。",
            "花少鶯亦稀，年年春暗老。"
        ],
        "title": "登村東古冢",
        "id": "4f5e9ddd-d31b-4114-876f-4c88e68529df"
    },
    {
        "author": "白居易",
        "paragraphs": [
            "五年生死隔，一夕魂夢通。",
            "夢中如往日，同直金鑾宮。",
            "髣髴金紫色，分明冰玉容。",
            "勤勤相眷意，亦與平生同。",
            "既寤知是夢，憫然情未終。",
            "追想當時事，何殊昨夜中。",
            "自我學心法，萬緣成一空。",
            "今朝爲君子，流涕一霑胷。"
        ],
        "title": "夢裴相公",
        "id": "25aa730e-feeb-4c76-a53d-a01af05b3e81"
    },
    {
        "author": "白居易",
        "paragraphs": [
            "坐整白單衣，起穿黃草屨。",
            "朝餐盥漱畢，徐下階前步。",
            "暑風微變候，晝刻漸加數。",
            "院靜地陰陰，鳥鳴新葉樹。",
            "獨行還獨臥，夏景殊未暮。",
            "不作午時眠，日長安可度。"
        ],
        "title": "晝寢",
        "id": "c8b85263-8da7-44f4-8c86-6b9c14fa722e"
    },
    {
        "author": "白居易",
        "paragraphs": [
            "漠漠病眼花，星星愁鬢雪。",
            "筋骸已衰憊，形影仍分訣。",
            "梓州二千里，劒門五六月。",
            "豈是遠行時，火雲燒棧熱。",
            "何言巾上淚，乃是腸中血。",
            "念此早歸來，莫作經年別。"
        ],
        "title": "別行簡",
        "id": "a5fa2ff4-32fd-4d08-8b7b-8b0a9648391b"
    },
    {
        "author": "白居易",
        "paragraphs": [
            "髫齔七八歲，綺紈三四兒。",
            "弄塵復鬭草，盡日樂嬉嬉。",
            "堂上長年客，鬢間新有絲。",
            "一看竹馬戲，每憶童騃時。",
            "童騃饒戲樂，老大多憂悲。",
            "靜念彼與此，不知誰是癡。"
        ],
        "title": "觀兒戲",
        "id": "7ad675c6-429f-4c7f-8206-9dad9eb9bf97"
    },
    {
        "author": "白居易",
        "paragraphs": [
            "西村常氏子，臥疾不須臾。",
            "前旬猶訪我，今日忽云殂。",
            "時我病多暇，與之同野居。",
            "園林青藹藹，相去數里餘。",
            "村鄰無好客，所遇唯農夫。",
            "之子何如者，往還猶勝無。",
            "於今亦已矣，可爲一長吁。"
        ],
        "title": "歎常生",
        "id": "55a68da0-d388-41e1-b2bc-bc28d7cb5c90"
    },
    {
        "author": "白居易",
        "paragraphs": [
            "一病經四年，親朋書信斷。",
            "窮通合易交，自笑知何晚。",
            "元君在荆楚，去日唯云遠。",
            "彼獨是何人，心如石不轉。",
            "憂我貧病身，書來唯勸勉。",
            "上言少愁苦，下道加餐飯。",
            "憐君爲謫吏，窮薄家貧褊。",
            "三寄衣食資，數盈二十萬。",
            "豈是貪衣食，感君心繾綣。",
            "念我口中食，分君身上暖。",
            "不因身病久，不因命多蹇。",
            "平生親友心，豈得知深淺。"
        ],
        "title": "寄元九",
        "id": "8696f17e-1c98-44c7-aea6-ef1e5d77bc81"
    },
    {
        "author": "白居易",
        "paragraphs": [
            "人言似明月，我道勝明月。",
            "明月非不明，一年十二缺。",
            "豈如玉匣裏，如水常澄澈。",
            "月破天闇時，圓明獨不歇。",
            "我慙貌醜老，繞鬢斑斑雪。",
            "不如贈少年，迴照青絲髮。",
            "因君千里去，持此將爲別。"
        ],
        "title": "以鏡贈別",
        "id": "59961879-b1b9-4b0a-a135-0eee90d9c6df"
    },
    {
        "author": "白居易",
        "paragraphs": [
            "古人惜晝短，勸令秉燭遊。",
            "況此迢迢夜，明月滿西樓。",
            "復有盈尊酒，置在城上頭。",
            "期君君不至，人月兩悠悠。",
            "照水煙波白，照人肌髮秋。",
            "清光正如此，不醉即須愁。"
        ],
        "title": "城上對月期友人不至",
        "id": "7c0844ef-7bb9-4f46-905c-cd9ec2397780"
    },
    {
        "author": "白居易",
        "paragraphs": [
            "衰病四十身，嬌癡三歲女。",
            "非男猶勝無，慰情時一撫。",
            "一朝舍我去，魂影無處所。",
            "況念夭札時，嘔啞初學語。",
            "始知骨肉愛，乃是憂悲聚。",
            "唯思未有前，以理遣傷苦。",
            "忘懷日已久，三度移寒暑。",
            "今日一傷心，因逢舊乳母。"
        ],
        "title": "念金鑾子二首 一",
        "id": "b80e5559-aae4-4e73-a4d6-17bac3a5861e"
    },
    {
        "author": "白居易",
        "paragraphs": [
            "與爾爲父子，八十有六旬。",
            "忽然又不見，邇來三四春。",
            "形質本非實，氣聚偶成身。",
            "恩愛元是妄，緣合暫爲親。",
            "念茲庶有悟，聊用遣悲辛。",
            "暫將理自奪，不是忘情人。"
        ],
        "title": "念金鑾子二首 二",
        "id": "4a567bce-4469-4608-9276-3b91502f0677"
    },
    {
        "author": "白居易",
        "paragraphs": [
            "人生一百歲，通計三萬日。",
            "何況百歲人，人間百無一。",
            "賢愚共零落，貴賤同埋沒。",
            "東岱前後魂，北邙新舊骨。",
            "復聞藥誤者，爲愛延年術。",
            "又有憂死者，爲貪政事筆。",
            "藥誤不得老，憂死非因疾。",
            "誰言人最靈，知得不知失。",
            "何如會親友，飲此杯中物。",
            "能沃煩慮消，能陶真性出。",
            "所以劉阮輩，終年醉兀兀。"
        ],
        "title": "對酒",
        "id": "b9adf761-989e-4bc6-9b8c-c03e721acc7e"
    },
    {
        "author": "白居易",
        "paragraphs": [
            "渭水寒漸落，離離蒲稗苗。",
            "閑傍沙邊立，看人刈葦苕。",
            "近水風景冷，晴明猶寂寥。",
            "復茲夕陰起，野色重蕭條。",
            "蕭條獨歸路，暮雨濕村橋。"
        ],
        "title": "渭村雨歸",
        "id": "97001933-f16b-4287-8c28-85289dcddc9f"
    },
    {
        "author": "白居易",
        "paragraphs": [
            "黑頭日已白，白面日已黑。",
            "人生未死間，變化何終極。",
            "常言在己者，莫若形與色。",
            "一朝改變來，止遏不能得。",
            "況彼身外事，悠悠通與塞。"
        ],
        "title": "諭懷",
        "id": "340df5b6-8d20-43a3-98a7-bb34a042c1e4"
    },
    {
        "author": "白居易",
        "paragraphs": [
            "村中少賓客，柴門多不開。",
            "忽聞車馬至，云是故人來。",
            "況值風雨夕，愁心正悠哉。",
            "願君且同宿，盡此手中杯。",
            "人生開口笑，百年都幾回。"
        ],
        "title": "喜友至留宿",
        "id": "e47a5ac3-492a-474c-a0e5-77e8c277ab94"
    },
    {
        "author": "白居易",
        "paragraphs": [
            "花菊引閑行，行上西原路。",
            "原上晚無人，因高聊四顧。",
            "南阡有煙火，北陌連墟墓。",
            "村鄰何蕭疎，近者猶百步。",
            "吾廬在其下，寂莫風日暮。",
            "門外轉枯蓬，籬根伏寒兔。",
            "故園汴水上，離亂不堪去。",
            "近歲始移家，飄然此村住。",
            "新屋五六間，古槐八九樹。",
            "便是衰病身，此生終老處。"
        ],
        "title": "西原晚望",
        "id": "3e72b2f1-222f-4aef-9bc4-edc14a398d2b"
    },
    {
        "author": "白居易",
        "paragraphs": [
            "美人與我別，留鏡在匣中。",
            "自從花顏去，秋水無芙蓉。",
            "經年不開匣，紅埃覆青銅。",
            "今朝一拂拭，自照顦顇容。",
            "照罷重惆悵，背有雙盤龍。"
        ],
        "title": "感鏡",
        "id": "8be600f6-3705-4ab5-8275-d4d00877c84e"
    },
    {
        "author": "白居易",
        "paragraphs": [
            "戚戚抱羸病，悠悠度朝暮。",
            "夏木纔結陰，秋蘭已含露。",
            "前日巢中卵，化作雛飛去。",
            "昨日穴中蟲，蛻爲蟬上樹。",
            "四時未嘗歇，一物不暫住。",
            "唯有病客心，沈然獨如故。"
        ],
        "title": "村居臥病三首 一",
        "id": "66bc5dac-9627-4a9a-bf0b-39d8ab28dcb2"
    },
    {
        "author": "白居易",
        "paragraphs": [
            "新秋久病客，起步村南道。",
            "盡日不逢人，蟲聲徧荒草。",
            "西風吹白露，野綠秋仍早。",
            "草木猶爲傷，先傷我懷抱。",
            "朱顏與玄鬢，強健幾時好。",
            "況爲憂病侵，不得依年老。"
        ],
        "title": "村居臥病三首 二",
        "id": "2ef928b6-a72b-4b6b-92cb-709e011cac16"
    },
    {
        "author": "白居易",
        "paragraphs": [
            "種黍三十畝，雨來苗漸大。",
            "種薤二十畦，秋來欲堪刈。",
            "望黍作冬酒，留薤爲春菜。",
            "荒村百物無，待此養衰瘵。",
            "葺廬備陰雨，補褐防寒歲。",
            "病身知幾時，且作明年計。"
        ],
        "title": "村居臥病三首 三",
        "id": "c7ce007e-4803-48e5-b087-7a038484c02d"
    },
    {
        "author": "白居易",
        "paragraphs": [
            "經年不沐浴，塵垢滿肌膚。",
            "今朝一澡濯，衰瘦頗有餘。",
            "老色頭鬢白，病形支體虛。",
            "衣寬有賸帶，髮少不勝梳。",
            "自問今年歲，春秋四十初。",
            "四十已如此，七十復何如。"
        ],
        "title": "沐浴",
        "id": "7b1aa844-eb31-4989-ba2e-6d14e9d57c23"
    },
    {
        "author": "白居易",
        "paragraphs": [
            "小松未盈尺，心愛手自移。",
            "蒼然澗底色，雲濕煙霏霏。",
            "栽植我年晚，長成君性遲。",
            "如何過四十，種此數寸枝。",
            "得見成陰否，人生七十稀。"
        ],
        "title": "栽松二首 一",
        "id": "c8b7495f-8244-4182-b1cd-264e5bcf4e15"
    },
    {
        "author": "白居易",
        "paragraphs": [
            "愛君抱晚節，憐君含直文。",
            "欲得朝朝見，階前故種君。",
            "知君死則已，不死會凌雲。"
        ],
        "title": "栽松二首 二",
        "id": "fe4b141c-4a95-452b-af67-743ab26378dc"
    },
    {
        "author": "白居易",
        "paragraphs": [
            "臥久不記日，南窗昏復昏。",
            "蕭條草檐下，寒雀朝夕聞。",
            "強扶牀前杖，起向庭中行。",
            "偶逢故人至，便當一逢迎。",
            "移榻就斜日，披裘倚前楹。",
            "閑談勝服藥，稍覺有心情。"
        ],
        "title": "病中友人相訪",
        "id": "ccfd07df-3beb-43b8-bec7-945cca87118c"
    },
    {
        "author": "白居易",
        "paragraphs": [
            "四十未爲老，憂傷早衰惡。",
            "前歲二毛生，今年一齒落。",
            "形骸日損耗，心事同蕭索。",
            "夜寢與朝餐，其間味亦薄。",
            "同歲崔舍人，容光方灼灼。",
            "始知年與貌，衰盛隨憂樂。",
            "畏老老轉迫，憂病病彌縛。",
            "不畏復不憂，是除老病藥。"
        ],
        "title": "自覺二首 一",
        "id": "0140c146-0252-485e-a8d3-fc3e41b1d774"
    },
    {
        "author": "白居易",
        "paragraphs": [
            "朝哭心所愛，暮哭心所親。",
            "親愛零落盡，安用身獨存。",
            "幾許平生歡，無限骨肉恩。",
            "結爲腸間痛，聚作鼻頭辛。",
            "悲來四支緩，泣盡雙眸昏。",
            "所以年四十，心如七十人。",
            "我聞浮屠教，中有解脫門。",
            "置心爲止水，視身如浮雲。",
            "斗擻垢穢衣，度脫生死輪。",
            "胡爲戀此苦，不去猶逡巡。",
            "迴念發弘願，願此見在身。",
            "但受過去報，不結將來因。",
            "誓以智慧水，永洗煩惱塵。",
            "不將恩愛子，更種悲憂根。"
        ],
        "title": "自覺二首 二",
        "id": "233f44a6-9083-4777-980f-480bc30cafb1"
    },
    {
        "author": "白居易",
        "paragraphs": [
            "以道治心氣，終歲得晏然。",
            "何乃戚戚意，忽來風雨天。",
            "既非慕榮顯，又不恤飢寒。",
            "胡爲悄不樂，抱膝殘燈前。",
            "形影闇相問，心默對以言。",
            "骨肉能幾人，各在天一端。",
            "吾兄寄宿州，吾弟客東川。",
            "南北五千里，吾身在中間。",
            "欲去病未能，欲住心不安。",
            "有如波上舟，此縛而彼牽。",
            "自我向道來，於今六七年。",
            "鍊成不二性，消盡千萬緣。",
            "唯有恩愛火，往往猶熬煎。",
            "豈是藥無効，病多難盡蠲。"
        ],
        "title": "夜雨有念",
        "id": "2a648b50-fe29-43e2-9fba-773a0f8ee498"
    },
    {
        "author": "白居易",
        "paragraphs": [
            "青宮官冷靜，赤縣事繁劇。",
            "一閑復一忙，動作經時隔。",
            "清觴久廢酌，白日頓虛擲。",
            "念此忽踟躕，悄然心不適。",
            "豈無舊交結，久別或遷易。",
            "亦有新往還，相見多形迹。",
            "唯君於我分，堅久如金石。",
            "何況老大來，人情重姻戚。",
            "會稀歲月急，此事真可惜。",
            "幾回開口笑，便到髭鬚白。",
            "公門苦鞅掌，盡日無閑隙。",
            "猶冀乘暝來，靜言同一夕。"
        ],
        "title": "寄楊六",
        "id": "3c9550da-c246-44cf-ab2d-2433ccc1a379"
    },
    {
        "author": "白居易",
        "paragraphs": [
            "三月三十日，春歸日復暮。",
            "惆悵問春風，明朝應不住。",
            "送春曲江上，眷眷東西顧。",
            "但見撲水花，紛紛不知數。",
            "人生似行客，兩足無停步。",
            "日日進前程，前程幾多路。",
            "兵刀與水火，盡可違之去。",
            "唯有老到來，人間無避處。",
            "感時良爲已，獨倚池南樹。",
            "今日送春心，心如別親故。"
        ],
        "title": "送春",
        "id": "b868d49c-b4e7-4ef0-989c-97dfc95a9262"
    },
    {
        "author": "白居易",
        "paragraphs": [
            "去年渭水曲，秋時訪我來。",
            "今年常樂里，春日哭君迴。",
            "哭君仰問天，天意安在哉。",
            "若必奪其壽，何如不與才。",
            "落然身後事，妻病女嬰孩。"
        ],
        "title": "哭李三",
        "id": "b7d2b816-02aa-441b-aa10-0f9ae1cb001a"
    },
    {
        "author": "白居易",
        "paragraphs": [
            "秋日正蕭條，驅車出蓬蓽。",
            "回望青門道，目極心鬱鬱。",
            "豈獨戀鄉土，非關慕簪紱。",
            "所愴別李君，平生同道術。",
            "俱承金馬詔，聯秉諫臣筆。",
            "共上青雲梯，中途一相失。",
            "江湖我方往，朝廷君不出。",
            "蕙帶與華簪，相逢是何日。"
        ],
        "title": "別李十一後重寄",
        "id": "18f47afa-c6d7-474b-a31e-530e4be0b123"
    },
    {
        "author": "白居易",
        "paragraphs": [
            "停驂問前路，路在秋雲裏。",
            "蒼蒼縣南道，去途從此始。",
            "絕頂忽上盤，衆山皆下視。",
            "下視千萬峰，峰頭如浪起。",
            "朝經韓公坡，夕次藍橋水。",
            "潯陽近四千，始行七十里。",
            "人煩馬蹄跙，勞苦已如此。"
        ],
        "title": "初出藍田路作",
        "id": "c1dc6a8f-3f1d-474c-a890-db56f552175f"
    },
    {
        "author": "白居易",
        "paragraphs": [
            "我爲東南行，始登商山道。",
            "商山無數峰，最愛仙娥好。",
            "參差樹若插，匼匝雲如抱。",
            "渴望寒玉泉，香聞紫芝草。",
            "青崖屏削碧，白石牀鋪縞。",
            "向無如此物，安足留四皓。",
            "感彼私自問，歸山何不早？可能塵土中，還隨衆人老。"
        ],
        "title": "仙娥峰下作",
        "id": "048aa681-6d9e-46e7-8c33-e3079b829bfc"
    },
    {
        "author": "白居易",
        "paragraphs": [
            "漠漠秋雲起，稍稍夜寒生。",
            "但覺衣裳濕，無點亦無聲。"
        ],
        "tags": [
            "写雨",
            "雨",
            "秋天"
        ],
        "title": "微雨夜行",
        "id": "09cc086c-f5d8-4a81-bcf8-b5e0409102bd"
    },
    {
        "author": "白居易",
        "paragraphs": [
            "昔到襄陽日，髯髯初有髭。",
            "今過襄陽日，髭鬢半成絲。",
            "舊遊都是夢，乍到忽如歸。",
            "東郭蓬蒿宅，荒涼今屬誰。",
            "故知多零落，閭井亦遷移。",
            "獨有秋江水，煙波似舊時。"
        ],
        "title": "再到襄陽訪問舊居",
        "id": "2b71596a-461e-42f8-8b3b-3e008a47ba11"
    },
    {
        "author": "白居易",
        "paragraphs": [
            "江州望通州，天涯與地末。",
            "有山萬丈高，有江千里闊。",
            "間之以雲霧，飛鳥不可越。",
            "誰知千古險，爲我二人設。",
            "通州君初到，鬱鬱愁如結。",
            "江州我方去，迢迢行未歇。",
            "道路日乖隔，音信日斷絕。",
            "因風欲寄語，地遠聲不徹。",
            "生當復相逢，死當從此別。"
        ],
        "title": "寄微之三首 一",
        "id": "0a07b860-b2a9-400a-bd64-6ae984238e8e"
    },
    {
        "author": "白居易",
        "paragraphs": [
            "君遊襄陽日，我在長安住。",
            "今君在通州，我過襄陽去。",
            "襄陽九里郭，樓堞連雲樹。",
            "顧此稍依依，是君舊遊處。",
            "蒼茫蒹葭水，中有潯陽路。",
            "此去更相思，江西少親故。"
        ],
        "title": "寄微之三首 二",
        "id": "f4a0f93e-d434-4637-a68d-36c810f7c7b5"
    },
    {
        "author": "白居易",
        "paragraphs": [
            "去國日已遠，喜逢物似人。",
            "如何含此意，江上坐思君。",
            "有如河嶽氣，相合方氛氳。",
            "狂風吹中絕，兩處成孤雲。",
            "風迴終有時，雲合豈無因。",
            "努力各自愛，窮通我爾身。"
        ],
        "title": "寄微之三首 三",
        "id": "7501b5d9-3970-4e2d-9bed-ffc62ecf8fa2"
    },
    {
        "author": "白居易",
        "paragraphs": [
            "江雲闇悠悠，江風冷修修。",
            "夜雨滴船背，風浪打船頭。",
            "船中有病客，左降向江州。"
        ],
        "title": "舟中雨夜",
        "id": "4cda6a5a-7b3a-48d9-9b33-5c94a08addbd"
    },
    {
        "author": "白居易",
        "paragraphs": [
            "夜泊鸚鵡洲，江月秋澄澈。",
            "鄰船有歌者，發詞堪愁絕。",
            "歌罷繼以泣，泣聲通復咽。",
            "尋聲見其人，有婦顏如雪。",
            "獨倚帆檣立，娉婷十七八。",
            "夜淚如真珠，雙雙墮明月。",
            "借問誰家婦，歌泣何淒切。",
            "一問一霑襟，低眉終不說。"
        ],
        "title": "夜聞歌者",
        "id": "ddc5d190-b8ce-4fea-8688-c8207f1dd0a3"
    },
    {
        "author": "白居易",
        "paragraphs": [
            "江人授衣晚，十月始聞砧。",
            "一夕高樓月，萬里故園心。"
        ],
        "title": "江樓聞砧",
        "id": "0246b2be-ab19-4063-9447-b6658308e987"
    },
    {
        "author": "白居易",
        "paragraphs": [
            "經窗燈燄短，僧爐火氣深。",
            "索落廬山夜，風雪宿東林。"
        ],
        "tags": [
            "庐山"
        ],
        "title": "宿東林寺",
        "id": "837bb26f-fb51-410f-8450-1d8585163e7b"
    },
    {
        "author": "白居易",
        "paragraphs": [
            "潯陽遷謫地，洛陽離亂年。",
            "煙塵三川上，炎瘴九江邊。",
            "鄉心坐如此，秋風仍颯然。"
        ],
        "title": "憶洛下故園",
        "id": "c6ff9ad0-43ff-4ebc-97f8-329f854a396a"
    },
    {
        "author": "白居易",
        "paragraphs": [
            "朝送南去客，暮迎北來賓。",
            "孰云當大路，少遇心所親。",
            "勞者念息肩，熱者思濯身。",
            "何如愁獨日，忽見平生人。",
            "平生已不淺，是日重殷勤。",
            "問從何處來，及此江亭春。",
            "江天春多陰，夜月隔重雲。",
            "移尊樹間飲，燈照花紛紛。",
            "一會不易得，餘事何足云。",
            "明旦又分手，今夕且歡忻。"
        ],
        "title": "贈別崔五",
        "id": "289051f2-c5ae-4d15-a8ad-af047135eafe"
    },
    {
        "author": "白居易",
        "paragraphs": [
            "三月江水闊，悠悠桃花波。",
            "年芳與心事，此地共蹉跎。",
            "南國方譴謫，中原正兵戈。",
            "眼前故人少，頭上白髮多。",
            "通州更迢遰，春盡復如何。"
        ],
        "title": "春晚寄微之",
        "id": "c284fc26-a0d0-4613-8098-ab3902dd42f5"
    },
    {
        "author": "白居易",
        "paragraphs": [
            "今朝復明日，不覺年齒暮。",
            "白髮逐梳落，朱顏辭鏡去。",
            "當春頗愁寂，對酒寡歡趣。",
            "遇境多愴辛，逢人益敦故。",
            "形質屬天地，推遷從不住。"
        ],
        "title": "漸老",
        "id": "4141d0b8-ba8d-47ce-9557-f67a2c96f247"
    },
    {
        "author": "白居易",
        "paragraphs": [
            "淮右寇未散，江西歲再徂。",
            "故里干戈地，行人風雪途。",
            "此時與爾別，江畔立踟躕。"
        ],
        "title": "送幼史",
        "id": "816b18c2-ded2-498f-b2ec-e38c089fe2a1"
    },
    {
        "author": "白居易",
        "paragraphs": [
            "已訝衾枕冷，復見窗戶明。",
            "夜深知雪重，時聞折竹聲。"
        ],
        "tags": [
            "写雪",
            "冬天",
            "雪"
        ],
        "title": "夜雪",
        "id": "c1b24e4f-f54b-492d-b36e-32c4657e90eb"
    },
    {
        "author": "白居易",
        "paragraphs": [
            "鬱鬱眉多斂，默默口寡言。",
            "豈是願如此，舉目誰與歡。",
            "去春爾西征，從事巴蜀間。",
            "今春我南謫，抱疾江海壖。",
            "相去六千里，地絕天邈然。",
            "十書九不達，何以開憂顏。",
            "渴人多夢飲，飢人多夢餐。",
            "春來夢何處，合眼到東川。"
        ],
        "title": "寄行簡",
        "id": "56cd2868-9a01-4826-951e-c8a8dc6c167f"
    },
    {
        "author": "白居易",
        "paragraphs": [
            "孟夏百物滋，動植一時好。",
            "麋鹿樂深林，蟲蛇喜豐草。",
            "翔禽愛密葉，游鱗悅新藻。",
            "天和遺漏處，而我獨枯槁。",
            "一身在天末，骨肉皆遠道。",
            "舊國無來人，寇戎塵浩浩。",
            "沈憂竟何益，祗自勞懷抱。",
            "不如放身心，冥然任天造。",
            "潯陽多美酒，可使杯不燥。",
            "湓魚賤如泥，烹炙無昏早。",
            "朝飯山下寺，暮醉湖中島。",
            "何必歸故鄉，茲焉可終老。"
        ],
        "title": "首夏",
        "id": "4abf0c4a-d492-4dc2-a274-77ce17def74e"
    },
    {
        "author": "白居易",
        "paragraphs": [
            "嘖嘖雀引雛，稍稍筍成竹。",
            "時物感人情，憶我故鄉曲。",
            "故園渭水上，十載事樵牧。",
            "手種榆柳成，陰陰覆牆屋。",
            "兔隱豆苗肥，鳥鳴桑椹熟。",
            "前年當此時，與爾同遊矚。",
            "詩書課弟姪，農圃資童僕。",
            "日暮麥登場，天晴蠶坼簇。",
            "弄泉南澗坐，待月東亭宿。",
            "興發飲數杯，悶來棊一局。",
            "一朝忽分散，萬里仍羈束。",
            "井鮒思反泉，籠鶯悔出谷。",
            "九江地卑濕，四月天炎燠。",
            "苦雨初入梅，瘴雲稍含毒。",
            "泥秧水畦稻，灰種畬田粟。",
            "已訝殊歲時，仍嗟異風俗。",
            "閑登郡樓望，日落江山綠。",
            "歸雁拂鄉心，平湖斷人目。",
            "殊方我漂泊，舊里君幽獨。",
            "何時同一瓢，飲水心亦足。"
        ],
        "title": "孟夏思渭村舊居寄舍弟",
        "id": "26c15679-c698-4827-8a23-1592a0840196"
    },
    {
        "author": "白居易",
        "paragraphs": [
            "六月初七日，江頭蟬始鳴。",
            "石楠深葉裏，薄暮兩三聲。",
            "一催衰鬢色，再動故園情。",
            "西風殊未起，秋思先秋生。",
            "憶昔在東掖，宮槐花下聽。",
            "今朝無限思，雲樹繞湓城。"
        ],
        "title": "早蟬",
        "id": "14ccf041-ae0f-489d-90fa-5ea184a7d8a2"
    },
    {
        "author": "白居易",
        "paragraphs": [
            "中庭曬服玩，忽見故鄉履。",
            "昔贈我者誰，東鄰嬋娟子。",
            "因思贈時語，特用結終始。",
            "永願如履綦，雙行復雙止。",
            "自吾謫江郡，漂蕩三千里。",
            "爲感長情人，提攜同到此。",
            "今朝一惆悵，反覆看未已。",
            "人隻履猶雙，何曾得相似。",
            "可嗟復可惜，錦表繡爲裏。",
            "況經梅雨來，色黯花草死。"
        ],
        "title": "感情",
        "id": "287580ab-9187-4aec-ba10-33a7cd5f2826"
    },
    {
        "author": "白居易",
        "paragraphs": [
            "八月白露降，湖中水方老。",
            "旦夕秋風多，衰荷半傾倒。",
            "手攀青楓樹，足蹋黃蘆草。",
            "慘澹老容顏，冷落秋懷抱。",
            "有兄在淮楚，有弟在蜀道。",
            "萬里何時來，煙波白浩浩。"
        ],
        "title": "南湖晚秋",
        "id": "842ff974-8346-4805-ad5b-ebec93d13f5f"
    },
    {
        "author": "白居易",
        "paragraphs": [
            "潯陽郡廳後，有樹不知名。",
            "秋先梧桐落，春後桃李榮。",
            "五月始萌動，八月已凋零。",
            "左右皆松桂，四時鬱青青。",
            "豈量雨露恩，霑濡不均平。",
            "榮枯各有分，天地本無情。",
            "顧我亦相類，早衰向晚成。",
            "形骸少多病，三十不豐盈。",
            "毛鬢早改變，四十白髭生。",
            "誰教兩蕭索，相對此江城。"
        ],
        "title": "郡廳有樹晚榮早凋人不識名因題其上",
        "id": "787e94dc-b15a-42be-b2e8-a2e0b970481c"
    },
    {
        "author": "白居易",
        "paragraphs": [
            "葉下湖又波，秋風此時至。",
            "誰知濩落心，先納蕭條氣。",
            "推移感流歲，漂泊思同志。",
            "昔爲煙霄侶，今作泥塗吏。",
            "白鷗毛羽弱，青鳳文章異。",
            "各閉一籠中，歲晚同顦顇。"
        ],
        "title": "感秋懷微之",
        "id": "8b250a95-0bf8-4672-a0d8-378158b9cd91"
    },
    {
        "author": "白居易",
        "paragraphs": [
            "年長身轉慵，百事無所欲。",
            "乃至頭上髮，經年方一沐。",
            "沐稀髮苦落，一沐仍半禿。",
            "短鬢經霜蓬，老面辭春木。",
            "強年過猶近，衰相來何速。",
            "應是煩惱多，心焦血不足。"
        ],
        "title": "因沐感髮寄朗上人二首 一",
        "id": "adc7d652-54ba-4845-9d3c-ffe81ad2174f"
    },
    {
        "author": "白居易",
        "paragraphs": [
            "漸少不滿把，漸短不盈尺。",
            "況茲短少中，日夜落復白。",
            "既無神仙術，何除老死籍。",
            "祗有解脫門，能度衰苦厄。",
            "掩鏡望東寺，降心謝禪客。",
            "衰白何足言，剃落猶不惜。"
        ],
        "title": "因沐感髮寄朗上人二首 二",
        "id": "cf647d2d-712a-48a0-903b-edb59b12bbb3"
    },
    {
        "author": "白居易",
        "paragraphs": [
            "月出先照山，風生先動水。",
            "亦如早蟬聲，先入閑人耳。",
            "一聞愁意結，再聽鄉心起。",
            "渭上新蟬聲，先聽渾相似。",
            "衡門有誰聽，日暮槐花裏。"
        ],
        "title": "早蟬",
        "id": "278b7df6-83fe-49f6-8447-1790ec5da2c0"
    },
    {
        "author": "白居易",
        "paragraphs": [
            "經時苦炎暑，心體但煩倦。",
            "白日一何長，清秋不可見。",
            "歲功成者去，天數極則變。",
            "潛知寒燠間，遷次如乘傳。",
            "火雲忽朝斂，金風俄夕扇。",
            "枕簟遂清涼，筋骸稍輕健。",
            "因思望月侶，好卜迎秋宴。",
            "竟夜無客來，引杯還自勸。"
        ],
        "title": "苦熱喜涼",
        "id": "377c55a5-da60-42c1-9b58-ab5617744186"
    },
    {
        "author": "白居易",
        "paragraphs": [
            "九派繞孤城，城高生遠思。",
            "人煙半在船，野水多於地。",
            "穿霞日脚直，驅雁風頭利。",
            "去國來幾時，江上秋三至。",
            "夫君亦淪落，此地同飄寄。",
            "憫默向隅心，摧頹觸籠翅。",
            "且謀眼前計，莫問胸中事。",
            "潯陽酒甚濃，相勸時時醉。"
        ],
        "title": "早秋晚望兼呈韋侍郎",
        "id": "3e96bfb7-5878-406d-ba70-f87ad0730c09"
    },
    {
        "author": "白居易",
        "paragraphs": [
            "雨徑綠蕪合，霜園紅葉多。",
            "蕭條司馬宅，門巷無人過。",
            "唯對大江水，秋風朝夕波。"
        ],
        "title": "司馬宅",
        "id": "98672314-fd63-4678-bfab-8acbbb0e3a66"
    },
    {
        "author": "白居易",
        "paragraphs": [
            "荒涼滿庭草，偃亞侵檐竹。",
            "府吏下廳簾，家僮開被襆。",
            "數聲城上漏，一點窗間燭。",
            "官曹冷似冰，誰肯來同宿。"
        ],
        "title": "司馬廳獨宿",
        "id": "3b0e069d-fa3c-4934-9543-661d17d857a2"
    },
    {
        "author": "白居易",
        "paragraphs": [
            "夜夢歸長安，見我故親友。",
            "損之在我左，順之在我右。",
            "云是二月天，春風出攜手。",
            "同過靖安里，下馬尋元九。",
            "元九正獨坐，見我笑開口。",
            "還指西院花，仍開北亭酒。",
            "如言各有故，似惜歡難久。",
            "神合俄頃間，神離欠伸後。",
            "覺來疑在側，求索無所有。",
            "殘燈影閃牆，斜月光穿牖。",
            "天明西北望，萬里君知否。",
            "老去無見期，踟躕搔白首。"
        ],
        "title": "夢與李七庾三十三同訪元九",
        "id": "967dc2ba-b92a-47ea-9cd1-3b414e6b0c66"
    },
    {
        "author": "白居易",
        "paragraphs": [
            "風露颯已冷，天色亦黃昏。",
            "中庭有槿花，榮落同一晨。",
            "秋開已寂莫，夕隕何紛紛。",
            "正憐少顏色，復歎不逡巡。",
            "感此因念彼，懷哉聊一陳。",
            "男兒老富貴，女子晚婚姻。",
            "頭白始得志，色衰方事人。",
            "後時不獲已，安得如青春。"
        ],
        "title": "秋槿",
        "id": "ce42dcdc-431b-4d07-86ea-9320bb18d917"
    },
    {
        "author": "白居易",
        "paragraphs": [
            "南宮鴛鴦地，何忽烏來止。",
            "故人錦帳郎，聞烏笑相視。",
            "疑烏報消息，望我歸鄉里。",
            "我歸應待烏頭白，慙媿元郎誤歡喜。"
        ],
        "title": "荅元郎中楊員外喜烏見寄",
        "id": "a88fdc72-c694-4ce8-8f1b-6f99aebff66e"
    },
    {
        "author": "白居易",
        "paragraphs": [
            "上有萬仞山，下有千丈水。",
            "蒼蒼兩崖間，闊狹容一葦。",
            "瞿唐呀直瀉，灩澦屹中峙。",
            "未夜黑巖昏，無風白浪起。",
            "大石如刀劒，小石如牙齒。",
            "一步不可行，況千三百里。",
            "苒蒻竹篾𥮘，欹危檝師趾。",
            "一跌無完舟，吾生繫於此。",
            "常聞仗忠信，蠻貊可行矣。",
            "自古漂沈人，豈盡非君子。",
            "況吾時與命，蹇舛不足恃。",
            "常恐不才身，復作無名死。"
        ],
        "title": "初入峽有感",
        "id": "5f1a8923-5764-4b1e-a250-828e14bdc2ea"
    },
    {
        "author": "白居易",
        "paragraphs": [
            "靈珠產無種，彩雲出無根。",
            "亦如彼姝子，生此遐陋村。",
            "至麗物難掩，遽選入君門。",
            "獨美衆所嫉，終棄出塞垣。",
            "唯此希代色，豈無一顧恩。",
            "事排勢須去，不得由至尊。",
            "白黑既可變，丹青何足論。",
            "竟埋代北骨，不返巴東魂。",
            "慘澹晚雲水，依稀舊鄉園。",
            "妍姿化已久，但有村名存。",
            "村中有遺老，指點爲我言。",
            "不敢往者戒，恐貽來者冤。",
            "至今村女面，燒灼成瘢痕。"
        ],
        "title": "過昭君村",
        "id": "4ac91fcb-b4d4-4eb8-9000-35d652c92c74"
    },
    {
        "author": "白居易",
        "paragraphs": [
            "前在潯陽日，已歎賓朋寡。",
            "忽忽抱憂懷，出門無處寫。",
            "今來轉深僻，窮峽巔山下。",
            "五月斷行舟，灩堆正如馬。",
            "巴人類猨狖，矍鑠滿山野。",
            "敢望見交親，喜逢似人者。"
        ],
        "title": "自江州至忠州",
        "id": "c4acc37b-e7f1-49ce-bed0-2ce8b02b45d9"
    },
    {
        "author": "白居易",
        "paragraphs": [
            "山束邑居窄，峽牽氣候偏。",
            "林巒少平地，霧雨多陰天。",
            "隱隱煮鹽火，漠漠燒畬煙。",
            "賴此東樓夕，風月時翛然。",
            "憑軒望所思，目斷心涓涓。",
            "背春有去雁，上水無來船。",
            "我懷巴東守，本是關西賢。",
            "平生已不淺，流落重相憐。",
            "水梗漂萬里，籠禽囚五年。",
            "新恩同雨露，遠郡鄰山川。",
            "書信雖往復，封疆徒接連。",
            "其如美人面，欲見杳無緣。"
        ],
        "title": "初到忠州登東樓寄萬州楊八使君",
        "id": "bfd6d686-38b5-4367-b370-4995aeae8574"
    },
    {
        "author": "白居易",
        "paragraphs": [
            "鄉路音信斷，山城日月遲。",
            "欲知州近遠，階前摘荔枝。"
        ],
        "title": "郡中",
        "id": "38653c12-f754-4dc5-8845-4062ed54fdde"
    },
    {
        "author": "白居易",
        "paragraphs": [
            "悄悄復悄悄，城隅隱林杪。",
            "山郭燈火稀，峽天星漢少。",
            "年光東流水，生計南枝鳥。",
            "月沒江沈沈，西樓殊未曉。"
        ],
        "title": "西樓夜",
        "id": "1d9fc7c8-493a-4dfd-a408-83cb06f4004a"
    },
    {
        "author": "白居易",
        "paragraphs": [
            "脈脈復脈脈，東樓無宿客。",
            "城闇雲霧多，峽深田地窄。",
            "宵燈尚留燄，晨禽初展翮。",
            "欲知山高低，不見東方白。"
        ],
        "title": "東樓曉",
        "id": "ea5503db-8f38-4f06-b439-0446024f3a05"
    },
    {
        "author": "白居易",
        "paragraphs": [
            "憶始識君時，愛君世緣薄。",
            "我亦吏王畿，不爲名利著。",
            "春尋仙遊洞，秋上雲居閣。",
            "樓觀水潺潺，龍潭花漠漠。",
            "吟詩石上坐，引酒泉邊酌。",
            "因話出處心，心期老巖壑。",
            "忽從風雨別，遂被簪纓縛。",
            "君作出山雲，我爲入籠鶴。",
            "籠深鶴殘顇，山遠雲飄泊。",
            "去處雖不同，同負平生約。",
            "今來各何在，老去隨所託。",
            "我守巴南城，君佐征西幕。",
            "年顏漸衰颯，生計仍蕭索。",
            "方含去國愁，且羨從軍樂。",
            "舊遊疑是夢，往事思如昨。",
            "相憶春又深，故山花正落。"
        ],
        "title": "寄王質夫",
        "id": "b93ee049-d09e-4cd6-a07f-5bcddbe31df6"
    },
    {
        "author": "白居易",
        "paragraphs": [
            "山上巴子城，山下巴江水。",
            "中有窮獨人，強名爲刺史。",
            "時時竊自哂，刺史豈如是。",
            "倉粟餧家人，黃縑裹妻子。",
            "莓苔翳冠帶，霧雨霾樓雉。",
            "衙鼓暮復朝，郡齋臥還起。",
            "回頭望南浦，亦在煙波裏。",
            "而我復何嗟，夫君猶滯此。"
        ],
        "title": "南賓郡齋即事寄楊萬州",
        "id": "e675e6ae-cd0d-4c09-9d37-9f09ded3847f"
    },
    {
        "author": "白居易",
        "paragraphs": [
            "峽內豈無人，所逢非所思。",
            "門前亦有客，相對不相知。",
            "仰望但雲樹，俯顧惟妻兒。",
            "寢食起居外，端然無所爲。",
            "東郊蕭處士，聊可與開眉。",
            "能飲滿杯酒，善吟長句詩。",
            "庭前吏散後，江畔路乾時。",
            "請君攜竹杖，一赴郡齋期。"
        ],
        "title": "招蕭處士",
        "id": "ffbb0e4f-6a8d-4cf5-8128-a943e00f1541"
    },
    {
        "author": "白居易",
        "paragraphs": [
            "南方饒竹樹，唯有青槐稀。",
            "十種七八死，縱活亦支離。",
            "何此郡庭下，一株獨華滋。",
            "蒙蒙碧煙葉，嫋嫋黃花枝。",
            "我家渭水上，此樹蔭前墀。",
            "忽向天涯見，憶在故園時。",
            "人生有情感，遇物牽所思。",
            "樹木猶復爾，況見舊親知。"
        ],
        "title": "庭槐",
        "id": "89024d78-3e78-4e9a-8736-704bfa63cb8d"
    },
    {
        "author": "白居易",
        "paragraphs": [
            "城上雲霧開，沙頭風浪定。",
            "參差亂山出，澹泞平江淨。",
            "行客舟已遠，居人酒初醒。",
            "嫋嫋秋竹梢，巴蟬聲似磬。"
        ],
        "title": "送客回晚興",
        "id": "0f059da3-35a7-4735-ae84-9e238d86dfa5"
    },
    {
        "author": "白居易",
        "paragraphs": [
            "瀟灑城東樓，繞樓多修竹。",
            "森然一萬竿，白粉封青玉。",
            "卷簾睡初覺，欹枕看未足。",
            "影轉色入樓，牀席生浮綠。",
            "空城絕賓客，向夕彌幽獨。",
            "樓上夜不歸，此君留我宿。"
        ],
        "title": "東樓竹",
        "id": "aa1af4de-0505-4ca9-aa54-669cc7d1edbf"
    },
    {
        "author": "白居易",
        "paragraphs": [
            "黍香酒初熟，菊暖花未開。",
            "閑聽竹枝曲，淺酌茱萸杯。",
            "去年重陽日，漂泊湓城隈。",
            "今歲重陽日，蕭條巴子臺。",
            "旅鬢尋已白，鄉書久不來。",
            "臨觴一搔首，座客亦裴回。"
        ],
        "title": "九日登巴臺",
        "id": "7799166e-7971-4e27-b9a9-653501393dc1"
    },
    {
        "author": "白居易",
        "paragraphs": [
            "老色日上面，歡情日去心。",
            "今既不如昔，後當不如今。",
            "今猶未甚衰，每事力可任。",
            "花時仍愛出，酒後尚能吟。",
            "但恐如此興，亦隨日銷沈。",
            "東城春欲老，勉強一來尋。"
        ],
        "title": "東城尋春",
        "id": "1636cc5f-761d-4d17-b8ca-36434a9778ba"
    },
    {
        "author": "白居易",
        "paragraphs": [
            "江花已萎絕，江草已消歇。",
            "遠客何處歸，孤舟今日發。",
            "杜鵑聲似哭，湘竹斑如血。",
            "共是多感人，仍爲此中別。"
        ],
        "title": "江上送客",
        "id": "b1911556-b763-49e6-b2e2-54550d9c3e7d"
    },
    {
        "author": "白居易",
        "paragraphs": [
            "春令有常候，清明桐始發。",
            "何此巴峽中，桐花開十月。",
            "豈伊物理變，信是土宜別。",
            "地氣反寒暄，天時倒生殺。",
            "草木堅強物，所稟固難奪。",
            "風候一參差，榮枯遂乖剌。",
            "況吾北人性，不耐南方熱。",
            "強羸壽夭間，安得依時節。"
        ],
        "title": "桐花",
        "id": "30afe17d-a1cf-4c3a-97e2-e89c7084057a"
    },
    {
        "author": "白居易",
        "paragraphs": [
            "遠郡雖褊陋，時祀奉朝經。",
            "夙興祭風伯，天氣曉冥冥。",
            "導騎與從吏，引我出東坰。",
            "水霧重如雨，山火高於星。",
            "忽憶早朝日，與君趨紫庭。",
            "步登龍尾道，却望終南青。",
            "一別身向老，所思心未寧。",
            "至今想在耳，玉音尚玲玲。"
        ],
        "title": "早祭風伯因懷李十一舍人",
        "id": "c393ae93-e888-4686-b605-0c4ec7080caf"
    },
    {
        "author": "白居易",
        "paragraphs": [
            "藹藹江氣春，南賓閏正月。",
            "梅櫻與桃杏，次第城上發。",
            "紅房爛簇火，素豔紛團雪。",
            "香惜委風飄，愁牽壓枝折。",
            "樓中老太守，頭上新白髮。",
            "冷澹病心情，暄和好時節。",
            "故園音信斷，遠郡親賓絕。",
            "欲問花前尊，依然爲誰設。"
        ],
        "title": "花下對酒二首 一",
        "id": "9dd8bc7c-b4a2-4814-904d-8fed313d8fde"
    },
    {
        "author": "白居易",
        "paragraphs": [
            "引手攀紅櫻，紅櫻落似霰。",
            "仰首看白日，白日走如箭。",
            "年芳與時景，頃刻猶衰變。",
            "況是血肉身，安能長強健。",
            "人心苦迷執，慕貴憂貧賤。",
            "愁色常在眉，歡容不上面。",
            "況吾頭半白，把鏡非不見。",
            "何必花下杯，更待他人勸。"
        ],
        "title": "花下對酒二首 二",
        "id": "e2bba66b-b9b2-43e8-9913-00304d41e448"
    },
    {
        "author": "白居易",
        "paragraphs": [
            "兩眼日將闇，四肢漸衰瘦。",
            "束帶賸昔圍，穿衣妨寬袖。",
            "流年似江水，奔注無昏晝。",
            "志氣與形骸，安得長依舊。",
            "亦曾登玉陛，舉措多紕繆。",
            "至今金闕籍，名姓獨遺漏。",
            "亦曾燒大藥，消息乖火候。",
            "至今殘丹砂，燒乾不成就。",
            "行藏事兩失，憂惱心交鬬。",
            "化作顦顇翁，拋身在荒陋。",
            "坐看老病逼，須得醫王救。",
            "唯有不二門，其間無夭壽。"
        ],
        "title": "不二門",
        "id": "03aad1fa-f31a-47d8-8c54-3fdd6d17c099"
    },
    {
        "author": "白居易",
        "paragraphs": [
            "我身何所似，似彼孤生蓬。",
            "秋霜翦根斷，浩浩隨長風。",
            "昔游秦雍間，今落巴蠻中。",
            "昔爲意氣郎，今作寂寥翁。",
            "外貌雖寂莫，中懷頗沖融。",
            "賦命有厚薄，委心任窮通。",
            "通當爲大鵬，舉翅摩蒼穹。",
            "窮則爲鷦鷯，一枝足自容。",
            "苟知此道者，身窮心不窮。"
        ],
        "title": "我身",
        "id": "52e9618c-832e-439e-9578-00b67188cb18"
    },
    {
        "author": "白居易",
        "paragraphs": [
            "仙遊寺前別，別來十年餘。",
            "生別猶怏怏，死別復何如。",
            "客從梓潼來，道君死不虛。",
            "驚疑心未信，欲哭復踟躕。",
            "踟躕寢門側，聲發涕亦俱。",
            "衣上今日淚，篋中前月書。",
            "憐君古人風，重有君子儒。",
            "篇詠陶謝輩，風流嵇阮徒。",
            "出身既蹇屯，生世仍須臾。",
            "誠知天至高，安得不一呼。",
            "江南有毒蟒，江北有妖狐。",
            "皆享千年壽，多於王質夫。",
            "不知彼何德，不識此何辜。"
        ],
        "title": "哭王質夫",
        "id": "9a216688-efb9-44e0-87e0-e2e2ca47464f"
    },
    {
        "author": "白居易",
        "paragraphs": [
            "持錢買花樹，城東坡上栽。",
            "但購有花者，不限桃杏梅。",
            "百果參雜種，千枝次第開。",
            "天時有早晚，地力無高低。",
            "紅者霞豔豔，白者雪皚皚。",
            "遊蠭逐不去，好鳥亦來栖。",
            "前有長流水，下有小平臺。",
            "時拂臺上石，一舉風前杯。",
            "花枝蔭我頭，花蘂落我懷。",
            "獨酌復獨詠，不覺月平西。",
            "巴俗不愛花，竟春無人來。",
            "唯此醉太守，盡日不能迴。"
        ],
        "title": "東坡種花二首 一",
        "id": "b29c04b7-c7d4-49cd-8f60-83863d255b3f"
    },
    {
        "author": "白居易",
        "paragraphs": [
            "東坡春向暮，樹木今何如。",
            "漠漠花落盡，翳翳葉生初。",
            "每日領童僕，荷鉏仍決渠。",
            "剗土壅其本，引泉溉其枯。",
            "小樹低數尺，大樹長丈餘。",
            "封植來幾時，高下隨扶疎。",
            "養樹既如此，養民亦何殊。",
            "將欲茂枝葉，必先救根株。",
            "云何救根株，勸農均賦租。",
            "云何茂枝葉，省事寬刑書。",
            "移此爲郡政，庶幾甿俗蘇。"
        ],
        "title": "東坡種花二首 二",
        "id": "dafd5719-d415-4bdf-89cb-0094d28ebe21"
    },
    {
        "author": "白居易",
        "paragraphs": [
            "迢迢東郊上，有土青崔嵬。",
            "不知何代物，疑是巴王臺。",
            "巴歌久無聲，巴宮沒黃埃。",
            "靡靡春草合，牛羊緣四隈。",
            "我來一登眺，目極心悠哉。",
            "始見江山勢，峰疊水環迴。",
            "憑高視聽曠，向遠胷襟開。",
            "唯有故園念，時時東北來。"
        ],
        "title": "登城東古臺",
        "id": "3acbdf76-d67e-41a1-a9a9-553209ac83ec"
    },
    {
        "author": "白居易",
        "paragraphs": [
            "昨日哭寢門，今日哭寢門。",
            "借問所哭誰，無非故交親。",
            "偉卿既長往，質夫亦幽淪。",
            "屈指數年世，收涕自思身。",
            "彼皆少於我，先爲泉下人。",
            "我今頭半白，焉得身久存。",
            "好狂元郎中，相識二十春。",
            "昔見君生子，今聞君抱孫。",
            "存者盡老大，逝者已成塵。",
            "早晚升平宅，開眉一見君。"
        ],
        "title": "哭諸故人因寄元八",
        "id": "ee37b756-891c-4d1e-a842-527cb91a2c81"
    },
    {
        "author": "白居易",
        "paragraphs": [
            "僕本儒家子，待詔金馬門。",
            "塵忝親近地，孤負聖明恩。",
            "一旦奉優詔，萬里牧遠人。",
            "可憐島夷帥，自稱爲使君。",
            "身騎牂牁馬，口食塗江鱗。",
            "闇澹緋衫故，斕斑白髮新。",
            "是時歲二月，玉曆布春分。",
            "頒條示皇澤，命宴及良辰。",
            "冉冉趨府吏，蚩蚩聚州民。",
            "有如蟄蟲鳥，亦應天地春。",
            "薰草席鋪坐，藤枝酒注樽。",
            "中庭無平地，高下隨所陳。",
            "蠻鼓聲坎坎，巴女舞蹲蹲。",
            "使君居上頭，掩口語衆賓。",
            "勿笑風俗陋，勿欺官府貧。",
            "蠭巢與蟻穴，隨分有君臣。"
        ],
        "title": "郡中春讌因贈諸客",
        "id": "63e25ab6-0447-4a83-8858-dc040bc51006"
    },
    {
        "author": "白居易",
        "paragraphs": [
            "池水暖溫暾，水清波瀲灩。",
            "簇簇青泥中，新蒲葉如劒。",
            "梅房小白裹，柳彩輕黃染。",
            "順氣草熏熏，適情鷗汎汎。",
            "舊遊成夢寐，往事隨陽焱。",
            "芳物感幽懷，一動平生念。"
        ],
        "title": "開元寺東池早春",
        "id": "67c4784b-57cb-4c97-bf7c-2322a40fa066"
    },
    {
        "author": "白居易",
        "paragraphs": [
            "野性愛栽植，植柳水中坻。",
            "乘春持斧斫，裁截而樹之。",
            "長短既不一，高下隨所宜。",
            "倚岸埋大幹，臨流插小枝。",
            "松柏不可待，楩柟固難移。",
            "不如種此樹，此樹易榮滋。",
            "無根亦可活，成陰況非遲。",
            "三年未離郡，可以見依依。",
            "種罷水邊憩，仰頭閑自思。",
            "富貴本非望，功名須待時。",
            "不種東溪柳，端坐欲何爲。"
        ],
        "title": "東溪種柳",
        "id": "955c6d5b-fe80-4b54-b527-069a24df1abb"
    },
    {
        "author": "白居易",
        "paragraphs": [
            "朝起視事畢，晏坐飽食終。",
            "散步長廊下，臥退小齋中。",
            "拙政自多暇，幽情誰與同。",
            "孰云二千石，心如田野翁。"
        ],
        "title": "臥小齋",
        "id": "9184ab85-6805-4537-ac17-e21cea26fbfd"
    },
    {
        "author": "白居易",
        "paragraphs": [
            "朝上東坡步，夕上東坡步。",
            "東坡何所愛，愛此新成樹。",
            "種植當歲初，滋榮及春暮。",
            "信意取次栽，無行亦無數。",
            "綠陰斜景轉，芳氣微風度。",
            "新葉鳥下來，萎花蝶飛去。",
            "閑攜斑竹杖，徐曳黃麻屨。",
            "欲識往來頻，青蕪成白路。"
        ],
        "title": "步東坡",
        "id": "e63eecb5-9d61-481a-90e6-40f382ecfc0f"
    },
    {
        "author": "白居易",
        "paragraphs": [
            "高城直下視，蠢蠢見巴蠻。",
            "安可施政教，尚不通語言。",
            "且喜賦斂畢，幸聞閭井安。",
            "豈伊循良化，賴此豐登年。",
            "案牘既簡少，池館亦清閑。",
            "秋雨檐果落，夕鐘林鳥還。",
            "南亭日瀟灑，偃臥恣疎頑。"
        ],
        "title": "徵秋稅畢題郡南亭",
        "id": "16c5152f-1b45-480e-9c0c-0812dc42c4ce"
    },
    {
        "author": "白居易",
        "paragraphs": [
            "巴徼炎毒早，二月蚊蟆生。",
            "咂膚拂不去，繞耳薨薨聲。",
            "斯物頗微細，中人初甚輕。",
            "如有膚受譖，久則瘡痏成。",
            "痏成無奈何，所要防其萌。",
            "麼蟲何足道，潛喻儆人情。"
        ],
        "title": "蚊蟆",
        "id": "84f056c8-56dd-4b6c-9cc7-4ec78f9c7551"
    },
    {
        "author": "白居易",
        "paragraphs": [
            "騎馬出西郭，悠悠欲何之。",
            "獨上高寺去，一與白雲期。",
            "虛檻晚瀟灑，前山碧參差。",
            "忽似青龍閤，同望玉峰時。",
            "因詠松雪句，永懷鸞鶴姿。",
            "六年不相見，況乃隔榮衰。"
        ],
        "title": "登龍昌上寺望江南山懷錢舍人",
        "id": "c2cf4ca2-c6f4-4c14-9684-68bfd570da45"
    },
    {
        "author": "白居易",
        "paragraphs": [
            "西日照高樹，樹頭子規鳴。",
            "東風吹野水，水畔江蘺生。",
            "盡日看山立，有時尋澗行。",
            "兀兀長如此，何許似專城。"
        ],
        "title": "郊下",
        "id": "e2ebce80-29bb-493b-b99f-ffe64a25d6a4"
    },
    {
        "author": "白居易",
        "paragraphs": [
            "樂往必悲生，泰來由否極。",
            "誰言此數然，吾道何終塞。",
            "嘗求詹尹卜，拂龜竟默默。",
            "亦曾仰問天，天但蒼蒼色。",
            "自茲唯委命，名利心雙息。",
            "近日轉安閑，鄉園亦休憶。",
            "回看世間苦，苦在求不得。",
            "我今無所求，庶離憂悲域。"
        ],
        "title": "遣懷",
        "id": "bc717baa-dade-4fc8-8fc5-eaae1fb90a07"
    },
    {
        "author": "白居易",
        "paragraphs": [
            "霜降水返壑，風落木歸山。",
            "冉冉歲將宴，物皆復本源。",
            "何此南遷客，五年獨未還。",
            "命屯分已定，日久心彌安。",
            "亦嘗心與口，靜念私自言。",
            "去國固非樂，歸鄉未必歡。",
            "何須自生苦，舍易求其難。"
        ],
        "title": "歲晚",
        "id": "f5c0311c-cbfc-46e7-bb25-df5607eb8f52"
    },
    {
        "author": "白居易",
        "paragraphs": [
            "杲杲冬日出，照我屋南隅。",
            "負暄閉目坐，和氣生肌膚。",
            "初似飲醇醪，又如蟄者蘇。",
            "外融百骸暢，中適一念無。",
            "曠然忘所在，心與虛空俱。"
        ],
        "title": "負冬日",
        "id": "4e766207-5407-4502-b41f-064e72ec8a9a"
    },
    {
        "author": "白居易",
        "paragraphs": [
            "山城雖荒蕪，竹樹有嘉色。",
            "郡俸誠不多，亦足充衣食。",
            "外累由心起，心寧累自息。",
            "尚欲忘家鄉，誰能算官職。",
            "宜懷齊遠近，委順隨南北。",
            "歸去誠可憐，天涯住亦得。"
        ],
        "title": "委順",
        "id": "4e6a3dfe-dc72-4904-9888-a3797fdc2872"
    },
    {
        "author": "白居易",
        "paragraphs": [
            "衆心愛金玉，衆口貪酒肉。",
            "何如此溪翁，飲瓢亦自足。",
            "溪南刈薪草，溪北修牆屋。",
            "歲種一頃田，春驅兩黃犢。",
            "於中甚安適，此外無營欲。",
            "溪畔偶相逢，菴中遂同宿。",
            "醉翁向朝市，問我何官祿。",
            "虛言笑殺翁，郎官應列宿。"
        ],
        "title": "宿溪翁",
        "id": "66bded42-156a-4f06-9d76-c3aed2807748"
    },
    {
        "author": "白居易",
        "paragraphs": [
            "商州南十里，有水名壽泉。",
            "湧出石崖下，流經山店前。",
            "憶昔相送日，我去君言還。",
            "寒波與老淚，此地共潺湲。",
            "一去歷萬里，再來經六年。",
            "形容已變改，處所猶依然。",
            "他日君過此，慇懃吟此篇。"
        ],
        "title": "重過壽泉憶與楊九別時因題店壁",
        "id": "8bcabd4c-e483-4d43-858d-9b2affc9d1d4"
    },
    {
        "author": "白居易",
        "paragraphs": [
            "涼風起禁掖，新月生宮沼。",
            "夜半秋闇來，萬年枝嫋嫋。",
            "炎涼遞時節，鐘鼓交昏曉。",
            "遇聖惜年衰，報恩愁力小。",
            "素餐無補益，朱綬虛纏繞。",
            "冠蓋栖野雲，稻粱養山鳥。",
            "量能私自省，所得已非少。",
            "五品不爲賤，五十不爲夭。",
            "若無知足心，貪求何日了。"
        ],
        "title": "西掖早秋直夜書意",
        "id": "f937828a-ee5b-4a42-9717-dee2529ab0b0"
    },
    {
        "author": "白居易",
        "paragraphs": [
            "堂下何所有，十松當我階。",
            "亂立無行次，高下亦不齊。",
            "高者三丈長，下者十尺低。",
            "有如野生物，不知何人栽。",
            "接以青瓦屋，承之白沙臺。",
            "朝昏有風月，燥濕無塵泥。",
            "疎韻秋槭槭，涼陰夏淒淒。",
            "春深微雨夕，滿葉珠蓑蓑。",
            "歲暮大雪天，壓枝玉皚皚。",
            "四時各有趣，萬木非其儕。",
            "去年買此宅，多爲人所咍。",
            "一家二十口，移轉就松來。",
            "移來有何得，但得煩襟開。",
            "即此是益友，豈必交賢才。",
            "顧我猶俗士，冠帶走塵埃。",
            "未稱爲松主，時時一媿懷。"
        ],
        "title": "庭松",
        "id": "7fa9056a-e756-4b11-a51d-fddcbb46df15"
    },
    {
        "author": "白居易",
        "paragraphs": [
            "常愛輞川寺，竹窗東北廊。",
            "一別十餘載，見竹未曾忘。",
            "今春二月初，卜居在新昌。",
            "未暇作廐庫，且先營一堂。",
            "開窗不糊紙，種竹不依行。",
            "意取北檐下，窗與竹相當。",
            "繞屋聲淅淅，逼人色蒼蒼。",
            "煙通杳藹氣，月透玲瓏光。",
            "是時三伏天，天氣熱如湯。",
            "獨此竹窗下，朝迴解衣裳。",
            "輕紗一幅巾，小簟六尺牀。",
            "無客盡日靜，有風終夜涼。",
            "乃知前古人，言事頗諳詳。",
            "清風北窗臥，可以傲羲皇。"
        ],
        "title": "竹窗",
        "id": "969edf06-789e-4f14-a899-d55c61fcc946"
    },
    {
        "author": "白居易",
        "paragraphs": [
            "野艇容三人，晚池流浼浼。",
            "悠然依櫂坐，水思如江海。",
            "宿雨洗沙塵，晴風蕩煙靄。",
            "殘陽上竹樹，枝葉生光彩。",
            "我本偶然來，景物如相待。",
            "白鷗驚不起，綠芡行堪采。",
            "齒髮雖已衰，性靈未云改。",
            "逢詩遇杯酒，尚有心情在。"
        ],
        "title": "同韓侍郎遊鄭家池吟詩小飲",
        "id": "31debc88-7cae-4121-80a0-46a24e47b296"
    },
    {
        "author": "白居易",
        "paragraphs": [
            "朝弔李家孤，暮問崔家疾。",
            "回馬獨歸來，低眉心鬱鬱。",
            "平生所善者，多不過六七。",
            "如何十年間，零落三無一。",
            "劉曾夢中見，元向花前失。",
            "漸老與誰遊，春城好風日。"
        ],
        "title": "晚歸有感",
        "id": "63d05382-1fc9-4d2c-9d36-c30856dd8b2b"
    },
    {
        "author": "白居易",
        "paragraphs": [
            "元和二年秋，我年三十七。",
            "長慶二年秋，我年五十一。",
            "中間十四年，六年居譴黜。",
            "窮通與榮悴，委運隨外物。",
            "遂師廬山遠，重弔湘江屈。",
            "夜聽竹枝愁，秋看灩堆沒。",
            "近辭巴郡印，又秉綸闈筆。",
            "晚遇何足言，白髮映朱紱。",
            "銷沈昔意氣，改換舊容質。",
            "獨有曲江秋，風煙如往日。"
        ],
        "tags": [
            "庐山"
        ],
        "title": "曲江感秋二首 一",
        "id": "cb9cd0a9-99a6-4044-8bbd-ff24ef3317e6"
    },
    {
        "author": "白居易",
        "paragraphs": [
            "疎蕪南岸草，蕭颯西風樹。",
            "秋到未幾時，蟬聲又無數。",
            "莎平綠茸合，蓮落青房露。",
            "今日臨望時，往年感秋處。",
            "池中水依舊，城上山如故。",
            "獨我鬢間毛，昔黑今垂素。",
            "榮名與壯齒，相避如朝暮。",
            "時命始欲來，年顏已先去。",
            "當春不歡樂，臨老徒驚誤。",
            "故作詠懷詩，題於曲江路。"
        ],
        "title": "曲江感秋二首 二",
        "id": "7769baae-b823-4ec1-ba57-614726034320"
    },
    {
        "author": "白居易",
        "paragraphs": [
            "龍蛇隱大澤，麋鹿遊豐草。",
            "栖鳳安於梧，潛魚樂於藻。",
            "吾亦愛吾廬，廬中樂吾道。",
            "前松後修竹，偃臥可終老。",
            "各附其所安，不知他物好。"
        ],
        "title": "玩松竹二首 一",
        "id": "a1d2cdbd-5919-40f4-b357-105ea49ccbf4"
    },
    {
        "author": "白居易",
        "paragraphs": [
            "坐愛前檐前，臥愛北窗北。",
            "窗竹多好風，檐松有嘉色。",
            "幽懷一以合，俗念隨緣息。",
            "在爾雖無情，於予即有得。",
            "乃知性相近，不必動與植。"
        ],
        "title": "玩松竹二首 二",
        "id": "12f11d46-6c33-4697-8d64-edb6822ed456"
    },
    {
        "author": "白居易",
        "paragraphs": [
            "朝餐多不飽，夜臥常少睡。",
            "自覺寢食間，多無少年味。",
            "平生好詩酒，今亦將舍棄。",
            "酒唯下藥飲，無復曾歡醉。",
            "詩多聽人吟，自不題一字。",
            "病姿與衰相，日夜相繼至。",
            "況當尚少朝，彌慙居近侍。",
            "終當求一郡，聚少漁樵費。",
            "合口便歸山，不問人間事。"
        ],
        "title": "衰病無趣因吟所懷",
        "id": "95cc8031-c40f-42f2-be9b-680a26c048fc"
    },
    {
        "author": "白居易",
        "paragraphs": [
            "亦莫戀此身，亦莫厭此身。",
            "此身何足戀，萬劫煩惱根。",
            "此身何足厭，一聚虛空塵。",
            "無戀亦無厭，始是逍遙人。"
        ],
        "title": "逍遙詠",
        "id": "78cc6d2f-786b-4545-93b5-5704dde8a0ef"
    },
    {
        "author": "白居易",
        "paragraphs": [
            "曈曈太陽如火色，上行千里下一刻。",
            "出爲白晝入爲夜，圓轉如珠住不得。",
            "住不得，可奈何，爲君舉酒歌短歌。",
            "歌聲苦，詞亦苦，四座少年君聽取。",
            "今夕未竟明夕催，秋風纔往春風回。",
            "人無根蔕時不駐，朱顏白日相隳頹。",
            "勸君且強笑一面，勸君且強飲一杯。",
            "人生不得長歡樂，年少須臾老到來。"
        ],
        "title": "短歌行",
        "id": "0e99d354-961e-438b-b52f-5b07d963c253"
    },
    {
        "author": "白居易",
        "paragraphs": [
            "食檗不易食梅難，檗能苦兮梅能酸。",
            "未如生別之爲難，苦在心兮酸在肝。",
            "晨雞再鳴殘月沒，征馬連嘶行人出。",
            "回看骨肉哭一聲，梅酸檗苦甘如蜜。",
            "黃河水白黃雲秋，行人河邊相對愁。",
            "天寒野曠何處宿？棠棃葉戰風颼颼。",
            "生離別，生離別，憂從中來無斷絕。",
            "憂極心勞血氣衰，未年三十生白髮。"
        ],
        "tags": [
            "黄河"
        ],
        "title": "生離別",
        "id": "a4232ae1-1468-44a2-88c1-ba10c77627ce"
    },
    {
        "author": "白居易",
        "paragraphs": [
            "天長地久無終畢，昨夜今朝又明日。",
            "鬢髮蒼浪牙齒疎，不覺身年四十七。",
            "前去五十有幾年，把鏡照面心茫然。",
            "既無長繩繫白日，又無大藥駐朱顏。",
            "朱顏日漸不如故，青史功名在何處？欲留年少待富貴，富貴不來年少去。",
            "去復去兮如長河，東流赴海無迴波。",
            "賢愚貴賤同歸盡，北邙冢墓高嵯峨。",
            "古來如此非獨我，未死有酒且高歌。",
            "顏回短命伯夷餓，我今所得亦已多。",
            "功名富貴須待命，命若不來知奈何。"
        ],
        "title": "浩歌行",
        "id": "e5767690-7d09-4cbc-8b7d-6b28e4dcc1bc"
    },
    {
        "author": "白居易",
        "paragraphs": [
            "王夫子，送君爲一尉，東南三千五百里。",
            "道途雖遠位雖卑，月俸猶堪活妻子。",
            "男兒口讀古人書，束帶斂手來從事。",
            "近將徇祿給一家，遠則行道佐時理。",
            "行道佐時須待命，委身下位無爲恥。",
            "命苟未來且求食，官無卑高及遠邇。",
            "男兒上既未能濟天下，下又不至飢寒死。",
            "吾觀九品至一品，其間氣味都相似。",
            "紫綬朱紱青布衫，顏色不同而已矣。",
            "王夫子，別有一事欲勸君，遇酒逢春且歡喜。"
        ],
        "title": "王夫子",
        "id": "3e971330-6463-4711-83aa-1d0da96589e1"
    },
    {
        "author": "白居易",
        "paragraphs": [
            "白頭病叟泣且言，祿山未亂入棃園。",
            "能彈琵琶和法曲，多在華清隨至尊。",
            "是時天下太平久，年年十月坐朝元。",
            "千官起居環珮合，萬國會同車馬奔。",
            "金鈿照耀石甕寺，蘭麝熏煮溫湯源。",
            "貴妃宛轉侍君側，體弱不勝珠翠繁。",
            "冬雪飄颻錦袍暖，春風蕩漾霓裳飜。",
            "歡娛未足燕寇至，弓勁馬肥胡語喧。",
            "豳土人遷避夷狄，鼎湖龍去哭軒轅。",
            "從此漂淪落南土，萬人死盡一身存。",
            "秋風江上浪無限，暮雨舟中酒一尊。",
            "涸魚久失風波勢，枯草曾霑雨露恩。",
            "我自秦來君莫問，驪山渭水如荒村。",
            "新豐樹老籠明月，長生殿闇鎖春雲。",
            "紅葉紛紛蓋欹瓦，綠苔重重封壞垣。",
            "唯有中官作宮使，每年寒食一開門。"
        ],
        "title": "江南遇天寶樂叟",
        "id": "0129589a-6416-4fb0-960a-48e58ae4f8b4"
    },
    {
        "author": "白居易",
        "paragraphs": [
            "黃昏慘慘天微雪，修行坊西鼓聲絕。",
            "張生馬瘦衣且單，夜扣柴門與我別。",
            "媿君冒寒來別我，爲君酤酒張燈火。",
            "酒酣火煖與君言，何事入關又出關。",
            "荅云前年偶下山，四十餘月客長安。",
            "長安古來名利地，空手無金行路難。",
            "朝遊九城陌，肥馬輕車欺殺客。",
            "暮宿五侯門，殘茶冷酒愁殺人。",
            "春明門，門前便是嵩山路。",
            "幸有雲泉容此身，明日辭君且歸去。"
        ],
        "title": "送張山人歸嵩陽",
        "id": "4ec1aa75-831a-46ff-873f-98c40ce01e46"
    },
    {
        "author": "白居易",
        "paragraphs": [
            "劉兄文高行孤立，十五年前名翕習。",
            "是時相遇在符離，我年二十君三十。",
            "得意忘年心迹親，寓居同縣日知聞。",
            "衡門寂莫朝尋我，古寺蕭條暮訪君。",
            "朝來暮去多攜手，窮巷貧居何所有。",
            "秋燈夜寫聯句詩，春雪朝傾煖寒酒。",
            "陴湖綠愛白鷗飛，濉水清憐紅鯉肥。",
            "偶語閑攀芳樹立，相扶醉蹋落花歸。",
            "張賈弟兄同里巷，乘閑數數來相訪。",
            "雨天連宿草堂中，月夜徐行石橋上。",
            "我年漸長忽自驚，鏡中冉冉髭鬚生。",
            "心畏後時同勵志，身牽前事各求名。",
            "問我栖栖何所適，鄉人薦爲鹿鳴客。",
            "二千里別謝交遊，三十韻詩慰行役。",
            "出門可憐唯一身，敝裘瘦馬入咸秦。",
            "鼕鼕街鼓紅塵闇，晚到長安無主人。",
            "二賈二張與余弟，軀車邐迤來相繼。",
            "操詞握賦爲干戈，鋒銳森然勝氣多。",
            "齊入文場同苦戰，五人十載九登科。",
            "二張得雋名居甲，美退爭雄重告捷。",
            "棠棣輝榮竝桂枝，芝蘭芳馥和荆葉。",
            "唯有沅犀屈未伸，握中自謂駭雞珍。",
            "三年不鳴鳴必大，豈獨駭雞當駭人。",
            "元和運啓千年聖，同遇明時余最幸。",
            "始辭祕閣吏王畿，遽列諫垣升禁闈。",
            "蹇步何堪鳴珮玉，衰容不稱著朝衣。",
            "閶闔晨開朝百辟，冕旒不動香煙碧。",
            "步登龍尾上虛空，立去天顏無咫尺。",
            "宮花似雪從乘輿，禁月如霜坐直廬。",
            "身賤每驚隨內宴，才微常媿草天書。",
            "晚松寒竹新昌第，職居密近門多閉。",
            "日暮銀臺下直回，故人到門門暫開。",
            "回頭下馬一相顧，塵土滿衣何處來？斂手炎涼敘未畢，先說舊山今悔出。",
            "岐陽旅宦少歡娛，江左羇遊費時日。",
            "贈我一篇行路吟，吟之句句披沙金。",
            "歲月徒催白髮貌，泥塗不屈青雲心。",
            "誰會茫茫天地意，短才獲用長才棄。",
            "我隨鵷鷺入煙雲，謬上丹墀爲近臣。",
            "君同鸞鳳棲荆棘，猶著青袍作選人。",
            "惆悵知賢不能薦，徒爲出入蓬萊殿。",
            "月慙諫紙二百張，歲媿俸錢三十萬。",
            "大底浮榮何足道，幾度相逢即身老。",
            "且傾斗酒慰羇愁，重話符離問舊遊。",
            "北巷鄰居幾家去，東林舊院何人住。",
            "武里村花落復開，流溝山色應如故。",
            "感此酬君千字詩，醉中分手又何之。",
            "須知通塞尋常事，莫歎浮沈先後時。",
            "慷慨臨歧重相勉，殷勤別後加餐飯。",
            "君不見買臣衣錦還故鄉，五十身榮未爲晚。"
        ],
        "title": "醉後走筆酬劉五主簿長句之贈兼簡張大賈二十四先輩昆季",
        "id": "1d498e59-1ff8-4f16-8e5f-a33b9bcb6046"
    },
    {
        "author": "白居易",
        "paragraphs": [
            "春來有色闇融融，先到詩情酒思中。",
            "柳岸霏微裛塵雨，杏園澹蕩開花風。",
            "聞君獨遊心鬱鬱，薄晚新晴騎馬出。",
            "醉思詩侶有同年，春歎翰林無暇日。",
            "雲夫首倡寒玉音，蔚章繼和春搜吟。",
            "此時我亦閉門坐，一日風光三處心。"
        ],
        "title": "和錢員外荅盧員外早春獨遊曲江見寄長句",
        "id": "c6d4ea3d-eae6-4187-86b0-573f353a859e"
    },
    {
        "author": "白居易",
        "paragraphs": [
            "涼風冷露蕭索天，黃蒿紫菊荒涼田。",
            "繞冢秋花少顏色，細蟲小蝶飛飜飜。",
            "中有騰騰獨行者，手拄漁竿不騎馬。",
            "晚從南澗釣魚回，歇此墟中白楊下。",
            "褐衣半故白髮新，人逢知我是何人。",
            "誰言渭浦棲遲客，曾作甘泉侍從臣。"
        ],
        "title": "東墟晚歇",
        "id": "23f6be13-844f-4db1-bf1d-2011ff467bf1"
    },
    {
        "author": "白居易",
        "paragraphs": [
            "客從江南來，來時月上弦。",
            "悠悠行旅中，三見清光圓。",
            "曉隨殘月行，夕與新月宿。",
            "誰謂月無情，千里遠相逐。",
            "朝發渭水橋，暮入長安陌。",
            "不知今夜月，又作誰家客。"
        ],
        "title": "客中月",
        "id": "125c752d-23ff-4ce8-a975-e476c244e3ea"
    },
    {
        "author": "白居易",
        "paragraphs": [
            "丹旐何飛揚，素驂亦悲鳴。",
            "晨光照閭巷，輀車儼欲行。",
            "蕭條九月天，哀輓出重城。",
            "借問送者誰，妻子與弟兄。",
            "蒼蒼上古原，峨峨開新塋。",
            "含酸一慟哭，異口同哀聲。",
            "舊隴轉蕪絕，新墳日羅列。",
            "春風草綠北邙山，此地年年生死別。"
        ],
        "title": "輓歌詞",
        "id": "a16e1400-1726-48b2-8e22-ba8bb0e9e275"
    },
    {
        "author": "白居易",
        "paragraphs": [
            "九月西風興，月冷露華凝。",
            "思君秋夜長，一夜魂九升。",
            "二月東風來，草拆花心開。",
            "思君春日遲，一日腸九迴。",
            "妾住洛橋北，君住洛橋南。",
            "十五即相識，今年二十三。",
            "有如女蘿草，生在松之側。",
            "蔓短枝苦高，縈迴上不得。",
            "人言人有願，願至天必成。",
            "願作遠方獸，步步比肩行。",
            "願作深山木，枝枝連理生。"
        ],
        "title": "長相思",
        "id": "3f7f7c78-d246-4b88-a1a0-a688e373ecda"
    },
    {
        "author": "白居易",
        "paragraphs": [
            "山鷓鴣，朝朝暮暮啼復啼，啼時露白風淒淒。",
            "黃茅岡頭秋日晚，苦竹嶺下寒月低。",
            "畬田有粟何不啄，石楠有枝何不棲？迢迢不緩復不急，樓上舟中聲闇入。",
            "夢鄉遷客展轉臥，抱兒寡婦彷徨立。",
            "山鷓鴣，爾本此鄉鳥。",
            "生不辭巢不別羣，何苦聲聲啼到曉。",
            "啼到曉，唯能愁北人，南人慣聞如不聞。"
        ],
        "title": "山鷓鴣",
        "id": "94f2ece1-4d41-41c5-81a5-3f6c91f86cc2"
    },
    {
        "author": "白居易",
        "paragraphs": [
            "九江十年冬大雪，江水生冰樹枝折。",
            "百鳥無食東西飛，中有旅鴈聲最飢。",
            "雪中啄草冰上宿，翅冷騰空飛動遲。",
            "江童持網捕將去，手攜入市生賣之。",
            "我本北人今譴謫，人鳥雖殊同是客。",
            "見此客鳥傷客人，贖汝放汝飛入雲。",
            "鴈鴈汝飛向何處？第一莫飛西北去。",
            "淮西有賊討未平，百萬甲兵久屯聚。",
            "官軍賊軍相守老，食盡兵窮將及汝。",
            "健兒飢餓射汝喫，拔汝翅翎爲箭羽。"
        ],
        "title": "放旅雁",
        "id": "45ca0762-7bc6-4a29-94a9-edd1ca287568"
    },
    {
        "author": "白居易",
        "paragraphs": [
            "送春歸，三月盡日日暮時。",
            "去年杏園花飛御溝綠，何處送春曲江曲。",
            "今年杜鵑花落子規啼，送春何處西江西。",
            "帝城送春猶怏怏，天涯送春能不加惆悵。",
            "莫惆悵，送春人。",
            "冗員無替五年罷，應須準擬再送潯陽春。",
            "五年炎涼凡十變，又知此身健不健。",
            "好去今年江上春，明年未死還相見。"
        ],
        "title": "送春歸",
        "id": "634f34d5-c116-4417-b2f3-4ec76f027659"
    },
    {
        "author": "白居易",
        "paragraphs": [
            "山石榴，一名山躑躅，一名杜鵑花。",
            "杜鵑啼時花撲撲，九江三月杜鵑來，一聲催得一枝開。",
            "江城上佐閑無事，山下斸得廳前栽。",
            "爛熳一闌十八樹，根株有數花無數。",
            "千房萬葉一時新，嫩紫殷紅鮮麴塵。",
            "淚痕裛損燕支臉，剪刀裁破紅綃巾。",
            "謫仙初墮愁在世，姹女新嫁嬌泥春。",
            "日射血珠將滴地，風飜火燄欲燒人。",
            "閑折兩枝持在手，細看不似人間有。",
            "花中此物似西施，芙蓉芍藥皆嫫母。",
            "奇芳絕豔別者誰，通州遷客元拾遺。",
            "拾遺初貶江陵去，去時正值青春暮。",
            "商山秦嶺愁殺君，山石榴花紅夾路。",
            "題詩報我何所云，苦云色似石榴帬。",
            "當時叢畔唯思我，今日闌前只憶君。",
            "憶君不見坐銷落，日西風起紅紛紛。"
        ],
        "title": "山石榴寄元九",
        "id": "0d8a000b-b06d-4320-bd30-e9aa8e9a14b0"
    },
    {
        "author": "白居易",
        "paragraphs": [
            "植物之中竹難寫，故今雖畫無似者。",
            "蕭郎下筆獨逼真，丹青以來唯一人。",
            "人畫竹身肥擁腫，蕭畫莖瘦節節竦。",
            "人畫竹梢死羸垂，蕭畫枝活葉葉動。",
            "不根而生從意生，不筍而成由筆成。",
            "野塘水邊碕岸側，森森兩叢十五莖。",
            "嬋娟不失筠粉態，蕭颯盡得風煙情。",
            "舉頭忽看不似畫，低耳靜聽疑有聲。",
            "西叢七莖勁而健，省向天竺寺前石上見。",
            "東叢八莖疎且寒，憶曾湘妃廟裏雨中看。",
            "幽姿遠思少人別，與君相顧空長歎。",
            "蕭郎蕭郎老可惜，手顫眼昏頭雪色。",
            "自言便是絕筆時，從今此竹尤難得。"
        ],
        "tags": [
            "咏物诗",
            "竹子",
            "咏物",
            "赞美"
        ],
        "title": "畫竹歌",
        "id": "4f29124d-9d42-45c3-affe-8d2699e155fe"
    },
    {
        "author": "白居易",
        "paragraphs": [
            "真娘墓，虎丘道。",
            "不識真娘鏡中面，唯見真娘墓頭草。",
            "霜摧桃李風折蓮，真娘死時猶少年。",
            "脂膚荑手不牢固，世間尤物難留連。",
            "難留連，易銷歇，塞北花，江南雪。"
        ],
        "title": "真娘墓",
        "id": "d496aa33-4887-4b07-8076-cb6c242d4ba7"
    },
    {
        "author": "白居易",
        "paragraphs": [
            "漢皇重色思傾國，御宇多年求不得。",
            "楊家有女初長成，養在深閨人未識。",
            "天生麗質難自棄，一朝選在君王側。",
            "回眸一笑百媚生，六宮粉黛無顏色。",
            "春寒賜浴華清池，溫泉水滑洗凝脂。",
            "侍兒扶起嬌無力，始是新承恩澤時。",
            "雲鬢花顏金步搖，芙蓉帳暖度春宵。",
            "春宵苦短日高起，從此君王不早朝。",
            "承歡侍宴無閑暇，春從春遊夜專夜。",
            "後宮佳麗三千人，三千寵愛在一身。",
            "金屋妝成嬌侍夜，玉樓宴罷醉和春。",
            "姊妹弟兄皆列土，可憐光彩生門戶。",
            "遂令天下父母心，不重生男重生女。",
            "驪宮高處入青雲，仙樂風飄處處聞。",
            "緩歌慢舞凝絲竹，盡日君王看不足。",
            "漁陽鞞鼓動地來，驚破霓裳羽衣曲。",
            "九重城闕煙塵生，千乘萬騎西南行。",
            "翠華搖搖行復止，西出都門百餘里。",
            "六軍不發無奈何，宛轉蛾眉馬前死。",
            "花鈿委地無人收，翠翹金雀玉搔頭。",
            "君王掩面救不得，回看血淚相和流。",
            "黃埃散漫風蕭索，雲棧縈紆登劒閣。",
            "峨嵋山下少人行，旌旗無光日色薄。",
            "蜀江水碧蜀山青，聖主朝朝暮暮情。",
            "行宮見月傷心色，夜雨聞鈴腸斷聲。",
            "天旋日轉迴龍馭，到此躊躇不能去。",
            "馬嵬坡下泥土中，不見玉顏空死處。",
            "君臣相顧盡霑衣，東望都門信馬歸。",
            "歸來池苑皆依舊，太液芙蓉未央柳。",
            "芙蓉如面柳如眉，對此如何不淚垂？",
            "春風桃李花開夜，秋雨梧桐葉落時。",
            "西宮南苑多秋草，宮葉滿階紅不埽。",
            "棃園弟子白髮新，椒房阿監青娥老。",
            "夕殿螢飛思悄然，孤燈挑盡未成眠。",
            "遲遲鐘鼓初長夜，耿耿星河欲曙天。",
            "鴛鴦瓦冷霜華重，翡翠衾寒誰與共。",
            "悠悠生死別經年，魂魄不曾來入夢。",
            "臨邛道士鴻都客，能以精誠致魂魄。",
            "爲感君王展轉思，遂教方士殷勤覓。",
            "排空馭氣奔如電，升天入地求之徧。",
            "上窮碧落下黃泉，兩處茫茫皆不見。",
            "忽聞海上有仙山，山在虛無縹緲間。",
            "樓閣玲瓏五雲起，其中綽約多仙子。",
            "中有一人字太真，雪膚花貌參差是。",
            "金闕西廂叩玉扃，轉教小玉報雙成。",
            "聞道漢家天子使，九華帳裏夢魂驚。",
            "攬衣推枕起裴回，珠箔銀屏邐迤開。",
            "雲鬢半偏新睡覺，花冠不整下堂來。",
            "風吹仙袂飄颻舉，猶似霓裳羽衣舞。",
            "玉容寂莫淚闌干，棃花一枝春帶雨。",
            "含情凝睇謝君王，一別音容兩渺茫。",
            "昭陽殿裏恩愛絕，蓬萊宮中日月長。",
            "回頭下望人寰處，不見長安見塵霧。",
            "唯將舊物表深情，鈿合金釵寄將去。",
            "釵留一股合一扇，釵擘黃金合分鈿。",
            "但教心似金鈿堅，天上人間會相見。",
            "臨別殷勤重寄詞，詞中有誓兩心知。",
            "七月七日長生殿，夜半無人私語時。",
            "在天願作比翼鳥，在地願爲連理枝。",
            "天長地久有時盡，此恨緜緜無絕期。"
        ],
        "tags": [
            "唐诗三百首",
            "峨眉山",
            "叙事",
            "写人",
            "爱情",
            "七言古诗",
            "长诗",
            "讽喻"
        ],
        "title": "長恨歌",
        "id": "0a0f9231-d88c-4f81-b941-83b67a736194"
    },
    {
        "author": "白居易",
        "paragraphs": [
            "蟬鬢加意梳，蛾眉用心埽。",
            "幾度曉妝成，君看不言好。",
            "妾身重同穴，君意輕偕老。",
            "惆悵去年來，心知未能道。",
            "今朝一開口，語少意何深。",
            "願引他時事，移君此日心。",
            "人言夫婦親，義合如一身。",
            "及至死生際，何曾苦樂均。",
            "婦人一喪夫，終身守孤孑。",
            "有如林中竹，忽被風吹折。",
            "一折不重生，枯死猶抱節。",
            "男兒若喪婦，能不暫傷情。",
            "應似門前柳，逢春易發榮。",
            "風吹一枝折，還有一枝生。",
            "爲君委曲言，願君再三聽。",
            "須知婦人苦，從此莫相輕。"
        ],
        "title": "婦人苦",
        "id": "f24ba5d0-86c3-4632-94c7-8334c17cb325"
    },
    {
        "author": "白居易",
        "paragraphs": [
            "花枝缺處青樓開，豔歌一曲酒一杯。",
            "美人勸我急行樂，自古朱顏不再來。",
            "君不見外州客，長安道，一迴來，一迴老。"
        ],
        "title": "長安道",
        "id": "afa751bd-268f-4f53-b8cd-be33b62f9fee"
    },
    {
        "author": "白居易",
        "paragraphs": [
            "不得哭，潛別離，不得語，闇相思。",
            "兩心之外無人知，深籠夜鏁獨棲鳥。",
            "利劒春斷連理枝，河水雖濁有清日。",
            "烏頭雖黑有白時，唯有潛離與暗別。"
        ],
        "tags": [
            "爱情"
        ],
        "title": "潛別離",
        "id": "2302b508-8d5f-4e43-aaf7-2463d0717e0a"
    },
    {
        "author": "白居易",
        "paragraphs": [
            "隔浦愛紅蓮，昨日看猶在。",
            "夜來風吹落，只得一回采。",
            "花開雖有明年期，復愁明年還暫時。"
        ],
        "title": "隔浦蓮",
        "id": "7a4aebc8-e23e-42b7-8ccb-8a40366adcee"
    },
    {
        "author": "白居易",
        "paragraphs": [
            "丘墟郭門外，寒食誰家哭。",
            "風吹曠野紙錢飛，古墓纍纍春草綠。",
            "棠棃花映白楊樹，盡是死生離別處。",
            "冥寞重泉哭不聞，蕭蕭暮雨人歸去。"
        ],
        "tags": [
            "清明",
            "思乡",
            "寒食节"
        ],
        "title": "寒食野望吟",
        "id": "31f3bef9-f227-4ea2-9f4e-8ffb59c8a171"
    },
    {
        "author": "白居易",
        "paragraphs": [
            "潯陽江頭夜送客，楓葉荻花秋索索。",
            "主人下馬客在船，舉酒欲飲無管弦。",
            "醉不成歡慘將別，別時茫茫江浸月。",
            "忽聞水上琵琶聲，主人忘歸客不發。",
            "尋聲暗問彈者誰，琵琶聲停欲語遲。",
            "移船相近邀相見，添酒迴燈重開宴。",
            "千呼萬喚始出來，猶抱琵琶半遮面。",
            "轉軸撥弦三兩聲，未成曲調先有情。",
            "弦弦掩抑聲聲思，似訴平生不得意。",
            "低眉信手續續彈，說盡心中無限事。",
            "輕攏慢撚抹復挑，初爲霓裳後六幺。",
            "大弦嘈嘈如急雨，小弦切切如私語。",
            "嘈嘈切切錯雜彈，大珠小珠落玉盤。",
            "間關鶯語花底滑，幽咽泉流水下灘。",
            "水泉冷澀弦疑絕，疑絕不通聲暫歇。",
            "別有幽愁暗恨生，此時無聲勝有聲。",
            "銀缾乍破水漿迸，鐵騎突出刀槍鳴。",
            "曲終收撥當心畫，四弦一聲如裂帛。",
            "東舟西舫悄無言，唯見江心秋月白。",
            "沈吟放撥插弦中，整頓衣裳起斂容。",
            "自言本是京城女，家在蝦蟇陵下住。",
            "十三學得琵琶成，名蜀教坊第一部。",
            "曲罷曾教善才伏，妝成每被秋娘妬。",
            "五陵年少爭纏頭，一曲紅綃不知數。",
            "鈿頭雲箆擊節碎，血色羅帬飜酒汙。",
            "今年歡笑復明年，秋月春風等閑度。",
            "弟走從軍阿姨死，暮去朝來顏色故。",
            "門前冷落鞍馬稀，老大嫁作商人婦。",
            "商人重利輕別離，前月浮梁買茶去。",
            "去來江口守空船，繞船月明江水寒。",
            "夜深忽夢少年事，夢啼妝淚紅闌干。",
            "我聞琵琶已歎息，又聞此語重唧唧。",
            "同是天涯淪落人，相逢何必曾相識。",
            "我從去年辭帝京，謫居臥病潯陽城。",
            "潯陽小處無音樂，終歲不聞絲竹聲。",
            "住近湓江地低濕，黃蘆苦竹繞宅生。",
            "其間旦暮聞何物，杜鵑啼血猨哀鳴。",
            "春江花朝秋月夜，往往取酒還獨傾。",
            "豈無山歌與村笛，嘔啞嘲哳難爲聽。",
            "今夜聞君琵琶語，如聽仙樂耳暫明。",
            "莫辭更坐彈一曲，爲君飜作琵琶行。",
            "感我此言良久立，却坐促弦弦轉急。",
            "淒淒不似向前聲，滿座重聞皆掩泣。",
            "座中泣下誰最多，江州司馬青衫濕。"
        ],
        "tags": [
            "唐诗三百首",
            "七言古诗",
            "高中古诗",
            "写人",
            "乐府",
            "三年级下册",
            "愤懑"
        ],
        "title": "琵琶引",
        "id": "0fb0189c-8ff3-4106-af94-f6d26d528a1d"
    },
    {
        "author": "白居易",
        "paragraphs": [
            "蘇家小女名簡簡，芙蓉花顋柳葉眼。",
            "十一把鏡學點妝，十二抽鍼能繡裳。",
            "十三行坐事調品，不肯迷頭白地藏。",
            "玲瓏雲髻生花樣，飄颻風袖薔薇香。",
            "殊姿異態不可狀，忽忽轉動如有光。",
            "二月繁霜殺桃李，明年欲嫁今年死。",
            "丈人阿母勿悲啼，此女不是凡夫妻。",
            "恐是天仙謫人世，只合人間十三歲。",
            "大都好物不堅牢，彩雲易散琉璃脆。"
        ],
        "title": "簡簡吟",
        "id": "021b47d2-ef8a-42ca-a7c6-8a8bbb39a98a"
    },
    {
        "author": "白居易",
        "paragraphs": [
            "花非花，霧非霧，夜半來，天明去。",
            "來如春夢幾多時，去似朝雲無覓處。"
        ],
        "tags": [
            "宋词三百首",
            "感悟",
            "人生",
            "卷一·唐五代词"
        ],
        "title": "花非花",
        "id": "5ee8cc24-814b-4a1a-8167-be749659a959"
    },
    {
        "author": "白居易",
        "paragraphs": [
            "餘杭邑客多羇貧，其間甚者蕭與殷。",
            "天寒身上猶衣葛，日高甑中未拂塵。",
            "江城山寺十一月，北風吹沙雪紛紛。",
            "賓客不見綈袍惠，黎庶未霑襦袴恩。",
            "此時太守自慙媿，重衣複衾有餘溫。",
            "因命染人與鍼女，先製兩裘贈二君。",
            "吳緜細輭桂布密，柔如狐腋白似雲。",
            "勞將詩書投贈我，如此小惠何足論。",
            "我有大裘君未見，寬廣和暖如陽春。",
            "此裘非繒亦非纊，裁以法度絮以仁。",
            "刀尺鈍拙製未畢，出亦不獨裹一身。",
            "若令在郡得五考，與君展覆杭州人。"
        ],
        "title": "醉後狂言酬贈蕭殷二協律",
        "id": "5618f10a-fb25-47ed-81fc-fe37d0cfcf5d"
    },
    {
        "author": "白居易",
        "paragraphs": [
            "罷胡琴，掩秦瑟，玲瓏再拜歌初畢。",
            "誰道使君不解歌，聽唱黃雞與白日。",
            "黃雞催曉丑時鳴，白日催年酉前沒。",
            "腰間紅綬繫未穩，鏡裏朱顏看已失。",
            "玲瓏玲瓏奈老何，使君歌了汝更歌。"
        ],
        "title": "醉歌",
        "id": "5d20ee30-f31f-42ca-9616-e35b29c5f783"
    },
    {
        "author": "白居易",
        "paragraphs": [
            "憶在貞元歲，初登典校司。",
            "身名同日授，心事一言知。",
            "肺腑都無隔，形骸兩不羈。",
            "疎狂屬年少，閑散爲官卑。",
            "分定金蘭契，言通藥石規。",
            "交賢方汲汲，友直每偲偲。",
            "有月多同賞，無杯不共持。",
            "秋風拂琴匣，夜雪卷書帷。",
            "高上慈恩塔，幽尋皇子陂。",
            "唐昌玉蘂會，崇敬牡丹期。",
            "笑勸迂辛酒，閑吟短李詩。",
            "儒風愛敦質，佛理賞玄師。",
            "度日曾無悶，通宵靡不爲。",
            "雙聲聯律句，八面對宮棊。",
            "往往遊三省，騰騰出九逵。",
            "寒銷直城路，春到曲江池。",
            "樹暖枝條弱，山晴彩翠奇。",
            "峰攢石綠點，柳宛麴塵絲。",
            "岸草煙鋪地，園花雪壓枝。",
            "早光紅照耀，新溜碧逶迤。",
            "幄幕侵堤布，盤筵占地施。",
            "徵伶皆絕藝，選伎悉名姬。",
            "粉黛凝春態，金鈿耀水嬉。",
            "風流誇墮髻，時世鬬啼眉。",
            "密坐隨歡促，華尊逐勝移。",
            "香飄歌袂動，翠落舞釵遺。",
            "籌插紅螺椀，觥飛白玉巵。",
            "打嫌調笑易，飲訝卷波遲。",
            "殘席諠譁散，歸鞍酩酊騎。",
            "酡顏烏帽側，醉袖玉鞭垂。",
            "紫陌傳鐘鼓，紅塵塞路岐。",
            "幾時曾蹔別，何處不相隨？茌苒星霜換，迴環節候催。",
            "兩衙多請告，三考欲成資。",
            "運啓千年聖，天成萬物宜。",
            "皆當少壯日，同惜盛明時。",
            "光景嗟虛擲，雲霄竊暗窺。",
            "攻文朝矻矻，講學夜孜孜。",
            "策目穿如札，鋒毫銳若錐。",
            "繁張獲鳥網，堅守釣魚坻。",
            "竝受夔龍薦，齊陳鼂董詞。",
            "萬言經濟略，三策太平基。",
            "中第爭無敵，專場戰不疲。",
            "輔車排勝陣，掎角搴降旗。",
            "雙闕紛容衛，千僚儼等衰。",
            "恩隨紫泥降，名向白麻披。",
            "既在高科選，還從好爵縻。",
            "東垣君諫諍，西邑我驅馳。",
            "再喜登烏府，多慙侍赤墀。",
            "官班分內外，遊處遂參差。",
            "每列鵷鸞序，偏瞻獬豸姿。",
            "簡威霜凜冽，衣彩繡葳蕤。",
            "正色摧強禦，剛腸嫉喔咿。",
            "常憎持祿位，不擬保妻兒。",
            "養勇期除惡，輸忠在滅私。",
            "下韝驚燕雀，當道懾狐貍。",
            "南國人無怨，東臺吏不欺。",
            "理冤多定國，切諫甚辛毗。",
            "造次行於是，平生志在茲。",
            "道將心共直，言與行兼危。",
            "水暗波飜覆，山藏路險巇。",
            "未爲明主識，已被倖臣疑。",
            "木秀遭風折，蘭芳遇霰萎。",
            "千鈞勢易壓，一柱力難搘。",
            "騰口因成痏，吹毛遂得疵。",
            "憂來吟貝錦，謫去詠江蘺。",
            "邂逅塵中遇，殷勤馬上辭。",
            "賈生離魏闕，王粲向荆夷。",
            "水過清源寺，山經綺季祠。",
            "心搖漢臯珮，淚墮峴亭碑。",
            "驛路緣雲際，城樓枕水湄。",
            "思鄉多繞澤，望闕獨登陴。",
            "林晚青蕭索，江平綠渺瀰。",
            "野秋鳴蟋蟀，沙冷聚鸕鷀。",
            "官舍黃茅屋，人家苦竹籬。",
            "白醪充夜酌，紅粟備晨炊。",
            "寡鶴摧風翮，鰥魚失水鬐。",
            "闇雛啼渴旦，涼葉墜相思。",
            "一點寒燈滅，三聲曉角吹。",
            "藍衫經雨故，驄馬臥霜羸。",
            "念涸誰濡沫，嫌醒自歠醨。",
            "耳垂無伯樂，舌在有張儀。",
            "負氣衝星劒，傾心向日葵。",
            "金言自銷鑠，玉性肯磷緇。",
            "伸屈須看蠖，窮通莫問龜。",
            "定知身是患，應用道爲醫。",
            "想子今如彼，嗟予獨在斯。",
            "無憀當歲杪，有夢到天涯。",
            "坐阻連襟帶，行乖接履綦。",
            "潤銷衣上霧，香散室中芝。",
            "念遠緣遷貶，驚時爲別離。",
            "素書三往復，明月七盈虧。",
            "舊里非難到，餘歡不可追。",
            "樹依興善老，草傍靜安衰。",
            "前事思如昨，中懷寫向誰。",
            "北村尋古柏，南宅訪辛夷。",
            "此日空搔首，何人共解頤。",
            "病多知夜永，年長覺秋悲。",
            "不飲長如醉，加餐亦似飢。",
            "狂吟一千字，因使寄微之。"
        ],
        "title": "代書詩一百韻寄微之",
        "id": "c4dcf8ed-501b-488a-9f96-3411d3531008"
    },
    {
        "author": "白居易",
        "paragraphs": [
            "勤苦成名後，優游得意間。",
            "玉憐同匠琢，桂恨隔年攀。",
            "山靜豹難隱，谷幽鶯暫還。",
            "微吟詩引步，淺酌酒開顏。",
            "門迥暮臨水，窗深朝對山。",
            "雲衢日相待，莫誤許身閑。"
        ],
        "title": "和鄭元及第後秋歸洛下閑居",
        "id": "be1503e6-a995-45e0-bcfc-347a0fbd5f2f"
    },
    {
        "author": "白居易",
        "paragraphs": [
            "寵新卿典禮，會盛客徵文。",
            "不失遷鶯侶，因成賀燕羣。",
            "池臺晴間雪，冠蓋暮和雲。",
            "共仰曾攀處，年深桂尚熏。"
        ],
        "title": "與諸同年賀座主侍郎新拜太常同宴蕭尚書亭子",
        "id": "8dd27dbc-9eea-4a37-ab9e-aa2cb87bfb08"
    },
    {
        "author": "白居易",
        "paragraphs": [
            "盛時陪上第，暇日會羣賢。",
            "桂折因同樹，鶯遷各異年。",
            "賓階紛組佩，妓席儼花鈿。",
            "促膝齊榮賤，差肩次後先。",
            "助歌林下水，銷酒雪中天。",
            "他日升沈者，無忘共此筵。"
        ],
        "title": "東都冬日會諸同年宴鄭家林亭",
        "id": "ee0bc226-3aff-4294-98b5-40eb1358ebfd"
    },
    {
        "author": "白居易",
        "paragraphs": [
            "元聖生乘運，忠賢出應期。",
            "還將稽古力，助立太平基。",
            "土控吳兼越，州連歙與池。",
            "山河地襟帶，軍鎮國藩維。",
            "廉察安江甸，澄清肅海夷。",
            "股肱分外守，耳目付中司。",
            "楚老歌來暮，秦人詠去思。",
            "望如時雨至，福是歲星移。",
            "政靜民無訟，刑行吏不欺。",
            "撝謙驚主寵，陰德畏人知。",
            "白玉慙溫色，朱繩讓直辭。",
            "行爲時領袖，言作世蓍龜。",
            "盛幕招賢士，連營訓銳師。",
            "光華下鵷鷺，氣色動熊羆。",
            "出入麾幢引，登臨劒戟隨。",
            "好風迎解榻，美景待搴帷。",
            "晴野霞飛綺，春郊柳宛絲。",
            "城烏驚畫角，江雁避紅旗。",
            "藉草朱輪駐，攀花紫綬垂。",
            "山宜謝公屐，洲稱柳家詩。",
            "酒氣和芳杜，弦聲亂子規。",
            "分毬齊馬首，列舞匝蛾眉。",
            "醉惜年光晚，歡憐日影遲。",
            "迴塘排玉櫂，歸路擁金羈。",
            "自顧龍鍾者，嘗蒙噢咻之。",
            "仰山塵不讓，涉海水難爲。",
            "身忝鄉人薦，名因國士推。",
            "提攜增善價，拂拭長妍姿。",
            "射策端心術，遷喬整羽儀。",
            "幸穿楊遠葉，謬折桂高枝。",
            "佩德潛書帶，銘仁暗勒肌。",
            "飭躬趨館舍，拜手挹階墀。",
            "霄漢程雖在，風塵迹尚卑。",
            "敝衣羞布素，敗屋厭茅茨。",
            "養乏晨昏膳，居無伏臘資。",
            "盛時貧可恥，壯歲病堪嗤。",
            "擢第名方立，耽書力未疲。",
            "磨鉛重剸割，策蹇再奔馳。",
            "相馬須憐瘦，呼鷹正及飢。",
            "扶搖重即事，會有荅恩時。"
        ],
        "title": "敘德書情四十韻上宣歙翟中丞",
        "id": "4c63e71a-bfc5-4c8a-9545-8317db89a9cf"
    },
    {
        "author": "白居易",
        "paragraphs": [
            "巨鎮爲邦屏，全材作國楨。",
            "韜鈐漢上將，文墨魯諸生。",
            "豹虎關西卒，金湯渭北城。",
            "寵深初受棨，威重正揚兵。",
            "陣占山河布，軍諳水草行。",
            "夏苗侵虎落，宵遁失蕃營。",
            "雲隊攢戈戟，風行卷斾旌。",
            "堠空烽火滅，氣勝鼓鼙鳴。",
            "胡馬辭南牧，周師罷北征。",
            "迴頭問天下，何處有欃槍。"
        ],
        "title": "和渭北劉大夫借便秋遮虜寄朝中親友",
        "id": "9d673641-9811-425e-bd06-30d7dafcce13"
    },
    {
        "author": "白居易",
        "paragraphs": [
            "甲第何年置，朱門此地開。",
            "山當賓閣出，溪繞妓堂迴。",
            "覆井桐新長，陰窗竹舊栽。",
            "池荒紅菡萏，砌老綠莓苔。",
            "捐館梁王去，思人楚客來。",
            "西園飛蓋處，依舊月裴回。"
        ],
        "title": "題故曹王宅",
        "id": "c3b1a889-a678-4e76-bdb8-d2eaa8e1377d"
    },
    {
        "author": "白居易",
        "paragraphs": [
            "岐路南將北，離憂弟與兄。",
            "關河千里別，風雪一身行。",
            "夕宿勞鄉夢，晨裝慘旅情。",
            "家貧憂後事，日短念前程。",
            "煙鴈飜寒渚，霜烏聚古城。",
            "誰憐陟岡者，西楚望南荆。"
        ],
        "title": "自江陵之徐州路上寄兄弟",
        "id": "a93e907d-4493-4817-8471-644e8d12886d"
    },
    {
        "author": "白居易",
        "paragraphs": [
            "去歲歡遊何處去？曲江西岸杏園東。",
            "花下忘歸因美景，尊前勸酒是春風。",
            "各從微宦風塵裏，共度流年離別中。",
            "今日相逢愁又喜，八人分散兩人同。"
        ],
        "title": "酬哥舒大見贈",
        "id": "79de9132-ef7d-41be-933b-5975a4990939"
    },
    {
        "author": "白居易",
        "paragraphs": [
            "遙夜涼風楚客悲，清砧繁漏月高時。",
            "秋霜似鬢年空長，春草如袍位尚卑。",
            "詞賦擅名來已久，煙霄得路去何遲。",
            "漢庭卿相皆知己，不薦揚雄欲薦誰。"
        ],
        "title": "和談校書秋夜感懷呈朝中親友",
        "id": "cdc21b7e-f366-40b6-ba46-e735209ddcbc"
    },
    {
        "author": "白居易",
        "paragraphs": [
            "惆悵時節晚，兩情千里同。",
            "離憂不散處，庭樹正秋風。",
            "燕影動歸翼，蕙香銷故叢。",
            "佳期與芳歲，牢落兩成空。"
        ],
        "title": "感秋寄遠",
        "id": "954cfeec-37cd-44aa-a7d6-d58f5838a9b5"
    },
    {
        "author": "白居易",
        "paragraphs": [
            "帝子吹簫逐鳳皇，空留仙洞號華陽。",
            "落花何處堪惆悵，頭白宮人埽影堂。"
        ],
        "title": "春題華陽觀",
        "id": "4774c672-1e99-4a1d-b388-7c3b341c8499"
    },
    {
        "author": "白居易",
        "paragraphs": [
            "不堪紅葉青苔地，又是涼風暮雨天。",
            "莫怪獨吟秋思苦，比君校近二毛年。"
        ],
        "tags": [
            "写雨",
            "秋天",
            "雨",
            "怀人"
        ],
        "title": "秋雨中贈元九",
        "id": "3ec2706c-b474-43e4-a06f-bdb2b24aa7b9"
    },
    {
        "author": "白居易",
        "paragraphs": [
            "寵辱憂歡不到情，任他朝市自營營。",
            "獨尋秋景城東去，白鹿原頭信馬行。"
        ],
        "title": "城東閑遊",
        "id": "d61d22ec-4e21-487d-a7dc-5f8f98db83ab"
    },
    {
        "author": "白居易",
        "paragraphs": [
            "麗句勞相贈，佳期恨有違。",
            "早知留酒待，悔不趁花歸。",
            "春盡綠醅老，雨多紅萼稀。",
            "今朝如一醉，猶得及芳菲。"
        ],
        "title": "荅韋八",
        "id": "4b14acee-b0cb-4d95-9f75-305e88d21837"
    },
    {
        "author": "白居易",
        "paragraphs": [
            "華陽觀裏仙桃發，把酒看花心自知。",
            "爭忍開時不同醉，明朝後日即空枝。"
        ],
        "title": "華陽觀桃花時招李六拾遺飲",
        "id": "c704db41-2508-4a1f-bc63-964c708285d6"
    },
    {
        "author": "白居易",
        "paragraphs": [
            "莫悲金谷園中月，莫歎天津橋上春。",
            "若學多情尋往事，人間何處不傷神。"
        ],
        "title": "和友人洛中春感",
        "id": "6162b204-6640-4d84-a068-6d870b10f290"
    },
    {
        "author": "白居易",
        "paragraphs": [
            "昨日詔書下，求賢訪陸沈。",
            "無論能與否，皆起徇名心。",
            "君獨南遊去，雲山蜀路深。"
        ],
        "title": "送張南簡入蜀",
        "id": "9c90085e-b3c0-4c71-95fb-395232cd3933"
    },
    {
        "author": "白居易",
        "paragraphs": [
            "忽憶前年科第後，此時雞鶴暫同羣。",
            "秋風惆悵須吹散，雞在中庭鶴在雲。"
        ],
        "title": "寄陸補闕",
        "id": "cb7a7e89-d789-432a-a00b-e7710329c6f1"
    },
    {
        "author": "白居易",
        "paragraphs": [
            "人道秋中明月好，欲邀同賞意如何。",
            "華陽洞裏秋壇上，今夜清光此處多。"
        ],
        "title": "華陽觀中八月十五日夜招友玩月",
        "id": "f8f7f42a-fd85-40b0-b374-83ee63f28247"
    },
    {
        "author": "白居易",
        "paragraphs": [
            "春來無伴閑遊少，行樂三分減二分。",
            "何況今朝杏園裏，閑人逢盡不逢君。"
        ],
        "title": "曲江憶元九",
        "id": "15938255-e44a-447c-93aa-7a657324458a"
    },
    {
        "author": "白居易",
        "paragraphs": [
            "不見劉君來近遠，門前兩度滿枝花。",
            "朝來惆悵宣平過，柳巷當頭第一家。"
        ],
        "title": "過劉三十二故宅",
        "id": "58438519-9454-428f-a313-8648598f5f89"
    },
    {
        "author": "白居易",
        "paragraphs": [
            "村南無限桃花發，唯我多情獨自來。",
            "日暮風吹紅滿地，無人解惜爲誰開。"
        ],
        "title": "下邽莊南桃花",
        "id": "bf2bb174-c237-4b8d-a9a9-17a698553cc6"
    },
    {
        "author": "白居易",
        "paragraphs": [
            "慈恩春色今朝盡，盡日裴回倚寺門。",
            "惆悵春歸留不得，紫藤花下漸黃昏。"
        ],
        "title": "三月三十日題慈恩寺",
        "id": "b1b4e21a-27bf-47bb-a016-239ece08114b"
    },
    {
        "author": "白居易",
        "paragraphs": [
            "香勝燒蘭紅勝霞，城中最數令公家。",
            "人人散後君須看，歸到江南無此花。"
        ],
        "title": "看惲家牡丹花戲贈李二十",
        "id": "b07d6b8d-a5f4-466d-8e67-c7dc5f4db5c6"
    },
    {
        "author": "白居易",
        "paragraphs": [
            "性情嬾慢好相親，門巷蕭條稱作鄰。",
            "背燭共憐深夜月，蹋花同惜少年春。",
            "杏壇住僻雖宜病，芸閣官微不救貧。",
            "文行如君尚顦顇，不知霄漢待何人。"
        ],
        "title": "春中與盧四周諒華陽觀同居",
        "id": "1f7eeffd-5f59-4e9d-a2b2-0ff35561e93c"
    },
    {
        "author": "白居易",
        "paragraphs": [
            "青門走馬趁心期，惆悵歸來已校遲。",
            "應過唐昌玉蘂後，猶當崇敬牡丹時。",
            "暫遊還憶崔先輩，欲醉先邀李拾遺。",
            "尚殘半月芸香俸，不作歸糧作酒貲。"
        ],
        "title": "自城東至以詩代書戲招李六拾遺崔二十六先輩",
        "id": "1bec4f5b-2b75-4b00-8c23-6ac25ea0d08e"
    },
    {
        "author": "白居易",
        "paragraphs": [
            "一爲趨走吏，塵土不開顏。",
            "孤負平生眼，今朝始見山。"
        ],
        "title": "盩厔縣北樓望山",
        "id": "768175e5-04d5-47e2-bbc3-b2d90d14ffb5"
    },
    {
        "author": "白居易",
        "paragraphs": [
            "紫閣峰西清渭東，野煙深處夕陽中。",
            "風荷老葉蕭條綠，水蓼殘花寂寞紅。",
            "我厭宦遊君失意，可憐秋思兩心同。"
        ],
        "title": "縣西郊秋寄贈馬造",
        "id": "947db2a2-41fb-4caa-b0e1-bbed25927a99"
    },
    {
        "author": "白居易",
        "paragraphs": [
            "百年愁裏過，萬感醉中來。",
            "惆悵城西別，愁眉兩不開。"
        ],
        "title": "別韋蘇州",
        "id": "9d882f4e-ce70-4336-a430-b644335028f3"
    },
    {
        "author": "白居易",
        "paragraphs": [
            "移根易地莫顦顇，野外庭前一種春。",
            "少府無妻春寂寞，花開將爾當夫人。"
        ],
        "title": "戲題新栽薔薇",
        "id": "6d2a307b-1202-4a89-ba1e-34d3b51af3d5"
    },
    {
        "author": "白居易",
        "paragraphs": [
            "自憐幽會心期阻，復媿嘉招書信頻。",
            "王事牽身去不得，滿山松雪屬他人。"
        ],
        "title": "酬王十八李大見招遊山",
        "id": "963a663b-28d3-4728-8a3a-152d54f1dfda"
    },
    {
        "author": "白居易",
        "paragraphs": [
            "百歲幾迴同酩酊，一年今日最芳菲。",
            "願將花贈天台女，留取劉郎到夜歸。"
        ],
        "title": "縣南花下醉中留劉五",
        "id": "5446ce84-6f79-4de1-a771-fa39a81bdc9b"
    },
    {
        "author": "白居易",
        "paragraphs": [
            "楊氏弟兄俱醉臥，披衣獨起下高齋。",
            "夜深不語中庭立，月照藤花影上階。"
        ],
        "title": "宿楊家",
        "id": "bd0cc70d-73ab-4bd3-b5de-3d3800a8ca2b"
    },
    {
        "author": "白居易",
        "paragraphs": [
            "春初攜手春深散，無日花間不醉狂。",
            "別後何人堪共醉，猶殘十日好風光。"
        ],
        "title": "醉中留別楊六兄弟",
        "id": "2ee15225-57fd-4564-8e2c-4620bfd4afb4"
    },
    {
        "author": "白居易",
        "paragraphs": [
            "金光門外昆明路，半醉騰騰信馬迴。",
            "數日非關王事繫，牡丹花盡始歸來。"
        ],
        "title": "醉中歸盩厔",
        "id": "d11f51f5-36f1-45b2-a040-f031c692c249"
    },
    {
        "author": "白居易",
        "paragraphs": [
            "亂峰深處雲居路，共蹋花行獨惜春。",
            "勝地本來無定主，大都山屬愛山人。"
        ],
        "title": "遊雲居寺贈穆三十六地主",
        "id": "53028b2e-544e-459b-bcce-e338144fa773"
    },
    {
        "author": "白居易",
        "paragraphs": [
            "霄漢風塵俱是繫，薔薇花委故山深。",
            "憐君獨向澗中立，一把紅芳三處心。"
        ],
        "title": "和王十八薔薇澗花時有懷蕭侍御兼見贈",
        "id": "3859bf9d-de38-42a2-81cd-d949039796f0"
    },
    {
        "author": "白居易",
        "paragraphs": [
            "今年到時夏雲白，去年來時秋樹紅。",
            "兩度見山心有媿，皆因王事到山中。"
        ],
        "title": "再因公事到駱口驛",
        "id": "840ce0ed-eb6c-46e5-82e9-f4a8cc0f18da"
    },
    {
        "author": "白居易",
        "paragraphs": [
            "文略也從牽吏役，質夫何故戀囂塵。",
            "始知解愛山中宿，千萬人中無一人。"
        ],
        "title": "期李二十文略王十八質夫不至獨宿仙遊寺",
        "id": "e67b678e-4534-46bf-b632-5f235ff5bfbb"
    },
    {
        "author": "白居易",
        "paragraphs": [
            "莫羨蓬萊鸞鶴侶，道成羽翼自生身。",
            "君看名在丹臺者，盡是人間修道人。"
        ],
        "title": "酬趙秀才贈新登科諸先輩",
        "id": "d505db47-7a71-49b2-8fc2-8377b6867374"
    },
    {
        "author": "白居易",
        "paragraphs": [
            "雪盡終南又欲春，遙憐翠色對紅塵。",
            "千車萬馬九衢上，回首看山無一人。"
        ],
        "title": "過天門街",
        "id": "fbf22c24-6020-4423-b6ce-2980ad7128d6"
    },
    {
        "author": "白居易",
        "paragraphs": [
            "芳意將闌風又吹，白雲離葉雪辭枝。",
            "集賢讎校無閑日，落盡瑤花君不知。"
        ],
        "title": "惜玉蘂花有懷集賢王校書起",
        "id": "39e149d5-4920-4e9e-addf-f6856006b0b9"
    },
    {
        "author": "白居易",
        "paragraphs": [
            "未將時會合，且與俗浮沈。",
            "鴻養青冥翮，蛟潛雲雨心。",
            "煙郊春別遠，風磧暮程深。",
            "墨客投何處，幷州舊翰林。"
        ],
        "title": "春送盧秀才下第遊太原謁嚴尚書",
        "id": "90c2cd6d-0584-481e-942f-4ec54f825a04"
    },
    {
        "author": "白居易",
        "paragraphs": [
            "白社羈遊伴，青門遠別離。",
            "浮名相引住，歸路不同歸。"
        ],
        "title": "長安送柳大東歸",
        "id": "d7147b2d-a269-4713-9a36-f33828741d44"
    },
    {
        "author": "白居易",
        "paragraphs": [
            "得道即無著，隨緣西復東。",
            "貌依年臘老，心到夜禪空。",
            "山宿馴溪虎，江行濾水蟲。",
            "悠悠塵客思，春滿碧雲中。"
        ],
        "title": "送文暢上人東遊",
        "id": "55f9fef6-7e33-469e-b541-b7607eed2915"
    },
    {
        "author": "白居易",
        "paragraphs": [
            "晚景函關路，涼風社日天。",
            "青巖新有燕，紅樹欲無蟬。",
            "愁立驛樓上，厭行官堠前。",
            "蕭條秋興苦，漸近二毛年。"
        ],
        "title": "社日關路作",
        "id": "784ea83c-e62e-46ff-8926-61e23c29faa0"
    },
    {
        "author": "白居易",
        "paragraphs": [
            "欲入中門淚滿巾，庭花無主兩迴春。",
            "軒窗簾幕皆依舊，只是堂前欠一人。"
        ],
        "title": "重到毓村宅有感",
        "id": "210b9f5e-908c-467f-b8e1-4f894a38debd"
    },
    {
        "author": "白居易",
        "paragraphs": [
            "九月徐州新戰後，悲風殺氣滿山河。",
            "唯有流溝山下寺，門前依舊白雲多。"
        ],
        "title": "亂後過流溝寺",
        "id": "bbc32292-ff89-4f1b-8696-f3bc9684faf7"
    },
    {
        "author": "白居易",
        "paragraphs": [
            "多病多愁心自知，行年未老髮先衰。",
            "隨梳落去何須惜，不落終須變作絲。"
        ],
        "title": "歎髮落",
        "id": "c4500204-2d83-45a0-b6a8-50aa50ec086c"
    },
    {
        "author": "白居易",
        "paragraphs": [
            "成名共記甲科上，署吏同登芸閣間。",
            "唯是塵心殊道性，秋蓬常轉水長閑。"
        ],
        "title": "留別吳七正字",
        "id": "f9c7cfee-dd62-460c-b2b7-2490696deea2"
    },
    {
        "author": "白居易",
        "paragraphs": [
            "家寄關西住，身爲河北遊。",
            "蕭條歲除夜，旅泊在洺州。"
        ],
        "title": "除夜宿洺州",
        "id": "f3f62a61-92aa-4722-ae49-30f01c03df7f"
    },
    {
        "author": "白居易",
        "paragraphs": [
            "邯鄲驛裏逢冬至，抱膝燈前影伴身。",
            "想得家中夜深坐，還應說著遠行人。"
        ],
        "tags": [
            "冬天",
            "思乡",
            "带有地名",
            "地名"
        ],
        "title": "邯鄲冬至夜思家",
        "id": "71263a4a-e096-441c-a82f-02a0c483577b"
    },
    {
        "author": "白居易",
        "paragraphs": [
            "豔質無由見，寒衾不可親。",
            "何堪最長夜，俱作獨眠人。"
        ],
        "title": "冬至夜懷湘靈",
        "id": "578f99ee-4165-4bc0-8c54-d675f4fabf1c"
    },
    {
        "author": "白居易",
        "paragraphs": [
            "黃金不惜買蛾眉，揀得如花三四枝。",
            "歌舞教成心力盡，一朝身去不相隨。"
        ],
        "title": "感故張僕射諸妓",
        "id": "a9515a84-89a0-4245-93ea-d1e1da419f5c"
    },
    {
        "author": "白居易",
        "paragraphs": [
            "闇將心地出人間，五六年來人怪閑。",
            "自嫌戀著未全盡，猶愛雲泉多在山。"
        ],
        "title": "遊仙遊山",
        "id": "1f50090f-1c01-4b33-bbf6-965ac5819f57"
    },
    {
        "author": "白居易",
        "paragraphs": [
            "袖裏新詩十首餘，吟看句句是瓊琚。",
            "如何持此將干謁，不及公卿一字書。"
        ],
        "title": "見尹公亮新詩偶贈絕句",
        "id": "26c0f439-29bc-4cfb-8aef-8a3e51ee1851"
    },
    {
        "author": "白居易",
        "paragraphs": [
            "風竹松煙晝掩關，意中長似在深山。",
            "無人不怪長安住，何獨朝朝暮暮間。"
        ],
        "title": "長安閑居",
        "id": "50f53af5-9721-49cf-9cd0-4ca7a4cfbbb8"
    },
    {
        "author": "白居易",
        "paragraphs": [
            "散職無羈束，羸驂少送迎。",
            "朝從直城出，春傍曲江行。",
            "風起池東暖，雲開山北晴。",
            "冰銷泉脈動，雪盡草芽生。",
            "露杏紅初坼，煙楊綠未成。",
            "影遲新度鴈，聲澀欲啼鶯。",
            "閑地心俱靜，韶光眼共明。",
            "酒狂憐性逸，藥效喜身輕。",
            "慵慢疎人事，幽棲逐野情。",
            "迴看芸閣笑，不似有浮名。"
        ],
        "title": "早春獨遊曲江",
        "id": "47d39d91-8d2e-4bb8-b68f-98477f427f25"
    },
    {
        "author": "白居易",
        "paragraphs": [
            "厭從薄宦校青簡，悔別故山思白雲。",
            "猶喜蘭臺非傲吏，歸時應免動移文。"
        ],
        "title": "祕書省中憶舊山",
        "id": "7732a927-0843-4d0f-9547-ce2b47334879"
    },
    {
        "author": "白居易",
        "paragraphs": [
            "清風吹枕席，白露濕衣裳。",
            "好是相親夜，漏遲天氣涼。"
        ],
        "title": "涼夜有懷",
        "id": "e6a9b0dc-74fc-4f16-b4f1-7a599982aac2"
    },
    {
        "author": "白居易",
        "paragraphs": [
            "花落鳥嚶嚶，南歸稱野情。",
            "月宜秦嶺宿，春好蜀江行。",
            "鄉路通雲棧，郊扉近錦城。",
            "烏臺陟岡送，人羨別時榮。"
        ],
        "title": "送武士曹歸蜀",
        "id": "71a9187b-d586-453c-8ee8-c244203a0de3"
    },
    {
        "author": "白居易",
        "paragraphs": [
            "故園望斷欲何如，楚水吳山萬里餘。",
            "今日因君訪兄弟，數行鄉淚一封書。"
        ],
        "title": "江南送北客因憑寄徐州兄弟書",
        "id": "55e096b9-a41b-47e4-8eb6-fd50581a2a68"
    },
    {
        "author": "白居易",
        "paragraphs": [
            "離離原上草，一歲一枯榮。",
            "野火燒不盡，春風吹又生。",
            "遠芳侵古道，晴翠接荒城。",
            "又送王孫去，萋萋滿別情。"
        ],
        "tags": [
            "唐诗三百首",
            "写草",
            "二年级下册",
            "咏物",
            "送别",
            "五言律诗",
            "咏物诗",
            "小学古诗"
        ],
        "title": "賦得古原草送別",
        "id": "0174cbbc-31fa-4daf-b1cf-7f91c6a646a9"
    },
    {
        "author": "白居易",
        "paragraphs": [
            "逝者絕影響，空庭朝復昏。",
            "家人哀臨畢，夜鏁壽堂門。",
            "無妻無子何人葬，空見銘旌向月飜。"
        ],
        "title": "夜哭李夷道",
        "id": "0888ad57-fb1c-41ad-8191-df2d37e0aad1"
    },
    {
        "author": "白居易",
        "paragraphs": [
            "久爲勞生事，不學攝生道。",
            "年少已多病，此身豈堪老。"
        ],
        "title": "病中作",
        "id": "089fa1dd-9956-44e6-8230-2ad16b259f86"
    },
    {
        "author": "白居易",
        "paragraphs": [
            "扁舟泊雲島，倚櫂念鄉國。",
            "四望不見人，煙江澹秋色。",
            "客心貧易動，日入愁未息。"
        ],
        "title": "秋江晚泊",
        "id": "b25a588e-10c2-40e6-92a4-12e0e1904a2f"
    },
    {
        "author": "白居易",
        "paragraphs": [
            "不與人境接，寺門開向山。",
            "暮鐘寒鳥聚，秋雨病僧閑。",
            "月隱雲樹外，螢飛廊宇間。",
            "幸投花界宿，暫得靜心顏。"
        ],
        "title": "旅次景空寺宿幽上人院",
        "id": "156a6098-8d73-48c3-91e8-ceae6aaee7df"
    },
    {
        "author": "白居易",
        "paragraphs": [
            "諠諠車騎帝王州，羇病無心逐勝遊。",
            "明月春風三五夜，萬人行樂一人愁。"
        ],
        "title": "長安正月十五日",
        "id": "825a3fa6-f22a-406d-88c4-6417a218f417"
    },
    {
        "author": "白居易",
        "paragraphs": [
            "原上新墳委一身，城中舊宅有何人。",
            "妓堂賓閣無歸日，野草山花又欲春。",
            "門客空將感恩淚，白楊風裏一霑巾。"
        ],
        "title": "過高將軍墓",
        "id": "2437cd98-fd11-4eab-be03-636f1ac08e54"
    },
    {
        "author": "白居易",
        "paragraphs": [
            "病逢佳節長歎息，春雨濛濛榆柳色。",
            "羸坐全非舊日容，扶行半是他人力。",
            "諠諠里巷蹋青歸，笑閉柴門度寒食。"
        ],
        "title": "寒食臥病",
        "id": "b1ea01a1-a614-455d-afc8-3ccf1150f620"
    },
    {
        "author": "白居易",
        "paragraphs": [
            "江海漂漂共旅遊，一尊相勸散窮愁。",
            "夜深醒後愁還在，雨滴梧桐山館秋。"
        ],
        "title": "宿桐廬館同崔存度醉後作",
        "id": "67c19865-9ca0-4e55-b73a-1d613ef41890"
    },
    {
        "author": "白居易",
        "paragraphs": [
            "滿眼雲水色，月明樓上人。",
            "旅愁春入越，鄉夢夜歸秦。",
            "道路通荒服，田園隔虜塵。",
            "悠悠滄海畔，十載避黃巾。"
        ],
        "title": "江樓望歸",
        "id": "93f9ba05-054c-4c81-b9b0-6f20403c10ae"
    },
    {
        "author": "白居易",
        "paragraphs": [
            "感時思弟妹，不寐百憂生。",
            "萬里經年別，孤燈此夜情。",
            "病容非舊日，歸思逼新正。",
            "早晚重歡會，羇離各長成。"
        ],
        "tags": [
            "思念",
            "节日",
            "亲人"
        ],
        "title": "除夜寄弟妹",
        "id": "0daf2c4f-321f-44c3-a6c3-eb6576a3aadf"
    },
    {
        "author": "白居易",
        "paragraphs": [
            "風香露重棃花濕，草舍無燈愁未入。",
            "南鄰北里歌吹時，獨倚柴門月中立。"
        ],
        "title": "寒食月夜",
        "id": "b3970bdf-c421-41b9-b6da-d5f57437c3cd"
    },
    {
        "author": "白居易",
        "paragraphs": [
            "今日階前紅芍藥，幾花欲老幾花新。",
            "開時不解比色相，落後始知如幻身。",
            "空門此去幾多地，欲把殘花問上人。"
        ],
        "title": "感芍藥花寄正一上人",
        "id": "537740ce-d87e-4cf2-a93d-6b9999b42327"
    },
    {
        "author": "白居易",
        "paragraphs": [
            "地僻門深少送迎，披衣閑坐養幽情。",
            "秋庭不埽攜藤杖，閑蹋梧桐黃葉行。"
        ],
        "title": "晚秋閑居",
        "id": "3ae0baa0-f15e-4820-b606-0b873a659e72"
    },
    {
        "author": "白居易",
        "paragraphs": [
            "郊居人事少，晝臥對林巒。",
            "窮巷厭多雨，貧家愁早寒。",
            "葛衣秋未換，書卷病仍看。",
            "若問生涯計，前溪一釣竿。"
        ],
        "title": "秋暮郊居書懷",
        "id": "e8143158-8575-48b1-ac8f-146fdb10c033"
    },
    {
        "author": "白居易",
        "paragraphs": [
            "半死梧桐老病身，重泉一念一傷神。",
            "手攜穉子夜歸院，月冷空房不見人。"
        ],
        "tags": [
            "悼亡"
        ],
        "title": "爲薛台悼亡",
        "id": "85a8c5b3-509e-4215-b4cc-e388a21558d3"
    },
    {
        "author": "白居易",
        "paragraphs": [
            "路傍寒食行人盡，獨占春愁在路旁。",
            "馬上垂鞭愁不語，風吹百草野田香。"
        ],
        "title": "途中寒食",
        "id": "f91dac01-51cd-430a-8e08-69634bbcd958"
    },
    {
        "author": "白居易",
        "paragraphs": [
            "煙葉蔥蘢蒼麈尾，霜皮剝落紫龍鱗。",
            "欲知松老看塵壁，死却題詩幾許人。"
        ],
        "title": "題流溝寺古松",
        "id": "016f4ae1-2782-47a6-9290-5956da3a2126"
    },
    {
        "author": "白居易",
        "paragraphs": [
            "存亡感月一潸然，月色今宵似往年。",
            "何處曾經同望月？櫻桃樹下後堂前。"
        ],
        "title": "感月悲逝者",
        "id": "a7f6b674-6f0b-47a1-9ad7-5c2084a8f544"
    },
    {
        "author": "白居易",
        "paragraphs": [
            "人生何事心無定，宿昔如今意不同。",
            "宿昔愁身不得老，如今恨作白頭翁。"
        ],
        "title": "代鄰叟言懷",
        "id": "cc28d8c0-ca9d-4418-a3d7-73f23c300a35"
    },
    {
        "author": "白居易",
        "paragraphs": [
            "時難年饑世業空，弟兄羇旅各西東。",
            "田園寥落干戈後，骨肉流離道路中。",
            "弔影分爲千里鴈，辭根散作九秋蓬。",
            "共看明月應垂淚，一夜鄉心五處同。"
        ],
        "tags": [
            "唐诗三百首"
        ],
        "title": "自河南經亂關內阻饑兄弟離散各在一處因望月有感聊書所懷寄上浮梁大兄於潛七兄烏江十五兄兼示符離及下邽弟妹",
        "id": "a2aed629-465d-412c-a68d-780068488725"
    },
    {
        "author": "白居易",
        "paragraphs": [
            "軒車歌吹諠都邑，中有一人向隅立。",
            "夜深明月卷簾愁，日暮青山望鄉泣。",
            "風吹新綠草芽坼，雨灑輕黃柳條濕。",
            "此生知負少年春，不展愁眉欲三十。"
        ],
        "title": "長安早春旅懷",
        "id": "d80fa8fd-ecec-4c5a-9b04-108dc495562b"
    },
    {
        "author": "白居易",
        "paragraphs": [
            "夜半衾裯冷，孤眠嬾未能。",
            "籠香銷盡火，巾淚滴成冰。",
            "爲惜影相伴，通宵不滅燈。"
        ],
        "title": "寒閨夜",
        "id": "3020bd5c-547a-4624-be07-7e59be430879"
    },
    {
        "author": "白居易",
        "paragraphs": [
            "淚眼凌寒凍不流，每經高處即迴頭。",
            "遙知別後西樓上，應凭闌干獨自愁。"
        ],
        "title": "寄湘靈",
        "id": "9cf12c73-a403-4d2f-bfa4-392e5c843745"
    },
    {
        "author": "白居易",
        "paragraphs": [
            "十一月中長至夜，三千里外遠行人。",
            "若爲獨宿楊梅館，冷枕單牀一病身。"
        ],
        "title": "冬至宿楊梅館",
        "id": "609cfa44-628d-4344-91bd-ca03998bf52e"
    },
    {
        "author": "白居易",
        "paragraphs": [
            "悲君老別我霑巾，七十無家萬里身。",
            "愁見舟行風又起，白頭浪裏白頭人。"
        ],
        "title": "臨江送夏瞻",
        "id": "5e0d4326-adc3-4b6e-933f-a9458d1bc218"
    },
    {
        "author": "白居易",
        "paragraphs": [
            "爐火欲銷燈欲盡，夜長相對百憂生。",
            "他時諸處重相見，莫忘今宵燈下情。"
        ],
        "title": "冬夜示敏巢",
        "id": "9d9e1245-88cb-4514-92ed-cdb509610832"
    },
    {
        "author": "白居易",
        "paragraphs": [
            "守歲尊無酒，思鄉淚滿巾。",
            "始知爲客苦，不及在家貧。",
            "畏老偏驚節，防愁預惡春。",
            "故園今夜裏，應念未歸人。"
        ],
        "title": "客中守歲",
        "id": "6c807344-e349-4e3b-a5d4-baa81b8a80b6"
    },
    {
        "author": "白居易",
        "paragraphs": [
            "自嗟名利客，擾擾在人間。",
            "何事長淮水，東流亦不閑。"
        ],
        "title": "問淮水",
        "id": "601def97-8e7b-4652-8d3a-4bd61095a324"
    },
    {
        "author": "白居易",
        "paragraphs": [
            "夜半樟亭驛，愁人起望鄉。",
            "月明何所見，潮水白茫茫。"
        ],
        "title": "宿樟亭驛",
        "id": "580ebee8-68e3-4109-8918-4f1d7dd2f629"
    },
    {
        "author": "白居易",
        "paragraphs": [
            "偶獻子虛登上第，却吟招隱憶中林。",
            "春蘿秋桂莫惆悵，縱有浮名不繫心。"
        ],
        "title": "及第後憶舊山",
        "id": "05e38f80-0b14-483a-9e1a-6965c4984106"
    },
    {
        "author": "白居易",
        "paragraphs": [
            "不用裁爲鳴鳳管，不須截作釣魚竿。",
            "千花百草凋零後，留向紛紛雪裏看。"
        ],
        "title": "題李次雲窗竹",
        "id": "595930ed-7fbc-4f25-b790-93648a05bc63"
    },
    {
        "author": "白居易",
        "paragraphs": [
            "酒醆酌來須滿滿，花枝看即落紛紛。",
            "莫言三十是年少，百歲三分已一分。"
        ],
        "title": "花下自勸酒",
        "id": "e1105b43-ccd1-443b-89e3-53c421ac386c"
    },
    {
        "author": "白居易",
        "paragraphs": [
            "相思夕上松臺立，蛩思蟬聲滿耳秋。",
            "惆悵東亭風月好，主人今夜在鄜州。"
        ],
        "title": "題李十一東亭",
        "id": "38747045-e685-40fe-a4a4-2746764298cb"
    },
    {
        "author": "白居易",
        "paragraphs": [
            "二月村園暖，桑間戴勝飛。",
            "農夫舂舊穀，蠶妾擣新衣。",
            "牛馬因風遠，雞豚過社稀。",
            "黃昏林下路，鼓笛賽神歸。"
        ],
        "title": "春村",
        "id": "6056cb61-9be4-4598-8aed-e474cdb71104"
    },
    {
        "author": "白居易",
        "paragraphs": [
            "得道應無著，謀生亦不妨。",
            "春泥秧稻暖，夜火焙茶香。",
            "水巷風塵少，松齋日月長。"
        ],
        "title": "題施山人野居",
        "id": "84a7d924-e13f-4a58-8ace-df9a24a5ea26"
    },
    {
        "author": "白居易",
        "paragraphs": [
            "碧落留雲住，青冥放鶴還。",
            "銀臺向南路，從此到人間。"
        ],
        "title": "翰林中送獨孤二十七起居罷職出院",
        "id": "55824cb3-1454-4a9f-b201-6fa551f8dddc"
    },
    {
        "author": "白居易",
        "paragraphs": [
            "忽憶芳時頻酩酊，却尋醉處重裴回。",
            "杏花結子春深後，誰解多情又獨來。"
        ],
        "title": "重尋杏園",
        "id": "7783948d-a789-4a9c-956d-1bc29dcd4eb8"
    },
    {
        "author": "白居易",
        "paragraphs": [
            "獨來獨去何人識，廐馬朝衣野客心。",
            "閑愛無風水邊坐，楊花不動樹陰陰。"
        ],
        "title": "曲江獨行",
        "id": "f967f283-a5d7-4c4c-be64-5a2d4c49d162"
    },
    {
        "author": "白居易",
        "paragraphs": [
            "花時同醉破春愁，醉折花枝當酒籌。",
            "忽憶故人天際去，計程今日到涼州。"
        ],
        "tags": [
            "思念",
            "友情"
        ],
        "title": "同李十一醉憶元九",
        "id": "43a45a77-20d2-406c-9684-e79cc3b86352"
    },
    {
        "author": "白居易",
        "paragraphs": [
            "三十年來坐對山，唯將無事化人間。",
            "齋時往往聞鐘笑，一食何如不食閑。"
        ],
        "title": "同錢員外題絕糧僧巨川",
        "id": "304f8683-291a-4cf7-b016-597fe2693367"
    },
    {
        "author": "白居易",
        "paragraphs": [
            "欲尋秋景閑行去，君病多慵我興孤。",
            "可惜今朝山最好，強能騎馬出來無。"
        ],
        "title": "絕句代書贈錢員外",
        "id": "ccd01643-9cd7-4802-9cd4-c980d30b22bb"
    },
    {
        "author": "白居易",
        "paragraphs": [
            "天高風嫋嫋，鄉思繞關河。",
            "寥落歸山夢，殷勤采蕨歌。",
            "病添心寂寞，愁人鬢蹉跎。",
            "晚樹蟬鳴少，秋階日上多。",
            "長閑羨雲鶴，久別媿煙蘿。",
            "其奈丹墀上，君恩未報何。"
        ],
        "title": "晚秋有懷鄭中舊隱",
        "id": "93ebcf21-bc20-41cb-98f5-d2852b7d84cf"
    },
    {
        "author": "白居易",
        "paragraphs": [
            "賜酒盈杯誰共持，宮花滿把獨相思。",
            "相思只傍花邊立，盡日吟君詠菊詩。"
        ],
        "title": "禁中九日對菊花酒憶元九",
        "id": "9e60181d-a16b-4261-89b7-a3814a52a107"
    },
    {
        "author": "白居易",
        "paragraphs": [
            "曾於太白峰前住，數到仙遊寺裏來。",
            "黑水澄時潭底出，白雲破處洞門開。",
            "林間暖酒燒紅葉，石上題詩埽綠苔。",
            "惆悵舊遊那復到，菊花時節羨君迴。"
        ],
        "title": "送王十八歸山寄題仙遊寺",
        "id": "9211f33e-c2d8-4c9a-850e-f148d5b6ec63"
    },
    {
        "author": "白居易",
        "paragraphs": [
            "憐君馬瘦衣裘薄，許到江東訪鄙夫。",
            "今日正閑天又暖，可能扶病暫來無。"
        ],
        "title": "荅張籍因以代書",
        "id": "ad6d44e4-08d7-4507-bc67-513d33273aed"
    },
    {
        "author": "白居易",
        "paragraphs": [
            "曲江柳條漸無力，杏園伯勞初有聲。",
            "可憐春淺遊人少，好傍池邊下馬行。"
        ],
        "title": "曲江早春",
        "id": "810e7992-aaa0-4676-9848-1b7ff4a07333"
    },
    {
        "author": "白居易",
        "paragraphs": [
            "夜淚闇銷明月幌，春腸遙斷牡丹庭。",
            "人間此病治無藥，唯有楞伽四卷經。"
        ],
        "title": "見元九悼亡詩因以此寄",
        "id": "66c455d9-b0a8-44fb-9d34-df66edb1171e"
    },
    {
        "author": "白居易",
        "paragraphs": [
            "無月無燈寒食夜，夜深猶立闇花前。",
            "忽因時節驚年幾，四十如今欠一年。"
        ],
        "title": "寒食夜",
        "id": "d1e20b02-4a0a-4864-acbf-7eb7e2fab11b"
    },
    {
        "author": "白居易",
        "paragraphs": [
            "花園欲去去應遲，正是風吹狼藉時。",
            "近西數樹猶堪醉，半落春風半在枝。"
        ],
        "title": "杏園花落時招錢員外同醉",
        "id": "dc148eac-89de-40b6-bdd3-3fae742bb536"
    },
    {
        "author": "白居易",
        "paragraphs": [
            "往年君向東都去，曾歎花時君未迴。",
            "今年況作江陵別，惆悵花前又獨來。",
            "只愁離別長如此，不道明年花不開。"
        ],
        "title": "重題西明寺牡丹",
        "id": "5d69e95a-6ee3-49b9-9d30-a00d03946158"
    },
    {
        "author": "白居易",
        "paragraphs": [
            "宮漏三聲知半夜，好風涼月滿松筠。",
            "此時閑坐寂無語，藥樹影中唯兩人。"
        ],
        "title": "同錢員外禁中夜直",
        "id": "237abf24-3eae-42ff-8635-fe4328a75036"
    },
    {
        "author": "白居易",
        "paragraphs": [
            "心緒萬端書兩紙，欲封重讀意遲遲。",
            "五聲宮漏初鳴夜，一點窗燈欲滅時。"
        ],
        "title": "禁中夜作書與元九",
        "id": "d1269f80-9c23-43de-a977-5d35cc637c95"
    },
    {
        "author": "白居易",
        "paragraphs": [
            "銀臺金闕夕沈沈，獨宿相思在翰林。",
            "三五夜中新月色，二千里外故人心。",
            "渚宮東面煙波冷，浴殿西頭鐘漏深。",
            "猶恐清光不同見，江陵卑濕足秋陰。"
        ],
        "title": "八月十五日夜禁中獨直對月憶元九",
        "id": "d7a3e012-1956-42e6-ab05-24207d568992"
    },
    {
        "author": "白居易",
        "paragraphs": [
            "年來白髮兩三莖，憶別君時髭未生。",
            "惆悵料君應滿鬢，當初是我十年兄。"
        ],
        "title": "寄陳式五兄",
        "id": "bb03ba1f-cc1e-445d-b75e-e8858f7cc432"
    },
    {
        "author": "白居易",
        "paragraphs": [
            "千里故人心鄭重，一端香綺紫氛氳。",
            "開緘日映晚霞色，滿幅風生秋水紋。",
            "爲褥欲裁憐葉破，製裘將翦惜花分。",
            "不如縫作合歡被，寤寐相思如對君。"
        ],
        "title": "庾順之以紫霞綺遠贈以詩荅之",
        "id": "60813964-f20e-4f14-82cd-61da369ce91b"
    },
    {
        "author": "白居易",
        "paragraphs": [
            "莫道岐州三日程，其如風雪一身行。",
            "與君況是經年別，暫到城來又出城。"
        ],
        "title": "送元八歸鳳翔",
        "id": "1f618883-3dab-44ee-8ed4-aba84facac67"
    },
    {
        "author": "白居易",
        "paragraphs": [
            "歸騎紛紛滿九衢，放朝三日爲泥塗。",
            "不知雨雪江陵府，今日排衙得免無。"
        ],
        "title": "雨雪放朝因懷微之",
        "id": "3dd3f276-ac7e-4025-aba2-0df7fab25f24"
    },
    {
        "author": "白居易",
        "paragraphs": [
            "歲去年來塵土中，眼看變作白頭翁。",
            "如何辦得歸山計，兩頃村田一畝宮。"
        ],
        "title": "詠懷",
        "id": "0e295054-0f2f-4982-aaec-366ca9202f5a"
    },
    {
        "author": "白居易",
        "paragraphs": [
            "已題一帖紅消散，又封一合碧雲英。",
            "憑人寄向江陵去，道路迢迢一月程。",
            "未必能治江上瘴，且圖遙慰病中情。",
            "到時想得君拈得，枕上開看眼暫明。"
        ],
        "title": "聞微之江陵臥病以大通中散碧腴垂雲膏寄之因題四韻",
        "id": "58f17350-f21c-4d9e-948e-43b46bd16ff8"
    },
    {
        "author": "白居易",
        "paragraphs": [
            "松雪無塵小院寒，閉門不似住長安。",
            "煩君想我看心坐，報道心空無可看。"
        ],
        "title": "酬錢員外雪中見寄",
        "id": "168419ec-0b03-4000-90f7-1c43149728b8"
    },
    {
        "author": "白居易",
        "paragraphs": [
            "雪中重寄雪山偈，問荅殷勤四句中。",
            "本立空名緣破妄，若能無妄亦無空。"
        ],
        "title": "重酬錢員外",
        "id": "0cc4af70-5655-44db-8511-53517c42fc7f"
    },
    {
        "author": "白居易",
        "paragraphs": [
            "獨酌花前醉憶君，與君春別又逢春。",
            "惆悵銀杯來處重，不曾盛酒勸閑人。"
        ],
        "title": "獨酌憶微之",
        "id": "2afa5cca-9319-411f-ad72-11e5a11e97c9"
    },
    {
        "author": "白居易",
        "paragraphs": [
            "殘紅零落無人賞，雨打風摧花不全。",
            "諸處見時猶悵望，況當元九小亭前。"
        ],
        "title": "微之宅殘牡丹",
        "id": "80edff94-1b97-4690-b151-cb189f6dc5d2"
    },
    {
        "author": "白居易",
        "paragraphs": [
            "衰容常晚櫛，秋鏡偶新磨。",
            "一與清光對，方知白髮多。",
            "鬢毛從幻化，心地付頭陀。",
            "任意渾成雪，其如似夢何。"
        ],
        "title": "新磨鏡",
        "id": "3aa297dc-1cd5-42cf-816f-c6aab12dc017"
    },
    {
        "author": "白居易",
        "paragraphs": [
            "昔日愁頭白，誰知未白衰。",
            "眼看應落盡，無可變成絲。"
        ],
        "title": "感髮落",
        "id": "c073e464-17fb-4dd6-8ccc-f35b4e08a873"
    },
    {
        "author": "白居易",
        "paragraphs": [
            "秋月高懸空碧外，仙郎靜玩禁闈間。",
            "歲中唯有今宵好，海內無如此地閑。",
            "皓色分明雙闕牓，清光深到九門關。",
            "遙聞獨醉還惆悵，不見金波照玉山。"
        ],
        "title": "八月十五日夜聞崔大員外翰林獨直對酒玩月因懷禁中清景偶題是詩",
        "id": "061aed4b-2f05-4e1d-9ab1-ac0b57b8eece"
    },
    {
        "author": "白居易",
        "paragraphs": [
            "秋思太白峰頭雪，晴憶仙遊洞口雲。",
            "未報皇恩歸未得，慙君爲寄北山文。"
        ],
        "title": "酬王十八見寄",
        "id": "f020464b-af2d-427b-b387-c5bd01b9cd25"
    },
    {
        "author": "白居易",
        "paragraphs": [
            "下直遇春日，垂鞭出禁闈。",
            "兩人攜手語，十里看山歸。",
            "柳色早黃淺，水文新綠微。",
            "風光向晚好，車馬近南稀。",
            "機盡笑相顧，不驚鷗鷺飛。"
        ],
        "title": "立春日酬錢員外曲江同行見贈",
        "id": "f9ca7e25-5fb0-40ed-a1ff-8d35cc5bf2e4"
    },
    {
        "author": "白居易",
        "paragraphs": [
            "舊峰松雪舊溪雲，悵望今朝遙屬君。",
            "共道使臣非俗吏，南山莫動北山文。"
        ],
        "title": "和錢員外青龍寺上方望舊山",
        "id": "1e155564-60d5-46eb-9b84-f03368126ec5"
    },
    {
        "author": "白居易",
        "paragraphs": [
            "何處風光最可憐？妓堂階下砌臺前。",
            "軒車擁路光照地，絲管入門聲沸天。",
            "綠蕙不香饒桂酒，紅櫻無色讓花鈿。",
            "野人不敢求他事，唯借泉聲伴醉眠。"
        ],
        "title": "宴周皓大夫光福宅",
        "id": "0c64ae43-ddd2-48e6-8869-a1ba18943260"
    },
    {
        "author": "白居易",
        "paragraphs": [
            "碧空溶溶月華靜，月裏愁人弔孤影。",
            "花開殘菊傍疎籬，葉下衰桐落寒井。",
            "塞鴻飛急覺秋盡，鄰雞鳴遲知夜永。",
            "凝情不語空所思，風吹白露衣裳冷。"
        ],
        "title": "晚秋夜",
        "id": "05fb5739-287d-4a55-9fc3-3c857d72392d"
    },
    {
        "author": "白居易",
        "paragraphs": [
            "惆悵階前紅牡丹，晚來唯有兩枝殘。",
            "明朝風起應吹盡，夜惜衰紅把火看。"
        ],
        "title": "惜牡丹花二首 一",
        "id": "e83e9a4d-282b-4ef9-bda7-c727c4060380"
    },
    {
        "author": "白居易",
        "paragraphs": [
            "寂寞萎紅低向雨，離披破豔散隨風。",
            "晴明落地猶惆悵，何況飄零泥土中。"
        ],
        "title": "惜牡丹花二首 二",
        "id": "71d54a43-afd1-4ac2-8e8b-573056da74b4"
    },
    {
        "author": "白居易",
        "paragraphs": [
            "相逢俱歎不閑身，直日常多齋日頻。",
            "曉鼓一聲分散去，明朝風景屬何人。"
        ],
        "title": "荅元奉禮同宿見贈",
        "id": "678d05bd-b9e7-4ecc-be6e-91dc7b26f5d7"
    },
    {
        "author": "白居易",
        "paragraphs": [
            "謬入金門侍玉除，煩君問我意何如。",
            "蟠木詎堪明主用，籠禽徒與故人疎。",
            "苑花似雪同隨輦，宮月如眉伴直廬。",
            "淺薄求賢思自代，嵇康莫寄絕交書。"
        ],
        "title": "荅馬侍御見贈",
        "id": "2749a3bb-d308-4291-838d-3e98da7d4d18"
    },
    {
        "author": "白居易",
        "paragraphs": [
            "賜歡仍許醉，此會興如何。",
            "翰苑主恩重，曲江春意多。",
            "花低羞豔妓，鶯散讓清歌。",
            "共道升平樂，元和勝永和。"
        ],
        "title": "上巳日恩賜曲江宴會即事",
        "id": "a2a7ff16-70cf-41c1-9c92-98d72b43c6db"
    },
    {
        "author": "白居易",
        "paragraphs": [
            "前日歸時花正紅，今夜宿時枝半空。",
            "坐惜殘芳君不見，風吹狼藉月明中。"
        ],
        "title": "夜惜禁中桃花因懷錢員外",
        "id": "1ed8894d-ed56-44de-a0f9-3808db91c8b9"
    },
    {
        "author": "白居易",
        "paragraphs": [
            "禁署寒氣遲，孟冬菊初坼。",
            "新黃間繁綠，爛若金照碧。",
            "仙郎小隱日，心似陶彭澤。",
            "秋憐潭上看，日慣籬邊摘。",
            "今來此地賞，野意潛自適。",
            "金馬門內花，玉山峰下客。",
            "寒芳引清句，吟玩煙景夕。",
            "賜酒色偏宜，握蘭香不敵。",
            "淒淒百卉死，歲晚冰霜積。",
            "唯有此花開，殷勤助君惜。"
        ],
        "title": "和錢員外早冬玩禁中新菊",
        "id": "c0b9984d-eb82-4994-9aeb-dd578cf8b3c1"
    },
    {
        "author": "白居易",
        "paragraphs": [
            "涼風木槿籬，暮雨槐花枝。",
            "幷起新秋思，爲得故人詩。",
            "避地鳥擇木，升朝魚在池。",
            "城中與山下，喧靜闇相思。"
        ],
        "title": "荅劉戒之早秋別墅見寄",
        "id": "c21e797c-469b-4909-80cf-f6fe2458feda"
    },
    {
        "author": "白居易",
        "paragraphs": [
            "念別感時節，早蛩聞一聲。",
            "風簾夜涼入，露簟秋意生。",
            "燈盡夢初罷，月斜天未明。",
            "闇凝無限思，起傍藥闌行。"
        ],
        "title": "涼夜有懷",
        "id": "31dd1e86-b1d5-4d84-ad33-ebde3ef0797b"
    },
    {
        "author": "白居易",
        "paragraphs": [
            "病眠夜少夢，閑立秋多思。",
            "寂寞餘雨晴，蕭條早寒至。",
            "鳥棲紅葉樹，月照青苔地。",
            "何況鏡中年，又過三十二。"
        ],
        "title": "秋思",
        "id": "1e68e524-df00-42f5-b814-57d93ec727fc"
    },
    {
        "author": "白居易",
        "paragraphs": [
            "悄悄禁門閉，夜深無月明。",
            "西窗獨闇坐，滿耳新蛩聲。"
        ],
        "title": "禁中聞蛩",
        "id": "b900a74d-2082-4cf9-aee9-c41bb05d5bff"
    },
    {
        "author": "白居易",
        "paragraphs": [
            "切切闇窗下，喓喓深草裏。",
            "秋天思婦心，雨夜愁人耳。"
        ],
        "title": "秋蟲",
        "id": "541e3c1f-effb-4dbb-ab37-04ce524a2c63"
    },
    {
        "author": "白居易",
        "paragraphs": [
            "上人處世界，清淨何所似。",
            "似彼白蓮花，在水不著水。",
            "性真悟泡幻，行潔離塵滓。",
            "修道來幾時，身心俱到此。",
            "嗟余牽世網，不得長依止。",
            "離念與碧雲，秋來朝夕起。"
        ],
        "title": "贈別宣上人",
        "id": "46926d08-c875-4ec0-9046-b6d92348be06"
    },
    {
        "author": "白居易",
        "paragraphs": [
            "夜雪有佳趣，幽人出書帷。",
            "微寒生枕席，輕素對階墀。",
            "坐罷楚弦曲，起吟班扇詩。",
            "明宜滅燭後，淨愛褰簾時。",
            "窗引曙色早，庭銷春氣遲。",
            "山陰應有興，不臥待徽之。"
        ],
        "title": "春夜喜雪有懷王二十二",
        "id": "8a090e29-02a0-4fcb-bf13-81f883cc0333"
    },
    {
        "author": "白居易",
        "paragraphs": [
            "拙詩在壁無人愛，鳥汙苔侵文字殘。",
            "唯有多情元侍御，繡衣不惜拂塵看。"
        ],
        "title": "酬和元九東川路詩十二首 駱口驛舊題詩",
        "id": "1c3d1b9e-3000-479f-b207-767d3b454a49"
    },
    {
        "author": "白居易",
        "paragraphs": [
            "往歲曾爲西邑吏，慣從駱口到南秦。",
            "三時雲冷多飛雪，二月山寒少有春。",
            "我思舊事猶惆悵，君作初行定苦辛。",
            "任賴愁猨寒不叫，若聞猨叫更愁人。"
        ],
        "title": "酬和元九東川路詩十二首 南秦雪",
        "id": "61191841-79c3-4581-b277-e245d174330a"
    },
    {
        "author": "白居易",
        "paragraphs": [
            "萬重青嶂蜀門口，一樹紅花山頂頭。",
            "春盡憶家歸未得，低紅如解替君愁。"
        ],
        "title": "酬和元九東川路詩十二首 山枇杷花二首 一",
        "id": "34e6c28b-edf5-40c5-83ff-2fd911f2b82d"
    },
    {
        "author": "白居易",
        "paragraphs": [
            "葉如帬色碧綃淺，花似芙蓉紅粉輕。",
            "若使此花兼解語，推囚御史定違程。"
        ],
        "title": "酬和元九東川路詩十二首 山枇杷花二首 二",
        "id": "3175c3bc-7ec2-40fc-bd98-793d82d2a756"
    },
    {
        "author": "白居易",
        "paragraphs": [
            "嘉陵江曲曲江池，明月雖同人別離。",
            "一宵光景潛相憶，兩地陰晴遠不知。",
            "誰料江邊懷我夜，正當池畔望君時。",
            "今朝共語方同悔，不解多情先寄詩。"
        ],
        "tags": [
            "思念",
            "月亮",
            "赠答",
            "友情"
        ],
        "title": "酬和元九東川路詩十二首 江樓月",
        "id": "477251d1-3976-40b6-9608-17f02f63f982"
    },
    {
        "author": "白居易",
        "paragraphs": [
            "山郵花木似平陽，愁殺多情驄馬郎。",
            "還似升平池畔坐，低頭向水自看妝。"
        ],
        "title": "酬和元九東川路詩十二首 亞枝花",
        "id": "672dab59-f65f-41c4-9164-4625eaf02569"
    },
    {
        "author": "白居易",
        "paragraphs": [
            "江上何人夜吹笛，聲聲似憶故園春。",
            "此時聞者堪頭白，況是多愁少睡人。"
        ],
        "title": "酬和元九東川路詩十二首 江上笛",
        "id": "29ad18a2-cbb9-4fbe-97ea-690c9ca3edd0"
    },
    {
        "author": "白居易",
        "paragraphs": [
            "露濕牆花春意深，西廊月上半牀陰。",
            "憐君獨臥無言語，唯我知君此夜心。"
        ],
        "title": "酬和元九東川路詩十二首 嘉陵夜有懷二首 一",
        "id": "67256052-e19b-4ad7-a021-14d4cffec23d"
    },
    {
        "author": "白居易",
        "paragraphs": [
            "不明不暗朧朧月，不暖不寒慢慢風。",
            "獨臥空牀好天氣，平明閑事到心中。"
        ],
        "title": "酬和元九東川路詩十二首 嘉陵夜有懷二首 二",
        "id": "3ef7a0df-7c1d-4967-9141-b5d8f7e9a888"
    },
    {
        "author": "白居易",
        "paragraphs": [
            "百牢關外夜行客，三殿角頭宵直人。",
            "莫道近臣勝遠使，其如同是不閑身。"
        ],
        "title": "酬和元九東川路詩十二首 夜深行",
        "id": "646d1c95-6805-4ab4-8bed-2ddb7166b852"
    },
    {
        "author": "白居易",
        "paragraphs": [
            "靖安宅裏當窗柳，望驛臺前撲地花。",
            "兩處春光同日盡，居人思客客思家。"
        ],
        "tags": [
            "思念",
            "和诗"
        ],
        "title": "酬和元九東川路詩十二首 望驛臺",
        "id": "9a37babb-d94a-4b9c-8aeb-1d5245acfcf7"
    },
    {
        "author": "白居易",
        "paragraphs": [
            "棃花有思緣和葉，一樹江頭惱殺君。",
            "最似孀閨少年婦，白妝素袖碧紗帬。"
        ],
        "title": "酬和元九東川路詩十二首 江岸棃花",
        "id": "d18a2679-38bc-4848-9947-d7e1d00d1177"
    },
    {
        "author": "白居易",
        "paragraphs": [
            "嫁得梁鴻六七年，耽書愛酒日高眠。",
            "雨荒春圃唯生草，雪壓朝廚未有煙。",
            "身病憂來緣女少，家貧忘却爲夫賢。",
            "誰知厚俸今無分，枉向秋風吹紙錢。"
        ],
        "title": "荅謝家最小偏憐女",
        "id": "6b6dd3c8-5a26-42e9-b7b9-6e76417d272e"
    },
    {
        "author": "白居易",
        "paragraphs": [
            "君入空臺去，朝往暮還來。",
            "我入泉臺去，泉門無復開。",
            "鰥夫任繫職，穉女未勝哀。",
            "寂寞咸陽道，家人覆墓迴。"
        ],
        "title": "荅騎馬入空臺",
        "id": "cb1e8fc9-d00c-4345-9b84-026690c754a8"
    },
    {
        "author": "白居易",
        "paragraphs": [
            "入君旅夢來千里，閉我幽魂欲二年。",
            "莫忘平生行坐處，後堂階下竹叢前。"
        ],
        "title": "荅山驛夢",
        "id": "962a4569-cf4c-46d6-9c9b-eab27dd17a82"
    },
    {
        "author": "白居易",
        "paragraphs": [
            "見君新贈呂君詩，憶得同年行樂時。",
            "爭入杏園齊馬首，潛過柳曲鬬蛾眉。",
            "八人雲散俱遊宦，七度花開盡別離。",
            "聞道秋娘猶且在，至今時復問微之。"
        ],
        "title": "和元九與呂二同宿話舊感贈",
        "id": "dbe56a89-b1ec-4a18-b330-e2dfd68fec8d"
    },
    {
        "author": "白居易",
        "paragraphs": [
            "渺渺江陵道，相思遠不知。",
            "近來文卷裏，半是憶君詩。"
        ],
        "title": "憶元九",
        "id": "aec0c03f-0f29-48f2-b0c2-8f50a3e5e02a"
    },
    {
        "author": "白居易",
        "paragraphs": [
            "蜀茶寄到但驚新，渭水煎來始覺珍。",
            "滿甌似乳堪持玩，況是春深酒渴人。"
        ],
        "title": "蕭員外寄新蜀茶",
        "id": "545f574e-4691-4405-bc8d-5c9adda64210"
    },
    {
        "author": "白居易",
        "paragraphs": [
            "秋鴻過盡無書信，病戴紗巾強出門。",
            "獨上荒臺東北望，日西愁立到黃昏。"
        ],
        "title": "寄上大兄",
        "id": "dacdc367-9262-445f-a5a5-634a588f4b0a"
    },
    {
        "author": "白居易",
        "paragraphs": [
            "豈料吾方病，飜悲汝不全。",
            "臥驚從枕上，扶哭就燈前。",
            "有女誠爲累，無兒豈免憐。",
            "病來纔十日，養得已三年。",
            "慈淚隨聲迸，悲腸遇物牽。",
            "故衣猶架上，殘藥尚頭邊。",
            "送出深村巷，看封小墓田。",
            "莫言三里地，此別是終天。"
        ],
        "title": "病中哭金鑾子",
        "id": "ea2ed339-839d-42c8-8308-40cdb8b81340"
    },
    {
        "author": "白居易",
        "paragraphs": [
            "條桑初綠即爲別，柿葉半紅猶未歸。",
            "不如村婦知時節，解爲田夫秋擣衣。"
        ],
        "title": "寄內",
        "id": "4fe5fc01-e66d-47f3-a2d8-56a2852b71f3"
    },
    {
        "author": "白居易",
        "paragraphs": [
            "自知氣發每因情，情在何由氣得平。",
            "若問病根深與淺，此身應與病齊生。"
        ],
        "title": "病氣",
        "id": "757aa868-d91a-4848-8cee-0e4ec35309f2"
    },
    {
        "author": "白居易",
        "paragraphs": [
            "不入城門來五載，同時班列盡官高。",
            "何人牢落猶依舊，唯有江陵元士曹。"
        ],
        "title": "歎元九",
        "id": "7bb58119-41a8-4c01-a673-ceeb9c5ed42e"
    },
    {
        "author": "白居易",
        "paragraphs": [
            "早年勤倦看書苦，晚歲悲傷出淚多。",
            "眼損不知都自取，病成方悟欲如何。",
            "夜昏乍似燈將滅，朝闇長疑鏡未磨。",
            "千藥萬方治不得，唯應閉目學頭陀。"
        ],
        "title": "眼暗",
        "id": "855553e3-68e3-444a-b89a-b687b71b0bd5"
    },
    {
        "author": "白居易",
        "paragraphs": [
            "穀苗深處一農夫，面黑頭斑手把鋤。",
            "何意使人猶識我，就田來送相公書。"
        ],
        "title": "得袁相書",
        "id": "81b32163-af3c-4af8-a7dc-45f931a0b7f4"
    },
    {
        "author": "白居易",
        "paragraphs": [
            "病來城裏諸親故，厚薄親疎心總知。",
            "唯有蔚章於我分，深於同在翰林時。"
        ],
        "title": "病中作",
        "id": "ab8d7d5d-64a8-4cf5-82b3-f1aa59a12555"
    },
    {
        "author": "白居易",
        "paragraphs": [
            "微之謫去千餘里，太白無來十一年。",
            "今日見名如見面，塵埃壁上破窗前。"
        ],
        "title": "感化寺見元九劉三十二題名處",
        "id": "9a9d07b6-8d5c-47b6-a3ce-4f4a27c8e054"
    },
    {
        "author": "白居易",
        "paragraphs": [
            "世緣未了治不得，孤負青山心共知。",
            "愁君又入都門去，即是紅塵滿眼時。"
        ],
        "title": "遊悟貞寺迴山下別張殷衡",
        "id": "bdedbda3-e775-4341-a995-c2f712ef2fa0"
    },
    {
        "author": "白居易",
        "paragraphs": [
            "金氏村中一病夫，生涯濩落性靈迂。",
            "唯看老子五千字，不蹋長安十二衢。",
            "藥銚夜傾殘酒煖，竹牀寒取舊氈鋪。",
            "聞君欲發江東去，能到茅菴訪別無。"
        ],
        "title": "村居寄張殷衡",
        "id": "c2dacec8-ad5a-4397-93f6-9be8b148ed88"
    },
    {
        "author": "白居易",
        "paragraphs": [
            "荒村破屋經年臥，寂絕無人問病身。",
            "唯有東都樊著作，至今書信尚殷勤。"
        ],
        "title": "病中得樊大書",
        "id": "c1ffddc0-f4f6-4aa0-921d-e644cd8586a9"
    },
    {
        "author": "白居易",
        "paragraphs": [
            "紅牋白紙兩三束，半是君詩半是書。",
            "經年不展緣身病，今日開看生蠹魚。"
        ],
        "title": "開元九詩書卷",
        "id": "0d9b8943-8400-4fa7-8554-bdad9369db40"
    },
    {
        "author": "白居易",
        "paragraphs": [
            "抱枕無言語，空房獨悄然。",
            "誰知盡日臥，非病亦非眠。"
        ],
        "title": "晝臥",
        "id": "04a7b4e6-59dd-4023-8018-466431aaebb0"
    },
    {
        "author": "白居易",
        "paragraphs": [
            "庭前盡日立到夜，燈下有時坐徹明。",
            "此情不語何人會，時復長吁一兩聲。"
        ],
        "title": "夜坐",
        "id": "18690e89-2a93-496e-aa8e-954c8c17641b"
    },
    {
        "author": "白居易",
        "paragraphs": [
            "黃昏獨立佛堂前，滿地槐花滿樹蟬。",
            "大抵四時心總苦，就中腸斷是秋天。"
        ],
        "title": "暮立",
        "id": "e2630277-c246-4a08-8bc4-7e1db4695059"
    },
    {
        "author": "白居易",
        "paragraphs": [
            "絕弦與斷絲，猶有却續時。",
            "唯有衷腸斷，應無續得期。"
        ],
        "title": "有感",
        "id": "f8f0943a-9e1e-4606-93c0-9763779182f7"
    },
    {
        "author": "白居易",
        "paragraphs": [
            "似玉童顏盡，如霜病鬢新。",
            "莫驚身頓老，心更老於身。"
        ],
        "title": "荅友問",
        "id": "18715080-bdbd-43eb-9fea-f560bbbeef89"
    },
    {
        "author": "白居易",
        "paragraphs": [
            "霜草蒼蒼蟲切切，村南村北行人絕。",
            "獨出前門望野田，月明蕎麥花如雪。"
        ],
        "tags": [
            "乡村",
            "写景",
            "农村"
        ],
        "title": "村夜",
        "id": "a96bc1fc-868d-474d-abca-1b025afdb009"
    },
    {
        "author": "白居易",
        "paragraphs": [
            "暗蟲唧唧夜緜緜，況是秋陰欲雨天。",
            "猶恐愁人暫得睡，聲聲移近臥牀前。"
        ],
        "tags": [
            "秋天",
            "动物"
        ],
        "title": "聞蟲",
        "id": "316b68e4-1b43-4f0c-8ec2-ed129d5c9c50"
    },
    {
        "author": "白居易",
        "paragraphs": [
            "寒食非長非短夜，春風不熱不寒天。",
            "可憐時節堪相憶，何況無燈各早眠。"
        ],
        "title": "寒食夜有懷",
        "id": "0fe6a34b-55c3-4fde-bcdc-7288d9ad79dc"
    },
    {
        "author": "白居易",
        "paragraphs": [
            "漠漠闇苔新雨地，微微涼露欲秋天。",
            "莫對月明思往事，損君顏色減君年。"
        ],
        "title": "贈內",
        "id": "eeb942b6-d854-4a2b-bcee-a40f98f6edef"
    },
    {
        "author": "白居易",
        "paragraphs": [
            "春來眼闇少心情，點盡黃連尚未平。",
            "唯得君書勝得藥，開緘未讀眼先明。"
        ],
        "title": "得錢舍人書問眼疾",
        "id": "cf51e6fa-a589-4cfc-a7da-8f061e486a7a"
    },
    {
        "author": "白居易",
        "paragraphs": [
            "傳語李君勞寄馬，病來唯著杖扶身。",
            "縱擬強騎無出處，却將牽與趁朝人。"
        ],
        "title": "還李十一馬",
        "id": "5108300b-1703-4db4-82c5-35ef128de98e"
    },
    {
        "author": "白居易",
        "paragraphs": [
            "摘得菊花攜得酒，繞村騎馬思悠悠。",
            "下邽田地平如掌，何處登髙望梓州。"
        ],
        "title": "九日寄行簡",
        "id": "3e373015-8104-41e0-b4ee-d72649428998"
    },
    {
        "author": "白居易",
        "paragraphs": [
            "斜月入前楹，迢迢夜坐情。",
            "梧桐上階影，蟋蟀近牀聲。",
            "曙傍窗間至，秋從簟上生。",
            "感時因憶事，不寢到雞鳴。"
        ],
        "title": "夜坐",
        "id": "c64e239f-b458-4bee-b583-cf0dab072906"
    },
    {
        "author": "白居易",
        "paragraphs": [
            "田園莽蒼經春早，籬落蕭條盡日風。",
            "若問經過談笑者，不過田舍白頭翁。"
        ],
        "title": "村居二首 一",
        "id": "e6846795-96aa-42c2-b51d-d0a3ce349f37"
    },
    {
        "author": "白居易",
        "paragraphs": [
            "門閉仍逢雪，廚寒未起煙。",
            "貧家重寥落，半爲日高眠。"
        ],
        "title": "村居二首 二",
        "id": "62a6abfc-070a-40ac-8e3a-e4678b9661e1"
    },
    {
        "author": "白居易",
        "paragraphs": [
            "雪散因和氣，冰開得暖光。",
            "春銷不得處，唯有鬢邊霜。"
        ],
        "tags": [
            "写雪",
            "抒情",
            "愁绪",
            "雪"
        ],
        "title": "早春",
        "id": "56434984-cb41-42c9-977e-9d030b9dd7c3"
    },
    {
        "author": "白居易",
        "paragraphs": [
            "昔君夢遊春，夢遊仙山曲。",
            "怳若有所遇，似愜平生欲。",
            "因尋菖蒲水，漸入桃花谷。",
            "到一紅樓家，愛之看不足。",
            "池流渡清泚，草嫩蹋綠蓐。",
            "門柳闇全低，檐櫻紅半熟。",
            "轉行深深院，過盡重重屋。",
            "烏龍臥不驚，青鳥飛相逐。",
            "漸聞玉珮響，始辨珠履躅。",
            "遙見窗下人，娉婷十五六。",
            "霞光抱明月，蓮豔開初旭。",
            "縹緲雲雨仙，氛氳蘭麝馥。",
            "風流薄梳洗，時世寬妝束。",
            "袖輭異文綾，裾輕單絲縠。",
            "裙腰銀線壓，梳掌金筐蹙。",
            "帶襭紫蒲萄，袴花紅石竹。",
            "凝情都未語，付意微相矚。",
            "眉斂遠山青，鬟低片雲綠。",
            "帳牽翡翠帶，被解鴛鴦襆。",
            "秀色似堪餐，穠華如可掬。",
            "半卷錦頭席，斜鋪繡腰褥。",
            "朱脣素指勻，粉汗紅緜撲。",
            "心驚睡易覺，夢斷魂難續。",
            "籠委獨棲禽，劒分連理木。",
            "存誠期有感，誓志貞無黷。",
            "京洛八九春，未曾花裏宿。",
            "壯年徒自棄，佳會應無復。",
            "鸞歌不重聞，鳳兆從茲卜。",
            "韋門女清貴，裴氏甥賢淑。",
            "羅扇夾花燈，金鞍攢繡轂。",
            "既傾南國貌，遂坦東牀腹。",
            "劉阮心漸忘，潘楊意方睦。",
            "新修履信第，初食尚書祿。",
            "九醞備聖賢，八珍窮水陸。",
            "秦家重蕭史，彥輔憐衛叔。",
            "朝饌饋獨盤，夜醪傾百斛。",
            "親賓盛輝赫，妓樂紛曄煜。",
            "宿醉纔解酲，朝歡俄枕麴。",
            "飲過君子爭，令甚將軍酷。",
            "酩酊歌鷓鴣，顛狂舞鴝鵒。",
            "月流春夜短，日下秋天速。",
            "謝傅隙過駒，蕭娘風過燭。",
            "全凋蕣花折，半死梧桐禿。",
            "闇鏡對孤鸞，哀弦留寡鵠。",
            "淒淒隔幽顯，冉冉移寒燠。",
            "萬事此時休，百身何處贖。",
            "提攜小兒女，將領舊姻族。",
            "再入朱門行，一傍青樓哭。",
            "櫪空無廐馬，水涸失池[鶩]。",
            "搖落廢井梧，荒涼故籬菊。",
            "莓苔上几閣，塵土生琴筑。",
            "舞榭綴蠨蛸，歌梁聚蝙蝠。",
            "嫁分紅粉妾，賣散蒼頭僕。",
            "門客思徬徨，家人泣吚噢。",
            "心期正蕭索，宦序仍拘跼。",
            "懷策入崤函，驅車辭郟鄏。",
            "逢時念既濟，聚學思大畜。",
            "端詳筮仕蓍，磨拭穿楊鏃。",
            "始從讐校職，首中賢良目。",
            "一拔侍瑤墀，再升紆繡服。",
            "誓酬君王寵，願使朝廷肅。",
            "密勿奏封章，清明操憲牘。",
            "鷹韝中病下，豸角當邪觸。",
            "糾謬靜東周，申冤動南蜀。",
            "危言詆閽寺，直氣忤鈞軸。",
            "不忍曲作鉤，乍能折爲玉。",
            "捫心無媿畏，騰口有謗讟。",
            "只要明是非，何曾虞禍福。",
            "車摧太行路，劒落酆城獄。",
            "襄漢問修途，荆蠻指殊俗。",
            "謫爲江府掾，遣事荆州牧。",
            "趨走謁麾幢，喧煩視鞭朴。",
            "簿書常自領，縲囚每親鞫。",
            "竟日坐官曹，經旬曠休沐。",
            "宅荒渚宮草，馬瘦畬田粟。",
            "薄俸等涓毫，微官同桎梏。",
            "月中照形影，天際辭骨肉。",
            "鶴病翅羽垂，獸窮爪牙縮。",
            "行看鬚間白，誰勸杯中綠。",
            "時傷大野麟，命問長沙鵩。",
            "夏梅山雨漬，秋瘴江雲毒。",
            "巴水白茫茫，楚山青簇簇。",
            "吟君七十韻，是我心所蓄。",
            "既去誠莫追，將來幸前勗。",
            "欲除憂惱病，當取禪經讀。",
            "須悟事皆空，無令念將屬。",
            "請思遊春夢，此夢何閃倏。",
            "豔色即空花，浮生乃焦穀。",
            "良姻在嘉偶，頃剋爲單獨。",
            "入仕欲榮身，須臾成黜辱。",
            "合者離之始，樂兮憂所伏。",
            "愁恨僧祇長，歡榮剎那促。",
            "覺悟因傍喻，迷執由當局。",
            "膏明誘闇蛾，陽焱奔癡鹿。",
            "貪爲苦聚落，愛是悲林麓。",
            "水蕩無明波，輪迴死生輻。",
            "塵應甘露灑，垢待醍醐浴。",
            "障要智燈燒，魔須慧刀戮。",
            "外熏性易染，內戰心難衂。",
            "法句與心王，期君日三復。"
        ],
        "title": "和夢遊春詩一百韻",
        "id": "1c084d0f-76cc-4294-bd80-4e8672338d39"
    },
    {
        "author": "白居易",
        "paragraphs": [
            "滿面胡沙滿鬢風，眉銷殘黛臉銷紅。",
            "愁苦辛勤顦顇盡，如今却似畫圖中。"
        ],
        "title": "王昭君二首 一",
        "id": "1705bb19-c6ff-40e2-be8f-4a9475b2ffc0"
    },
    {
        "author": "白居易",
        "paragraphs": [
            "漢使却回憑寄語，黃金何日贖蛾眉。",
            "君王若問妾顏色，莫道不知宮裏時。"
        ],
        "title": "王昭君二首 二",
        "id": "5a3a31d1-2ebc-47b3-ba5b-38a6553a68d1"
    },
    {
        "author": "白居易",
        "paragraphs": [
            "聖代元和歲，閑居渭水陽。",
            "不才甘命舛，多幸遇時康。",
            "朝野分倫序，賢愚定否臧。",
            "重文疎卜式，尚少棄馮唐。",
            "由是推天運，從茲樂性場。",
            "籠禽放高翥，霧豹得深藏。",
            "世慮休相擾，身謀且自強。",
            "猶須務衣食，未免事農桑。",
            "薙草通三徑，開田占一坊。",
            "晝扉扃白版，夜碓埽黃粱。",
            "隙地治場圃，閑時糞土疆。",
            "枳籬編刺夾，薤壟擘科秧。",
            "穡力嫌身病，農心願歲穰。",
            "朝衣典杯酒，佩劒博牛羊。",
            "困倚栽松鍤，飢提采蕨筐。",
            "引泉來後澗，移竹下前岡。",
            "生計雖勤苦，家資甚渺茫。",
            "塵埃常滿甑，錢帛少盈囊。",
            "弟病仍扶杖，妻愁不出房。",
            "傳衣念繿縷，舉案笑糟糠。",
            "犬吠村胥鬧，蟬鳴織婦忙。",
            "納租看縣貼，輸粟問軍倉。",
            "夕歇攀村樹，秋行繞野塘。",
            "雲容陰慘澹，月色冷悠揚。",
            "蕎麥鋪花白，棠棃間葉黃。",
            "早寒風摵摵，新霽月蒼蒼。",
            "園菜迎霜死，庭蕪過雨荒。",
            "檐空愁宿燕，壁闇思啼螿。",
            "眼爲看書損，肱因運甓傷。",
            "病骸渾似木，老鬢欲成霜。",
            "少睡知年長，端憂覺夜長。",
            "舊遊多廢忘，往事偶思量。",
            "忽憶煙霄路，常陪劒履行。",
            "登朝思檢束，入閣學趨蹌。",
            "命偶風雲會，恩覃雨露霶。",
            "霑枯發枝葉，磨鈍起鋒鋩。",
            "崔閤連鑣騖，錢兄接翼翔。",
            "齊竽混韶夏，燕石廁琳琅。",
            "同日升金馬，分宵直未央。",
            "共詞加寵命，合表謝恩光。",
            "廐馬驕初跨，天廚味始嘗。",
            "朝晡頒餅餌，寒暑賜衣裳。",
            "對秉鵝毛筆，俱含雞舌香。",
            "青縑衾薄絮，朱裏幕高張。",
            "晝食恆連案，宵眠每竝牀。",
            "差肩承詔旨，連署進封章。",
            "起草偏同視，疑文最共詳。",
            "滅私容點竄，窮理析毫芒。",
            "便共輸肝膽，何曾異肺腸。",
            "慎微參石奮，決密與張湯。",
            "禁闥青交瑣，宮垣紫界牆。",
            "井闌排菡萏，檐瓦鬬鴛鴦。",
            "樓額題鳷鵲，池心浴鳳凰。",
            "風枝萬年動，溫樹四時芳。",
            "宿露凝金掌，晨暉上璧璫。",
            "砌筠塗綠粉，庭果滴紅漿。",
            "曉從朝興慶，春陪宴柏梁。",
            "傳呼鞭索索，拜舞珮鏘鏘。",
            "仙仗環雙闕，神兵闢兩廂。",
            "火飜紅尾斾，冰卓白竿槍。",
            "滉瀁經魚藻，深沈近浴堂。",
            "分庭皆命婦，對院即儲皇。",
            "貴主冠浮動，親王轡鬧裝。",
            "金鈿相照耀，朱紫間熒煌。",
            "毬簇桃花綺，歌巡竹葉觴。",
            "窪銀中貴帶，昂黛內人妝。",
            "賜禊東城下，頒酺曲水傍。",
            "尊罍分聖酒，妓樂借仙倡。",
            "淺酌看紅藥，徐吟把綠楊。",
            "宴迴過御陌，行歇入僧房。",
            "白鹿原東脚，青龍寺北廊。",
            "望春花景暖，避暑竹風涼。",
            "下直閑如社，尋芳醉似狂。",
            "有時還後到，無處不相將。",
            "雞鶴初雖雜，蕭蘭久乃彰。",
            "來燕隗貴重，去魯孔恓惶。",
            "聚散期難定，飛沈勢不常。",
            "五年同晝夜，一別似參商。",
            "屈折孤生竹，銷摧百鍊鋼。",
            "途窮任顦顇，道在肯徬徨。",
            "尚念遺簪折，仍憐病雀瘡。",
            "卹寒分賜帛，救餒減餘糧。",
            "藥物來盈裹，書題寄滿箱。",
            "殷勤翰林主，珍重禮闈郎。",
            "喣沫誠多謝，摶扶豈所望。",
            "提攜勞氣力，吹簸不飛揚。",
            "拙劣才何用，龍鍾分自當。",
            "妝嫫徒費黛，磨甋詎成璋。",
            "習隱將時背，干名與道妨。",
            "外身宗老氏，齊物學蒙莊。",
            "疎放遺千慮，愚蒙守一方。",
            "樂天無怨歎，倚命不劻勷。",
            "憤懣胷須豁，交加臂莫攘。",
            "珠沈猶是寶，金躍未爲祥。",
            "泥尾休搖掉，灰心罷激昂。",
            "漸閑親道友，因病事醫王。",
            "息亂歸禪定，存神入坐亡。",
            "斷癡求慧劒，濟苦得慈航。",
            "不動爲吾志，無何是我鄉。",
            "可憐身與世，從此兩相忘。"
        ],
        "title": "渭村退居寄禮部崔侍郎翰林錢舍人詩一百韻",
        "id": "a2fcac42-d89b-45b0-ad1b-a785a9b9a9cf"
    },
    {
        "author": "白居易",
        "paragraphs": [
            "謬歷文場選，慙非翰苑才。",
            "雲霄高暫致，毛羽弱先摧。",
            "識分忘軒冕，知歸返草萊。",
            "杜陵書積蠹，豐獄劒生苔。",
            "晦厭鳴雞雨，春驚震蟄雷。",
            "舊恩收墜履，新律動寒灰。",
            "鳳詔容徐起，鵷行許重陪。",
            "衰顏雖拂拭，蹇步尚低徊。",
            "睡少鐘偏警，行遲漏苦摧。",
            "風霜趁朝去，泥雪拜陵迴。",
            "上感君猶念，傍慙友或推。",
            "石頑鐫費匠，女醜嫁勞媒。",
            "倏忽青春度，奔波白日頹。",
            "性將時共背，病與老俱來。",
            "聞有蓬壺客，知懷杞梓材。",
            "世家標甲第，官職滯麟臺。",
            "筆盡鉛黃點，詩成錦繡堆。",
            "嘗思豁雲霧，忽喜訪塵埃。",
            "心爲論文合，眉因勸善開。",
            "不勝珍重意，滿袖寫瓊瓌。"
        ],
        "title": "酬盧祕書二十韻",
        "id": "3aabefe5-fd34-4382-a15f-2af4412f7749"
    },
    {
        "author": "白居易",
        "paragraphs": [
            "湘竹初封植，盧生此考槃。",
            "久持霜節苦，新託露根難。",
            "等度須當砌，疎稠要滿闌。",
            "買憐分薄俸，栽稱作閑官。",
            "葉翦藍羅碎，莖抽玉琯端。",
            "幾聲清淅瀝，一簇綠檀欒。",
            "未夜青嵐入，先秋白露團。",
            "拂肩搖翡翠，熨手弄琅玕。",
            "韻透窗風起，陰鋪砌月殘。",
            "炎天聞覺冷，窄地見疑寬。",
            "梢動勝搖扇，枝低好挂冠。",
            "碧籠煙幕幕，珠灑雨珊珊。",
            "晚籜晴雲展，陰芽蟄虺蟠。",
            "愛從抽馬策，惜未截魚竿。",
            "松韻徒煩聽，桃夭不足觀。",
            "梁慙當家杏，臺陋本司蘭。",
            "撐撥詩人興，勾牽酒客歡。",
            "靜連蘆簟滑，涼拂葛衣單。",
            "豈止消時暑，應能保歲寒。",
            "莫同凡草木，一種夏中看。"
        ],
        "title": "題盧祕書夏日新栽竹二十韻",
        "id": "9df347d9-fda4-43fc-bd6d-285d8e325cba"
    },
    {
        "author": "白居易",
        "paragraphs": [
            "百里音書何太遲，暮秋把得暮春詩。",
            "柳條綠日君相憶，棃葉紅時我始知。",
            "莫歎學官貧冷落，猶勝村客病支離。",
            "形容意緒遙看取，不似華陽觀裏時。"
        ],
        "title": "渭村酬李二十見寄",
        "id": "0f44a8e5-f5ba-4ad8-804f-5114b0e5f317"
    },
    {
        "author": "白居易",
        "paragraphs": [
            "病身初謁青宮日，衰貌新垂白髮年。",
            "寂莫曹司非熱地，蕭條風雪是寒天。",
            "遠坊早起常侵鼓，瘦馬行遲苦費鞭。",
            "一種共君官職冷，不如猶得日高眠。"
        ],
        "title": "初授贊善大夫早朝寄李二十助教",
        "id": "6d144f4c-3df5-42d7-962c-bdae024e261d"
    },
    {
        "author": "白居易",
        "paragraphs": [
            "平生心迹最相親，欲隱牆東不爲身。",
            "明月好同三徑夜，綠楊宜作兩家春。",
            "每因暫出猶思伴，豈得安居不擇鄰。",
            "何獨終身數相見，子孫長作隔牆人。"
        ],
        "title": "欲與元八卜鄰先有是贈",
        "id": "39aaa65d-42e4-46cd-af9e-2e9b2d956802"
    },
    {
        "author": "白居易",
        "paragraphs": [
            "老遊春飲莫相違，不獨花稀人亦稀。",
            "更勸殘杯看日影，猶應趁得鼓聲歸。"
        ],
        "title": "遊城南留元九李二十晚歸",
        "id": "607e1f98-5d6e-4c0f-81de-f309b22c882f"
    },
    {
        "author": "白居易",
        "paragraphs": [
            "道林談論惠休詩，一到人天便作師。",
            "香積筵承紫泥詔，昭陽歌唱碧雲詞。",
            "紅樓許住請銀鑰，翠輦陪行蹋玉墀。",
            "惆悵甘泉曾侍從，與君前後不同時。"
        ],
        "title": "廣宣上人以應制詩見示因以贈之詔許上人居安國寺紅樓院以詩供奉",
        "id": "d5ea6abb-206b-4ae2-8b7a-88e8f30e5343"
    },
    {
        "author": "白居易",
        "paragraphs": [
            "閣前下馬思裴回，第二房門手自開。",
            "昔爲白面書郎去，今作蒼鬚贊善來。",
            "吏人不識多新補，松竹相親是舊栽。",
            "應有題牆名姓在，試將衫袖拂塵埃。"
        ],
        "title": "重過祕書舊房因題長句",
        "id": "7e5a55aa-7cdd-4002-8a69-6869754f5e7f"
    },
    {
        "author": "白居易",
        "paragraphs": [
            "容貌一日減一日，心情十分無九分。",
            "每逢陌路猶嗟歎，何況今朝是見君。"
        ],
        "title": "重到城七絕句 見元九",
        "id": "26796388-eb6e-4c32-8fa4-6519c9064033"
    },
    {
        "author": "白居易",
        "paragraphs": [
            "青苔故里懷恩地，白髮新生抱病身。",
            "涕淚雖多無哭處，永寧門館屬他人。"
        ],
        "title": "重到城七絕句 高相宅",
        "id": "5b97e361-0652-4cef-85d3-043181f3b9f0"
    },
    {
        "author": "白居易",
        "paragraphs": [
            "諫垣幾見遷遺補，憲府頻聞轉殿監。",
            "獨有詠詩張太祝，十年不改舊官銜。"
        ],
        "title": "重到城七絕句 張十八",
        "id": "5224e822-abba-4f9d-888e-de26a4b8b3cc"
    },
    {
        "author": "白居易",
        "paragraphs": [
            "劉家牆上花還發，李十門前草又春。",
            "處處傷心心始悟，多情不及少情人。"
        ],
        "title": "重到城七絕句 劉家花",
        "id": "8bb4d0cf-8849-4ca7-9089-15bac9ba3267"
    },
    {
        "author": "白居易",
        "paragraphs": [
            "莫怪相逢無笑語，感今思舊戟門前。",
            "張家伯仲偏相似，每見清揚一惘然。"
        ],
        "title": "重到城七絕句 裴五",
        "id": "ebc3d85d-39f0-4519-b71c-260cb78b733c"
    },
    {
        "author": "白居易",
        "paragraphs": [
            "年年老去歡情少，處處春來感事深。",
            "時到仇家非愛酒，醉時心勝醒時心。"
        ],
        "title": "重到城七絕句 仇家酒",
        "id": "4ec3d679-67c2-440a-aa7f-aab38ac6c3e3"
    },
    {
        "author": "白居易",
        "paragraphs": [
            "舊遊分散人零落，如此傷心事幾條。",
            "會逐禪師坐禪去，一時滅盡定中消。"
        ],
        "title": "重到城七絕句 恆寂師",
        "id": "1ffc5c7d-1092-4b09-b831-14792b437fc4"
    },
    {
        "author": "白居易",
        "paragraphs": [
            "榆莢拋錢柳展眉，兩人竝馬語行遲。",
            "還似往年安福寺，共君私試却迴時。"
        ],
        "title": "靖安北街贈李二十",
        "id": "5644e203-bc2c-4dba-a58a-d29d0e5be78a"
    },
    {
        "author": "白居易",
        "paragraphs": [
            "學人言語凭牀行，嫩似花房脆似瓊。",
            "纔知恩愛迎三歲，未辨東西過一生。",
            "汝異下殤應殺禮，吾非上聖詎忘情。",
            "傷心自歎鳩巢拙，長墮春雛養不成。"
        ],
        "title": "重傷小女子",
        "id": "4a5451f4-2641-4c07-97cd-c7a8b2afb972"
    },
    {
        "author": "白居易",
        "paragraphs": [
            "向墳道徑沒荒榛，滿室詩書積闇塵。",
            "長夜肯教黃壤曉，悲風不許白楊春。",
            "簞瓢顏子生仍促，布被黔婁死更貧。",
            "未會悠悠上天意，惜將富壽與何人。"
        ],
        "title": "過顏處士墓",
        "id": "ba717d99-48a7-4d9c-890f-384c0dafd39d"
    },
    {
        "author": "白居易",
        "paragraphs": [
            "東道常爲主，南亭別待賓。",
            "規模何日創，景致一時新。",
            "廣砌羅紅藥，疎窗蔭綠筠。",
            "鎖開賓閣曉，梯上妓樓春。",
            "置醴寧三爵，加籩過八珍。",
            "茶香飄紫筍，膾縷落紅鱗。",
            "輝赫車輿鬧，珍奇鳥獸馴。",
            "獼猴看櫪馬，鸚鵡喚家人。",
            "錦額簾高卷，銀花醆慢巡。",
            "勸嘗光祿酒，許看洛川神。",
            "斂翠凝歌黛，流香動舞巾。",
            "帬飜繡鸂鶒，梳陷鈿麒麟。",
            "笛怨音含楚，箏嬌語帶秦。",
            "侍兒催畫燭，醉客吐文茵。",
            "投轄多連夜，鳴珂便達晨。",
            "入朝紆紫綬，待漏擁朱輪。",
            "貴介交三事，光榮照四鄰。",
            "甘濃將奉客，穩暖不緣身。",
            "十載歌鐘地，三朝節鉞臣。",
            "愛才心倜儻，敦舊禮殷勤。",
            "門以招賢盛，家因好事貧。",
            "始知豪傑意，富貴爲交親。"
        ],
        "title": "題周皓大夫新亭子二十二韻",
        "id": "812d6cfd-a411-41d1-8ddd-8ba9a3251f5b"
    },
    {
        "author": "白居易",
        "paragraphs": [
            "驚風吹起塞鴻羣，半拂平沙半入雲。",
            "爲問昭君月下聽，何如蘇武雪中聞。"
        ],
        "title": "賦得聽邊鴻",
        "id": "bae6fbfb-b1e6-4b06-b31d-1f378bba403c"
    },
    {
        "author": "白居易",
        "paragraphs": [
            "賦句詩章妙入神，未年三十即無身。",
            "常嗟薄命形顦顇，若比弘貞是幸人。"
        ],
        "title": "見楊弘貞詩賦因題絕句以自諭",
        "id": "76457d1c-1c6c-4004-b360-99264de9b6d4"
    },
    {
        "author": "白居易",
        "paragraphs": [
            "今朝枕上覺頭輕，強起階前試脚行。",
            "羶膩斷來無氣力，風痰惱得少心情。",
            "暖消霜瓦津初合，寒減冰渠凍不成。",
            "唯有愁人鬢間雪，不隨春盡逐春生。"
        ],
        "title": "病中早春",
        "id": "12df34cd-e7ce-4f04-9a1c-bccbdf2beea7"
    },
    {
        "author": "白居易",
        "paragraphs": [
            "地僻山深古上饒，土風貧薄道程遙。",
            "不唯遷客須恓屑，見說居人也寂寥。",
            "溪畔毒沙藏水弩，城頭枯樹下山魈。",
            "若於此郡爲卑吏，刺史廳前又折腰。"
        ],
        "title": "送人貶信州判官",
        "id": "5b896001-80aa-4294-b01e-9cb59262e700"
    },
    {
        "author": "白居易",
        "paragraphs": [
            "郭東丘墓何年客，江畔風光幾日春。",
            "只合殷勤逐杯酒，不須疎索向交親。",
            "中天或有長生藥，下界應無不死人。",
            "除却醉來開口笑，世間何事更關身。"
        ],
        "title": "曲江醉後贈諸親故",
        "id": "16e30743-0747-4459-8d32-6e2ec5973494"
    },
    {
        "author": "白居易",
        "paragraphs": [
            "忽驚映樹新開屋，却似當檐故種花。",
            "可惜年年紅似火，今春始得屬元家。"
        ],
        "title": "和元八侍御升平新居四絕句 看花屋",
        "id": "876c276a-c0db-410a-a509-6df178ef8a97"
    },
    {
        "author": "白居易",
        "paragraphs": [
            "堆土漸高山意出，終南移入戶庭間。",
            "玉峰藍水應惆悵，恐見新山望舊山。"
        ],
        "title": "和元八侍御升平新居四絕句 累土山",
        "id": "7b85263b-b9a1-4cbd-b6ce-90d33cda12da"
    },
    {
        "author": "白居易",
        "paragraphs": [
            "亭脊太高君莫拆，東家留取當西山。",
            "好看落日斜銜處，一片春嵐映半環。"
        ],
        "title": "和元八侍御升平新居四絕句 高亭",
        "id": "3814f20d-965f-415d-8448-3eab7b3f51a6"
    },
    {
        "author": "白居易",
        "paragraphs": [
            "白金換得青松樹，君既先栽我不栽。",
            "幸有西風易憑仗，夜深偷送好聲來。"
        ],
        "title": "和元八侍御升平新居四絕句 松樹",
        "id": "bc73dcdb-5250-4285-8365-0308f3060100"
    },
    {
        "author": "白居易",
        "paragraphs": [
            "蒲池村裏悤悤別，灃水橋邊兀兀迴。",
            "行到城門殘酒醒，萬重離恨一時來。"
        ],
        "title": "醉後却寄元九",
        "id": "1c5c6b89-7127-47d5-9500-8e1188ffeff9"
    },
    {
        "author": "白居易",
        "paragraphs": [
            "蕭散弓驚雁，分飛劒化龍。",
            "悠悠天地內，不死會相逢。"
        ],
        "title": "重寄",
        "id": "74e567ab-47ef-4b3e-9aba-77cbee35aa1b"
    },
    {
        "author": "白居易",
        "paragraphs": [
            "愛酒舍人開小酌，能文御史寄新詩。",
            "亂松園裏醉相憶，古柏廳前忙不知。",
            "早夏我當逃暑日，晚衙君是慮囚時。",
            "唯應清夜無公事，新草亭中好一期。"
        ],
        "title": "李十一舍人松園飲小酎酒得元八侍御詩敘云在臺中推院有鞫獄之苦即事書懷因酬四韻",
        "id": "36a04dff-fd44-4c7d-bab2-77bd86f46c1c"
    },
    {
        "author": "白居易",
        "paragraphs": [
            "憶昔初年三十二，當時秋思已難堪。",
            "若爲重入華陽院，病鬢愁心四十三。"
        ],
        "title": "重到華陽觀舊居",
        "id": "cd09198f-11df-4dab-8977-8c545b4db39e"
    },
    {
        "author": "白居易",
        "paragraphs": [
            "莫怪近來都不飲，幾迴因醉却霑巾。",
            "誰料平生狂酒客，如今變作酒悲人。"
        ],
        "title": "荅勸酒",
        "id": "555b326c-f465-4210-b4f0-526c5491a05e"
    },
    {
        "author": "白居易",
        "paragraphs": [
            "朱門深鎖春池滿，岸落薔薇水浸莎。",
            "畢竟林塘誰是主，主人來少客來多。"
        ],
        "title": "題王侍御池亭",
        "id": "14ce8e49-2d68-4543-b72d-e4bd7ecb3987"
    },
    {
        "author": "白居易",
        "paragraphs": [
            "朱紱仙郎白雪歌，和人雖少愛人多。",
            "明朝說與詩人道，水部如今不姓何。"
        ],
        "title": "聽水部吳員外新詩因贈絕句",
        "id": "5d8d628f-c08e-4f0d-982c-95efe6a40a3c"
    },
    {
        "author": "白居易",
        "paragraphs": [
            "天陰一日便堪愁，何況連宵雨不休。",
            "一種雨中君最苦，偏梁閣道向通州。"
        ],
        "title": "雨夜憶元九",
        "id": "baaa3909-b38d-4757-bfea-d031fa0e37d1"
    },
    {
        "author": "白居易",
        "paragraphs": [
            "微之詩卷憶同開，假日多應不入臺。",
            "好句無人堪共詠，衝泥蹋水就君來。"
        ],
        "title": "雨中攜元九詩訪元八侍御",
        "id": "bd8372bf-08e2-42bf-9aff-7e3b5d0399af"
    },
    {
        "author": "白居易",
        "paragraphs": [
            "早聞一箭取遼城，相識雖新有故情。",
            "清句三朝誰是敵，白鬚四海半爲兄。",
            "貧家薙草時時入，瘦馬尋花處處行。",
            "不用更教詩過好，折君官職是聲名。"
        ],
        "title": "贈楊祕書巨源",
        "id": "f0808cd5-9fd9-49d1-af58-6df17fa5802b"
    },
    {
        "author": "白居易",
        "paragraphs": [
            "索莫少顏色，池邊無主禽。",
            "難收帶泥翅，易結著人心。",
            "頂毳落殘碧，尾花銷闇金。",
            "放歸飛不得，雲海故巢深。"
        ],
        "title": "和武相公感韋令公舊池孔雀",
        "id": "3ecfca2c-c5d5-4829-8fb4-63903ba66297"
    },
    {
        "author": "白居易",
        "paragraphs": [
            "淺色縠衫輕似霧，紡花紗袴薄於雲。",
            "莫嫌輕薄但知著，猶恐通州熱殺君。"
        ],
        "title": "寄生衣與微之因題封上",
        "id": "233af831-6f24-48c0-bc3c-0f44459ef85f"
    },
    {
        "author": "白居易",
        "paragraphs": [
            "白花冷澹無人愛，亦占芳名道牡丹。",
            "應似東宮白贊善，被人還喚作朝官。"
        ],
        "title": "白牡丹",
        "id": "554c469d-b686-4278-81ef-850108c3a453"
    },
    {
        "author": "白居易",
        "paragraphs": [
            "別來老大苦修道，鍊得離心成死灰。",
            "平生憶念消磨盡，昨夜因何入夢來。"
        ],
        "title": "夢舊",
        "id": "bf33f5b7-bdc3-4aaf-b3a1-090b9ebc0089"
    },
    {
        "author": "白居易",
        "paragraphs": [
            "風動翠條腰嫋娜，露垂紅萼淚闌干。",
            "移他到此須爲主，不別花人莫使看。"
        ],
        "title": "戲題盧祕書新移薔薇",
        "id": "743667f0-25db-4081-9794-1cb81a5b649c"
    },
    {
        "author": "白居易",
        "paragraphs": [
            "自入臺來見面稀，班中遙得揖容輝。",
            "早知相憶來相訪，悔待江頭明月歸。"
        ],
        "title": "曲江夜歸聞元八見訪",
        "id": "0fec5b0d-3a4d-4609-bc87-cdb36657c54f"
    },
    {
        "author": "白居易",
        "paragraphs": [
            "人人避暑走如狂，獨有禪師不出房。",
            "可是禪房無熱到，但能心靜即身涼。"
        ],
        "title": "苦熱題恆寂師禪室",
        "id": "e8dae3d5-aa36-4911-b3ae-6609da96e5b4"
    },
    {
        "author": "白居易",
        "paragraphs": [
            "十五年前似夢遊，曾將詩句結風流。",
            "偶助笑歌嘲阿輭，可知傳誦到通州。",
            "昔教紅袖佳人唱，今遣青衫司馬愁。",
            "惆悵又聞題處所，雨淋江館破牆頭。"
        ],
        "title": "微之到通州日授館未安見塵壁間有數行字讀之即僕舊詩其落句云淥水紅蓮一朵開千花百草無顏色然不知題者何人也微之吟歎不足因綴一章兼錄僕詩本同寄省其詩乃十五年前初及第時贈長安妓人阿輭絕句緬思往事杳若夢中懷舊感今因酬長句",
        "id": "4af04ec2-4fde-4a22-8847-3ee2dcb3f527"
    },
    {
        "author": "白居易",
        "paragraphs": [
            "來書子細說通州，州在山根峽岸頭。",
            "四面千重火雲合，中心一道瘴江流。",
            "蟲蛇白晝攔官道，蚊蚋黃昏撲郡樓。",
            "何罪遣君居此地，天高無處問來由。"
        ],
        "title": "得微之到官後書備知通州之事悵然有感因成四章 一",
        "id": "484da055-ac5b-43ad-97a2-d5158c9c8ab5"
    },
    {
        "author": "白居易",
        "paragraphs": [
            "匼匝巔山萬仞餘，人家應似甑中居。",
            "寅年籬下多逢虎，亥日沙頭始賣魚。",
            "衣斑梅雨長須熨，米澀畬田不解鉏。",
            "努力安心過三考，已曾愁殺李尚書。"
        ],
        "title": "得微之到官後書備知通州之事悵然有感因成四章 二",
        "id": "fd3baf45-b68c-4f2e-89d4-d2b7ba85afc1"
    },
    {
        "author": "白居易",
        "paragraphs": [
            "人稀地僻醫巫少，夏旱秋霖瘴瘧多。",
            "老去一身須愛惜，別來四體得如何。",
            "侏儒飽笑東方朔，薏苡讒憂馬伏波。",
            "莫遣沈愁結成病，時時一唱濯纓歌。"
        ],
        "title": "得微之到官後書備知通州之事悵然有感因成四章 三",
        "id": "469541fc-798f-4e96-841d-7805ad3d392b"
    },
    {
        "author": "白居易",
        "paragraphs": [
            "通州海內恓惶地，司馬人間冗長官。",
            "傷鳥有弦驚不定，臥龍無水動應難。",
            "劒埋獄底誰深掘，松偃霜中盡冷看。",
            "舉目爭能不惆悵，高車大馬滿長安。"
        ],
        "title": "得微之到官後書備知通州之事悵然有感因成四章 四",
        "id": "0e1d8586-038c-4508-929a-ba1e4d98a13b"
    },
    {
        "author": "白居易",
        "paragraphs": [
            "顧我鏡中悲白髮，盡君花下醉青春。",
            "不緣眼痛兼身病，可是尊前第二人。"
        ],
        "title": "病中荅招飲者",
        "id": "c7b84bd0-de0c-4392-b5b6-8290dc25767e"
    },
    {
        "author": "白居易",
        "paragraphs": [
            "滿窗明月滿簾霜，被冷燈殘拂臥牀。",
            "燕子樓中霜月夜，秋來只爲一人長。"
        ],
        "title": "燕子樓三首 一",
        "id": "d25f80d3-39e0-4a22-9f6a-ea6cec174c6b"
    },
    {
        "author": "白居易",
        "paragraphs": [
            "鈿暈羅衫色似煙，幾回欲著即潸然。",
            "自從不舞霓裳曲，疊在空箱十一年。"
        ],
        "title": "燕子樓三首 二",
        "id": "970f15b9-e204-4847-b3a3-b041bea2b444"
    },
    {
        "author": "白居易",
        "paragraphs": [
            "今春有客洛陽回，曾到尚書墓上來。",
            "見說白楊堪作柱，爭教紅粉不成灰。"
        ],
        "title": "燕子樓三首 三",
        "id": "38813485-6cdd-48ca-8620-11f4dcc822d6"
    },
    {
        "author": "白居易",
        "paragraphs": [
            "草草辭家憂後事，遲遲去國問前途。",
            "望秦嶺上回頭立，無限秋風吹白鬚。"
        ],
        "title": "初貶官過望秦嶺",
        "id": "dc768485-8f28-4ee8-84ef-a30d3505fd7e"
    },
    {
        "author": "白居易",
        "paragraphs": [
            "藍橋春雪君歸日，秦嶺秋風我去時。",
            "每到驛亭先下馬，循牆繞柱覓君詩。"
        ],
        "title": "藍橋驛見元九詩",
        "id": "82bdecb5-27a0-48a0-88d9-6b128e770299"
    },
    {
        "author": "白居易",
        "paragraphs": [
            "韓公堆北澗西頭，冷雨涼風拂面秋。",
            "努力南行少惆悵，江州猶似勝通州。"
        ],
        "title": "韓公堆寄元九",
        "id": "cc5fad98-8394-480c-8b1d-676f55559fc7"
    },
    {
        "author": "白居易",
        "paragraphs": [
            "商州館裏停三日，待得妻孥相逐行。",
            "若比李三猶自勝，兒啼婦哭不聞聲。"
        ],
        "title": "發商州",
        "id": "5843202c-c124-495f-a81b-85c0226f4b40"
    },
    {
        "author": "白居易",
        "paragraphs": [
            "往來同路不同時，前後相思兩不知。",
            "行過關門三四里，榴花不見見君詩。"
        ],
        "title": "武關南見元九題山石榴見寄",
        "id": "e2a9164c-f186-4e8a-8636-4701c19e897f"
    },
    {
        "author": "白居易",
        "paragraphs": [
            "安南遠進紅鸚鵡，色似桃花語似人。",
            "文章辯慧皆如此，籠檻何年出得身。"
        ],
        "title": "紅鸚鵡",
        "id": "517ff7ae-a930-4c4d-a3fc-5798c75ad570"
    },
    {
        "author": "白居易",
        "paragraphs": [
            "臥逃秦亂起安劉，舒卷如雲得自由。",
            "若有精靈應笑我，不成一事謫江州。"
        ],
        "title": "題四皓廟",
        "id": "03ccdb12-fd90-45ac-a7d1-ef8fbbb24465"
    },
    {
        "author": "白居易",
        "paragraphs": [
            "自學坐禪休服藥，從他時復病沈沈。",
            "此身不要全彊健，彊健多生人我心。"
        ],
        "title": "罷藥",
        "id": "1256f876-e915-400b-b306-4c323bfc390c"
    },
    {
        "author": "白居易",
        "paragraphs": [
            "人生四十未全衰，我爲愁多白髮垂。",
            "何故水邊雙白鷺，無愁頭上亦垂絲。"
        ],
        "title": "白鷺",
        "id": "6ad923b7-896f-4ea6-8440-bb231d4c2bf7"
    },
    {
        "author": "白居易",
        "paragraphs": [
            "下馬襄陽郭，移舟漢陰驛。",
            "秋風截江起，寒浪連天白。",
            "本是多愁人，復此風波夕。"
        ],
        "title": "襄陽舟夜",
        "id": "ae9f57d5-a953-4d5a-b947-11f178c56f61"
    },
    {
        "author": "白居易",
        "paragraphs": [
            "煙澹月濛濛，舟行夜色中。",
            "江鋪滿槽水，帆展半檣風。",
            "叫曙嗸嗸鴈，啼秋唧唧蟲。",
            "只應催北客，早作白鬚翁。"
        ],
        "title": "江夜舟行",
        "id": "777a91d8-7915-4cdb-8065-40d1fa6321cd"
    },
    {
        "author": "白居易",
        "paragraphs": [
            "交親過滻別，車馬到江迴。",
            "唯有紅藤杖，相隨萬里來。"
        ],
        "title": "紅藤杖",
        "id": "c60ee1e8-110c-421f-aa00-72ca7a28a06a"
    },
    {
        "author": "白居易",
        "paragraphs": [
            "大江深處月明時，一夜吟君小律詩。",
            "應有水仙潛出聽，飜將唱作步虛詞。"
        ],
        "title": "江上吟元八絕句",
        "id": "5fff15ec-8eef-48d6-99a4-84994e6772b1"
    },
    {
        "author": "白居易",
        "paragraphs": [
            "節物行搖落，年顏坐變衰。",
            "樹初黃葉日，人欲白頭時。",
            "鄉國程程遠，親朋處處辭。",
            "唯殘病與老，一步不相離。"
        ],
        "title": "途中感秋",
        "id": "9ae94144-f199-4464-b862-817581348b97"
    },
    {
        "author": "白居易",
        "paragraphs": [
            "白雪樓中一望鄉，青山蔟蔟水茫茫。",
            "朝來渡口逢京使，說道煙塵近洛陽。"
        ],
        "title": "登郢州白雪樓",
        "id": "b972cf6a-7e01-4f8e-aa5c-d1316da5539e"
    },
    {
        "author": "白居易",
        "paragraphs": [
            "三聲猨後垂鄉淚，一葉舟中載病身。",
            "莫凭水窗南北望，月明月闇總愁人。"
        ],
        "title": "舟夜贈內",
        "id": "db5b6d45-ab39-4b33-b2ed-2125c122d067"
    },
    {
        "author": "白居易",
        "paragraphs": [
            "我梳白髮添新恨，君埽青蛾減舊容。",
            "應被傍人怪惆悵，少年離別老相逢。"
        ],
        "title": "逢舊",
        "id": "1cd654f7-70ac-4753-8418-81a90134313f"
    },
    {
        "author": "白居易",
        "paragraphs": [
            "洪濤白浪塞江津，處處邅迴事事迍。",
            "世上方爲失途客，江頭又作阻風人。",
            "魚鰕遇雨腥盈鼻，蚊蚋和煙癢滿身。",
            "老大光陰能幾日，等閑臼口坐經旬。"
        ],
        "title": "臼口阻風十日",
        "id": "67b018ec-37ca-4b68-a8d5-2f2fbc6c26ff"
    },
    {
        "author": "白居易",
        "paragraphs": [
            "暗上江隄還獨立，水風霜氣夜稜稜。",
            "回看深浦停舟處，蘆荻花中一點燈。"
        ],
        "title": "浦中夜泊",
        "id": "f79e1d06-86ce-4cba-b906-b0623d9dfc3e"
    },
    {
        "author": "白居易",
        "paragraphs": [
            "江邊黃鶴古時樓，勞置華筵待我遊。",
            "楚思淼茫雲水冷，商聲清脆管弦秋。",
            "白花浪濺頭陀寺，紅葉林籠鸚鵡洲。",
            "總是平生未行處，醉來堪賞醒堪愁。"
        ],
        "tags": [
            "黄鹤楼"
        ],
        "title": "盧侍御與崔評事爲予於黃鶴樓置宴宴罷同望",
        "id": "ad55996e-9419-4dc2-bb37-05ea1b3287b7"
    },
    {
        "author": "白居易",
        "paragraphs": [
            "把君詩卷燈前讀，詩盡燈殘天未明。",
            "眼痛滅燈猶闇坐，逆風吹浪打船聲。"
        ],
        "tags": [
            "思念",
            "关切"
        ],
        "title": "舟中讀元九詩",
        "id": "1b7dec59-a467-4fc6-878a-ff0a992d7d96"
    },
    {
        "author": "白居易",
        "paragraphs": [
            "扁舟厭泊煙波上，輕策閑尋浦嶼間。",
            "虎蹋青泥稠似印，風吹白浪大於山。",
            "且愁江郡何時到，敢望京都幾歲還。",
            "今日料君朝退後，迎寒新酎煖開顏。"
        ],
        "title": "舟行阻風寄李十一舍人",
        "id": "867c046c-575c-428c-a034-a9419a366e7b"
    },
    {
        "author": "白居易",
        "paragraphs": [
            "濕屈青條折，寒飄黃葉多。",
            "不知秋雨意，更遣欲如何。"
        ],
        "title": "雨中題衰柳",
        "id": "f89f42e3-e2f0-4867-aa33-29d72d2d8500"
    },
    {
        "author": "白居易",
        "paragraphs": [
            "半依雲渚半依山，愛此令人不欲還。",
            "負郭田園八九頃，向陽茅屋兩三間。",
            "寒松縱老風標在，野鶴雖飢飲啄閑。",
            "一臥江村來早晚，著書盈帙鬢毛斑。"
        ],
        "title": "題王處士郊居",
        "id": "dd254f96-ea36-492d-b8e6-07546d6a4d28"
    },
    {
        "author": "白居易",
        "paragraphs": [
            "朝來暮去星霜換，陰慘陽舒氣序牽。",
            "萬物秋霜能壞色，四時冬日最凋年。",
            "煙波半露新沙地，鳥雀羣飛欲雪天。",
            "向晚蒼蒼南北望，窮陰旅思兩無邊。"
        ],
        "title": "歲晚旅望",
        "id": "b482a2e4-0daa-4a28-80a4-f7e6e16e5745"
    },
    {
        "author": "白居易",
        "paragraphs": [
            "昔爲京洛聲華客，今作江湖潦倒翁。",
            "意氣銷磨羣動裏，形骸變化百年中。",
            "霜侵殘鬢無多黑，酒伴衰顏只暫紅。",
            "願學禪門非想定，千愁萬念一時空。"
        ],
        "title": "晏坐閑吟",
        "id": "14d6613e-6558-477f-9415-4d691d219dd9"
    },
    {
        "author": "白居易",
        "paragraphs": [
            "廚無煙火室無妻，籬落蕭條屋舍低。",
            "每日將何療飢渴，井華雲粉一刀圭。"
        ],
        "title": "題李山人",
        "id": "d2d5b055-2f5a-4631-baa6-74eb744700c4"
    },
    {
        "author": "白居易",
        "paragraphs": [
            "去國辭家謫異方，中心自怪少憂傷。",
            "爲尋莊子知歸處，認得無何是本鄉。"
        ],
        "title": "讀莊子",
        "id": "2b83af6f-0b1f-43d0-b664-67cbef1642ef"
    },
    {
        "author": "白居易",
        "paragraphs": [
            "南浦閑行罷，西樓小宴時。",
            "望湖凭檻久，待月放杯遲。",
            "江果嘗盧橘，山歌聽竹枝。",
            "相逢且同樂，何必舊相知。"
        ],
        "title": "江樓偶宴贈同座",
        "id": "7b0dce36-e643-47de-acc6-df63e99861b9"
    },
    {
        "author": "白居易",
        "paragraphs": [
            "朝真暮僞何人辨，古往今來底事無。",
            "但愛臧生能詐聖，可知甯子解佯愚。",
            "草螢有耀終非火，荷露雖團豈是珠。",
            "不取燔柴兼照乘，可憐光彩亦何殊。"
        ],
        "tags": [
            "抒情"
        ],
        "title": "放言五首 一",
        "id": "a78362c6-61cc-441c-9320-bcdfffe1d0ed"
    },
    {
        "author": "白居易",
        "paragraphs": [
            "世途倚伏都無定，塵網牽纏卒未休。",
            "禍福回還車轉轂，榮枯反覆手藏鉤。",
            "龜靈未免刳腸患，馬失應無折足憂。",
            "不信君看弈棊者，輸贏須待局終頭。"
        ],
        "tags": [
            "哲理"
        ],
        "title": "放言五首 二",
        "id": "75b50ace-279b-494d-b782-d12543f86edb"
    },
    {
        "author": "白居易",
        "paragraphs": [
            "贈君一法決狐疑，不用鑽龜與祝蓍。",
            "試玉要燒三日滿，辨材須待七年期。",
            "周公恐懼流言後，王莽謙恭未篡時。",
            "向使當初身便死，一生真僞復誰知。"
        ],
        "tags": [
            "哲理"
        ],
        "title": "放言五首 三",
        "id": "ed302103-1459-4cc9-9890-4b4bccf19aa9"
    },
    {
        "author": "白居易",
        "paragraphs": [
            "誰家第宅成還破，何處親賓哭復歌。",
            "昨日屋頭堪炙手，今朝門外好張羅。",
            "北邙未省留閑地，東海何曾有定波。",
            "莫笑賤貧誇富貴，共成枯骨兩如何。"
        ],
        "tags": [
            "哲理"
        ],
        "title": "放言五首 四",
        "id": "9edc43ff-921b-4811-8014-f37f828889aa"
    },
    {
        "author": "白居易",
        "paragraphs": [
            "泰山不要欺毫末，顏子無心羨老彭。",
            "松樹千年終是朽，槿花一日自爲榮。",
            "何須戀世常憂死，亦莫嫌身漫厭生。",
            "生去死來都是幻，幻人哀樂繫何情。"
        ],
        "tags": [
            "泰山",
            "哲理"
        ],
        "title": "放言五首 五",
        "id": "34f06c40-fce8-496a-b80d-2a5f2fa28ec3"
    },
    {
        "author": "白居易",
        "paragraphs": [
            "壯日苦曾驚歲月，長年都不惜光陰。",
            "爲學空門平等法，先齊老少死生心。"
        ],
        "title": "歲暮道情二首 一",
        "id": "28016a81-cd5b-4bc8-b5dc-79f8f09d8d6d"
    },
    {
        "author": "白居易",
        "paragraphs": [
            "半故青衫半白頭，雪風吹面上江樓。",
            "禪功自見無人覺，合是愁時亦不愁。"
        ],
        "title": "歲暮道情二首 二",
        "id": "ec3cc36d-6ae1-4f04-9201-1eac85d15a08"
    },
    {
        "author": "白居易",
        "paragraphs": [
            "翰林江左日，員外劒南時。",
            "不得高官職，仍逢苦亂離。",
            "暮年逋客恨，浮世謫仙悲。",
            "吟詠留千古，聲名動四夷。",
            "文場供秀句，樂府待新詞。",
            "天意君須會，人間要好詩。"
        ],
        "title": "讀李杜詩集因題卷後",
        "id": "30bd3981-e0aa-412a-800f-47b2580b0a3f"
    },
    {
        "author": "白居易",
        "paragraphs": [
            "若不坐禪銷妄想，即須行醉放狂歌。",
            "不然秋月春風夜，爭那閑思往事何。"
        ],
        "title": "強酒",
        "id": "ebb2987e-120d-40f6-a187-e7f164effb7e"
    },
    {
        "author": "白居易",
        "paragraphs": [
            "忽憶兩家同里巷，何曾一處不追隨。",
            "閑遊預算分朝日，靜語多同待漏時。",
            "花下放狂衝黑飲，燈前起坐徹明棊。",
            "可知風雨孤舟夜，蘆葦叢中作此詩。"
        ],
        "title": "獨樹浦雨夜寄李六郎中",
        "id": "cbbb2a7e-6754-4d24-940c-373fcd77942d"
    },
    {
        "author": "白居易",
        "paragraphs": [
            "花臉雲鬟坐玉樓，十三弦裏一時愁。",
            "憑君向道休彈去，白盡江州司馬頭。"
        ],
        "title": "聽崔七妓人箏",
        "id": "dd535dce-eec5-463a-b2df-9118a4285f39"
    },
    {
        "author": "白居易",
        "paragraphs": [
            "江迴望見雙華表，知是潯陽西郭門。",
            "猶去孤舟三四里，水煙沙雨欲黃昏。"
        ],
        "title": "望江州",
        "id": "42c2b2b5-f59d-46ac-8599-1c22e0b0782b"
    },
    {
        "author": "白居易",
        "paragraphs": [
            "潯陽欲到思無窮，庾亮樓南湓口東。",
            "樹木凋疎山雨後，人家低濕水煙中。",
            "菰蔣餧馬行無力，蘆荻編房臥有風。",
            "遙見朱輪來出郭，相迎勞動使君公。"
        ],
        "title": "初到江州",
        "id": "e38fdcaa-f9f2-47ca-a0dc-3c2e81c289d7"
    },
    {
        "author": "白居易",
        "paragraphs": [
            "行搖雲髻花鈿節，應似霓裳趁管弦。",
            "豔動舞帬渾是火，愁凝歌黛欲生煙。",
            "有風縱道能迴雪，無水何由忽吐蓮。",
            "疑是兩般心未決，雨中神女月中仙。"
        ],
        "title": "醉後題李馬二妓",
        "id": "1e67b292-b84e-438f-868e-cc4f80f569ed"
    },
    {
        "author": "白居易",
        "paragraphs": [
            "鬱金香汗裛歌巾，山石榴花染舞帬。",
            "好似文君還對酒，勝於神女不歸雲。",
            "夢中那及覺時見，宋玉荆王應羨君。"
        ],
        "title": "盧侍御小妓乞詩座上留贈",
        "id": "0948a7ef-e377-40db-96ad-87b06375fa92"
    },
    {
        "author": "白居易",
        "paragraphs": [
            "南去經三楚，東來過五湖。",
            "山頭看候館，水面問征途。",
            "地遠窮江界，天低極海隅。",
            "飄零同落葉，浩蕩似乘桴。",
            "漸覺鄉原異，深知土產殊。",
            "夷音語嘲异常，蠻態笑睢盱。",
            "水市通闤闠，煙村混舳艫。",
            "吏徵漁戶稅，人納火田租。",
            "亥日饒鰕蟹，寅年足虎貙。",
            "成人男作丱，事鬼女爲巫。",
            "樓闇攢倡婦，隄長簇販夫。",
            "夜船論鋪賃，春酒斷缾酤。",
            "見果皆盧橘，聞禽悉鷓鴣。",
            "山歌猨獨叫，野哭鳥相呼。",
            "嶺徼雲成棧，江郊水當郛。",
            "月移翹柱鶴，風汎颭檣烏。",
            "鼇礙潮無信，蛟驚浪不虞。",
            "鼉鳴江擂鼓，蜃氣海浮圖。",
            "樹裂山魈穴，沙含水弩樞。",
            "喘牛犂紫芋，羸馬放青菰。",
            "繡面誰家婢，鵶頭幾歲奴。",
            "泥中采菱芡，燒後拾樵蘇。",
            "鼎膩愁烹鼈，盤腥厭膾鱸。",
            "鍾儀徒戀楚，張翰浪思吳。",
            "氣序涼還熱，光陰旦復晡。",
            "身方逐萍梗，年欲近桑榆。",
            "渭北田園廢，江西歲月徂。",
            "憶歸恆慘澹，懷舊忽踟躕。",
            "自念咸秦客，嘗爲鄒魯儒。",
            "蘊藏經國術，輕棄度關繻。",
            "賦力凌鸚鵡，詞鋒敵轆轤。",
            "戰文重掉鞅，射策一彎弧。",
            "崔杜鞭齊下，元韋轡並驅。",
            "名聲逼揚馬，交分過蕭朱。",
            "世務輕摩揣，周行竊覬覦。",
            "風雲皆會合，雨露各霑濡。",
            "共遇升平代，偏慙固陋軀。",
            "承明連夜直，建禮拂晨趨。",
            "美服頒王府，珍羞降御廚。",
            "議高通白虎，諫切伏青蒲。",
            "柏殿行陪宴，花樓走看酺。",
            "神旗張鳥獸，天籟動笙芋。",
            "戈劒星芒耀，魚龍電策驅。",
            "定場排越伎，促坐進吳歈。",
            "縹緲疑仙樂，嬋娟勝畫圖。",
            "歌鬟低翠羽，舞汗墮紅珠。",
            "別選閑遊伴，潛招小飲徒。",
            "一杯愁已破，三醆氣彌麤。",
            "輭美仇家酒，幽閑葛氏姝。",
            "十千方得斗，二八正當壚。",
            "論笑杓胡律，談憐鞏囁嚅。",
            "李酣猶短竇，庾醉更蔫迂。",
            "鞍馬呼教住，骰盤喝遣輸。",
            "長驅波卷白，連擲采成盧。",
            "籌幷頻逃席，觥嚴列置盂。",
            "滿巵那可灌，頹玉不勝扶。",
            "入視中樞草，歸乘內廐駒。",
            "醉曾衝宰相，驕不揖金吾。",
            "日近恩雖重，雲高勢却孤。",
            "飜身落霄漢，失脚倒泥塗。",
            "博望移門籍，潯陽佐郡符。",
            "時情變寒暑，世利算錙銖。",
            "即日辭雙闕，明朝別九衢。",
            "播遷分郡國，次第出京都。",
            "秦嶺馳三驛，商山上二邘。",
            "峴陽亭寂莫，夏口路崎嶇。",
            "大道全生棘，中丁盡執殳。",
            "江關未撤警，淮寇尚稽誅。",
            "林對東西寺，山分大小姑。",
            "廬峰蓮刻削，湓浦帶縈紆。",
            "九派吞青草，孤城覆綠蕪。",
            "黃昏鐘寂寂，清曉角嗚嗚。",
            "春色辭門柳，秋聲到井梧。",
            "殘芳悲鶗鴂，暮節感茱萸。",
            "蘂坼金英菊，花飄雪片蘆。",
            "波紅日斜沒，沙白月平鋪。",
            "幾見林抽筍，頻驚燕引雛。",
            "歲華何倏忽，年少不須臾。",
            "眇默思千古，蒼茫想八區。",
            "孔窮緣底事，顏夭有何辜。",
            "龍智猶經醢，龜靈未免刳。",
            "窮通應已定，聖哲不能逾。",
            "況我身謀拙，逢他厄運拘。",
            "漂流隨大海，錘鍛任洪鑪。",
            "險阻嘗之矣，栖遲命也夫。",
            "沈冥消意氣，窮餓耗肌膚。",
            "防瘴和殘藥，迎寒補舊襦。",
            "書牀鳴蟋蟀，琴匣網蜘蛛。",
            "貧室如懸磐，端憂劇守株。",
            "時遭人指點，數被鬼揶揄。",
            "兀兀都疑夢，昏昏半是愚。",
            "女驚朝不起，妻怪夜長吁。",
            "萬里拋朋侶，三年隔友于。",
            "自然悲聚散，不是恨榮枯。",
            "去夏微之瘧，今春席八殂。",
            "天涯書達否，泉下哭知無。",
            "謾寫詩盈卷，空盛酒滿壺。",
            "只添新悵望，豈復舊歡娛。",
            "壯志因愁減，衰容與病俱。",
            "相逢應不識，滿頷白髭鬚。"
        ],
        "title": "東南行一百韻寄通州元九侍御澧州李十一舍人果州崔二十二使君開州韋大員外庾三十二補闕杜十四拾遺李二十助教員外竇七校書",
        "id": "34d3b009-d2b6-456e-969f-8b4a0283356b"
    },
    {
        "author": "白居易",
        "paragraphs": [
            "面瘦頭斑四十四，遠謫江州爲郡史。",
            "逢時棄置從不才，未老衰羸爲何事。",
            "火燒寒澗松爲燼，霜降春林花委地。",
            "遭時榮悴一時間，豈是昭昭上天意。"
        ],
        "title": "謫居",
        "id": "649dafe4-d336-4479-b2ce-27ab240fecda"
    },
    {
        "author": "白居易",
        "paragraphs": [
            "早攀霄漢上天衢，晚落風波委世途。",
            "雨露施恩無厚薄，蓬蒿隨分有榮枯。",
            "傷禽側翅驚弓箭，老婦低顏事舅姑。",
            "碧落三仙曾識面，年深記得姓名無。"
        ],
        "title": "初到江州寄翰林張李杜三學士",
        "id": "e24c83fd-e7b9-4f64-a389-cd65d2c62fe1"
    },
    {
        "author": "白居易",
        "paragraphs": [
            "獨憑朱檻立凌晨，山色初明水色新。",
            "竹霧曉籠銜嶺月，蘋風暖送過江春。",
            "子城陰處猶殘雪，衙鼓聲前未有塵。",
            "三百年來庾樓上，曾經多少望鄉人。"
        ],
        "tags": [
            "思乡",
            "写景",
            "登高"
        ],
        "title": "庾樓曉望",
        "id": "4d284c4a-e2d7-4e1f-af06-624fbc49c46d"
    },
    {
        "author": "白居易",
        "paragraphs": [
            "木落天晴山翠開，愛山騎馬入山來。",
            "心知不及柴桑令，一宿西林便却回。"
        ],
        "title": "宿西林寺",
        "id": "5f0933ba-9551-4ad7-b16f-29fb99bd8ac7"
    },
    {
        "author": "白居易",
        "paragraphs": [
            "樓中別曲催離酌，燈下紅裙間綠袍。",
            "縹緲楚風羅綺薄，錚鏦越調管弦高。",
            "寒流帶月澄如鏡，夕吹和霜利似刀。",
            "尊酒未空歡未盡，舞腰歌袖莫辭勞。"
        ],
        "title": "江樓宴別",
        "id": "9a473fe7-7454-428d-aeca-40b7687f2369"
    },
    {
        "author": "白居易",
        "paragraphs": [
            "一叢千朵壓闌干，翦碎紅綃却作團。",
            "風嫋舞腰香不盡，露銷妝臉淚新乾。",
            "薔薇帶刺攀應嬾，菡萏生泥玩亦難。",
            "爭及此花檐戶下，任人采弄盡人看。"
        ],
        "title": "題山石榴花",
        "id": "bb590847-46a4-470e-8737-d33e5060b4f4"
    },
    {
        "author": "白居易",
        "paragraphs": [
            "山吐晴嵐水放光，辛夷花白柳梢黃。",
            "但知莫作江西意，風景何曾異帝鄉。"
        ],
        "title": "代春贈",
        "id": "e90f1c87-f2a3-4976-a582-5a87d2f8395b"
    },
    {
        "author": "白居易",
        "paragraphs": [
            "草煙低重水花明，從道風光似帝京。",
            "其奈山猨江上叫，故鄉無此斷腸聲。"
        ],
        "title": "荅春",
        "id": "d753d2ef-7e1e-40da-bc18-403648638967"
    },
    {
        "author": "白居易",
        "paragraphs": [
            "逐處花皆好，隨年貌自衰。",
            "紅櫻滿眼日，白髮半頭時。",
            "倚樹無言久，攀條欲放遲。",
            "臨風兩堪歎，如雪復如絲。"
        ],
        "title": "櫻桃花下歎白髮",
        "id": "97365e6d-4417-496a-aa71-7f8eaa2d5d4b"
    },
    {
        "author": "白居易",
        "paragraphs": [
            "漠漠紛紛不奈何，狂風急雨兩相和。",
            "晚來悵望君知否，枝上稀疎地上多。"
        ],
        "title": "惜落花贈崔二十四",
        "id": "9da82c6a-2569-45f5-a4be-8349b15f0f16"
    },
    {
        "author": "白居易",
        "paragraphs": [
            "亦知官舍非吾宅，且斸山櫻滿院栽。",
            "上佐近來多五考，少應四度見花開。"
        ],
        "title": "移山櫻桃",
        "id": "9b84882b-af34-43dd-9fbc-ef1b90a30d81"
    },
    {
        "author": "白居易",
        "paragraphs": [
            "職散優閑地，身慵老大時。",
            "送春唯有酒，銷日不過棊。",
            "祿米麞牙稻，園蔬鴨脚葵。",
            "飽餐仍晏起，餘暇弄龜兒。"
        ],
        "title": "官舍閑題",
        "id": "de92b5a4-8307-4276-ac61-ea696a0cc371"
    },
    {
        "author": "白居易",
        "paragraphs": [
            "花盡頭新白，登樓意若何。",
            "歲時春日少，世界苦人多。",
            "愁醉非因酒，悲吟不是歌。",
            "求師治此病，唯勸讀楞伽。"
        ],
        "title": "晚春登大雲寺南樓贈常禪師",
        "id": "5d7ba7de-93e0-4c2f-99d9-976f3a9dea12"
    },
    {
        "author": "白居易",
        "paragraphs": [
            "憑高眺遠一悽悽，却下朱闌即解攜。",
            "京路人歸天直北，江樓客散日平西。",
            "長津欲度迴渡尾，殘酒重傾簇馬蹄。",
            "不獨別君須強飲，窮愁自要醉如泥。"
        ],
        "title": "北樓送客歸上都",
        "id": "ef511321-15f2-4807-89b4-07ce8e225543"
    },
    {
        "author": "白居易",
        "paragraphs": [
            "疎散郡丞同野客，幽閑官舍抵山家。",
            "春風北戶千莖竹，晚日東園一樹花。",
            "小醆吹醅嘗冷酒，深爐敲火炙新茶。",
            "能來近日觀棊否，太守知慵放晚衙。"
        ],
        "title": "北亭招客",
        "id": "3dfb6d47-40e9-49e6-a368-5dc717e425e9"
    },
    {
        "author": "白居易",
        "paragraphs": [
            "謫辭魏闕鵷鸞隔，老入廬山麋鹿隨。",
            "薄暮蕭條投寺宿，凌晨清淨與僧期。",
            "雙林我起聞鐘後，隻日君趨入閣時。",
            "鵬鷃高低分皆定，莫勞心力遠相思。"
        ],
        "tags": [
            "庐山"
        ],
        "title": "宿西林寺早赴東林滿上人之會因寄崔二十二員外",
        "id": "a7315b56-63ed-443a-a7f3-ef4cfe11b84d"
    },
    {
        "author": "白居易",
        "paragraphs": [
            "竹寺初晴日，花塘欲曉春。",
            "野猨疑弄客，山鳥似呼人。",
            "酒嫩傾金液，茶新碾玉塵。",
            "可憐幽靜地，堪寄老慵身。"
        ],
        "title": "遊寶稱寺",
        "id": "e29eca4b-cb3d-41f1-81e5-5d3afe9ab97d"
    },
    {
        "author": "白居易",
        "paragraphs": [
            "厭聽秋猨催下淚，喜聞春鳥勸提壺。",
            "誰家紅樹先花發，何處青樓有酒酤。",
            "進士麄豪尋靜盡，拾遺風采近都無。",
            "欲期明日東鄰醉，變作騰騰一俗夫。"
        ],
        "title": "早春聞提壺鳥因題鄰家",
        "id": "64b01261-1b4c-40d2-b981-8a8b560ff933"
    },
    {
        "author": "白居易",
        "paragraphs": [
            "一叢暗澹將何比，淺碧籠帬襯紫巾。",
            "除却微之見應愛，人間少有別花人。"
        ],
        "title": "見紫薇花憶微之",
        "id": "6521c6e2-28fc-49ff-8845-93d307ae1be3"
    },
    {
        "author": "白居易",
        "paragraphs": [
            "柯條未嘗損，根蕟不曾移。",
            "同類今齊茂，孤芳忽獨萎。",
            "仍憐委地日，正是帶花時。",
            "碎碧初凋葉，燋紅尚戀枝。",
            "乾坤無厚薄，草木自榮衰。",
            "欲問因何事，春風亦不知。"
        ],
        "title": "薔薇花一叢獨死不知其故因有是篇",
        "id": "3814a671-10ee-40d9-95e0-d1e2d48fe54e"
    },
    {
        "author": "白居易",
        "paragraphs": [
            "久雨南湖漲，新晴北客過。",
            "日沈紅有影，風定綠無波。",
            "岸沒閭閻少，灘平船舫多。",
            "可憐心賞處，其奈獨遊何。"
        ],
        "title": "湖亭望水",
        "id": "89cf3ac5-7bba-4442-8f1b-645cf84ac489"
    },
    {
        "author": "白居易",
        "paragraphs": [
            "外事因慵廢，中懷與靜期。",
            "尋泉上山遠，看筍出林遲。",
            "白石磨樵斧，青竿理釣絲。",
            "澄清深淺好，最愛夕陽時。"
        ],
        "title": "閑遊",
        "id": "f3c8ce57-bb20-4883-bdb8-5f3b47dc24a9"
    },
    {
        "author": "白居易",
        "paragraphs": [
            "幽獨辭羣久，漂流去國賒。",
            "只將琴作伴，唯以酒爲家。",
            "感逝因看水，傷離爲見花。",
            "李三埋地底，元九謫天涯。",
            "舉眼青雲遠，回頭白日斜。",
            "可能勝賈誼，猶自滯長沙。"
        ],
        "title": "憶微之傷仲遠",
        "id": "85140ae8-d6c7-46cc-901f-fbea77c647e0"
    },
    {
        "author": "白居易",
        "paragraphs": [
            "聞道移居村塢間，竹林多處獨開關。",
            "故來不是求他事，暫借南亭一望山。"
        ],
        "title": "過鄭處士",
        "id": "c324846f-0a23-402a-b4d6-a20b9e9dbaf7"
    },
    {
        "author": "白居易",
        "paragraphs": [
            "自作潯陽客，無如苦雨何。",
            "陰昏晴日少，閑悶睡時多。",
            "湖闊將天合，雲低與水和。",
            "籬根舟子語，巷口釣人歌。",
            "霧島沈黃氣，風帆蹙白波。",
            "門前車馬道，一宿變江河。"
        ],
        "title": "霖雨苦多江湖暴漲塊然獨望因題北亭",
        "id": "96acf8fa-be53-4cb8-988c-2f7924f700bd"
    },
    {
        "author": "白居易",
        "paragraphs": [
            "閑出乘輕屐，徐行蹋輭沙。",
            "觀魚傍湓浦，看竹入楊家。",
            "林迸穿籬筍，藤飄落水花。",
            "雨埋釣舟小，風颺酒旗斜。",
            "嫩剝青菱角，濃煎白茗芽。",
            "淹留不知夕，城樹欲栖鴉。"
        ],
        "title": "春末夏初閑遊江郭二首 一",
        "id": "822813b7-e1a1-42f1-9da0-366edd6779e3"
    },
    {
        "author": "白居易",
        "paragraphs": [
            "柳影繁初合，鶯聲澀漸稀。",
            "早梅迎夏結，殘絮送春飛。",
            "西日韶光盡，南風暑氣微。",
            "展張新小簟，熨帖舊生衣。",
            "綠蟻杯香嫩，紅絲膾縷肥。",
            "故園無此味，何必苦思歸。"
        ],
        "title": "春末夏初閑遊江郭二首 二",
        "id": "82dab979-e2bd-43cd-b739-b487a16af571"
    },
    {
        "author": "白居易",
        "paragraphs": [
            "南詔紅藤杖，西江白首人。",
            "時時攜步月，處處把尋春。",
            "勁健孤莖直，疎圓六節勻。",
            "火山生處遠，瀘水洗來新。",
            "粗細纔盈手，高低僅過身。",
            "天邊望鄉客，何日拄歸秦。"
        ],
        "title": "紅藤杖",
        "id": "8953d095-bef2-4238-ae11-19ea6b1c51a9"
    },
    {
        "author": "白居易",
        "paragraphs": [
            "匹馬來郊外，扁舟在水濱。",
            "可憐衝雨客，來訪阻風人。",
            "小榼酤清醑，行廚煮白鱗。",
            "停杯看柳色，各憶故園春。"
        ],
        "title": "風雨中尋李十一因題船上",
        "id": "c66e55dc-4c6b-48a9-b52c-3acab7618e34"
    },
    {
        "author": "白居易",
        "paragraphs": [
            "一眼湯泉流向東，浸泥澆草煖無功。",
            "驪山溫水因何事，流入金鋪玉甃中。"
        ],
        "tags": [
            "庐山"
        ],
        "title": "題廬山山下湯泉",
        "id": "5011d7b2-a92c-4901-a71a-2bb58e33a369"
    },
    {
        "author": "白居易",
        "paragraphs": [
            "笛竹出蘄春，霜刀劈翠筠。",
            "織成雙鎖簟，寄與獨眠人。",
            "卷作筒中信，舒爲席上珍。",
            "滑如鋪薤葉，冷似臥龍鱗。",
            "清潤宜乘露，鮮華不受塵。",
            "通州炎瘴地，此物最關身。"
        ],
        "title": "寄蘄州簟與元九因題六韻",
        "id": "7b956b3c-61ae-4a70-8e58-e2af55cc0509"
    },
    {
        "author": "白居易",
        "paragraphs": [
            "西江風候接南威，暑氣常多秋氣微。",
            "猶道江州最涼冷，至今九月著生衣。"
        ],
        "title": "秋熱",
        "id": "e61250b0-0ed9-4eac-ae61-b9fc8a0f7684"
    },
    {
        "author": "白居易",
        "paragraphs": [
            "溪嵐漠漠樹重重，水檻山窗次第逢。",
            "晚葉尚開紅躑躅，秋芳初結白芙蓉。",
            "聲來枕上千年鶴，影落杯中五老峰。",
            "更媿殷勤留客意，魚鮮飯細酒香濃。"
        ],
        "title": "題元八谿居",
        "id": "985bd20d-1941-42d2-bf84-5303635f7a75"
    },
    {
        "author": "白居易",
        "paragraphs": [
            "散吏閑如客，貧州冷似村。",
            "早涼湖北岸，殘照郭西門。",
            "嬾鑷從鬚白，休治任眼昏。",
            "老來何所用，少興不多言。"
        ],
        "title": "晚出西郊",
        "id": "6bd3f25c-d4fb-4f43-9555-e942d29e8261"
    },
    {
        "author": "白居易",
        "paragraphs": [
            "葉展影飜當砌月，花開香散入簾風。",
            "不如種在天池上，猶勝生於野水中。"
        ],
        "title": "階下蓮",
        "id": "d3759322-e75e-443c-a2f9-0a15daa8b91a"
    },
    {
        "author": "白居易",
        "paragraphs": [
            "賈生俟罪心相似，張翰思歸事不如。",
            "斜日早知驚鵩鳥，秋風悔不憶鱸魚。",
            "胷襟曾貯匡時策，懷袖猶殘諫獵書。",
            "從此萬緣都擺落，欲攜妻子買山居。"
        ],
        "title": "端居詠懷",
        "id": "9804a6d5-93a6-4454-86db-a1b1969c13c5"
    },
    {
        "author": "白居易",
        "paragraphs": [
            "君遊丹陛已三遷，我汎滄浪欲二年。",
            "劒珮曉趨雙鳳闕，煙波夜宿一漁船。",
            "交親盡在青雲上，鄉國遙拋白日邊。",
            "若報生涯應笑殺，結茅栽芋種畬田。"
        ],
        "title": "夜宿江浦聞元八改官因寄此什",
        "id": "bf4bac13-4f98-45fc-b2d5-f433b3fa698e"
    },
    {
        "author": "白居易",
        "paragraphs": [
            "朱檻在空虛，涼風八月初。",
            "山形如峴首，江色似桐廬。",
            "佛寺乘船入，人家枕水居。",
            "高亭仍有月，今夜宿何如。"
        ],
        "title": "百花亭",
        "id": "2d96c1ac-e222-4afa-aefa-34b42da5895c"
    },
    {
        "author": "白居易",
        "paragraphs": [
            "南國雖多熱，秋來亦不遲。",
            "湖光朝霽後，竹氣晚涼時。",
            "樓閣宜佳客，江山入好詩。",
            "清風水蘋葉，白露木蘭枝。",
            "欲作雲泉計，須營伏臘資。",
            "匡廬一步地，官滿更何之。"
        ],
        "tags": [
            "庐山"
        ],
        "title": "江樓早秋",
        "id": "b2110d36-8655-441b-83fb-63a32e6f0fdc"
    },
    {
        "author": "白居易",
        "paragraphs": [
            "年年漸見南方物，事事堪傷北客情。",
            "山鬼趫跳唯一足，峽猿哀怨過三聲。",
            "帆開青草湖中去，衣濕黃梅雨裏行。",
            "別後雙魚難定寄，近來潮不到湓城。"
        ],
        "title": "送客之湖南",
        "id": "b02709aa-dd6b-4764-b600-67b1d97e2a58"
    },
    {
        "author": "白居易",
        "paragraphs": [
            "百花亭上晚裴回，雲影陰晴掩復開。",
            "日色悠揚暎山盡，雨聲蕭颯渡江來。",
            "鬢毛遇病雙如雪，心緒逢秋一似灰。",
            "向夜欲歸愁未了，滿湖明月小船迴。"
        ],
        "title": "百花亭晚望夜歸",
        "id": "a621ca83-2def-47f5-807c-713d40ac2b0a"
    },
    {
        "author": "白居易",
        "paragraphs": [
            "小郡大江邊，危樓夕照前。",
            "青蕪卑濕地，白露泬寥天。",
            "鄉國此時阻，家書何處傳？仍聞陳蔡戍，轉戰已三年。"
        ],
        "title": "西樓",
        "id": "add5658a-0e8c-4ac2-b8b6-d86467bac247"
    },
    {
        "author": "白居易",
        "paragraphs": [
            "盡日行還歇，遲遲獨上山。",
            "攀藤老筋力，照水病容顏。",
            "陶巷招居住，茅家許往還。",
            "飽諳榮辱事，無意戀人間。"
        ],
        "title": "尋李道士山居兼呈元明府",
        "id": "4337c15b-4c7e-4b6e-8a84-0e0c1806f484"
    },
    {
        "author": "白居易",
        "paragraphs": [
            "行年四十五，兩鬢半蒼蒼。",
            "清瘦詩成癖，粗豪酒放狂。",
            "老來尤委命，安處即爲鄉。",
            "或擬廬山下，來春結草堂。"
        ],
        "tags": [
            "庐山"
        ],
        "title": "四十五",
        "id": "e4550960-ded7-4ff2-b699-d62fccfe5357"
    },
    {
        "author": "白居易",
        "paragraphs": [
            "曾陪鶴馭兩三仙，親侍龍輿四五年。",
            "天上歡華春有限，世間漂泊海無邊。",
            "榮枯事過都成夢，憂喜心忘便是禪。",
            "官滿更歸何處去，香爐峰在宅門前。"
        ],
        "title": "寄李相公崔侍郎錢舍人",
        "id": "d748ec83-83cd-4ff8-8af6-bf6b5f22ca09"
    },
    {
        "author": "白居易",
        "paragraphs": [
            "天台嶺上凌霜樹，司馬廳前委地叢。",
            "一種不生明月裏，山中猶校勝塵中。"
        ],
        "title": "廳前桂",
        "id": "97ca629b-5875-4f77-b7cf-bcb0bc45dd91"
    },
    {
        "author": "白居易",
        "paragraphs": [
            "行行覓路緣松嶠，步步尋花到杏壇。",
            "白石先生小有洞，黃芽姹女大還丹。",
            "常悲東郭千家冢，欲乞西山五色丸。",
            "但恐長生須有籍，仙臺試爲檢名看。"
        ],
        "title": "尋王道士藥堂因有題贈",
        "id": "761a0ac6-307d-421f-a18a-66997697b098"
    },
    {
        "author": "白居易",
        "paragraphs": [
            "籬菊花稀砌桐落，樹陰離離日色薄。",
            "單幕疎簾貧寂莫，涼風冷露秋蕭索。",
            "光陰流轉忽已晚，顏色凋殘不如昨。",
            "萊妻臥病月明時，不擣寒衣空擣藥。"
        ],
        "title": "秋晚",
        "id": "401dd560-9b66-4829-93db-1442d928b863"
    },
    {
        "author": "白居易",
        "paragraphs": [
            "臘後冰生覆湓水，夜來雲闇失廬山。",
            "風飄細雪落如米，索索蕭蕭蘆葦間。",
            "此地二年留我住，今朝一酌送君還。",
            "相看漸老無過醉，聚散窮通總是閑。"
        ],
        "tags": [
            "庐山"
        ],
        "title": "南浦歲暮對酒送王十五歸京",
        "id": "6bc1faaf-76a2-4868-8938-ea3423f1a2b7"
    },
    {
        "author": "白居易",
        "paragraphs": [
            "薄晚支頤坐，中宵枕臂眠。",
            "一從身去國，再見日周天。",
            "老度江南歲，春拋渭北田。",
            "潯陽來早晚，明日是三年。"
        ],
        "title": "除夜",
        "id": "93922b94-1754-4664-8857-5e6f0485996a"
    },
    {
        "author": "白居易",
        "paragraphs": [
            "平生相見即眉開，靜念無如李與崔。",
            "各是天涯爲刺史，緣何不覓九江來。"
        ],
        "title": "聞李十一出牧澧州崔二十二出牧果州因寄絕句",
        "id": "ee496564-ffbe-4860-b970-8759ce180734"
    },
    {
        "author": "白居易",
        "paragraphs": [
            "聞停歲仗軫皇情，應爲淮西寇未平。",
            "不分氣從歌裏發，無明心向酒中生。",
            "愚計忽思飛短檄，狂心便欲請長纓。",
            "從來妄動多如此，自笑何曾得事成。"
        ],
        "title": "元和十三年淮寇未平詔停歲仗憤然有感率爾成章",
        "id": "77178613-d04c-4d95-8bb3-434254cf03a3"
    },
    {
        "author": "白居易",
        "paragraphs": [
            "歲時銷旅貌，風景觸鄉愁。",
            "牢落江湖意，新年上庾樓。"
        ],
        "title": "庾樓新歲",
        "id": "cd3cff71-eb8f-496c-bc0e-5d58fe074c51"
    },
    {
        "author": "白居易",
        "paragraphs": [
            "倚石攀籮歇病身，青笻竹仗白紗巾。",
            "他時畫出廬山障，便是香爐峰上人。"
        ],
        "tags": [
            "庐山"
        ],
        "title": "上香爐峰",
        "id": "cfd94a1e-4ae4-4b98-8a08-bc0c1058dcb5"
    },
    {
        "author": "白居易",
        "paragraphs": [
            "與君何日出屯蒙，魚戀江湖鳥厭籠。",
            "分手各拋滄海畔，折腰俱老綠衫中。",
            "三年隔闊音塵斷，兩地飄零氣味同。",
            "又被新年勸相憶，柳條黃輭欲春風。"
        ],
        "title": "憶微之",
        "id": "2d1fb2ec-f105-4bfa-a2e2-8aa70642b24a"
    },
    {
        "author": "白居易",
        "paragraphs": [
            "卑濕沙頭宅，連陰雨夜天。",
            "共聽檐溜滴，心事兩悠然。",
            "把酒循環飲，移牀曲尺眠。",
            "莫言非故舊，相識已三年。"
        ],
        "title": "雨夜贈元十八",
        "id": "80e0ff2c-8ed6-493f-9cd5-361663872092"
    },
    {
        "author": "白居易",
        "paragraphs": [
            "草香沙暖水雲晴，風景令人憶帝京。",
            "還似往年春氣味，不宜今日病心情。",
            "聞鶯樹下沈吟立，信馬江頭取次行。",
            "忽見紫桐花悵望，下邽明日是清明。"
        ],
        "title": "寒食江畔",
        "id": "f9616ecd-6e76-4055-a4d0-cf043c07240f"
    },
    {
        "author": "白居易",
        "paragraphs": [
            "三日歡遊辭曲水，二年愁臥在長沙。",
            "每登高處長相憶，何況茲樓屬庾家。"
        ],
        "title": "三月三日登庾樓寄庾三十二",
        "id": "b9c46473-4b70-4183-8b3e-2780334ff0f6"
    },
    {
        "author": "白居易",
        "paragraphs": [
            "誰能淮上靜風波，聞道河東應此科。",
            "不獨文詞供奏記，定將談笑解兵戈。",
            "泥埋劒戟終難久，水借蛟龍可在多。",
            "四十著緋軍司馬，男兒官職未蹉跎。"
        ],
        "title": "聞李六景儉自河東令授唐鄧行軍司馬以詩賀之",
        "id": "a326ca3e-4c74-4a79-9d10-624d0d4801dc"
    },
    {
        "author": "白居易",
        "paragraphs": [
            "可憐顏色好陰涼，葉翦紅牋花撲霜。",
            "繖蓋低垂金翡翠，熏籠亂搭繡衣裳。",
            "春芽細炷千燈燄，夏蘂濃焚百[和]香。",
            "見說上林無此樹，只教桃柳占年芳。"
        ],
        "title": "石榴樹",
        "id": "a29e44cd-00b6-47f3-9257-4318fff30637"
    },
    {
        "author": "白居易",
        "paragraphs": [
            "人間四月芳菲盡，山寺桃花始盛開。",
            "長恨春歸無覓處，不知轉入此中來。"
        ],
        "tags": [
            "花",
            "写景",
            "写花",
            "植物"
        ],
        "title": "大林寺桃花",
        "id": "f5f726ac-2edd-44c1-bebf-1cc8476fad4c"
    },
    {
        "author": "白居易",
        "paragraphs": [
            "自從委順任浮沈，漸覺年多功用深。",
            "面上減除憂喜色，胷中消盡是非心。",
            "妻兒不問唯耽酒，冠蓋皆慵只抱琴。",
            "長笑靈均不知命，江蘺叢畔苦悲吟。"
        ],
        "title": "詠懷",
        "id": "4439ea65-172e-424a-9bb3-68b0959fae15"
    },
    {
        "author": "白居易",
        "paragraphs": [
            "雨過塵埃滅，沿江道徑平。",
            "月乘殘夜出，人趁早涼行。",
            "寂歷閑吟動，冥濛暗思生。",
            "荷塘飜露氣，稻壟瀉泉聲。",
            "宿犬聞鈴起，栖禽見火驚。",
            "曨曨煙樹色，十里始天明。"
        ],
        "title": "早發楚城驛",
        "id": "e5e2484e-2a17-4351-88db-e9684d3573d1"
    },
    {
        "author": "白居易",
        "paragraphs": [
            "箬峴亭東有小池，早荷新荇綠參差。",
            "中宵把火行人發，驚起雙栖白鷺鷥。"
        ],
        "title": "箬峴東池",
        "id": "f6b6b4ec-58de-4278-8c78-417834559331"
    },
    {
        "author": "白居易",
        "paragraphs": [
            "建昌江水縣門前，立馬教人喚渡船。",
            "忽似往年歸蔡渡，草風沙雨渭河邊。"
        ],
        "title": "建昌江",
        "id": "0195efd1-4268-4383-9e06-67f45793a6ad"
    },
    {
        "author": "白居易",
        "paragraphs": [
            "傷心一尉便終身，叔母年高新婦貧。",
            "一片綠衫消不得，腰金拖紫是何人。"
        ],
        "title": "哭從弟",
        "id": "76ccf07b-b4d6-410b-bcd2-f8b6cb98e59e"
    },
    {
        "author": "白居易",
        "paragraphs": [
            "五架三間新草堂，石階桂柱竹編牆。",
            "南檐納日冬天暖，北戶迎風夏月涼。",
            "灑砌飛泉纔有點，拂窗斜竹不成行。",
            "來春更葺東廂屋，紙閣蘆簾著孟光。"
        ],
        "title": "香爐峰下新卜山居草堂初成偶題東壁",
        "id": "3f7279df-ad05-428c-be89-b8824385a416"
    },
    {
        "author": "白居易",
        "paragraphs": [
            "喜入山林初息影，厭趨朝市久勞生。",
            "早年薄有煙霞志，歲晚深諳世俗情。",
            "已許虎溪雲裏臥，不爭龍尾道前行。",
            "從茲耳界應清淨，免見啾啾毀譽聲。"
        ],
        "title": "重題 一",
        "id": "e3883ce5-26ed-4db9-a263-2dddf4de4ba8"
    },
    {
        "author": "白居易",
        "paragraphs": [
            "長松樹下小溪頭，班鹿胎巾白布裘。",
            "藥圃茶園爲產業，野麋林鶴是交遊。",
            "雲生澗戶衣裳潤，嵐隱山廚火燭幽。",
            "最愛一泉新引得，清泠屈曲繞階流。"
        ],
        "title": "重題 二",
        "id": "f9d19db4-eb31-4e16-aa78-a3ebf6b89aa5"
    },
    {
        "author": "白居易",
        "paragraphs": [
            "日高睡足猶慵起，小閣重衾不怕寒。",
            "遺愛寺鐘欹枕聽，香爐峰雪撥簾看。",
            "匡廬便是逃名地，司馬仍爲送老官。",
            "心泰身寧是歸處，故鄉何獨在長安。"
        ],
        "tags": [
            "庐山"
        ],
        "title": "重題 三",
        "id": "15c0f584-e3f4-413e-a6c2-5bb40a2b737f"
    },
    {
        "author": "白居易",
        "paragraphs": [
            "宦途自此心長別，世事從今口不言。",
            "豈止形骸同土木，兼將壽夭任乾坤。",
            "胷中壯氣猶須遣，身外浮榮何足論。",
            "還有一條遺恨事，高家門館未酬恩。"
        ],
        "title": "重題 四",
        "id": "bbcd667c-130c-4d4e-9a13-ab045b73bad2"
    },
    {
        "author": "白居易",
        "paragraphs": [
            "爲問長安月，誰教不相離。",
            "昔隨飛蓋處，今照入山時。",
            "借助秋懷曠，留連夜臥遲。",
            "如歸舊鄉國，似對好親知。",
            "松下行爲伴，谿頭坐有期。",
            "千巖將萬壑，無處不相隨。"
        ],
        "title": "山中問月",
        "id": "470a3c60-1f44-4fed-8cc0-3e990c21c080"
    },
    {
        "author": "白居易",
        "paragraphs": [
            "新年三五東林夕，星漢迢迢鐘梵遲。",
            "花縣當君行樂夜，松房是我坐禪時。",
            "忽看月滿還相憶，始歎春來自不知。",
            "不覺定中微念起，明朝更問鴈門師。"
        ],
        "title": "正月十五日夜東林寺學禪偶懷藍田楊主簿因呈智禪師",
        "id": "c6b08353-3068-494d-a351-933db9ae3a7b"
    },
    {
        "author": "白居易",
        "paragraphs": [
            "昔爲東掖垣中客，今作西方社內人。",
            "手把楊枝臨水坐，閑思往事似前身。"
        ],
        "title": "臨水坐",
        "id": "e3c3ba91-4636-4863-b8a9-de9910bada57"
    },
    {
        "author": "白居易",
        "paragraphs": [
            "山齋方獨往，塵事莫相仍。",
            "藍轝辭鞍馬，緇徒換友朋。",
            "朝餐唯藥菜，夜伴只紗燈。",
            "除却青衫在，其餘便是僧。"
        ],
        "title": "山居",
        "id": "f3045218-2fe6-49ec-a26a-bfce9dc3a26b"
    },
    {
        "author": "白居易",
        "paragraphs": [
            "弄日臨谿坐，尋花繞寺行。",
            "時時聞鳥語，處處是泉聲。"
        ],
        "tags": [
            "抒情",
            "写景"
        ],
        "title": "遺愛寺",
        "id": "7f2706a9-bfe1-4618-ab0d-c50b32c10350"
    },
    {
        "author": "白居易",
        "paragraphs": [
            "憶昔封書與君夜，金鑾殿後欲明天。",
            "今夜封書在何處，廬山庵裏晚燈前。",
            "籠鳥檻猿俱未死，人間相見是何年。"
        ],
        "tags": [
            "庐山"
        ],
        "title": "山中與元九書因題書後",
        "id": "dbbfdddd-99af-47b4-bf51-3dd025bc3797"
    },
    {
        "author": "白居易",
        "paragraphs": [
            "久別鵷鸞侶，深隨鳥獸羣。",
            "教他遠親故，何處覓知聞？昔日青雲意，今移向白雲。"
        ],
        "title": "黃石巖下作",
        "id": "5629f4fe-8e88-4d38-8e2f-bd6770e9ee96"
    },
    {
        "author": "白居易",
        "paragraphs": [
            "垂鞭相送醉醺醺，遙見廬山指似君。",
            "想君初覺從軍樂，未愛香爐峰上雲。"
        ],
        "tags": [
            "庐山"
        ],
        "title": "戲贈李十三判官",
        "id": "7515bda6-96de-416e-b3ea-691e9648df25"
    },
    {
        "author": "白居易",
        "paragraphs": [
            "密座移紅毯，酡顏照淥杯。",
            "雙娥留且住，五馬任先迴。",
            "醉耳歌催醒，愁眉笑引開。",
            "平生少年興，臨老暫重來。"
        ],
        "title": "醉中戲贈鄭使君",
        "id": "147e96f5-0fc7-4b4d-ad78-3c36fbc88cbc"
    },
    {
        "author": "白居易",
        "paragraphs": [
            "憑高望遠思悠哉，晚上江亭夜未迴。",
            "日欲沒時紅浪沸，月初生處白煙開。",
            "辭枝雪蘂將春去，滿鑷霜毛送老來。",
            "爭敢三年作歸計，心知不及賈生才。"
        ],
        "title": "江亭夕望",
        "id": "524f548b-de66-4b9d-95cb-34f50c1d3135"
    },
    {
        "author": "白居易",
        "paragraphs": [
            "悵望慈恩三月盡，紫桐花落鳥關關。",
            "誠知曲水春相憶，其奈長沙老未還。",
            "赤嶺猨聲催白首，黃茅瘴色換朱顏。",
            "誰言南國無霜雪，盡在愁人鬢髮間。"
        ],
        "title": "酬元員外三月三十日慈恩寺相憶見寄",
        "id": "77e25ac8-1e34-4634-bc11-e5e9f75fb67d"
    },
    {
        "author": "白居易",
        "paragraphs": [
            "楚懷邪亂靈均直，放棄合宜何惻惻。",
            "漢文明聖賈生賢，謫向長沙堪歎息。",
            "人事多端何足怪，天文至信猶差忒。",
            "月離于畢合滂沱，有時不雨何能測。"
        ],
        "title": "偶然二首 一",
        "id": "bd8a7069-64a9-4ada-855d-b083598328ae"
    },
    {
        "author": "白居易",
        "paragraphs": [
            "火發城頭魚水裏，救火竭池魚失水。",
            "乖龍藏在牛[領]中，雷擊龍來牛枉死。",
            "人道蓍神龜骨靈，試卜魚牛那至此。",
            "六十四卦七十鑽，畢竟不能知所以。"
        ],
        "title": "偶然二首 二",
        "id": "a7724db5-6f4a-4481-bebb-d1f23b35ac16"
    },
    {
        "author": "白居易",
        "paragraphs": [
            "萬里清光不可思，添愁益恨繞天涯。",
            "誰人隴外久征戍，何處庭前新別離？失寵故姬歸院夜，沒蕃老將上樓時。",
            "照他幾許人腸斷，玉兔銀蟾遠不知。"
        ],
        "title": "中秋月",
        "id": "2502008f-3e3f-44be-b6b0-ca781fd515be"
    },
    {
        "author": "白居易",
        "paragraphs": [
            "故情周匝向交親，新茗分張及病身。",
            "紅紙一封書後信，綠芽十片火前春。",
            "湯添勺水煎魚眼，末下刀圭攪麴塵。",
            "不寄他人先寄我，應緣我是別茶人。"
        ],
        "title": "謝李六郎中寄新蜀茶",
        "id": "3e2a6b80-7713-4eb1-af64-67bfd3f1d705"
    },
    {
        "author": "白居易",
        "paragraphs": [
            "蕭灑登山去，龍鍾遇雨迴。",
            "磴危攀薜荔，石滑踐莓苔。",
            "韤汙君相謔，鞵穿我自咍。",
            "莫欺泥土脚，曾蹋玉階來。"
        ],
        "title": "攜諸山客同上香爐峰遇雨而還霑濡狼籍互相笑謔題此解嘲",
        "id": "68907371-e59e-4d7e-9f18-77259b825333"
    },
    {
        "author": "白居易",
        "paragraphs": [
            "彭蠡湖天晚，桃花水氣春。",
            "鳥飛千白點，日沒半紅輪。",
            "何必爲遷客，無勞是病身。",
            "但來臨此望，少有不愁人。"
        ],
        "tags": [
            "抒情",
            "景点"
        ],
        "title": "彭蠡湖晚歸",
        "id": "94dae647-be26-47ee-8f87-376641b86951"
    },
    {
        "author": "白居易",
        "paragraphs": [
            "幾年司諫直承明，今日求真禮上清。",
            "曾犯龍鱗容不死，欲騎鶴背覓長生。",
            "劉綱有婦仙同得，伯道無兒累更輕。",
            "若許移家相近住，便驅雞犬上層城。"
        ],
        "title": "酬贈李鍊師見招",
        "id": "b84ab8ee-824c-4e77-9fa1-3bd3337d21a5"
    },
    {
        "author": "白居易",
        "paragraphs": [
            "雲黑雨翛翛，江昏水闇流。",
            "有風催解纜，無月伴登樓。",
            "酒罷無多興，帆開不少留。",
            "唯看一點火，遙認是行舟。"
        ],
        "title": "西河雨夜送客",
        "id": "13ab9d59-6814-44f8-ad21-5772015ddb32"
    },
    {
        "author": "白居易",
        "paragraphs": [
            "每因樓上西南望，始覺人間道路長。",
            "礙日暮山青蔟蔟，漫天秋水白茫茫。",
            "風波不見三年面，書信難傳萬里腸。",
            "早晚東歸來下峽，穩乘船舫過瞿唐。"
        ],
        "title": "登西樓憶行簡",
        "id": "8809aae3-6d96-42a6-8ce0-c87c3913afb4"
    },
    {
        "author": "白居易",
        "paragraphs": [
            "有女名羅子，生來纔兩春。",
            "我今年已長，日夜二毛新。",
            "顧念嬌啼面，思量老病身。",
            "直應頭似雪，始得見成人。"
        ],
        "title": "羅子",
        "id": "81271a1a-24ce-4c02-a61c-f656db67a430"
    },
    {
        "author": "白居易",
        "paragraphs": [
            "東林寺裏西廊下，石片鐫題數首詩。",
            "言句怪來還校別，看名知是老湯師。"
        ],
        "title": "讀僧靈徹詩",
        "id": "de6fe581-6600-41a0-a22e-727abd365047"
    },
    {
        "author": "白居易",
        "paragraphs": [
            "聲似胡兒彈舌語，愁如塞月恨邊雲。",
            "閑人暫聽猶眉斂，可使和蕃公主聞。"
        ],
        "title": "聽李士良琵琶",
        "id": "81e97a91-4e6d-434b-9e34-b96dfb28bfa2"
    },
    {
        "author": "白居易",
        "paragraphs": [
            "明妃風貌最娉婷，合在椒房應四星。",
            "只得當年備宮掖，何曾專夜奉幃屏。",
            "見疎從道迷圖畫，知屈那教配虜庭。",
            "自是君恩薄如紙，不須一向恨丹青。"
        ],
        "title": "昭君怨",
        "id": "1c37d3b2-f990-4cee-b255-893e9be92b47"
    },
    {
        "author": "白居易",
        "paragraphs": [
            "自從苦學空門法，銷盡平生種種心。",
            "唯有詩魔降未得，每逢風月一閑吟。"
        ],
        "title": "閑吟",
        "id": "18922750-0af6-4fd1-bc1c-8e3a8b93d757"
    },
    {
        "author": "白居易",
        "paragraphs": [
            "小樹山榴近砌栽，半含紅萼帶花來。",
            "爭知司馬夫人妬，移到庭前便不開。"
        ],
        "title": "戲問山石榴",
        "id": "98bbb2c1-4961-44e7-a1ae-0934d4f0662f"
    },
    {
        "author": "白居易",
        "paragraphs": [
            "一篇長恨有風情，十首秦吟近正聲。",
            "每被老元偷格律，苦教短李伏歌行。",
            "世間富貴應無分，身後文章合有名。",
            "莫怪氣粗言語大，新排十五卷詩成。"
        ],
        "tags": [
            "抒怀",
            "友情"
        ],
        "title": "編集拙詩成一十五卷因題卷末戲贈元九李二十",
        "id": "77500c0a-0e78-4401-a15c-0c74f3bfe67a"
    },
    {
        "author": "白居易",
        "paragraphs": [
            "藤花浪拂紫茸條，菰葉風飜綠剪刀。",
            "閑弄水芳生楚思，時時合眼詠離騷。"
        ],
        "title": "湖上閑望",
        "id": "6c87cd7a-1cf9-4eb9-8e3e-4681ff1b8605"
    },
    {
        "author": "白居易",
        "paragraphs": [
            "自哂沈冥客，曾爲獻納臣。",
            "壯心徒許國，薄命不如人。",
            "纔展凌雲翅，俄成失水鱗。",
            "葵枯猶向日，蓬斷即辭春。",
            "澤畔長愁地，天邊欲老身。",
            "蕭條殘活計，冷落舊交親。",
            "草合門無徑，煙消甑有塵。",
            "憂方知酒聖，貧始覺錢神。",
            "虎尾難容足，羊腸易覆輪。",
            "行藏與通塞，一切任陶鈞。"
        ],
        "title": "江南謫居十韻",
        "id": "774b34e7-eef6-4332-9a27-1d3bc457a4f9"
    },
    {
        "author": "白居易",
        "paragraphs": [
            "昨夜江樓上，吟君數十篇。",
            "詞飄朱檻底，韻墮淥江前。",
            "清楚音諧律，精微思入玄。",
            "收將白雪麗，奪盡碧雲妍。",
            "寸截金爲句，雙雕玉作聯。",
            "八風淒間發，五彩爛相宣。",
            "冰扣聲聲冷，珠排字字圓。",
            "文頭交比繡，筋骨軟於綿。",
            "澒湧同波浪，錚鏦過管弦。",
            "醴泉流出地，鈞樂下從天。",
            "神鬼聞如泣，魚龍聽似禪。",
            "星迴疑聚集，月落爲留連。",
            "雁感無鳴者，猨愁亦悄然。",
            "交流遷客淚，停住賈人船。",
            "闇被歌姬乞，潛聞思婦傳。",
            "斜行題粉壁，短卷寫紅箋。",
            "肉味經時忘，頭風當日痊。",
            "老張知定伏，短李愛應顛。",
            "道屈才方振，身閑業始專。",
            "天教聲烜赫，理合命迍邅。",
            "顧我文章劣，知他氣力全。",
            "工夫雖共到，巧拙尚相懸。",
            "各有詩千首，俱拋海一邊。",
            "白頭吟處變，青眼望中穿。",
            "酬荅朝妨食，披尋夜廢眠。",
            "老償文債負，宿結字因緣。",
            "每歎陳夫子，常嗟李謫仙。",
            "名高折人爵，思苦減天年。",
            "不得當時遇，空令後代憐。",
            "相悲今若此，湓浦與通川。"
        ],
        "title": "江樓夜吟元九律詩成三十韻",
        "id": "844c38f2-4b10-43c2-bab9-b2d20fb39b30"
    },
    {
        "author": "白居易",
        "paragraphs": [
            "閱水年將暮，燒金道未成。",
            "丹砂不肯死，白髮自須生。",
            "病肺慙杯滿，衰顏忌鏡明。",
            "春深舊鄉夢，歲晚故交情。",
            "一別浮雲散，雙瞻列宿榮。",
            "螭頭階下立，龍尾道前行。",
            "封事頻聞奏，除書數見名。",
            "虛懷事僚友，平步取公卿。",
            "漏盡雞人報，朝迴幼女迎。",
            "可憐白司馬，老大在湓城。"
        ],
        "title": "潯陽歲晚寄元八郎中庾三十二員外",
        "id": "c126b307-a5b5-4ca5-8bf0-f2dc281d193c"
    },
    {
        "author": "白居易",
        "paragraphs": [
            "綠絲文布素輕褣，珍重京華手自封。",
            "貧友遠勞君寄附，病妻親爲我裁縫。",
            "袴花白似秋雲薄，衫色青於春草濃。",
            "欲著却休知不稱，折腰無復舊形容。"
        ],
        "title": "元九以綠絲布白輕褣見寄製成衣服以詩報知",
        "id": "08afd58f-844d-4862-9dc7-1bd76827b0db"
    },
    {
        "author": "白居易",
        "paragraphs": [
            "寂寞清明日，蕭條司馬家。",
            "留餳和冷粥，出火煮新茶。",
            "欲別能無酒，相留亦有花。",
            "南遷更何處，此地已天涯。"
        ],
        "title": "清明日送韋侍御貶虔州",
        "id": "1e7bba2d-b113-4e16-a249-d88b1d8fbd6f"
    },
    {
        "author": "白居易",
        "paragraphs": [
            "淼茫積水非吾土，飄泊浮萍自我身。",
            "身外信緣爲活計，眼前隨事覓交親。",
            "鑪煙豈異終南色，湓草寧殊渭北春。",
            "此地何妨便終老，譬如元是九江人。"
        ],
        "title": "九江春望",
        "id": "876758ef-70c7-4fcd-8747-1df2849f3340"
    },
    {
        "author": "白居易",
        "paragraphs": [
            "向晚雙池好，初晴百物新。",
            "褭枝翻翠羽，濺水躍紅鱗。",
            "萍汎同遊子，蓮開當麗人。",
            "臨流一惆悵，還憶曲江春。"
        ],
        "title": "晚題東林寺雙池",
        "id": "99ed4dc5-b915-4fc3-829b-9bbe9c484337"
    },
    {
        "author": "白居易",
        "paragraphs": [
            "白髮長興歎，青娥亦伴愁。",
            "寒衣補燈下，小女戲牀頭。",
            "闇澹屏幃故，淒涼枕席秋。",
            "貧中有等級，猶勝嫁黔婁。"
        ],
        "title": "贈內子",
        "id": "14197d9d-151b-407c-8999-9ffd8f0bbac5"
    },
    {
        "author": "白居易",
        "paragraphs": [
            "已訝遊何遠，仍嗟別太頻。",
            "離容君蹙促，贈語我殷勤。",
            "迢遰天南面，蒼茫海北漘。",
            "訶陵國分界，交趾郡爲鄰。",
            "蓊鬱三光晦，溫暾四氣勻。",
            "陰晴變寒暑，昏曉錯星辰。",
            "瘴地難爲老，蠻陬不易馴。",
            "土民稀白首，洞主盡黃巾。",
            "戰艦猶驚浪，戎車未息塵。",
            "紅旗圍卉服，紫綬裹文身。",
            "麪苦桄榔裛，漿酸橄欖新。",
            "牙檣迎海舶，銅鼓賽江神。",
            "不凍貪泉暖，無霜毒草春。",
            "雲煙蟒蛇氣，刀劒鰐魚鱗。",
            "路足羈棲客，官多謫逐臣。",
            "天黃生颶母，雨黑長楓人。",
            "迴使先傳語，征軒早返輪。",
            "須防杯裏蠱，莫愛橐中珍。",
            "北與南殊俗，身將貨孰親。",
            "嘗聞君子誡，憂道不憂貧。"
        ],
        "title": "送客春遊嶺南二十韻",
        "id": "f577eb9b-cee3-459c-944d-234d43061766"
    },
    {
        "author": "白居易",
        "paragraphs": [
            "功名宿昔人多許，寵辱斯須自不如。",
            "一旦失恩先左降，三年隨例未量移。",
            "馬頭覓角生何日，石火敲光住幾時。",
            "前事是身俱若此，空門不去欲何之。"
        ],
        "title": "自題",
        "id": "14ee2327-fdd6-4c71-91d1-08367b5b96a1"
    },
    {
        "author": "白居易",
        "paragraphs": [
            "火宅煎熬地，霜松摧折身。",
            "因知羣動內，易死不過人。"
        ],
        "title": "自悲",
        "id": "9bc0118e-9f8e-4778-815b-0190138c80b0"
    },
    {
        "author": "白居易",
        "paragraphs": [
            "郡中乞假來相訪，洞裏朝元去不逢。",
            "看院祗留雙白鶴，入門惟見一青松。",
            "藥爐有火丹應伏，雲碓無人水自舂。",
            "欲問參同契中事，更期何日得從容。"
        ],
        "title": "尋郭道士不遇",
        "id": "3ba839ae-d335-462b-980a-b1584012051b"
    },
    {
        "author": "白居易",
        "paragraphs": [
            "春生何處闇周遊，海角天涯徧始休。",
            "先遣和風報消息，續教啼鳥說來由。",
            "展張草色長河畔，點綴花房小樹頭。",
            "若到故園應覓我，爲傳淪落在江州。"
        ],
        "title": "潯陽春三首 春生",
        "id": "7e4a33e3-9369-45e2-a358-92489a952703"
    },
    {
        "author": "白居易",
        "paragraphs": [
            "春來觸地故鄉情，忽見風光憶兩京。",
            "金谷蹋花香騎入，曲江碾草鈿車行。",
            "誰家綠酒歡連夜，何處紅樓睡失明。",
            "獨有不眠不醉客，經春冷坐古湓城。"
        ],
        "title": "潯陽春三首 春來",
        "id": "9af4579c-e4a0-41ff-b22a-123f8908bafb"
    },
    {
        "author": "白居易",
        "paragraphs": [
            "一從澤畔爲遷客，兩度江頭送暮春。",
            "白髮更添今日鬢，青衫不改去年身。",
            "百川未有迴流水，一老終無却少人。",
            "四十六時三月盡，送春爭得不殷勤。"
        ],
        "title": "潯陽春三首 春去",
        "id": "ab2ffc31-ab68-4178-88b1-bd317a490331"
    },
    {
        "author": "白居易",
        "paragraphs": [
            "晨起臨風一惆悵，通川湓水斷相聞。",
            "不知憶我因何事，昨夜三迴夢見君。"
        ],
        "title": "夢微之",
        "id": "02add0b5-8fe7-4920-8f97-ff81b24c4fa2"
    },
    {
        "author": "白居易",
        "paragraphs": [
            "潯陽遷客爲居士，身似浮雲心似灰。",
            "上界女仙無嗜欲，何因相顧兩裴回。",
            "共疑過去人間世，曾作誰家夫婦來。"
        ],
        "title": "贈韋鍊師",
        "id": "824ed317-d044-40fc-8811-b6ab635716f8"
    },
    {
        "author": "白居易",
        "paragraphs": [
            "綠螘新醅酒，紅泥小火壚。",
            "晚來天欲雪，能飲一杯無。"
        ],
        "tags": [
            "唐诗三百首",
            "五言绝句",
            "生活",
            "饮酒",
            "友情"
        ],
        "title": "問劉十九",
        "id": "9972f7bb-ae5b-49e4-87df-381386af66b6"
    },
    {
        "author": "白居易",
        "paragraphs": [
            "朝來又得東川信，欲取春初發梓州。",
            "書報九江聞暫喜，路經三峽想還愁。",
            "瀟湘瘴霧加餐飯，灩澦驚波穩泊舟。",
            "欲寄兩行迎爾淚，長江不肯向西流。"
        ],
        "tags": [
            "长江"
        ],
        "title": "得行簡書聞欲下峽先以詩寄",
        "id": "7e871507-9990-491c-a177-798d6094c020"
    },
    {
        "author": "白居易",
        "paragraphs": [
            "風迴雲斷雨初晴，返照湖邊暖復明。",
            "亂點碎紅山杏發，平鋪新綠水蘋生。",
            "翅低白雁飛仍重，舌澀黃鸝語未成。",
            "不道江南春不好，年年衰病減心情。"
        ],
        "tags": [
            "描写水",
            "春天",
            "写景",
            "抒情",
            "写水"
        ],
        "title": "南湖早春",
        "id": "97897a5d-9917-4e93-a4f4-89e4270e9025"
    },
    {
        "author": "白居易",
        "paragraphs": [
            "賢侯辟士禮從容，莫戀泉聲問所從。",
            "雨露初承黃紙詔，煙霞欲別紫霄峰。",
            "傷弓未息新驚鳥，得水難留久臥龍。",
            "我正退藏君變化，一杯可易得相逢。"
        ],
        "tags": [
            "庐山"
        ],
        "title": "元十八從事南海欲出廬山臨別舊居有戀泉聲之什因以投和兼伸別情",
        "id": "f636bb45-eda9-4f6f-be18-8ec5f82ea72f"
    },
    {
        "author": "白居易",
        "paragraphs": [
            "泉落青山出白雲，縈村繞郭幾家分。",
            "自從引作池中水，深淺方圓一任君。"
        ],
        "title": "題韋家泉池",
        "id": "5883f045-1f80-4c5a-8570-960a997c61c8"
    },
    {
        "author": "白居易",
        "paragraphs": [
            "臨風杪秋樹，對酒長年人。",
            "醉貌如霜葉，雖紅不是春。"
        ],
        "title": "醉中對紅葉",
        "id": "25d13241-414a-4a80-a9aa-7d4c41e8dd64"
    },
    {
        "author": "白居易",
        "paragraphs": [
            "羲和走馭趂年光，不許人間日月長。",
            "遂使四時都似電，爭教兩鬢不成霜。",
            "榮銷枯去無非命，壯盡衰來亦是常。",
            "已共身心要約定，窮通生死不驚忙。"
        ],
        "title": "遣懷",
        "id": "7bf37dca-3495-4cbf-b831-30d9a048d499"
    },
    {
        "author": "白居易",
        "paragraphs": [
            "龍門點額意何如，紅尾青鬐却返初。",
            "見說在天行雨苦，爲龍未必勝爲魚。"
        ],
        "title": "點額魚",
        "id": "e0ad553b-a42b-4e76-b0f6-87bde5294748"
    },
    {
        "author": "白居易",
        "paragraphs": [
            "憐渠已解詠詩章，搖膝支頤學二郎。",
            "莫學二郎吟太苦，纔年四十鬢如霜。"
        ],
        "title": "聞龜兒詠詩",
        "id": "50b4f3d6-41a5-410b-b73a-2fcd3ace71ee"
    },
    {
        "author": "白居易",
        "paragraphs": [
            "未濟卦中休卜命，參同契裏莫勞心。",
            "無如飲此銷愁物，一餉愁消直萬金。"
        ],
        "title": "對酒",
        "id": "fa33260e-61e3-4cf1-87d1-972857cfd177"
    },
    {
        "author": "白居易",
        "paragraphs": [
            "碧荑紅縷今何在，風雨飄將去不回。",
            "惆悵去年牆下地，今春唯有薺花開。"
        ],
        "title": "東牆夜合樹去秋爲風雨所摧今年花時悵然有感",
        "id": "f7695bbf-bb09-493a-b5ed-ce267733efdb"
    },
    {
        "author": "白居易",
        "paragraphs": [
            "病不出門無限時，今朝強出與誰期。",
            "經年不上江樓醉，勞動春風颺酒旗。"
        ],
        "title": "病起",
        "id": "15c70067-d772-491a-8a1c-f1cc09a40c68"
    },
    {
        "author": "白居易",
        "paragraphs": [
            "三千里外臥江州，十五年前哭老劉。",
            "昨夜夢中彰敬寺，死生魂魄暫同遊。"
        ],
        "title": "夢亡友劉太白同遊彰敬寺",
        "id": "6306f2e4-9344-4dd5-b44b-7faf84c8d942"
    },
    {
        "author": "白居易",
        "paragraphs": [
            "本結菩提香火社，爲嫌煩惱電泡身。",
            "不須惆悵從師去，先請西方作主人。"
        ],
        "title": "與果上人歿時題此訣別兼簡二林僧社",
        "id": "6d950cef-da89-4d32-b2bb-7667a1066141"
    },
    {
        "author": "白居易",
        "paragraphs": [
            "子騁丹青日，予當醜老時。",
            "無勞役神思，更畫病容儀。",
            "迢遞麒麟閣，圖功未有期。",
            "區區尺素上，焉用寫真爲。"
        ],
        "title": "贈寫真者",
        "id": "ba3acbe6-e4d9-4e33-b152-e57b43a0f089"
    },
    {
        "author": "白居易",
        "paragraphs": [
            "紅旗破賊非吾事，黃紙除書無我名。",
            "唯共嵩陽劉處士，圍棊賭酒到天明。"
        ],
        "title": "劉十九同宿",
        "id": "66a99fa4-5242-4372-9c99-3d5a1fac58e0"
    },
    {
        "author": "白居易",
        "paragraphs": [
            "今冬臘候不嚴凝，暖霧溫風氣上騰。",
            "山脚崦中纔有雪，江流慢處亦無冰。",
            "欲將何藥防春瘴，只有元家金石稜。"
        ],
        "title": "十二年冬江西溫暖喜元八寄金石稜到因題此詩",
        "id": "30ca5f9d-0e0e-4ad1-ab92-e5838694631c"
    },
    {
        "author": "白居易",
        "paragraphs": [
            "不爭榮耀任沈淪，日與時疎共道親。",
            "北省朋僚音信斷，東林長老往還頻。",
            "病停夜食閑如社，慵擁朝裘暖似春。",
            "漸老濺諳閑氣味，終身不擬作忙人。"
        ],
        "title": "閑意",
        "id": "879b0db4-44f2-40c2-bf75-2ee5f6c7f945"
    },
    {
        "author": "白居易",
        "paragraphs": [
            "見說瞿塘峽，斜銜灩澦根。",
            "難於尋鳥路，險過上龍門。",
            "羊角風頭急，桃花水色渾。",
            "山迴若鼇轉，舟入似鯨吞。",
            "岸合愁天斷，波跳恐地翻。",
            "憐君經此去，爲感主人恩。"
        ],
        "title": "送友人上峽赴東川辟命",
        "id": "11c8685e-44f0-42b3-9d97-af559c8d773a"
    },
    {
        "author": "白居易",
        "paragraphs": [
            "潯陽白司馬，夜送孟功曹。",
            "江闇管弦急，樓明燈火高。",
            "湖波翻似箭，霜草殺如刀。",
            "且莫開征櫂，陰風正怒號。"
        ],
        "title": "夜送孟司功",
        "id": "6895b115-1b41-4602-9cf5-c6b59ed8ae40"
    },
    {
        "author": "白居易",
        "paragraphs": [
            "老辭遊冶尋花伴，病別荒狂舊酒徒。",
            "更恐五年三歲後，些些譚笑亦應無。"
        ],
        "title": "衰病",
        "id": "b2d2ab26-d4dd-4dc0-bb9b-40cff81eefaf"
    },
    {
        "author": "白居易",
        "paragraphs": [
            "相憶采君詩作障，自書自勘不辭勞。",
            "障成定被人爭寫，從此南中紙價高。"
        ],
        "title": "題詩屏風絕句",
        "id": "48542e21-ea60-4ced-829b-a9d04a4e1fa8"
    },
    {
        "author": "白居易",
        "paragraphs": [
            "君寫我詩盈寺壁，我題君句滿屏風。",
            "與君相遇知何處，兩葉浮萍大海中。"
        ],
        "title": "荅微之",
        "id": "6b5ee9a9-e629-4f47-9787-ff75de3e5eb8"
    },
    {
        "author": "白居易",
        "paragraphs": [
            "遇興尋文客，因歡命酒徒。",
            "春遊憶親故，夜會似京都。",
            "詩思閑仍在，鄉愁醉暫無。",
            "狂來欲起舞，慙見白髭鬚。"
        ],
        "title": "偶宴有懷",
        "id": "7331c724-e098-4760-a87c-2b1fa13c2d5a"
    },
    {
        "author": "白居易",
        "paragraphs": [
            "眷眄情無恨，優容禮有餘。",
            "三年爲郡吏，一半許山居。",
            "酒熟心相待，詩來手自書。",
            "庾樓春好醉，明月且回車。"
        ],
        "title": "山中酬江州崔使君見寄",
        "id": "4d5a6da0-206f-4654-ae5b-353ee86cd2cd"
    },
    {
        "author": "白居易",
        "paragraphs": [
            "深山老去惜年華，況對東谿野枇杷。",
            "火樹風來翻絳燄，瓊枝日出曬紅紗。",
            "回看桃李都無色，映得芙蓉不是花。",
            "爭奈結根深石底，無因移得到人家。"
        ],
        "title": "山枇杷",
        "id": "d34117d1-2a4d-47d7-96ad-4d380ffe0210"
    },
    {
        "author": "白居易",
        "paragraphs": [
            "憐君不久在通川，知已新提造化權。",
            "夔卨定求才濟世，張雷應辨氣衝天。",
            "那知淪落天涯日，正是陶鈞海內年。",
            "肯向泥中拋折劒，不收重鑄作龍泉。"
        ],
        "title": "聞李尚書拜相因以長句寄賀微之",
        "id": "3f365d15-a922-45b3-9d17-3b15984fd485"
    },
    {
        "author": "白居易",
        "paragraphs": [
            "窮陰急景坐相催，壯齒韶顏去不回。",
            "舊病重因年老發，新愁多是夜長來。",
            "膏明自爇緣多事，雁默先烹爲不才。",
            "禍福細尋無會處，不如且進手中杯。"
        ],
        "title": "歲暮",
        "id": "5349017e-b49f-4848-8322-91c844644449"
    },
    {
        "author": "白居易",
        "paragraphs": [
            "雲中臺殿泥中路，既阻同遊嬾却還。",
            "將謂獨愁猶對雨，不知多興已尋山。",
            "纔應行到千峰裏，只校來遲半日間。",
            "最惜杜鵑花爛熳，春風吹盡不同攀。"
        ],
        "title": "雨中赴劉十九二林之期及到寺劉已先去因以四韻寄之",
        "id": "d77cd906-d59c-42b4-ae6b-7e49952fb2e6"
    },
    {
        "author": "白居易",
        "paragraphs": [
            "甕頭竹葉經春熟，階底薔薇入夏開。",
            "似火淺深紅壓架，如餳氣味綠黏臺。",
            "試將詩句相招去，倘有風情或可來。",
            "明日早花應更好，心期同醉卯時杯。"
        ],
        "title": "薔薇正開春酒初熟因招劉十九張大夫崔二十四同飲",
        "id": "84941cd9-2bf2-459b-a86e-8da00543c303"
    },
    {
        "author": "白居易",
        "paragraphs": [
            "采石江邊李白墳，遶田無限草連雲。",
            "可憐荒壠窮泉骨，曾有驚天動地文。",
            "但是詩人多薄命，就中淪落不過君。"
        ],
        "tags": [
            "写人",
            "悼亡"
        ],
        "title": "李白墓",
        "id": "7c2ac815-b560-49c4-a755-362b2eecba02"
    },
    {
        "author": "白居易",
        "paragraphs": [
            "漫把參同契，難燒伏火砂。",
            "有時成白首，無處問黃芽。",
            "幻世如泡影，浮生抵眼花。",
            "唯將綠醅酒，且替紫河車。"
        ],
        "title": "對酒",
        "id": "aad436c9-6c04-497c-b925-77eb354ff204"
    },
    {
        "author": "白居易",
        "paragraphs": [
            "顧我長年頭似雪，饒君壯歲氣如雲。",
            "朱顏今日雖欺我，白髮他時不放君。"
        ],
        "title": "戲荅諸少年",
        "id": "7158d0ec-d042-44dc-bb57-d7f9efce6247"
    },
    {
        "author": "白居易",
        "paragraphs": [
            "苦竹林邊蘆葦叢，停舟一望思無窮。",
            "青苔撲地連春雨，白浪掀天盡日風。",
            "忽忽百年行欲半，茫茫萬事坐成空。",
            "此生飄蕩何時定，一縷鴻毛天地中。"
        ],
        "title": "風雨晚泊",
        "id": "069f2deb-b4ec-4ea8-9929-edf1871e4b6d"
    },
    {
        "author": "白居易",
        "paragraphs": [
            "憂人何處可消憂，碧甕紅欄湓水頭。",
            "從此潯陽風月夜，崔公樓替庾公樓。"
        ],
        "title": "題崔使君新樓",
        "id": "ba297457-d7c2-401e-a172-f5ff83138bbf"
    },
    {
        "author": "白居易",
        "paragraphs": [
            "我抱棲雲志，君懷濟世才。",
            "常吟反招隱，那得入山來。"
        ],
        "title": "山中戲問韋侍御",
        "id": "aa66d71c-0527-46e9-b1cc-d08016c8cb75"
    },
    {
        "author": "白居易",
        "paragraphs": [
            "五年不入慈恩寺，今日尋師始一來。",
            "欲知火宅焚燒苦，方寸如今化作灰。"
        ],
        "title": "贈曇禪師",
        "id": "812e131e-eb6a-435a-9756-f8ea5c93d54a"
    },
    {
        "author": "白居易",
        "paragraphs": [
            "帝城行樂日紛紛，天畔窮愁我與君。",
            "秦女笑歌春不見，巴猨啼哭夜常聞。",
            "何處琵琶弦似語，誰家[咼]墮髻如雲。",
            "人生多少歡娛事，那獨千分無一分。"
        ],
        "title": "寄微之",
        "id": "bb387f5d-fcb6-44db-8658-4fe9f244be58"
    },
    {
        "author": "白居易",
        "paragraphs": [
            "空王百法學未得，姹女丹砂燒即飛。",
            "事事無成身老也，醉鄉不去欲何歸。"
        ],
        "title": "醉吟二首 一",
        "id": "0167d8b4-1f81-4c79-8d56-c1a57e4e7dbe"
    },
    {
        "author": "白居易",
        "paragraphs": [
            "兩鬢千莖新似雪，十分一醆欲如泥。",
            "酒狂又引詩魔發，日午悲吟到日西。"
        ],
        "title": "醉吟二首 二",
        "id": "b3e985fc-9090-4736-b744-27679a833c3d"
    },
    {
        "author": "白居易",
        "paragraphs": [
            "轉枕重安寢，回頭一欠伸。",
            "紙窗明覺曉，布被暖知春。",
            "莫強疎慵性，須安老大身。",
            "雞鳴一覺睡，不博早朝人。"
        ],
        "title": "曉寢",
        "id": "8f5b9f54-8b1c-4db9-ae06-94f25c12e347"
    },
    {
        "author": "白居易",
        "paragraphs": [
            "身覺浮雲無所著，心同止水有何情。",
            "但知瀟灑疎朝市，不要崎嶇隱姓名。",
            "盡日觀魚臨澗坐，有時隨鹿上山行。",
            "誰能拋得人間事，來共騰騰過此生。"
        ],
        "title": "荅元八郎中楊十二博士",
        "id": "eb2928c7-b8f6-44d2-b86a-c4853b9fa6da"
    },
    {
        "author": "白居易",
        "paragraphs": [
            "潯陽少有風情客，招宿湖亭盡却回。",
            "水檻虛涼風月好，夜深誰共阿憐來。"
        ],
        "title": "湖亭與行簡宿",
        "id": "83283b10-324c-472e-8a17-bd6bf8e8d093"
    },
    {
        "author": "白居易",
        "paragraphs": [
            "昔年八月十五夜，曲江池畔杏園邊。",
            "今年八月十五夜，湓浦沙頭水館前。",
            "西北望鄉何處是，東南見月幾迴圓。",
            "臨風一歎無人會，今夜清光似往年。"
        ],
        "tags": [
            "孤独",
            "中秋节",
            "贬谪",
            "中秋",
            "思乡"
        ],
        "title": "八月十五日夜湓亭望月",
        "id": "1f8e55f9-e589-4bfd-8dcd-40ae58c8e4bb"
    },
    {
        "author": "白居易",
        "paragraphs": [
            "江柳影寒新雨地，塞鴻聲急欲霜天。",
            "愁君獨向沙頭宿，水遶蘆花月滿船。"
        ],
        "title": "贈江客",
        "id": "06824978-5d50-4300-a304-63ea91fdfeca"
    },
    {
        "author": "白居易",
        "paragraphs": [
            "雲截山腰斷，風驅雨脚迴。",
            "早陰江上散，殘熱日中來。",
            "却取生衣著，重拈竹簟開。",
            "誰能淘晚熱，閑飲兩三杯。"
        ],
        "title": "殘暑招客",
        "id": "3a34dc8d-e6aa-4130-9616-28c12f531874"
    },
    {
        "author": "白居易",
        "paragraphs": [
            "霜紅二林葉，風白九江波。",
            "暝色投煙鳥，秋聲帶雨荷。",
            "馬閑無處出，門冷少人過。",
            "鹵莽還鄉夢，依稀望闕歌。",
            "共思除醉外，無計奈愁何。",
            "試問陶家酒，新篘得幾多。"
        ],
        "title": "潯陽秋懷贈許明府",
        "id": "7e197445-4c06-4b2d-9fe6-4e5217654288"
    },
    {
        "author": "白居易",
        "paragraphs": [
            "有恨頭還白，無情菊自黃。",
            "一爲州司馬，三見歲重陽。",
            "劒匣塵埃滿，籠禽日月長。",
            "身從漁父笑，門任雀羅張。",
            "問疾因留客，聽吟偶置觴。",
            "歎時論倚伏，懷舊數存亡。",
            "奈老應無計，治愁或有方。",
            "無過學王績，唯以醉爲鄉。"
        ],
        "title": "九日醉吟",
        "id": "6d1db9cd-036a-4a04-896f-e07c31372726"
    },
    {
        "author": "白居易",
        "paragraphs": [
            "身名身事兩蹉跎，試就先生問若何。",
            "從此神仙學得否，白鬚雖有未爲多。"
        ],
        "title": "問韋山人山甫",
        "id": "96897153-b390-4f61-aa6b-cbdb367eb3b6"
    },
    {
        "author": "白居易",
        "paragraphs": [
            "欲上瀛州臨別時，贈君十首步虛詞。",
            "天仙若愛應相問，可道江州司馬詩。"
        ],
        "title": "送蕭鍊師步虛詞十首卷後以二絕繼之 一",
        "id": "d92569af-16f9-4545-a82a-d5c2eebed9c6"
    },
    {
        "author": "白居易",
        "paragraphs": [
            "花紙瑤緘松墨字，把將天上共誰開。",
            "試呈王母如堪唱，發遣雙成更取來。"
        ],
        "title": "送蕭鍊師步虛詞十首卷後以二絕繼之 二",
        "id": "885da177-4564-400e-b2e0-0b248ea011b5"
    },
    {
        "author": "白居易",
        "paragraphs": [
            "身得貳師餘氣概，家藏都尉舊詩章。",
            "江南別有樓船將，燕頷虬鬚不姓楊。"
        ],
        "title": "贈李兵馬使",
        "id": "4993c67c-b791-47a1-8c18-a873b8cb399d"
    },
    {
        "author": "白居易",
        "paragraphs": [
            "偃亞長松樹，侵臨小石溪。",
            "靜將流水對，高共遠峰齊。",
            "翠蓋煙籠密，花幢雪壓低。",
            "與僧清影坐，借鶴穩枝棲。",
            "筆寫形難似，琴偷韻易迷。",
            "暑天風槭槭，晴夜露淒淒。",
            "獨契依爲舍，閑行遶作蹊。",
            "棟梁君莫採，留著伴幽棲。"
        ],
        "title": "題遺愛寺前溪松",
        "id": "854c3dcd-7749-41b5-a058-92d5b6589acb"
    },
    {
        "author": "白居易",
        "paragraphs": [
            "丹霄攜手三君子，白髮垂頭一病翁。",
            "蘭省花時錦帳下，廬山雨夜草菴中。",
            "終身膠漆心應在，半路雲泥跡不同。",
            "唯有無生三昧觀，榮枯一照兩成空。"
        ],
        "tags": [
            "庐山"
        ],
        "title": "廬山草堂夜雨獨宿寄牛二李七庾三十二員外",
        "id": "0a6cfaeb-5597-4192-9df1-014ddaf06389"
    },
    {
        "author": "白居易",
        "paragraphs": [
            "文昌新入有光輝，紫界宮牆白粉闈。",
            "曉日雞人傳漏箭，春風侍女護朝衣。",
            "雪飄歌句高難和，鶴拂煙霄老慣飛。",
            "官職聲名俱入手，近來詩客似君稀。"
        ],
        "title": "聞楊十二新拜省郎遙以詩賀",
        "id": "5ac2a6df-2062-4923-8ff2-9cc102c5760e"
    },
    {
        "author": "白居易",
        "paragraphs": [
            "良時光景長虛擲，壯歲風情已闇銷。",
            "忽憶同爲校書日，每年同醉是今朝。"
        ],
        "title": "三月三日懷微之",
        "id": "96209cc2-5434-42f4-950e-6fd6249188da"
    },
    {
        "author": "白居易",
        "paragraphs": [
            "辭君歲久見君初，白髮驚嗟兩有餘。",
            "容鬢別來今至此，心情料取合何如。",
            "曾同曲水花亭醉，亦共華陽竹院居。",
            "豈料天南相見夜，哀猨瘴霧宿匡廬。"
        ],
        "tags": [
            "庐山"
        ],
        "title": "贈韋八",
        "id": "c98a2e83-2d67-4e39-b6c8-4c043cd7cb9c"
    },
    {
        "author": "白居易",
        "paragraphs": [
            "江景又妍和，牽愁發浩歌。",
            "晴沙金屑色，春水麴塵波。",
            "紅簇交枝杏，青含卷葉荷。",
            "藉莎憐輭暖，憩樹愛婆娑。",
            "書信朝賢斷，知音野老多。",
            "相逢不閑語，爭奈日長何。"
        ],
        "title": "春江閑步贈張山人",
        "id": "4e4db3d0-3aaa-4a5d-b981-9c1e0fa3440e"
    },
    {
        "author": "白居易",
        "paragraphs": [
            "四弦不似琵琶聲，亂寫真珠細撼鈴。",
            "指底商風悲颯颯，舌頭胡語苦醒醒。",
            "如言都尉思京國，似訴明妃厭虜庭。",
            "遷客共君想勸諫，春腸易斷不須聽。"
        ],
        "title": "春聽琵琶兼簡長孫司戶",
        "id": "960e4335-105b-44d9-a388-616cacfbbe60"
    },
    {
        "author": "白居易",
        "paragraphs": [
            "一入吳王殿，無人覩翠娥。",
            "樓高時見舞，宮靜夜聞歌。",
            "半露胷如雪，斜迴臉似波。",
            "妍媸各有分，誰敢妬恩多。"
        ],
        "title": "吳宮辭",
        "id": "2fc4668d-074d-4173-ab58-099c207d6c87"
    },
    {
        "author": "白居易",
        "paragraphs": [
            "春歡雨露同霑澤，冬歎風霜獨滿衣。",
            "留滯多時如我少，遷移好處似君稀。",
            "臥龍雲到須先起，蟄燕雷驚尚未飛。",
            "莫恨東西溝水別，滄溟長短擬同歸。"
        ],
        "title": "送韋侍御量移金州司馬",
        "id": "cc98aeb4-a468-4903-8d47-212044d90b4f"
    },
    {
        "author": "白居易",
        "paragraphs": [
            "宦途本自安身拙，世累由來向老多。",
            "遠謫四年徒已矣，晚生三女擬如何。",
            "預愁嫁娶真成患，細念因緣盡是魔。",
            "賴學空王治苦法，須拋煩惱入頭陀。"
        ],
        "title": "自到潯陽生三女子因詮真理用遣妄懷",
        "id": "6c52b31d-acbb-4f8e-93c9-76cdc9fb511a"
    },
    {
        "author": "白居易",
        "paragraphs": [
            "一從簪笏事金貂，每借溫顏放折腰。",
            "長覺身輕離泥滓，忽驚手重捧瓊瑤。",
            "馬因迴顧雖增價，桐遇知音已半焦。",
            "他日秉鈞如見念，壯心直氣未全銷。"
        ],
        "title": "江西裴常侍以優禮見待又蒙贈詩輙敘鄙誠用伸感謝",
        "id": "f41d25ac-e2d9-4de5-9369-9456cc5d5549"
    },
    {
        "author": "白居易",
        "paragraphs": [
            "炎瘴拋身遠，泥塗索脚難。",
            "網初鱗撥剌，籠久翅摧殘。",
            "雷電頒時令，陽和變歲寒。",
            "遺簪承舊念，剖竹授新官。",
            "鄉覺前程近，心隨外事寬。",
            "生還應有分，西笑問長安。"
        ],
        "title": "自江州司馬授忠州刺史仰荷聖澤聊書鄙誠",
        "id": "c2232345-1eea-47ab-b252-bc20d75b246f"
    },
    {
        "author": "白居易",
        "paragraphs": [
            "提拔出泥知力竭，吹噓生翅見情深。",
            "劒鋒缺折難衝斗，桐尾燒焦豈望琴。",
            "感舊兩行年老淚，酬恩一寸歲寒心。",
            "忠州好惡何須問，鳥得辭籠不擇林。"
        ],
        "title": "除忠州寄謝崔相公",
        "id": "fdc39e64-a590-48f5-8959-845a39d52ec6"
    },
    {
        "author": "白居易",
        "paragraphs": [
            "新授銅符未著緋，因君裝束始光輝。",
            "惠深范叔綈袍贈，榮過蘇秦佩印歸。",
            "魚綴白金隨步躍，鶻銜紅綬遶身飛。",
            "明朝戀別朱門淚，不敢多垂恐汙衣。"
        ],
        "title": "初除官蒙裴常侍贈鶻銜瑞草緋袍魚袋因謝惠貺兼抒離情",
        "id": "5106359e-7828-4a8b-b252-46a3210cc985"
    },
    {
        "author": "白居易",
        "paragraphs": [
            "靖安院裏辛夷下，醉笑狂吟氣最麤。",
            "莫問別來多少苦，低頭看取白髭鬚。"
        ],
        "title": "洪州逢熊孺登",
        "id": "918bd6c6-e5dd-400c-8373-faf39b3d1daf"
    },
    {
        "author": "白居易",
        "paragraphs": [
            "故人安慰善爲辭，五十專城道未遲。",
            "徒使花袍紅似火，其如蓬鬢白成絲。",
            "且貪薄俸君應惜，不稱衰容我自知。",
            "銀印可憐將底用，只堪歸舍嚇妻兒。"
        ],
        "title": "初著刺史緋荅友人見贈",
        "id": "bdabff6f-1902-47c2-adcc-96f03549d10b"
    },
    {
        "author": "白居易",
        "paragraphs": [
            "銀章暫假爲專城，賀客來多嬾起迎。",
            "似挂緋衫衣架上，朽株枯竹有何榮。"
        ],
        "title": "又荅賀客",
        "id": "40ca515d-7720-41fc-92c2-e3810c45909f"
    },
    {
        "author": "白居易",
        "paragraphs": [
            "正聽山鳥向陽眠，黃紙除書落枕前。",
            "爲感君恩須暫起，爐峰不擬住多年。"
        ],
        "title": "別草堂三絕句 一",
        "id": "3925c75e-d4f1-427a-8ea2-5656ce0f2707"
    },
    {
        "author": "白居易",
        "paragraphs": [
            "久眠褐被爲居士，忽挂緋袍作使君。",
            "身出草堂心不出，廬山未要勒移文。"
        ],
        "tags": [
            "庐山"
        ],
        "title": "別草堂三絕句 二",
        "id": "6a97143f-ba69-4c19-92c2-9f3f752a0876"
    },
    {
        "author": "白居易",
        "paragraphs": [
            "三間茅舍向山開，一帶山泉遶舍迴。",
            "山色泉聲莫惆悵，三年官滿却歸來。"
        ],
        "title": "別草堂三絕句 三",
        "id": "d97383f9-fa42-458f-b3d6-064560ccfb11"
    },
    {
        "author": "白居易",
        "paragraphs": [
            "翠幕紅筵高在雲，歌鐘一曲萬家聞。",
            "路人指點滕王閣，看送忠州白使君。"
        ],
        "tags": [
            "滕王阁"
        ],
        "title": "鍾陵餞送",
        "id": "a7dd2d71-3511-48ef-ae58-dada6dced76d"
    },
    {
        "author": "白居易",
        "paragraphs": [
            "鞍馬軍城外，笙歌祖帳前。",
            "乘潮發湓口，帶雪別廬山。",
            "暮景牽行色，春寒散醉顏。",
            "共嗟炎瘴地，盡室得生還。"
        ],
        "tags": [
            "庐山"
        ],
        "title": "潯陽宴別",
        "id": "fd87681a-a50b-4ced-a806-b7b6c6bba74c"
    }
]