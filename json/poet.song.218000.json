[
    {
        "author": "釋可湘",
        "paragraphs": [
            "喝不開兮鑿不開，春風幾度長莓苔。",
            "趙州拄杖雖粗糲，未必親曾靠著來。"
        ],
        "title": "石壁",
        "id": "15867ddb-8733-4c4c-8256-f6388d5948c9"
    },
    {
        "author": "釋可湘",
        "paragraphs": [
            "大地山河滾浪花，丙丁童子眼瞇𥊚。",
            "回頭打得重溟透，赤脚波斯進象牙。"
        ],
        "title": "海南",
        "id": "fbcffc7f-822c-4510-a481-60c0d1bf909a"
    },
    {
        "author": "釋可湘",
        "paragraphs": [
            "萬機俱罷口門緘，喚作如如落二三。",
            "拶得通身歸峭壁，善財不到別峰參。"
        ],
        "title": "一山",
        "id": "616ab3fe-2bd4-405e-b17b-90f9bfcae892"
    },
    {
        "author": "釋可湘",
        "paragraphs": [
            "撞入柴門扣有麽，趙州用打不防家。",
            "依前只把拳頭豎，未必蒿湯當得茶。"
        ],
        "title": "問庵",
        "id": "d6b25499-8134-41da-9921-6d826cf7c6dc"
    },
    {
        "author": "釋可湘",
        "paragraphs": [
            "片片不於他處落，當陽突出嶮崖機。",
            "此時築著聱禪客，卒急龐公未得歸。"
        ],
        "title": "雪巖",
        "id": "75034b6d-794f-4789-83ec-f339ffd0719b"
    },
    {
        "author": "釋可湘",
        "paragraphs": [
            "者畔纔呼那畔應，萬千樵子逐虛聲。",
            "探尋直是無蹤跡，只見青山青又青。"
        ],
        "title": "空谷",
        "id": "3ef70157-4d80-4167-91f0-56d86e0866d9"
    },
    {
        "author": "釋可湘",
        "paragraphs": [
            "雨洗風磨孤迥迥，樹凋葉落峭巍巍。",
            "惟茲一事無兼带，澤廣如何掩得伊。"
        ],
        "title": "獨山",
        "id": "fe1dfbea-084f-4773-8b50-0f7e57512c11"
    },
    {
        "author": "釋可湘",
        "paragraphs": [
            "全身放倒恣憨癡，肘臂分明曲向誰。",
            "更要夢中重說夢，我無木枕可來推。"
        ],
        "title": "枕肱軒",
        "id": "b433934f-7f31-4244-bb93-cd0801fe099c"
    },
    {
        "author": "釋可湘",
        "paragraphs": [
            "吳山那畔越山前，有飯充饑有榻眠。",
            "到此縱能休歇去，帝鄉猶隔一潮船。"
        ],
        "title": "漁浦接待",
        "id": "f25b52a9-436a-4c4e-be1f-8eb77bffe57c"
    },
    {
        "author": "釋可湘",
        "paragraphs": [
            "迦葉師兄守底衣，四邊將見逐雲飛。",
            "雪峰知是吾家物，合掌低頭捧取歸。"
        ],
        "title": "謝送圓照和尚法衣",
        "id": "362a0e9d-3740-4f8a-b9f2-0ba37418fe9e"
    },
    {
        "author": "釋可湘",
        "paragraphs": [
            "江月松風何處無，戒珠心印强名模。",
            "煩君歸問老真覺，因甚闍梨氣不除。"
        ],
        "title": "送珙首座歸溫州",
        "id": "2175f712-1fff-4fad-9751-7a28342b38fd"
    },
    {
        "author": "釋可湘",
        "paragraphs": [
            "啟咨和尚意如何，一句相酬早事多。",
            "問未絕聲猶一問，不知鷂子過新羅。"
        ],
        "title": "示禪客",
        "id": "5f30d54a-0bf3-4635-95b5-61471c3526ee"
    },
    {
        "author": "釋可湘",
        "paragraphs": [
            "不書心字涴窗門，玉混泥沙體自分。",
            "萬慮頓忘諸穢息，碧天無滓水無痕。"
        ],
        "title": "浄庵居士求頌",
        "id": "ad0e8e0c-7da9-4260-a167-255c1a6b5cdf"
    },
    {
        "author": "釋可湘",
        "paragraphs": [
            "臨老三回住雪山，無絃琴子逐時彈。",
            "夜來一曲最高韻，瀉作西江十八灘。"
        ],
        "title": "送證侍者歸里",
        "id": "d0618bea-53a7-4ffd-b644-fa91c0325514"
    },
    {
        "author": "釋可湘",
        "paragraphs": [
            "自從落脚出娘胎，一印何曾打失來。",
            "滿目春山春水綠，重重綿縫爲誰開。"
        ],
        "title": "送小師心印遊方",
        "id": "aef35cda-c787-423b-a0aa-60141b45aa08"
    },
    {
        "author": "釋可湘",
        "paragraphs": [
            "撒下摩尼六七顆，湧高窣堵十三層。",
            "分明一點鈞心現，豈是黄金煉得成。"
        ],
        "title": "忙古參政造金塔盛舍利",
        "id": "4a0b383e-6bb7-4321-9475-c0eeadb3515a"
    },
    {
        "author": "釋可湘",
        "paragraphs": [
            "萬丈神光滌世昏，莫知誰信有乾坤。",
            "三山眼底多尊宿，那箇來敲老觀門。"
        ],
        "title": "寄神光末宗和尚",
        "id": "ad89243a-212f-45dd-bfb5-6dc3f386ada2"
    },
    {
        "author": "釋可湘",
        "paragraphs": [
            "仰山推枕玩嬌兒，等是機前展大悲。",
            "何必換頭呈素面，重堆脂粉畫蛾眉。"
        ],
        "title": "大維那求頌",
        "id": "7fad7c85-d899-4885-b3c1-85d319481a76"
    },
    {
        "author": "釋可湘",
        "paragraphs": [
            "三年魚鴈杳相聞，閩浙雖分意不分。",
            "幾度臨風揩老眼，冷看烏石嶺頭雲。"
        ],
        "title": "寄秀峰烏石長老",
        "id": "6d408e2d-5d90-4880-903f-bc227c3319f0"
    },
    {
        "author": "釋斯植",
        "paragraphs": [
            "靜地獨登臨，虛閑稱此心。",
            "猿聲過木少，花影入池深。",
            "春殿依殘日，晴烟散遠林。",
            "因思南嶽寺，長起石床吟。"
        ],
        "tags": [
            "衡山"
        ],
        "title": "山居懷舊隠",
        "id": "f918955b-00d0-4dc7-927f-01d0d28d9265"
    },
    {
        "author": "釋斯植",
        "paragraphs": [
            "望遠生愁思，淒涼處處同。",
            "青山迷舊塚，芳草蔽閑宮。",
            "雨過城樓月，潮迴鼓角風。",
            "十年懷古恨，多在六朝中。"
        ],
        "title": "金陵道中",
        "id": "12720b76-4d84-428b-a312-c238f7d51b61"
    },
    {
        "author": "釋斯植",
        "paragraphs": [
            "霄漢分携久，吟懷思欲迷。",
            "相逢春草外，歸隠石房西。",
            "澗急禽聲少，松摇月影低。",
            "要知人靜夜，猶自怯猿啼。"
        ],
        "title": "喜人歸幽棲",
        "id": "1e41e04c-e4d5-4652-8d1c-12c8461e6b34"
    },
    {
        "author": "釋斯植",
        "paragraphs": [
            "靜極青山裏，松花滿石床。",
            "春風思華嶽，夜雨夢瀟湘。",
            "人影歸林薄，猿聲出澗長。",
            "心如無別事，同此閉閑房。"
        ],
        "tags": [
            "华山"
        ],
        "title": "水石山居",
        "id": "f7762e95-fbe2-4636-af60-65c18deab78b"
    },
    {
        "author": "釋斯植",
        "paragraphs": [
            "何處問歸程，滄茫入句清。",
            "雲生峰頂白，月近水邊明。",
            "芳草連平楚，晴樓出遠城。",
            "此身南北外，漁火是閑情。"
        ],
        "title": "江村晚望",
        "id": "048716e0-56c3-4783-bedc-9763f5414fde"
    },
    {
        "author": "釋斯植",
        "paragraphs": [
            "高閣勢凌虛，天涯入望微。",
            "雲藏山鳥影，春滿野人衣。",
            "積雨催花盡，寒樵背日歸。",
            "焚香端坐處，似覺世塵稀。"
        ],
        "title": "登雲漢閣",
        "id": "03d64f71-7f13-44eb-993d-a0a151af92fd"
    },
    {
        "author": "釋斯植",
        "paragraphs": [
            "遊魂如可見，况復雨霏霏。",
            "隔水棲無地，經春叫不歸。",
            "影隨芳樹沒，聲入野花飛。",
            "那忍東風裏，淒涼上客衣。"
        ],
        "title": "子規",
        "id": "c149f7f6-39ce-4a40-9f62-b28d00832673"
    },
    {
        "author": "釋斯植",
        "paragraphs": [
            "浮世事非真，吟多白髮新。",
            "身居京寺久，夢到石橋頻。",
            "日落煙生樹，花殘草自春。",
            "坐看今夜月，應與舊房鄰。"
        ],
        "title": "暮春感懷呈勿齋提舉",
        "id": "9c0dcd54-62ec-4a42-ad00-f29d7f6c660e"
    },
    {
        "author": "釋斯植",
        "paragraphs": [
            "吳楚昔曾遊，凄凉滿客舟。",
            "因思千古事，空起十年愁。",
            "目盡他山少，江流遠地秋。",
            "今宵猶有月，不似庾公樓。"
        ],
        "title": "長洲夜泊",
        "id": "c24cafc9-861f-4723-8315-a2a5d8af7a57"
    },
    {
        "author": "釋斯植",
        "paragraphs": [
            "一從飛錫後，迢遞各天涯。",
            "春事隨流水，行人問落花。",
            "住當南嶽寺，門對赤城霞。",
            "遥憶焚香處，松高月影斜。"
        ],
        "tags": [
            "衡山"
        ],
        "title": "寄梅叟法師",
        "id": "41bf4adf-6cd7-4677-a791-9e147c247fc0"
    },
    {
        "author": "釋斯植",
        "paragraphs": [
            "天津橋上望，如在玉門關。",
            "月過東西浦，江分遠近山。",
            "凄凉三尺墓，興廢六朝間。",
            "千古登臨地，寒潮自往還。"
        ],
        "title": "金陵懷古",
        "id": "daaf2f3d-188a-4d7a-9b02-fcd15f6f68af"
    },
    {
        "author": "釋斯植",
        "paragraphs": [
            "送君千里去，又見落花飛。",
            "水國今宵別，天涯隔歲歸。",
            "岸多春樹密，灘小夕陽微。",
            "後夜扁舟月，應逢宿鳥稀。"
        ],
        "title": "送覺上人",
        "id": "32945dda-e5ef-4d65-ad89-1dd60c591322"
    },
    {
        "author": "釋斯植",
        "paragraphs": [
            "石榻相期久，閑尋到野房。",
            "春歸芳草暗，雲入楚山長。",
            "人影分孤驛，鷄聲落曙桑。",
            "凄凉千古事，回首兩茫茫。"
        ],
        "title": "訪故人",
        "id": "30fc3432-1d43-4b1e-b545-cc93838d7d55"
    },
    {
        "author": "釋斯植",
        "paragraphs": [
            "相懷千里外，空望極遥天。",
            "處世唯今日，看花憶去年。",
            "春風生島樹，夜月滿漁船。",
            "此後閑尋處，應須借榻眠。"
        ],
        "title": "寄深居馮發管",
        "id": "5a2c8bfb-a1ea-42c3-8469-77a043ec154b"
    },
    {
        "author": "釋斯植",
        "paragraphs": [
            "翰苑留名久，城邊半掩扉。",
            "聲隨淮水遠，吟入楚天微。",
            "吏靜看山坐，鄉遥撫劍歸。",
            "清虛無別事，嘉政在璇璣。"
        ],
        "title": "寄靜佳朱明府",
        "id": "a8d54267-5bba-47ca-95c4-faefdab45325"
    },
    {
        "author": "釋斯植",
        "paragraphs": [
            "世路長安裏，三年別釣磯。",
            "只因吟事僻，寧免識人非。",
            "性拙趨時少，家貧過客稀。",
            "春風歸去日，同采故山薇。"
        ],
        "title": "旅中寄故人",
        "id": "50943169-41e0-4c44-b296-54edfe12b416"
    },
    {
        "author": "釋斯植",
        "paragraphs": [
            "一徑落花紅，回廊復舊蹤。",
            "千峰遥隔水，萬木遠涵空。",
            "沙鳥晴雲外，寒帆夕照中。",
            "幾宵曾宿此，江月夜相通。"
        ],
        "title": "西園即事",
        "id": "d64c1e0a-9c2d-42b5-a4bb-06342d845120"
    },
    {
        "author": "釋斯植",
        "paragraphs": [
            "風吹客袂寒，飄泊在長安。",
            "對雨春題盡，看雲夜坐殘。",
            "遠山平楚水，蒼漢接吳灘。",
            "遥憶天台寺，相携去不難。"
        ],
        "title": "旅中偶成",
        "id": "0694b73a-c39c-4840-9c65-34891943db7f"
    },
    {
        "author": "釋斯植",
        "paragraphs": [
            "相思不可見，江路正迢迢。",
            "煙樹同吟遠，關河入望遥。",
            "晝長花影轉，風定篆香銷。",
            "遥憶君居處，鍾聲隔暮潮。"
        ],
        "title": "懷芳林處士",
        "id": "8d53ab57-145a-4ac5-abf7-5255779d2ff3"
    },
    {
        "author": "釋斯植",
        "paragraphs": [
            "一身唯在道，清苦獨知君。",
            "世路終成別，山光不共分。",
            "晚天寒欲雨，春樹夜生雲。",
            "此去他鄉寺，猿聲各自聞。"
        ],
        "title": "送靈耀之姑蘇",
        "id": "474c22a3-adb8-4598-9ac5-42aee16b052d"
    },
    {
        "author": "釋斯植",
        "paragraphs": [
            "滿眼春光萬物華，小橋楊柳近人家。",
            "誰將上下樓臺月，化作金蓮一夜花。"
        ],
        "title": "元夕",
        "id": "ddbcbe26-b966-453b-935f-287458173f36"
    },
    {
        "author": "釋斯植",
        "paragraphs": [
            "東風玉勒馬蹄輕，多少遊人上鳳城。",
            "燕子不來春寂寞，海棠花發近清明。"
        ],
        "title": "偶成",
        "id": "9d0b2476-7a44-4a87-8447-abacf1107338"
    },
    {
        "author": "釋斯植",
        "paragraphs": [
            "邊風斜日下長關，春到年年草自生。",
            "萬里戰場兵甲靜，近來應少北人行。"
        ],
        "title": "邊上",
        "id": "452ea92c-5fa3-4a70-bd15-3ae5e678b677"
    },
    {
        "author": "釋斯植",
        "paragraphs": [
            "一溪流水遶煙霞，路入青松第幾家。",
            "胡蝶傍人飛不去，隔牆開盡碧桃花。"
        ],
        "title": "山家",
        "id": "fc75d715-d747-4721-9700-3a1991eaad39"
    },
    {
        "author": "釋斯植",
        "paragraphs": [
            "晚來無語立東風，一片閑情在碧空。",
            "人老杜鵑渾不管，柳花飛盡夕陽紅。"
        ],
        "title": "晚來",
        "id": "02f5e999-e71b-40c6-bf28-be8b053074ba"
    },
    {
        "author": "釋斯植",
        "paragraphs": [
            "久雨初晴睡正長，春蛙鳴遍舊池塘。",
            "小亭寂寞斜陽裏，一陣東風過木香。"
        ],
        "tags": [
            "西湖"
        ],
        "title": "西湖晚望",
        "id": "73f98cf2-3ccc-4a6e-9e23-47317f43c059"
    },
    {
        "author": "釋斯植",
        "paragraphs": [
            "江南江北紙錢飛，處處人家拜塚時。",
            "杜宇不禁寒食雨，五更啼血上花枝。"
        ],
        "title": "寒食",
        "id": "e3f38651-2449-47de-b8a7-e2d7517d24e4"
    },
    {
        "author": "釋斯植",
        "paragraphs": [
            "楊柳垂絲拂畫船，杏花零落斷橋邊。",
            "半山烟雨東風惡，更向西亭聽杜鵑。"
        ],
        "title": "堤上",
        "id": "fe6d7f10-555c-45f0-a5df-c8d5e20fefcc"
    },
    {
        "author": "釋斯植",
        "paragraphs": [
            "猿鶴忘機不計年，芭蕉晴綠半平簷。",
            "青山似與身相入，盡日無人自下簾。"
        ],
        "title": "林間",
        "id": "645f3fe6-0a7f-44e2-bf4e-ffad045c774e"
    },
    {
        "author": "釋斯植",
        "paragraphs": [
            "杜宇聲殘客興頻，柳花飛絮滿江濱。",
            "可憐波底蛾眉月，猶照他鄉夢裏人。"
        ],
        "title": "客懷",
        "id": "cbbe0bd3-4977-41e0-b8b1-9b9d018155a3"
    },
    {
        "author": "釋斯植",
        "paragraphs": [
            "滿林鍾磬夜偏長，古鼎閑焚柏子香。",
            "石榻未成芳草夢，西風吹雨過池塘。"
        ],
        "title": "夏夕雨中",
        "id": "447a127d-dbc2-4535-b3eb-bbaedeba52ae"
    },
    {
        "author": "釋斯植",
        "paragraphs": [
            "柳橋槐市暫經過，飄泊汀洲得意多。",
            "夜月已忘吳主恨，畫船空有采蓮歌。"
        ],
        "title": "過吳",
        "id": "eec3d9f6-a2af-464c-890f-634c7cbce726"
    },
    {
        "author": "釋斯植",
        "paragraphs": [
            "開盡黄花滿短籬，靜聽隣屋夜敲碁。",
            "清華池上三更月，僧在松邊未有詩。"
        ],
        "title": "清華夜坐",
        "id": "53b99031-5b98-411a-90fe-b394ec7ee640"
    },
    {
        "author": "釋斯植",
        "paragraphs": [
            "晚策登臨日欲斜，小溪流水是生涯。",
            "道人睡起鶴飛去，閑盡青松一樹花。"
        ],
        "title": "山居",
        "id": "5b5f64fd-e333-42fa-8a21-594325377a76"
    },
    {
        "author": "釋斯植",
        "paragraphs": [
            "玉樓臺畔柳生煙，况是春風杜宇天。",
            "一片月光凉似水，半扶花影上鞦韆。"
        ],
        "title": "春夜",
        "id": "a2747f0d-cc67-46b1-af71-d5ae09e4b9fc"
    },
    {
        "author": "釋斯植",
        "paragraphs": [
            "携君石上琴，彈我窗前月。",
            "月缺又還圓，誰能免離別。"
        ],
        "title": "古樂府  其一",
        "id": "9b739d16-cd8d-41ec-a0b5-5e2991cf3acc"
    },
    {
        "author": "釋斯植",
        "paragraphs": [
            "青山叫子規，行人淚如雨。",
            "子規不肯歸，行人不能去。"
        ],
        "title": "古樂府  其二",
        "id": "fcb961dc-3d09-4b00-b25c-73c55a977739"
    },
    {
        "author": "釋斯植",
        "paragraphs": [
            "欲買采菱船，野水無人識。",
            "野水去不迴，迢迢暮山碧。"
        ],
        "title": "古樂府  其三",
        "id": "81970c71-bd4c-48b7-8b7f-213b64cc7ac6"
    },
    {
        "author": "釋斯植",
        "paragraphs": [
            "早作西州行，暮作西州宿。",
            "楊柳忽風生，年年芳草綠。"
        ],
        "title": "古樂府  其四",
        "id": "3bd0b373-8e0f-437d-9534-4ccf651596eb"
    },
    {
        "author": "釋斯植",
        "paragraphs": [
            "蘭死根亦香，人死不知處。",
            "人死不堪悲，蘭香化爲霧。"
        ],
        "title": "古樂府  其五",
        "id": "70516283-d45d-4c0e-9c80-a97a8bed3d66"
    },
    {
        "author": "釋斯植",
        "paragraphs": [
            "山鷄啼一聲，深院日當午。",
            "世無同心人，入此薜蘿裏。"
        ],
        "title": "古樂府  其六",
        "id": "a79696df-987b-4974-8b2c-4c37002a271b"
    },
    {
        "author": "釋斯植",
        "paragraphs": [
            "晚步入松陰，歛霽人影絕。",
            "唯聞太古音，聽之心膽裂。"
        ],
        "title": "古樂府  其七",
        "id": "5d88cfc9-257d-4056-aa35-be08d562a33e"
    },
    {
        "author": "釋斯植",
        "paragraphs": [
            "一入經戰場，白馬不足數。",
            "白馬不敢嘶，春風在場圃。"
        ],
        "title": "古樂府  其八",
        "id": "c746c8d1-7b4a-4df0-b88a-f2c45d84a95f"
    },
    {
        "author": "釋斯植",
        "paragraphs": [
            "青雲千里心，白鷺一點雪。",
            "誰將玉笛吹，吹下關山月。"
        ],
        "title": "古樂府  其九",
        "id": "e366130c-3670-4769-98b5-585ba965acfc"
    },
    {
        "author": "釋斯植",
        "paragraphs": [
            "自君之出矣，壁上琵琶君記取。",
            "日日望君君不歸，自君去後徒相憶。",
            "欲剪征衣寄贈君，天涯望斷無消息。"
        ],
        "title": "寄衣曲  其一",
        "id": "8b10b6b6-fd69-4111-bc79-cd090e9b95a6"
    },
    {
        "author": "釋斯植",
        "paragraphs": [
            "自君之出矣，欲寄征衣淚如雨。",
            "征衣未寄心已悲，一寸相思隔千里。",
            "湘江水是巫山雲，巫山雲是湘江水。",
            "湘江兩岸芳草深，湘江日夜多行人。",
            "行人去去天之涯，門對落花三兩家。",
            "家家有酒謳且歌，醉來月下彈琵琶。"
        ],
        "title": "寄衣曲  其二",
        "id": "33444aa1-5df1-402f-a4ed-4c064f20091a"
    },
    {
        "author": "釋斯植",
        "paragraphs": [
            "石澗長松行十里，杖蔾從此得遲留。",
            "青霄望去山河遠，白水看來日月流。",
            "老樹葉殘霜鬼哭，斷崖雲冷洞猿愁。",
            "韜光名在身何在，今古茫茫幾白頭。"
        ],
        "title": "韜光庵",
        "id": "e6110579-f9e8-438d-98d4-0b74ae229458"
    },
    {
        "author": "釋斯植",
        "paragraphs": [
            "十年不倚謝公樓，滿眼凄凉上客舟。",
            "往事盡隨流水去，青山長憶故人遊。",
            "海門風起天將暮，渡口雲生樹欲秋。",
            "絡緯自啼花自落，更堪回首是他州。"
        ],
        "title": "旅懷",
        "id": "1773f155-12e8-43e5-9bd7-bb4f423c536c"
    },
    {
        "author": "釋斯植",
        "paragraphs": [
            "獵獵征旗促曉鞍，幾迴臨陣練兵官。",
            "黄沙滿塞黄雲暗，白馬嘶風白日寒。",
            "漢語肯隨蠻地改，戰袍猶带血腥乾。",
            "如今韜略渾無用，瘦骨蕭條甲胄寬。"
        ],
        "title": "賦老將",
        "id": "52036ca0-d9fb-4459-8f85-924600bb24e7"
    },
    {
        "author": "釋斯植",
        "paragraphs": [
            "□□□□□□□，生涯心在鳳凰臺。",
            "桃花曉落水流去，山鳥晚啼風送來。",
            "古樹影摇霜月滿，冷猿聲裂碧雲開。",
            "長關春有愁人分，驛馬相逢去不回。"
        ],
        "title": "過桃源",
        "id": "3299dee5-9904-4d8f-986b-f3bf12e169fd"
    },
    {
        "author": "釋斯植",
        "paragraphs": [
            "故城深巷長蒼苔，一度經過一度哀。",
            "尚有樓臺攙雨出，豈無花柳向春開。",
            "十年心事今宵夢，千里家書昨日迴。",
            "莫上灞陵橋上望，楚天雲盡蜀波來。"
        ],
        "title": "過故城",
        "id": "1903af63-61ed-4eb5-9468-b37d6ecabc4e"
    },
    {
        "author": "釋斯植",
        "paragraphs": [
            "白首功成未十年，寡妻相弔泣江干。",
            "詩名似水聲還遠，世事如雲夢已殘。",
            "楊柳滿堤人去後，海棠深巷雨初乾。",
            "東風忽起青山淚，雖有君書不忍看。"
        ],
        "title": "挽周彥良",
        "id": "9f815fa3-8c59-4e85-8297-6623b125f404"
    },
    {
        "author": "釋斯植",
        "paragraphs": [
            "久客空江上，閑吟對石門。",
            "青山非遠近，流水自朝昏。",
            "夜月添鄉夢，春風入燒痕。",
            "翻思南郭路，迢遞隔烟村。"
        ],
        "title": "思歸感興",
        "id": "ece69060-3f92-4df4-9668-fb5f36504818"
    },
    {
        "author": "釋斯植",
        "paragraphs": [
            "空谷寄深雲，靈根自不群。",
            "地閑平草長，香遠隔溪聞。",
            "靜與騷人佩，清同楚客分。",
            "唯應千載後，餘韻在湘濆。"
        ],
        "title": "蘭谷",
        "id": "228e8476-6d7d-433e-889d-0b5e33e93f07"
    },
    {
        "author": "釋斯植",
        "paragraphs": [
            "野鹿自成群，山中少隠君。",
            "鐘聲兩寺合，人語一溪分。",
            "泉響松間雨，苔生石上紋。",
            "多年僧住此，半榻鎖閑雲。"
        ],
        "title": "多福寺",
        "id": "bbec691b-597f-4c00-ac41-5fadb6a41d25"
    },
    {
        "author": "釋斯植",
        "paragraphs": [
            "世上名猶在，閑情豈足悲。",
            "自憐吟日少，唯恨識君遲。",
            "蘭閣人亡後，寒林月上時。",
            "十年青史夢，只有老天知。"
        ],
        "title": "挽芸居祕校",
        "id": "e9d99d80-1dce-4735-9f3a-2d46c59473a7"
    },
    {
        "author": "釋斯植",
        "paragraphs": [
            "與子入山來，永夜不得睡。",
            "但聞松子聲，敲落梧桐樹。",
            "月到窗愈明，秋風瀉流水。",
            "古奏三兩絃，知音不知處。",
            "唯有白面猿，閑中自來去。"
        ],
        "title": "與子入山來",
        "id": "3c8f6f14-37d3-4247-9901-5596fa93447f"
    },
    {
        "author": "釋斯植",
        "paragraphs": [
            "滿地落花流水，傷心芳草青時。",
            "江上數聲杜宇，更堪一笛橫吹。"
        ],
        "title": "春晚",
        "id": "2d7baf47-f144-4daf-8440-5b4a5ffd1ef2"
    },
    {
        "author": "釋斯植",
        "paragraphs": [
            "滿林煙樹已紛紛，溪上猿聲不共聞。",
            "唯有青山半庭月，夜深應與故人分。"
        ],
        "title": "寄勿齋提舉",
        "id": "48882175-6a81-4f69-a65c-eb902e4fd20b"
    },
    {
        "author": "釋斯植",
        "paragraphs": [
            "看盡門前柳，愁多白髮新。",
            "灞橋風雨夜，離別是何人。"
        ],
        "title": "門柳",
        "id": "7f8900df-b58f-4155-a549-d6f796414995"
    },
    {
        "author": "釋斯植",
        "paragraphs": [
            "萬里色蒼然，春烟夕照邊。",
            "舊過南岳寺，曾向雨中看。"
        ],
        "title": "遠山",
        "id": "38f0f82a-636f-4a5a-8a05-d67d14ff5d66"
    },
    {
        "author": "釋斯植",
        "paragraphs": [
            "漠漠青山水自流，西風烟樹幾經秋。",
            "舊時歌舞人遊地，月滿江城十二樓。"
        ],
        "title": "石城秋夜",
        "id": "ea1edab6-1653-4d3e-adf0-5d85df8c5026"
    },
    {
        "author": "釋斯植",
        "paragraphs": [
            "十里湖邊路，垂楊映馬蹄。",
            "水光平野闊，山影繞樓低。",
            "夜雨生青草，春風濕紫泥。",
            "興來無限意，同此片時題。"
        ],
        "title": "春日同友人遊湖上",
        "id": "04d87621-2402-4251-902c-f6b9419cbc9e"
    },
    {
        "author": "釋斯植",
        "paragraphs": [
            "寂寞空齋裏，閑情起暮吟。",
            "路長沙鳥盡，人在翠微深。",
            "遠樹煙中沒，寒花竹外尋。",
            "自嫌名與利，誰識此生心。"
        ],
        "title": "巖棲分韻得深字",
        "id": "01d7a1dc-f896-4b87-a97a-10e50ac63405"
    },
    {
        "author": "釋斯植",
        "paragraphs": [
            "客裏厭芳塵，凄凉又問津。",
            "向南人去遠，歸北馬嘶頻。",
            "野水荒城暮，孤舟海樹春。",
            "故鄉非久別，已覺鬢毛新。"
        ],
        "title": "邊城客思",
        "id": "914daff2-e4e8-4658-94e8-365cdb4d3b77"
    },
    {
        "author": "釋斯植",
        "paragraphs": [
            "世事交情淺，傷心獨倚欄。",
            "海雲經雨重，秦樹入秋殘。",
            "潮落吳天遠，風生夢澤寒。",
            "英雄千古地，回首是長安。"
        ],
        "title": "吳中即事",
        "id": "b00b7683-1e9e-4924-904f-e5e9f966bc36"
    },
    {
        "author": "釋斯植",
        "paragraphs": [
            "渺渺天涯路，扁舟去不窮。",
            "水花隨岸盡，山影落江空。",
            "往事千年夢，漁歌一夜風。",
            "詩成唯有月，清致與誰同。"
        ],
        "title": "過越",
        "id": "6b695ea2-bb06-4f13-b622-3e2633182ef2"
    },
    {
        "author": "釋斯植",
        "paragraphs": [
            "對雨吟方穩，西風忽晚晴。",
            "野花沿澗白，秋意入簾清。",
            "淺水藏魚影，重林隔磬聲。",
            "是非塵外事，誰可繼高名。"
        ],
        "title": "天竺山居",
        "id": "efb2c7e4-9c37-4a75-97f4-7fb2e2b06ecf"
    },
    {
        "author": "釋斯植",
        "paragraphs": [
            "暮天雲盡遠山空，夜夜西風入漢宮。",
            "鐵笛一聲千古恨，月明人在女牆中。"
        ],
        "title": "故宮懷古",
        "id": "1e20ecec-8bcc-4a25-a97d-886715c73ef5"
    },
    {
        "author": "釋斯植",
        "paragraphs": [
            "片片飛來總是秋，更於何處復添愁。",
            "自憐枝上無收管，却带慇懃出御溝。"
        ],
        "title": "落葉詞",
        "id": "d80d10cf-a5bb-4239-aa12-ff38221d7ff5"
    },
    {
        "author": "釋斯植",
        "paragraphs": [
            "回首郡城東，春殘碧樹中。",
            "落花千點恨，疏雨一簾風。",
            "白雪侵新鬢，歸心逐斷鴻。",
            "茫茫事如此，何必怨途窮。"
        ],
        "title": "暮春雨中感懷",
        "id": "db46d427-b866-47fb-8d06-24be550afd11"
    },
    {
        "author": "釋斯植",
        "paragraphs": [
            "盡日無多事，閑行一徑陰。",
            "人歸秋寺晚，月滿夜堂深。",
            "海闊頻生霧，城荒遠見林。",
            "青山與華髮，空愧百年心。"
        ],
        "title": "江寺晚眺",
        "id": "e411a62d-e089-426f-a10c-f46f9fc6a922"
    },
    {
        "author": "釋斯植",
        "paragraphs": [
            "性與兒童異，飄蓬二十年。",
            "照來池上影，恰似未生前。"
        ],
        "title": "照影",
        "id": "15ee255d-366d-4518-9d02-3fcf3d2001f1"
    },
    {
        "author": "釋斯植",
        "paragraphs": [
            "世事皆浮雲，人間幾朝暮。",
            "不知溪上山，猶有桃源路。"
        ],
        "title": "世事",
        "id": "05afae5d-1a1b-4385-ba55-08cdb9639c48"
    },
    {
        "author": "釋斯植",
        "paragraphs": [
            "寂寞雲深地，山空葉落時。",
            "自憐爲隠僻，莫恨月來遲。"
        ],
        "title": "莫恨",
        "id": "da844607-5f71-40e7-8703-7863a67b45f0"
    },
    {
        "author": "釋斯植",
        "paragraphs": [
            "草堂雲去後，人境兩茫茫。",
            "忽見青松老，翻疑昨夜霜。"
        ],
        "title": "昨夜",
        "id": "7aae2cf6-b74b-41a2-a6f5-dd5cbf5b87be"
    },
    {
        "author": "釋斯植",
        "paragraphs": [
            "雨過樓臺已禁煙，野風吹絮滿長安。",
            "夜來寂寞沙汀下，楚水吳雲一樣看。"
        ],
        "title": "長安曉發",
        "id": "c45c12dd-ebe0-4a1d-ae56-1cc42d1182c8"
    },
    {
        "author": "釋斯植",
        "paragraphs": [
            "十年已起故鄉情，客裏凄凉不耐聽。",
            "啼到蜀天空有恨，水流依舊月還明。"
        ],
        "title": "聞子規",
        "id": "7d8502df-759e-4793-bf8d-74ac64d49f4f"
    },
    {
        "author": "釋斯植",
        "paragraphs": [
            "自謂清貧苦，那知即是安。",
            "路從平去好，事到口開難。",
            "松老心長在，花紅色易殘。",
            "浮生既如許，渾作夢中看。"
        ],
        "title": "自謂",
        "id": "598da6c8-dd8f-4c5c-9ba2-4d6cc905e859"
    },
    {
        "author": "釋斯植",
        "paragraphs": [
            "縹渺沉虛碧，清池見宿雲。",
            "松聲臨石斷，山影與泉分。",
            "芳草經年夢，幽禽隔徑聞。",
            "倚欄吟未盡，紅日又將曛。"
        ],
        "title": "宿雲山房",
        "id": "016e7f37-7009-4684-8fc8-031207a3f0ed"
    },
    {
        "author": "釋斯植",
        "paragraphs": [
            "相看又一春，花亂馬前塵。",
            "湖海他鄉路，煙霞幾處人。",
            "草連閑地遠，鳥入暮山頻。",
            "多少淒涼事，那堪白髮新。"
        ],
        "title": "偶成柬續芸",
        "id": "4a28663a-4b26-460e-a5e5-dcc645976b50"
    },
    {
        "author": "釋斯植",
        "paragraphs": [
            "鐵笛倦長吹，虛空劍寒倚。",
            "俯仰陰晴天，泰山不可視。",
            "蕩槳歸白雲，回首滄波裏。",
            "人生無百年，世事已如此。",
            "既與榮辱同，興廢乃相似。",
            "春風從何來，紛紛競桃李。",
            "至士本無心，誤爲詩所使。",
            "縱步夕照間，養性在芳芷。",
            "天涯一夜杜鵑愁，萬里行人度湘水。"
        ],
        "tags": [
            "泰山"
        ],
        "title": "鐵笛倦長吹",
        "id": "c5562cf5-7553-41e6-85d1-d33302a9d67a"
    },
    {
        "author": "釋斯植",
        "paragraphs": [
            "霜風吹短髮，值此天氣凉。",
            "行行陰壑中，萬樹皆含芳。",
            "相對發微詠，安用持華觴。",
            "嗟彼咸平人，清風生我腸。",
            "花非不及時，衆鳥何迴翔。",
            "歸看兩壁間，畫者猶蒼蒼。",
            "抱此幽露姿，願登君子堂。"
        ],
        "title": "對梅分韻得堂字",
        "id": "3abe41f8-f99c-40b1-ac6f-ad143be02cdf"
    },
    {
        "author": "釋斯植",
        "paragraphs": [
            "老去厭芳菲，思歸未得歸。",
            "夕陽溪上樹，花作去年飛。"
        ],
        "title": "老去",
        "id": "770608e7-8ac7-4adb-ada6-66365340e671"
    },
    {
        "author": "釋斯植",
        "paragraphs": [
            "扁舟烟重冷漁蓑，兩岸人家浸小河。",
            "芳草自生春自老，落花隨雨晚風多。"
        ],
        "title": "苕溪舟次",
        "id": "9e68a186-4d93-451f-99b9-93070d6b1a83"
    },
    {
        "author": "釋斯植",
        "paragraphs": [
            "鳳城花氣浥旌旗，又見春風上馬時。",
            "不是灞橋難話別，垂楊空折去年枝。"
        ],
        "title": "送故人之江東",
        "id": "ebe6ff5f-127a-4761-93db-b601c8434c11"
    },
    {
        "author": "釋斯植",
        "paragraphs": [
            "淡河斜浸月光浮，看盡青山更倚樓。",
            "殘燭怕寒元夕夜，小欄花影伴人愁。"
        ],
        "title": "丙辰元夜",
        "id": "dea8f1fd-7904-4184-a597-6506133c06b1"
    },
    {
        "author": "釋斯植",
        "paragraphs": [
            "堤上尋春步較遲，馬嘶芳草燕差池。",
            "南樓烟雨清明日，正是佳人墮淚時。"
        ],
        "title": "清明",
        "id": "7bdcfd0a-d0d6-43f0-abf9-c08544277e43"
    },
    {
        "author": "釋斯植",
        "paragraphs": [
            "水流花片濕輕紅，多少英雄逐曉風。",
            "三百餘年歌管地，數聲歡怨不相同。"
        ],
        "title": "江淮傷感",
        "id": "ee3af31d-4d9a-4f9e-806f-abb176b5720c"
    },
    {
        "author": "釋斯植",
        "paragraphs": [
            "新綠又成陰，歸期直到今。",
            "人行芳草遠，犬吠落花深。",
            "野店春寒雨，江城橘樹林。",
            "無情名利事，休繫一生心。"
        ],
        "title": "送故人之天台",
        "id": "bffd5178-92c2-4ba7-baf7-a17ccfca480f"
    },
    {
        "author": "釋斯植",
        "paragraphs": [
            "風光苦變遷，客裏對殘年。",
            "別我此時路，問鄉何處船。",
            "斷雲連雨雪，落日遠人煙。",
            "又向龍湫畔，開扉近瀑泉。"
        ],
        "title": "送敏上人歸永嘉",
        "id": "fd85526c-6c05-48d7-8a7d-1dc8e881f9ca"
    },
    {
        "author": "釋斯植",
        "paragraphs": [
            "古寺寒橋路，鍾聲靜忽聞。",
            "數峰平處合，一水衆谿分。",
            "老樹煙蘿雨，殘燈石塔雲。",
            "閑心寄幽寂，似覺遠塵紛。"
        ],
        "title": "上竺寺",
        "id": "dd52de18-f9e2-4994-bb5c-428ea66425b9"
    },
    {
        "author": "釋斯植",
        "paragraphs": [
            "千峰當此境，誰可共登臨。",
            "月過秋池靜，雲歸古木深。",
            "懶觀前去事，已悟未來心。",
            "更欲尋詩伴，相携向石林。"
        ],
        "title": "山中即事",
        "id": "cc98fcf4-e756-481b-bbd3-521278e2b7ff"
    },
    {
        "author": "釋斯植",
        "paragraphs": [
            "欲問江梅信，吟筇带晚霞。",
            "笑看今日樹，開遍幾年花。",
            "疏影生來瘦，寒枝折處斜。",
            "要教人寄遠，何地是君家。"
        ],
        "title": "對梅寄人",
        "id": "2f85ac53-0f1c-4250-ae55-a5f5236b9abd"
    },
    {
        "author": "釋斯植",
        "paragraphs": [
            "人生厭別離，老去更何爲。",
            "獨對清明雨，閑吟社日詩。",
            "野蜂成蜜早，海燕入簾遲。",
            "未盡尋春興，應須愧後期。"
        ],
        "title": "春日",
        "id": "45936f2b-6575-4616-9346-2c057e973f71"
    },
    {
        "author": "釋斯植",
        "paragraphs": [
            "角送重城月，微風入夜凉。",
            "身輕長是寄，吟苦未應忘。",
            "坐久燈成燼，愁多鬢欲霜。",
            "百年還老去，誰可繼餘芳。"
        ],
        "title": "夜坐有感",
        "id": "cda51c45-0954-4a3b-bc1a-7baaec4fa844"
    },
    {
        "author": "釋斯植",
        "paragraphs": [
            "無心學隠淪，此去向吳津。",
            "千古是非地，一燈烟雨村。",
            "烽塵連楚戍，榆柳隔淮春。",
            "別後新吟句，何人可共論。"
        ],
        "title": "送人之吳",
        "id": "4b7e7a62-afe5-44fd-864a-9e98f8d77d91"
    },
    {
        "author": "釋斯植",
        "paragraphs": [
            "一室寄雲隈，凭欄日幾迴。",
            "無風山自雨，有主燕還來。",
            "野徑通樵遠，巖花向晚開。",
            "舊時題數壁，今已半蒼苔。"
        ],
        "title": "題天竺巖栖山房",
        "id": "e602c487-e0b8-472a-8097-67fd4fa38e52"
    },
    {
        "author": "釋斯植",
        "paragraphs": [
            "萍跡倚春風，春光苦未濃。",
            "人間連日事，塵外一宵鐘。",
            "遠雁書難寄，殘碑字已封。",
            "幽人住城市，清夢兩三重。"
        ],
        "title": "丁巳燈夕前六日觀抱拙寄敏齋韻因事有感走筆以賦",
        "id": "c7217102-3712-4937-8c94-08ac6ff44cc4"
    },
    {
        "author": "釋斯植",
        "paragraphs": [
            "送君湖柳下，未別已關情。",
            "古塞去程遠，寒江入夢清。",
            "野雲低水樹，山雨閉春城。",
            "到處逢知己，虛傳隠姓名。"
        ],
        "title": "送隠士游京淮",
        "id": "784a6960-ab61-4b42-b0ce-2419c90c0c9f"
    },
    {
        "author": "釋斯植",
        "paragraphs": [
            "雨雪寒窗下，孤燈夜不眠。",
            "衰殘如舊日，榮達是何年。",
            "已覺觀書妄，方參入世緣。",
            "存心在仁理，何必後人傳。"
        ],
        "title": "雨夜",
        "id": "460e6366-6f09-4248-ba54-5cb0b4fd172e"
    },
    {
        "author": "釋斯植",
        "paragraphs": [
            "老來春去怯凭欄，今古興亡一笑間。",
            "滿徑落紅人不到，杜鵑啼雨入空山。"
        ],
        "title": "晚春偶題呈正甫先生",
        "id": "20e41668-9459-424d-9ee7-f8690e488326"
    },
    {
        "author": "釋斯植",
        "paragraphs": [
            "山寺閉脩竹，偏宜靜者居。",
            "觀空心已悟，集理事常虛。",
            "日月供吟筆，乾坤入草廬。",
            "何如釣臺叟，得計在樵漁。"
        ],
        "title": "山居遣興",
        "id": "8e10153c-c0fd-43b6-81cb-508478da3f6d"
    },
    {
        "author": "釋斯植",
        "paragraphs": [
            "嵯峨宮樹靄晴空，吳越迢迢一望中。",
            "幾處笙歌人遠近，萬重花柳路西東。",
            "風生簾幕春雲碧，水遶樓臺海日紅。",
            "沙鳥自飛還自宿，百年無計與誰同。"
        ],
        "title": "登吳山",
        "id": "17aee653-f2f4-4e93-af8b-d491f9f59e45"
    },
    {
        "author": "釋斯植",
        "paragraphs": [
            "結屋在雲端，悠然趣自安。",
            "江山隨望遠，星月近人寒。",
            "劍氣當空正，詩情對酒寬。",
            "往來庭畔叟，只作晉時看。"
        ],
        "title": "題彭澤後人吟樓",
        "id": "7425e833-abb7-4be1-822e-9b95f6a94380"
    },
    {
        "author": "釋斯植",
        "paragraphs": [
            "天上樓成日，人間獨喪君。",
            "料知生死事，還與去來分。",
            "夜月江村路，春風嶺樹雲。",
            "交餘多感槩，那忍見遺文。"
        ],
        "title": "挽白雲趙宗丞",
        "id": "ff807f36-e7b7-4a6d-9aaa-2845f01e35f9"
    },
    {
        "author": "釋斯植",
        "paragraphs": [
            "愁極鬢成絲，滄江夢未歸。",
            "鳥啼山雨急，春盡故人稀。",
            "曉潤侵吟壁，寒雲繞竹扉。",
            "向來詩滿束，應是與心違。"
        ],
        "title": "遣懷",
        "id": "1809fcc8-4a71-41f9-a530-21658aed6807"
    },
    {
        "author": "釋斯植",
        "paragraphs": [
            "雨過山城日又西，西風一陣木犀開。",
            "莫將心事憑秋雁，恐带邊愁入夢來。"
        ],
        "title": "秋思",
        "id": "b4f8e2c5-e8a3-40ca-a8f6-4a71e2d74401"
    },
    {
        "author": "釋斯植",
        "paragraphs": [
            "十載天涯客，浮雲不定身。",
            "烟波春雨渡，燈火夜漁村。",
            "世事空爲累，人心未覺仁。",
            "何時留片石，歸老古松根。"
        ],
        "title": "客路和胡元魯出入韻",
        "id": "8cbe6b9b-30c3-42f5-84ab-bee28d6f76c0"
    },
    {
        "author": "釋斯植",
        "paragraphs": [
            "寂寞淮邊柳，春來自舞腰。",
            "恨生爭戰地，不得近官橋。"
        ],
        "title": "淮邊柳",
        "id": "0fbbc3de-e97d-430f-9a83-407f5eff7898"
    },
    {
        "author": "釋斯植",
        "paragraphs": [
            "風吹蘆葦鳴，殘雪滿橋板。",
            "不見棹回人，愁立沙汀晚。"
        ],
        "title": "雪鴣",
        "id": "f7fd23ab-e701-411a-9096-3ff37d0448d2"
    },
    {
        "author": "釋斯植",
        "paragraphs": [
            "何處芳草多，相呼向深塢。",
            "竹外立寒枝，山南又春雨。"
        ],
        "title": "鳴鳩",
        "id": "d0a1cb50-cbcd-420e-ba68-5ae9e14f5cd2"
    },
    {
        "author": "釋斯植",
        "paragraphs": [
            "千年興廢地，仙訣字猶存。",
            "露重雲生樹，壇空月到門。",
            "心清無外事，靜極是真源。",
            "此境非凡世，何人與續言。"
        ],
        "title": "道宮",
        "id": "90d9563d-1889-4261-b0b5-1f8f91c0a6cc"
    },
    {
        "author": "釋斯植",
        "paragraphs": [
            "兵戰何時息，邊塵染客旌。",
            "亂鴉啼又歇，荒草死還生。",
            "島雨連秋曙，江風入雁聲。",
            "近淮民自悅，應是宦情清。"
        ],
        "title": "塞北",
        "id": "dbe6c9ee-ade2-4eb9-b533-1c770d19d582"
    },
    {
        "author": "釋斯植",
        "paragraphs": [
            "客裏吟情懶，天涯望欲昏。",
            "斷雲流澗水，殘月照衡門。",
            "猿嘯它山樹，砧聲何處村。",
            "浮名身外事，於此不須論。"
        ],
        "title": "東齋書事",
        "id": "6d2199ae-b83d-4f25-937f-3563903a5467"
    },
    {
        "author": "釋斯植",
        "paragraphs": [
            "吟邊繞架書千卷，壁上梅花水一瓢。",
            "世事盡從忙裏過，年華空向靜中消。",
            "山雲宿雨籠殘日，汀草浮香滿小橋。",
            "對此不須惆悵去，野人今已悟吹簫。"
        ],
        "title": "傚樊川體",
        "id": "b306347d-251f-43b1-81a3-3768a30bb6b7"
    },
    {
        "author": "釋斯植",
        "paragraphs": [
            "閑觀造化餘，靜極悅自性。",
            "胡蝶忽飛來，吾心已無競。"
        ],
        "title": "觀化",
        "id": "75fda20e-9576-4fb8-8d9a-261a2e9810c9"
    },
    {
        "author": "釋斯植",
        "paragraphs": [
            "青山何人家，芳草滿樵路。",
            "猿鶴未歸來，殘月照煙樹。"
        ],
        "title": "和路字",
        "id": "4a8688e3-a9fc-4f49-a3f5-572fb46a72fb"
    },
    {
        "author": "釋斯植",
        "paragraphs": [
            "千峰雲未還，數樹芭蕉綠。",
            "風雨暗黄昏，何人共幽獨。"
        ],
        "title": "宿雲軒",
        "id": "dc875ddd-34cd-488b-a1c2-a66b5ba39e9c"
    },
    {
        "author": "釋斯植",
        "paragraphs": [
            "茫茫塞月籠寒霧，萬里征人不知數。",
            "年少難消壯志多，精銳連營肅貔虎。",
            "從軍何日見軍迴，但見日日長淮雨。",
            "烽烟散漫滿路岐，邊聲颯颯秋風起。",
            "天涯荒草馬成群，放去彎弓亂飛舞。",
            "夜深更聽胡女歌，古來白骨多於土。"
        ],
        "title": "從軍行",
        "id": "68a09e3f-7109-4c66-8d34-0d71af34686f"
    },
    {
        "author": "釋斯植",
        "paragraphs": [
            "繞堤楊柳暗漁舟，二月風光淡似秋。",
            "幾度笙歌人散後，夕陽依舊滿紅樓。"
        ],
        "title": "湖上晚望",
        "id": "58b9c8bb-8dc9-445a-8232-e98b224f3cba"
    },
    {
        "author": "釋斯植",
        "paragraphs": [
            "西風忽別離，滿袖百篇詩。",
            "取己尚如此，問人應可知。",
            "山寒城角遠，地闊海帆遲。",
            "料想回車日，相看是歲期。"
        ],
        "title": "送人謁所知",
        "id": "52b5b901-65c1-4090-9fa0-61d643314ed0"
    },
    {
        "author": "釋斯植",
        "paragraphs": [
            "白髮今如許，自吟還自愁。",
            "滿山晴葉雨，四壁老蛩秋。",
            "看水知心靜，觀雲覺事浮。",
            "數年衰感意，揮淚不能收。"
        ],
        "title": "山中寓意",
        "id": "f29449be-2cfa-44a9-8395-80b4f8430ca2"
    },
    {
        "author": "釋斯植",
        "paragraphs": [
            "六月厭煩襟，縱步情未足。",
            "愛此石徑長，緲緲清溪曲。",
            "古道何人居，門閑對脩竹。",
            "好鳥發新聲，靜極成幽獨。",
            "山風吹晚凉，山影摇紅綠。",
            "翹首興未闌，青猿睡初熟。"
        ],
        "title": "丙辰季夏避暑山中長松脩竹恍若蓬萊異人之居走筆索句以紀其事",
        "id": "6260eb77-65a7-4cf1-8ce5-f300dfefc678"
    },
    {
        "author": "釋斯植",
        "paragraphs": [
            "闔門煙靄外，地闊水城高。",
            "蜃氣蒸吟鬢，霜風入縕袍。",
            "數程秋岸雨，一飯野船蒿。",
            "若問當時事，人誇有二豪。"
        ],
        "title": "送人遊吳",
        "id": "65974ab5-cd35-4252-b952-9d71b918828e"
    },
    {
        "author": "釋斯植",
        "paragraphs": [
            "天涯身尚寄，何日向東州。",
            "一夜霜欺鬢，連朝雨送愁。",
            "夢多吟作祟，閑極懶爲讎。",
            "若問浮生事，無心即是謀。"
        ],
        "title": "丙辰季夏雨中",
        "id": "11e3d324-4ac8-4216-9797-3acbecdcc76c"
    },
    {
        "author": "釋斯植",
        "paragraphs": [
            "不爲折腰事，田園足野情。",
            "筆粘春霧重，詩带晚唐清。",
            "柳巷閑漁艇，山扉對水城。",
            "論心暫來往，無愧遠公名。"
        ],
        "title": "寄彭澤後人",
        "id": "571d563f-9e31-46a4-b339-a74968abf173"
    },
    {
        "author": "釋斯植",
        "paragraphs": [
            "傷心獨立舊池臺，日日西風送雨來。",
            "別後思君無限事，一封書發兩番開。"
        ],
        "title": "寄靜佳朱明府",
        "id": "64a78259-c6d0-4da3-a8db-f455614b1a5b"
    },
    {
        "author": "釋斯植",
        "paragraphs": [
            "天涯誰與寄相思，殘片疏疏尚戀枝。",
            "一自西風寒勒後，凋零能得幾多時。"
        ],
        "title": "葉",
        "id": "66d828f1-2400-4c30-a90c-d4c768434076"
    },
    {
        "author": "釋斯植",
        "paragraphs": [
            "汴水隋堤總寂寥，春風吹恨未曾消。",
            "長條本自無拘束，也向人前學舞腰。"
        ],
        "title": "柳",
        "id": "25965f96-d56e-443c-a000-a38cfc4053b3"
    },
    {
        "author": "釋斯植",
        "paragraphs": [
            "二月花陰已覺遲，黄昏簾幕燕歸時。",
            "小欄獨立無人處，春雨春寒總欠詩。"
        ],
        "title": "春陰書事呈正甫先生  其一",
        "id": "c0e523f8-8bcf-4bce-a68c-d23c736b51e2"
    },
    {
        "author": "釋斯植",
        "paragraphs": [
            "江湖寥落轉飄蓬，歸夢年年逐去鴻。",
            "吟鬢一番春又半，杏花無語立東風。"
        ],
        "title": "春陰書事呈正甫先生  其二",
        "id": "9bdeb452-6493-4223-a53a-de08f977409c"
    },
    {
        "author": "釋斯植",
        "paragraphs": [
            "一望江山去不迴，斷碑荒草舊宮臺。",
            "六朝陳跡皆如夢，夜夜寒潮送月來。"
        ],
        "title": "金陵道上",
        "id": "e2ed915c-03ba-48a9-b863-fc51d7e4744d"
    },
    {
        "author": "釋斯植",
        "paragraphs": [
            "巖邊結屋與樵鄰，流水桃花幾度春。",
            "行到碧雲無盡處，深山怪木老如人。"
        ],
        "title": "山行",
        "id": "749f67b9-ac80-47fb-917d-e7d8f5391f13"
    },
    {
        "author": "釋斯植",
        "paragraphs": [
            "欲尋仙闕覓仙丹，仙在瀛洲縹緲間。",
            "一自祖龍東去後，更無人到會稽山。"
        ],
        "title": "詠古",
        "id": "072c9357-8d8c-4eac-b68a-e35b3e14836e"
    },
    {
        "author": "釋斯植",
        "paragraphs": [
            "江山迢遞水東流，芳草無情管別愁。",
            "若聽春風商女曲，天涯人在古揚州。"
        ],
        "title": "送張十二秀才至維揚",
        "id": "0689f60b-d404-4ec4-aebe-afc28f4aef6a"
    },
    {
        "author": "釋斯植",
        "paragraphs": [
            "漁歌聽盡欲狂吟，一徑人家柳影深。",
            "天意似嫌花信早，東風吹雨又成陰。"
        ],
        "title": "偶成",
        "id": "c5f600b2-b7c3-427d-b1eb-9a46a5d88731"
    },
    {
        "author": "釋斯植",
        "paragraphs": [
            "吟罷新詩祇自看，曉風吹恨上闌干。",
            "夜來雪滿前山路，誰對梅花說歲寒。"
        ],
        "title": "雪中寄巖泉",
        "id": "6e71ef50-61a3-4a5c-aa34-1d0483326dc6"
    },
    {
        "author": "釋斯植",
        "paragraphs": [
            "繞堤莎草綠纖纖，老裏吟情覺未厭。",
            "應是踏青天氣近，柳條多插野人簷。"
        ],
        "title": "春日湖上五首  其一",
        "id": "5c0dbd51-eb6b-4811-bd7a-673d0f02ebe2"
    },
    {
        "author": "釋斯植",
        "paragraphs": [
            "曉山漠漠盡烟霏，四面樓臺白鳥稀。",
            "芳草年年湖上路，柳花風送釣船歸。"
        ],
        "title": "春日湖上五首  其二",
        "id": "10843c58-a3ef-4562-8811-f24c97eef0d3"
    },
    {
        "author": "釋斯植",
        "paragraphs": [
            "樂天遺跡暫徘徊，路入深雲滿徑苔。",
            "花影上欄吟未穩，東風空倩蝶飛來。"
        ],
        "title": "春日湖上五首  其三",
        "id": "ac8247ac-4c80-4698-b258-0fde8231a661"
    },
    {
        "author": "釋斯植",
        "paragraphs": [
            "雨餘蛙吹歇池塘，庭院人閑日正長。",
            "獨倚畫欄看不盡，海棠無處是山光。"
        ],
        "title": "春日湖上五首  其四",
        "id": "c3582a07-fd4d-4da1-a302-08abfadd47f3"
    },
    {
        "author": "釋斯植",
        "paragraphs": [
            "今朝纔得是閑身，來往琳宮不厭頻。",
            "燕葺舊巢春又暮，風光一半屬遊人。"
        ],
        "title": "春日湖上五首  其五",
        "id": "2510f805-b51a-4522-b2b3-a936e69ab4ff"
    },
    {
        "author": "釋斯植",
        "paragraphs": [
            "送君無計路漫漫，玉笛聲悲遠戍間。",
            "自是行人多有恨，離情吹不到陽關。"
        ],
        "title": "與趙五話別",
        "id": "33254014-7e55-4053-a1e0-7dd0e393f92a"
    },
    {
        "author": "釋斯植",
        "paragraphs": [
            "新篁摇綠雨初晴，彩簟風生一枕清。",
            "昨日小亭幽夢覺，隔簾花影弄鶑聲。"
        ],
        "title": "首夏",
        "id": "d2ee037b-8441-49a8-a1b0-3d1188dfde57"
    },
    {
        "author": "釋斯植",
        "paragraphs": [
            "湘魂何自怨，千古尚名存。",
            "不種庭邊竹，那知有淚痕。"
        ],
        "title": "湘竹詞",
        "id": "7762200d-d752-41a8-ad7f-2434e92c29cd"
    },
    {
        "author": "釋斯植",
        "paragraphs": [
            "曉雨生池荷，圓珠漾新綠。",
            "入手不成珠，空歌彩蓮曲。"
        ],
        "title": "池上曲",
        "id": "029508e3-1a2b-4cd3-84de-22906adc10b7"
    },
    {
        "author": "釋斯植",
        "paragraphs": [
            "長橋南走羣山間，中有雍子之名園。",
            "蒼雲蔽天竹色凈，暖香撲地花氣繁。",
            "飛泉來從遠嶺背，林下曲折寒波翻。",
            "珍禽不可見毛質，數聲清絕如哀彈。",
            "我來據石弄琴瑟，惟恐日暮登歸軒。",
            "塵紛剝落耳目異，只疑夢入仙家村。",
            "知君襟尚我同好，作詩閎放莫可攀。",
            "高篇絕景兩不及，久之想像空冥煩。"
        ],
        "title": "和子履雍家園詩",
        "id": "2f1ee191-8036-478e-8307-9b5f3c8f8254"
    },
    {
        "author": "釋斯植",
        "paragraphs": [
            "先生讀書不下堂，堂上有客語浪浪。",
            "弟子出觀如堵牆，怪君眉彩生光芒。",
            "北都晁夫子，一別久相望。",
            "君來道信問，使我開肺腸。",
            "三日不改服，猶覺芝蘭香。",
            "平生寡投分，一笑且云樂。",
            "慇懃發黄卷，鈍吻慳應酢。",
            "大杵撞啞鐘，已厭音響惡。",
            "更慚河伯觀，未易窮海若。",
            "索寞歲華晚，颼颼黄葉秋。",
            "歸心劇流水，忽忽不可留。",
            "固知此鱣鯨，肯託尋常溝。",
            "直須見老聃，可化南榮儔。",
            "海州歲有沖天鵠，卵如萍實光琢玉，蜀鷄眇然何敢伏。",
            "羽成不須求日浴，一舉將驚萬人目。"
        ],
        "title": "送李容甫歸北都",
        "id": "94e4f093-d609-4ff4-bd4f-5f0fc43ae74d"
    },
    {
        "author": "釋斯植",
        "paragraphs": [
            "小桃自與春風惡，花不隨人獨下樓。"
        ],
        "title": "句",
        "id": "9f45d3c8-4edb-4156-b7cb-1eb91dba27c7"
    },
    {
        "author": "釋子益",
        "paragraphs": [
            "我此一門，初無關鍵。",
            "半合半開，東扇西扇。",
            "千聞不如一見。"
        ],
        "title": "偈頌七十六首  其一",
        "id": "3a9292df-e35c-4827-b8ed-4bab057a6fd8"
    },
    {
        "author": "釋子益",
        "paragraphs": [
            "不行喝，不行棒。",
            "負命衲僧，不釣自上。"
        ],
        "title": "偈頌七十六首  其二",
        "id": "dac1cd78-7021-4a71-9030-5f5d976a31a1"
    },
    {
        "author": "釋子益",
        "paragraphs": [
            "一字不著畫，八字沒兩丿。",
            "文彩甚分明，何待重饒舌。"
        ],
        "title": "偈頌七十六首  其三",
        "id": "cd2fe700-1e47-4b62-950d-f8e0066709af"
    },
    {
        "author": "釋子益",
        "paragraphs": [
            "行不到處行一步，說不到處道一句。",
            "徑山諸公見義勇爲，靈隠師伯拔劍相助。"
        ],
        "title": "偈頌七十六首  其四",
        "id": "f159981b-02cb-4e89-86bf-4c22cead3e95"
    },
    {
        "author": "釋子益",
        "paragraphs": [
            "黄梅夜半，雞足峰前。",
            "承虛接響，互相熱瞞。"
        ],
        "title": "偈頌七十六首  其五",
        "id": "55272154-a33b-4849-9fbb-ca55f8bc99e1"
    },
    {
        "author": "釋子益",
        "paragraphs": [
            "最初句，向上機。",
            "瞿曇不會，達磨不知。",
            "知不知，雨餘千嶂碧，春水一溪肥。"
        ],
        "title": "偈頌七十六首  其六",
        "id": "a972130c-4000-4519-a0be-c0d57d46bd09"
    },
    {
        "author": "釋子益",
        "paragraphs": [
            "一槌便就，顢顢頇頇。",
            "不假一槌，無端無端。",
            "忙裏工夫閑處覓，閙中消息靜中觀。"
        ],
        "title": "偈頌七十六首  其七",
        "id": "0ac14a9f-76bb-4e89-a972-df3fcea4c8bd"
    },
    {
        "author": "釋子益",
        "paragraphs": [
            "天上月圓，人間月半。",
            "明眼衲僧，見似不見。",
            "盞子撲落地，楪子成七片。"
        ],
        "title": "偈頌七十六首  其八",
        "id": "6faf0435-9b68-45d8-b114-836cfcc3b536"
    },
    {
        "author": "釋子益",
        "paragraphs": [
            "向上一路，千聖不傳。",
            "未曾擬議，早隔大千。",
            "雪峰輥毬，禾山打皷，仰山插鍬，地藏種田。",
            "短綆那汲深泉。"
        ],
        "title": "偈頌七十六首  其九",
        "id": "d4580718-ce61-4271-acfe-3b622ae90634"
    },
    {
        "author": "釋子益",
        "paragraphs": [
            "去年今日逢冬節，撲頭撲面迎霜雪。",
            "今年冬節又來臨，屋角梅花弄曉晴。",
            "笑它魯史謾書雲。"
        ],
        "title": "偈頌七十六首  其一○",
        "id": "fafe408c-a418-4368-b697-8306adeb085f"
    },
    {
        "author": "釋子益",
        "paragraphs": [
            "與麽寒，何處避。",
            "冰稜上，深雪裏。",
            "有來由，沒巴鼻。",
            "丹霞燒木佛，院主眉鬚墮。"
        ],
        "title": "偈頌七十六首  其一一",
        "id": "7f7886ef-eba1-48ea-8c97-9986aa4efdfc"
    },
    {
        "author": "釋子益",
        "paragraphs": [
            "信手拈來，萬選萬中。",
            "輕若鴻毛輕，重似丘山重。",
            "雖是死蛇，也要活弄。"
        ],
        "title": "偈頌七十六首  其一二",
        "id": "74480af5-954f-4717-b7e0-8d5ba9a67585"
    },
    {
        "author": "釋子益",
        "paragraphs": [
            "四九三十六，夜眠如露宿。",
            "銀海眩生花，玉樓寒起粟。",
            "翻笑二祖立雪謾齊腰，活埋一片無瑕玉。"
        ],
        "title": "偈頌七十六首  其一三",
        "id": "c285f637-75cc-4227-992a-a5c78c45fd48"
    },
    {
        "author": "釋子益",
        "paragraphs": [
            "昨日雨，今日晴。",
            "桃花開口笑，無處覓靈雲。"
        ],
        "title": "偈頌七十六首  其一四",
        "id": "4e167080-67cd-4f04-abfe-93c2d03877b2"
    },
    {
        "author": "釋子益",
        "paragraphs": [
            "二千年前，通身是垢。",
            "二千年後，滿面埃塵。",
            "直饒九曲黄河水，洗到馿年也不清。"
        ],
        "title": "偈頌七十六首  其一五",
        "id": "fa8a3f33-4f9c-4eec-9084-33ecef54d434"
    },
    {
        "author": "釋子益",
        "paragraphs": [
            "潑天聲價陳睦州，咬人火急瞌睡虎。",
            "行不到處行一步，道不到處道一句。",
            "德山臨濟眼𥉌𥉍，棒喝交馳無所措。",
            "興化忍俊不禁，隨例赫日光中飛白雨，照顧濕却袈裟角。"
        ],
        "title": "偈頌七十六首  其一六",
        "id": "0afdc86e-455e-4892-bff0-2683a4a16f9a"
    },
    {
        "author": "釋子益",
        "paragraphs": [
            "世事悠悠，不如山丘。",
            "卧藤蘿下，塊石枕頭。",
            "許由洗耳，巢父飲牛。"
        ],
        "title": "偈頌七十六首  其一七",
        "id": "217d838b-5008-4a71-8c55-524bdb814a51"
    },
    {
        "author": "釋子益",
        "paragraphs": [
            "名不得，狀不得。",
            "脫胎換骨方，起死回生訣。",
            "信得及底，不消一服，諸病頓除，脫體安樂。",
            "何必善財重採藥。"
        ],
        "title": "偈頌七十六首  其一八",
        "id": "1de469c1-94af-4333-bea8-a6b5f74ca8f6"
    },
    {
        "author": "釋子益",
        "paragraphs": [
            "一日復一日，眨眼過半夏。",
            "興化老無知，鉢盂安柄欛。",
            "引得四海參玄人，三三兩兩聚頭商量這個話。",
            "阿呵呵，六月賣松風，人間恐無價。"
        ],
        "title": "偈頌七十六首  其一九",
        "id": "9ff08cd5-335a-4e96-80f7-b59d89bbd7dd"
    },
    {
        "author": "釋子益",
        "paragraphs": [
            "欲明此道，須遇其人。",
            "其人既遇，十倍收成。"
        ],
        "title": "偈頌七十六首  其二○",
        "id": "8092065e-dac4-4f73-b79a-e0b61bd8d688"
    },
    {
        "author": "釋子益",
        "paragraphs": [
            "秋未霜，菊正芳。",
            "千朶萬朶香吐蕊，三枝兩枝金樣黄。",
            "不作世諦流布，亦非佛法商量。",
            "九月九日是重陽。"
        ],
        "title": "偈頌七十六首  其二一",
        "id": "c37de271-96e8-44b9-89b2-da80bd607935"
    },
    {
        "author": "釋子益",
        "paragraphs": [
            "怪得深夜寒，破曉清霜重。",
            "雙澗水無聲，千峰雲欲凍。",
            "這裏冷湫湫，那邊熱鬨鬨。",
            "不知那個得便宜，慚愧楊岐老凍膿。"
        ],
        "title": "偈頌七十六首  其二二",
        "id": "ce1cc1ad-f119-46d1-9eb5-7f44e29cb239"
    },
    {
        "author": "釋子益",
        "paragraphs": [
            "格外提持，斗轉星移。",
            "智藏不會，海兄不知。",
            "尀耐睦州擔板漢，教壞臨濟小廝兒。",
            "此意明明說向誰。"
        ],
        "title": "偈頌七十六首  其二三",
        "id": "9e07c593-cbe3-41c1-8cea-2ca6753afe69"
    },
    {
        "author": "釋子益",
        "paragraphs": [
            "見見之時，羯諦羯諦。",
            "見非是見，波羅羯諦。",
            "見猶離見，波羅僧羯諦。",
            "見莫能及，菩提薩婆訶。"
        ],
        "title": "偈頌七十六首  其二四",
        "id": "08b4e520-50c7-47ff-af8e-dfc244f7460d"
    },
    {
        "author": "釋子益",
        "paragraphs": [
            "天寒地冷，晝短夜長。",
            "死灰撥盡，沒可商量。",
            "昨夜三更月到窗。"
        ],
        "title": "偈頌七十六首  其二五",
        "id": "d8b39d94-d806-429e-9536-f3c307568607"
    },
    {
        "author": "釋子益",
        "paragraphs": [
            "作無所作，爲無所爲。",
            "灰頭土面，带水拖泥。",
            "恁麽要見興化，快須照顧兩莖眉。"
        ],
        "title": "偈頌七十六首  其二六",
        "id": "f2cc9bff-212e-4d85-949c-b15e0e1e4ed0"
    },
    {
        "author": "釋子益",
        "paragraphs": [
            "正法輪，輕撥轉。",
            "日出中天，雲開嶽面，如優曇花時一現。"
        ],
        "title": "偈頌七十六首  其二七",
        "id": "52d780ae-1438-4245-9a92-f4a961a07bd6"
    },
    {
        "author": "釋子益",
        "paragraphs": [
            "玄沙不出嶺，拄杖生根休用剪。",
            "保壽不渡河，鉢盂無柄不須安。"
        ],
        "title": "偈頌七十六首  其二八",
        "id": "cf731cac-45c2-49ee-9038-df7ebd5c9047"
    },
    {
        "author": "釋子益",
        "paragraphs": [
            "酷暑炎炎何處避，不在鑊湯爐炭裏。",
            "北窗一枕黑甜餘，細聽松風雜流水。"
        ],
        "title": "偈頌七十六首  其二九",
        "id": "d4152d67-35a5-4378-8a4d-af7596bd5554"
    },
    {
        "author": "釋子益",
        "paragraphs": [
            "一見便見，天回地轉。",
            "宗通說通，風虎雲龍。",
            "只如百丈被馬祖一喝，因甚三日耳聾。",
            "閩蜀同風。"
        ],
        "title": "偈頌七十六首  其三○",
        "id": "610839b1-0988-4585-b63f-9853fc076589"
    },
    {
        "author": "釋子益",
        "paragraphs": [
            "日可冷，月可熱，衆魔不能壞真說。",
            "且作麽生是真說，屋頭泉溜響無休，砌下寒蛩聲更切。"
        ],
        "title": "偈頌七十六首  其三一",
        "id": "dcf785e6-edcb-4f6e-ab44-c24fd9e04659"
    },
    {
        "author": "釋子益",
        "paragraphs": [
            "一日復一日，一秋復一秋。",
            "從頭屈指數，屈指又從頭，烏飛兔走幾時休。"
        ],
        "title": "偈頌七十六首  其三二",
        "id": "764af3eb-1f03-41a6-b6f7-bb090ab2cc3a"
    },
    {
        "author": "釋子益",
        "paragraphs": [
            "得路塞路，過橋斷橋。",
            "不拘兩岸，不滯中流。",
            "直饒你會得步行騎水牛，我更問你，空手因甚把鋤頭。"
        ],
        "title": "偈頌七十六首  其三三",
        "id": "1cbc7ddf-027e-4c86-a953-c0a47690d54a"
    },
    {
        "author": "釋子益",
        "paragraphs": [
            "冬前冬後，沙飛石走。",
            "時節到來，不容袖手。",
            "興化雖無驅風走電之謀，也要應個時候，一九二九。"
        ],
        "title": "偈頌七十六首  其三四",
        "id": "18516b99-44bf-4034-b37c-6dddd91ddda4"
    },
    {
        "author": "釋子益",
        "paragraphs": [
            "十聲槌下定綱宗，送去迎來事一同。",
            "豎百橫千有通變，笊籬無柄舀春風。"
        ],
        "title": "偈頌七十六首  其三五",
        "id": "d041cdc5-026a-433c-b33e-c06890132d48"
    },
    {
        "author": "釋子益",
        "paragraphs": [
            "般若鋒，金剛焰。",
            "覿面當機，突出難辨。",
            "春風一陣來，落花飛片片。"
        ],
        "title": "偈頌七十六首  其三六",
        "id": "4c81cd94-05b7-4885-8c76-304e5ab7a379"
    },
    {
        "author": "釋子益",
        "paragraphs": [
            "憶昔玉几時，分贓不合火。",
            "今日驀相逢，依然衆恁麽。",
            "不恁麽，睦州擔板，雲門脚跛。"
        ],
        "title": "偈頌七十六首  其三七",
        "id": "86d026df-0684-49bc-af3c-2ec908fa367b"
    },
    {
        "author": "釋子益",
        "paragraphs": [
            "心如虛空不可量，聖君壽量亦如是。",
            "將如是法報皇恩，天上人間更無比。"
        ],
        "title": "偈頌七十六首  其三八",
        "id": "4f7c393b-6081-4e97-8a55-6349669aef36"
    },
    {
        "author": "釋子益",
        "paragraphs": [
            "一夏九十日，半月已過了。",
            "有問蠟人冰，鼻孔仍依舊。",
            "我手何似佛手。"
        ],
        "title": "偈頌七十六首  其三九",
        "id": "006ba335-c085-411a-8af0-5474d66d9b51"
    },
    {
        "author": "釋子益",
        "paragraphs": [
            "是句亦剗，非句亦剗。",
            "德山焚疏鈔，臨濟燒禪板。",
            "堪悲堪笑，一對無孔鐵鎚，馿年夢見正法眼。"
        ],
        "title": "偈頌七十六首  其四○",
        "id": "4aa24a6e-c561-40eb-b6a1-09192aaf305c"
    },
    {
        "author": "釋子益",
        "paragraphs": [
            "古佛心，即于今。",
            "春風浩浩，春雨霖霖，高山流水少知音。"
        ],
        "title": "偈頌七十六首  其四一",
        "id": "6c798e9a-1024-40b1-9af5-282ae3ffbc2d"
    },
    {
        "author": "釋子益",
        "paragraphs": [
            "法身充塞太虛空，出沒何曾有定蹤。",
            "獨許波旬知此意，半偷歡喜半搥胸。"
        ],
        "title": "偈頌七十六首  其四二",
        "id": "942e9fc0-eae1-495d-98fa-84703ae63864"
    },
    {
        "author": "釋子益",
        "paragraphs": [
            "時節既至，其理自彰。",
            "井井秧浮綠，村村麥弄黄。",
            "半窗山月白，一枕竹風凉，笑倒山前鄧八郎。"
        ],
        "title": "偈頌七十六首  其四三",
        "id": "07cdc828-5e31-42bf-8cb5-01b2f74b9893"
    },
    {
        "author": "釋子益",
        "paragraphs": [
            "進以禮，退以禮。",
            "錄得語一篇，不在紙衣裏。",
            "所以智藏被馬師塗糊，克賓遭興化鈍置。",
            "千古之下，掛人唇齒。",
            "恩大難酬，痛入骨髓。",
            "檢點將來，玄沙道底。"
        ],
        "title": "偈頌七十六首  其四四",
        "id": "bfe13219-4be3-4e79-aaea-ea977ea35eab"
    },
    {
        "author": "釋子益",
        "paragraphs": [
            "覺性海中，圓無不融。",
            "聞時富貴，見後貧窮。",
            "窮則變，變則通，草鞋獰似虎，拄杖活如龍。"
        ],
        "title": "偈頌七十六首  其四五",
        "id": "648ddd05-d9bd-48c0-be87-3601953be6f0"
    },
    {
        "author": "釋子益",
        "paragraphs": [
            "十五日已前明似鏡，十五日已後曲如鎌。",
            "正當十五日，無人知此意，令我憶南泉。"
        ],
        "title": "偈頌七十六首  其四六",
        "id": "d29c35bc-2e7a-4d14-b85b-cfa2e3951b34"
    },
    {
        "author": "釋子益",
        "paragraphs": [
            "秋江清，秋月白。",
            "登高雙眼空，獨步乾坤窄。",
            "隻手未曾舉，黄菊已盈握。",
            "好彩從來奔齪家，隨分一盞茱萸茶。"
        ],
        "title": "偈頌七十六首  其四七",
        "id": "eed3fb3f-2383-4c1d-aeca-435526ed105b"
    },
    {
        "author": "釋子益",
        "paragraphs": [
            "東司頭，糞坑上。",
            "臭氣薰天，如何近傍。",
            "一屙便了底，痛與一錐。",
            "的的卓卓底，三十拄杖。",
            "有功者賞。"
        ],
        "title": "偈頌七十六首  其四八",
        "id": "d749637e-bca9-46c8-91f9-978c6a6b31ec"
    },
    {
        "author": "釋子益",
        "paragraphs": [
            "常光現前，壁立萬仞。",
            "者裏一劃劃斷，別有一條捷徑。",
            "明眼人，因甚落井。"
        ],
        "title": "偈頌七十六首  其四九",
        "id": "e6b16bc7-fc0b-4d22-927a-1c3ae091f8bf"
    },
    {
        "author": "釋子益",
        "paragraphs": [
            "親從寶山來，收得寶山寶。",
            "一片玉無瑕，千峰雲脫帽。",
            "九蓮峰畔無處藏，兜率宮中卒難討。",
            "歸來打鼓普請看，盤走珠兮珠走盤。"
        ],
        "title": "偈頌七十六首  其五○",
        "id": "313c80b2-3c9b-4c8d-9c39-5e1846b28bfe"
    },
    {
        "author": "釋子益",
        "paragraphs": [
            "六陰既窮，群魔自殄。",
            "一陽來復，吾道大亨。",
            "拄杖豎，十方世界一時豎。",
            "拄杖橫，十方世界一時橫。",
            "兵隨印轉，將逐符行。"
        ],
        "title": "偈頌七十六首  其五一",
        "id": "192834a4-a36e-4f09-82fa-d99d89a88398"
    },
    {
        "author": "釋子益",
        "paragraphs": [
            "未入山時，氣衝牛斗。",
            "出得山來，衣穿露肘。",
            "更言午夜見明星，不知面皮厚多少。"
        ],
        "title": "偈頌七十六首  其五二",
        "id": "35f6ae6a-303b-4895-b380-7f54fd2bc0c3"
    },
    {
        "author": "釋子益",
        "paragraphs": [
            "六出花飛，無地卓錐。",
            "填溝塞壑，絕毫絕厘。",
            "嗄，忽驚捲盡青山去，又喜重携春色歸。"
        ],
        "title": "偈頌七十六首  其五三",
        "id": "327c158f-c00d-436f-b622-2c906c4a0b92"
    },
    {
        "author": "釋子益",
        "paragraphs": [
            "至玄至妙，至奧至微。",
            "不可以識識，不可以智知。",
            "與麽會得，咈㖃啒㖀。",
            "不與麽會，鳳林吒之。"
        ],
        "title": "偈頌七十六首  其五四",
        "id": "d87b0bbc-54e6-482f-9442-8d50717df14d"
    },
    {
        "author": "釋子益",
        "paragraphs": [
            "拄杖生根劫外春，斬新拈出示諸人。",
            "擘開華岳千峰秀，放出黄河一派清。"
        ],
        "title": "偈頌七十六首  其五五",
        "id": "5813724d-e4f8-4140-913f-51da2f498912"
    },
    {
        "author": "釋子益",
        "paragraphs": [
            "問處分明答處親，太平天子太平臣。",
            "等閑喝散千峰雪，此土西天一樣春。"
        ],
        "title": "偈頌七十六首  其五六",
        "id": "6e223f47-a87c-41fd-ba2e-363496d494b7"
    },
    {
        "author": "釋子益",
        "paragraphs": [
            "現成公案，了無遷變。",
            "入得門來，一見便見。",
            "左顧則獅子嚬呻，右盼則象王迴轉。",
            "靈山一會儼然存，捏聚春風成一片。"
        ],
        "title": "偈頌七十六首  其五七",
        "id": "bba963b8-6cef-43dd-987f-0f90b7f568f1"
    },
    {
        "author": "釋子益",
        "paragraphs": [
            "九十長期，三分過二。",
            "覺海浪平，鐵船無底。",
            "寒山子水牯牛作麽生，切不得道大家在這裏。"
        ],
        "title": "偈頌七十六首  其五八",
        "id": "b871a919-11de-4278-a290-ed960b3d1f2d"
    },
    {
        "author": "釋子益",
        "paragraphs": [
            "伏暑未收，金風漸作。",
            "彈指聲中，門開樓閣。"
        ],
        "title": "偈頌七十六首  其五九",
        "id": "df3e48a2-1e5e-4d41-91e8-56706a5f97be"
    },
    {
        "author": "釋子益",
        "paragraphs": [
            "菊花黄，茱萸香。",
            "時節既至，其理自彰。"
        ],
        "title": "偈頌七十六首  其六○",
        "id": "f16caff3-09b7-458b-a30a-1e00160ba1ce"
    },
    {
        "author": "釋子益",
        "paragraphs": [
            "作家相見，啐啄尤乖。",
            "達士相逢，握鞭回首。",
            "撿點將來，已落第二。"
        ],
        "title": "偈頌七十六首  其六一",
        "id": "3e7e21a3-3c09-42d0-87e1-2bde1b5ede39"
    },
    {
        "author": "釋子益",
        "paragraphs": [
            "六載雪山修，幾乎沒合殺。",
            "半夜覩明星，和盲勃睟瞎。"
        ],
        "title": "偈頌七十六首  其六二",
        "id": "f92859bf-b01b-4b2c-b547-ab51437aea52"
    },
    {
        "author": "釋子益",
        "paragraphs": [
            "語底默底不是，非語非默亦非。",
            "虛庵有一轉語，用處絕毫絕厘。"
        ],
        "title": "偈頌七十六首  其六三",
        "id": "9ae03600-ad84-4a6e-8cb5-04533f0cd14e"
    },
    {
        "author": "釋子益",
        "paragraphs": [
            "春已過半，百花競芳。",
            "有些佛法，如何商量。",
            "千言萬語無人會，又逐流鶑過短牆。"
        ],
        "title": "偈頌七十六首  其六四",
        "id": "19df122c-bb33-4cb7-80da-f4b8a5409211"
    },
    {
        "author": "釋子益",
        "paragraphs": [
            "有拄杖與拄杖，擊木無聲。",
            "無拄杖奪拄杖，敲空作響。",
            "還見芭蕉和尚麽，莫妄想。"
        ],
        "title": "偈頌七十六首  其六五",
        "id": "2e89d18f-22e9-40cc-9720-062f6f041082"
    },
    {
        "author": "釋子益",
        "paragraphs": [
            "瞿曇色相紫金容，雨後青山插半空。",
            "覿面當機如不薦，桃花依舊笑春風。"
        ],
        "title": "偈頌七十六首  其六六",
        "id": "087a86f4-2b8f-456b-9859-9ffbad84e4da"
    },
    {
        "author": "釋子益",
        "paragraphs": [
            "定本無門，從何而入。",
            "坐斷兩頭，中亦不立。",
            "沒可把，絕承當，風來一陣芰荷香。"
        ],
        "title": "偈頌七十六首  其六七",
        "id": "207112a0-7086-4c8d-a286-681641c0104c"
    },
    {
        "author": "釋子益",
        "paragraphs": [
            "虛空年與壽山同，答處由來在問宗。",
            "但見皇風成一片，不知何處是疆封。"
        ],
        "title": "偈頌七十六首  其六八",
        "id": "29dd6537-92c7-4b5b-adb8-e073d9d5f1f2"
    },
    {
        "author": "釋子益",
        "paragraphs": [
            "世尊不說說，迦葉不聞聞。",
            "兩个無孔鐵鎚，打就一合乾坤。"
        ],
        "title": "偈頌七十六首  其六九",
        "id": "ec477793-3097-4306-9c3d-697ac0406262"
    },
    {
        "author": "釋子益",
        "paragraphs": [
            "直下是，直下是。",
            "賺殺人，疑殺你。",
            "上是天，下是地。"
        ],
        "title": "偈頌七十六首  其七○",
        "id": "9ece1b6c-6dff-4894-82bd-afc26fd87204"
    },
    {
        "author": "釋子益",
        "paragraphs": [
            "律管吹灰，勾芒布令。",
            "六國風清，九天雲靜。"
        ],
        "title": "偈頌七十六首  其七一",
        "id": "c2e84e0b-f6c0-4f47-abdc-7ae5488136c2"
    },
    {
        "author": "釋子益",
        "paragraphs": [
            "二月十五，瞿曇滅度。",
            "文殊頓足普賢悲，外道拊掌波旬舞。",
            "甜瓜徹蒂甜，苦瓠連根苦。"
        ],
        "title": "偈頌七十六首  其七二",
        "id": "daebf0c5-f112-439c-91d2-0a6a55e85fef"
    },
    {
        "author": "釋子益",
        "paragraphs": [
            "識得一，萬事畢。",
            "佛法颺在它方，世法拈靠一壁。",
            "有問奇特因緣，立秋已過五日。"
        ],
        "title": "偈頌七十六首  其七三",
        "id": "05a0ced0-0737-4fbb-8f26-7419a4330bc1"
    },
    {
        "author": "釋子益",
        "paragraphs": [
            "此段光明，輝天鑒地。",
            "靈山錯話，曹溪錯指。",
            "霧暗雲屯兮歷歷常明，地陷天崩兮也只如是。",
            "賺殺你。"
        ],
        "title": "偈頌七十六首  其七四",
        "id": "53506fc6-0c65-469e-9690-eecf7fc649d6"
    },
    {
        "author": "釋子益",
        "paragraphs": [
            "有一則語，久欲拈出。",
            "未動舌頭，遍界狼藉。",
            "且作麽生收拾。"
        ],
        "title": "偈頌七十六首  其七五",
        "id": "ab26dacf-6221-489b-8a71-5d40602bcbcc"
    },
    {
        "author": "釋子益",
        "paragraphs": [
            "臘月二十五，一曲重新舉。",
            "唱寡兮和稀，韻高兮調古。",
            "堪悲堪笑老東山，謾說豆子山前打瓦鼓。"
        ],
        "title": "偈頌七十六首  其七六",
        "id": "a7a03def-bc07-47f6-9092-2f2ecd28333a"
    },
    {
        "author": "釋子益",
        "paragraphs": [
            "心手相忘，二俱得妙，箭箭中的。",
            "未脫窠臼脫窠臼，好手手中呈好手。"
        ],
        "title": "頌古十一首  其一",
        "id": "2e670cb0-f7b1-4482-97cb-5aaa304d0724"
    },
    {
        "author": "釋子益",
        "paragraphs": [
            "多處添些已是訛，少處減些還是誑。",
            "幾多著眼看機輪，誰知不在機輪上。"
        ],
        "title": "頌古十一首  其二",
        "id": "11e4995a-02e8-499a-95cf-a988c22be11b"
    },
    {
        "author": "釋子益",
        "paragraphs": [
            "狗子佛性無，鐵船水上浮。",
            "順風帆未掛，已過洞庭湖。"
        ],
        "tags": [
            "洞庭湖"
        ],
        "title": "頌古十一首  其三",
        "id": "b4811a3c-40c2-4156-9bd2-110e9e6a8dc6"
    },
    {
        "author": "釋子益",
        "paragraphs": [
            "鈍如出匣吹毛劍，快似堅剛百煉鎚。",
            "直下低頭禮三拜，得便宜處落便宜。"
        ],
        "title": "頌古十一首  其四",
        "id": "d126f06b-e222-4669-8753-0570fbb58601"
    },
    {
        "author": "釋子益",
        "paragraphs": [
            "出與未出，蓮花荷葉。",
            "老倒智門，舌頭無骨。"
        ],
        "title": "頌古十一首  其五",
        "id": "cb331ab0-6896-4b76-9cdb-2fb0e02f10ce"
    },
    {
        "author": "釋子益",
        "paragraphs": [
            "盡道趙州勘婆子，不知婆子勘趙州。",
            "有意氣時添意氣，不風流處也風流。"
        ],
        "title": "頌古十一首  其六",
        "id": "2b1384c8-e0fe-4034-8e1d-d29a41dcd16f"
    },
    {
        "author": "釋子益",
        "paragraphs": [
            "不是風兮不是旛，活人只在笑談間。",
            "面前坦坦平平路，背後重重疊疊山。"
        ],
        "title": "頌古十一首  其七",
        "id": "6234c4a9-7443-400b-a54b-dae14c09776e"
    },
    {
        "author": "釋子益",
        "paragraphs": [
            "拋磚引玉老香嚴，打著南邊動北邊。",
            "聽事不真鍾作甕，至今千古錯流傳。"
        ],
        "title": "頌古十一首  其八",
        "id": "15773006-7818-4222-927d-5755b77a5999"
    },
    {
        "author": "釋子益",
        "paragraphs": [
            "撥草瞻風尋劍客，桃花一見便忻然。",
            "直饒真到不疑地，放下更參三十年。"
        ],
        "title": "頌古十一首  其九",
        "id": "454b9ba8-b9db-4e62-8e61-cae9dfe6f756"
    },
    {
        "author": "釋子益",
        "paragraphs": [
            "地藏栽田博飯，大似饑過心荒。",
            "聽它三三兩兩，佛法浩浩商量。",
            "杓柄那知有短長。"
        ],
        "title": "頌古十一首  其一○",
        "id": "1206cc61-3c9e-4d43-8e3e-95f190aaef3a"
    },
    {
        "author": "釋子益",
        "paragraphs": [
            "撼樹良久，好手手中呈好手。",
            "得用得體，一不成兮二不是。",
            "三十拄杖放渠儂，大似賊過後張弓。"
        ],
        "title": "頌古十一首  其一一",
        "id": "429d08a1-c41d-4c1c-99cc-fc7b4f5cc294"
    },
    {
        "author": "釋子益",
        "paragraphs": [
            "捏雙拳，衣露肘。",
            "謂悟明星，有甚分曉。",
            "本爲修行利濟人，誰知變作不唧𠺕。"
        ],
        "title": "出山相贊",
        "id": "d866f219-aa45-4054-b56b-bd7cf350af3d"
    },
    {
        "author": "釋子益",
        "paragraphs": [
            "楊柳枝頭，琉璃瓶裏。",
            "一滴渾無，千波競起。",
            "步步金蓮襯足生，何曾踏著自家底。"
        ],
        "title": "觀音贊",
        "id": "8f57af52-c87f-4b3b-9dee-fe62bb3e0272"
    },
    {
        "author": "釋子益",
        "paragraphs": [
            "贊者舌禿，畫者口啞。",
            "籃裏錦鱗，愈增高價。"
        ],
        "title": "啞子觀音贊",
        "id": "cbcf160e-3d04-45bd-93f1-f839d75dd6a4"
    },
    {
        "author": "釋子益",
        "paragraphs": [
            "俗氣不除，病在一默。",
            "扁鵲盧醫，醫你不得。"
        ],
        "title": "維摩贊",
        "id": "017720ec-3fd6-44c7-bba4-be98690a6cba"
    },
    {
        "author": "釋子益",
        "paragraphs": [
            "赤雙脚，携隻履。",
            "自東自西，誰不識你。",
            "最難掩是當門齒。"
        ],
        "title": "達磨携履贊",
        "id": "b3ef3dac-dc9c-4609-986d-4b5c69715891"
    },
    {
        "author": "釋子益",
        "paragraphs": [
            "布袋橫拖，肚皮捺下。",
            "行貨有些，沒人酬價。",
            "拊背覓錢真奉化。"
        ],
        "title": "布袋贊",
        "id": "aad51ca5-6edb-41ef-aa3f-563fafc3dffc"
    },
    {
        "author": "釋子益",
        "paragraphs": [
            "吟詩吟未就，執筆且搜枯。",
            "欲寫芭蕉上，依前一字無。"
        ],
        "title": "寒山把蕉葉執筆贊",
        "id": "234e16e6-6b18-4669-8e5a-1c4ef9bdaec0"
    },
    {
        "author": "釋子益",
        "paragraphs": [
            "往來雙磵路，脚下起塵埃。",
            "苕箒忙忙掃，何曾掃得來。"
        ],
        "title": "拾得携苕箒贊",
        "id": "b54e2975-26d5-45ff-9386-eb41840cd621"
    },
    {
        "author": "釋子益",
        "paragraphs": [
            "家業盡拋離，沿街賣笊籬。",
            "胸中無限意，不許老龐知。"
        ],
        "title": "靈照女贊",
        "id": "69908d1b-36bc-4c38-8c1c-af1621c96d61"
    },
    {
        "author": "釋子益",
        "paragraphs": [
            "者邊才補了，又見那邊穿。",
            "不覺日又夜，爭教人少年。"
        ],
        "title": "朝陽贊",
        "id": "9f248952-38bb-4556-9b3a-da835a44b38f"
    },
    {
        "author": "釋子益",
        "paragraphs": [
            "黑豆忙忙數，教休不肯休。",
            "幸然明似鏡，何用曲如鈎。"
        ],
        "title": "對月贊",
        "id": "7908237b-5170-4ae3-938a-286dfee7acc3"
    },
    {
        "author": "釋子益",
        "paragraphs": [
            "雨過五峰，雲橫玉几。",
            "日面月面，只這便是。",
            "道是佛鑑，舌拄梵天。",
            "道非佛鑑，眉毛拖地。",
            "更言兩對君王，三奉詔旨。",
            "看來元是陰平界上雍師波，誰不識你。"
        ],
        "title": "佛鑑和尚贊",
        "id": "ad4ec8f1-eac5-43af-a445-37cc13a37e01"
    },
    {
        "author": "釋子益",
        "paragraphs": [
            "怡山頂不露，上有通天竅。",
            "事事總不知，虛明肯自照。",
            "個樣䖃苴川僧，如何描邈得就。",
            "慶成訐露人前，早是外揚家醜。",
            "不用別舉話頭，我手何似佛手。"
        ],
        "title": "自贊慶成長老請",
        "id": "8a07d13a-063d-4239-b484-0d82a074755b"
    },
    {
        "author": "釋子益",
        "paragraphs": [
            "羊腸知幾折，行盡水村村。",
            "捫壁穿雲棧，攀蘿過石門。",
            "尋蹤知虎在，繞塔見師存。",
            "他日重來地，松枝拂蘚痕。"
        ],
        "title": "禮開山伏虎祖師塔",
        "id": "05d0a5bd-2d7b-4a16-b49b-e87f5050f507"
    },
    {
        "author": "釋子益",
        "paragraphs": [
            "解唱東山瓦鼓歌，不知節拍有誵訛。",
            "要教聲響如當日，快向凌霄走一遭。"
        ],
        "title": "綿州曇上人求語上徑山",
        "id": "94a6b0c3-0732-447e-b655-aa8553108d41"
    },
    {
        "author": "釋子益",
        "paragraphs": [
            "祥禪爲衆下山來，七十高僧笑滿腮。",
            "袖裏金鎚曾未動，千門萬戶一時開。"
        ],
        "title": "祥侍者化供",
        "id": "71b3ba92-7171-4859-a7fb-7e84e89be9cb"
    },
    {
        "author": "釋子益",
        "paragraphs": [
            "那得工夫過一關，從空放下絕追攀。",
            "松風不入是非耳，竹逕肯通人我山。",
            "有問對談惟莫莫，無心袖手只閑閑。",
            "忽聞枝上靈禽語，似笑山翁癡復頑。"
        ],
        "title": "偶成",
        "id": "1825e637-af20-4a63-852c-ba0103058701"
    },
    {
        "author": "釋子益",
        "paragraphs": [
            "一處纔通處處通，凌霄突兀對青龍。",
            "道途不涉最親句，只在平常日用中。"
        ],
        "title": "一上人之徑山",
        "id": "d529f60a-69a7-4f11-8808-23ff3a06f0aa"
    },
    {
        "author": "釋子益",
        "paragraphs": [
            "興化三門開兩邊，聚頭噇飯不談禪。",
            "天童有問其中事，收割今年勝去年。"
        ],
        "title": "欽禪人之天童",
        "id": "4dbef6ea-91a7-4474-89b9-67b47fe7e90c"
    },
    {
        "author": "釋子益",
        "paragraphs": [
            "佛祖不傳希世寶，千人萬人覷不破。",
            "五峰相見索看時，切忌傾出一栲栳。"
        ],
        "title": "傳上人之徑山",
        "id": "d2d75269-1a20-4623-b48d-052f11966cf5"
    },
    {
        "author": "釋子益",
        "paragraphs": [
            "集雲峰下四藤條，千載誰知恨未銷。",
            "去去全身擔荷得，石龍依舊碧岧嶤。"
        ],
        "title": "全上人之仰山",
        "id": "0ab80394-29d3-4d66-83b6-8dabcff50322"
    },
    {
        "author": "釋子益",
        "paragraphs": [
            "寂寞相從恰四年，不曾談著祖師禪。",
            "杖藜七十二峰去，點破瀟湘水底天。"
        ],
        "tags": [
            "衡山"
        ],
        "title": "祖典座往南嶽",
        "id": "7f86317d-7cea-44bf-8f31-7bf49f9f2e24"
    },
    {
        "author": "釋子益",
        "paragraphs": [
            "興化年來徹骨貧，口生白醭面生塵。",
            "不知那個無思算，來飽無心閑道人。"
        ],
        "title": "化夏供",
        "id": "9a572e52-b1c1-4aee-b276-7ed0c3094ee9"
    },
    {
        "author": "釋子益",
        "paragraphs": [
            "月蓬岩下電，相心不相面。",
            "劍關不露鋒，向甚處相見。"
        ],
        "title": "贈月蓬相士",
        "id": "522cea6f-04c7-4c87-ba31-ccc7ffbd6579"
    },
    {
        "author": "釋子益",
        "paragraphs": [
            "行脚不遇人，不如屋裏坐。",
            "那事本現成，何須外邊討。",
            "東行西行，驀忽築著脚指頭。",
            "定笑玄沙，錯認橘皮喚作火。"
        ],
        "title": "小師慧清遊山",
        "id": "a8379cf3-aaca-493a-b07e-c292432d3a38"
    },
    {
        "author": "釋子益",
        "paragraphs": [
            "山行百折路重重，到頂回頭眼界空。",
            "但覺衲衣冰樣冷，不知身在瑞雲峰。"
        ],
        "title": "題瑞雲峰",
        "id": "c37491f1-fbd6-4045-acc9-8eeb53fd86ea"
    },
    {
        "author": "釋子益",
        "paragraphs": [
            "幽林卓錫地，香火續深禪。",
            "但見樹迷戶，不知頭頂天。",
            "雲開青嶂聳，瀑濺雪珠懸。",
            "一脈來何處，曹溪萬丈淵。"
        ],
        "title": "題幽林寺",
        "id": "ff050238-8f96-4d25-ab20-34568776a4bc"
    },
    {
        "author": "釋子益",
        "paragraphs": [
            "家貧路富鼻遼天，各立門風辱祖先。",
            "爭似太平無事客，長伸兩脚放憨眠。"
        ],
        "title": "謝東禪月湖以諸祖偈頌見示",
        "id": "181869c4-b274-40bc-9a8e-e7702099f487"
    },
    {
        "author": "趙崇潔",
        "paragraphs": [
            "溪流靜閲萬籤書，未許傳訛雜魯魚。",
            "洙泗淵源應出活，宮牆高大獨生虛。",
            "乾坤容我承三極，造化憑誰托一噓。",
            "從此已知身即道，便便熟路駕輕車。"
        ],
        "title": "讀書趣",
        "id": "c80a9458-6f28-4157-b020-3ce5341e9564"
    },
    {
        "author": "趙崇潔",
        "paragraphs": [
            "一樽對酌晚臨溪，詩景撩人興不迷。",
            "風約灘聲侵座冷，月移花影落簷低。",
            "銀箋白雪心先吐，玉斝黄流手漫提。",
            "自慶一時文物會，肯拚身世醉如泥。"
        ],
        "title": "遊亭晚酌",
        "id": "34a16ee2-7d99-4cee-a91e-260c11bfd6b5"
    },
    {
        "author": "吳有定",
        "paragraphs": [
            "昔聞九仙靈，今登九仙地。",
            "裊裊一爐香，寥寥千載事。"
        ],
        "title": "九鯉湖",
        "id": "f0258918-25ce-4ade-83f5-5c5dc1972826"
    },
    {
        "author": "釋文頠",
        "paragraphs": [
            "空山頑質世偏須，禪客元慚綺色枯。",
            "幾吐烟光供染翰，石田隻字可留無。"
        ],
        "title": "臨終書偈",
        "id": "c9c66df2-e8ad-4505-b45b-17d63214dda1"
    },
    {
        "author": "王偘",
        "paragraphs": [
            "羈旅不自怡，坐閲芳歲晚。",
            "江湖有莫逆，梅花還到眼。",
            "平生相慰藉，風期無近遠。",
            "今夕共短檠，與子興不淺。"
        ],
        "title": "夜對梅花示彥恭侄  其一",
        "id": "c788e9a3-4140-4464-a7d5-55bacfc70e17"
    },
    {
        "author": "王偘",
        "paragraphs": [
            "羈旅閲世紛，坐念百憂集。",
            "共子時劇談，滿懷冰雪潔。",
            "儀型誰有常，梅花靜玉立。",
            "何用對忘憂，歲寒端有益。"
        ],
        "title": "夜對梅花示彥恭侄  其二",
        "id": "fc65faed-c263-4cc0-93b6-573343c026ce"
    },
    {
        "author": "王偘",
        "paragraphs": [
            "庭際幽蘭手自種，託根不與春花共。",
            "冉冉同風數莖竹，襟期元作幽人供。",
            "如何江湖浪征逐，芳信却因馮翼送。",
            "多慚獨處歲將晚，尚想清標形曉夢。"
        ],
        "title": "冬日雜興  其一",
        "id": "88ddde2c-0fe7-45db-ac9a-0e9ae455bd0c"
    },
    {
        "author": "王偘",
        "paragraphs": [
            "澤國風饕霜力緊，黄落凋殘碧成錦。",
            "最憐柿葉與楓林，平園物色正瀟凜。",
            "造化不翕何所張，獨怪廷朝漏融景。",
            "天理真機默玩心，悟取靈根發深省。"
        ],
        "title": "冬日雜興  其二",
        "id": "8f82318f-6e5f-4990-8b9f-13cd564215b0"
    },
    {
        "author": "王偘",
        "paragraphs": [
            "野橋人迹少，林靜谷風閑。",
            "誰識孤峰頂，悠然宇宙寬。"
        ],
        "title": "題畫扁  其一",
        "id": "e7460744-082e-4737-a0d2-00c67d0fb520"
    },
    {
        "author": "王偘",
        "paragraphs": [
            "深林擁蒼翠，絕巘頃陂陀。",
            "便欲褰裳去，乘風逸興多。"
        ],
        "title": "題畫扁  其二",
        "id": "cbfff4d6-e314-40b9-921b-286772aeb844"
    },
    {
        "author": "王偘",
        "paragraphs": [
            "積陰頗愁寂，一笑晚風生。",
            "豪爽傳詩韻，清真破俗酲。",
            "層巒思就隠，大壑戒趨程。",
            "芳草無人種，連天只麽青。"
        ],
        "title": "過分水嶺即事次韻",
        "id": "d009723a-08ce-4e6b-9f42-7fbff9f65a1b"
    },
    {
        "author": "王偘",
        "paragraphs": [
            "一天風月近中秋，凝望家山不阻修。",
            "漫浪疎林人已倦，心期猶與素光謀。"
        ],
        "title": "查林對月",
        "id": "a9d8805e-12d7-4931-bf0a-5508ca025ff2"
    },
    {
        "author": "王偘",
        "paragraphs": [
            "危陟山椒下碧灣，籃輿竟日劇千盤。",
            "傷心四起經行舊，那復當年綵袖班。"
        ],
        "title": "過馮嶺感舊",
        "id": "ddfe9b11-00f9-465e-8611-13435dffdf2d"
    },
    {
        "author": "王偘",
        "paragraphs": [
            "山中之樂屬高人，風月無邊取次吟。",
            "但使胸中飽丘壑，莫將片點著埃塵。"
        ],
        "title": "寄玉澗",
        "id": "43a2d7b6-ab8f-4fe6-9fec-0766688a6ab3"
    },
    {
        "author": "汪儀鳳",
        "paragraphs": [
            "行盡江東又復西，連天汀草淡烟迷。",
            "回頭悵望家何處，雲外青山一抹低。"
        ],
        "title": "宿平江寺",
        "id": "d90dcbb0-a90d-4458-82bb-93b7dd6705d6"
    },
    {
        "author": "汪儀鳳",
        "paragraphs": [
            "過盡長亭復短亭，修途隨處月同行。",
            "明朝買得扁舟去，兩岸蘆花夾櫓聲。"
        ],
        "title": "題豐城驛",
        "id": "1b30b926-4030-4226-9df3-7d75644f333d"
    },
    {
        "author": "翁逢龍",
        "paragraphs": [
            "衆草已枯霜，牆陰獨自芳。",
            "旋開三四蕊，知爲兩重陽。",
            "酒恰今朝熟，花多一月香。",
            "又經風雨後，得爾慰凄凉。"
        ],
        "title": "閏月見九華菊",
        "id": "e8f5c30f-fd5c-46dc-a8cd-69feae0df8eb"
    },
    {
        "author": "翁逢龍",
        "paragraphs": [
            "下馬過天津，聽傳禁漏頻。",
            "惟憐一橋月，曾照六朝人。",
            "金剝宮門字，紅飛粉壁塵。",
            "中官來宿內，因問帝鄉親。"
        ],
        "title": "天津橋",
        "id": "567a1b5c-db63-4a12-832e-42c8fed5cad4"
    },
    {
        "author": "翁逢龍",
        "paragraphs": [
            "波濤湧處浮雙塔，塔影高低樹影邊。",
            "山下雖無歸寺路，門前却有過淮船。",
            "石峰隔水難尋水，井脈通泉易得泉。",
            "聞說老龍歸洞口，幾回驚起定僧禪。"
        ],
        "title": "金山寺",
        "id": "b4ab9465-8704-4e6b-9948-1327b9f9e7ee"
    },
    {
        "author": "翁逢龍",
        "paragraphs": [
            "谷中草木幾經春，敕額猶存古隸文。",
            "千里耕桑安土俗，一爐香火奉山君。",
            "多留姓字溪邊石，慣見旌旗隴上雲。",
            "太守若賢神自感，夜來入夢雪繽紛。"
        ],
        "title": "祈雪",
        "id": "f984c653-1072-4fe6-acd3-e9a1306bf89a"
    },
    {
        "author": "翁逢龍",
        "paragraphs": [
            "原西行來遍，獨影在斜陽。",
            "驟雨晴明快，初秋早晚凉。",
            "猿摇山果落，麝浴澗泉香。",
            "不向閑中看，爭知城郭忙。"
        ],
        "title": "原西",
        "id": "b001ba3a-dfde-4506-baab-7bfb9509ebd9"
    },
    {
        "author": "翁逢龍",
        "paragraphs": [
            "因行作遊計，上馬未須忙。",
            "舊路往來熟，新秋早晚凉。",
            "看圖尋古跡，聽語認同鄉。",
            "一带陂塘近，西風菱藕香。"
        ],
        "title": "上馬",
        "id": "7f958b4e-98f0-4320-92e7-e0b88db8986d"
    },
    {
        "author": "翁逢龍",
        "paragraphs": [
            "自說住居年，山靈夙有緣。",
            "看經醫病鶴，祭土鑿新泉。",
            "食相過饑歲，眠蓑度雪天。",
            "所言非釋老，難與世人傳。"
        ],
        "title": "過齊山人居",
        "id": "a4c2aa2a-6d25-40c6-85e7-1c3872990f15"
    },
    {
        "author": "翁逢龍",
        "paragraphs": [
            "盡裝家具已回京，便覺身如片葉輕。",
            "近市借居人語雜，閉門獨處自心清。",
            "雨中躡屣青苔滑，燭下梳頭白髮明。",
            "余亦傍人簷底住，新來巢燕不須驚。"
        ],
        "title": "官滿借居",
        "id": "cf49cd74-a142-4714-ab3f-daf5a239620c"
    },
    {
        "author": "翁逢龍",
        "paragraphs": [
            "官事歸來夜雪埋，兒曹燈火小茅齋。",
            "人家不必問貧富，但有讀書聲便佳。"
        ],
        "title": "夜讀",
        "id": "07c4ff94-0845-4721-af40-591d9477505b"
    },
    {
        "author": "翁逢龍",
        "paragraphs": [
            "再拜靈娥廟，魂清若可招。",
            "幡風吹古渡，帆月落殘潮。",
            "碑有行人讀，香多野客燒。",
            "迎神漢朝曲，時聽起雲霄。"
        ],
        "title": "曹娥廟",
        "id": "eb2c5cff-1038-4781-a49b-37884c8cd153"
    },
    {
        "author": "翁逢龍",
        "paragraphs": [
            "何朝無朽骨，此地尚清陰。",
            "冢上獨根樹，江邊孤女心。",
            "化錢燒石燥，落葉漬泥深。",
            "長有英靈在，風平煙浪沉。"
        ],
        "title": "曹娥墓",
        "id": "72c6f3ee-fc29-4d0b-ae4a-d8075aa3889f"
    },
    {
        "author": "翁逢龍",
        "paragraphs": [
            "五州山下路，樵牧自成羣。",
            "澗淺泉交徑，巖高石礙雲。",
            "老松前代寺，異草貴人墳。",
            "更陟重岡望，江淮地勢分。"
        ],
        "title": "潤州五州山",
        "id": "c5f9e4c4-14aa-4a78-a564-4670f1efd4ce"
    },
    {
        "author": "翁逢龍",
        "paragraphs": [
            "爲官與爲客，相望各天涯。",
            "明日同添歲，何年共在家。",
            "梅飄幾片雪，燈結兩心花。",
            "前月書無報，多因道路賒。"
        ],
        "title": "除夜懷弟",
        "id": "e5aeba5f-2b13-4b7f-98ee-04c2ba36b268"
    },
    {
        "author": "翁逢龍",
        "paragraphs": [
            "知君遊世磨不磷，往作道人之石友。"
        ],
        "title": "句",
        "id": "07e9ddc1-c53f-4d1b-8f91-47666cd0b628"
    },
    {
        "author": "鄭玠",
        "paragraphs": [
            "暮天涼雨急霏霏，十二巫峰高復低。",
            "醉魂不受風飄斷，只恐行雲自濕衣。"
        ],
        "title": "潮陽東山",
        "id": "1540ee92-3ac2-4994-8f19-d12b42c07c18"
    },
    {
        "author": "鄭玠",
        "paragraphs": [
            "長說羅浮欲到難，清遊今作字民官。",
            "分明蓬島三山色，占得飛雲六月寒。",
            "寶軸幾函青貝葉，玉蘭無限碧琅玕。",
            "此來更擬詢遺事，記與靈蹤石上看。"
        ],
        "title": "初至羅浮",
        "id": "714dd66e-6e43-4e61-b624-cb078a471e36"
    },
    {
        "author": "鄭玠",
        "paragraphs": [
            "身爲俗吏趨行部，手爇名香祝有年。",
            "五色雀飛應薦祉，七星松古自通仙。"
        ],
        "title": "葛仙行祠",
        "id": "7d613010-bef6-4765-94a8-9a39a4b39ca6"
    },
    {
        "author": "鄭玠",
        "paragraphs": [
            "靈跡曾傳葛稚川，至今丹竈尚依然。",
            "誰云碧海三山島，別是朱明一洞天。",
            "龍出玉京成往事，鶴來華表是何年。",
            "塵埃勿歎空回首，到得仙山亦有緣。"
        ],
        "title": "丹竈",
        "id": "9dc632d9-f0cb-40f6-80ab-b940826d1422"
    },
    {
        "author": "鄭玠",
        "paragraphs": [
            "麻姑峰頭黄鶴歸，稚川竈上丹霞棲。",
            "寒猿嘯木山月白，正是仙人朝斗時。",
            "壺天景象何靈杳，松門石徑茸芳草。",
            "落花滿院香沈沈，緣似劉郎應解到。",
            "碧溪數聲連暮鐘，夢回已覺松窗曉。"
        ],
        "title": "觀源洞",
        "id": "6db1164f-50ef-4c76-ba06-881e45af31c0"
    },
    {
        "author": "鄭玠",
        "paragraphs": [
            "羅浮山頭老松樹，中夜長吟送風雨。",
            "病夫幽獨枕書眠，靜聽松聲默無語。",
            "壁間畫像對書燈，耿耿殘油下饑鼠。",
            "夢覺跏趺不成寐，要伴禪和聽二鼓。"
        ],
        "title": "白雲庵",
        "id": "25070b09-ef03-426a-83b8-351169147038"
    },
    {
        "author": "鄭玠",
        "paragraphs": [
            "自從夫子仙山去，聞說山中分外清。",
            "半夜洞天松月白，野猿吟和讀書聲。"
        ],
        "title": "寄逍遥子",
        "id": "f7091462-768b-4520-a6fb-a1a5f3557887"
    },
    {
        "author": "唐康",
        "paragraphs": [
            "入道肯著相，出神得佳泉。",
            "起尋定中境，偶在山之巔。",
            "四人蹋𠿕𧇠，數里聞潺湲。",
            "循聲到巉絕，滿意流甘鮮。",
            "雖深石可數，太察魚難筌。",
            "分爲縞練長，濺作珠璣圓。",
            "一窺宿酲解，三嚥沉疴痊。",
            "恍惚尚疑夢，歡呼欲成癲。",
            "山澗短於井，海飲痰生涎。",
            "那知道在邇，幾作野遺賢。",
            "事故由人興，物爲知己妍。",
            "誰陪濠上遊，諒携室中天。",
            "雖無十丈華，中有一滴禪。",
            "名酒覺殊勝，宜茶定常煎。",
            "蘭亭羽觴冷，魚腹青箇連。",
            "新文來遠矣，開卷猶淙然。",
            "徑欲抱琴去，臨流聽天全。",
            "不但受以耳，庶幾神者先。",
            "寫爲夢泉操，第入樂府篇。",
            "將前輒復却，萬事付有緣。"
        ],
        "title": "潮陽尉鄭太玉夢至泉側飲之甚甘明日得之東山上作夢泉記令余作詩爲賦此篇",
        "id": "4d87ad7a-7ac7-4495-b726-926ad178acff"
    },
    {
        "author": "劉申",
        "paragraphs": [
            "一川带遶三平島，萬巘環趨兩翠巒。"
        ],
        "title": "句",
        "id": "bd5aefa1-b605-4b36-ab93-735e89202262"
    },
    {
        "author": "陽醇",
        "paragraphs": [
            "無正文。"
        ],
        "title": "與正父叔王南運上風聯句",
        "id": "67f51c06-4b0e-4cfa-a262-675e12ba90d7"
    },
    {
        "author": "王南運",
        "paragraphs": [
            "無正文。"
        ],
        "title": "與陽正父陽存子上風聯句",
        "id": "9a1d9869-52cf-497a-a1d3-364123c0e64d"
    },
    {
        "author": "文有年",
        "paragraphs": [
            "漫郎百事皆漫爾，獨有溪山認作吾。",
            "念無一物鎮泉石，生怕偃蹇羞吾徒。",
            "靈武中興功掩德，天地大義須人扶。",
            "寧將善頌寓譎諫，百世聞之立懦夫。",
            "太師勁氣形於筆，二美能兼自古無。",
            "後來衮衮下注脚，識者涪翁次石湖。",
            "松煤狼藉楮山赭，空谷雷響工傳摹。",
            "徘徊熟玩長太息，世道日與湘流俱。"
        ],
        "title": "題元子故宅",
        "id": "271ba3e3-a7d9-475d-b1e7-d0d4a6fec31a"
    },
    {
        "author": "文有年",
        "paragraphs": [
            "爲愛溪山來永州，黄茅白葦使人愁。",
            "驅車遥指崳峰去，峰在瀟江最上頭。",
            "江轉峰回景奇絕，澹山嵌竇真天設。",
            "摩挲丹竈酌石泉，髣髴曾遊今幾劫。",
            "徵君徵君苦避秦，一秦人又一秦人。",
            "青山踏破無扃鐍，何地堪逃世上塵。"
        ],
        "title": "題澹山巖",
        "id": "0bc96c16-9bd7-4bcf-8d90-13c213641288"
    },
    {
        "author": "陳塏",
        "paragraphs": [
            "數月兩出郊，勸農復觀稼。",
            "始言麥壟春，今已稻畦夏。",
            "女紅綵紝餘，丁黄耘耔暇。",
            "暄涼雖不齊，晴雨倏忽乍。",
            "百豐未爲多，一歉誠所怕。",
            "蠲逋廣上恩，平糶裁米價。",
            "毫髮可及民，豈不念夙夜。",
            "昔有王長官，築堰它山下。",
            "惠利久益博，神靈此其舍。",
            "泓深或龍蟄，堅屹無蟻罅。",
            "定爲三七分，釃爲數十汊。",
            "石梁貫雲濤，誰敢著足跨。",
            "流沙從何來，疑有物驅駕。",
            "人力幾淘浚，壅淤仍障壩。",
            "旦功終此惠，去沙而變化。",
            "視古誰比方，鄭白其流亞。"
        ],
        "title": "出郊觀稼",
        "id": "50cce57b-8a20-4682-9ead-bd154d09fef4"
    },
    {
        "author": "陳塏",
        "paragraphs": [
            "誰知極目名亭意，不在登臨與品題。",
            "天地兩間同汗漫，江淮一水自東西。",
            "驚棲何日能歸雁，靈異當年任照犀。",
            "萬境盡從心上化，靜參飛躍悟端倪。"
        ],
        "title": "極目亭",
        "id": "9bc9c9ba-f82a-4c4f-a63f-395d82250a33"
    },
    {
        "author": "陳塏",
        "paragraphs": [
            "蛾眉亭下路，舟楫幾經過。",
            "晚識黄山面，新添白髮多。",
            "學仙徒化鶴，病僂喜名駝。",
            "四上江湖請，金章許換簑。"
        ],
        "title": "懷古堂和陳夢斗詩",
        "id": "7592de0e-428d-4e62-b2c1-c7ae2e79bc35"
    },
    {
        "author": "林元晉",
        "paragraphs": [
            "師帥勤民衆務修，挾晴領客過仙洲。",
            "不緣感召豐年好，安得從容暇日遊。",
            "人在湖山皆自得，政先倉廩百無憂。",
            "老農不解君王意，却要朝輈爲少留。"
        ],
        "title": "登十洲之一亭",
        "id": "c8636b38-e43b-4fdf-8ff1-1773c947cda5"
    },
    {
        "author": "陳宗仁",
        "paragraphs": [
            "僧舍經旬只病眠，不知春事滿湖邊。",
            "相携步出城東去，楊柳桃花氣欲烟。"
        ],
        "title": "清明前一日友人招泛東湖  其一",
        "id": "ca055239-7785-43a0-bcbf-30febdfdb9fa"
    },
    {
        "author": "陳宗仁",
        "paragraphs": [
            "令節正逢一百五，輕舟閒泛兩三人。",
            "弄珠樓下波如酒，醖碧摇紅潏潏新。"
        ],
        "title": "清明前一日友人招泛東湖  其二",
        "id": "6a169ae5-dff0-41aa-ad3e-331851fae028"
    },
    {
        "author": "常挺",
        "paragraphs": [
            "岷山穹隆，岷水浺瀜。",
            "氣鬰葱葱，至和所鍾。",
            "秀毓臨邛，篤生英雄。",
            "綽有祖風，唐之鄭公。",
            "進思盡忠，王臣靡躬。",
            "萬壑奔洚，砥植在中。",
            "退思固窮，爲時儒宗。",
            "啟迪顓蒙，如金在鎔。",
            "王明泰通，虎嘯風從。",
            "入覲九重，天子改容。",
            "時謹邊烽，命公撫戎。",
            "大江西東，隠若長墉。",
            "甲兵藏胸，樽俎折衝。",
            "萬年之功，壽與天同。",
            "聊述鄙悰，以侑樂工。"
        ],
        "title": "視師頌",
        "id": "022d5a64-234e-4629-950f-40042fd905f9"
    },
    {
        "author": "常挺",
        "paragraphs": [
            "想庵住世大玲瓏，脫殻誰知脫屣同。",
            "現相維塵非是病，到頭法喜本真空。",
            "一塵頓滅靈臺上，萬劫都銷烈焰中。",
            "從此尺丘藏卵塔，白雲流水任西東。"
        ],
        "title": "挽想庵和尚",
        "id": "03166db3-17b1-40fd-84ba-b7e91f41b70c"
    },
    {
        "author": "常挺",
        "paragraphs": [
            "慶元道學家，紫陽諸弟冠。",
            "正印君得之，理窟講深貫。",
            "雄文摛玉堂，直筆插東觀。",
            "粹然中和容，清廟古珪瓚。",
            "遯翁上封事，猶或以蓍斷。",
            "君袖秋月章，直造紫皇案。",
            "赤手搏長鯨，未能分萬段。",
            "白華久無詩，清風可激頑。",
            "去身似葉輕，來事如麻亂。",
            "帝憂大江東，所至有水旱。",
            "列宿選郎闈，福星下霄漢。",
            "祇恐席未溫，宣室夜將半。"
        ],
        "title": "淳祐七年丁未十一月朔蔡久軒自江東提刑歸抵家時三館諸公以風霜隨氣節河漢下文章分韻賦詩送別得漢字",
        "id": "0aa55b11-9074-4487-990a-ef6c82f48bf8"
    },
    {
        "author": "常挺",
        "paragraphs": [
            "隆暑赫炎曦，門弧慶左垂。",
            "東君來出世，西斗降臨時。",
            "二子麒麟種，三孫鸑鷟兒。",
            "稱觴門下士，願祝壽期頤。"
        ],
        "title": "賀東道",
        "id": "0952b6b7-9f93-46a6-9ee4-bd33c34fe540"
    },
    {
        "author": "虞㠭",
        "paragraphs": [
            "正學昭昭責力行，湖湘一派到于今。",
            "好翻愚島詞鋒手，密察濂溪理窟心。",
            "二水秋清嚴奠禮，九疑雲近想韶音。",
            "詠歸也覺西風好，須信詩□在泮林。"
        ],
        "title": "釋奠詩",
        "id": "845dea7d-d331-41f5-9ce9-c57ff574cd1b"
    },
    {
        "author": "虞㠭",
        "paragraphs": [
            "□□□□未滿看，虛庭小飲勝憑闌。",
            "浮雲盡捲堂堂見，清影將圓處處歡。",
            "一點神光千里在，三秋佳景四並難。",
            "人生幾度逢今夕，更覺閒中天地寬。"
        ],
        "title": "寶唐帖",
        "id": "465d921b-adf1-4de6-8361-890d01677c2c"
    },
    {
        "author": "王贊",
        "paragraphs": [
            "使君賦佳什，筆壯過飛泉。",
            "索遠尋幽地，求深訪洞天。",
            "山巍雲脚歛，海極日頭偏。",
            "景喜巖瞻石，臺虛釣隠船。",
            "高人貪勝概，清海頼無旋。",
            "擬把張槎泛，何妨謝屐穿。",
            "心閑塵不染，客好景成妍。",
            "去去迎三島，看看會七賢。",
            "醉眠思石枕，緩步惜苔錢。",
            "再約通宵飲，相邀秉燭椽。"
        ],
        "title": "和知軍毛奎小洞天詩",
        "id": "e8eb20a6-d8ea-42db-a36f-2139083a8df9"
    },
    {
        "author": "江湘",
        "paragraphs": [
            "通經應童科，詩書尤所長。",
            "生兒有如此，族黨真有光。",
            "五車舉舌端，觀者遶迴廊。",
            "嶄然露頭角，志氣何堅剛。",
            "七歲古所難，一目書五行。",
            "毋乃天帝孫，爲織雲錦裳。",
            "自覺我形穢，明珠在我傍。",
            "麟經究終始，猿臂射藝場。",
            "覆誦公堂上，時維十月陽。",
            "同僚發嗟嘆，喜子同舉觴。",
            "我非韓昌黎，墜緒尋茫茫。",
            "猶擬作一序，如送童子張。",
            "讀書宜閉門，不迎亦不將。",
            "六經漱芳潤，闇然名日彰。",
            "上書願鬻漢，負鼎期干湯。",
            "幼學欲壯行，少年非所當。",
            "細字綴語言，漏聲夜未央。",
            "短檠提案前，簾幕風露堂。",
            "博洽精經史，縱橫騖皇王。",
            "逢源欲深造，不息思自强。",
            "上必希賢聖，下期爲雋良。",
            "時乎時不再，夜氣毋牿亡。",
            "緬想唐宗室，姓名今馨香。",
            "長吉非凡流，勁詞摩穹蒼。",
            "錦囊搜佳句，詩體轢齊梁。",
            "長源有仙骨，頫笑餘子忙。",
            "鳴珂乃言志，寧忍駒服箱。",
            "卓哉二君子，馳聲翰墨場。",
            "願子勉未至，多歧戒亡羊。",
            "舉動思古人，遠到胡可量。",
            "召見金鑾殿，承恩七寶牀。",
            "假直祕書閣，徧覽萬卷藏。",
            "此是君家事，射策宜爲郎。",
            "萬人吾往矣，所向俱披猖。",
            "蝜蝂戒緣高，失手千丈强。",
            "散仙戒追陪，埃𡏖驚劻勷。",
            "顧我理一同，强顔補千瘡。",
            "催科政何拙，勸民務農桑。",
            "戴星廑出入，艱險身備嘗。",
            "未尋三徑盟，徒積九迴腸。",
            "爲米耻折腰，卜居築林塘。",
            "我賦歸去來，觀子鵬路翔。",
            "更盡一杯酒，富貴無相忘。"
        ],
        "title": "贈李崇義應童子科長歌",
        "id": "0c5da005-b2b2-4ea8-b0e3-5502fbd28f77"
    },
    {
        "author": "趙善正",
        "paragraphs": [
            "山上青天山下溪，白雲流水兩相宜。",
            "丹成共爾南山老，采采松枝亦療饑。"
        ],
        "title": "南峰山",
        "id": "63b15fb1-8b9b-4596-acb2-ffbf1083021b"
    },
    {
        "author": "翁敏之",
        "paragraphs": [
            "依棲崇儒里，咫尺鳥名山。",
            "奈以紅塵隔，因之舉步艱。",
            "穿花曉漏徹，何如桑者閑。",
            "廿載爲形役，今得拂衣還。",
            "自酌龍湫水，照映鬢毛斑。",
            "山靈應誚我，對之發赧顔。",
            "題彼雙脊令，飲啄就清灣。"
        ],
        "title": "遊雁山寄懷二弟",
        "id": "40855e75-e3c6-4be2-bd1e-b384007d9fbc"
    },
    {
        "author": "張藴",
        "paragraphs": [
            "倦倚柁樓聞鶴唳，半生此地一經過。",
            "機雲故月荒凉宅，湖海新秋浩蕩波。",
            "曉𦩘紅蓮商客市，夜窗白苧女兒歌。",
            "吟邊冷被沙鷗笑，衣化京塵鬢亦皤。"
        ],
        "title": "雲間",
        "id": "9fd9170d-d35b-48b3-8414-38d9f235841c"
    },
    {
        "author": "張藴",
        "paragraphs": [
            "隄柳朝朝送酒船，一闌山色越帆煙。",
            "蓬萊雲氣東溟外，閶闔星辰北斗前。",
            "突兀向來無此屋，登臨當日有諸賢。",
            "夕陽過鴈慵回首，吟入關河萬里天。"
        ],
        "title": "江湖偉觀",
        "id": "80e2d903-7066-4636-8df9-1e22702432f6"
    },
    {
        "author": "張藴",
        "paragraphs": [
            "一去朝陽寂不聞，西康臺北起寒雲。",
            "梧花竹實年年事，柰此喧啾百鳥羣。"
        ],
        "title": "鳳鶴鵲三題與江社同賦  其一",
        "id": "065ad01c-915c-4611-8b34-3f72f274d09d"
    },
    {
        "author": "張藴",
        "paragraphs": [
            "立雪精神兩瘦蘆，天風入羽思江湖。",
            "逋仙梅下曾相識，千載歸來一語無。"
        ],
        "title": "鳳鶴鵲三題與江社同賦  其二",
        "id": "e8b80dce-4fb2-4043-9b65-e48e9cd8556a"
    },
    {
        "author": "張藴",
        "paragraphs": [
            "月樹爭枝影共寒，楂楂飛過屋頭山。",
            "五陵年少多春悶，一彈千金落等閑。"
        ],
        "title": "鳳鶴鵲三題與江社同賦  其三",
        "id": "663b8f43-30b6-47b0-94e8-2c8445fb35d7"
    },
    {
        "author": "張藴",
        "paragraphs": [
            "海水還清淺，停杯問二豪。",
            "雨來江色暝，沙長岸容高。",
            "吏鞅何能脫，王程敢憚勞。",
            "秋風柁樓底，短髮不禁搔。"
        ],
        "title": "顧逕",
        "id": "3a577a2f-5459-4ba8-b4e9-2f4925e7598b"
    },
    {
        "author": "張藴",
        "paragraphs": [
            "百年鍾鼓園林在，人物蕭疎更海鄉。",
            "藤絡湖嵌山解長，花移鄴本土猶香。",
            "棋聲靚晝松陰淡，扇影閒秋水氣長。",
            "莫道官忙行樂少，也分物色到奚囊。"
        ],
        "title": "錢氏東皋",
        "id": "66417aa3-9817-47ae-9fea-b96a62eca0f0"
    },
    {
        "author": "張藴",
        "paragraphs": [
            "夢斷三更鶴，蘆邊繫短篷。",
            "聽潮看海月，坐石受天風。",
            "物至秋而化，年來我亦翁。",
            "長歌相勞事，猶喜此樽同。"
        ],
        "title": "上海",
        "id": "951976d6-ec73-4d88-b971-8690a4f542dd"
    },
    {
        "author": "張藴",
        "paragraphs": [
            "林影熹微曉乍晴，老於世故獨關情。",
            "連烽未撤邊頭戍，積潦猶妨隴上耕。",
            "幾爲餉蠶憂濕葉，重因漂麥困饑萌。",
            "龍公多事多勞耳，萬理由來要得平。"
        ],
        "title": "新晴",
        "id": "d929df7c-41b0-4015-8176-33d58c2de15d"
    },
    {
        "author": "張藴",
        "paragraphs": [
            "錄錄竟何爲，衣塵日以緇。",
            "故人閒入夢，久雨頗妨脾。",
            "燕履登巢息，蜂程載蜜虧。",
            "獨斟蓮子酒，愁絕杏花詩。"
        ],
        "title": "錄錄",
        "id": "37a07ba4-398a-47e7-9791-08d05cf71eb3"
    },
    {
        "author": "張藴",
        "paragraphs": [
            "京國逢除夕，栖遲鬢欲霜。",
            "春聲生竹爆，歲色動椒香。",
            "戒睡聽鷄早，占詩探繭忙。",
            "燭花頻送喜，兒女笑烘堂。"
        ],
        "title": "除夕",
        "id": "8796be19-1f24-401e-ac82-b62d08a78947"
    },
    {
        "author": "張藴",
        "paragraphs": [
            "降香天竺去，瀹茗冷泉來。",
            "新徑石間過，危亭木杪開。",
            "煙山晴若畫，霜葉濕如灰。",
            "點檢經行處，今年未見梅。"
        ],
        "title": "禱雪天竺由靈鷲過冷泉",
        "id": "e3925a9b-bf0b-4b5d-bee2-d2e736a4049f"
    },
    {
        "author": "張藴",
        "paragraphs": [
            "誤被雞催起，隃聽漏鼓稀。",
            "書檠風展卷，香碗火生衣。",
            "困嗅茶猶病，吟餐菊可肥。",
            "月明天路靚，親到帝旁歸。"
        ],
        "title": "祀事",
        "id": "fbb6865b-b60c-4769-98eb-06c65540ffd6"
    },
    {
        "author": "張藴",
        "paragraphs": [
            "芳天新霽惠風和，軟綠平隄凝不波。",
            "桃李無言看客慣，樓臺如畫占山多。",
            "游裾匝路填車馬，翠榜開筵鬭綺羅。",
            "寂寂寒煙生水面，白鷗柰此月明何。"
        ],
        "tags": [
            "西湖"
        ],
        "title": "西湖清明",
        "id": "6879fb4b-c915-4ce7-a920-64ea02b7831c"
    },
    {
        "author": "張藴",
        "paragraphs": [
            "兼味醍醐外，分身乳酪中。",
            "江南鳴穉犢，塞上寄飛鴻。",
            "乾雨看如幻，生鹽訝漸融。",
            "臈殘猶有待，煎取牡丹紅。"
        ],
        "title": "酥",
        "id": "058cc50e-2057-4ae2-aa1a-c5f2f8bfca88"
    },
    {
        "author": "張藴",
        "paragraphs": [
            "相黏成什伯，峰聳若山王。",
            "攻處須犀鐵，持來出蟹湯。",
            "梅花霜後味，竹色酒邊香。",
            "坐憶游閩樂，今年始得嘗。"
        ],
        "title": "食蠣次韻芸隠",
        "id": "e12d2472-5c96-495f-8435-231339ff8a92"
    },
    {
        "author": "張藴",
        "paragraphs": [
            "月明華表語霜清，萬籟沉沉靜有聲。",
            "一自別來璚樹長，幾回飛夢到曾城。"
        ],
        "title": "次韻月中聞鶴  其一",
        "id": "b128c5da-58ad-4c5c-9fef-b781f661b560"
    },
    {
        "author": "張藴",
        "paragraphs": [
            "孤影徘徊且月中，流離滿貯酒如空。",
            "東皇太一應來下，笑指梅花一信通。"
        ],
        "title": "次韻月中聞鶴  其二",
        "id": "d7b0ffdd-240a-4ba4-b2f4-1b0143279a95"
    },
    {
        "author": "張藴",
        "paragraphs": [
            "衆綠扶疎雨氣清，柳花吹作小池萍。",
            "文窗晝寂齋房邃，三漱華池誦玉經。"
        ],
        "title": "齋宮偶題",
        "id": "b15f4763-f04d-4e1e-a395-8b84ac31b07b"
    },
    {
        "author": "張藴",
        "paragraphs": [
            "約我當休沐，同過支道林。",
            "棋邊翻覆手，酒外太平心。",
            "石漱晴湍細，猿吟夏木深。",
            "歸帆带疎雨，凉意滿幽襟。"
        ],
        "title": "同寮約游香林分韻得林字",
        "id": "e10faf5c-800e-4063-a4bf-6e4360daaf40"
    },
    {
        "author": "張藴",
        "paragraphs": [
            "忙裏偷閒答物華，一官隨分是生涯。",
            "春風酒棹湖隄柳，曉月吟韉輦路花。",
            "報喜忽聞枝上鵲，忘機時下屋頭鴉。",
            "殘年鈍悶今朝盡，重對菱花拂帽紗。"
        ],
        "title": "春朝偶題",
        "id": "f375c257-6437-4b37-bf4d-a7cad3c442bd"
    },
    {
        "author": "張藴",
        "paragraphs": [
            "澗水泠泠石髮新，松花香靚翠崖深。",
            "雲生不沒仙人跡，丹化猶啼搗藥禽。",
            "洗眼人多求聖水，醒心吾獨愛清音。",
            "杖藜更欲過新洞，無柰春空又作陰。"
        ],
        "title": "重游大滌洞天",
        "id": "33215c4d-e318-49e9-a3ef-d0aeacf06bd7"
    },
    {
        "author": "張藴",
        "paragraphs": [
            "瘦策松間日又斜，更過東崦喫僧茶。",
            "丹青嶺樹明寒葉，水墨江天噪亂鴉。",
            "付酒一杯真樂事，讀書萬卷是愁涯。",
            "更嘗世故知閒味，河水依然鬢自華。"
        ],
        "title": "東庵與道者語有感",
        "id": "759e8256-3dda-468f-8426-0f11d70b25c2"
    },
    {
        "author": "張藴",
        "paragraphs": [
            "慈恩分種遠，駢實渥如丹。",
            "垂野華星大，然雲火樹寒。",
            "蟹螯徵有忌，狌血訝難摶。",
            "七絕雖堪賞，無勞把核鑽。"
        ],
        "title": "朱柿",
        "id": "61168c1e-3f91-4ad8-ae9c-9abcd6e847e8"
    },
    {
        "author": "張藴",
        "paragraphs": [
            "月樹秋來碧幾尋，古薌熏徹紫芝吟。",
            "無因得去陪清賞，祇寄山君一寸心。"
        ],
        "title": "喜李鶴田至次阮雲心韻兼寄  其一",
        "id": "e8b0ba93-06ce-4c3f-b789-0d5004f7d373"
    },
    {
        "author": "張藴",
        "paragraphs": [
            "澆酒逋梅又幾回，愁吟舊雨獨登臺。",
            "星星鶴語山窗曉，割得雲心古錦來。"
        ],
        "title": "喜李鶴田至次阮雲心韻兼寄  其二",
        "id": "2f498d56-9454-4f9d-a5f8-52addc7c6c67"
    },
    {
        "author": "張藴",
        "paragraphs": [
            "細看黄花把一枝，東籬猶是昔人非。",
            "題糕酒外豪心在，吹帽風前素髮稀。",
            "鴈叫霜天悲故國，鴉翻溪樹背寒暉。",
            "百年獨有閒居樂，可怪東山事竟違。"
        ],
        "title": "九日",
        "id": "649cb3d8-b3ca-4458-a147-5baecf94ae6f"
    },
    {
        "author": "張藴",
        "paragraphs": [
            "訪碑無古迹，丹碧覆嵯峨。",
            "塔向城中共，山從寺右多。",
            "疎松小溪路，遠漊太湖波。",
            "何鍇書堂在，猶嫌隔翠蘿。"
        ],
        "tags": [
            "太湖"
        ],
        "title": "道場山",
        "id": "9167622d-0d4d-4785-89dc-17a7e6734455"
    },
    {
        "author": "張藴",
        "paragraphs": [
            "山因人得姓，人去佛來居。",
            "鄰有天章墓，碑無玉局書。",
            "幽蹊通古郭，荒磵入春畬。",
            "客子吟鬚冷，高峰夕照餘。"
        ],
        "title": "何山",
        "id": "619de9d2-1913-405a-a916-24086376ad38"
    },
    {
        "author": "張藴",
        "paragraphs": [
            "小春霜宇曉，閒訪古招提。",
            "何歲齋魚廢，初弦顧兔迷。",
            "先民堂上像，寓客柱間題。",
            "僧戶蜂分小，山形虎穴低。",
            "松青江廟北，竹老野橋西。",
            "親汲聊煎茗，深登信杖藜。",
            "琴師年九十，相見手重携。"
        ],
        "title": "月泉紀游",
        "id": "03fdd0cf-9d62-44bc-9e6a-eef50270c21b"
    },
    {
        "author": "張藴",
        "paragraphs": [
            "空牀展轉對孤檠，寒漏年長更雨聲。",
            "如此乾坤閒歲月，明朝華髮滿頭生。"
        ],
        "title": "不寐",
        "id": "283b3ee1-0190-4030-8361-8ce1b28b7aae"
    },
    {
        "author": "張藴",
        "paragraphs": [
            "鶴向孤山去未歸，片雲行鴈與心期。",
            "新詩不著工夫得，雪外看花獨立時。"
        ],
        "title": "寄鶴田",
        "id": "c59cb9a1-a38c-4a74-bcc1-a9a4d4d60a5d"
    },
    {
        "author": "張藴",
        "paragraphs": [
            "陽生七日驗飛葭，衮衮天機歲載華。",
            "江草未圓青帝夢，香芸漏洩與梅花。"
        ],
        "title": "至後",
        "id": "61ff7642-77ca-4308-84e0-22ceb2332197"
    },
    {
        "author": "張藴",
        "paragraphs": [
            "苕霅雙流合，帆檣萬里通。",
            "連山黄獨雪，一鴈白蘋風。",
            "酒戶春醅淺，魚村晚市同。",
            "舊游蕉鹿外，未老已成翁。"
        ],
        "title": "霅川次韻鶴田",
        "id": "6eebc392-715e-4e17-89bd-ca90d4acc0f9"
    },
    {
        "author": "張藴",
        "paragraphs": [
            "看春知幾度，玄髮故應非。",
            "世事真猶夢，人生瘦勝肥。",
            "竹邊隨意入，梅下得詩歸。",
            "緬想羊何友，湖山樂所依。"
        ],
        "title": "歲晏用趙誼父訪雲心韻以寄",
        "id": "ab055eac-6404-4c33-9007-65b1c4039b6e"
    },
    {
        "author": "張藴",
        "paragraphs": [
            "雨送冬雷了，如簁墮曉晴。",
            "縈盈溪樹色，騷殺紙窗聲。",
            "著瓦消還易，因風凍不成。",
            "紛紛門外屨，猶自賀元正。"
        ],
        "title": "正月二日雪",
        "id": "afd1d0f7-9c3d-4884-b406-3e8c011a5778"
    },
    {
        "author": "張藴",
        "paragraphs": [
            "青衫赴闕已三遷，紅旆臨州不五年。",
            "舊吏侉榮從事府，新民迎擁使君韉。",
            "牡丹池館春融日，蒓葉汀洲水漲天。",
            "自是邊籌談笑辦，歸來仍侍玉皇前。"
        ],
        "title": "送晏桂山赴高沙郡  其一",
        "id": "ffa3f82e-7611-4768-ae1e-19ec7e3db0c6"
    },
    {
        "author": "張藴",
        "paragraphs": [
            "接武容臺彼一時，溪鄉重幸得追隨。",
            "鷗前心事滄浪影，梅下吟情汗漫期。",
            "感慨中年無近別，徘徊明月有相思。",
            "殷勤勸醉陽關曉，受盡耶歈只自知。"
        ],
        "title": "送晏桂山赴高沙郡  其二",
        "id": "f0cabbe5-24d2-4465-bd91-1fd6f8ce0217"
    },
    {
        "author": "張藴",
        "paragraphs": [
            "暑退凉生體氣佳，卷簾聽雨感年華。",
            "西風葉葉梧桐冷，開盡庭前白鶴花。"
        ],
        "title": "秋思",
        "id": "724d51c2-3548-4f11-9760-ef75d29e179d"
    },
    {
        "author": "張藴",
        "paragraphs": [
            "今夕知何夕，吾意亦良適。",
            "明月滿船蓬，清風動帷席。",
            "過雨前溪渾，停雲半空白。",
            "衰荷無嬌紅，老梧有枯碧。",
            "頻更燭對棋，仍把酒澆石。",
            "歲行變暄凉，朋情慨離索。",
            "相思日以長，孤吟夜方寂。",
            "露下客衣單，草際螢光奕。",
            "年年脩玩心，一醉不得惜。"
        ],
        "title": "溪上",
        "id": "41225d28-88a9-40b5-9381-73ad8e92b295"
    },
    {
        "author": "張藴",
        "paragraphs": [
            "欲留雲共住，雲去楚天長。",
            "此日吾猶惜，中年別易傷。",
            "搜吟梅下影，賭弈橘中香。",
            "謹勿移山諾，春風入帝鄉。"
        ],
        "title": "鶴田還江右",
        "id": "5a87c29a-e870-449e-a0eb-41fecba69eda"
    },
    {
        "author": "張藴",
        "paragraphs": [
            "青雲影裏自由身，幾倚闌干看不真。",
            "又是江湖春雪盡，年年腸斷玉關人。"
        ],
        "title": "歸鴈亭",
        "id": "03fb3216-3ebd-4eb5-a7d5-3e0ee2b33ebe"
    },
    {
        "author": "張藴",
        "paragraphs": [
            "小泊蘋香柳下磯，重逢佳節感年時。",
            "束蒿偶作人形想，采藥須供國手醫。",
            "江鏡願爲明主監，楚菰愁賦逐臣詞。",
            "酒邊聽盡敲篷雨，數日淮南去未遲。"
        ],
        "title": "午日次韻池襲父",
        "id": "3d4658c7-fcfb-4fea-9649-406d2086c8ba"
    },
    {
        "author": "張藴",
        "paragraphs": [
            "四岸俱無只有天，烟檣如雨落鷗前。",
            "不知笠澤翁何許，波上清風一萬年。"
        ],
        "title": "垂虹  其一",
        "id": "b1b5a942-5116-42b2-9278-c629c4e4d309"
    },
    {
        "author": "張藴",
        "paragraphs": [
            "憶著前游十四年，三高祠下夕陽船。",
            "無錢買得鱸魚鱠，吟就橘花香裏眠。"
        ],
        "title": "垂虹  其二",
        "id": "ad1a2139-5e66-4390-92d1-3a2810392d03"
    },
    {
        "author": "張藴",
        "paragraphs": [
            "故址耕殘草樹秋，無人曾見鹿來游。",
            "甬東亦是當時月，不照笙歌只照愁。"
        ],
        "title": "姑蘇臺",
        "id": "6f0c68cd-9483-4dbb-b5f6-910a72adb795"
    },
    {
        "author": "張藴",
        "paragraphs": [
            "曼陀石上無根樹，歷歷生公說法餘。",
            "劍水一泓清澈底，至今人說有龍居。"
        ],
        "title": "虎丘",
        "id": "50c1111b-4f76-4a0d-b892-8bbff561f95a"
    },
    {
        "author": "張藴",
        "paragraphs": [
            "石苔滑汰屋連斜，第二泉邊古佛家。",
            "一壑松風聽不了，却留僧坐自煎茶。"
        ],
        "title": "惠山",
        "id": "7fdba9b5-1b84-4484-a511-fa0f9210a22f"
    },
    {
        "author": "張藴",
        "paragraphs": [
            "綠樹菲菲紫白香，猶堪纏黍吊沉湘。",
            "江南四月無風訊，青草前頭蝶思狂。"
        ],
        "title": "楝花",
        "id": "310e95a1-5af7-4d43-9997-aa7dc11597ec"
    },
    {
        "author": "張藴",
        "paragraphs": [
            "殿陰壁老懷仁筆，頭角崢嶸春起蟄。",
            "有時麾斥惠山雲，行雨歸來半身濕。"
        ],
        "title": "毗陵天慶觀龍",
        "id": "1df359ab-3ba6-4e17-b2a5-b3552d1ad3df"
    },
    {
        "author": "張藴",
        "paragraphs": [
            "累土編茅古制庳，官田種秫得沽私。",
            "自言身健無徭役，猶勝平生江北時。"
        ],
        "title": "丹陽道中流寓人",
        "id": "88363c45-a695-4ff3-aef2-8a52479455d2"
    },
    {
        "author": "張藴",
        "paragraphs": [
            "荒荒永岸水如溝，翁仲無言立上頭。",
            "日日餫舟銜尾去，東南民力尚支不。"
        ],
        "title": "京口運河上",
        "id": "3ba7f13e-3930-4856-b1ba-1b182eae83ef"
    },
    {
        "author": "張藴",
        "paragraphs": [
            "假日此登臨，淒涼北望心。",
            "戍烽孤障杳，塔影一江深。",
            "黠虜投鞭想，將軍誓檝吟。",
            "所嗟人事異，天險古猶今。"
        ],
        "title": "多景樓",
        "id": "20d7189a-f7be-484a-a259-2a9fbe539a61"
    },
    {
        "author": "張藴",
        "paragraphs": [
            "江身臺殿切空雲，夜月魚龍影不分。",
            "八十老僧相引說，潮痕不上郭公墳。"
        ],
        "title": "金山",
        "id": "c344efbe-9e83-415a-b5b6-bd5eecb62858"
    },
    {
        "author": "張藴",
        "paragraphs": [
            "如此江濤更有人，佛狸竟死不能兵。",
            "幅巾短櫂鷗前夢，未省當時有此城。"
        ],
        "title": "瓜洲",
        "id": "c53e35d1-821f-4258-93ec-3d02510352ee"
    },
    {
        "author": "張藴",
        "paragraphs": [
            "牛斗星邊禹貢州，東南屏蔽大江流。",
            "向來明月珠簾夢，不信秋風夜柝愁。"
        ],
        "title": "維揚即事  其一",
        "id": "2c973375-ec3e-426b-9149-59dc98a87e6e"
    },
    {
        "author": "張藴",
        "paragraphs": [
            "皂角林前野地寬，新塘路口草泥乾。",
            "天乎如此功名事，成敗觀人自昔難。"
        ],
        "title": "維揚即事  其二",
        "id": "ad1ee2de-1137-4301-aa88-1d304d879592"
    },
    {
        "author": "張藴",
        "paragraphs": [
            "茅屋蘆門半市坊，居民無事亦軍裝。",
            "愁來莫上城頭望，西北浮雲接太陽。"
        ],
        "title": "維揚即事  其三",
        "id": "a2f7af1c-98cf-4938-b64d-e042845ec064"
    },
    {
        "author": "張藴",
        "paragraphs": [
            "月明城上響邊笳，一枕三更夢到家。",
            "不耐楚氛真僻性，賦詩酌酒與瓊花。"
        ],
        "title": "維揚即事  其四",
        "id": "582e3a77-8cb5-483d-8af0-ef7889ce8004"
    },
    {
        "author": "張藴",
        "paragraphs": [
            "土霧如蒸暴暑天，燭龍偏駐柳邊船。",
            "三清觀裏風廊午，滿意題詩借榻眠。"
        ],
        "title": "維揚即事  其五",
        "id": "0a434061-eb88-4af1-a428-04d026cf2c94"
    },
    {
        "author": "張藴",
        "paragraphs": [
            "隔江山色畫圖中，故址荒來與廟通。",
            "畫地雄吞淮海水，占星高直斗牛宮。",
            "試評蜀味長泉變，欲唱歐詞古柳空。",
            "往事茫茫增感慨，聊憑戍卒指西東。"
        ],
        "title": "平山堂吊古",
        "id": "a9ee001c-3335-4ea9-b6fc-9be710442be9"
    },
    {
        "author": "張藴",
        "paragraphs": [
            "瓊花應自笑南翁，白髮栖栖逐斷蓬。",
            "兵後百年城郭是，塵間多事古今同。",
            "孤烟遠堠如常夜，五月窮邊尚冷風。",
            "可待蒓鱸歸興盡，長吟且復付杯中。"
        ],
        "title": "平山和韻鶴田",
        "id": "786c3612-cdb4-46b8-a191-b22db9f718ce"
    },
    {
        "author": "張藴",
        "paragraphs": [
            "秧馬泥深繭犢閒，燭龍顧影桔槔間。",
            "尋常六月江南雨，不比君王帑藏慳。"
        ],
        "title": "道中觀戽水戲書",
        "id": "a43a1c16-f415-492b-a9ff-7c4c9cc30506"
    },
    {
        "author": "張藴",
        "paragraphs": [
            "道人鎖蛟天柱半，客來縱蛟作奇觀。",
            "飛風動地輷晴雷，雄拏怒攫石欲開。",
            "明珠萬斛撒成雨，忽趁流雲入銀浦。",
            "仙田種玉耕春煙，潤流九里無凶年。",
            "問蛟蜚去何時還，道人仰笑意自閒。",
            "月中携手聽潺湲。"
        ],
        "title": "翠蛟亭",
        "id": "b2763ce8-ca4a-4ff7-9a86-a874d298f555"
    },
    {
        "author": "張藴",
        "paragraphs": [
            "剡剡星虹白日寒，山香一曲落雲端。",
            "乘虬道士排空去，怒雨聲摇碧玉巒。"
        ],
        "title": "翠蛟亭呈孫元素鍊師",
        "id": "b3d734a6-a168-4e93-9527-8ffee22d2088"
    },
    {
        "author": "周坦",
        "paragraphs": [
            "人烟斷處逢仙跡，草木深時聽鳥悲。",
            "記取畫工描一幅，出山長若在山時。"
        ],
        "title": "施巖",
        "id": "5c88c840-e8c7-4528-bd31-8735082da310"
    },
    {
        "author": "孫嚞",
        "paragraphs": [
            "與客窮幽勝，同登白水山。",
            "銀濤翻月落，蒼壁倚天寒。",
            "采藥穿雲塢，圍棋坐石壇。",
            "因忘歸路晚，紉佩得秋蘭。"
        ],
        "title": "遊丹山",
        "id": "f7650cda-8a1f-40b0-8c53-8a06db35e9de"
    },
    {
        "author": "孫嚞",
        "paragraphs": [
            "將軍恒愛客，載酒喜行遊。",
            "山殿晴雲浴，天香靜磬浮。",
            "嘉蓮艷寶水，甘露降靈楸。",
            "徵古一爲瑞，清修思更幽。"
        ],
        "title": "酬汪將軍携遊白雲寺",
        "id": "dd0802f7-dc66-4f53-8e43-530be529dc16"
    },
    {
        "author": "盧方春",
        "paragraphs": [
            "危嶺惡有名，窄嶺險無數。",
            "石鼻卷我車，石牙隠我步。",
            "空岡蟲九頭，黑身眼四顧。",
            "擲之聲愈厲，飛前使人怖。",
            "想當開闢時，已是樵獵路。",
            "茅臭不成山，瀑斷不成布。",
            "丫巖升惡猿，蹄涔立饑鷺。",
            "蘆花大如錢，况乃時寒沍。",
            "遐征誤假道，撫景自作恕。",
            "林壑非出倫，筆硯不入務。",
            "脚怠宿未投，天低日俄暮。"
        ],
        "title": "窄嶺",
        "id": "3deb7071-17b3-42a8-bd59-75ce04b37347"
    },
    {
        "author": "盧方春",
        "paragraphs": [
            "雨凉陟駝巘，轉歷九十折。",
            "短竹亦自陰，小家亦自潔。",
            "尋草補斷蹊，行人以旱說。",
            "農哭眼睛落，天懶霹靂歇。",
            "斯民謂天懶，對此予心熱。",
            "憑高覽清曠，一峰一氣結。",
            "峰下桔槔人，踏水脚如血。",
            "短短赤赤秧，專供毒蝗舌。",
            "太息重凝眸，青青天骨出。"
        ],
        "title": "陟駝巘",
        "id": "8eddbebd-7530-4bcf-b9a1-62eabb49b32a"
    },
    {
        "author": "盧方春",
        "paragraphs": [
            "蓮塘有清氣，永夜南窗開。",
            "引滴不待瓢，折筩爲酒杯。",
            "飲罷坐閒石，林杪風徐來。",
            "仰天忽大笑，微吟行綠苔。"
        ],
        "title": "蓮塘",
        "id": "86bffdd1-c1b7-4394-85fb-686c0553eae3"
    },
    {
        "author": "盧方春",
        "paragraphs": [
            "棧閣傳鈴夜已深，下方方沸管絃音。",
            "霜飛初氣侵清坐，月耿斜暉促苦吟。",
            "蓍草只知浮世事，燈花難說隠人心。",
            "依然流水高山意，我欲從之學鼓琴。"
        ],
        "title": "寄趙東閣",
        "id": "96599309-daf8-4133-9a67-e109925b5927"
    },
    {
        "author": "盧方春",
        "paragraphs": [
            "喈喈風雨餘，出晝意何如。",
            "鏡裏無慙色，囊中有諫書。",
            "寒崖立松柏，清廟失璠璵。",
            "海內看霜月，光明只似初。"
        ],
        "title": "送陸侍御歸越",
        "id": "13e5d366-c6e8-40dd-88c6-867d0706a89e"
    },
    {
        "author": "盧方春",
        "paragraphs": [
            "新詩奪我目瞳光，哦出松根琥珀香。",
            "李白未題芸草署，郄詵重入桂花鄉。",
            "遠天閴寂無雷電，南地清凉有雪霜。",
            "欲到琴□先謁府，滿城清嶂照斜陽。"
        ],
        "title": "趙幾道處見趙端行所作",
        "id": "836bea9b-1aa8-4d5a-ae96-afcbf61d017b"
    },
    {
        "author": "盧方春",
        "paragraphs": [
            "貪山上水樓，一望一層秋。",
            "幽抱發朗詠，驚飛雙白鷗。",
            "斯文今寂寞，諸老舊風流。",
            "漁者亦樂此，扣舷清夜游。"
        ],
        "title": "水雲園池",
        "id": "ffa41fe4-62d2-455a-977b-1efe03d94e52"
    },
    {
        "author": "岑全",
        "paragraphs": [
            "荒村車馬驚鸞鶴，散騎茅堂見杜蘭。",
            "冰玉自甘山水味，慢勞甲第賜長安。"
        ],
        "title": "賀墅",
        "id": "3eced271-4100-402b-be44-e0f8e8b5bcae"
    },
    {
        "author": "繆烈",
        "paragraphs": [
            "幽巖蕭颯商飈起，一天灝氣涼如水。",
            "金井梧飛蘭谷芳，長江浪冷蓴魚美。",
            "雁字半側銀鈎欹，雲光凈掃光陸離。",
            "桂花巖下香滿枝，隨意催送到書帷。",
            "碧潭煙歛琉璃滑，素娥乘鸞下天闕。",
            "清暉深射水晶宮，虛明澄澈蛟龍窟。",
            "上下天光一鏡浮，冰輪碾破一天秋。",
            "今來古往事悠悠，月自升沈水自流。"
        ],
        "tags": [
            "长江"
        ],
        "title": "獅子巖",
        "id": "2ec162ff-87f1-49dc-af6b-a9344ce8f3e4"
    },
    {
        "author": "鄭玠",
        "paragraphs": [
            "重過梅庵不記春，花殘樹老綠陰成。",
            "開元宰相腸應斷，楚國騷人魄尚清。",
            "古屋參差疏影動，水池深淺宿枝橫。",
            "主人祗在雲深處，弄月吟風取次行。"
        ],
        "title": "過城南梅庵追憶湖守宋使君叔晦",
        "id": "94fe75fe-b284-4b35-baba-9ff06754f6ea"
    },
    {
        "author": "馮夢得",
        "paragraphs": [
            "儂是劍南人，慣識故鄉好。",
            "綠葉接紅花，輝映綏安道。"
        ],
        "title": "憶鄉歌四首  其一",
        "id": "d492e2e6-d800-4526-bb9c-ddb73d624c67"
    },
    {
        "author": "馮夢得",
        "paragraphs": [
            "炎夏天頗熱，儂門對溪住。",
            "摇蕩採蓮舟，深處疑風露。"
        ],
        "title": "憶鄉歌四首  其二",
        "id": "f0c37c53-911d-45c4-b9b1-2f51eca4efd3"
    },
    {
        "author": "馮夢得",
        "paragraphs": [
            "塞上秋始肅，野草葉葉黄。",
            "儂家有菊花，灼灼不憂霜。"
        ],
        "title": "憶鄉歌四首  其三",
        "id": "7c4d11d0-21cc-49f3-a53c-abb80dc59338"
    },
    {
        "author": "馮夢得",
        "paragraphs": [
            "塞北寒氣逼，對火擁氍毹。",
            "猶憶儂家裏，蓬頭兩夾襦。"
        ],
        "title": "憶鄉歌四首  其四",
        "id": "2916f199-85de-42f4-98eb-6f4aad22ebdc"
    },
    {
        "author": "倪垕",
        "paragraphs": [
            "鳳皇鳳皇幾千載，鳳皇已去臺空在。",
            "應多燕雀語畫梁，瞥見蛟龍起滄海。",
            "二十年前曾來游，野田白鷺涵清秋。",
            "今夕何夕領賓客，飯盂有飯思貔貅。",
            "六朝故國金陵道，柳外閑愁仗誰掃。",
            "掀髯一笑問西風，未必江山知我老。"
        ],
        "title": "鳳皇臺",
        "id": "7d70547c-2955-470e-b4f4-b1e6304e8f2f"
    },
    {
        "author": "戴良齊",
        "paragraphs": [
            "玄雲太山阿，倏忽起天際。",
            "悠哉復何心，適與飄風會。",
            "雲間翔虬螭，蜿蟺炫五彩。",
            "萬生方顒顒，豈但千里內。",
            "吾鄉作者幾，俯仰既千載。",
            "願言慰斯人，名實施四海。"
        ],
        "title": "寄立齋二首  其一",
        "id": "e591ec33-d6d3-4b6f-8bb5-d721bb6d9912"
    },
    {
        "author": "戴良齊",
        "paragraphs": [
            "蜚鴻時以南，蜚鴻時以北。",
            "翻翻堂上燕，來往逝安適。",
            "秋聲來九天，星漢浩無極。",
            "巖巖北有斗，可望不可即。",
            "極望勞我心，夢想三太息。",
            "下有縱壑鱗，上有飛雲翼。"
        ],
        "title": "寄立齋二首  其二",
        "id": "f748fe8e-6326-4901-ac6b-012a36922dca"
    },
    {
        "author": "戴良齊",
        "paragraphs": [
            "中夜不能旦，浩蕩思無期。",
            "茫茫宇宙間，俯仰伊何時。",
            "起坐憑前欄，粲粲天南垂。",
            "寒芒燭辰尾，歲德何所司。",
            "耿耿獨無寐，坐觀樞輪移。",
            "更籌忽五唱，空中聞子規。"
        ],
        "title": "夜坐觀星",
        "id": "98835a27-9232-492c-83e9-8707ac152c25"
    },
    {
        "author": "羅壵",
        "paragraphs": [
            "汗牛試卷浩無涯，剗盡雷同別一家。",
            "冰鑑不容心潦草，風簷寧復眼昏花。",
            "嘉文似織鮫人組，健筆如輪虎士撾。",
            "收拾真才報天子，此行端不負皇華。"
        ],
        "title": "批趙氏卷",
        "id": "f225de5c-2b33-4016-ab3b-ebfb29999c13"
    },
    {
        "author": "戴埴",
        "paragraphs": [
            "矯矯雪霜心，孤貞受命獨。",
            "留滯染緇塵，垢面不靧沐。",
            "背城借一戰，填塹輸前瀆。",
            "葵心向朝陽，晞光不能燠。",
            "徒囂終無贏，驅馳惟僕僕。",
            "豈無豐水滋，永嗟非佳穀。",
            "呼爾授芻秣，羈紲繫駒犢。",
            "堪羨我良朋，林桂賸芳馥。",
            "博覽繹故書，胸中三萬軸。",
            "悠然西河上，日與英俊逐。",
            "振鐸揚儒風，函丈紛冠服。",
            "師友遞響答，循誘教匪扑。",
            "精進日千里，目駭地脈縮。",
            "顧我闕黨徒，無成坐欲速。",
            "披襟莫奮飛，隨羣被私淑。",
            "枵然藜莧腸，殊未飽公餗。",
            "彈鋏何時歸，涎沫流肌肉。",
            "遥想烹太牢，殷勤羹采菽。",
            "更當春暮時，浴沂衿佩肅。",
            "心賞弄篇章，絕唱清風穆。",
            "流水諧朱弦，押强破萬竹。",
            "孝先謾耐嘲，橫榻便空腹。",
            "安識物外遊，幽賞機緣熟。",
            "矧復有良儔，堅久渝晚菊。",
            "依然蒼筤叢，檀欒旁淇澳。",
            "一緘荷起予，明珠得盈掬。",
            "大雅久不作，疏越鼓凡目。",
            "迎風挹囘瀾，浄洗塵翳麴。",
            "披閲不停手，豈復憚諄復。",
            "自笑詩思慳，企山纔抵麓。",
            "正望使南印，象馬來天竺。",
            "競病安能賡，振紙空瑟簌。",
            "絕影天邊鴻，坐困家池鶩。",
            "搜索縱成篇，無異蟲蠹木。",
            "所幸情不違，合并在旦夙。",
            "願言戒逝糧，出晝勿三宿。"
        ],
        "title": "和王教暮春出遊",
        "id": "12d6fb2a-bdd6-4961-bcd9-06f42122deb1"
    },
    {
        "author": "戴埴",
        "paragraphs": [
            "舊來聞說京師樂，香街十里春風箔。",
            "朝踏金梯入鳳樓，暮下瓊鉤延翠幄。",
            "蛾綠梅花裝，淑質蘭蕙芳。",
            "笙歌棗下曲，琵琶陌上桑。",
            "宿酲未解鶑催曉，玉珂策馬長安道。",
            "解珮遺簪日日歡，不覺紅顔醉中老。",
            "我謂京國皆繁華，何時飛走登雲車。",
            "誰知著足緇塵底，八年飄泊空咨嗟。",
            "蕭蕭竹窗風暗度，耿耿蘭缸燈自語。",
            "孤坐逢掖凝清霜，獨卧重衾踏寒雨。",
            "雲雨陽臺夢不成，況欲綺席羅傾城。",
            "丈人屋上烏啼夜，乾鵲巢中鳩喚晴。",
            "啼夜夜未央，娟娟素月明。",
            "喚晴晴未霽，寂寂青春深。",
            "鳩喚烏啼終有侶，猶勝月兔孀居千萬春。"
        ],
        "title": "輦下曲",
        "id": "a76655a7-688f-4cb8-83dd-9260afb30fe1"
    },
    {
        "author": "戴埴",
        "paragraphs": [
            "玄黓執徐歲，月律終無射。",
            "京師連雨雹，小者如彈，大者如拳。",
            "林柯葉亂下，烏鳶折飛翮。",
            "屋瓦砉劃遭擊撲，居人顛沛，行道錯愕。",
            "初疑巨颶掀捲馮夷宮，淵珍散墮光閃爍。",
            "復疑清霄萬里驅長蛟，泣淚盈盈驟飄薄。",
            "稜層水精碎，噴噀珠琲滑。",
            "有識覷天巧，一何景象惡。",
            "嘗聞聖人在上冬夏無愆伏，亭毒二氣不相剝。",
            "破塊封條已無異，祉羽無勞驗風角。",
            "今天子握極衡，運斗樞，景化豫順，羣慝蕭灼。",
            "精祲胡未孚，冰雨墮霄幕。",
            "其欲霈廣澤，胡不爲甘霖，沾丐枯焦重甲拆。",
            "其欲膏土脈，胡不爲晞薤，厭浥瀼瀼普漸洽。",
            "其欲表誅伐，胡不爲皚𩅀，駟見而霣，草木黄落。",
            "其欲弭蟄蟲、滋生植，胡不爲嘉平之三白，驅蝗入地千百尺。",
            "或云水氣專一不解散，胡不爲長河玉岸之寒冰，可納凌室助頒刷。",
            "或云陰氣脅陽不相入，胡不爲氤氳五色之卿靄，叶應豐穰昭帝德。",
            "此雹舒不如雨露，慘不如霜雪，結不如冰澌之嚴沍，散不如雲霧之葱鬰。",
            "天非欲示懲，詎用作戲劇。",
            "漢儒說證應，紛紛太不一。",
            "或賢邪易位，或賦斂苛刻，或妻妾失倫，或大臣擅法。",
            "玄道幽且渺，牽附多穿鑿。",
            "仲尼百世師，麟經戒侵逼。",
            "此變凡在書，公室寖衰削。",
            "自下凌上曰僭，以柔變剛曰剝。",
            "沸湯湛冷泉，凝寒勝燠熱。",
            "溫雨受陰氛，凌沍自然結。",
            "時當秋氣杪，是理尤彰灼。",
            "風起庚，庚作令。",
            "日行西，西主殺。",
            "數至九變，金乃從革。",
            "大則爲兵小刑罰，內外靡不以時決。",
            "天地方會藏，沴候生京洛。",
            "得非少皡執矩未潔齊，得非蓐收爲正有顛錯，得非箕伯吞聲不掃除，青女護姦不除滅。",
            "穹旻赫然奮嚴威，重陰膠固紛零落。",
            "我願聖王覩此攬乾綱，用夬決，登俊良，屏邪慝。",
            "陰塵靜掃單于庭，陽和徧龡鄒子律。",
            "大明威威照九州，寒燠時序百穀熟。",
            "天若雨珠真可噱，請以綴衮冕之十二旒，龍旂和鸞之纓絡。"
        ],
        "title": "雹",
        "id": "d334cd19-4775-428f-91fd-74dca78b8509"
    },
    {
        "author": "戴埴",
        "paragraphs": [
            "紹定壬辰閏九月，己酉之夜彗星出。",
            "清臺奏御，正衙避席。",
            "太官減膳羞，瞽宗徹音樂。",
            "雞竿肆眚出囚繫，龍扆責躬求讜直。",
            "精誠徹九垓，德音走重譯。",
            "圜橋冠带虀鹽生，筦窺熿熿對以臆。",
            "臣聞泰素朕形，玄黄辨色。",
            "左旋右轉，一闔一闢。",
            "來伸往屈四時行，除舊布新寒暑易。",
            "恢恢天網疎，統理廢厥職。",
            "東方歲星木主仁，不掃暴刻尚搥剝。",
            "南方熒惑火主禮，不掃驕蹇習凌弱。",
            "西方太白金主義，不掃寇盜生亂略。",
            "北方辰星水主智，不掃蒙蔽長讒慝。",
            "中央填星土主信，不掃詐欺滋姦猾。",
            "皇穹遴選綱紀星，出持彗帚掃環域。",
            "日華機上有九彗，乍上乍下空如筆。",
            "歸邪向上有兩彗，出也不行見則滅。",
            "天狗短彗在尾傍，火光炎炎空烜赫。",
            "天攙類彗雲如斗，蚩尤類彗箕後曲。",
            "六賊如彗在西方，咸漢带彗居正北。",
            "驅策舉莫前，彗乃排膠轕。",
            "不指房心明堂位，不臨箕尾后妃宅。",
            "不抵參昴詠衾裯，不向牛女逐淫佚。",
            "不訪獄廩至婁胃，不詢蓋營到危室。",
            "不求社廟上井鬼，不好文章遊奎壁。",
            "不窮天根越亢氐，不咨弋獵來柳畢。",
            "不從玄枵問虛耗，不由張素丐觴客。",
            "不自觜觿訪葆旅，不入柳倉覓厨食。",
            "不呼七星問急事，不召南斗共斟酌。",
            "天王帝廷爲大角，兩旁三星如鼎足。",
            "斗柄所指，以建時節，曰攝提格。",
            "洒掃庭內萬化基，蕪穢不治孰觀法。",
            "軫驅風車爲宰輔，負衡失平在修飾。",
            "翼鼓羽翮主變夷，飛翰不勁必振刷。",
            "禿帚一加，內清外肅。",
            "四海九州，罔不臣妾。",
            "帝座中居斡樞機，萬年千載不停息。"
        ],
        "title": "彗星",
        "id": "12e1c5bc-825a-4adf-8667-38ceb3b08480"
    },
    {
        "author": "戴埴",
        "paragraphs": [
            "遺風洙泗濱，汲古酌犧罇。",
            "魚躍池藻翻，鶑呼庭樹喧。",
            "樂山不樂水，居城猶居村。",
            "一朝黄鐘鳴，九畹滋蘭根。"
        ],
        "title": "和陳府教授見贈",
        "id": "f83acaa1-9b3a-4883-8bbb-69b9edcbb303"
    },
    {
        "author": "朱南杰",
        "paragraphs": [
            "憑虛蝃蝀逼人寒，中有危亭百尺寬。",
            "天接水腰呈絕景，風回帆脚漲狂瀾。",
            "半篙落日吟將就，一抹晴煙畫亦難。",
            "不是酒杯今日窄，直須邀月上欄干。"
        ],
        "title": "垂虹亭",
        "id": "c9dceed0-8a8b-4726-b576-d0940ba1b1d7"
    },
    {
        "author": "朱南杰",
        "paragraphs": [
            "蹤跡平生馬少游，功名外物等虛舟。",
            "不多飲酒常成醉，自在吟詩祇遣愁。",
            "已幸一帆離錫邑，更寬兩日到杭州。",
            "曉來忽見盤門塔，疑是西湖大佛頭。"
        ],
        "tags": [
            "西湖"
        ],
        "title": "舟行過平江",
        "id": "a68dd600-956d-4746-b5a4-4c759a9fd849"
    },
    {
        "author": "朱南杰",
        "paragraphs": [
            "楓橋酒味勝官坊，隨分紅裙取次粧。",
            "月照乍圓新氣象，僧閑不減舊風光。",
            "一橋地勢橫分水，兩岸人家競採桑。",
            "惟有塔鈴太多管，笑人來往自玎璫。"
        ],
        "title": "楓橋灣酒家有楓橋千古壓波光之句用韻以紀所見",
        "id": "13220adf-2527-4b35-b080-5459e0e62529"
    },
    {
        "author": "朱南杰",
        "paragraphs": [
            "舟出嘉禾五里城，僧樓山塔互崢嶸。",
            "酒旗密比隨風舞，漁網橫拖漾日晴。",
            "畫舫貴人帆去穩，單衣遊女著來輕。",
            "山歌已接長河堰，到得臨平月又明。"
        ],
        "title": "出嘉興",
        "id": "c1149819-75f2-4def-85f4-e0d0d6948af1"
    },
    {
        "author": "朱南杰",
        "paragraphs": [
            "帆指長河風力微，漁舟箇箇有魚歸。",
            "一聲水際笛三弄，幾處梅邊竹四圍。",
            "桑伐遠揚蠶事熟，花消濃艷柳綿飛。",
            "西湖只在錢塘外，又見孤山梅子肥。"
        ],
        "tags": [
            "西湖"
        ],
        "title": "過長河堰",
        "id": "574ad98f-78d4-41bc-aea5-1a6d5e7c5580"
    },
    {
        "author": "朱南杰",
        "paragraphs": [
            "誰立西湖造化功，峰分南北境相通。",
            "四時風物絃歌裏，兩岸人家圖畫中。",
            "堤柳送迎忘爾汝，棹聲來往自西東。",
            "風波便作恩波看，此樂君王與衆同。"
        ],
        "tags": [
            "西湖"
        ],
        "title": "同劉朋山遊湖邊作",
        "id": "11ab1539-a45a-4ecd-be87-27410ca8e658"
    },
    {
        "author": "朱南杰",
        "paragraphs": [
            "四月湖邊冷若秋，先賢堂下繫扁舟。",
            "山頭積翠來新意，波面飄紅憶舊遊。",
            "無柰楊花欺倦客，已多荷葉護輕鷗。",
            "堤邊誰道春歸了，猶有一聲黄栗留。"
        ],
        "title": "同陳明叔遊湖作",
        "id": "fd0a0405-d6c7-47fb-bfff-6fd4546e59bd"
    },
    {
        "author": "朱南杰",
        "paragraphs": [
            "春回筆底露潜機，爲怯高吟且遯肥。",
            "又見牛鞭春到日，羞披鶉結舊來衣。",
            "雪隨著處分單厚，梅不關人自密稀。",
            "歸計商量今始定，樂哉心事看雲飛。"
        ],
        "title": "和吳𡼣巖韻",
        "id": "8d2f5afd-3c81-4d8d-b4d4-6e89874ee523"
    },
    {
        "author": "朱南杰",
        "paragraphs": [
            "朝來慚愧又逢春，總把官身換客身。",
            "堤柳未歸新氣象，窗梅猶带舊精神。",
            "村居牢落誰沽我，吏醉清閑却笑人。",
            "打疊故書排日去，一樽隨意踏芳塵。"
        ],
        "title": "春日呈𡼣巖",
        "id": "172aaf46-a224-4da8-8bd4-197aebe53e7b"
    },
    {
        "author": "朱南杰",
        "paragraphs": [
            "南園不與昔時同，綿亙規模十里通。",
            "萬石倚山如踞虎，一亭跨水似垂虹。",
            "虛堂舊占梅邊月，曲徑新添竹外風。",
            "詩料滿前吟不盡，主人樽酒未應空。"
        ],
        "title": "張玉軒南園",
        "id": "475cfd84-e4d8-42fb-8a1a-7e2147043062"
    },
    {
        "author": "朱南杰",
        "paragraphs": [
            "崧高維嶽誦生申，整頓乾坤屬舊臣。",
            "天下安危關出處，性中存養自真純。",
            "便歸紫橐酬公論，已草黄麻授正人。",
            "天爲皇家錫難老，願將霖雨福斯民。"
        ],
        "title": "壽實齋侍郎王先生",
        "id": "dd10ebff-774d-45e4-bf3c-aaea7d5b8019"
    },
    {
        "author": "朱南杰",
        "paragraphs": [
            "葉已鳴秋夜漸長，年年織女會牛郎。",
            "龍梭暫歇七襄駕，雲袖輕飄百和香。",
            "輸我晚凉和月飲，任渠明發渡河忙。",
            "要知工巧元無用，樂得身閑拙不妨。"
        ],
        "title": "七夕呈坐間諸友時留平江宿和靖書院次日",
        "id": "7117c9f1-e331-4f6a-a54c-480d52d53ef3"
    },
    {
        "author": "朱南杰",
        "paragraphs": [
            "秋容滿目带微寒，帆穩蘭舟駕碧瀾。",
            "照我湖光天共色，襲人花氣露初乾。",
            "笑談紅袖日中舞，驚動蒼龍水底蟠。",
            "最是一清無著處，却慚狼籍草杯盤。"
        ],
        "title": "和吳梅庵同登白龍對月韻",
        "id": "fa9e3aa4-d10e-4435-9009-74ef9b4e420c"
    },
    {
        "author": "朱南杰",
        "paragraphs": [
            "事業文章属當家，刃游餘地宰金沙。",
            "挽回凶歲作豐稔，安集流民絕嘆嗟。",
            "兩載秋霜威盜賊，一犂春雨沃桑麻。",
            "寬民實意言難盡，勝種河陽滿縣花。"
        ],
        "title": "餞徐衍道知縣",
        "id": "a2ce39ce-271b-49ac-b5a2-8182400ae562"
    },
    {
        "author": "朱南杰",
        "paragraphs": [
            "秦溪邑大號難治，後樂三年以德爲。",
            "海闊有樓還舊觀，堂深無日不新詩。",
            "虛舟祇載來時物，實惠常教去後思。",
            "相業真傳公不忝，蒼生况是望霖時。"
        ],
        "title": "餞海鹽史後樂",
        "id": "a2663f0f-4408-4fe7-8519-d7cf2f3eeea7"
    },
    {
        "author": "朱南杰",
        "paragraphs": [
            "戎裝元不礙儒冠，盜賊潜窺膽自寒。",
            "金鼓聲聞三里外，旌旗影庇四民安。",
            "肯從叶力多君子，愧不同盟是酒官。",
            "龢氣釀成年可卜，曉來喜見雪漫漫。"
        ],
        "title": "朱知鎮戎服警盜不憚雪夜酒庫在鎮外不得與戲呈",
        "id": "75a31fe8-72e6-4767-ad00-36fddda71f52"
    },
    {
        "author": "朱南杰",
        "paragraphs": [
            "失脚糟丘又一春，歲除牢落頗關情。",
            "誰家不換桃符句，比屋相聞竹爆聲。",
            "舊友未知能鑄冶，新年宜入孰陶成。",
            "來朝無甚人交往，樂得齁齁睡到明。"
        ],
        "title": "除夜懷劉朋山爲坑司幹官",
        "id": "051c7990-00bf-476d-8aed-75b2d11f0f94"
    },
    {
        "author": "朱南杰",
        "paragraphs": [
            "挑燈看徹後村詩，忽爾憧憧百所思。",
            "不待人言已知錯，要知分定盍如斯。",
            "但求甘旨安無事，浪說榮華自有時。",
            "倒指新篘當已熟，且煨閩芋一中之。"
        ],
        "title": "夜坐書懷",
        "id": "a2957b46-405b-4a0b-9334-7f18a9ee98f3"
    },
    {
        "author": "朱南杰",
        "paragraphs": [
            "曉發嘉興府，人家門未開。",
            "閘關船側過，水漲堰平推。",
            "濃綠暗官柳，肥紅綻野梅。",
            "城中簫鼓發，知是使君回。"
        ],
        "title": "曉發嘉興府",
        "id": "d1cc69c9-c2b3-46f6-b0fd-5323920e2f2e"
    },
    {
        "author": "朱南杰",
        "paragraphs": [
            "寺滿吳江縣，鐘聲兩岸分。",
            "買魚嫌少室，沽酒欠文君。",
            "平地橋邊浪，無心嶺外雲。",
            "篙人添德色，爲策過湖勳。"
        ],
        "title": "舟過吳江縣",
        "id": "61f2c7a9-20ce-4d90-8579-04195701a41c"
    },
    {
        "author": "朱南杰",
        "paragraphs": [
            "堰未抵長河，先從古縣過。",
            "詩舟尋舊岸，酒市鬻新歌。",
            "傍水人家密，依山僧寺多。",
            "夷猶觀未足，無柰月明何。"
        ],
        "title": "泊崇德",
        "id": "fe9d480f-6cbe-4fef-b91d-b25c33db269f"
    },
    {
        "author": "朱南杰",
        "paragraphs": [
            "間關入帝鄉，飛雪斷覊腸。",
            "天地皆明白，山川忽老蒼。",
            "柳眉遮舊影，梅額上新粧。",
            "客裏急先務，湖邊問短航。"
        ],
        "title": "東新橋值雪",
        "id": "1de2884c-d8e5-4f0c-9d39-ca857dc523e8"
    },
    {
        "author": "朱南杰",
        "paragraphs": [
            "歲事客裏過，今年祇去年。",
            "甘貧常寂寂，知己孰拳拳。",
            "花艷卑崇帳，江流羨祖鞭。",
            "家山芳意動，野騎盍言還。"
        ],
        "title": "甲辰入京春深猶雪和吳𡼣巖二首  其一",
        "id": "a8f49667-d928-4cb4-af17-0cae53000d59"
    },
    {
        "author": "朱南杰",
        "paragraphs": [
            "掀髯論時事，莫問是邪非。",
            "綠句池邊得，青陽柳外歸。",
            "夜深嫌薄酒，春淺怯單衣。",
            "門巷雪撩亂，低頭且掩扉。"
        ],
        "title": "甲辰入京春深猶雪和吳𡼣巖二首  其二",
        "id": "070cba9f-eeab-4fd6-8be1-9f5ebbe75a22"
    },
    {
        "author": "朱南杰",
        "paragraphs": [
            "彼此有人心，人心即訟庭。",
            "初無深利害，倒自費調亭。",
            "私意生荆棘，公家有典刑。",
            "落便宜是益，座右可刊銘。"
        ],
        "title": "富民犯米四十字以喻之",
        "id": "a79a456d-49b6-4ef4-95e4-90ab8c849b1b"
    },
    {
        "author": "朱南杰",
        "paragraphs": [
            "費盡年年造化功，精神全在雪霜中。",
            "一枝映带窗前月，消得逋仙作主翁。"
        ],
        "title": "孤山觀梅",
        "id": "6062f214-8aca-43ca-9d85-5f2096a5f533"
    },
    {
        "author": "朱南杰",
        "paragraphs": [
            "旱歲走江湖，那堪又歲除。",
            "隠梅非活計，行李盍寧居。",
            "自有珠璣集，不携朝貴書。",
            "酬君無好語，索笑謾躊躇。"
        ],
        "title": "陳梅隠求詩",
        "id": "4f9f26f8-9760-419d-841b-4d7284b1d903"
    },
    {
        "author": "朱南杰",
        "paragraphs": [
            "何物耐交情，林翁竹借名。",
            "霜嚴不改操，風勁鎮長清。",
            "袖裏森珠玉，胸中富甲兵。",
            "江湖莫相笑，已播逸民聲。"
        ],
        "title": "林竹翁求跋",
        "id": "4f4050db-10bd-4821-a803-61b737fb18c6"
    },
    {
        "author": "朱南杰",
        "paragraphs": [
            "人說宦途好，元來是險途。",
            "不親真利害，難話細工夫。",
            "下考初書一，中心有愧無。",
            "官卑何展布，三載且糊塗。"
        ],
        "title": "書考",
        "id": "bcaca38f-1741-4497-8662-3ea22d011f2c"
    },
    {
        "author": "朱南杰",
        "paragraphs": [
            "拙自愚中來，逸與怠相比。",
            "限界固分明，差忒亦容易。",
            "人心自有機，天下本無事。",
            "更參大學章，終始一誠意。"
        ],
        "title": "劉直孺示拙逸詩編且命著語",
        "id": "6095ad75-e42c-490e-a68c-71f2301536eb"
    },
    {
        "author": "朱南杰",
        "paragraphs": [
            "風雷昨夜揭窗紗，未信樓巖不憶家。",
            "和靖山頭春到了，莫因尋鶴負梅花。"
        ],
        "title": "尹樓巖久留華亭",
        "id": "8a737f13-2a73-4471-a6e5-c8fb0bda2c63"
    },
    {
        "author": "朱南杰",
        "paragraphs": [
            "挈來司市正花時，補陋支傾費品題。",
            "顧影自慚身是客，片帆又逐曉風西。"
        ],
        "title": "攝事華亭歸舟口占",
        "id": "b45db635-0c9a-40cf-a20f-4db45c166abf"
    },
    {
        "author": "朱南杰",
        "paragraphs": [
            "筍輿取道自吳干，東作村村喜一般。",
            "已拜勸農田畯賜，舊租何似放令寬。"
        ],
        "title": "延陵道中即事三絕  其一",
        "id": "c1310f00-c9d4-49e2-9d5c-f9d131ceac71"
    },
    {
        "author": "朱南杰",
        "paragraphs": [
            "人家密簇近溪旁，舊袂青裙競採桑。",
            "相喚相呼相歎息，繭絲歲歲爲官忙。"
        ],
        "title": "延陵道中即事三絕  其二",
        "id": "9b1095b1-9171-4c8f-bfcb-9ccb1cafd3fc"
    },
    {
        "author": "朱南杰",
        "paragraphs": [
            "小立青帘賣酒家，味雖薄薄勝空茶。",
            "今年春滿疎籬外，數朶輕紅出杏花。"
        ],
        "title": "延陵道中即事三絕  其三",
        "id": "2b802f80-6c6b-45df-b396-c7e63c5a01ad"
    },
    {
        "author": "朱南杰",
        "paragraphs": [
            "童寒鶴冷雪霏霏，正是先生得句時。",
            "一段孤清圖不盡，梅花從此厭人詩。"
        ],
        "title": "題吳梅庵和靖索句圖",
        "id": "d625b882-027b-4065-827a-ce0b249d983e"
    },
    {
        "author": "朱南杰",
        "paragraphs": [
            "客懷醉殺也醒醒，昨夜思家夢幾驚。",
            "道阻且長無信息，只將喜鵲驗安平。"
        ],
        "title": "入京",
        "id": "122f9864-00c8-4dd9-b11e-6bdc609357ef"
    },
    {
        "author": "朱南杰",
        "paragraphs": [
            "斷當篙師到錫山，片雲尼我竹林間。",
            "短篷展轉渾無寐，祇聽郵鈴去復還。"
        ],
        "title": "橫林遇雨  其一",
        "id": "2b743fe0-33dc-4bde-916e-c0e562263436"
    },
    {
        "author": "朱南杰",
        "paragraphs": [
            "雨濕桅竿風颭帆，不禁篷漏滴衣單。",
            "蒼頭更說無眠處，始信人生行路難。"
        ],
        "title": "橫林遇雨  其二",
        "id": "ca35c66d-52ba-450f-b085-0bbe729209a8"
    },
    {
        "author": "朱南杰",
        "paragraphs": [
            "蹇馿突兀萬山間，欲雨還晴雪又慳。",
            "一路梅花尋不見，多應開向小溪灣。"
        ],
        "title": "自庫入鎮十二里皆山徑邢侯以馬相招道間口占問梅",
        "id": "e438bd7d-0136-4c86-8f21-b6c31475790a"
    },
    {
        "author": "朱南杰",
        "paragraphs": [
            "錦繡囊開城角東，規模綿亙境相通。",
            "一亭舊占梅邊月，兩徑新添竹外風。",
            "山色有無煙變態，湖光濃淡雨收功。",
            "憑欄正好催歸去，橫笛數聲蘆葦中。"
        ],
        "title": "煙雨樓",
        "id": "1ddfb562-3a11-41f5-b374-6881494516c4"
    },
    {
        "author": "蔣廷玉",
        "paragraphs": [
            "秋意如詩淡，又如湘水清。",
            "無家人易感，有筆畫難成。",
            "月冷砧千杵，江空鴈一聲。",
            "夢回蕉葉上，殘雨幾番鳴。"
        ],
        "title": "秋意",
        "id": "e03d0858-d4df-4a4f-add7-38f4e774f3ea"
    },
    {
        "author": "蔣廷玉",
        "paragraphs": [
            "碑上文難讀，開山失所傳。",
            "巖松秋落子，石井夜添泉。",
            "地曠常多月，厨寒不起煙。",
            "昔年曾有虎，來到寺門前。"
        ],
        "title": "浄剎",
        "id": "5ff943df-19ea-47ef-8950-eeee9d046e84"
    },
    {
        "author": "蔣廷玉",
        "paragraphs": [
            "八百青銅買，歸來繫黑豹。",
            "松毛倒垂膝，椶綆曲圍腰。",
            "穩稱輕紗帽，宜懸小藥瓢。",
            "有時吟未就，頻在手中摇。"
        ],
        "title": "絛",
        "id": "41602945-7e69-4c23-b77c-e18fab6c38aa"
    },
    {
        "author": "蔣廷玉",
        "paragraphs": [
            "百補未成片，何緣御得寒。",
            "拆時如網裂，紉處著針難。",
            "色樣多無定，花紋鬭不完。",
            "分明類禪衲，其奈戴儒冠。"
        ],
        "title": "補衣",
        "id": "f0e138bc-9b43-4190-af25-dd1565ca678d"
    },
    {
        "author": "蔣廷玉",
        "paragraphs": [
            "經營一室面清波，不是儒衣不見過。",
            "南渡好詩都刻盡，中朝名士與交多。",
            "分甘書史窩中老，興在江湖醉後歌。",
            "門外今年桐又長，不知堪繫我船麽。"
        ],
        "title": "贈陳宗之",
        "id": "3f36b132-8b54-4b1e-b112-2b5d62c833ca"
    },
    {
        "author": "蔣廷玉",
        "paragraphs": [
            "一馬揚州路，桃開幾樹花。",
            "春光無揀擇，淮地亦繁華。",
            "日慘長江水，風昏古戰沙。",
            "爭雄舊時事，君去莫思家。"
        ],
        "tags": [
            "长江"
        ],
        "title": "葉夢麟往惟揚",
        "id": "a1612cb3-5a2f-4958-96b4-4f436db441eb"
    },
    {
        "author": "趙崇檳",
        "paragraphs": [
            "幾度開樽宴畫樓，月華孤負好中秋。",
            "姮娥也厭笙歌沸，雲幕重重不上鈎。"
        ],
        "title": "中秋無月二絕同韻  其一",
        "id": "0f175abd-ce47-4ee9-9012-fc2619252c8c"
    },
    {
        "author": "趙崇檳",
        "paragraphs": [
            "何處人登庾亮樓，癡雲特地妬中秋。",
            "試憑絃管吹將散，江靜天空月滿鈎。"
        ],
        "title": "中秋無月二絕同韻  其二",
        "id": "b64d18ef-1f56-4dcc-afd5-8455c8a07dbd"
    },
    {
        "author": "劉應龍",
        "paragraphs": [
            "雨絕春風和，沉栖慕遐矚。",
            "野火開叢荆，遥岑路徑熟。",
            "極頂如掌平，羣峰四環矗。",
            "人言古觀基，突兀此有屋。",
            "半嶺汲餉勞，躋攀怨僮僕。",
            "一朝風霆怒，捲落置前麓。",
            "至今五雲宮，宛在平原曲。",
            "年代遠莫稽，兒童記樵牧。",
            "每聞風雨時，鐘聲隠巖谷。",
            "披尋杳無迹，靈境信非俗。",
            "苔花蝕碎瓦，字蹟不可讀。",
            "居人傳神奇，客子駭心目。",
            "振襟坐危磐，閬風想晞沐。",
            "轉石落懸巖，砰雷震山腹。",
            "徘徊不能去，登覽興未足。",
            "一笑下田家，題詩寄遊躅。"
        ],
        "title": "遊五雲觀",
        "id": "76243e64-1828-445e-92b0-2ada6a748691"
    },
    {
        "author": "劉子實",
        "paragraphs": [
            "樵水孤軍血戰時，英雄失援最堪悲。",
            "那知慣把鯨鯢戮，到底翻爲鳥鼠欺。",
            "堆壘誓當陰滅賊，崤陵休恨不全師。",
            "生封死廟男兒事，今有祠前墮淚碑。"
        ],
        "title": "挽忠烈劉侯",
        "id": "f46ec623-d008-486a-82c5-e4d4e6615a99"
    },
    {
        "author": "劉木",
        "paragraphs": [
            "美人隔雲水，廣永幾千里。",
            "白日有沒時，相思無窮已。",
            "夜雨翳燈花，凉風折窗紙。",
            "披衣不能寐，詎待聞雞起。",
            "從來志士腸，高若雪山峙。",
            "豈不念摧折，藉此可憑恃。",
            "蔓草委地滋，孤松插天起。",
            "咸若知我深，贈言故及此。"
        ],
        "title": "酬卧雲",
        "id": "e83286d9-8a06-479a-83ef-6026d482b4fa"
    },
    {
        "author": "劉木",
        "paragraphs": [
            "幾度言歸未得歸，歸心常切故山薇。",
            "人於愁處酒難著，春正好時花已稀。",
            "殘日明池蝌蚪集，綠陰滿院伯勞飛。",
            "浮生衮衮只如此，未必今朝悟昨非。"
        ],
        "title": "感懷",
        "id": "501dece8-602c-41bb-afec-d6587f76ef35"
    },
    {
        "author": "劉熺",
        "paragraphs": [
            "海村崇祖祀，吳越舊王家。",
            "里老稱遺澤，文孫避俗譁。",
            "玉金榮带印，俎豆薦葵𦳏。",
            "欲補迎春曲，須歌陌上花。"
        ],
        "title": "陳山謁吳越五王分祠",
        "id": "6c27d9a6-b3e6-4bf4-b994-b8d3a5b8e93e"
    },
    {
        "author": "劉熺",
        "paragraphs": [
            "鳳躍南岡老隠淪，仙遊悲動感儒紳。",
            "海邊鷗鷺無知己，屋外溪山失主人。",
            "滿徑黄花閑白晝，一庭芳草自青春。",
            "他年化鶴歸來日，城郭依然跡已陳。"
        ],
        "title": "挽錢心齋先生",
        "id": "e636ace7-c417-4b29-a24e-5f8431dc8b36"
    },
    {
        "author": "陳淳祖",
        "paragraphs": [
            "微光動海門，色界一層新。",
            "玄霧橫金闕，丹英吐玉津。",
            "長疑浴日處，上有飲霞人。",
            "頃刻晨烟合，紛紛亂野塵。"
        ],
        "title": "海門",
        "id": "f2e78c88-08ba-4931-9d76-2722face3510"
    },
    {
        "author": "陳淳祖",
        "paragraphs": [
            "司業閒居處，門前烟樹低。",
            "見山懷舊隠，撫壁試新題。",
            "燕語花初落，蜂衙日自西。",
            "一年春事畢，又見子規啼。"
        ],
        "title": "過鄭司業舊居",
        "id": "9dd48bc6-073a-46cf-a212-9bef6e37b0b7"
    },
    {
        "author": "陳淳祖",
        "paragraphs": [
            "勸農事云畢，晴日足登山。",
            "山高翠微上，坐見人境閒。",
            "天目有修眉，洞庭無狂瀾。",
            "田疇井畫見，布穀行相關。",
            "村村自花柳，流水春風顔。",
            "周行撫泉石，碧匣開潺湲。",
            "尚想讀書聲，猶在松樹間。",
            "此事已難會，沂水何時還。",
            "朗吟蘇仙語，明月下前灣。"
        ],
        "tags": [
            "洞庭湖"
        ],
        "title": "勸農二首奉呈同官諸丈  其一",
        "id": "a674c702-657b-469a-8f70-6f66ef8853f1"
    },
    {
        "author": "陳淳祖",
        "paragraphs": [
            "迺一秋一冬，愁聽鴻飛鳴。",
            "及茲問春半，土暖已足耕。",
            "殷勤勸父老，尊酒若爲情。",
            "我有一瓣香，爲爾祈西成。",
            "晴光動川原，桑麥日敷榮。",
            "天公幸見聽，一飽須可營。",
            "幾見隴畝事，得此白髮生。",
            "田父飲我酒，歸與兒孫評。",
            "孝弟力田者，家道終和平。"
        ],
        "title": "勸農二首奉呈同官諸丈  其二",
        "id": "8a356a9d-245e-470d-b4f7-afaa201b00de"
    },
    {
        "author": "陳淳祖",
        "paragraphs": [
            "南山雲欲歸，北山雲欲出。",
            "北山已成雨，南山還有日。",
            "天風忽吹舉，南北山如一。",
            "白雲本無心，不知果何術。",
            "出者未云得，歸者未云失。",
            "茫茫古復今，世事却可說。"
        ],
        "title": "看雲",
        "id": "5542faa8-686d-417e-87cd-ca8a92f9668e"
    },
    {
        "author": "陳淳祖",
        "paragraphs": [
            "何事笑癡兒，看山秋正宜。",
            "三年三到寺，一度一題詩。",
            "蝸篆避書壁，松釵落硯池。",
            "夜寒砧杵動，歸思鬢先知。"
        ],
        "title": "重過惠泉",
        "id": "0f45a393-0f5d-41fb-bfe4-c50282dc033f"
    },
    {
        "author": "陳淳祖",
        "paragraphs": [
            "虜退沙場洗戰斑，誰家不上望夫山。",
            "江邊迤邐春無頼，楊柳枝垂人未還。"
        ],
        "title": "征婦吟",
        "id": "91af99c1-772b-4a2a-8bb2-f13c38f21e72"
    },
    {
        "author": "周梅叟",
        "paragraphs": [
            "九峰洪範篇，雅是書之緯。",
            "頃嘗一讀之，懵然雲霧蔚。",
            "晚校中秘藏，講此愧猶未。",
            "喜逢尚書郎，家傳得之既。",
            "何以名內篇，一扣倘知味。",
            "無幾即語離，匆匆怪何謂。",
            "天子仁聖心，聞過未常諱。",
            "豈嫌有直疏，斥彼惡之彙。",
            "矧茲龍卷前，正欠王與魏。",
            "得見丹鳳鳴，士黨意乃慰。",
            "黯也不居中，物論幾鼎沸。",
            "雖然上所命，所重在民事。",
            "暨淑問臯陶，持平爾廷尉。",
            "突使江東人，德澤盡沾溉。",
            "惟公有古心，所守至弘毅。",
            "我不畏孔壬，汙吏必我畏。",
            "所願敷好生，物物皆吐氣。",
            "回思攬味甘，詔書登七貴。"
        ],
        "title": "淳祐七年丁未十一月朔蔡久軒自江東提刑歸抵家時三館諸公以風霜隨氣節河漢下文章分韻賦詩送別得氣字",
        "id": "b08ec65c-b312-4f8d-adc0-b9a1fd7e1e51"
    },
    {
        "author": "翁合",
        "paragraphs": [
            "國朝啟運星聚奎，太極夫子生濂溪。",
            "聖遠言湮開衆迷，接引伊洛爲航梯。",
            "乾精坤粹星端倪，紙上陳迹俱筌蹄。",
            "南來道統墜塗泥，我考亭翁重挈提。",
            "及肩諸子戶牖低，有山突兀宮牆西。",
            "道則高矣身顛擠，嘉禾瑞草來庭闈。",
            "種之美也無稗荑，公尤磽磽頭峙犀。",
            "筆下絕去翰墨畦，刪後既醉塗鳧鷖。",
            "三十年前塔上題，只今待漏聽朝鷄。",
            "排海摧嵩鱗屢批，肯美宮室奉妾妻。",
            "廣厦峨冠講若稽，我欲托國誰放麑。",
            "知公可仗爲築隄，保我子孫安烝黎。",
            "誰賢稚老空自賫，有德與位至公齊。",
            "言如車行得軏輗，尼山上有孤鳳棲。",
            "惟伋傳道如取携，鯉與白也難之隮。",
            "西山家學有根柢，眼中三世琮璋珪。",
            "言行一一無訶詆，此福如海難測蠡。",
            "番番黄髮齒且兒，倘可撰杖桃李蹊。"
        ],
        "title": "賀參政生日古風",
        "id": "5d60846b-068c-4bcd-b9cd-94703fc15782"
    },
    {
        "author": "翁合",
        "paragraphs": [
            "鳳凰巢定萬年枝，陶鑄蒼生儘未遲。",
            "六丈語言同輩服，二郎官職乃翁知。",
            "味回春茗甘方永，春到寒花淡更奇。",
            "十有三人共千歲，向羊終社更追隨。"
        ],
        "title": "壽參政",
        "id": "72916be2-544f-4347-834a-04bc8458642a"
    },
    {
        "author": "翁合",
        "paragraphs": [
            "武夷奇絕處，水碧更山丹。",
            "觀闢南唐址，祠仍西漢壇。",
            "山禽酣午夢，野菜健晨餐。",
            "道士江沖一，新詩有集刊。"
        ],
        "title": "題方丈",
        "id": "6ec2550b-bb27-4b77-acac-adf1368e6fdc"
    },
    {
        "author": "翁合",
        "paragraphs": [
            "我是曾孫孫又孫，今朝始謁武夷君。",
            "三英秀峙千巖合，九曲平穿兩岸分。",
            "丹壑何年流絳水，幔亭整日鏁紅雲。",
            "一生湖海江三白，早向溪頭累石墳。"
        ],
        "title": "常庵",
        "id": "3112a91b-4b87-42cb-95c2-9292ebf2abc8"
    },
    {
        "author": "鄭藹",
        "paragraphs": [
            "殘雪猶在屋，園林已半春。",
            "客情盈一舫，幽事雜諸鄰。",
            "地有忘憂草，池無頳尾鱗。",
            "公榮殊自勝，樽酒肯同人。"
        ],
        "title": "過周靜軒別墅",
        "id": "29a1cec1-7439-463f-bc0a-1a037507282d"
    },
    {
        "author": "鄭蘭",
        "paragraphs": [
            "堂上一天水，秋風叫白鷴。",
            "地偏遊客少，煙闊釣徒閒。",
            "懷古樓宜野，澆蔬月在山。",
            "駕言尋舊好，款款到蘆灣。"
        ],
        "title": "過桂氏湖莊",
        "id": "899c2feb-4236-4f68-8ed4-0509cc19a7e9"
    },
    {
        "author": "劉次春",
        "paragraphs": [
            "高臺寥寞晚雲深，故國山河萬里心。",
            "若使當年真鳳見，不教春燕亦巢林。"
        ],
        "title": "鳳凰臺",
        "id": "61f6cbd8-45bb-4f76-b27c-b9cca6ee4e4b"
    },
    {
        "author": "趙崇璠",
        "paragraphs": [
            "豸冠鐵面氣昂藏，古柏亭亭降異香。",
            "天挺孤姿培相業，風裁老幹肅臺綱。",
            "歲寒常捲珠簾雪，炎暑猶飛白簡霜。",
            "夜半群烏驚宿處，恍疑驄馬召歸忙。"
        ],
        "title": "烏臺古柏",
        "id": "3c912137-a166-4189-8aaf-8f10d584ce1c"
    },
    {
        "author": "沈平",
        "paragraphs": [
            "斯道在人心，如蚌藏圓珠。",
            "散作明月光，斂則止水虛。"
        ],
        "title": "題靜齋稿",
        "id": "9c2281dc-75dc-4dde-a9dd-79369ad8cb48"
    },
    {
        "author": "沈平",
        "paragraphs": [
            "誰解青雲勒，在蛟舞不休。",
            "飛來兩潭月，驚起九峰秋。",
            "松影晴猶暗，山光暖欲浮。",
            "因參玉局句，千古仰前修。"
        ],
        "title": "翠蛟峰",
        "id": "640eabc5-a2e8-463e-97f0-3a736c5cfc23"
    },
    {
        "author": "沈平",
        "paragraphs": [
            "還君此畫不忍覷，怕憶當年分手處。"
        ],
        "title": "句",
        "id": "987d6362-846b-4fb9-a560-b2d820e45738"
    },
    {
        "author": "張志道",
        "paragraphs": [
            "山似游龍勢欲奔，山中有路透天閽。",
            "峰巒常带烟霞色，洞穴渾無斧鑿痕。"
        ],
        "title": "白石山",
        "id": "11640d54-37c1-4c2b-af53-0a246bc098fd"
    },
    {
        "author": "張志道",
        "paragraphs": [
            "荷花桂子不勝悲，江介繁華異昔時。",
            "天目山來孤鳳歇，海門潮去六龍移。",
            "賈充誤國終無策，庾信哀時尚有詞。",
            "莫向中原誇絕景，西湖□恨是西施。"
        ],
        "tags": [
            "西湖"
        ],
        "title": "西湖懷古",
        "id": "4ac808e9-1783-4992-a77f-003039c56a14"
    },
    {
        "author": "李褒",
        "paragraphs": [
            "不離雉堞似山家，消得詩翁著意誇。",
            "水界葱芊成畎澮，天將平遠入烟霞。",
            "沙禽暫落分明見，村徑相通取次斜。",
            "且莫向南舒望眼，塵埃闤闠事如麻。"
        ],
        "title": "郢州堂唱和",
        "id": "eb30e08b-d34b-4cfa-9ebe-37093338babc"
    },
    {
        "author": "倪公武",
        "paragraphs": [
            "著脚爭些子，公私只兩歧。",
            "正途元自穩，捷徑不勝巇。",
            "見透行須透，心移境亦移。",
            "前人須指點，進步莫遲疑。"
        ],
        "title": "次韻王魯齋大安古道",
        "id": "a0c78d7e-cc3d-47c6-b2c5-7421ae7cb867"
    },
    {
        "author": "曹一龍",
        "paragraphs": [
            "行樂乘陰好，誰能困墨朱。",
            "重陽邀數客，盡日款三吾。",
            "煙慘江山古，風清竹木癯。",
            "漫郎如可作，分酒酹茱萸。"
        ],
        "title": "浯溪",
        "id": "edb4cb77-e915-4421-a1b6-89092b4b1ab0"
    },
    {
        "author": "王慶升",
        "paragraphs": [
            "浮世功名水一漚，數來誰得百年留。",
            "使能久履姬姜位，澤不加民時可羞。"
        ],
        "title": "入道詩十九首  其一",
        "id": "49758cb0-e5d8-4105-8600-7f138edc2f13"
    },
    {
        "author": "王慶升",
        "paragraphs": [
            "一貧徹骨且安貧，顔范雖貧姓字新。",
            "任是富豪能敵國，不知身死屬何人。"
        ],
        "title": "入道詩十九首  其二",
        "id": "acebb214-9e0f-45f1-b80d-a07e2e657a6d"
    },
    {
        "author": "王慶升",
        "paragraphs": [
            "蠅利蝸名是債緣，便須還了聽於天。",
            "欠多欠少休貪債，必待豐高又不然。"
        ],
        "title": "入道詩十九首  其三",
        "id": "2902c822-80ec-4183-9113-8000f69b3fbb"
    },
    {
        "author": "王慶升",
        "paragraphs": [
            "若謀富貴說榮親，養志承顔有幾人。",
            "素位而行無怫逆，過於列鼎與羅珍。"
        ],
        "title": "入道詩十九首  其四",
        "id": "c0a19ebe-6b4c-4fef-9179-d9f4840389ff"
    },
    {
        "author": "王慶升",
        "paragraphs": [
            "人期上塚要焚黄，名爵思爲厚夜光。",
            "九祖生天蒙帝渥，只緣一子入仙鄉。"
        ],
        "title": "入道詩十九首  其五",
        "id": "24c070e6-9f11-4ff4-a010-99b2dc991a4f"
    },
    {
        "author": "王慶升",
        "paragraphs": [
            "羲文孔子一先天，互把精微著易篇。",
            "不用陰陽真正理，旁蹊曲徑是徒然。"
        ],
        "title": "入道詩十九首  其六",
        "id": "ca38f78a-6d4e-4e87-af14-b9eb520f6d6b"
    },
    {
        "author": "王慶升",
        "paragraphs": [
            "乾坤大象一陰陽，離坎精華日月光。",
            "不取盈虛消息候，若非聾瞽必爲狂。"
        ],
        "title": "入道詩十九首  其七",
        "id": "e88d2369-6a8c-421d-a93a-4e62213197ce"
    },
    {
        "author": "王慶升",
        "paragraphs": [
            "求道惟愁不遇真，得真翻惑是何人。",
            "但將德行爲梯磴，何必攀緣自苦辛。"
        ],
        "title": "入道詩十九首  其八",
        "id": "de1d5688-a40c-44c8-ae59-ca93afd97ade"
    },
    {
        "author": "王慶升",
        "paragraphs": [
            "時節因緣不偶然，既由人事亦關天。",
            "功深德厚天孚祐，玉籍標名骨自仙。"
        ],
        "title": "入道詩十九首  其九",
        "id": "a4f83897-7f16-4ae3-b8ca-77140e55225d"
    },
    {
        "author": "王慶升",
        "paragraphs": [
            "論兵莫待一陽生，習閲攻車要不驚。",
            "或躍在淵能自試，不勞征戰屈人兵。"
        ],
        "title": "入道詩十九首  其一○",
        "id": "2dcad305-b43f-4321-8c0f-678fdf9a6a65"
    },
    {
        "author": "王慶升",
        "paragraphs": [
            "好下工時便下工，百年光景一飛蓬。",
            "後生不值老來值，大藥難醫骨髓空。"
        ],
        "title": "入道詩十九首  其一一",
        "id": "b6e3674c-6104-4e2d-b19c-d55250248f2c"
    },
    {
        "author": "王慶升",
        "paragraphs": [
            "閏年爲厄要先推，陽忒陰差莫妄爲。",
            "守待一陽來復後，斗加東北月沈西。"
        ],
        "title": "入道詩十九首  其一二",
        "id": "9f3b563f-a475-4508-ba7a-58ec766b15f6"
    },
    {
        "author": "王慶升",
        "paragraphs": [
            "夜夜工夫總一般，坎男離女共同歡。",
            "專心直待陰陽足，却馬休兵國自安。"
        ],
        "title": "入道詩十九首  其一三",
        "id": "2d897276-e96f-4c0a-b4f7-98431004bbd0"
    },
    {
        "author": "王慶升",
        "paragraphs": [
            "九轉金丹九月圓，木金胎旺好安禪。",
            "純坤月裏純乾足，手把仙瓢酌醉仙。"
        ],
        "title": "入道詩十九首  其一四",
        "id": "b12edada-7a46-40fa-9007-3d243cbeca7a"
    },
    {
        "author": "王慶升",
        "paragraphs": [
            "清高之士貴清虛，捕影追風釣火魚。",
            "闊論高談驚世俗，老君終是憚迴車。"
        ],
        "title": "入道詩十九首  其一五",
        "id": "f2769133-2dc9-4cf5-b1da-0fabd5a29edd"
    },
    {
        "author": "王慶升",
        "paragraphs": [
            "閭閻小子不明心，執著旁門學採陰。",
            "坐卧三峰終作鬼，疇知仙遒有浮沉。"
        ],
        "title": "入道詩十九首  其一六",
        "id": "efc6878f-65e3-4223-ab05-569c0ef19377"
    },
    {
        "author": "王慶升",
        "paragraphs": [
            "先天妙質罕人明，盡向虛無喚己名。",
            "太極重歸無極後，謂之皇極始長生。"
        ],
        "title": "入道詩十九首  其一七",
        "id": "8a3606e5-7ce8-4f36-a5be-274c05b097d8"
    },
    {
        "author": "王慶升",
        "paragraphs": [
            "萬卷丹書名一般，金砂玉石辯應難。",
            "自非夙有神仙骨，未易教君洗眼看。"
        ],
        "title": "入道詩十九首  其一八",
        "id": "889ae82f-0eba-4207-8aa3-323378fba9b2"
    },
    {
        "author": "王慶升",
        "paragraphs": [
            "金丹至藥匪尋常，幸藉西華泄此方。",
            "天上有之無計得，積功須及許旌陽。"
        ],
        "title": "入道詩十九首  其一九",
        "id": "34c967f2-36bb-4fe1-b82e-d1ad09757553"
    },
    {
        "author": "陳仁玉",
        "paragraphs": [
            "懷佳人兮山扃，躡煙霏兮步輕。",
            "蹇獨立兮山上，空山無人兮寒松自聲。",
            "懷佳人兮何許，白雲封關兮猿鶴看戶。",
            "羌有懷兮曷愬，風虛徐兮簷鐸語。",
            "遲佳人兮未來，聊逍遥兮容與。"
        ],
        "title": "南峰寺藍光軒懷吳直翁",
        "id": "1bf3e101-33ba-47ba-ad89-07cba1536def"
    },
    {
        "author": "陳仁玉",
        "paragraphs": [
            "天柱峰頭疊紫煙，遥看萬玉聳相連。",
            "雲深九鎖疑無路，翠豁一區俄有天。",
            "爽氣襲人森石樹，嗔雷飛雨響山泉。",
            "倏然不類人間世，今日自驚平地仙。"
        ],
        "title": "游洞霄",
        "id": "a3ea6aad-ac8d-4318-a659-1d1660f9a0a2"
    },
    {
        "author": "陳仁玉",
        "paragraphs": [
            "坡翁謫海上，人傳已仙去。",
            "道逢章子厚，遄復返塵路。",
            "至言想世驚，猶閟乳泉賦。",
            "遥憐嵩山丘，千古不可駐。"
        ],
        "title": "題蘇端明書乳泉賦後",
        "id": "2e49bf8c-ae96-463d-b0ac-1489a067d2af"
    },
    {
        "author": "陳仁玉",
        "paragraphs": [
            "仙居仙人游仙都，帝遣滕六爲先驅。",
            "天花撩亂繽紛舞，秉圭植璧仙靈趨。",
            "削瓜青玉一萬仞，拔地挺挺撐元虛。",
            "人言黄帝此輕舉，上有蓮花開碧湖。",
            "我疑此是廣成子，守道特立萬萬古。",
            "我來有問輒不應，窈窈冥冥誰與語。",
            "丹邱赤城我所棲，任意逍遥了無伍。",
            "老君牧龍種芝田，草莽向人縈網罟。",
            "人間逼窄知奈何，桑田滄海無回波。",
            "吞腥啄腐競晷刻，角牙觸齧傷天和。",
            "從旁掀髯每大笑，仙都峰頭更觀妙。",
            "甚欲點鐵成黄金，却恐黄金誤後人。"
        ],
        "title": "仙都山獨峰大雪歌",
        "id": "747d7bab-d7e0-47bc-a092-3eeeb0cd26c0"
    },
    {
        "author": "陳仁玉",
        "paragraphs": [
            "仙之來兮駕五龍，霓旌絳節泠然風。",
            "誰歟擘脯金盤供，垂要綠髮顔如童。",
            "五百餘載一瞬中，蓬萊水淺來何從。",
            "蔡翁得鞭與道通，雲間遺臼墮半空。",
            "九井丹液藏甘潼，赤明浩劫傳無窮。",
            "坐閲成壞此故宮，宮前山色知仙蹤。",
            "月明笙鶴歸長松，修身潔行儻可逢。",
            "屑然爲我達帝聰，流杯□□袪盲聾。",
            "卿雲甘露常歲豐，神仙豈必私此躬，八荒壽域仙之功。"
        ],
        "title": "步虛歌",
        "id": "ab7bad7d-8a55-4997-86eb-3ed24f936eef"
    },
    {
        "author": "萬哲",
        "paragraphs": [
            "秋氣清如此，秋花香奈何。",
            "人生還健在，月色況明多。",
            "有酒君當醉，無愁我欲歌。",
            "樓高俯松頂，誰共酌姮娥。"
        ],
        "title": "中秋寄陳碧棲",
        "id": "ecc7af37-7f88-413e-8173-20f50967fe44"
    },
    {
        "author": "萬哲",
        "paragraphs": [
            "少日時時負百憂，從人絡馬與牽牛。",
            "中年置此身如竹，荏苒風前得自由。"
        ],
        "title": "絕句",
        "id": "0ffeb7be-25ed-4e60-b136-e3f00f983cad"
    },
    {
        "author": "衛宗武",
        "paragraphs": [
            "寥寥二千載，道統幾欲墜。",
            "濂洛暨關中，浚源接洙泗。",
            "乾淳諸大儒，流派何以異。",
            "無極而太極，性命發其秘。",
            "先天而後天，理數稽其至。",
            "四書共羣籍，精微窮奧義。",
            "五常與異端，辨析無遺旨。",
            "謂教以漸進，謂功可直遂。",
            "爲說雖殊科，其歸同一揆。",
            "踐修本誠敬，講貫非口耳。",
            "要在絕己私，渾然循天理。",
            "啟鑰以抽關，發蒙而警聵。",
            "後進有所宗，絕學得所繼。",
            "作者蔑以加，百世或可俟。"
        ],
        "title": "理學",
        "id": "709a183e-928f-4975-8ccb-93d4851b5af9"
    },
    {
        "author": "衛宗武",
        "paragraphs": [
            "勳華相授受，謨典所具述。",
            "其要在厥中，精一而允執。",
            "惟誠乃能精，惟誠乃能一。",
            "是以無黨偏，是以臻正直。",
            "三代所共守，百世不可易。",
            "伯者假仁義，戰國尚詐力。",
            "漢唐非無君，文爲事矯飾。",
            "其能粹而王，一指不可屈。",
            "所以無善治，循襲至今日。",
            "純誠而不雜，惟皇斯立極。",
            "斂敷錫庶民，懋建昭大德。",
            "治欲往古如，舍此他無術。"
        ],
        "title": "君道",
        "id": "10cde505-296d-4c4a-9074-fa47015717e7"
    },
    {
        "author": "衛宗武",
        "paragraphs": [
            "誓征黜夏命，武成有商邑。",
            "惟王弗率祖，沖人初嗣歷。",
            "既放奉歸亳，已攝復明辟。",
            "前此所未聞，浮言曾罔恤。",
            "二公德動天，民亦歸其德。",
            "忠誠靡有他，上下素孚格。",
            "遂以直道行，觀聽自無惑。",
            "吁嗟人不古，後世幾新室。"
        ],
        "title": "伊周",
        "id": "1e5cfd12-a798-4f3a-bdda-8c3390417820"
    },
    {
        "author": "衛宗武",
        "paragraphs": [
            "愷悌而愛人，恭儉以持己。",
            "府庫有餘財，勿忍爲己費。",
            "田租奉公上，屢至爲民賜。",
            "不肯私嬖臣，以存大臣體。",
            "不敢私貴戚，以貽天下議。",
            "澹乎無嗜好，絕不尚功利。",
            "斷刑歲數百，煙火綿萬里。",
            "禮樂雖未遑，亦足爲善治。",
            "洪惟慶曆君，盛德槩相類。",
            "爰立俱名臣，後元則無是。"
        ],
        "title": "漢文帝",
        "id": "c04de4f2-327d-4abf-b7b8-5a1a2536e73e"
    },
    {
        "author": "衛宗武",
        "paragraphs": [
            "方其爲儲貳，用智固已譎。",
            "及夫據大器，爲謀抑何逆。",
            "龍舟及鳳譎，無歲不遊適。",
            "離宮與別殿，快意事淫佚。",
            "置酒燕要荒，會者三十國。",
            "紫舌與黄支，無所不臣服。",
            "親駕兩征遼，方且肆窮黷。",
            "羣盜遂蜂起，土地日以蹙。",
            "惛猶不知悟，愎諫輒誅戮。",
            "肘腋俄變生，兵刃交于目。",
            "不肖孰甚焉，身亡而國覆。"
        ],
        "title": "隋煬帝",
        "id": "ae88388b-4109-47c8-900c-24047d3cfc22"
    },
    {
        "author": "衛宗武",
        "paragraphs": [
            "狙擊豈良圖，命幾危博浪。",
            "既受黄石書，顛秦而蹶項。",
            "報韓志已酬，興漢畫仍贊。",
            "歷陳借箸計，潜消刻印患。",
            "定封謀遂寢，立嫡計莫尚。",
            "轉危以爲安，其易猶反掌。",
            "萬鍾誰不懷，裂土人所望。",
            "何勃身亦繫，韓彭國隨喪。",
            "駕言仙與遊，高風巢許上。"
        ],
        "title": "留侯",
        "id": "73d180eb-dc8f-4f05-a4f3-281a0ff6dbd4"
    },
    {
        "author": "衛宗武",
        "paragraphs": [
            "二君聳高致，今古知敬慕。",
            "勇退人所難，尤得所以去。",
            "貴戚舉愛弟，將使噲爲伍。",
            "天子尚衷疑，抗議非不許。",
            "儻或身久留，寧免與時忤。",
            "駕言盍知止，幡然解印組。",
            "歸來逸老壽，榮辱一無累。",
            "鬻金廣田宅，拒絕兒輩語。",
            "多財益其過，富爲衆怨府。",
            "賢哉乎斯言，奚止明出處。"
        ],
        "title": "二疏",
        "id": "37735e20-fd36-4c11-807c-93b839de1538"
    },
    {
        "author": "衛宗武",
        "paragraphs": [
            "龍卧而長吟，胸次抱奇偉。",
            "立心不北向，特爲三顧起。",
            "曹瞞下荆州，氣可吞權備。",
            "奮袂爲一出，遂成鼎足勢。",
            "忠誠以輔國，相業難擬議。",
            "刑政能服人，怨讎至感涕。",
            "出師陳悃款，訓誥相表裏。",
            "南攻孟獲平，北出張郃殪。",
            "司馬亦嚴憚，甘受巾幗恥。",
            "儻使先十年，營星未殞墜。",
            "興復其可期，中原安有魏。"
        ],
        "title": "孔明",
        "id": "1c63cb21-ef06-4a01-9232-2fa317d88f98"
    },
    {
        "author": "衛宗武",
        "paragraphs": [
            "曹公初見奇，直以子房許。",
            "制勝算無遺，斃袁而誅呂。",
            "意見稍有乖，幾欲置鼎俎。",
            "朝端存正論，九錫胡不取。",
            "本初固難依，姦雄惡可輔。",
            "初年殲德祖，繼又族文舉。",
            "嗜殺其如斯，大夫可以去。",
            "見幾奚不早，一死昧所處。",
            "既不爲夷齊，又不爲伊呂。",
            "徒抱忠貞心，遺憾亙千古。"
        ],
        "title": "荀彧",
        "id": "8833662c-8b75-4730-b738-9ec30d7ab13a"
    },
    {
        "author": "衛宗武",
        "paragraphs": [
            "劉公復晉祚，功成萌異志。",
            "網羅欲用才，翦除不附己。",
            "荆州乃巨鎮，肯容司馬氏。",
            "家兒特小過，親駕勤問罪。",
            "延之乃其客，折柬謂可致。",
            "善乎爲辭令，伐君啖人利。",
            "誓與臧洪俱，身殞遊九地。",
            "啟緘示僚佐，事人固當爾。",
            "背主以從讎，自昔滔滔是。",
            "儻使閲此書，雖死有餘愧。"
        ],
        "title": "韓延之",
        "id": "41bea75b-c10f-4ccc-b7de-275861eda769"
    },
    {
        "author": "衛宗武",
        "paragraphs": [
            "人之生也直，不直匪君子。",
            "一從平原歸，立朝更奇偉。",
            "挺挺盡孤忠，蹇蹇陳正義。",
            "初年忤元載，晚節遇盧杞。",
            "不爲時宰容，乃作天子使。",
            "正言明順逆，兇儔知敬畏。",
            "未幾變異生，卒墮奸邪計。",
            "羅浮寄遠音，流傳涉疑似。",
            "英烈天啟之，萬世凜生氣。"
        ],
        "title": "顔魯公",
        "id": "35af20c2-ee47-4814-b0d8-8867e4188307"
    },
    {
        "author": "衛宗武",
        "paragraphs": [
            "束髮至皓首，雅意在林谷。",
            "退閒十五年，一官如脫梏。",
            "抱關尋故步，謬語不可贖。",
            "投紱賦歸來，幸不至迷復。",
            "有田可餉饑，有園可寄目。",
            "有屋枵然大，其中無所蓄。",
            "代步跨款段，課耕驅觳觫。",
            "斗筲量易盈，菟裘計已足。",
            "嘅方際時艱，已幸免僇辱。",
            "年豐喜洊臻，我庾有新穀。",
            "床頭酒一壺，架上書數束。",
            "酒餘取書誦，豈不勝絲竹。",
            "水北與城南，蒼筠列萬玉。",
            "更須倣元亮，剩種松與菊。",
            "招邀文字侶，吟哦日相屬。",
            "自足了餘生，此外復何欲。"
        ],
        "title": "知足",
        "id": "b3020401-0c7d-4f24-8eb2-3bcd38d5e223"
    },
    {
        "author": "衛宗武",
        "paragraphs": [
            "伊耆司化權，與物何落落。",
            "不見陽和敷，但聞風雨惡。",
            "柔綠尚含滋，水紅慳破萼。",
            "動植久陵暴，至仁同橐籥。",
            "可使令行冬，寒威肆餘虐。",
            "便須轉機栝，曜靈俾灼爍。",
            "芬芳千萬林，薰爲紅紫幄。",
            "庶俾競春徒，薄有登臺樂。"
        ],
        "title": "春懷  其一",
        "id": "8d992c48-0aa8-422f-9dcc-691c70be1502"
    },
    {
        "author": "衛宗武",
        "paragraphs": [
            "乾坤日以闢，生意日以隘。",
            "春風一披拂，萬族競蘇快。",
            "肖翹與蠕動，靡不忻坼解。",
            "慶澤流光華，垂榮到菅蒯。",
            "山木豈自寇，孰翦而孰拜。",
            "根幹儻有遺，滋萌乃復在。",
            "蒼籙溥至仁，何類不昭泰。",
            "人爲物之靈，元化忍獨外。",
            "氣運何日回，歲月易征邁。"
        ],
        "title": "春懷  其二",
        "id": "ade38108-3418-444f-931c-7e795b8fc66f"
    },
    {
        "author": "衛宗武",
        "paragraphs": [
            "時來桃李妍，春風乃知己。",
            "時去桃李萎，春華俱夢寐。",
            "芳菲氣不齊，一一理猶是。",
            "何如松與柏，無榮亦無悴。",
            "浮生寄旅亭，萬事若流水。",
            "富貴等空花，滅沒無足紀。",
            "身前苟遺臭，身後烏可洗。",
            "我願爲松柏，不願爲桃李。",
            "長保千歲姿，盤根澗阿底。"
        ],
        "title": "春懷  其三",
        "id": "9527ad2c-2744-4d92-a40e-f19040ba9756"
    },
    {
        "author": "衛宗武",
        "paragraphs": [
            "青皇初布令，大塊已流濕。",
            "霏霏散沖融，一一成膏液。",
            "駸尋夜漏分，掀揚風箭疾。",
            "孤燈月明眼，漸覺簷花密。",
            "滴瀝聲既洪，淋浪勢方集。",
            "清響迸源泉，美澤徧原隰。",
            "甘腴滋田毛，浸灌融地脉。",
            "蓋將兆稌黍，豈但秀薺麥。",
            "溪山鱗甲長，卉木攢新碧。",
            "化工悅萬族，生意浩無極。",
            "苟惟本根在，孰不芽且坼。",
            "未春雨非土，見者自凄惻。",
            "既春雨非玉，聞者何悅懌。",
            "未能齊慘舒，吾亦爲物役。",
            "英英梅粉露，點點桃紅入。",
            "更喜釀芳菲，催花居第一。"
        ],
        "title": "春雨",
        "id": "320f0f49-d797-4c8f-ab3c-64c8f130b1da"
    },
    {
        "author": "衛宗武",
        "paragraphs": [
            "意行出郊坰，迎春二之日。",
            "不聞條風鳴，但見朔風急。",
            "朔風何太嚴，厲物無洪纖。",
            "時方尚發育，豈汝當行權。",
            "試與東皇說，燠寒宜按節。",
            "一氣鼓至和，要令無夭閼。",
            "我老值途窮，荷鍤今爲農。",
            "但願五時若，鼓腹歌豳風。"
        ],
        "title": "立春出郊風急有作",
        "id": "ade31164-8792-4415-9365-b43c0fab8359"
    },
    {
        "author": "衛宗武",
        "paragraphs": [
            "水行苦嚴厲，萬彙喜得春。",
            "解雷久忽震，蟄戶奮者殷。",
            "根芽沐膏雨，暘暉復熹晨。",
            "淑氣盎原野，鼎鼎來芳辰。",
            "小車度花陰，遊芳浮麴塵。",
            "少年爭競春，外誘何紛紛。",
            "老矣蠲其華，寄賢而葆真。",
            "多吟以爲富，猶恐道益貧。"
        ],
        "title": "次韻春  其一",
        "id": "5fdd0bd2-2360-42e0-857e-35d73d6b2d56"
    },
    {
        "author": "衛宗武",
        "paragraphs": [
            "熙陽薰蓋壤，麗景日以新。",
            "婭姹花媚晝，嚘嚶鳥鳴晨。",
            "紛華易消歇，非久淪沙塵。",
            "舉世競芳菲，湎若嗜飲醇。",
            "豈知有至味，澹然嚌道真。",
            "試問金谷夫，何如簞瓢人。"
        ],
        "title": "次韻春  其二",
        "id": "e607da09-fbc6-45e2-b5b9-343c88ba49f2"
    },
    {
        "author": "衛宗武",
        "paragraphs": [
            "物華來冉冉，天氣宜溫溫。",
            "浪浪但鳴雨，浩浩常浮雲。",
            "誰知潤澤中，厥有豐美存。",
            "一朝日出杲，絢爛赬紫羣。",
            "川原徧塗抹，紛若粉黛陳。",
            "芳菲出枯槁，何異富易貧。",
            "難并惟樂事，昔人嘗有云。"
        ],
        "title": "次韻春  其三",
        "id": "d3af846c-4d18-4844-9f30-a3fc0e4b9874"
    },
    {
        "author": "衛宗武",
        "paragraphs": [
            "方寸負奇偉，自足排外紛。",
            "樂哉曾子履，翛然淵明巾。",
            "利欲伐其性，智識由是昏。",
            "盛麗悅其目，夢幻何足云。",
            "不如覷文字，日月從轉輪。",
            "飲芳而咀華，四時無非春。",
            "芸芸市朝客，孰識此味真。"
        ],
        "title": "次韻春  其四",
        "id": "ad1d9212-e737-4bd7-b059-64f71d69d66b"
    },
    {
        "author": "衛宗武",
        "paragraphs": [
            "青山四時好，春至尤盛麗。",
            "潤澤散沖融，華滋出枯悴。",
            "雲根鱗甲動，風柯羽旄曳。",
            "羣芳間點染，一碧互經緯。",
            "組繡列障陳，繢畫崇屏倚。",
            "嵬昂如帝尊，黼黻儼衣被。",
            "我老得餘暇，時來領勝事。",
            "穿雲度舟楫，披霧縱屐履。",
            "涓泉幽響生，鳴鳥繁聲脆。",
            "天然成妙奏，人籟惡可擬。",
            "息游返靖廬，紛華以靜對。",
            "獨坐勘古書，冥觀參物理。",
            "光景猶駒馳，色象亦蟬蛻。",
            "至人善觀山，夫豈悅浮靡。",
            "懿此靜秀姿，萬古挹清致。"
        ],
        "title": "春山",
        "id": "4c348a47-22c4-4f2b-8169-9dc479f6ca81"
    },
    {
        "author": "衛宗武",
        "paragraphs": [
            "伊耆噓至和，薰播彌大地。",
            "有聲沸候禽，有色衒名卉。",
            "麗景接川原，浩萬歷歲幾。",
            "于時不得樂，夫人自暴棄。",
            "卑官徒勞人，憶昔續賓戲。",
            "繼忝隸部曹，厠迹於朝市。",
            "未幾乘漢鄣，歸來從綺里。",
            "誓當守衡茅，不復問行李。",
            "方開陶徑荒，遽驚周室燬。",
            "時艱慨適逢，身存良自喜。",
            "築廬傍山棲，視家如客邸。",
            "雖存蓬蓽居，僅爲燕雀芘。",
            "茲辰薄遊衍，携友忘汝爾。",
            "書樓舒遠眺，林芳猶蛻委。",
            "麥隴連蔬畦，青黄錯成綺。",
            "野色入杯棬，山光浮屐底。",
            "陽春艷欲流，霽景浩無際。",
            "獻酬樂佳賓，續廣頼吾子。",
            "朝來補吟事，粗不忝詩禮。",
            "顧余八十叟，忘我忘忘世。",
            "醺餘扶杖歸，笑語喧童稚。",
            "斯遊固已適，未足窮樂意。",
            "九峰葦可杭，相望在尺咫。",
            "憂先天下憂，樂豈果在是。",
            "憂樂存諸心，尚堪追禊事。"
        ],
        "title": "塾樓春集次日和兒輩韻",
        "id": "9690c6d9-9bb3-4265-b628-e67f6327dd55"
    },
    {
        "author": "衛宗武",
        "paragraphs": [
            "幽人非嗜石，適意在嶙峋。",
            "萬形何足多，一卷未爲貧。",
            "山奚必泰華，水奚必海濱。",
            "藏珠川乃媚，韞玉璞足珍。",
            "儻存丘壑意，可障世俗塵。",
            "烟霞從此生，自足怡性真。"
        ],
        "title": "和野渡家園雜興  其一",
        "id": "00a8adb7-8c70-4891-aa61-8b61705c8d6b"
    },
    {
        "author": "衛宗武",
        "paragraphs": [
            "雅士酷愛竹，無肉饑亦忍。",
            "即之俗自祛，對此酌宜引。",
            "好尚契子猷，題詠邁元稹。",
            "二友獨與交，十客何敢竝。",
            "丈夫意氣豪，少年精爽緊。",
            "春至長子孫，班班森玉筍。"
        ],
        "title": "和野渡家園雜興  其二",
        "id": "adca98a5-e320-414b-b052-c3efd76b5dbe"
    },
    {
        "author": "衛宗武",
        "paragraphs": [
            "誰謂野燒生，惡草不須薙。",
            "爲蕭易成叢，滋蔓或布地。",
            "不別小人儔，恐昧前賢意。",
            "舞茵含晴曛，經带摇輕吹。",
            "拂拂來野香，萋萋動幽思。",
            "坐對一庭芳，煮茶消午睡。"
        ],
        "title": "和野渡家園雜興  其三",
        "id": "552e2e17-fcaa-4ad3-8c6e-a42e3064506a"
    },
    {
        "author": "衛宗武",
        "paragraphs": [
            "綠稠紅欲盡，架竹引酴醾。",
            "葳蕤晴雪艷，汗漫春風枝。",
            "燕鶑相見晚，蜂蝶正忙時。",
            "芳辰似歷塊，樂事猶殘棋。",
            "可憐香骨銷，但有綠鬢垂。",
            "春歸恨難挽，浮絮盈芳池。"
        ],
        "title": "和野渡家園雜興  其四",
        "id": "f0bd2aa7-5b3b-40a4-8d1d-da876895e796"
    },
    {
        "author": "衛宗武",
        "paragraphs": [
            "一氣散沖融，生意溢羣動。",
            "膏澤溜涓涓，物華來總總。",
            "孤芳擅魁元，衆卉遂賓從。",
            "丹碧互鮮妍，低昂相錯綜。",
            "茵鋪五茸稠，旆接千林聳。",
            "爲媒想雉驕，求友悅鶑哢。",
            "絲繭富桑疇，餠餌馨麥隴。",
            "耕犁雨既肥，荷鍤雲成滃。",
            "花間車可乘，果下馬宜鞚。",
            "駸尋光景流，瀟洒日月送。",
            "悅情書一編，舒憂琴四弄。",
            "九仞功徒勞，三逕步莫縱。",
            "空羨蘭亭遊，惟存草池夢。",
            "郊原初駘蕩，風塵息澒洞。",
            "良辰悵易逾，雅志浩難控。",
            "春吟料滿囊，春釀香浮甕。",
            "春水玉交流，春山翠如涌。",
            "樂事勿復論，幽尋猶可共。",
            "王謝何人斯，吾將繼芳踵。"
        ],
        "title": "己卯雨後春興呈吟友",
        "id": "5ff2e28c-22ca-462e-ab0f-6876714664af"
    },
    {
        "author": "衛宗武",
        "paragraphs": [
            "我有三徑園，今爲牛馬皂。",
            "傍家尋丈地，昔未長荼蓼。",
            "琅玕數十挺，新培歲可考。",
            "幻出一庭陰，咫尺成深窈。",
            "客來可款延，友至或徑造。",
            "于時正芳菲，所欠花繚繞。",
            "隔籬舊封植，一種媚而好。",
            "卷翠護春姿，嬌紅衒天巧。",
            "折來侑清尊，嫣然爲一笑。",
            "絕勝歌舞羣，聲容託幻眇。",
            "久欲構小亭，爲計恨不早。",
            "金屋延阿嬌，祇恐人易老。",
            "此花擅春妍，獨恨易榮槁。",
            "豈若對此君，四時森羽葆。",
            "不惟祛塵俗，端可助吟嘯。",
            "良辰集朋簪，杯柈慚草草。",
            "於焉小徜徉，即此是幽討。"
        ],
        "title": "竹外海棠",
        "id": "9bee9710-b808-4b99-9828-a4215fbba210"
    },
    {
        "author": "衛宗武",
        "paragraphs": [
            "紅雲逐水流，春事隨飛揚。",
            "昔嗟節序移，今苦歲月長。",
            "洊爲蕭水遊，物是人則亡。",
            "西園得逍遥，暫寄風雨床。",
            "欒欒荆棘中，尚餘頳紫粧。",
            "晚芳衒鮮妍，婉娩春滿堂。",
            "倚欄俯澄碧，浩蕩花藕塘。",
            "壽柏虬龍姿，古桂鴻鴈行。",
            "幽禽三五弄，髣髴疑宮商。",
            "林園豈不好，惆悵辰匪良。",
            "辰良其何時，世運安有常。",
            "我欲把犁鋤，老此桑麻鄉。",
            "却虞遠城市，物怪尤披猖。",
            "不如依墳壚，結茅千仞岡。",
            "寄玄而棲白，抗志於羲黄。",
            "清泉碧嶂間，歿則於斯藏。"
        ],
        "title": "寓蕭塘皆春堂偶成",
        "id": "ba199aec-997c-4afd-b506-cab0c227883e"
    },
    {
        "author": "衛宗武",
        "paragraphs": [
            "携友行莫春，山南復山北。",
            "一川去縈紆，層林互倚伏。",
            "舍舟上孱顔，萬象咸在目。",
            "野花衒殘紅，柔條曳新綠。",
            "春巒潤如酥，春水流如玉。",
            "芳草浩無涯，好鳥鳴相續。",
            "老閲幾歲華，看山看不足。",
            "凡物各有時，時去時必復。",
            "顧我豈物如，此生何能穀。"
        ],
        "title": "山行",
        "id": "c9d13296-a206-481c-897c-ba0e9954b2c9"
    },
    {
        "author": "衛宗武",
        "paragraphs": [
            "春巒如佳賓，應接何敢暇。",
            "我來日與對，不覺迫初夏。",
            "繁林湧翠霧，經綜密無罅。",
            "鳴鳥間啼鶑，鄭音忽奏雅。",
            "萋萋碧草間，曄曄赬紫亞。",
            "幽棲絕俗交，燕坐陪僧話。",
            "論事覈古今，談禪悟生化。",
            "新茗瀹雲濤，迥勝酒新醡。",
            "嘉蔬煮玉版，可鄙食肉者。",
            "時誦淵明詩，萬慮足陶寫。",
            "芳春背人去，歸舟行步駕。",
            "好山不可載，寫入無聲畫。"
        ],
        "title": "將到霅隴",
        "id": "a42104f7-c900-41b1-9fae-78e405cfd8c7"
    },
    {
        "author": "衛宗武",
        "paragraphs": [
            "憶昨君有行，飄飄氣欲僊。",
            "去作蘇門嘯，不覺晚歲年。",
            "雲采照高秋，盟言尚無愆。",
            "遠音傳征鴻，俄乃栖冷泉。",
            "北山有野鶴，長唳聲聞天。",
            "高人遊華胥，豈不驚晝眠。",
            "囊中寶苑書，香翰徒聯翩。",
            "安得九靈光，曄曄飛我前。"
        ],
        "title": "寄道友",
        "id": "ffd282ef-c128-42b6-b2a4-0112304f46d0"
    },
    {
        "author": "衛宗武",
        "paragraphs": [
            "既雨俄喜晴，既晴旋復雨。",
            "老年困肩輿，僕夫苦行路。",
            "霏霏霧氣收，冉冉陽明吐。",
            "乾端頓收豁，物象各呈露。",
            "晴巒含春暉，娟娟如靚女。",
            "枯槁變華滋，萬綠新織組。",
            "澗花度幽香，谷鳥試新語。",
            "勝槩未易窮，可挹不可取。",
            "我來事幽討，惟恐商羊舞。",
            "願天衍霽期，助我發吟趣。",
            "歸來日未晡，一聲聞杜宇。"
        ],
        "title": "自茶塢歸禾中墳庵賦",
        "id": "a4a5bff6-c8bb-4eef-a72b-2e416632b97e"
    },
    {
        "author": "衛宗武",
        "paragraphs": [
            "西湖成久別，歲月不可記。",
            "竹君秩豆籩，枌友集簪履。",
            "放船及中流，烟靄渺無際。",
            "宛類太極初，混沌但一氣。",
            "浩浩雲常浮，垂垂雨不止。",
            "樓觀列畫圖，黯淡微茫裏。",
            "素粧姿態妍，於此見西子。",
            "纔入西陵橋，林巒得近似。",
            "緩步香月堂，循山歷其址。",
            "逋僊去何之，千古儼清致。",
            "淋漓雨珠僊，一一浴未起。",
            "粲然間紅粧，臉霞淚如洗。",
            "餘芳襲壺觴，暗馥散襟袂。",
            "十里花柳堤，六橋風月地。",
            "暝色壓舩舷，遊屐不可至。",
            "昌翔度裏湖，兩山濃滴翠。",
            "中有白鳥閒，翩翩自遊戲。",
            "幾年阻行樂，謂有公閭第。",
            "棟宇半蒼苔，遺汙漬清泚。",
            "興亡成古今，感愾重歔欷。",
            "轉柁邇城隄，觥籌猶未既。",
            "風生語笑高，雲遏歌聲曳。",
            "斯遊屬晏陰，樂事亦足紀。",
            "何時可重來，風日待清美。"
        ],
        "tags": [
            "西湖"
        ],
        "title": "錢竹深招泛西湖值雨即事",
        "id": "d995a264-744a-4cdd-8275-a8e7855bc3b6"
    },
    {
        "author": "衛宗武",
        "paragraphs": [
            "爾來食無肉，所喜居有竹。",
            "森森無千纛，挺挺立羣玉。",
            "嬋娟而鮮潤，偏悅隠者目。",
            "苟使清可娛，何妨飽不足。",
            "小人求屬厭，君子肯爲腹。",
            "餘生復何爲，一事無足錄。",
            "惟應對此君，細把坡詩讀。"
        ],
        "title": "對竹衍坡詩意",
        "id": "b18b7897-21cf-4a63-8d3d-52abaf94e701"
    },
    {
        "author": "衛宗武",
        "paragraphs": [
            "物得氣之清，鍾秀莫如竹。",
            "是謂東南美，羣植可奴僕。",
            "虛心而獨立，勁節不囘曲。",
            "傍屋著數挺，能洗塵萬斛。",
            "截之作鳳鳴，雌雄相配六。",
            "殺以爲汗青，奚啻十年讀。",
            "有體兼有用，迥異凡草木。",
            "騷人互題品，國風嘗紀錄。",
            "子有步仞丘，殆類篔簹谷。",
            "老筠依雲根，錯出勝千陸。",
            "矯虔相長雄，高下森立玉。",
            "霏霏霧滴翠，灧灧浪翻綠。",
            "蟠根龍蛇走，密葉鸞鳳蹙。",
            "林飈振微響，環珮聲戛觸。",
            "瑣碎流金輝，霽曉弄清旭。",
            "熙陽發菁華，婀娜舞桂纛。",
            "滋萌長雲仍，一一錦䙀束。",
            "火輪行長空，炎歊暑方酷。",
            "枕簟入幽深，灑若寒露沃。",
            "秋月映嬋娟，清影夜相屬。",
            "歲寒交勝友，南枝花倚伏。",
            "四序景無涯，風月任追逐。",
            "人謂小渭川，我忝共淇澳。",
            "邀朋對此君，豈惜醉醽醁。",
            "七賢迹已遠，遺響猶可續。",
            "冰雪生襟袖，雲烟散毫牘。",
            "祇欠與可儔，寫入鵝溪幅。"
        ],
        "title": "賦南墅竹",
        "id": "e7a20b66-1515-49cd-b9da-f7e71ba0f5ce"
    },
    {
        "author": "衛宗武",
        "paragraphs": [
            "種竹纔一畝，便有千畝勢。",
            "苟能會其趣，何拘尋丈地。",
            "其氣偉丈夫，其德象君子。",
            "瑩哉冰雪如，潤與珪璋比。",
            "中虛而有容，外直而不倚。",
            "迥非凡植儔，惟與喬松齒。",
            "攬以入吟篇，引以近書几。",
            "好之而樂之，雅致要相似。",
            "物清我亦清，相對乃無愧。",
            "翛然靜秀姿，舉世所同嗜。",
            "志趣有不侔，肝膽楚越異。",
            "將以洗凡俗，凡俗烏可洗。",
            "綠猗喻武公，金璧侈歸美。",
            "蕭瑟悅宣尼，食肉至忘味。",
            "有之而似之，氣類由默契。",
            "此君如有知，噲伍亦所恥。",
            "苟或冰炭然，雖多亦奚以。"
        ],
        "title": "賦西軒竹",
        "id": "45cee969-2274-4445-a5cb-ec9dbd23f841"
    },
    {
        "author": "衛宗武",
        "paragraphs": [
            "竹不可無水，有水必有竹。",
            "彼美槃澗阿，碧鮮映澄綠。",
            "漱石戛鳴球，拂雲森立玉。",
            "苟得一以清，而况二吾足。",
            "上人要心契，毋但悅其目。",
            "物我趣不侔，亦恐難醫俗。"
        ],
        "title": "爲僧賦竹泉詩",
        "id": "ad0f6f5f-e9a6-420f-918c-f0c695e97aae"
    },
    {
        "author": "衛宗武",
        "paragraphs": [
            "春山如佳人，形色麗而秀。",
            "茲來悵非時，已入朱明候。",
            "片紅飛不留，萬綠新改舊。",
            "接茵芳草蔓，偃蓋古木茂。",
            "黛鬟臨水鏡，一色浄無垢。",
            "戛然鳴聲幽，雅弄出禽口。",
            "得閒此夷猶，不覺留滯久。",
            "一葉泛澄川，縈回歷農畝。",
            "决渠散青秧，耕夫類成偶。",
            "舍舟挾短筇，崎嶇度重阜。",
            "野芳氣如蘭，冉冉襲襟袖。",
            "逶迤窮山椒，寸懷納宇宙。",
            "川原浩無涯，萬象皆我有。",
            "滄溟杳渺間，雲夢吞八九。",
            "昌黎開衡雲，羊公登峴首。",
            "顧我凡陋資，視此亦培塿。",
            "雖然形氣殊，興趣無異否。",
            "獨嗟今昔殊，人事有遷貿。",
            "而我老無聞，將與草木朽。",
            "陟巘復降原，玄廬新結構。",
            "伊傅不可懷，松喬以爲友。",
            "不死非所求，姑以佚吾壽。"
        ],
        "title": "初夏登北山  其一",
        "id": "68bd54bd-893c-4586-9859-9877025d1b54"
    },
    {
        "author": "衛宗武",
        "paragraphs": [
            "屢月不見山，胸次若逼窄。",
            "舉棹遠相望，已漬雙眸碧。",
            "即之清入神，喜復遂良覿。",
            "非但塵思浣，頓覺餘疴失。",
            "玉流浸層巒，緣雲抱幽石。",
            "草木去浮誇，秋容浄如拭。",
            "我來誰與儔，一道兼一釋。",
            "精廬既窈深，靖宇尤邃密。",
            "吟哦對青嶂，瀟洒娛白日。",
            "奩香勘南華，孰爲寥天一。"
        ],
        "title": "初夏登北山  其二",
        "id": "f5e643d9-e875-48ed-b501-c2188c8e37b9"
    },
    {
        "author": "衛宗武",
        "paragraphs": [
            "出郭望遥岑，闒冗僅抔土。",
            "何異龍蜿蜒，或若鳳騰翥。",
            "兩岫更奇崛，不肯與噲伍。",
            "烟雲或凝散，日月遞吞吐。",
            "葱葱氣佳哉，景物此會府。",
            "五茸三泖區，南東淮海距。",
            "带接幾百川，盤亙千萬畝。",
            "於中不著山，勝槩將焉取。",
            "繇茲鍾神秀，人物亦翹楚。",
            "所以機雲輩，落筆有奇語。",
            "猶嫌氣節卑，未以勳業許。",
            "何當地闡靈，英賢更旁午。",
            "如眉有翁季，似岳生申甫。",
            "壯觀此九峰，佳名昭萬古。"
        ],
        "title": "初夏登北山  其三",
        "id": "6d0093ff-7eab-4407-9b64-c804122d3742"
    },
    {
        "author": "衛宗武",
        "paragraphs": [
            "六月畏酷熱，簟枕依林塘。",
            "古木同臭味，幽鳥含宮商。",
            "天孫雲錦機，丹碧交薦香。",
            "晴瀾泛清薰，襟袂生微凉。",
            "巉巉萬石間，修筠間新篁。",
            "羽葆列千挺，灧灧浮綠光。",
            "林飈一戛擊，環珮聲鏗鏘。",
            "披衣獨危坐，意氣超羲黄。",
            "豈惟熱惱除，冰雪置我腸。",
            "却愁林外人，久苦炎威張。",
            "天瓢忽傾倒，旱魃宜消亡。",
            "是月已火流，不日占金穰。",
            "時雖厭兵革，人或飽稻粱。",
            "此園僅如握，無徑不就荒。",
            "猶喜卉木存，弗爲斤斧戕。",
            "揚揚桂吐芬，粲粲菊有芳。",
            "清賞備四時，花辰復青陽。",
            "太平本無象，嗣歲或小康。",
            "於焉盍朋簪，一笑傳清觴。"
        ],
        "title": "小園避暑",
        "id": "2c785dfc-01ac-4280-b943-4db4a40885e2"
    },
    {
        "author": "衛宗武",
        "paragraphs": [
            "日夕庚暑袢，無以袪熱惱。",
            "甘霔從何來，雷轟電光繞。",
            "勢如天潢翻，滂流浹清曉。",
            "六合開新宇，一氣蘇羣槁。",
            "凉颸散窗戶，炎熇泯如掃。",
            "從此協雨暘，免使虞旱澇。",
            "庶幾膴膴原，俱斂穰穰寶。",
            "大東與小東，民力差已耗。",
            "天公匪憒憒，善應固有道。",
            "未憂供百需，且欲資一飽。",
            "維魚行協占，焚尪頌有昊。"
        ],
        "title": "久晴喜雨詩",
        "id": "f85db9c8-8592-477c-b4a8-ae29419e02ed"
    },
    {
        "author": "衛宗武",
        "paragraphs": [
            "天心本至仁，生意豈有息。",
            "粵從書夏五，甘霔絕點滴。",
            "涼風自西來，時送中夜濕。",
            "田腹泯龜文，屋角掛龍骨。",
            "我稷與我黍，實穎而實栗。",
            "屢豐固難望，一飽或可必。",
            "豈惟曾孫庾，如坻亦如櫛。",
            "滯穗不斂穧，可續窮民食。",
            "但虞耗鼠雀，尤恐資螟螣。",
            "願減漢民租，少裕東南力。"
        ],
        "title": "立秋喜雨",
        "id": "1fcd0c15-bf07-4350-bc90-3406fed925b1"
    },
    {
        "author": "衛宗武",
        "paragraphs": [
            "我祖藏北山，昔嘗産紫芝。",
            "庵以此得名，且將二百朞。",
            "耳聞非目接，至老心猶疑。",
            "一朝地闡靈，枯槁生神奇。",
            "曄曄根幹間，挺秀分三枝。",
            "採者不善護，猶惜其一遺。",
            "移置盆盎中，赬黄互相輝。",
            "豈殊子聞韶，不圖樂至斯。",
            "第嗟魯獲麟，所出非其時。",
            "吾年已如此，斯祥將奚爲。",
            "獨思避世士，商嶺其在茲。"
        ],
        "title": "甲申過北山高祖大夫墳庵見盆芝",
        "id": "bf4cf83f-a59a-46e9-ab84-17a02dc8f933"
    },
    {
        "author": "衛宗武",
        "paragraphs": [
            "異物不易遇，其出由地靈。",
            "伊耆闡坤珍，三秀既挺生。",
            "賦形雖恨小，殊喜見未曾。",
            "朱明復薦祥，僊種茂叢莖。",
            "小者既敷腴，大者尤輪囷。",
            "周遭徑盈尺，菌蠢疊成層。",
            "團團盤赤玉，艷艷盃紫金。",
            "霏烟氣葱鬰，映日光晶熒。",
            "神芝産冢阜，歲久迹已陳。",
            "不圖餘七袠，一再見斯今。",
            "有開必有先，休符不徒呈。",
            "老矣百無欲，弗願在其身。",
            "所積顧不厚，敢覬及子孫。",
            "惟冀福吾宗，以洎邦之人。",
            "皇穹其畀矜，茂毓賢與英。",
            "出際風雲會，爲世建太平。",
            "漢代歌芝房，其事不足云。",
            "致君堯舜上，朝野沸頌聲。",
            "復見祥蓂敷，豈但朱草榮。",
            "散爲天下瑞，郁郁而紛紛。"
        ],
        "title": "是歲之夏紫芝復生成叢大者徑七八寸",
        "id": "79ed3bfb-abe1-46ef-aa3a-cb98a557b63c"
    },
    {
        "author": "衛宗武",
        "paragraphs": [
            "秋空日澄霽，秋氣日蕭瑟。",
            "塞馬健嘶風，候蟲悲弔夕。",
            "卉木斂華滋，天地失顔色。",
            "來鴻謀稻粱，飛隼快搏擊。",
            "人境頓凄凉，物情亦悽惻。",
            "憂愁豈無端，感歎繼韓筆。"
        ],
        "title": "秋懷  其一",
        "id": "c0397d17-f3e3-4835-b66c-7bc50e275ad4"
    },
    {
        "author": "衛宗武",
        "paragraphs": [
            "凉飈翦菑翳，萬山縮鱗甲。",
            "水鏡滓不留，千尺見毛髮。",
            "凄風日以高，物華寖脧削。",
            "機杼軋晨霜，砧杵搗寒月。",
            "孤暌不成寐，耿耿至明發。",
            "何處一聲秋，停雲吹欲裂。"
        ],
        "title": "秋懷  其二",
        "id": "ac987fa2-4c13-4196-8b34-b1f39ac73783"
    },
    {
        "author": "衛宗武",
        "paragraphs": [
            "往事挽不回，新愁推不去。",
            "秋葉既辭柯，滋榮春復吐。",
            "榆年逝如流，顔色寧反古。",
            "展書聖賢對，援琴兒女語。",
            "撫時耿予懷，聊以釋百慮。",
            "餘生欲何爲，將隨草木腐。"
        ],
        "title": "秋懷  其三",
        "id": "5bf9eb9d-8bd1-4bba-aed6-fce08aae71e4"
    },
    {
        "author": "衛宗武",
        "paragraphs": [
            "衰質蒲柳如，日夕就枯槁。",
            "往夢桃李春，其能幾日好。",
            "志業亦無成，飄零逐衰草。",
            "浮榮豈足懷，妄念猶風掃。",
            "陳言亦刊落，損學而促道。",
            "誓當與世違，山林以終老。"
        ],
        "title": "秋懷  其四",
        "id": "ef9cb3a9-bc5f-4d45-b5c1-f12df702fc07"
    },
    {
        "author": "衛宗武",
        "paragraphs": [
            "秋至山愈奇，獨不入凡目。",
            "翳薈既掃除，清峭如削玉。",
            "剝落千林空，中有歲寒木。",
            "雪霜自凝沍，柯葉不改綠。",
            "猶夫古君子，凜不可榮辱。",
            "貞心以自持，烏肯混流俗。"
        ],
        "title": "秋懷  其五",
        "id": "76cfc83f-f469-476a-9769-1808a0899368"
    },
    {
        "author": "衛宗武",
        "paragraphs": [
            "浩浩秋水生，江河若放溜。",
            "翳滓一洗清，山川愈明秀。",
            "惟夫沮洳區，朝滿夕已垢。",
            "疏滌曾幾何，起穢復自臭。",
            "何異賤丈夫，逐利日貿貿。",
            "委志合羣污，氣類不改舊。"
        ],
        "title": "秋懷  其六",
        "id": "f5addb78-6682-4768-a51b-a24825b8cb64"
    },
    {
        "author": "衛宗武",
        "paragraphs": [
            "屋隅一握地，歲久寖蕪穢。",
            "茲晨命僕夫，疏剔浄無翳。",
            "洞目增秋明，彌襟挹凉氣。",
            "春葩已辭榮，柯葉猶蔽芾。",
            "晚芳粲黄金，新篁間幽桂。",
            "欲幻小池亭，西風幾凄厲。",
            "只今欠一死，肯作百年計。"
        ],
        "title": "秋懷  其七",
        "id": "a12e1532-1cc6-41c0-9bb9-46d1f22b5b3d"
    },
    {
        "author": "衛宗武",
        "paragraphs": [
            "秋山抱奇姿，不肯事嫵媚。",
            "猶夫塵外士，飄然有仙氣。",
            "霜風肅宇宙，林壤去菑翳。",
            "皮毛剝落盡，玉骨乃挺異。",
            "獨存歲寒枝，虬髯倚天翠。",
            "我來一事無，兀兀惟坐對。",
            "挾策詠聖涯，援琴奏流水。",
            "方寸如太虛，物類無點綴。",
            "但欠淵明菊，得酒莫與醉。",
            "頼有坡仙竹，無肉可忘味。",
            "老懷藉陶寫，俗好非所嗜。",
            "平生愛山癖，每見如久契。",
            "勿云丘垤如，泰華所眇視。",
            "吾心與境融，小大無異致。",
            "行行陟其巔，天地特一指。",
            "忽動九辨悲，清愁飛海外。"
        ],
        "title": "秋山",
        "id": "ae8fa41e-8f8b-4356-b94b-774534b51da6"
    },
    {
        "author": "衛宗武",
        "paragraphs": [
            "一雨如膏沐，秋山爲我容。",
            "誰云乏神秀，遐想猶岱宗。",
            "絕無喜僅有，疇列茲羣峰。",
            "繚繞若仙城，花但無芙蓉。",
            "幽香含桂菊，積翠浮杉松。",
            "生平嗜林谷，不厭來轍重。",
            "幾躡靈運屐，屢扶張騫筇。",
            "鷺朋與鷗侶，足爲談笑供。",
            "折簡不可招，欠致人中龍。",
            "毫端具造化，物象工陶鎔。",
            "吟思方淵渟，風撓鳴淙淙。",
            "佳章忽在前，撩動此興濃。",
            "君胡倦一出，嘲詠乃不傭。",
            "且勤遠致饋，與客叨飧饔。"
        ],
        "tags": [
            "泰山"
        ],
        "title": "山行鄉友遺五言",
        "id": "cc9b3884-991b-4a58-abb2-9fe4e734541f"
    },
    {
        "author": "衛宗武",
        "paragraphs": [
            "高風掃羣翳，山色秀而靜。",
            "寒林隠虬龍，幽徑行蛇蚓。",
            "場登䆉稏實，水弄芙蓉影。",
            "明發汎歸舟，秋空更青迥。"
        ],
        "title": "北山回櫂",
        "id": "3dbfc767-4d5a-41c8-bfae-4aa6e0c18009"
    },
    {
        "author": "衛宗武",
        "paragraphs": [
            "駕言適東野，聊以慰離索。",
            "攝齊甫升堂，開尊隨命酌。",
            "芳鮮羅果羞，珍重如宿約。",
            "主客成五人，爽氣涵秋嶽。",
            "風生雄辯豪，舂容笑語狎。",
            "曲徑行委蛇，幽亭恣盤礴。",
            "團團駢翠樹，一一耀丹萼。",
            "葳蕤花四出，氤氳香徧達。",
            "方恨負清賞，不料此行樂。",
            "有女嬌婭姹，有子見頭角。",
            "舉醆競屬賞，此情尤不薄。",
            "英英晚節叢，芳意滿籬落。",
            "載酒儻重來，應無爽宿諾。"
        ],
        "title": "賞桂",
        "id": "0b5c12c7-33b0-4a05-a112-40a1182ecca6"
    },
    {
        "author": "衛宗武",
        "paragraphs": [
            "秋霖蕩殘暑，林飈鳴策策。",
            "乾坤灝氣浮，萬象互清發。",
            "望舒散天葩，拂拂餘芬落。",
            "霽景行澄鮮，三五圓素魄。",
            "有園那敢窺，有友那敢約。",
            "金吾不放夜，孤此月華白。",
            "鱸肥蟹可持，棗剝稻且穫。",
            "黄雞與白酒，樂事正參錯。",
            "胡爲抱空悲，常若遠行客。",
            "靖節存高風，黄花漸斑駁。",
            "吾儕于此時，何忍負杯酌。",
            "東郊稱行樂，鄰壤富林壑。",
            "邀朋踐前盟，須造子雲宅。"
        ],
        "title": "約友秋賞",
        "id": "492bd3e1-f862-4ac8-812a-b1b755e12353"
    },
    {
        "author": "衛宗武",
        "paragraphs": [
            "一氣有聚散，變化莫能測。",
            "氤氳彌太虛，膚寸繇觸石。",
            "翕如華蓋張，紛若纖纊擘。",
            "緝緝鯨布鱗，翩翩鳳展翼。",
            "祥或旗爲黄，祲或珥爲赤。",
            "友風而子雨，俄如翻墨汁。",
            "白衣與蒼狗，怪狀殊不一。",
            "露坐晚觀天，時近雙星夕。",
            "靄靄從何來，於粲絢金碧。",
            "突如怒濤湧，屹若奇峰立。",
            "黼黻盛彰施，文繡爛組織。",
            "良由天孫巧，匪自屏翳出。",
            "我不爲柳州，去拙有所乞。",
            "我不效汾陽，榮進占所得。",
            "但願煥有章，落筆成五色。",
            "毋使若貝錦，胥讒以作慝。",
            "傷哉杼軸空，民力敝東國。",
            "安得化爲繒，散漫浩萬匹。",
            "衣被此一方，羣黎徧爾德。",
            "仍須語河鼓，牽牛勤負軛。",
            "勉耕左角田，雨作蒸民粒。",
            "穰穰俱滿家，庶以給冗食。"
        ],
        "title": "星夕前露坐觀行雲有作",
        "id": "a3542aa2-a3e3-4a48-b54b-e6f12148ea9e"
    },
    {
        "author": "衛宗武",
        "paragraphs": [
            "大乙涵中精，凝聚爲夜魄。",
            "皎皎行長空，高圓競明發。",
            "流輝大江湧，散影千林刻。",
            "騷人抱負奇，一氣清相若。",
            "有主此有賓，不勞折柬約。",
            "悠然來几席，玉色照肝膈。",
            "對之啟粲齒，嘲弄不爲虐。",
            "纍纍噴珠璣，華采互呈豁。",
            "銀闕或未完，要君施斧鑿。",
            "乘風到廣寒，一笑翻成客。"
        ],
        "title": "爲葉賓月賦",
        "id": "98aaae31-5e57-483c-80bf-63f00646fe0e"
    },
    {
        "author": "衛宗武",
        "paragraphs": [
            "幾年抱渴襟，既見名副實。",
            "擬爲嵇阮交，愧匪秦晉匹。",
            "風翮翔空冥，遠避弋與畢。",
            "汙世待澄清，其可事一室。",
            "駕言投吾簪，終爲清廟瑟。"
        ],
        "title": "和人雜詠六首  其一",
        "id": "c5e71a5c-2ee7-4ad8-949e-2cc52cb7e6ca"
    },
    {
        "author": "衛宗武",
        "paragraphs": [
            "窮秋菊薦香，小春梅破萼。",
            "時卉互芳菲，榮悴異今昨。",
            "憶昔競芳妍，徵逐困吟酌。",
            "老去厭浮華，雅志在林壑。",
            "浩歌太沖章，願赴招隠約。"
        ],
        "title": "和人雜詠六首  其二",
        "id": "fb3b1375-8059-45a7-81ab-e96ae99c7344"
    },
    {
        "author": "衛宗武",
        "paragraphs": [
            "鐵研窮鑽研，知君用心苦。",
            "撐腸書五車，何異羣玉府。",
            "粲然以成章，雲錦工織組。",
            "逸氣劘屈賈，餘子何足數。",
            "八詠俄頃成，落筆傾風雨。"
        ],
        "title": "和人雜詠六首  其三",
        "id": "961dc18d-1b0a-4230-9eda-59d37ee4bb3c"
    },
    {
        "author": "衛宗武",
        "paragraphs": [
            "世榮易消歇，猶歲多旱澇。",
            "又如紅紫芳，焉得四時好。",
            "豈若潛窈深，考古而學道。",
            "葆真育其龢，英華發枯槁。",
            "出處明所宜，慎勿爲小草。"
        ],
        "title": "和人雜詠六首  其四",
        "id": "6c0988c5-3340-4de4-9ce4-1dffa3ac6312"
    },
    {
        "author": "衛宗武",
        "paragraphs": [
            "矯矯鶴盤空，𡄸𡄸雁鳴旭。",
            "過雨沐遥岑，一日浣塵俗。",
            "久欲抱琴書，栖霞潄澄綠。",
            "劉安鷄犬仙，世豈無其術。",
            "一笑秋水橫，飛來雙白鵠。"
        ],
        "title": "和人雜詠六首  其五",
        "id": "7b685ae9-a30d-4ad0-ad9d-7c223f4539b5"
    },
    {
        "author": "衛宗武",
        "paragraphs": [
            "晴空擘絮雲，殘雨收綫溜。",
            "晨興咀落英，風露入懷袖。",
            "遠水浮秋容，吟墨寫難就。",
            "碧山吾老友，扁舟擬訪舊。",
            "公肯從我游，茗飲烹乳竇。"
        ],
        "title": "和人雜詠六首  其六",
        "id": "0092ef2d-bece-442b-b103-552879ada433"
    },
    {
        "author": "衛宗武",
        "paragraphs": [
            "多公苦嗜吟，殆類書癡竇。",
            "水火燥濕仝，一見懽如舊。",
            "七步未爲敏，百篇可立就。",
            "咀嚼牙頰香，氤氳滿襟袖。",
            "渾渾乎其來，勢若瓴建溜。"
        ],
        "title": "再和易後韻爲前韻六首  其一",
        "id": "88773bab-901b-4230-a401-972c98dd6a7c"
    },
    {
        "author": "衛宗武",
        "paragraphs": [
            "黑不待黔烏，白不待浴鵠。",
            "天分既超卓，能消幾學術。",
            "飄飄霞外姿，瞳方而髮綠。",
            "滿腹貯古書，咳唾可袪俗。",
            "沖氣以爲和，陽春散晴旭。"
        ],
        "title": "再和易後韻爲前韻六首  其二",
        "id": "f97acec5-e4ac-413c-baa4-d028e4bbde3a"
    },
    {
        "author": "衛宗武",
        "paragraphs": [
            "妙語來翩翩，賡句慚草草。",
            "一鼓再則衰，氣痿腸亦槁。",
            "詩不造風雅，可觀徒小道。",
            "書能破萬卷，篇章自然好。",
            "淺學無根源，易涸如潢潦。"
        ],
        "title": "再和易後韻爲前韻六首  其三",
        "id": "699a7d56-2e1c-477b-82a8-53c6734f2923"
    },
    {
        "author": "衛宗武",
        "paragraphs": [
            "西風葉滿庭，欹枕聽鳴雨。",
            "悽然百感生，愁緒未易數。",
            "思昔詠干旌，良馬素絲組。",
            "今爲白屋夫，低頭拜官府。",
            "猶喜七十公，可免差科苦。"
        ],
        "title": "再和易後韻爲前韻六首  其四",
        "id": "d5a28b78-3db1-4816-acbb-a2a4af2f2269"
    },
    {
        "author": "衛宗武",
        "paragraphs": [
            "懽猶程孔交，來匪張范約。",
            "豈但授館粲，雅與同丘壑。",
            "我圃三徑荒，幾年負杯酌。",
            "秋葉與春花，今幸復還昨。",
            "園丁報新陽，早梅紅破萼。"
        ],
        "title": "再和易後韻爲前韻六首  其五",
        "id": "81657651-b5bb-4d61-8988-0b639b485755"
    },
    {
        "author": "衛宗武",
        "paragraphs": [
            "欲絕子期絃，肯鼓齊門瑟。",
            "諫官不足爲，孰可凂少室。",
            "然當展素藴，佐主爲召畢。",
            "志在澤斯民，思與鄒軻匹。",
            "難作遯世翁，江梅有佳實。"
        ],
        "title": "再和易後韻爲前韻六首  其六",
        "id": "d276d3a9-b47a-4637-aba9-3b986b424ad8"
    },
    {
        "author": "衛宗武",
        "paragraphs": [
            "峩峩章甫冠，飄飄凌雲氣。",
            "安肯鬰鬰居，乃試遠遊履。",
            "風雲負壯圖，川原窮雅志。",
            "槐竹憩幽深，草木仝臭味。",
            "滄溟浩八極，呼吸入胸次。",
            "物怪千萬狀，參錯入吟思。",
            "一篇復一篇，亹亹至百紙。",
            "芳菲迷目睫，璀璨照窗几。",
            "展玩三過讀，殆類噉蔗美。",
            "漸可造沖澹，豈特衒巧麗。",
            "章句亦何有，尚辭尤尚理。",
            "風行自成文，止於所宜止。",
            "熟之而精之，循能造極致。",
            "老我力已衰，不復競吟事。",
            "羨君年尚壯，進進殊未已。",
            "駸駸班前修，挺挺俯時輩。",
            "豈但薊北傳，可使雞林至。"
        ],
        "title": "題張石山出行吟卷",
        "id": "874a0f18-71f0-493d-b3c9-ea328079f568"
    },
    {
        "author": "衛宗武",
        "paragraphs": [
            "歲窮候嚴沍，木石凍欲折。",
            "寒雲盡四垂，乾坤清氣發。",
            "僊人唾珠玉，瑣碎自天落。",
            "神功忽收斂，聲光隨息絕。",
            "暮夜風怒號，飄泛動几格。",
            "老夫卷書坐，燈焰耿明滅。",
            "爐存火已微，缾罄酒莫索。",
            "擁衾作龜縮，毛骨冷於鐵。",
            "皓色倏浮窗，疑雪復疑月。",
            "推枕晨啟扉，金烏已赫赫。",
            "桃符即換歲，椒盤行送臈。",
            "誰其呼滕六，爲我作三白。"
        ],
        "title": "雪晴",
        "id": "16afc96a-74b3-4d0d-a803-348a60a9ebc3"
    },
    {
        "author": "衛宗武",
        "paragraphs": [
            "天公衒天巧，三見臘之時。",
            "似花還非花，衮衮縱橫飛。",
            "瀉竹振清香，壓梅迷真蕤。",
            "烏兔耿無光，遁跡不敢馳。",
            "雕鎪各成形，磊塊或作堆。",
            "蔽空來若塵，著物明於璣。",
            "武騎當此際，縱獵方打圍。",
            "森森紛甲刃，爛爛光相輝。",
            "豈若灞橋馿，領此一段奇。",
            "今朝積數寸，回眎覺昨非。",
            "比屋占農祥，津津喜上眉。",
            "對書明徹眼，煮茗清入脾。",
            "肯爲袁安卧，宜賦劉叉詩。",
            "呼童掃松逕，迎客扶桃枝。"
        ],
        "title": "北山遇雪",
        "id": "fc9c7c78-e835-4d26-b13d-5e34ba9a8531"
    },
    {
        "author": "衛宗武",
        "paragraphs": [
            "窮冬滯空山，風雨何凄迷。",
            "馮夷工剪水，有技不肯施。",
            "俄於夜未分，六出紛葳蕤。",
            "但見草壤間，疊疊生玉枝。",
            "須臾遂彌滿，匼匝生四圍。",
            "突兀千丈高，浩無膚寸遺。",
            "寒林遠映带，一色相參差。",
            "天工呈大巧，幻出此段奇。",
            "遂令翳薈間，瑣碎玉作姿。",
            "安得借化冶，烹鍊如銀爲。",
            "勿使見睍消，有若朝露晞。",
            "巨靈與夸娥，負挾從我歸。",
            "以此幾嵯峨，森列置八維。",
            "爲民除熱惱，盛夏袪炎威。",
            "金石可流爍，天瑞無變移。",
            "良宵著明蟾，遶以波琉璃。",
            "四時照吟筆，千古凝清輝。"
        ],
        "title": "再遇雪",
        "id": "532925ae-d2d0-42b1-8d16-d5cff1b53a4d"
    },
    {
        "author": "衛宗武",
        "paragraphs": [
            "去年雪於臘，見睍跡已滅。",
            "今年天作花，再白遂凝結。",
            "鱗鱗甍相接，爛爛銀互疊。",
            "平尺雖未盈，皓若布層㲲。",
            "洪纖歸一覆，高下同至潔。",
            "入夜更飄揚，未久復匼匝。",
            "打窗明映書，堆垣厚成堞。",
            "披衣起推戶，勇不待明發。",
            "庭間數十挺，葉葉如楮刻。",
            "牆角南北枝，艷艷疑花壓。",
            "遥想幾青山，幻成玉崨嶪。",
            "郊原瑞色浮，穹壤和氣浹。",
            "豈但疵癘消，可卜豐穰協。",
            "書生喜無寐，但覺吻囁囁。",
            "掬之滋吟觴，石鐺煮團月。"
        ],
        "title": "所居遇雪",
        "id": "21f00c45-ae45-401f-9629-07fed09a46fb"
    },
    {
        "author": "衛宗武",
        "paragraphs": [
            "艮象涵萬有，佳趣備四時。",
            "此行屬寒沍，喜遇臘雪飛。",
            "琤琤初集霰，粲粲紛葳蕤。",
            "奔騰漸成陣，勢作龍鳳馳。",
            "森森千碧林，緣飾如珠璣。",
            "旋觀壓層嶺，爛若銀成圍。",
            "一天散和氣，萬境凝清輝。",
            "飛揚到朽壤，臭腐爲神奇。",
            "問山何幻怪，頃刻顔面非。",
            "蒼蒼改正色，皓皓浮鬚眉。",
            "我來逢此瑞，爽塏流肝脾。",
            "對之豈徒酒，而可不以詩。",
            "因詩探山意，春信橫南枝。"
        ],
        "title": "北山值雪偶成",
        "id": "db91e0fb-9d99-4a50-a7b6-26158ad2eeb1"
    },
    {
        "author": "衛宗武",
        "paragraphs": [
            "伊耆令將行，玄冥車載轄。",
            "玉律歲肇新，一白至再白。",
            "三冬望上瑞，猶喜在窮臘。",
            "霅然沖氣布，潛可弭凶札。",
            "積之近盈尺，豈但宜黍麥。",
            "化工尤善幻，散集總奇特。",
            "飛颺漫天來，龍鳳相擺擲。",
            "萬殊無兩色，大地總明潔。",
            "初疑散花女，空中碎裂帛。",
            "俄成古佛居，移下爛銀闕。",
            "玲瓏千萬林，一一如玉刻。",
            "梁園曾未春，紛紛徧遊蝶。",
            "飛鳥迷所栖，狡兔失其穴。",
            "乾坤凈無塵，川原互清發。",
            "我輩當此時，意氣倍軒豁。",
            "顧慚海上夫，餒欲和旃齧。",
            "濱死氣不衰，挺挺抱奇節。",
            "且非邁古才，閉門眠自若。",
            "藏器以待用，內藴經濟業。",
            "祇有健吟哦，舍此無他說。",
            "雅欲訪古梅，一笑邀皓月。",
            "開樽約勝踐，共對此三絕。",
            "夫何見睍消，非久即變滅。",
            "是固雪負予，抑亦予負雪。"
        ],
        "title": "次歲雪後作",
        "id": "b2157360-8ad3-44b5-bfa8-59620b81180c"
    },
    {
        "author": "衛宗武",
        "paragraphs": [
            "玄冬適莽蒼，霜宇更闃寂。",
            "繫舟山下路，窈窕松關入。",
            "一榻寄僧居，幽雲生卧室。",
            "明朝過東山，千尋更矹硉。",
            "丙舍尤杳深，寒林互盤屈。",
            "孤楓綴餘丹，萬竹錯叢碧。",
            "天寒鳥聲靜，木落山骨出。",
            "飲無客獻酬，坐有僧分席。",
            "一盃復一盃，不覺日之夕。",
            "林鳥欲歸栖，翩翩競翔集。",
            "萬點布平田，有似坡仙弈。",
            "此行爲訪梅，東尋復西覓。",
            "俄見影橫斜，蕭然倚山壁。",
            "中有第一春，緘藏何太密。",
            "數日我重來，要見南枝白。"
        ],
        "title": "冬留紫芝庵即事",
        "id": "5479b571-040f-41db-ae57-68cba09c1fe8"
    },
    {
        "author": "衛宗武",
        "paragraphs": [
            "逾月留窮源，不覺歲云暮。",
            "緒景寖凄凉，重陰方固沍。",
            "芳叢菊殫殘，丹楓葉飛舞。",
            "蒙茸豐草萎，剝落喬木古。",
            "茲來遂幽尋，所恨乏勝侶。",
            "釋友間往還，農父相爾汝。",
            "索句課唐吟，繙經勘佛語。",
            "肅肅繁霜零，輝輝寒月吐。",
            "夜氣消檠燈，凜威薄衣絮。",
            "榾柮煨爐紅，輪囷擁衾素。",
            "噓呵冷欲冰，拳攣宿如露。",
            "老瓦補茅柴，破釜煮栗芋。",
            "烹鮮遠莫致，擷蔬美可茹。",
            "氓廛絕紛囂，僧席割清苦。",
            "頹然撫孤蹤，樂哉忘萬慮。",
            "亡何歸興動，適爲物怪忤。",
            "舉手謝白雲，扁舟鳴去艣。"
        ],
        "title": "天寒留滯山中即事",
        "id": "898f79e6-51ea-4b6b-a86b-1d9ea45f72a9"
    },
    {
        "author": "衛宗武",
        "paragraphs": [
            "青青冢上木，夭矯摩太虛。",
            "日夜之所息，雨露之所濡。",
            "其來至高曾，奚啻五世儲。",
            "偉哉廊廟材，而受斤斧屠。",
            "其間鍾異質，形氣與衆殊。",
            "小者近十圍，大者百尺軀。",
            "九苞鳳可巢，千載苓可耡。",
            "難以刀鋸加，俾與玉石俱。",
            "留爲龍鸞種，要産駒與雛。",
            "咨汝二十二，結交猶朋徒。",
            "共期松喬壽，以衛龍虎區。",
            "子孫其保之，慎勿使剪除。",
            "毋傚發冢儒，假辭取珠襦。",
            "羣柏既就殲，所存能幾餘。",
            "時哉能得已，涕泣而長吁。"
        ],
        "title": "留墓松",
        "id": "280b03e8-7623-4974-9cbd-dd617e05bcb5"
    },
    {
        "author": "衛宗武",
        "paragraphs": [
            "鬰鬰乎佳哉，古松茂而秀。",
            "封植難計年，龍鸞相錯糾。",
            "天風動清籟，洞庭喧雅奏。",
            "護之珠玉如，期以金石久。",
            "夫何從斧戕，山木豈自寇。",
            "衆咻謂宜然，一諤固所否。",
            "梯航方勤遠，斬刈或恐復。",
            "衆巔已成童，懷璧豈吾有。",
            "欲爲狂瀾障，無奈鑠金口。",
            "幾世培梁棟，一朝等薪槱。",
            "壤樹其可芟，不覺眥飛溜。",
            "惟思植萬本，易新以補舊。",
            "初如牛羊散，漸見蛟虬走。",
            "庶保墓域安，盤錯至不朽。"
        ],
        "tags": [
            "洞庭湖"
        ],
        "title": "伐墓松",
        "id": "a84ed2bf-8e08-4bca-bd44-2ee9096c835e"
    },
    {
        "author": "衛宗武",
        "paragraphs": [
            "憶昔入此山，首夏接春季。",
            "谷鳥正嚘嚶，芬芳尤嫵媚。",
            "青青交道杉，森鬰互參倚。",
            "誰乎一叱咤，斬艾如草薙。",
            "遂令墟墓間，常抱斧斤恥。",
            "僅存盤澗松，綽有虬龍勢。",
            "矯矯千歲姿，昂霄猶舞翠。",
            "我來省松檟，適當谷之昧。",
            "石齒咽殘流，鳴族息羣喙。",
            "木石縮羽鱗，風霜翦菑翳。",
            "豁然眼界清，如至人境外。",
            "意行步崎嶇，白雲生屐履。",
            "林光漬欲流，冉冉濕衣袂。",
            "僧來入畫圖，人行絕氈毳。",
            "風塵不可到，心跡兩無穢。",
            "追尋得良儔，清吟可相配。",
            "不效互唱酬，日與青山對。",
            "茲游擬暢情，俄值風雨晦。",
            "漸喜迫新陽，天地寧久閉。",
            "屋角數點明，冰花送春意。"
        ],
        "title": "歲冬至唐村墳山掃松",
        "id": "89a25dd5-5d73-4789-b14c-bb5b44c8ffc4"
    },
    {
        "author": "衛宗武",
        "paragraphs": [
            "獨鶴來有年，置彼三徑曲。",
            "挈至此靖廬，幽絕山林屋。",
            "戛然發長唳，清亮振虛谷。",
            "炳炳千歲丹，不受烏兔促。",
            "乘之雖有軒，頗窘筋骸束。",
            "寥廓萬里心，夫豈在食粟。",
            "一舉窮紫清，真境可洞矚。",
            "奈何剪其翅，殆類驥縶足。",
            "然雖啄菢恩，變化乃迅速。",
            "昂昂禽中仙，未數昆明鵠。"
        ],
        "title": "獨鶴",
        "id": "b10ded5b-e216-4bb2-96d9-8972c15e79f7"
    },
    {
        "author": "衛宗武",
        "paragraphs": [
            "自閲管郭書，風水好成癖。",
            "維舟走霅嶠，川谷幾徧歷。",
            "晚年乃得此，於焉擬藏骨。",
            "身謀適不偶，命子爲冢宅。",
            "癡兒好侈大，治庵如考室。",
            "豁然天地寬，有若混沌闢。",
            "層巒猶連城，一一互拱揖。",
            "案後三奇峰，參倚而特立。",
            "端然顧其穴，宛類鳳展翼。",
            "又似老泉翁，二季侍其側。",
            "啟戶儼若臨，朝夕在几席。",
            "回頭看新月，對面賓出日。",
            "鬰乎氣佳哉，秀異鍾一窟。",
            "神刲與鬼劃，天授非人力。",
            "一丘有如此，萬金買難覓。",
            "羊眠協夢祥，牛卧兆墓域。",
            "地將發秘藏，人已産英特。",
            "吾家顧未然，貞符在種德。",
            "爲善斯有慶，積衰由作慝。",
            "素履或未純，青囊惡可必。",
            "要須法睿武，粹如圭與璧。",
            "戒之而謹之，箴儆毋我忽。",
            "庶或生賢貴，簪紱可世及。",
            "不然負此山，山亦有慚色。"
        ],
        "title": "過茶塢子舍新塋",
        "id": "6c53a74d-eb86-4d46-91d4-7b711f729eef"
    },
    {
        "author": "衛宗武",
        "paragraphs": [
            "豈無五尺桐，所貯徒百囊。",
            "惟君匣中材，古韻涵混茫。",
            "高山與流水，雅趣深可長。",
            "古人寶清英，今君豈殊揚。",
            "鏘然出金石，振厲如歌商。",
            "毋惜一運軫，冰雪置我腸。"
        ],
        "title": "和趙蓮奧琴",
        "id": "d463873b-01bb-41f9-a03a-be6933061dcd"
    },
    {
        "author": "衛宗武",
        "paragraphs": [
            "豈無三尺鐵，巧事犀玉粧。",
            "惟君匣中藏，百鍊侔步光。",
            "小試鋒莫當，崖石中開張。",
            "會須斬姦邪，曄曄神光揚。",
            "未遜古佩刀，公輔誇王祥。",
            "斯物由天成，匪但工之良。"
        ],
        "title": "和趙蓮奧劍",
        "id": "ebc91159-bed2-4146-843f-790dc24ca6de"
    },
    {
        "author": "衛宗武",
        "paragraphs": [
            "吾儒何所事，讀書而挾策。",
            "君才郄林枝，靈根芳正發。",
            "筆下富詞藻，雲錦自天落。",
            "英英光嶽氣，灑灑冰雪魄。",
            "中秋璧月圓，宜赴廣寒約。",
            "桂籍那未香，天公無皂白。",
            "學如禾與稻，既藝宜必穫。",
            "于時誤儒冠，孰不嗟鑄錯。",
            "篇章來聯翩，有主此有客。",
            "隋珠既璀璨，和璞無踳駁。",
            "有文可與評，有酒可與酌。",
            "長吟不淹宿，捷若蛇赴壑。",
            "喜得羅庾儔，吾鄉宜卜宅。"
        ],
        "title": "次韻酬李黄山",
        "id": "9f996b73-4fd2-4acf-940f-67c85de6e4c2"
    },
    {
        "author": "衛宗武",
        "paragraphs": [
            "乃翁不遐遺，招邀至宅里。",
            "芳馨秩俎豆，聲歌列紈綺。",
            "壽色竇庭椿，天芬郄枝桂。",
            "皤皤七十叟，義方嚴教子。",
            "大兒書滿架，心惟醉經史。",
            "金朱非所樂，飲食能知味。",
            "篇章落咳唾，葩藻振奇麗。",
            "月眼老增明，三讀使予起。",
            "小兒暨若孫，未遑試以藝。",
            "具謂善吟哦，抑亦工誦記。",
            "庭蘭其在茲，芬芳殊未既。"
        ],
        "title": "酬鄉友惠詩",
        "id": "6e5c786e-081f-441e-8475-671d2772c50d"
    },
    {
        "author": "衛宗武",
        "paragraphs": [
            "我如蟄戶居，跬步不可移。",
            "君有遠行役，暑途方驅馳。",
            "覘知所如往，謂已杭雙溪。",
            "人苟懷忠信，蠻貊其行之。",
            "平生玉雪襟，節行所素持。",
            "督運奉省檄，迨今已數期。",
            "故牘出袖間，數不差毫釐。",
            "皓皓其可汙，皎若明鑑垂。",
            "堂堂大司存，肯計銖與錙。",
            "往事等塵埃，意者窮奸欺。",
            "奸欺固莫逃，賞識必見奇。",
            "豈惟憂責無，可以歌嘯歸。",
            "獨念行路難，藴隆丁斯時。",
            "野有暍死夫，何以當炎曦。",
            "越山未易登，其上號狐狸。",
            "越水不可厲，其下多蛟螭。",
            "鬼魅常瞰人，往者來者稀。",
            "毋爲巖壑娛，返旆因遲遲。",
            "粵從軫既東，一日腸九迴。",
            "桂秋俄已近，數日盼歸期。"
        ],
        "title": "懷南塘朱省閲",
        "id": "85255085-8554-49b8-9c06-29671a3409f4"
    },
    {
        "author": "衛宗武",
        "paragraphs": [
            "好山未易得，况此不多山。",
            "靡迤八九丘，遠眎猶彈丸。",
            "幾載謀一區，經營何其艱。",
            "尺求而寸予，往往人所慳。",
            "丙舍西復西，一岑頗巑岏。",
            "其坡委蛇垂，宛若縈带鞶。",
            "又類立大纛，轉幟風飛翻。",
            "其中似掌平，可爲宮與壇。",
            "荷君割膏腴，易置爲我懽。",
            "斯舉昔罕聞，豈但今所難。",
            "得以奉帝尊，峻閣而危欄。",
            "顧惟匪陶頓，奚以役倕般。",
            "蓋由心願欲，寧恤家殫殘。",
            "于茲延真侶，亦足化世頑。",
            "報乏千鎰金，感著方寸丹。",
            "每嗟隸黔首，孰若儕黄冠。",
            "惟弗叛宣尼，何妨師老聃。",
            "斯宇儻落成，屈致居其間。",
            "玄玄五千言，言言推其端。",
            "看生白室光，相對清晝閒。",
            "學道能造極，何必三神巒。"
        ],
        "title": "謝朱南塘借己田爲易陸宅山建玉宸道宇",
        "id": "8ff9c748-9b4d-4c8c-ba06-7cf0fd5624d8"
    },
    {
        "author": "衛宗武",
        "paragraphs": [
            "此方而彼圓，何異冰與炭。",
            "彼工而此樸，土簋眎玉瓚。",
            "達人以道觀，萬殊等一貫。",
            "我有四耳尊，自謂今之冠。",
            "刻畫盡精微，光澤加璀璨。",
            "流傳知幾年，器不減周漢。",
            "肯使居水湄，敬用如始盥。",
            "殆類古罍洗，盆盎不可亂。",
            "以好易所好，在昔有公案。",
            "張硯晉卿石，坡老詩可按。",
            "于以篤心盟，豈但榮目觀。",
            "緬思古之人，未嘗不三歎。",
            "君家螭文壺，相去未能半。",
            "癡兒厭家雞，咄咄求互換。",
            "四美欲其并，片言爲之贊。",
            "慨然湖海襟，弗以錙銖算。",
            "捷于響斯答，不寶己所玩。",
            "折簡墨未乾，訂金言靡叛。",
            "信云義易利，殆類耕遜畔。",
            "將以舂容篇，溢目珠璣粲。",
            "捧持簪春花，恨無雙玉腕。",
            "凡物各有匹，以時而合散。",
            "干將與莫邪，蛟龍可水斷。",
            "方其埋豐城，雌雄元未判。",
            "神光射斗牛，如烈山以爨。",
            "方冊紀載詳，晉史稽所竄。",
            "一謂歸張華，一謂屬雷煥。",
            "變化復成偶，奔逸不可絆。",
            "嗟予欠義方，所謂亦云謾。",
            "求得既膺銘，負慚尤汗渙。",
            "命之謹所藏，珍重勿褻翫。",
            "子孫其永懷，豈但目前看。"
        ],
        "title": "和葉野渡易古銅瓶韻",
        "id": "96705951-c0d9-4b43-ad1f-a9b7686eb7f6"
    },
    {
        "author": "衛宗武",
        "paragraphs": [
            "汗漫可以期，列缺可以至。",
            "豈不高且遠，未足語超詣。",
            "至人悟重玄，妙境此融會。",
            "無聲亦無臭，萬象於我備。",
            "不必八柱承，不必二極繫。",
            "曾城九重居，儼若具乎內。",
            "於焉以泮渙，其樂浩無際。",
            "氣凝而神化，舉步六合外。",
            "乘輪閬風行，稅駕丹丘憩。",
            "逍遥兮周流，斯特跡之寄。",
            "混然吾太虛，遊是息於是。"
        ],
        "title": "爲雲侶天游賦",
        "id": "5dc6f16a-a191-4ed5-81e0-e8f5b8af080c"
    },
    {
        "author": "衛宗武",
        "paragraphs": [
            "乾以健而運，如轂不停息。",
            "周流徧六虛，升降靡差忒。",
            "故能權四序，而以轉萬物。",
            "茲其氣之遊，造化由是出。",
            "一元亙終古，塵劫浩難詰。",
            "人有貌以生，於中具太極。",
            "苟知法天行，折旋而闔闢。",
            "浮游潛深淵，外想不內入。",
            "亦解長不死，壽與之爲一。"
        ],
        "title": "贈潘天游",
        "id": "7aade251-3da8-4824-a200-f9390528a585"
    },
    {
        "author": "衛宗武",
        "paragraphs": [
            "清溪溪上山，九山山下水。",
            "山水遥相望，美人隔千里。",
            "飛鴻來遠音，老鶴喜得類。",
            "望履杳無從，豈或尼而止。",
            "採蘭以爲贈，折梅以爲寄。",
            "芳馨匪常存，懷想惡能已。",
            "吾衰年幾何，歲月猶川逝。",
            "理奧欠析微，書囊未窮底。",
            "古杭可葦航，溪流迅如駛。",
            "雖爽菊秋期，花時更清美。"
        ],
        "title": "寄徐清溪",
        "id": "940ce4d3-0149-4395-85d3-2e4139e623d8"
    },
    {
        "author": "衛宗武",
        "paragraphs": [
            "季世思良士，如抱渴與饑。",
            "峩峩章甫冠，瑞氣浮芝眉。",
            "粹然君子儒，赴我同襟期。",
            "凡林非鸞棲，丹穴仍歸飛。",
            "恨無健羽翰，所至相追隨。",
            "懷歸宜莫留，荆州那足依。"
        ],
        "title": "次青溪後二章爲別  其一",
        "id": "6de11118-d24a-49e5-a025-d51848eaf361"
    },
    {
        "author": "衛宗武",
        "paragraphs": [
            "今古多紛攘，宇宙彌氛埃。",
            "故友晨星然，往往淪劫灰。",
            "幸得莫逆交，子輿從子來。",
            "道義本契合，心跡無疑猜。",
            "不徒千斛舟，置此坳堂杯。",
            "動靜必與俱，書林日徘徊。",
            "一聞驪駒駕，黯然腸九迴。",
            "從今子陵臺，目睫常嵬嵬。"
        ],
        "title": "次青溪後二章爲別  其二",
        "id": "43ddd8d1-e69c-4da5-85ae-410c90a1a551"
    },
    {
        "author": "衛宗武",
        "paragraphs": [
            "渺渺湘水波，浩浩衡山雲。",
            "悠悠我之思，皎皎兮美人。",
            "美人不可見，陵谷日遷變。",
            "風塵方紛攘，意者生死判。",
            "鴈來信可通，豈若重會逢。",
            "恨無健羽翮，萬里飛相從。",
            "腰下黄金佩，人間紫馬貴。",
            "還疑衮繡身，易奪丘園志。",
            "鶴髮幾七旬，年與君爲鄰。",
            "交至老彌篤，恨弗時相親。",
            "急流中勇退，一舸歸私第。",
            "俄傳尺素書，讀之喜不寐。",
            "願堅如蘭心，共締松菊盟。",
            "毋貽林澗愧，復動軒冕情。",
            "皓首金石契，何異園與綺。",
            "昔日良友朋，今爲老兄弟。"
        ],
        "tags": [
            "衡山"
        ],
        "title": "劉錦山自衡州歸復書仍貽之詩",
        "id": "3155cde9-5803-4d5e-914d-c5a852d37b22"
    },
    {
        "author": "衛宗武",
        "paragraphs": [
            "舟行過鄉城，憶昨又三載。",
            "鶴表人或非，雉堞址仍在。",
            "郊郭幸苟完，室廬俱可慨。",
            "十年遠親友，一見如有礙。",
            "胡爲窮紀次，際此遠行邁。",
            "歸來椒柏新，德人年未艾。"
        ],
        "title": "過秀城",
        "id": "03f8d796-1e70-404c-a292-3f9eafbf5fb1"
    },
    {
        "author": "衛宗武",
        "paragraphs": [
            "乍合成乍離，歲月何飄忽。",
            "重來吾愈老，喜復遂良覿。",
            "月麓號新改，簪裳亦殊昔。",
            "議論羲皇前，咳唾煙霞出。",
            "囊中詩一編，語到不可及。",
            "清圓粲珠璣，雅正諧呂律。",
            "新吟多感慨，能使鬼神泣。",
            "洗耳聽談玄，有言皆造極。",
            "豁然啟其蒙，不覺膝欲屈。",
            "一碧涵千峰，吳興山水窟。",
            "來辦結構資，丹砂鑄僊骨。",
            "魯公千載祠，已仆誰復植。",
            "新宇儻落成，端莊厲忠直。",
            "滔滔姦佞夫，見使心怵惕。",
            "雖爲老氏徒，未廢儒者術。",
            "我有招隠廬，亦足以棲白。",
            "安能挽之留，共勘先天易。"
        ],
        "title": "贈趙月麓之霅",
        "id": "20a7e147-d9f1-40c5-97c6-d82b97541403"
    },
    {
        "author": "衛宗武",
        "paragraphs": [
            "荆璞雖未琢，須成圭璧珍。",
            "嶧桐雖未弦，須奏雲和音。",
            "抱此材質良，識真豈無人。",
            "薦進居禁嚴，持美以效君。",
            "永爲廊廟器，陋彼瑚璉陳。",
            "胡然久賢勞，展驥滄海濱。"
        ],
        "title": "送人",
        "id": "8a206713-fd96-4d60-9880-deb89e9a6c1b"
    },
    {
        "author": "衛宗武",
        "paragraphs": [
            "彈鋏歸來乎，暫作蘇臺客。",
            "昂昂歲寒姿，依然返故壑。",
            "詩卷浩千萬，斗大室難著。",
            "往哉掣巨鰲，肯戀華亭鶴。"
        ],
        "title": "送林松壑",
        "id": "cdfffbbd-b0eb-48a7-90d1-50f9b277ab98"
    },
    {
        "author": "衛宗武",
        "paragraphs": [
            "唐人尚五言，秀句推柳塘。",
            "復有善鳴者，鷄鳴傳遠商。",
            "氏名幾百載，郁若蘭芷香。",
            "詩來破餘暑，如挹風露凉。",
            "芬敷富辭藻，鮮碧逾叢篁。",
            "鋪張几案間，蔚爲前修光。",
            "讀之律呂諧，擊拊鳥聲鏘。",
            "可踵翰林白，未遜太史黄。",
            "東屏斯文主，書傳撐滿腸。",
            "固宜蘇門客，而有晁與張。",
            "豈但如昔人，風雅能補亡。",
            "胸中千萬篇，浩若五穀穰。",
            "况復有小坡，氣習遺膏粱。",
            "書林惟日涉，藝圃無時荒。",
            "內有芳潤融，外蔑聲色戕。",
            "篇章雖後至，巖菊擅晚芳。",
            "又類秋芙蕖，水鏡臨夕陽。",
            "顧惟糠粃揚，凜負荆棘芒。",
            "嘆予以詩隠，貨藥猶韓康。",
            "何時天朗清，共泛蘭亭觴。"
        ],
        "title": "答野渡墊賓并其子和篇",
        "id": "60f4ca1d-12ca-448a-8df9-0de201cf2438"
    },
    {
        "author": "衛宗武",
        "paragraphs": [
            "老窮蟄一室，獨與聖賢對。",
            "禰刺倏在前，喜有佳士至。",
            "此客可曾有，良覿今乃遂。",
            "夫豈燥濕同，未易折柬致。",
            "鄉鄰道不謀，咫尺楚越異。",
            "張范志苟合，千里盟弗背。",
            "蟠木何假容，猗蘭蓋仝味。",
            "吟詠浩篇章，口誦卷壓几。",
            "湛然珠在淵，晨夜光明媚。",
            "譜接唐人傳，句與唐人儷。",
            "滿貯風月襟，迥絕煙火氣。",
            "筆下戲羣鴻，尤跨虞薛輩。",
            "樂哉得新交，風期從此契。",
            "張鼓於越門，聊爲歲月記。"
        ],
        "title": "贈白湛囦",
        "id": "d00ddee5-922d-448c-939c-68d0aab49a0c"
    },
    {
        "author": "衛宗武",
        "paragraphs": [
            "招提幾百載，其來自唐室。",
            "屢此繫扁舟，過門不暇入。",
            "豈圖今之行，招携敘舊室。",
            "遂停欲歸櫂，重整倦遊屐。",
            "粵昔有高僧，斯地曾卓錫。",
            "湛然一方泉，千歲停寒碧。",
            "古殿倚太陽，佛光含慧日。",
            "巍巍屋上峰，森森庭下杓。",
            "禪房窈且深，竹樹尤靜密。",
            "開尊具濁饌，領客日至夕。",
            "久要亦所難，此意豈易得。",
            "探囊出詩章，往往名勝筆。",
            "誦詩所以名，極圓而圓極。"
        ],
        "title": "即席贈太陽山極圓上人",
        "id": "5f740b13-075f-48f5-8506-ab027144bfb5"
    },
    {
        "author": "衛宗武",
        "paragraphs": [
            "歲月易以邁，羲娥不停旋。",
            "憶昔聚嬉戲，縞髮今盈顛。",
            "日往而月來，壯逝老至焉。",
            "交情貴浹洽，良辰忍棄捐。",
            "簪舄要時集，尊俎宜相先。",
            "聞風益所無，議論攻其偏。",
            "急難援心勇，友助勞斯宣。",
            "里閭皆吾與，疾苦毋吝言。",
            "惠利苟可及，念勿遺顛連。",
            "杜門惟獨善，此見恐未然。",
            "良朋去七載，歸錦榮山川。",
            "盟鷗思海上，訪鶴來雲邊。",
            "胸中五千卷，筆下琳琅篇。",
            "尤當會以文，雅好庶不愆。",
            "真率月有集，舊典猶可沿。",
            "洛社多尚齒，尚齒則未便。",
            "何如倣修禊，少長無拘攣。",
            "光風獵獵長，萬象皆暄妍。",
            "四時有佳致，陵谷縱變遷。",
            "山巔或水際，竹下并花前。",
            "高吟吐風月，逸氣噓雲烟。",
            "煩襟可洗除，芳景宜留連。",
            "毋徒嗟百罹，一笑觴互傳。"
        ],
        "title": "錦山自杭來詩呈鄉曲共舉月集",
        "id": "744b6d28-436c-4160-b6e6-e36764dcd493"
    },
    {
        "author": "衛宗武",
        "paragraphs": [
            "袖携尺素書，遠從上清至。",
            "胸涵龍虎象，語带煙霞氣。",
            "千古夔牙音，指下發其秘。",
            "爲鼓桃源行，桃源何處是。"
        ],
        "title": "贈龍虎山甘道士",
        "id": "b111ade1-0701-4748-836d-b2a646658362"
    },
    {
        "author": "衛宗武",
        "paragraphs": [
            "丹巖今良士，南塘古當時。",
            "館餐未有適，義圖以助之。",
            "渠渠推轂心，終莫副所思。",
            "遇合各有緣，天只非人爲。",
            "裴回明月枝，乃在海一涯。",
            "一字以拔人，我慚蔡子尼。",
            "遂使文字交，遠邁爲人師。",
            "騷壇不可即，比興安所施。",
            "唱酬懷舊章，絢若辭藻摛。",
            "細玩二君詠，形神坐欲馳。",
            "蹤跡有聚散，情意無盈虧。",
            "非晚即簪盍，寧久成訣離。",
            "停雲思親友，且和淵明詩。"
        ],
        "title": "和南塘貽林丹巖古風時丹巖館郊外",
        "id": "92bc4cc8-771f-4ae9-bb2f-cb7df694062a"
    },
    {
        "author": "衛宗武",
        "paragraphs": [
            "瑶壇禮碧虛，返次羽人坐。",
            "引脰延月華，吞吐隔翠嶞。",
            "衆吻盼流芳，冉冉忽透過。",
            "大規雖微虧，猶喜鏡未破。",
            "浮翳從何來，掩蔽仍不果。",
            "連巒一色浄，清輝千里播。",
            "爽塏入襟裾，光明生咳唾。",
            "詩翁於此時，枯腸正無奈。",
            "愧乏雲錦章，翻然乃高卧。",
            "斯辰悵有懷，無語坐偷墮。",
            "今夕冰輪升，不吟則不可。",
            "預解素娥嘲，免謂翁負我。"
        ],
        "title": "夜坐待月次日補吟",
        "id": "f64f9338-c29a-466a-8bc0-3359c660441b"
    },
    {
        "author": "衛宗武",
        "paragraphs": [
            "依山構靖廬，雖陋亦可坐。",
            "幽林隔塵囂，邐迤八九嶞。",
            "時來友高士，一歲知幾過。",
            "野花薰醉醒，山鳥啼夢破。",
            "何莫匪真詮，豈爲崇小果。",
            "頗喜仙侶稠，可使玄風播。",
            "道腴足雋永，世味等涕唾。",
            "谷神儻不死，造物何能奈。",
            "多君從我游，白雲肯分卧。",
            "第嗟屋宅壞，殆類甑已墮。",
            "內煉悵莫成，服食其或可。",
            "伯陽丹鼎餘，刀圭分贈我。"
        ],
        "title": "再用韻答和者",
        "id": "cb58cf6e-a054-481c-a124-4e6945ed57c2"
    },
    {
        "author": "衛宗武",
        "paragraphs": [
            "無子雖可悲，有子未爲喜。",
            "斷以釋子言，莫非假合耳。",
            "杜陵詠爲麟，瑞物能有幾。",
            "昌黎謂之梟，惡德乃類是。",
            "無之恐無後，有之亦爲累。",
            "苟非弗克肖，曷若聽其逝。",
            "顔路之亡回，宣尼之喪鯉。",
            "此皆長而賢，痛甚于幼死。",
            "夷甫雖嘗云，情鍾在我輩。",
            "過哀亦奚爲，安有復生理。",
            "子夏空失明，季札號知禮。",
            "吾友方盛年，何憂乏良嗣。"
        ],
        "title": "慰張石山幼子亡",
        "id": "af417b95-8efe-410c-aeca-a20d0a93130c"
    },
    {
        "author": "衛宗武",
        "paragraphs": [
            "生機天地寧終藏，剝極復反開新陽。",
            "陽明漸進陰濁散，輝光萬象熏佳祥。",
            "不必晷驗度合表，不必風問來何方。",
            "朝廷有道雨暘若，滿家五穀歌穰穰。",
            "占年梅映臘雪瑞，回暖柳拂春晝長。",
            "願君多送錦繡句，爲我一洗冰炭腸。",
            "陽春一曲和蓋寡，媿我蕪陋匪報章。",
            "獨思愁嘆接田里，安得擊壤衢遊康。"
        ],
        "title": "和友人新陽韻",
        "id": "43f1f8c9-6f53-41c8-8470-17e2dc3e0706"
    },
    {
        "author": "衛宗武",
        "paragraphs": [
            "物盈宇宙皆有窮，一氣先天常浩浩。",
            "榮華富貴能幾何，百歲光陰如電掃。",
            "開闢由來莫幾年，聖哲英雄骨俱槁。",
            "勳名蓋世文瑞時，豈若玄玄窮徼妙。",
            "古仙率多山澤癯，方平通經後從老。",
            "伯陽隠士著參同，援述宣尼辭可考。",
            "人身口腹乃大患，舉世凡夫爲此惱。",
            "厚味腊毒尤傷生，甘旨肥醴偏害道。",
            "學仙萬慮要屏除，有累俱爲方寸擾。",
            "希夷辟穀功始成，抱朴休糧法宜效。",
            "所以丹丘諸羽人，莫不餐松茹靈草。",
            "誰云不食胃徒空，入道門衢此爲要。",
            "天隠良士工詞章，經傳百家仍探討。",
            "孰知抗志乃松喬，濁利浮榮非所好。",
            "年當强仕舍壯圖，勇辭館餐棲窈窱。",
            "欲仁仁至天所資，道藏仙方過鴻寶。",
            "衛生有藥可忘饑，不愁煮字那能飽。",
            "一從易置冰玉腸，不假青精顔色好。",
            "會驅乾馬及坤牛，捕虎擒龍歸鼎竈。",
            "易骨洗髓由此基，三島十洲輕可到。",
            "縱未能嘗方朔桃，亦須先致安期棗。",
            "世儒悉被客塵迷，志在衣錦而食稻。",
            "惟君高蹈出凡流，見謂秋陽同皜皜。"
        ],
        "title": "爲徐進士天隠賦辟穀長吟",
        "id": "b23923ec-867f-4d8b-9a79-bb533c24257d"
    },
    {
        "author": "衛宗武",
        "paragraphs": [
            "挺然昂霄蟠澗阿，彼美松者非凡槎。",
            "千林摇落乃孤秀，舞春楊柳徒傞傞。",
            "翛然照水溪一涯，彼美梅者非凡葩。",
            "冰姿皎潔抱清獨，漫山桃李徒繁華。",
            "昔人品題信不苟，每以此木配此花。",
            "伊誰挈置小盆盎，高標盤曲良可嗟。",
            "然雖矯揉失真性，幽香貞色仍堪誇。",
            "况分瑞竹與鼎立，歲寒之侶何以加。",
            "竹尤挺特過二者，逸鞭吐秀如蘭芽。",
            "兩枝撐出露頭角，一類襁褓髻未丫。",
            "於中此更拔其萃，似覺小異如孟嘉。",
            "會從尺寸達尋丈，摩拂穹漢生雲霞。",
            "可親雅與書帙稱，相對慎勿肉食奢。",
            "君之取友莫此尚，此友寧久留君家。",
            "須知調鼎待佳實，豈但水影誇橫斜。",
            "須知大才作隆棟，豈但古幹森虬蛇。",
            "虛心勁節豈無用，寧在楚楚儀容佳。",
            "爲龍致雨行矣神，變化轟雷掣電與世驅姦邪。"
        ],
        "title": "和野渡賦雙竹松梅古風",
        "id": "558ed8bf-93c8-4fe4-915d-5ea2efba45e9"
    },
    {
        "author": "衛宗武",
        "paragraphs": [
            "世稱斯樓天下奇，雨餘振履此遊適。",
            "埋頭旅舍氣弗蘇，一見端能洗湮鬰。",
            "連岡三面作襟袖，洪流千里在履舄。",
            "俯窺萬井若棋布，前閲千帆似梭擲。",
            "銀濤湧出丹碧居，金焦兩山相對立。",
            "羣陰解駮宿靄收，放出脩眉數峰碧。",
            "景名多景名不虛，似此江山何處覓。",
            "凭欄一笑問波神，欲舉歸帆在何日。"
        ],
        "title": "與卿寓登多景樓口占立成",
        "id": "3b95c610-3364-4a01-ad1a-6539ad38ca22"
    },
    {
        "author": "衛宗武",
        "paragraphs": [
            "乾坤空闊幾由旬，仁氣坱圠熏爲春。",
            "郊原萬象列綺繡，華哉規令方施行。",
            "舊年與花嘗有約，肯倦携筇并躡屩。",
            "近來時事與花違，一任自開還自落。",
            "此時何地可維舟，難效山陰禊事修。",
            "醉吟有樣猶可法，隨處可留無不留。",
            "欲縱清遊先蠟屐，剩擬一造芝蘭室。",
            "料應紅紫尚餘芳，但媿平章無健筆。",
            "折簡支郎盟在前，期弔野王今幾年。",
            "或行或止若有制，人不自由殊可憐。",
            "轉頭點點飛紅雨，美景良辰那忍負。",
            "大篇短牘重招邀，起往從之其敢後。",
            "但嗟戴笠與乘車，昔騎紫馬今無馿。",
            "榮華消歇與春盡，寵辱不動心如如。"
        ],
        "title": "和張石山古風約郊行",
        "id": "de7684b8-45eb-49ff-97c4-4f27824cc52f"
    },
    {
        "author": "衛宗武",
        "paragraphs": [
            "好士不論親與疎，絕甘分少寧求餘。",
            "孔程一見便傾盖，懽如故舊其非歟。",
            "世多奇俊無南北，平昔可曾致佳客。",
            "吾鄉良友無出君，二仲之交猶欠一。",
            "青溪人瑞名聞揚，劍氣上射牛斗光。",
            "淋漓筆下走風雨，其勢浩浩聲浪浪。",
            "雙鵠俱堪儕野鶴，宜與翺翔天地廓。",
            "一爲羈羽一仝巢，羈者飛來慰寥寞。",
            "人生遇合天實爲，遠方朋來從爾思。",
            "但親益友非損友，何間新知與舊知。",
            "吾儕氣臭在投合，有來館粲須延納。",
            "不妨北海常開樽，豈但休源乃施榻。",
            "我家有竹門可款，植此不徒悅俗眼。",
            "批風抹月待嘉賓，絕勝肉食供朝晚。",
            "嵇呂交情雖似漆，千里相遇難再得。",
            "何如耆俊里社仝，時得親薰才學識。"
        ],
        "title": "和野渡爲青溪賦",
        "id": "482e3321-163f-4d91-a2ec-5429e5875f8f"
    },
    {
        "author": "衛宗武",
        "paragraphs": [
            "羽族競繁聲，倉庚尤善鳴。",
            "喧啾百喙忽奏雅，盡洗盈耳箏竽音。",
            "芬菲芳事畢，木芍藥晚出。",
            "於中姚魏更傾城，掃退目前頳紫色。",
            "轉眼韶華便欲休，恨無長繩繫春留。",
            "一春嫵媚在花鳥，常恐易逐光陰流。",
            "浮蕩誰家挾彈子，飛丸巧中俄摧翅。",
            "封姨底事苦禁持，飄摇欲使無完蔕。",
            "可嗟凡卉與凡禽，遂情快意何紛紛。",
            "不思物惡傷其類，爾形爾氣非同羣。",
            "歲購名葩不常遇，日聽好音能幾度。",
            "寄與東君力遮護，勿使凋零同臭腐，不然辜負鶑花主。"
        ],
        "title": "鶑花吟爲良友作",
        "id": "694765d7-3797-4a54-9f16-ca3b27502207"
    },
    {
        "author": "衛宗武",
        "paragraphs": [
            "青鞋不踏孤山路，辜負逋花今幾度。",
            "那知別有姑射居，衆謂孤山未必如。",
            "夙昔名傳尤願見，渴想此仙難覿面。",
            "朋來滿口譽風神，儼若眼底逢佳人。",
            "枝間獨具先天易，惟有太初心默識。",
            "雅遊擬問古航船，索笑相親須有緣。",
            "閒中積歲玩風月，虐甚祁寒飽霜雪。",
            "此往春浮雨露香，歸來萬玉爭輝光。"
        ],
        "title": "爲徐太初友人陳府判賦梅居餞行",
        "id": "1940014a-49c1-46d5-b238-c87e187b1003"
    },
    {
        "author": "衛宗武",
        "paragraphs": [
            "重來丙舍歲三易，翠巘插空仍兀突。",
            "喬林鬰蓊殲斧斨，一二僅存於百億。",
            "參差歷落更孤秀，不假依憑而挺立。",
            "宛如九老瑞唐朝，又類耆英隆宋室。",
            "合茲異代衆君子，仙去一朝於此集。",
            "千夫束手何敢向，萬牛回首難容力。",
            "已芟嘉植勿復論，壽此佺期不朽骨。",
            "稚松匝地散新秧，頭角森森紛羽翼。",
            "他年雨露飽沾濡，滿鼻珠璣香習習。",
            "會須百尺長龍身，仍復層林森鳳翼。",
            "作詩聊記角弓章，子子孫孫永培植。"
        ],
        "title": "墓松既夷所餘無幾方植松秧自賦",
        "id": "1ef60f7c-2930-450a-a35e-1fdc4564bcab"
    },
    {
        "author": "衛宗武",
        "paragraphs": [
            "剝極大冶如死灰，潛陽初動生意回。",
            "沖融一脉貫萬彙，物有清氣拂斗魁。",
            "嘉植幾世培其栽，孤芳欲折猶裴回。",
            "此花消得酒百杯，料君恥與紅紫偎。",
            "祇應兩屐磨蒼苔，豪飲豈惜玉山頹。",
            "醉中兩手敲復推，句成不假擊鉢催。",
            "青皇襟量何恢恢，任教殘臘偷春來。",
            "暗香明艷無纖埃，俯視衆植爲陪臺。",
            "紛紛盆盎見古罍，千花錦繡徒成堆。",
            "天然不假冰玉裁，歲歲爲渠青眼開。"
        ],
        "title": "和南塘詠梅",
        "id": "89b035cb-320b-4ed6-8467-7fbdea82e433"
    },
    {
        "author": "衛宗武",
        "paragraphs": [
            "偉哉千里萬里流，衮衮其來自巴蜀。",
            "奔騰澎湃入尾閭，勢雄何啻吞百谷。",
            "金焦對峙兩鰲浮，千頃玻瓈浸其足。",
            "光生金碧殿閣湧，氣蒸紫翠林叢沃。",
            "附庸更有小陂陀，東晉詩仙卧其麓。",
            "穹龜長蛇簸風雨，鬼怪神奇不可觸。",
            "地靈設險莫此如，此天所以限南北。",
            "江山終古無變遷，世運如輸幾翻覆。",
            "英雄滅沒去不反，人事紛輪轉相續。",
            "嗟予蟄處幾二紀，殆類龜藏蝸局縮。",
            "茲來雲夢氣可吞，浩蕩乾坤在吾目。",
            "靴紋獵獵日流輝，鬟黛葱葱雨初沐。",
            "沙禽雲鳥自往來，浪舶風帆互征逐。",
            "野芳零落舞殘紅，汀草蒙茸漲平綠。",
            "爛然宇宙一丹青，絕勝鵝溪千畫幅。",
            "歸舟那得大如川，載取江頭春萬斛。"
        ],
        "title": "過瓜洲",
        "id": "704ca3b3-17bb-49af-9910-1a8937d0a484"
    },
    {
        "author": "衛宗武",
        "paragraphs": [
            "駢頭始生爲籜龍，森然而立列羣玉。",
            "琮琤有韻天籟鳴，蓊鬰成陰雲氣簇。",
            "楚楚少年來自河，猗猗君子瞻彼澳。",
            "其實曾致雛鵷來，其枝可留棲鳳宿。",
            "月香水影猶更奇，彈壓春花千萬屬。",
            "羞爲西子事塗抹，喜作道韞淡粧束。",
            "不居驛路即溪橋，好傍巖腰與山腹。",
            "謂宜作妃以相從，雅韵幽姿俱不俗。",
            "此君何以待美人，翠帷重重富羅縠。",
            "美人何以奉此君，碎玉明珠不論斛。",
            "於中更有無價香，迥勝龍涎與麝馥。",
            "此君挺特氣不凡，美人窈窕姿尤淑。",
            "執柯者友秦大夫，不煩月老繩紆足。",
            "且善爲醪以合歡，味過蒲萄及醽醁。",
            "梅之所見乃不然，謂恐爲人所指目。",
            "從來潔白不可溷，每鄙仙人華萼綠。",
            "彼固無慊爲丈夫，予寧屈體而雌伏。",
            "不如仍作歲寒交，永爲貞女甘幽獨。"
        ],
        "title": "和陸象翁以梅配竹",
        "id": "3a095f9b-009a-4c2e-ae02-c08fb3e8c8c7"
    },
    {
        "author": "衛宗武",
        "paragraphs": [
            "天不憐我老且貧，荒逕不可酬華春。",
            "遂令東里互邀致，借之雙圃娛芳辰。",
            "癡雲釀雨雨旋止，霽日含輝更清美。",
            "花間盡晷得盤桓，但費東君爲料理。",
            "歸來未久簷溜傾，乃信造物真有情。",
            "十分淑景一分在，但願從此天開明。",
            "一方一曲春有限，芳菲未足舒老眼。",
            "扁舟遠欲逐清華，錦繡山川窮勝賞。",
            "維此林巒地雖窄，聳秀流芳亦不惡。",
            "安得良友相追隨，步屧生香徧行樂。",
            "只恐囊無賀老詩，不愁屐費阮生蠟。"
        ],
        "title": "自王園歸約諸友山行",
        "id": "c6fc15ae-c6a9-4c50-a47f-a2a17d98aa17"
    },
    {
        "author": "衛宗武",
        "paragraphs": [
            "千巖萬壑東南美，中有一山尤秀偉。",
            "伊誰衣被以佳名，非霧非烟騰瑞氣。",
            "有人於此曾課書，出山能士爲寫圖。",
            "風林泉石振清響，佔畢吟誦聲難模。",
            "聚爲胸中綫五色，不補衣裳華衮黻。",
            "迺作江湖漫浪遊，奮藻揚葩肆吟筆。",
            "文爲人瑞要瑞時，時不與我文奚爲。",
            "何如抱書還舊隠，姑頌楚橘歌商芝。",
            "吾衰一字不解作，平生學殖嘆荒落。",
            "爲儒無用擬修玄，徒想仙人五雲宅。"
        ],
        "title": "五雲詩",
        "id": "24a73187-4700-47d3-859d-fedea7f8dfa0"
    },
    {
        "author": "衛宗武",
        "paragraphs": [
            "紅飛綠膩晴晝遲，木香滿架柔條披。",
            "芳菲過眼能幾日，娛樂常少多憂悲。",
            "東君歸計何太早，四序光陰如電掃。",
            "今年花謝復明年，祇使看花人易老。",
            "蕭然白髮朱顔蒼，競春肯學兒童狂。",
            "不如坐對歲寒木，清談與客窮書囊。"
        ],
        "title": "春歸",
        "id": "07c16af6-a2da-4fd6-989b-ac07e9315c10"
    },
    {
        "author": "衛宗武",
        "paragraphs": [
            "宇宙清淑物絜齊，春工告成青帝歸。",
            "雲縫霧織翠萬幄，尤勝紅紫芳菲菲。",
            "高人出郊窮遠目，一童兩屐隨所之。",
            "五茸三泖在指顧，收攬萬象歸詩脾。",
            "袖中三尺貫牛斗，劍光到處神魂悲。",
            "肘間更有不傳妙，禍福隠奧能前知。",
            "高門懸薄奚待往，候迎紫氣爭先馳。",
            "此行直須訪海若，揮斥物怪搜珍奇。",
            "連鰲自可赤手取，何用釣犗五十爲。",
            "十洲三島不難到，御風騎氣從安期。",
            "願君斯遊姑少遲，爲我六月開南枝。"
        ],
        "title": "送龍孝梅過上海及見郊外巨室",
        "id": "498e9237-5ea5-4937-8b78-b0951285989e"
    },
    {
        "author": "衛宗武",
        "paragraphs": [
            "一年最是花時好，花開莫待鶑呼老。",
            "有酒對花勿草草，清唱美人眉淡掃。",
            "一觴一詠要相當，櫂船喚取黄頭郎。",
            "川原紅紫相低昂，載取十里春風香。"
        ],
        "title": "和唐人惜花韵",
        "id": "d1409c88-9b28-4021-9e21-3f40e9bc80da"
    },
    {
        "author": "衛宗武",
        "paragraphs": [
            "此君與我同襟期，延致屋宅西南維。",
            "涵濡雨露歲未半，柯葉深茂華而滋。",
            "恍疑神士萃庭宇，旌𣄛羽蓋紛交馳。",
            "非箏非竽發天籟，不湍不瀨含風漪。",
            "綠光到眼冰雪潑，頓令六月無炎威。",
            "何須挹爽置象簟，不假去熱施龍皮。",
            "挺然直節異凡植，四時不改琳瑯姿。",
            "翛然雅致滌萬慮，一塵不染珊瑚枝。",
            "明蟾寫真銀散彩，騰烏弄影金流輝。",
            "千林剝落氣愈勁，更好雪壓并霜欹。",
            "無山無水自幽勝，雨天霽景俱相宜。",
            "方嗟此地翳草莽，幻出臭腐爲神奇。",
            "恨無與可圖作幛，消得坡老模成詩。",
            "中虛而靜有隠德，妙氣獨有予心知。",
            "年今七十諸妄屏，久壓花本芳菲菲。",
            "締交惟汝與松杓，嘯風吟月相追隨。",
            "願言棲鳳同作伴，慎勿化龍隨所之。",
            "武公勳業我所媿，猶覬老壽幾耆頤。"
        ],
        "title": "新暑賦西軒竹",
        "id": "f0ae8628-29e9-43cf-9976-3346fab9f74f"
    },
    {
        "author": "衛宗武",
        "paragraphs": [
            "百穀仰雨而蕃滋，乃穎乃苞乃成實。",
            "鍤雲方喜高下齊，大田俄報東南坼。",
            "民窮至此噫亦甚，無年餓死其無日。",
            "佛靈猶未致涓流，人力焉能施寸尺。",
            "况當十室九室空，可堪百里千里赤。",
            "仰天無路扣彼蒼，望雲自旦尋至黑。",
            "一歲不稔百沴生，所憂豈止人艱食。",
            "聲嗟氣歎方載途，屈莫求伸枉莫直。",
            "繇來有感則有應，影響一機端可必。",
            "時遷事改理不移，今日天工豈殊昔。",
            "烹羊乃雨古語云，何假雷師起河伯。",
            "調元贊化更有人，怪魃螟蝝俱蟄跡。",
            "人心既悅天意從，利澤須能致甘澤。",
            "油然沛然苗勃興，奚用象龍施五色。"
        ],
        "title": "次韻憫雨",
        "id": "febbb5dd-5609-4673-b530-c836a96a77ba"
    },
    {
        "author": "衛宗武",
        "paragraphs": [
            "淇園既往不足論，渭川徒多未足貴。",
            "森然玉立闢幽深，彌望恢恢有餘地。",
            "何異東亭手親植，遂使南陽日清閟。",
            "綠雲障日間弗容，翠濤翻空杳無涘。",
            "冥冥韓林靜而秀，窈窈蔣逕深且邃。",
            "洗清袢暑迥莫留，截斷俗塵飛不至。",
            "何須層冰置几案，自然凉氣生衣袂。",
            "吟弄風月騷人徒，伯季松梅歲寒味。",
            "於斯二仲可論交，誰爲六逸宜邀致。",
            "何時徒步許直造，著我其間同一醉。",
            "祇恐君疑庾亮來，角巾豈免還私第。"
        ],
        "title": "賦竹深處",
        "id": "a918ebb3-8043-4d35-9221-0d338a51b943"
    },
    {
        "author": "衛宗武",
        "paragraphs": [
            "古來喬木産墓宅，新甫之儔匪凡質。",
            "風梳雨沐三百年，聳壑昂霄過千尺。",
            "孤標屹立獨擎天，繁柯偏重常傾日。",
            "蒼皮剝落節理堅，挺挺長虬初蛻骨。",
            "我來屢見此崛奇，摩挲老眼增雙碧。",
            "吁嗟松檟幾遷易，拱者芟夷新者茁。",
            "青青惟此貫四時，物換人非飽更歷。",
            "栽培意有天地根，不然守護資神物。",
            "須知碩果不徒存，天佑吾宗當默識。",
            "公侯復始此其符，衮衮人英須輩出。",
            "偉才未許萬牛挽，香葉擬留孤鳳集。",
            "千秋要與此山存，世世宗盟共封植。"
        ],
        "title": "宣妙墳院古柏",
        "id": "1fabfaa2-d174-4fbc-a1b1-8bdad54c65c5"
    },
    {
        "author": "衛宗武",
        "paragraphs": [
            "竹君清絕潤於玉，譜牒出自淇之澳。",
            "移根分種置吾廬，纔隔樊牆即家塾。",
            "塾之所有無非書，師友摛文剪其蕪。",
            "此君兒郎趣亦雅，駢頭相過紛鋪舒。",
            "鮮鮮綠色照鄴架，駸駸宗祖可方駕。",
            "鈎章題品得騷翁，倍使新篁長光價。",
            "矛甲鏦鏦看擊雲，未遜六千君子軍。",
            "琅玕一一如椽大，此中更有風月存。",
            "巨細何異公領孫，低昂尤若主承賓。",
            "有賓如君誠可人，西窗六月暑如焚。",
            "會見爲君滌除熱惱來凉薰。"
        ],
        "title": "和新篁韻",
        "id": "482fb365-656f-409a-9663-2cdcf90a7bb2"
    },
    {
        "author": "衛宗武",
        "paragraphs": [
            "琅玕挺秀徑尺盈，森森直上摩蒼冥。",
            "封培保護猶重器，歲餘二十林方成。",
            "繩繩孫子更傑出，遠過鼻祖尤輪囷。",
            "蔚然翠羽漸成葆，稚者碧玉初抽簪。",
            "泥塗甫見露頭角，意氣已欲生風雲。",
            "繁枝會致鳳棲止，修幹能作龍飛騰。",
            "我來其下避新暑，洒若澗壑涵層冰。",
            "清高直亮異凡種，願言世與山長青。",
            "綠漪豈但爲目玩，於焉觀德知修身。",
            "吾宗叡聖所宜法，如圭如璧揚休聲。"
        ],
        "title": "墳院新篁  其一",
        "id": "1d44b479-eba1-40d0-9dc1-21818d3babfc"
    },
    {
        "author": "衛宗武",
        "paragraphs": [
            "世更日月幾昃盈，依然有谷中窈冥。",
            "脩筠夾道互經緯，宛如一機翠織成。",
            "非繇培植得攬玩，何異不稼而有囷。",
            "籜龍个个出頭角，密者櫛比疎猶簪。",
            "嬋娟色媚已映月，團欒氣合行屯雲。",
            "雨餘尋丈忽聳拔，其上速若鳶肩騰。",
            "中邊別種相間簉，又類潤玉陪清冰。",
            "我將於此事著述，編摩自足供殺青。",
            "此君時對吐秀句，榆境亦不孤閒身。",
            "涼床滑簟午睡足，坐聽雅奏來風聲。"
        ],
        "title": "墳院新篁  其二",
        "id": "bd68a642-9aad-4d01-9f92-7c5678efff51"
    },
    {
        "author": "衛宗武",
        "paragraphs": [
            "四月五月淫澇積，噬嚙丘垤吞原隰。",
            "匪惟爲沼蕩爲陂，萬頃秧雲泯無跡。",
            "攢鴉聯尾空飛翻，化鰲爲城難障塞。",
            "五湖三泖欲貫通，浪接重江勢洄潏。",
            "茅茨比屋何可存，穀麥千金不論直。",
            "懦夫全室葬魚腹，强者呼儔作蟊賊。",
            "閉糴成風牢莫回，勸分有令徒無益。",
            "間存壠畝護餘苗，曾不什一于千百。",
            "旱赤堅栗刈未齊，晚紅䆉稏苞欲實。",
            "饑農競喜新穀收，一飽充腸云可必。",
            "夫何八月天瓢傾，其來震蕩而飄忽。",
            "勢如陣馬奔不停，銀溜浪浪欲穿石。",
            "直疑羣龍翻九河，小山摇撼大山兀。",
            "須臾泛溢滿中庭，平地如淵深計尺。",
            "明朝清野變白波，浩浩湯湯彌甚昔。",
            "積陰爲冷不堪收，殆類鴻濛未開闢。",
            "又如歷代政昏蒙，熏如宇宙成幽墨。",
            "飈旋霧塞晝冥冥，常俾蒼生氣湮鬰。",
            "簷間點滴無時乾，猶幸滂沱間霂霢。",
            "登場惟苦禾耳生，棲畝尚有禾頭出。",
            "深虞衮衮傾盆來，已壞垂成俱滅沒。",
            "大家蓋藏悉已空，猶恐有司徵斂急。",
            "若使租無斗斛收，卒歲輸官何自給。",
            "貧家薪桂米逾珠，待哺嗸嗸併日食。",
            "若使粒價更湧騰，寧不枕藉爲溝瘠。",
            "彼蒼亦必憫時艱，忍視斯民至斯極。",
            "我念民窮作此歌，歌此能令鬼神泣。",
            "鬼神爲我訴之天，天豈不惟民是恤。",
            "似聞誥下驅六丁，翦夷水怪殲羣慝。",
            "怒霆笑電悉屏除，抉雲推上紅輪日。",
            "更願陽烏溥至仁，大放光明照幽仄。",
            "鬰者斯通枉者伸，頓蘇民氣舒民力。",
            "洪波卷空九土晞，多稼穰穰登黍稷。",
            "庶令千里免阻饑，可反愁邦爲樂國。"
        ],
        "title": "夏秋積雨歲用大祲長言紀實",
        "id": "57276565-b5a6-4e47-bc85-428c110fd1ed"
    },
    {
        "author": "衛宗武",
        "paragraphs": [
            "炎炎老火燒太空，熏灼萬類勢欲鎔。",
            "高田幅裂稼已腐，低壤釜沸禾生蟲。",
            "金蛇飛走天鼓震，須臾散滅茫無蹤。",
            "火輪烈烈揚熾焰，夜鏡炯炯摩青銅。",
            "老夫望歲甚田叟，恨無神術驅羣龍。",
            "平明披衣視雲氣，霧靄四合何冥濛。",
            "沾濡俄頃遂滂沛，奔騰浩瀚猶崩洪。",
            "雨珠雨玉何足貴，雨菽雨粟亦有窮。",
            "涓流膏潤入秉穗，穰穰九穀苞其中。",
            "良疇何啻萬萬頃，一稔囷櫛過崇墉。",
            "溢爲懽聲沸比屋，洗空愁嘆蘇三農。",
            "亦知誠感斯響答，古佛之一真圓通。",
            "嗟吾年來生計蕩，殆若枯葉隨飄風。",
            "甌窶汙邪不應禱，凍餓真與窮民同。",
            "繼今甘霔願時有，鼓腹擊壤歌年豐。"
        ],
        "title": "立秋喜雨",
        "id": "1a5bc281-d546-4e9b-b080-254f8ec0ac50"
    },
    {
        "author": "衛宗武",
        "paragraphs": [
            "一氣運行於虛空，有形孰不歸陶鎔。",
            "燠寒燥濕互爲用，功被草木并昆蟲。",
            "胡然陽亢乃作沴，豐隆屏翳俱潛蹤。",
            "炎炎赫赫勢太甚，烹煎萬有何殊銅。",
            "田疇龜坼河港斷，水車不運骨掛龍。",
            "俄驚片雲變反掌，宇宙未剖猶鴻濛。",
            "初如綫溜氣纔應，繼若瓴建聲何洪。",
            "豈徒神力能致此，意者高厚悲人窮。",
            "豐凶由數亦匪數，厥有造化行其中。",
            "年來五穀亦狼戾，曾孫之庾高於墉。",
            "祇今戶戶嘆赤立，富者恨不爲耕農。",
            "要知千人萬人心，心心默與天相通。",
            "熙熙田畯爭薦喜，烹葵剝棗追豳風。",
            "更看十月場圃築，黄雞白酒村村同。",
            "但祈田祖去螟螣，願如荆叟歌元豐。"
        ],
        "title": "用韻再作",
        "id": "7a2f0478-da6b-42c1-9379-c1a34b1bbf3f"
    },
    {
        "author": "衛宗武",
        "paragraphs": [
            "卉木摇落如齒牙，紅紫凈盡無浮花。",
            "秋芳俄從天上至，人世有香誰敢誇。",
            "纍纍金粟疊爲蕊，風韵別自成一家。",
            "葱葱綠玉不改色，歲寒氣節何以加。",
            "滋榮豈但壓衆植，纖巧直可凌春華。",
            "一枝纔折聞四表，芬敷發達其無涯。",
            "看花花好時亦好，到眼不覺忘聲嗟。",
            "君家喬木知幾載，世世封植今彌嘉。",
            "來章璀璨耀珠璧，行墨遒勁飛龍蛇。",
            "我營小圃富靈種，丹犀列樹尤豪奢。",
            "虛堂中夜忽生白，扶疎清影來窗紗。",
            "世間萬事等塵土，何苦閉縮如藏蝸。",
            "只今有酒爛醉廣寒下，但恨無鼓可作漁陽撾。"
        ],
        "title": "賡南塘桂吟",
        "id": "136ea35c-0818-42b3-9615-6b885ea5c30f"
    },
    {
        "author": "衛宗武",
        "paragraphs": [
            "一年最好八月月，此月迥與尋常別。",
            "君於厥月乃誕彌，天一之精所凝結。",
            "涵精毓秀宜不凡，神如秋水膚如雪。",
            "蜚英騰茂載宦途，所至光明而煒曄。",
            "一簾瑩徹照今古，妙凝夜氣冰霜潔。",
            "芬芳滿腹貯天香，吐出篇章更奇絕。",
            "所存者厚養者深，晚歲丰姿尤發越。",
            "不知何物敢相干，屢月光華似消歇。",
            "直疑蒼狗互掩蔽，恨無長軀可手抉。",
            "又類妖蟇初啗餠，恨無利劍可殲厥。",
            "一朝天爲掃妖邪，銀輪爛爛仍高揭。",
            "久嗟湮晦忽清明，儼若身居廣寒闕。",
            "相將誕節紀祥弧，連夕金波倍澄澈。",
            "誰云弦望有盈虧，須知本體原無缺。",
            "滿堂子女競稱觴，比似常年更懽悅。",
            "月中自有藥長生，不勞復問長生訣。",
            "從今夜夜長輝光，年年月月無磨折。",
            "刀圭無惜惠仝人，使我頹齡起疲苶。"
        ],
        "title": "壽南塘八月生朝",
        "id": "9d916f1a-d40b-4b1c-9d21-75386328bdaa"
    },
    {
        "author": "衛宗武",
        "paragraphs": [
            "麟經紀載浩歲月，天家妖祥互分別。",
            "所書薄蝕三十六，獨於黑夜泯無說。",
            "豈以爲陽義所崇，可略者陰辭遂輟。",
            "曩年月蝕無風雨，風雨胡爲爲月設。",
            "三百六旬惟此宵，羞使望舒顔面缺。",
            "第怪飛廉逞怒號，擺撼廣寒枝欲折。",
            "海濤助勢捲地來，萬戶千門一時撤。",
            "天目臲卼秦望摇，奚問區區小丘垤。",
            "明朝揭日出虞淵，疑是天工手親挈。",
            "羣陰散駮世清夷，蛟螭那復爲妖孽。",
            "我欲作詩頌陽明，文思久枯筆屢掣。",
            "但願合璧常光明，年穀順成風雨節。",
            "中秋把酒對嫦娥，處處團圓天下悅。"
        ],
        "title": "和吟友月夜遇風雨不見薄蝕韻",
        "id": "092dd794-8274-4c0d-8317-967355e92c92"
    },
    {
        "author": "衛宗武",
        "paragraphs": [
            "朅來古寺當初寒，垂垂凍風不肯乾。",
            "出門泥滓跬步艱，蟄處無異虬蛇蟠。",
            "剪花呈瑞天破慳，鑄出八九銀巑岏。",
            "使居城市那得看，衒耀老眼真奇觀。",
            "霅然陽明忽開張，俄復飛溜聲潺潺。",
            "癡雲布濩封乾端，冥濛莫睹雙跳丸。",
            "噫氣夜號力撼山，平明推上赤玉盤。",
            "羣陰解駮宇宙寬，草木禽鳥俱懽顔。",
            "金烏行空振羽翰，揚輝散彩送我還。",
            "却憐殘蠟猶欠三，日不屢數歲欲殫。",
            "盈尺爲瑞俄頃間，天公變化應無難。"
        ],
        "title": "喜晴",
        "id": "c0ef9258-fa95-41c5-95ae-0e35cbfdf4d4"
    },
    {
        "author": "衛宗武",
        "paragraphs": [
            "我欲問天天穹窿，歲卜其有於歲終。",
            "胡然玄律欲遒盡，燠乎一歲融而沖。",
            "凍膚未起玉樓粟，寒力尚怯珠槽紅。",
            "臘前三見瑞盈尺，九土斯農之望同。",
            "沍寒雖以雲布濩，合影尚欠宵通朧。",
            "梁園徒聚爲賦客，灞橋更誤能詩翁。",
            "倩誰剪下銀潢水，六花人代天施工。",
            "不必作威藉風伯，不必布勢勞豐隆。",
            "預占多稼滿周畝，首驗小麥連崆峒。",
            "嘗聞玉妃從者萬，要看羽衛來仙宮。",
            "未多劉子比西閬，抑陋衛人歌北風。",
            "撐腸吐出冰雪句，清輝交映彌寒空。",
            "列岑銀鑄增突兀，千林楮刻森玲瓏。",
            "瑶芝一望千萬頃，不辨田上田中中。",
            "憶昔臘霙點予鬚，至今皓首如飛蓬。",
            "自憐老朽難用世，祇堪把耒勤農功。",
            "行天須見度有馬，入地庶使潛無螽。",
            "年豐常願頌秋報，豈止擊壤歌三農。"
        ],
        "title": "和催雪",
        "id": "f242a8c6-d213-4e91-badd-3919121a43fd"
    },
    {
        "author": "衛宗武",
        "paragraphs": [
            "庖無美炙惟野䔩，爨無積薪用勞軸。",
            "夜半烹酒和雪吞，賸喜吾廬銀作屋。",
            "須臾清氣散入脾，不覺吟肩樓聳玉。",
            "映書更宜剔魚蠹，擁被那肯作龜縮。",
            "飽看衮衮來玉塵，搥璧斷圭隨所觸。",
            "地凝瑞氣盈欲尺，水剪飛霙出猶六。",
            "化工纖巧妙無倫，春卉秋葩總成僕。",
            "最欣歲歲爲農祥，散作陽和徧雲谷。",
            "去年一白兆年豐，幸爲民力舒窮蹙。",
            "今年將見臘前三，欲爲民生洗荼毒。",
            "不思金帳飲羊羔，不思朱門厭酒肉。",
            "目前多幸苟全生，稍得伸眉猶勝哭。",
            "可憐赤子寒欲僵，生理不遺升斗蓄。",
            "憂時老杜徒詠嗟，破廬凍死寧令獨。",
            "閉門猶喜得高眠，絕勝魯公書食粥。"
        ],
        "title": "和雪吟",
        "id": "e4b72a02-a265-490a-921b-ebff025d95c8"
    },
    {
        "author": "衛宗武",
        "paragraphs": [
            "別時欠折蘇堤柳，西方美人無恙否。",
            "子卿齧雪十九年，何似生前一杯酒。",
            "麒麟胡可係而羈，要使爲祥在郊藪。",
            "當年誰擅西湖春，公閭遺臭千載後。",
            "但知金屋醉蛾眉，簸弄威權翻覆手。",
            "徒勞吉士遠有行，令人驕驕賦維莠。",
            "君今重整燕薊轅，老子跫然欣得偶。",
            "殷勤爲我問平安，司馬深衣想如舊。"
        ],
        "tags": [
            "西湖"
        ],
        "title": "和家則堂韻贈高教之北",
        "id": "5c14d4f0-0ba6-4ff6-92cc-9c31e8e9461c"
    },
    {
        "author": "衛宗武",
        "paragraphs": [
            "黄紙差符不肯留，飄然願逐雲水遊。",
            "紆朱拖紫不肯慕，甘著草衣披布素。",
            "金珠斗量佩鳴珂，所得懽華能幾何。",
            "形氣日隨情欲蠹，曾不百歲同臭腐。",
            "學仙豈必便成仙，人世且結清凈緣。",
            "弘景寧爲軒冕錮，子平未免婚嫁累。",
            "有田有廬誓弗歸，有子有女棄若遺。",
            "道成却往愾城郭，化作千年令威鶴。"
        ],
        "title": "贈范道人",
        "id": "a7d8c0c2-ab9a-44e2-9773-c1fd6f0b1360"
    },
    {
        "author": "衛宗武",
        "paragraphs": [
            "芒鞋徧踏苕溪岡，昌翔歸棹穿滄浪。",
            "吾廬咫尺自可到，飛廉怒吼俄作狂。",
            "濤頭掀舞勢欲立，紛紛雨霰來何滂。",
            "河伯怙此賈其勇，杯水幾至傾倉皇。",
            "急呼轉柂依古剎，道場千載揚靈光。",
            "我今七十僅三到，更覺古檜蒼髯長。",
            "應爲船子笑寂寂，老無聞達徒奔忙。",
            "明朝風靜日欲杲，載欣衡宇升吾堂。",
            "波濤蓋有起平地，覆車未必非康莊。",
            "人生夷險與利鈍，惟有委順於旻蒼。"
        ],
        "title": "舟回自霅至黄橋風大作復反朱涇泊舟",
        "id": "3660fa6d-3891-49a0-8cea-0039492e34a5"
    },
    {
        "author": "衛宗武",
        "paragraphs": [
            "自披五戒如來佛，十年面壁坐天目。",
            "歸來滿袖唯白雲，徒得聲名喧世俗。",
            "碧玉嶙峋煙霧堆，鑿開混沌架突兀。",
            "不鞭而來爭獻助，斬木指囷人不惜。",
            "僧寮佛屋俱落成，撐空只欠塗金碧。",
            "精廬不獨爲安身，海納諸方禪悅食。",
            "上人湛然一太虛，真覺端由真凈得。",
            "是心已證涅槃心，妙處豈容言語詰。",
            "故於題扁發其機，要使人人箇中覓。",
            "學徒釋侶有能然，從茲作祖而成佛。",
            "大展坐具闡道場，勝地名山須卓錫。",
            "法筵乃見龍象尊，天池且作鵾鵬息。",
            "書來謂逮菊花期，蓮社紳緌應畢集。",
            "遠師如肯致淵明，亦擬袖香躋丈室。"
        ],
        "title": "爲湖州趙村凈妙庵主僧賦",
        "id": "0bc071d5-dfba-4588-9311-c90985f7f880"
    },
    {
        "author": "衛宗武",
        "paragraphs": [
            "小亭依綠水，花竹自幽奇。",
            "地止一方闊，春無方寸虧。",
            "粟中藏世界，芥子納須彌。",
            "萬象融心境，寧爲目睫欺。"
        ],
        "title": "賦方寸春",
        "id": "652924a7-afd0-4c3a-b68c-cd5ceb9981d1"
    },
    {
        "author": "衛宗武",
        "paragraphs": [
            "初見草生池，俄驚草又衰。",
            "秋山縮鱗甲，寒渚燭鬚眉。",
            "花露先春信，林存傲歲枝。",
            "新陽已潜動，爲報衆芳知。"
        ],
        "title": "新陽前口占",
        "id": "ce00e676-31b3-4cda-b6aa-9e5505f2265d"
    },
    {
        "author": "衛宗武",
        "paragraphs": [
            "一雨喜還晴，曉山青復青。",
            "喬松清老眼，啼鳥悅幽情。",
            "與客評詩卷，看僧誦佛經。",
            "更憐清絕處，泉瀉佩琚聲。"
        ],
        "title": "山中新霽",
        "id": "432aa798-06c8-471a-8c77-68bc2def46b4"
    },
    {
        "author": "衛宗武",
        "paragraphs": [
            "涉泖正清明，淀湖波更平。",
            "雉媒空古蹟，鶴唳動鄉情。",
            "楊柳家家插，桃花處處生。",
            "青山俄在望，咫尺見吳城。"
        ],
        "title": "清明行役過淀湖至吳",
        "id": "50c91cee-42b7-492d-bd36-dc3841c43ff4"
    },
    {
        "author": "衛宗武",
        "paragraphs": [
            "傍宅林園巧，亭垂剪剪茅。",
            "雪香藏冷艷，月影浸疎梢。",
            "桃李陪臺等，松筠道義交。",
            "巡簷頻索笑，應不厭推敲。"
        ],
        "title": "和野渡詠梅",
        "id": "b688dd1a-d88d-4a0b-b9d5-3a353f0998c8"
    },
    {
        "author": "衛宗武",
        "paragraphs": [
            "穠艷壓春葩，葩成葉始芽。",
            "未張青羽旆，先糝紫金砂。",
            "譜接三荆樹，名齊連萼花。",
            "移根向深谷，寂寞愛繁奢。"
        ],
        "title": "紫荆花",
        "id": "bfff6bc0-5dcb-4c94-b035-ae421e764ee0"
    },
    {
        "author": "衛宗武",
        "paragraphs": [
            "新晴散佳麗，列阜氣尤豪。",
            "膩草翻風沃，芳林映日高。",
            "殢情醲似酒，溢目湧如濤。",
            "衆史應難畫，吟將入彩毫。"
        ],
        "title": "春山",
        "id": "65026304-0a58-4b6f-9d2e-949de02e09d9"
    },
    {
        "author": "衛宗武",
        "paragraphs": [
            "幾度擬郊行，天公欠一晴。",
            "水寒魚絕影，林暝鳥藏聲。",
            "雲斂天容凈，雨餘山骨清。",
            "津橋小盤薄，梅有數枝橫。"
        ],
        "title": "出郊",
        "id": "1846181c-6c14-455a-89c4-e5cf5281501f"
    },
    {
        "author": "衛宗武",
        "paragraphs": [
            "彌月住山家，晴天物色奢。",
            "鶑遷對人語，蜂聚報僧衙。",
            "筍老欲成竹，蕙香開徧花。",
            "清吟無箇事，冉冉送春華。"
        ],
        "title": "訪山庵",
        "id": "fa41d971-e26d-49f9-9a14-1c156e961ae3"
    },
    {
        "author": "衛宗武",
        "paragraphs": [
            "柴荆長日閉，一徑窈而深。",
            "花竹四時趣，簡編千古心。",
            "戶庭無俗駕，風月入騷吟。",
            "種秫多爲酒，客來須共斟。"
        ],
        "title": "次韻幽居",
        "id": "91a1937f-f7d8-49b9-9134-79b321f51f03"
    },
    {
        "author": "衛宗武",
        "paragraphs": [
            "於我已渠渠，遷喬喜得廬。",
            "挈來三釜粟，更有一床書。",
            "疊石境不俗，得山名豈虛。",
            "從今來問字，門外列高車。"
        ],
        "title": "張石山遷居",
        "id": "292a1667-ef66-41cb-9494-a90d295f01d6"
    },
    {
        "author": "衛宗武",
        "paragraphs": [
            "壯年知幾到，幽徑喜重尋。",
            "異世桃源路，暮春梅子林。",
            "屏山森秀色，槃澗漱清音。",
            "迤邐窮幽渺，山行不厭深。"
        ],
        "title": "過安吉縣梅溪二首  其一",
        "id": "533e42ca-a8ab-431c-afa1-86fb63b53857"
    },
    {
        "author": "衛宗武",
        "paragraphs": [
            "縱步歷前村，翛然幽趣深。",
            "鳴鴻歸別渚，倦鵲立寒林。",
            "煙樹遠橫带，雲甍高聳岑。",
            "隨風數聲笛，清絕似龍吟。"
        ],
        "title": "過安吉縣梅溪二首  其二",
        "id": "0906d166-642e-42fc-ac80-85b7fd6865f9"
    },
    {
        "author": "衛宗武",
        "paragraphs": [
            "高廣與城埒，平夷似砥同。",
            "舉頭瞻近日，敵面怯東風。",
            "千嶂履屐下，重湖几席中。",
            "吾鄉那有此，幾欲傲愚公。"
        ],
        "title": "題城山頂庵",
        "id": "3ae457ef-8c90-4cf0-96a8-467fe4a3bcd6"
    },
    {
        "author": "衛宗武",
        "paragraphs": [
            "紅紫富輪囷，京花非浪名。",
            "相看仝國色，獨酌愧耆英。",
            "物好能移老，春歸更有情。",
            "桑榆陰未徙，尚擬續芳盟。"
        ],
        "title": "牡丹和韻二首  其一",
        "id": "235202e7-30d9-4ead-9f56-4a10193a47ff"
    },
    {
        "author": "衛宗武",
        "paragraphs": [
            "似盤還似囷，尊號擅芳名。",
            "洛土分來種，景星流作英。",
            "紛敷爲絕色，向背若含情。",
            "別久喜相對，開尊話舊盟。"
        ],
        "title": "牡丹和韻二首  其二",
        "id": "b5089424-0c7d-453a-951f-893b9567a49b"
    },
    {
        "author": "衛宗武",
        "paragraphs": [
            "扶杖穿桃嶺，山行歷幾村。",
            "嶔崎窮絕巘，旋折反窮源。",
            "地迥猶仙隠，山多隔市喧。",
            "層巒互將送，不覺月黄昏。"
        ],
        "title": "自桃嶺歷諸隴後返至唐村庵",
        "id": "64fe8923-1f0c-4649-9f2e-ca1fa0f24ab6"
    },
    {
        "author": "衛宗武",
        "paragraphs": [
            "新霽登多景，斯遊亦快哉。",
            "雙尖浮殿塔，千堞裹樓臺。",
            "瀲灩琉璃合，微茫圖畫開。",
            "江山仍似舊，投紱慨重來。"
        ],
        "title": "登多景樓口占立成",
        "id": "c3ad46c0-299f-40cf-bb7e-3bde74d4b879"
    },
    {
        "author": "衛宗武",
        "paragraphs": [
            "一見說交情，僧醪爲客斟。",
            "溪山銜落照，杉竹聚清陰。",
            "日對畫圖軸，風生琴筑音。",
            "意行行不足，逸興對高吟。"
        ],
        "title": "過墓鄰僧寺",
        "id": "f5a09589-cbb7-4486-bcb0-9ca19689a5ba"
    },
    {
        "author": "衛宗武",
        "paragraphs": [
            "日昴驗星躔，陽和梅占先。",
            "未教疑雪似，早已奪春妍。",
            "少緩芳蕤放，多令秀句傳。",
            "輸君探山意，日日醉花前。"
        ],
        "title": "和文友催梅",
        "id": "cc54c4f9-9ca5-4f8c-887d-a74815905160"
    },
    {
        "author": "衛宗武",
        "paragraphs": [
            "十分春過半，穉綠已侵花。",
            "又見拳抽蕨，相將舌吐茶。",
            "川原美如畫，卉木爛成霞。",
            "紅旆思行樂，黄紬憶放衙。",
            "榆年許憔悴，芳景自紛華。",
            "但有書爲圃，不妨涵聖涯。"
        ],
        "title": "和南塘賦東軒春日即事",
        "id": "59cc5562-c2f2-43ec-b448-02dc78f39ef8"
    },
    {
        "author": "衛宗武",
        "paragraphs": [
            "行春行不足，今日又明朝。",
            "平嶺上危嶺，長橋過短橋。",
            "殘紅明石澗，膩綠暗風條。",
            "最是宜人聽，遷鶑出谷嬌。"
        ],
        "title": "山行道間",
        "id": "17f50304-a394-4e50-a818-54e19fad29da"
    },
    {
        "author": "衛宗武",
        "paragraphs": [
            "羽族滿幽谷，綿蠻聲更多。",
            "翠林深萬緒，金羽擲雙梭。",
            "破曉頻驚夢，叫雲如解歌。",
            "弓丸那可近，鳴躍在高柯。"
        ],
        "title": "聽鶑",
        "id": "800fcd91-3c97-4c37-af22-86bc0ec387be"
    },
    {
        "author": "衛宗武",
        "paragraphs": [
            "細雨弄晴暉，舟行度翠微。",
            "牧童臨水立，野鶩避人飛。",
            "風力偏欺酒，山光欲染衣。",
            "晚來雙槳發，擬載碧雲歸。"
        ],
        "title": "山行舟回",
        "id": "3feebddb-97f9-4279-a35f-71739134bf77"
    },
    {
        "author": "衛宗武",
        "paragraphs": [
            "北崦共幽尋，森森萬綠新。",
            "柳陰停雨棹，柏逕岸風巾。",
            "幸有寬閒野，堪娛老病身。",
            "祇憐人事異，滄海亦揚塵。"
        ],
        "title": "和青溪山行",
        "id": "3c83ff2a-8f8c-4908-a803-6966556fe0c0"
    },
    {
        "author": "衛宗武",
        "paragraphs": [
            "小逕入山村，行行及墓門。",
            "豐林俱易種，古木失常尊。",
            "重悵松楸地，多爲荆棘原。",
            "青青一抔土，馬鬣喜猶存。"
        ],
        "title": "至上基祖墳",
        "id": "1673e2e9-2843-4e9a-8af8-c19b6465ec33"
    },
    {
        "author": "衛宗武",
        "paragraphs": [
            "頗費東君巧，晚春纔有芳。",
            "森森紫毫束，艷艷粉囊張。",
            "凡木難仝譜，猗蘭祇有香。",
            "花名傳樂府，雅調更悠揚。"
        ],
        "title": "木蘭花",
        "id": "dce7a290-7e31-416d-b9cd-b3233eb2def6"
    },
    {
        "author": "衛宗武",
        "paragraphs": [
            "盎若陽和氣，融融滿太空。",
            "水涵春嶼碧，林鏤夕陽紅。",
            "過盡桃花雨，吹來楊柳風。",
            "韶光晚尤媚，遊興浩難窮。"
        ],
        "title": "春晚郊行  其一",
        "id": "8d01db3a-3aa1-4522-91c1-54c7ea11c5ad"
    },
    {
        "author": "衛宗武",
        "paragraphs": [
            "步屧出郊原，家家春滿門。",
            "斜陽芳草岸，流水落花村。",
            "露葉梅藏子，雲根竹長孫。",
            "東君老仍媚，猶有野芳存。"
        ],
        "title": "春晚郊行  其二",
        "id": "4f1d04a8-ea39-4314-a83d-3645caca60dd"
    },
    {
        "author": "衛宗武",
        "paragraphs": [
            "東風吹不斷，芳草正萋萋。",
            "暗綠藏禽語，殘紅襯馬蹄。",
            "莎汀連葦岸，麥隴間蔬畦。",
            "往歲行春路，推敲認舊題。"
        ],
        "title": "春晚郊行  其三",
        "id": "630c65e5-26d3-4d1d-8929-c0002ecafc2c"
    },
    {
        "author": "衛宗武",
        "paragraphs": [
            "跨馬尋春去，未容春便歸。",
            "山浮天際色，雲弄水中暉。",
            "綠長千林暗，紅無一片飛。",
            "茅茨籬落外，惟有菜花肥。"
        ],
        "title": "暮春",
        "id": "3f73f3b7-e9fd-4bbb-bb85-d64e916f73e0"
    },
    {
        "author": "衛宗武",
        "paragraphs": [
            "轉眼韶華老，絮飄萍滿塘。",
            "啼鶑求友急，乳燕護雛忙。",
            "春晚犁鉏閙，雨餘桑柘香。",
            "清和猶好在，未忍廢奚囊。"
        ],
        "title": "晚春  其一",
        "id": "ba52523a-0433-484e-9a52-e7477a40695c"
    },
    {
        "author": "衛宗武",
        "paragraphs": [
            "飛花迷柳岸，小葉貼荷塘。",
            "冉冉年增老，匆匆春去忙。",
            "候禽喧巧哢，野卉逗餘香。",
            "盡日敲吟字，詩慳類括囊。"
        ],
        "title": "晚春  其二",
        "id": "474779aa-6248-42c7-9539-682956074fab"
    },
    {
        "author": "衛宗武",
        "paragraphs": [
            "天涯芳草路，幾度擬幽尋。",
            "懷古空陳迹，傷春徒苦心。",
            "花殘猶宿蝶，柳暗已藏禽。",
            "天地年來別，一春常是陰。"
        ],
        "title": "和張石山惜春韻  其一",
        "id": "5330be86-296c-47cb-a317-25c0fe606964"
    },
    {
        "author": "衛宗武",
        "paragraphs": [
            "滿眼物華媚，芳辰與意違。",
            "愁多何樂少，昨是豈今非。",
            "轉蕙光風老，流花過雨肥。",
            "春來傳好事，空又送春歸。"
        ],
        "title": "和張石山惜春韻  其二",
        "id": "04b32988-81f6-474d-98ad-5c75cfc54cb4"
    },
    {
        "author": "衛宗武",
        "paragraphs": [
            "寺小經年久，地偏人到稀。",
            "山光含野色，泉脉出林霏。",
            "老樹藏金粟，繁枝長綠衣。",
            "門前千歲柏，長日映清暉。"
        ],
        "title": "宣妙寺即事",
        "id": "ed60f1e5-f8a1-4434-a5ad-51ba12aaf604"
    },
    {
        "author": "衛宗武",
        "paragraphs": [
            "彌月分僧榻，翛然與世違。",
            "何妨隨地隠，恨不載山歸。",
            "跡與風帆遠，秋隨春絮飛。",
            "何當泉石畔，歲歲得相依。"
        ],
        "title": "霅隴歸別庵僧",
        "id": "54c4f270-485d-419b-a589-5b8bcdf76510"
    },
    {
        "author": "衛宗武",
        "paragraphs": [
            "日日上巑岏，吟邊飽看山。",
            "筍輿穿嶺徧，桂楫汎溪還。",
            "芳草垂楊際，行雲流水間。",
            "往來身不繫，未羨白鷗閒。"
        ],
        "title": "自霅還登舟",
        "id": "5ef55d8d-59eb-4f17-9db5-90067e3027ce"
    },
    {
        "author": "衛宗武",
        "paragraphs": [
            "結屋倚巖隈，日高晨露晞。",
            "開門放山入，隠几看雲歸。",
            "野老披白袷，樵夫穿翠微。",
            "僧居無箇事，盡日客來稀。"
        ],
        "title": "僧庵",
        "id": "6e70438a-9036-4040-abe7-0de91b168f21"
    },
    {
        "author": "衛宗武",
        "paragraphs": [
            "扁舟汎清霅，遊屐徧層戀。",
            "幽討離家久，新吟借客看。",
            "槐陰風轉夏，梅子雨留寒。",
            "不謂浮雲跡，煩君上筆端。"
        ],
        "title": "自霅和石山",
        "id": "4ee48eee-1907-4f1a-81a5-fbf643554745"
    },
    {
        "author": "衛宗武",
        "paragraphs": [
            "回艇臨塘路，撁夫欣路平。",
            "歸鴻千里近，過鳥一身輕。",
            "溪派分頭去，山光戀眼明。",
            "松江水雲際，屈指不多程。"
        ],
        "title": "歸舟",
        "id": "7b753458-54da-46cb-8206-68a5cbf52e20"
    },
    {
        "author": "衛宗武",
        "paragraphs": [
            "推篷數峰出，野色弄新晴。",
            "雷復陽初長，雪消山更青。",
            "嶺坳孤塔露，木杪片雲生。",
            "何日塵緣了，來尋猿鶴盟。"
        ],
        "title": "初夏登北山",
        "id": "40e0aa9b-497c-4c6e-83a7-95bd0bb53f6b"
    },
    {
        "author": "衛宗武",
        "paragraphs": [
            "遠岫煙光合，天寒欲斂昏。",
            "栖鴉依古木，歸艇入前村。",
            "岸隔山藏寺，潮生水到門。",
            "川原渾似舊，竚立暗銷魂。"
        ],
        "title": "北山晚步",
        "id": "400e7965-26c6-49cc-a60d-af973ca7595a"
    },
    {
        "author": "衛宗武",
        "paragraphs": [
            "榆景轉凄凉，逢秋更斷腸。",
            "百年能幾日，多歲負重陽。",
            "杜釀慳浮白，陶籬半點黄。",
            "可嗟人事異，花不減寒香。"
        ],
        "title": "重九",
        "id": "601747f8-cd2a-4f84-b781-e786c3449a08"
    },
    {
        "author": "衛宗武",
        "paragraphs": [
            "三載相親久，臨分思黯然。",
            "不堪蘭佩遠，近在菊花前。",
            "欲買堯夫宅，難移杜曲田。",
            "臺山千萬疊，書有鴈能傳。"
        ],
        "title": "別陳玉峰",
        "id": "e7b5af44-84f5-447b-b1b8-f5e8b1863e81"
    },
    {
        "author": "衛宗武",
        "paragraphs": [
            "清景浩無際，天光接水光。",
            "晴雲侵別嶼，遠溆落殘陽。",
            "巖菊幽含馥，岸花嬌衒粧。",
            "田家競秋報，社鼓樂村坊。"
        ],
        "title": "野步",
        "id": "ddb0ae2d-6a56-41ca-a027-d6c6df5b9a1f"
    },
    {
        "author": "衛宗武",
        "paragraphs": [
            "數畝涵空碧，波光可染衣。",
            "荷枯惟藕在，荻老作花飛。",
            "水浄遊鱗見，天寒過鴈稀。",
            "十分清絕處，秋月散明輝。"
        ],
        "title": "野塘晚步",
        "id": "7dfe59e4-bcc8-4cbe-8f70-952af031a497"
    },
    {
        "author": "衛宗武",
        "paragraphs": [
            "林園依岸曲，小隠是誰家。",
            "畫閣虛臨水，綠筠深護花。",
            "晴川流皓月，落景襯明霞。",
            "幻境無多地，幽情未易涯。"
        ],
        "title": "錢園小隠",
        "id": "8ba02671-3059-4b55-9a22-4c27d166f1f2"
    },
    {
        "author": "衛宗武",
        "paragraphs": [
            "下嶺望前村，參差去路分。",
            "數疇田接壠，一穗爨生雲。",
            "古樹藏山脅，幽泉潄石齦。",
            "巖居非不隠，士馬亦紛紛。"
        ],
        "title": "下嶺",
        "id": "8a280633-91dd-41de-bac8-de0854202219"
    },
    {
        "author": "衛宗武",
        "paragraphs": [
            "老火勢方張，欣逢律轉商。",
            "打窗風送溼，襲袂夜生涼。",
            "灑若煩襟豁，悠然清夢長。",
            "流膏到原隰，黍稷徧含香。"
        ],
        "title": "初秋夜雨",
        "id": "4b459675-b702-44fc-a5a4-91d90cc64408"
    },
    {
        "author": "衛宗武",
        "paragraphs": [
            "煙火人村盛，川途客旅稠。",
            "荻塘三百里，禹甸幾千疇。",
            "綿絡廬相接，膏腴稼倍收。",
            "經從少至老，復此繫扁舟。"
        ],
        "title": "過荻塘",
        "id": "dba1df6a-0bc7-4f5a-adb2-96f86c384510"
    },
    {
        "author": "衛宗武",
        "paragraphs": [
            "靈山作巖骨，清氣滌炎洲。",
            "突兀插萬古，玲瓏涵九秋。",
            "排雲宿翳掃，賓日曉光浮。",
            "的的西來意，宜於此處求。"
        ],
        "title": "月師西巖",
        "id": "2e8cf9b5-1db0-42ff-82b3-d6c9abec463d"
    },
    {
        "author": "衛宗武",
        "paragraphs": [
            "幽澗水縈迴，深林路杳微。",
            "僧居無客到，樵徑有人歸。",
            "歲晚松孤秀，天寒鳥倦飛。",
            "一塵渾不到，倚杖看斜暉。"
        ],
        "title": "霅隴晚步",
        "id": "75fd2279-41c8-4931-8eef-1abaced6154a"
    },
    {
        "author": "衛宗武",
        "paragraphs": [
            "重來知幾度，行屐徧松楸。",
            "白日惟催老，黄花又送秋。",
            "山深林翳掃，墅豁稻雲收。",
            "盡說豐年樂，田家更覺愁。"
        ],
        "title": "重到霅隴  其一",
        "id": "fd8e0951-392e-4ea9-bdec-4e92d0f178cf"
    },
    {
        "author": "衛宗武",
        "paragraphs": [
            "少壯記曾遊，茲來營首丘。",
            "青山不改色，白髮自多愁。",
            "寂寂千年晚，蕭蕭風雨秋。",
            "世緣何日了，一笑問盟鷗。"
        ],
        "title": "重到霅隴  其二",
        "id": "47eefd8d-6bcb-4d9c-bb86-054bf5342820"
    },
    {
        "author": "衛宗武",
        "paragraphs": [
            "晚芳開欲盡，落葉滿林楸。",
            "風色轉寒候，雨聲鳴暮秋。",
            "清遊殊有碍，歸興浩難收。",
            "何日逢開霽，天還解客愁。"
        ],
        "title": "山行",
        "id": "abdc5165-761a-4195-8a23-febe9941f4a9"
    },
    {
        "author": "衛宗武",
        "paragraphs": [
            "一碧秋萬頃，了無雲翳侵。",
            "遠山醒病眼，澄水瑩塵襟。",
            "鴈落浮寒渚，烏棲認舊林。",
            "臨流小盤薄，飛鏡掛危岑。"
        ],
        "title": "晚眺  其一",
        "id": "aa6aed9f-2b9e-4f11-ae3e-77b92ea2bd3c"
    },
    {
        "author": "衛宗武",
        "paragraphs": [
            "病眸猶遠眺，惟恨鬢霜侵。",
            "稻色雲連畝，桂香風滿襟。",
            "野橋橫落照，晚磬出幽林。",
            "牧笛數聲外，明霞襯碧岑。"
        ],
        "title": "晚眺  其二",
        "id": "5c13c4df-e4e7-407e-98bf-58c8417bac6b"
    },
    {
        "author": "衛宗武",
        "paragraphs": [
            "水北水南村，縈回草徑深。",
            "食蔬蟲篆葉，宿樹鳥盤林。",
            "岸斷分支港，雲開出遠岑。",
            "意行無箇事，斜日照孤吟。"
        ],
        "title": "秋後郊行",
        "id": "67a7d00c-a4e0-4ea5-8d85-cf0c46ccc209"
    },
    {
        "author": "衛宗武",
        "paragraphs": [
            "六出天施巧，時哉更可人。",
            "後庚三日至，來復一陽新。",
            "破白祥開臘，剪紅工勝春。",
            "羊羔金帳飲，宜富不宜貧。"
        ],
        "title": "和詠雪二首  其一",
        "id": "f6b68626-4ccf-40b6-9a5a-5b25819936e3"
    },
    {
        "author": "衛宗武",
        "paragraphs": [
            "飛霙應冬候，志喜屬詩人。",
            "遠岫千尖沒，寒林一色新。",
            "年豐呈上瑞，天巧占先春。",
            "比屋銀成屋，民貧豈療貧。"
        ],
        "title": "和詠雪二首  其二",
        "id": "57d80cad-69ab-411e-b0cf-3b8ccb8687bc"
    },
    {
        "author": "衛宗武",
        "paragraphs": [
            "披霧出松關，行行破曉寒。",
            "崎嶇忽平坦，迤邐復巑岏。",
            "霜沐林光沃，山圍野色寬。",
            "朝曦開霽景，鳴鳥亦聲懽。"
        ],
        "title": "喜晴",
        "id": "da74f25e-cbfe-4ab6-aec9-02d85c99db03"
    },
    {
        "author": "衛宗武",
        "paragraphs": [
            "小艇經從處，村村盡掩扉。",
            "山川今似舊，城郭是耶非。",
            "澤竭魚龍困，林空鳥雀稀。",
            "天寒歲年晚，蚤計盍知歸。"
        ],
        "title": "之霅",
        "id": "b429a517-913f-49fd-86a9-0afda595af44"
    },
    {
        "author": "衛宗武",
        "paragraphs": [
            "宇宙忽凝合，一元如未分。",
            "天慳花剪水，風潑墨成雲。",
            "饑鳥啄木理，戲鳬生浪紋。",
            "祁寒飛兩櫂，行役爲誰勤。"
        ],
        "title": "津途風雨欲雪",
        "id": "067c58cb-26be-4aed-98b5-070556b6b939"
    },
    {
        "author": "衛宗武",
        "paragraphs": [
            "江湖詩價滿，競說弟兄難。",
            "才壓曹劉短，氣凌郊島寒。",
            "騷壇新領袖，上國舊衣冠。",
            "未見詩先得，今人作古看。"
        ],
        "title": "和張菊存寄詩二首  其一",
        "id": "3dafac29-f3d5-4447-be98-67c9f7073f75"
    },
    {
        "author": "衛宗武",
        "paragraphs": [
            "一紙飛雲端，驪珠得所難。",
            "句成春草夢，香带古梅寒。",
            "願見期傾蓋，遠游思整冠。",
            "乘流問陶逕，剩借菊吟看。"
        ],
        "title": "和張菊存寄詩二首  其二",
        "id": "0000df07-05b3-4359-ae40-5e93f7e8d3e1"
    },
    {
        "author": "衛宗武",
        "paragraphs": [
            "咫尺是江城，欲前猶未能。",
            "舟行尋宿泊，村近問名稱。",
            "愁聚眉常斂，吟窮思屢凝。",
            "新豐舊遊地，過騎免憑陵。"
        ],
        "title": "過新豐村偶成",
        "id": "54b4d6ba-30cc-4687-8995-1781dee9d443"
    },
    {
        "author": "衛宗武",
        "paragraphs": [
            "一出四旬歸，身謀喜不遺。",
            "歌方想原壤，讖復合龜茲。",
            "厚薄惟求稱，死生難預知。",
            "桐棺三寸窆，亦足矯茶毗。"
        ],
        "title": "唐村買杉爲槨南潯買杉爲棺戲作",
        "id": "57e677d4-0cc3-4101-8b6e-38ec36a44254"
    },
    {
        "author": "衛宗武",
        "paragraphs": [
            "對案毬獅衮，來岡陣馬驅。",
            "讖書曾昔驗，王氣慨今無。",
            "猶喜王侯冢，免遭詩禮儒。",
            "葱葱餘壤樹，柯葉尚紛敷。"
        ],
        "title": "過菁山秀王墓",
        "id": "2dce3c7f-0166-498a-8404-7700dc535339"
    },
    {
        "author": "衛宗武",
        "paragraphs": [
            "蘭省冠時英，清華晚徧更。",
            "有年尤有德，全節復全名。",
            "世襲烏臺譽，身辭鵷閣榮。",
            "平生敭歷地，千古載廉聲。"
        ],
        "title": "挽常蒲溪端明二首  其一",
        "id": "96ff2467-8c35-477b-a781-3911697aeb95"
    },
    {
        "author": "衛宗武",
        "paragraphs": [
            "異邑阻登門，因風輒寄聲。",
            "方馳咫尺牘，已奠兩間楹。",
            "模倣楚人些，摩挲白傅銘。",
            "貞元朝士幾，三嘆重傷情。"
        ],
        "title": "挽常蒲溪端明二首  其二",
        "id": "c0d5e731-70c8-4416-8502-e66c6b612e8d"
    },
    {
        "author": "衛宗武",
        "paragraphs": [
            "傳笏自文昌，身名克顯揚。",
            "蜚聲騰宦路，接武近鴛行。",
            "廉尚冰霜潔，吟篇風露香。",
            "晚年陶靖節，松菊更凄凉。"
        ],
        "title": "挽南塘朱檢閲二首  其一",
        "id": "3c4a5979-6bad-4acb-b22b-284f4ffa9557"
    },
    {
        "author": "衛宗武",
        "paragraphs": [
            "蚤歲篤盟姻，交情晚更親。",
            "耆英亡老友，吟社欠同人。",
            "氣貌溫溫玉，襟懷盎盎春。",
            "北山期共隠，臨窆重傷神。"
        ],
        "title": "挽南塘朱檢閲二首  其二",
        "id": "f2b6408e-1a52-4081-b9e1-43898a84b2b7"
    },
    {
        "author": "衛宗武",
        "paragraphs": [
            "一見負吾願，人亡乃及門。",
            "溫乎容可即，儼若像如存。",
            "滿擬朋三壽，那知隔九原。",
            "瓣香傾老淚，竚立黯消魂。"
        ],
        "title": "過秀城哭葉倅  其一",
        "id": "5f1de3fd-7395-4b58-ba40-440f8a3ecae7"
    },
    {
        "author": "衛宗武",
        "paragraphs": [
            "久矣致生芻，斯行夫豈徒。",
            "不惟哀一老，亦欲識諸孤。",
            "魏笏期傳祖，韋經在業儒。",
            "子平仙去早，萬事付長吁。"
        ],
        "title": "過秀城哭葉倅  其二",
        "id": "8115dba0-0609-41b6-9381-f81cd810e5a6"
    },
    {
        "author": "衛宗武",
        "paragraphs": [
            "吾里文華士，平生湖海襟。",
            "四書窮洛學，五字逼唐吟。",
            "多識精能事，諸公競賞音。",
            "結交猶恨晚，十載獨知心。"
        ],
        "title": "挽儲華谷四首  其一",
        "id": "676ee250-d8de-4a65-8d29-9cdb7854f16b"
    },
    {
        "author": "衛宗武",
        "paragraphs": [
            "處晦心常樂，安貧節愈堅。",
            "遺書訂無極，妙藴發先天。",
            "揚子惟存宅，龜蒙粗有田。",
            "阨窮身至泯，遺子獨青編。"
        ],
        "title": "挽儲華谷四首  其二",
        "id": "728d8803-a2c9-45b4-8828-bec9b69c8ef9"
    },
    {
        "author": "衛宗武",
        "paragraphs": [
            "世慕長生術，君尤早用功。",
            "談玄徒至老，養素竟成空。",
            "身已隨朝露，神應到閬風。",
            "清言那復接，頼有注參同。"
        ],
        "title": "挽儲華谷四首  其三",
        "id": "eb73e89e-e496-4aa9-a9e2-f311750084e9"
    },
    {
        "author": "衛宗武",
        "paragraphs": [
            "歸來纔一見，病已不能支。",
            "擬作歲寒友，俄成夜壑悲。",
            "凄風吹老淚，落日照幽姿。",
            "賡唱無從再，酸心閲舊詩。"
        ],
        "title": "挽儲華谷四首  其四",
        "id": "6bea0c64-3ab5-4e90-8508-a338393f8db2"
    },
    {
        "author": "衛宗武",
        "paragraphs": [
            "耆宿已凋零，如師亦曉星。",
            "宗門僧巨棟，梵宇世傳燈。",
            "身閲空花境，心潜多業經。",
            "悅禪方有悟，六秩弔頹齡。"
        ],
        "title": "挽悟悅師二章  其一",
        "id": "d8ef3f9a-8f64-47fe-8f3d-12bf5a336cc7"
    },
    {
        "author": "衛宗武",
        "paragraphs": [
            "契合豈前因，交情淡愈真。",
            "開緘疑晉帖，賡句逼唐人。",
            "高著棋空局，清談案積塵。",
            "滿襟揮老淚，釋友更誰親。"
        ],
        "title": "挽悟悅師二章  其二",
        "id": "18c4a327-5f66-4971-9b19-6ca53761249e"
    },
    {
        "author": "衛宗武",
        "paragraphs": [
            "素履輩儒先，居鄉行不愆。",
            "五言唐句法，千古宋吟編。",
            "每恨貧難療，猶欣名可傳。",
            "此生何所有，老壽更希年。"
        ],
        "title": "挽柳月澗",
        "id": "bdbd268c-955e-4d78-aeb9-e7821d87d4af"
    },
    {
        "author": "衛宗武",
        "paragraphs": [
            "八座家聲著，居官政不迷。",
            "典刑鄉黨敬，節行古人稽。",
            "展驥空凡馬，解牛猶割雞。",
            "鴛行纔展武，勇退倦攀躋。"
        ],
        "title": "挽葉倅二章  其一",
        "id": "00370fdb-9d0b-4175-bd32-448565b21eed"
    },
    {
        "author": "衛宗武",
        "paragraphs": [
            "死別喜生反，心親恨迹賒。",
            "交情金可斷，粹德玉無瑕。",
            "方擬來聞鶴，俄驚夢在蛇。",
            "歸藏重悲感，幸有子承家。"
        ],
        "title": "挽葉倅二章  其二",
        "id": "f2cfbf84-c470-4425-bc7d-c097af33ea90"
    },
    {
        "author": "衛宗武",
        "paragraphs": [
            "曉來雲氣忽氤氳，上瑞俄驚到眼頻。",
            "隔得一宵猶带臘，飛來萬點總成春。",
            "方傳六琯葭灰動，又報千林花事新。",
            "試向庭前披鶴氅，却嫌標致怯前人。"
        ],
        "title": "元日雪",
        "id": "5d2f10c7-c2a3-4eb5-afcc-4378510626e2"
    },
    {
        "author": "衛宗武",
        "paragraphs": [
            "天教滕巽互驅馳，令下東皇莫敢違。",
            "雲擘碎綿迷眼界，山遮新黛抹腰圍。",
            "衆芳被虐難爭巧，二麥呈祥不用祈。",
            "片片吹將入簷幕，佳人錯認落梅飛。"
        ],
        "title": "和野渡春雪",
        "id": "a98161c5-3e61-41af-9626-76c25e1e0831"
    },
    {
        "author": "衛宗武",
        "paragraphs": [
            "希年逾五歎無聞，歲事從頭又一新。",
            "徒得襄陽齒耆舊，却慚莊子號陳人。",
            "垂垂榆景已侵耄，冉冉花辰不減春。",
            "日涉丘園今已矣，北山亦足了閒身。"
        ],
        "title": "寄興  其一",
        "id": "5c52bc98-7515-4241-91c1-9b8f20abf6fb"
    },
    {
        "author": "衛宗武",
        "paragraphs": [
            "杜門世事不須聞，一任如棋局自新。",
            "多病不妨爲壽考，餘生更喜作閒人。",
            "居今野處黄冠日，記昔郊行紅旆春。",
            "須識世榮俱土苴，豈如有道善其身。"
        ],
        "title": "寄興  其二",
        "id": "1b6c2639-1ddc-4ede-a06c-570bd116416a"
    },
    {
        "author": "衛宗武",
        "paragraphs": [
            "幾朝霢霂不破塊，通夕浪浪勢乃滂。",
            "竹下森然騂角露，桑間沃若繭絲香。",
            "田毛沾潤初含穗，土脉流膏欲布秧。",
            "多謝化工成歲事，從春節節爲人忙。"
        ],
        "title": "春雨  其一",
        "id": "52afe22e-cf69-4255-8b20-11b8c28610a7"
    },
    {
        "author": "衛宗武",
        "paragraphs": [
            "一自春來二月强，連宵甘霔澤斯滂。",
            "潤留根蔕梅桃實，清及萌芽黍稷香。",
            "雀舌纖纖抽茗葉，羊羣戢戢長松秧。",
            "農桑從此無虛日，織婦耕夫處處忙。"
        ],
        "title": "春雨  其二",
        "id": "e4314a14-f77a-4c67-ae96-729faef6bd74"
    },
    {
        "author": "衛宗武",
        "paragraphs": [
            "一自蒼精渙號揚，如酥小雨釀春忙。",
            "霏霏透入根荄脈，點點染成桃杏粧。",
            "澤徧高深俱及物，氣融枯槁亦生香。",
            "老夫那復問芳訊，但願三時協雨暘。"
        ],
        "title": "春雨  其三",
        "id": "972a71b3-ccbf-4cb3-8f02-cc53d32faef3"
    },
    {
        "author": "衛宗武",
        "paragraphs": [
            "年來愁似海波深，柏酒明朝試一斟。",
            "那復蘇堤追勝賞，不妨楚澤效狂吟。",
            "金旛曉賜夢何在，紅旆春行步莫尋。",
            "料得宮花仍似舊，應無墮珥與遺簪。"
        ],
        "title": "和玉峰春吟",
        "id": "0b84404d-bda9-4ac3-90de-2e79b5155431"
    },
    {
        "author": "衛宗武",
        "paragraphs": [
            "枌朋載酒子雲居，何必孤山遠訪逋。",
            "癯影參差濃復淡，古香傳送有還無。",
            "朋龜賸喜如雲集，汎螘何妨過日晡。",
            "索笑却嫌來較晚，一林芳意太紛敷。"
        ],
        "title": "首春同枌友携樽過野渡訪梅即席  其一",
        "id": "651dc183-7218-465d-a264-8918f9342906"
    },
    {
        "author": "衛宗武",
        "paragraphs": [
            "訪梅尋友款幽居，俄見棲鴉已畢逋。",
            "霽日幸同終日笑，春花有似此花無。",
            "銜杯林下嫌來晚，索句簷前祇恐晡。",
            "菲作不妨爲玉引，要看詞藻競芬敷。"
        ],
        "title": "首春同枌友携樽過野渡訪梅即席  其二",
        "id": "37e42ea4-a8d6-4b17-9c6c-909c2ee350c0"
    },
    {
        "author": "衛宗武",
        "paragraphs": [
            "原郊稚綠未成蒼，芽甲森森似蝟芒。",
            "急景不堪烏兔躍，新年又見燕鶑忙。",
            "看看地列千機錦，冉冉風傳百和香。",
            "人事不如春事好，芳菲徒自滿河陽。"
        ],
        "title": "初春次文友韻",
        "id": "debaeca1-9187-4ccb-9866-9f695b2d85f7"
    },
    {
        "author": "衛宗武",
        "paragraphs": [
            "紅紫春來獨擅場，銷魂人抱送春觴。",
            "少嫌宴席聲歌短，晚覺書林氣味長。",
            "列座燕毛成二老，一番花事付諸郎。",
            "吾儕到此無他好，莫厭賡酬費錦腸。"
        ],
        "title": "賡野渡春集韻",
        "id": "dab33816-2ba5-4fb7-8e8a-d4c8c7ddd39b"
    },
    {
        "author": "衛宗武",
        "paragraphs": [
            "真率盟齊喜有初，崇觴載俎志交孚。",
            "共披白帢俱霑醉，獨惜紅裙不受呼。",
            "擬洛耆英宜有詠，班唐九老可成圖。",
            "從今勝集循環舉，歲歲毋令此意辜。"
        ],
        "title": "月集呼聲妓不至野渡於觴末俾賦詩以紀初集",
        "id": "ed602570-e2ab-427c-8d54-cd727858ee10"
    },
    {
        "author": "衛宗武",
        "paragraphs": [
            "月集相期在後旬，料應主席不寒盟。",
            "方思北陸催行色，又爲東風問客程。",
            "鼓楫欲隨芳草去，傳杯須待綠陰成。",
            "姑蘇城外春光老，還許同舟載友生。"
        ],
        "title": "清明前有遠役呈野渡",
        "id": "ef07d0e5-3494-48ae-8064-4593ed5c74f7"
    },
    {
        "author": "衛宗武",
        "paragraphs": [
            "此月纔過禊事修，芳辰冉冉逝如流。",
            "牡丹開了寒應盡，燕子歸來春又休。",
            "衰鬢難將新綠染，顰眉豈爲落紅愁。",
            "勞生擾擾何時足，已擬拋家理釣舟。"
        ],
        "title": "清明前呈文几",
        "id": "9a2340f7-b2d4-4fb1-9c8b-5edbc4c99bb0"
    },
    {
        "author": "衛宗武",
        "paragraphs": [
            "晚景凄凉事事休，與波上下任沉浮。",
            "花辰歲歲惟添老，榆火春春不改愁。",
            "幾曲畫屏新綠暗，一川流玉落紅稠。",
            "出門有碍家無累，水北山南負勝遊。"
        ],
        "title": "清明前呈南塘",
        "id": "4adf4f40-5457-4101-b126-a99d41f325f3"
    },
    {
        "author": "衛宗武",
        "paragraphs": [
            "宜煙宜雨更宜晴，竹底何妨枝带橫。",
            "雅致恥隨春富貴，英姿不怕月分明。",
            "吟邊興動詩添韻，醉裏香傳夢亦清。",
            "一自孤山題品後，此花標格孰能名。"
        ],
        "title": "次華谷詠梅韻",
        "id": "0b42d2d6-7cbd-43e4-a044-4b57cd1de3a9"
    },
    {
        "author": "衛宗武",
        "paragraphs": [
            "直疑姑射地行僊，綽約如臨几案前。",
            "和竹半欹能去俗，與蘭並列盍饒先。",
            "林間姿艷同霜潔，窗下精神待月傳。",
            "剩欲栽培爲老伴，相親日日在吟邊。"
        ],
        "title": "次韻詠梅",
        "id": "c1b58089-5874-4774-b202-c11638f3fa4e"
    },
    {
        "author": "衛宗武",
        "paragraphs": [
            "逸氣飄飄似欲僊，不論茅舍玉堂前。",
            "衆芳無此風神秀，十友推爲行輩先。",
            "佳實尚堪爲世用，香名更喜有詩傳。",
            "蕭蕭白髮差同色，也欲拈花上鬢邊。"
        ],
        "title": "又和詠梅  其一",
        "id": "2aa895b6-4b76-4426-8023-bbacedb73d9c"
    },
    {
        "author": "衛宗武",
        "paragraphs": [
            "幾回渴想此癯仙，誰爲招邀倏在前。",
            "明艷弗爲諸垢染，孤標獨出衆芳先。",
            "不矜顔色自奇絕，綽有馨香祇暗傳。",
            "空想名園千樹發，何時持酒向花邊。"
        ],
        "title": "又和詠梅  其二",
        "id": "2a4f7ebf-01d7-4d19-85aa-0dddbc8267ad"
    },
    {
        "author": "衛宗武",
        "paragraphs": [
            "高眠紙帳思無塵，祇憶冰花入夢頻。",
            "斜倚溪山獨標致，明分霜月倍精神。",
            "瑞纔六出先呈臘，香壓羣芳不敢春。",
            "今古騷翁題不盡，孤山續筆屬何人。"
        ],
        "title": "曉枕追記山梅",
        "id": "e052c9dc-556b-4f13-af75-57431d6a46f8"
    },
    {
        "author": "衛宗武",
        "paragraphs": [
            "妙製成春春未知，園工自出一家機。",
            "折旋夭矯龍蛇勢，繚繞繽紛蛾蝶圍。",
            "烟篆不生騰賸馥，月痕相倚衒清輝。",
            "西城纖巧仍如舊，祇慨梨雲昨夢非。"
        ],
        "title": "蟠梅",
        "id": "da78ded6-4896-4688-be88-a33993c7c2f7"
    },
    {
        "author": "衛宗武",
        "paragraphs": [
            "一瓣生香獨傲寒，此梅難並衆梅看。",
            "明眸玉雪層層積，蛻骨蛟龍曲曲蟠。",
            "巧若天成經歲遠，移來地闊占春寬。",
            "老夫猶未識花面，覓句含毫作是觀。"
        ],
        "title": "詠野渡香片蟠梅",
        "id": "a21a57f0-0878-4cd3-a88b-49e5fdefba69"
    },
    {
        "author": "衛宗武",
        "paragraphs": [
            "奇絕生春五出花，僧居著此境尤嘉。",
            "一方寒月浸清影，幾度春風生素華。",
            "何必江頭千樹暗，未如屋角數枝斜。",
            "繙經覓句無塵事，坐對尤宜雪煮茶。"
        ],
        "title": "爲僧賦梅庭",
        "id": "6e98082c-4c3d-4780-89bf-f3ca4bcaacd5"
    },
    {
        "author": "衛宗武",
        "paragraphs": [
            "淑景駸駸到牡丹，探芳日日倚楹欄。",
            "巧心吐出黄金縷，腴臉開成紫玉盤。",
            "春晚有花飛欲盡，山中此種得應難。",
            "便須收拾歸囊錦，更酌清尊仔細看。"
        ],
        "title": "牡丹",
        "id": "43d09e74-f9b1-4ce6-af10-76462773efb3"
    },
    {
        "author": "衛宗武",
        "paragraphs": [
            "幾年有負傾城艷，慚愧今朝對洛花。",
            "憶昔富文同勝集，慨今姚魏屬誰家。",
            "賞心不作園林想，過眼聊爲几席華。",
            "回首一年春又了，綠陰芳草接天涯。"
        ],
        "title": "巨室遺牡丹有作  其一",
        "id": "1b0907d1-675f-4271-bbfe-97e1bd1c0e4e"
    },
    {
        "author": "衛宗武",
        "paragraphs": [
            "殿春名譜壓羣葩，汲水金銅滿貯花。",
            "無地栽培娛老境，有風吹送到兒家。",
            "嬌容粉薄雨含沐，豐臉盃醺日絢華。",
            "花卒還榮人莫少，芳辰來往歲無涯。"
        ],
        "title": "巨室遺牡丹有作  其二",
        "id": "30e24a6b-d3e5-424b-a971-e836618c10b5"
    },
    {
        "author": "衛宗武",
        "paragraphs": [
            "細草平蕪接渚沙，僧庵繫馬柏陰斜。",
            "青山幾曲遶流水，啼鳥數聲隨落花。",
            "芳景流連春富貴，晴林浮動日光華。",
            "獨憐人事多非舊，寂寞荒村點暮鴉。"
        ],
        "title": "春晚郊行",
        "id": "d88868eb-523b-44b2-90c1-13020769586f"
    },
    {
        "author": "衛宗武",
        "paragraphs": [
            "梅雨成霖味已甘，淋漓更久恐難堪。",
            "風雷幾晝起平陸，星斗一宵移下潭。",
            "萬畛針芒青曳曳，千山鱗羽綠毿毿。",
            "老夫晴雨不關念，心醉青編維日酣。"
        ],
        "title": "喜晴  其一",
        "id": "d51e2de3-7878-4f20-b7ea-980f9e42cfd3"
    },
    {
        "author": "衛宗武",
        "paragraphs": [
            "雨收宇宙喜清明，社舞村歌沸鼓鉦。",
            "竹下蛛絲粘葉穩，柳間蝶粉綴綿輕。",
            "班班遠岫髻鬟列，灧灧平川衣带橫。",
            "候轉清和景尤勝，翠林幽哢聽倉庚。"
        ],
        "title": "喜晴  其二",
        "id": "8ae111e7-fbc5-47b9-bc5a-9f177aad914a"
    },
    {
        "author": "衛宗武",
        "paragraphs": [
            "水泛新堤蘸柳條，郊行喜有可人招。",
            "不堪白髮三千丈，莫負青春九十朝。",
            "鷗鷺何妨爲伴侶，鵾鵬一任詫扶摇。",
            "山靈久擬騷人到，霽月光風不待邀。"
        ],
        "title": "雨後堅山行之約",
        "id": "ddbd8d18-314a-450b-8115-833f30ee0c8e"
    },
    {
        "author": "衛宗武",
        "paragraphs": [
            "林藪髮枯山斂眉，凜秋豈但楚臣悲。",
            "翩翩鶑燕知何往，獵獵鷹鸇正得時。",
            "殘雨曉添衣氣潤，新寒夜厭漏聲遲。",
            "悲風入調須頻奏，妙趣惟應心自知。"
        ],
        "title": "和友人秋懷",
        "id": "d888d3d3-9642-4dc5-8b6f-2c7e16b98135"
    },
    {
        "author": "衛宗武",
        "paragraphs": [
            "依稀橋鵲布銀潢，又見天孫作婦忙。",
            "已向烟蘿深遁跡，不煩雲錦粲成章。",
            "追思高會飲傳燭，徒得清眠夢熟粱。",
            "却喜連朝天沛澤，應爲月姊釀秋芳。"
        ],
        "title": "星節前戲成",
        "id": "3417b8ee-022e-4406-8cf5-2a969c258376"
    },
    {
        "author": "衛宗武",
        "paragraphs": [
            "暗度雙星見者希，那堪霧氣更霏霏。",
            "爲雲爲雨觀如夢，一歲一宵來即歸。",
            "玄鵲有靈勞翼負，素娥含恨減腰圍。",
            "綵樓誤却穿針女，玉宇銀潢欠發揮。"
        ],
        "title": "和象翁七夕吟",
        "id": "7ba1444d-7d7d-44fe-ac75-ce3440ec9621"
    },
    {
        "author": "衛宗武",
        "paragraphs": [
            "希年七十又加零，漸脫塵緣萬事輕。",
            "冉冉壯心隨歲減，蕭蕭衰鬢與霜明。",
            "愁傾白墮嫌無量，老對黄花更有情。",
            "欲寫秋容到寥廓，却慚健筆欠縱橫。"
        ],
        "title": "菊秋曉枕偶成",
        "id": "7dac22e2-f6c9-4494-a1ef-846252317925"
    },
    {
        "author": "衛宗武",
        "paragraphs": [
            "凄凉時序每興嗟，那復登高似孟嘉。",
            "尚喜烏紗粘皓髮，猶存青眼對黄花。",
            "百篇剩有詩堪索，九日愁無酒可賒。",
            "采采緬懷元亮節，不隨流俗競春華。"
        ],
        "title": "菊秋呈南塘",
        "id": "0880d047-1a09-4815-92e3-0b8ebac8d0fe"
    },
    {
        "author": "衛宗武",
        "paragraphs": [
            "幾年寥落負秋光，剩喜朋簪列耐堂。",
            "枌社重開真率集，桂華新薦廣寒香。",
            "故交今日嗟無幾，我輩晨星當自强。",
            "况有坐中名勝在，携尊何待菊花黄。"
        ],
        "title": "赴野渡招賞桂  其一",
        "id": "f8afd73c-bac3-412a-bf3d-711383860970"
    },
    {
        "author": "衛宗武",
        "paragraphs": [
            "插架金英噴月光，園中列樹更堂堂。",
            "信從天上靈根出，染得古來詩句香。",
            "今度花遲前度發，三分秋占二分强。",
            "主人健筆供模寫，壓倒當年蘇與黄。"
        ],
        "title": "赴野渡招賞桂  其二",
        "id": "bed6d551-5646-4b92-a8bb-a948ea90e0b1"
    },
    {
        "author": "衛宗武",
        "paragraphs": [
            "欲把青空一色糊，集先維霰作花疎。",
            "寸餘凝積常年有，尺許堅牢自昔無。",
            "粉陣成圍攢戲蝶，鹽車疑覆失前馿。",
            "新吟便是有聲畫，何必鵝溪寫作圖。"
        ],
        "title": "和象翁雪  其一",
        "id": "ac3278a9-fbb2-4102-807f-baac97b6c7f0"
    },
    {
        "author": "衛宗武",
        "paragraphs": [
            "剪水天爲農發祥，豈知寒卧欲成僵。",
            "朱門快意酒肉會，墨客馳神詞翰場。",
            "梁苑集中呈賦手，灞橋行處吐詩香。",
            "羊羔茗飲評清濁，相去何殊千丈强。"
        ],
        "title": "和象翁雪  其二",
        "id": "c209f748-0872-44e3-ac64-b7de9e9f2ee0"
    },
    {
        "author": "衛宗武",
        "paragraphs": [
            "盈尺爲祥須應占，洪纖著物類形鹽。",
            "幻成列阜鼉城湧，散作千林蝶陣粘。",
            "清友不妨添玉骨，蒼官俄怪變銀髯。",
            "祇憐歲歲催人老，染盡華顛亦可嫌。"
        ],
        "title": "和野渡甲申雪吟  其一",
        "id": "75595dc1-feda-4b01-a821-a9c106718dd8"
    },
    {
        "author": "衛宗武",
        "paragraphs": [
            "三白先春花尺圍，玄冥喜不遜伊耆。",
            "蓋深巖穴獸無迹，凍合林園鳥不飛。",
            "金帳從教資侈泰，銀城未必可憑依。",
            "卷懷經濟姑藏密，閉戶高眠未必非。"
        ],
        "title": "和野渡甲申雪吟  其二",
        "id": "ba3734fb-ae57-403b-b04e-e8bde4fbf653"
    },
    {
        "author": "衛宗武",
        "paragraphs": [
            "崇巒九疊破天慳，地遠塵囂隔幾關。",
            "方恨重雲封皓月，俄驚半夜老青山。",
            "莫嫌臘後欠三白，且喜春前露一斑。",
            "幾度冬來逢上瑞，更祈盈尺送舟還。"
        ],
        "title": "即席賡喜雪韻",
        "id": "e3d50b79-34a2-419b-aedd-d8558f818cac"
    },
    {
        "author": "衛宗武",
        "paragraphs": [
            "馮夷剪水抑何慳，祇怕天工未許閒。",
            "上瑞先春纔破白，屢豐卜歲已窺斑。",
            "可憐俄頃消成水，不怕明朝失却山。",
            "金帳羊羔非我事，汲清煮茗課奴蠻。"
        ],
        "title": "次韻雪積即消",
        "id": "fee93a90-6272-445e-88cf-1cd8c6986233"
    },
    {
        "author": "衛宗武",
        "paragraphs": [
            "雪晴吟弄句仍佳，滿紙鮫珠屢拜嘉。",
            "刻玉林林空楮葉，沾泥處處失楊花。",
            "消成滴瀝原歸舊，潤入根荄生有涯。",
            "賸洗缾罌儲此水，待驅炎暑煮春茶。"
        ],
        "title": "和野渡雪消二律  其一",
        "id": "3e9c425b-5d11-41eb-bac3-4946bae47cd8"
    },
    {
        "author": "衛宗武",
        "paragraphs": [
            "可親餘暇復奚爲，雪霽何妨剩賦詩。",
            "應怪玉峰還翳薈，更憐銀屋變茅茨。",
            "結成冰筍方連夜，散作簷花特頃時。",
            "物物要知須返本，冰仍歸水更何疑。"
        ],
        "title": "和野渡雪消二律  其二",
        "id": "7600873e-352e-4ae8-af12-497d96db6757"
    },
    {
        "author": "衛宗武",
        "paragraphs": [
            "翠庭欲到到非難，覿面須當聽麈談。",
            "未必移家似東野，料應有宅過羅含。",
            "幽懷萬堞塵埃隔，勝概兩湖風月涵。",
            "唐宋詩人多姓陸，吟邊行遠可相參。"
        ],
        "title": "寄賀陸翠庭遷居",
        "id": "75afafb4-3b38-46cb-adf4-5fa2ce400740"
    },
    {
        "author": "衛宗武",
        "paragraphs": [
            "咎消无妄福來宜，喜氣津津溢秀眉。",
            "桂子昨方移別種，桐孫今見長新枝。",
            "金章魚佩須傳祖，玉果犀錢夢得兒。",
            "我欲去爲湯餠客，却慚未賦老坡詩。"
        ],
        "title": "賀南塘得孫詩",
        "id": "3ab53282-33fb-4446-82f8-4a4dd34c1468"
    },
    {
        "author": "衛宗武",
        "paragraphs": [
            "鼓枻歸來波浪平，碧天如水月分明。",
            "幾番惡夢頻驚散，一片閒愁頓掃清。",
            "桂子高風生逸思，菊花老圃悅吟情。",
            "同盟約過淵明宅，載酒東籬莫厭傾。"
        ],
        "title": "南塘歸自浙東",
        "id": "a0cc832c-fefe-4d8e-8fef-17257e8612c2"
    },
    {
        "author": "衛宗武",
        "paragraphs": [
            "歷徧崔嵬又涉川，菊秋還見早梅天。",
            "重來槁頂惟添老，屢對青山似有緣。",
            "携友擬爲深谷隠，有僧可問小乘禪。",
            "臨風却憶南塘老，便脫芒鞋棹去船。"
        ],
        "title": "和南塘",
        "id": "1fe18017-8048-4fa5-a899-418a3e3b7678"
    },
    {
        "author": "衛宗武",
        "paragraphs": [
            "故人未到欠詩催，纔到九山雲爲開。",
            "野鶴正思尋老伴，盟鷗亦競喜朋來。",
            "免教北隴慙空帳，消得南山詠有臺。",
            "梅信已傳花信動，直須領客待春回。"
        ],
        "title": "和丹巖以青溪至有作",
        "id": "f6665b64-c2d2-4f3d-aa39-193abad8f8d3"
    },
    {
        "author": "衛宗武",
        "paragraphs": [
            "起來雨氣掩朝陽，俄喜天開正色蒼。",
            "一道澄溪雲弄影，千峰霽景汎林光。",
            "微茫煙外頹城露，蓊鬰山巔古寺藏。",
            "踏遍層巒遊屐倦，歸船欵乃艣聲忙。"
        ],
        "title": "霅隴回舟過湖城",
        "id": "62ef5f73-8f66-4335-8218-927c917dca5c"
    },
    {
        "author": "衛宗武",
        "paragraphs": [
            "摸金郎久徧郊原，冢域猶欣草木蕃。",
            "松已高年爲老友，竹添新譜長仍孫。",
            "四圍秀色山浮几，一曲清溪水到門。",
            "莫恨牛眠無瑞應，且欣老壽此身存。"
        ],
        "title": "重到霅隴新阡",
        "id": "9693c1e7-cf96-45c0-9a97-63f42b7ffe2a"
    },
    {
        "author": "衛宗武",
        "paragraphs": [
            "斗大山庵歷幾春，茂林豐草綠初勻。",
            "青山繚繞猶列戟，玉澗縈迴似曳紳。",
            "新竹羽成雛鳳尾，古松鱗長老龍身。",
            "吾年已邁嗟無用，表道瀧岡尚欠人。"
        ],
        "title": "又題霅隴墳庵",
        "id": "4777521d-dda1-46b0-918a-4c81bb156376"
    },
    {
        "author": "衛宗武",
        "paragraphs": [
            "風雨連朝思黯然，山迷宿靄水迷煙。",
            "一年春事少閒日，半月客程逢漏天。",
            "喜涉鯨波返江國，便思鶴唳買河船。",
            "修途往復成何事，姑了餘生未了緣。"
        ],
        "title": "南徐買舟將歸",
        "id": "ed09325d-9fb6-4918-a7af-db1770d9f95d"
    },
    {
        "author": "衛宗武",
        "paragraphs": [
            "同舟李郭喜相親，盡日賡酬夜至分。",
            "未信詩能窮我輩，不應天遽喪斯文。",
            "相違雖判城西路，有約同看嶺上雲。",
            "從此吟毫可停運，祇疑風月未饒君。"
        ],
        "title": "舟行分途次野渡韻",
        "id": "d746cf41-e55d-4428-a3d2-964da43a057c"
    },
    {
        "author": "衛宗武",
        "paragraphs": [
            "夜泊垂楊古渡頭，片帆已喜到鄰州。",
            "經從城郭驚前夢，寂寞川途異舊遊。",
            "近事能知惟語燕，餘生何有付盟鷗。",
            "可堪人與春俱老，落絮飛花點點愁。"
        ],
        "title": "舟泊姑蘇",
        "id": "7754095a-94d3-416f-bad5-ddf6ce4b72a3"
    },
    {
        "author": "衛宗武",
        "paragraphs": [
            "一舸夷猶白浪間，擡頭俄喜對青山。",
            "平生每見便刮目，今日重來不改顔。",
            "城郭衣冠應寂寂，川原草木尚斑斑。",
            "餘齡未艾須時到，健筆猶能記往還。"
        ],
        "title": "舟近吳興郡見山",
        "id": "aa73d001-cc75-4bbe-aa58-7cfed90a43eb"
    },
    {
        "author": "衛宗武",
        "paragraphs": [
            "斯文一脈可傳家，囊帛籯金不足誇。",
            "須信詩書涵潤澤，自今庭戶發英華。",
            "謝蘭輝映方生玉，竇桂香含不斷花。",
            "不但種芳兼種德，百年之計此爲嘉。"
        ],
        "title": "爲謝氏賦流芳",
        "id": "def019b9-f532-4db3-a501-e402229f43e9"
    },
    {
        "author": "衛宗武",
        "paragraphs": [
            "喜至生朝疾有瘳，旋裁坡老帽蒙頭。",
            "肖形雅稱氅披鶴，緩步何須杖策鳩。",
            "皓首今爲七十老，黄花更有幾番秋。",
            "明年準擬拋家宅，水北山南狎野鷗。"
        ],
        "title": "七十生朝製坡帽",
        "id": "f9015ca3-10d8-4a61-9c76-65ead0cb4417"
    },
    {
        "author": "衛宗武",
        "paragraphs": [
            "良朋有約著書催，未到愁雲撥不開。",
            "丹穴孤雲宜間見，青溪隻鶴喜重來。",
            "有誰剖玉明荆璞，愧我無金築隗臺。",
            "鄭校子衿佻達久，擬延尼父鑄顔回。"
        ],
        "title": "借丹巖韻貽青溪",
        "id": "d84fa0d8-e0ba-48fc-9db3-50ceb5e6df8e"
    },
    {
        "author": "衛宗武",
        "paragraphs": [
            "蠹簡鑽研眼欲穿，讀書何似夏侯玄。",
            "文傳可使紙增價，酒盡何妨尊屢眠。",
            "唾落成珠皆至寶，筆耕有粟勝良田。",
            "席珍儘足需時聘，經史何勞手更編。"
        ],
        "title": "和丹巖述志  其一",
        "id": "02753d98-77e2-44c0-9140-7bc5c7133d20"
    },
    {
        "author": "衛宗武",
        "paragraphs": [
            "室罄囊空氣不衰，朶頤寧肯舍靈龜。",
            "多金未羨陶朱富，淅玉姑爲杜老炊。",
            "暖客情難到貂鼠，惠人智不及蒲葵。",
            "春風可笑隨流俗，不長桃枝長棘枝。"
        ],
        "title": "和丹巖述志  其二",
        "id": "8a3f9237-bcec-4c8f-8f76-25b950f7da31"
    },
    {
        "author": "衛宗武",
        "paragraphs": [
            "得廬莫恨太婆娑，繚以芳蘅葺以荷。",
            "徙舍借車家具少，架書充棟手編多。",
            "且甘窮巷飲瓢樂，須有文朋載酒過。",
            "他日不妨更爽塏，詩人寧遜庾并羅。"
        ],
        "title": "和丹巖入屋韻",
        "id": "96b8a95a-77e2-43b4-b49c-6f134b761f89"
    },
    {
        "author": "衛宗武",
        "paragraphs": [
            "比來長掾宰如君，退食時惟儒士親。",
            "編簡香中猶得味，簿書叢底不沾塵。",
            "乍交祇恨過從淺，每到須蒙問勞頻。",
            "多少清風留鶴國，不堪折柳向西津。"
        ],
        "title": "代餞行  其一",
        "id": "bcefccb4-7764-49bb-8340-18f50f21071b"
    },
    {
        "author": "衛宗武",
        "paragraphs": [
            "下車人已誦廉平，三載松江著令名。",
            "敏則有功無滯事，惠而爲政及疲氓。",
            "班班可紀郡曹美，去去先馳臺掾聲。",
            "騰實蜚英聞北闕，佇看紫詔趣亨程。"
        ],
        "title": "代餞行  其二",
        "id": "5f40a617-3419-4861-af91-8d7d5fb6bae4"
    },
    {
        "author": "衛宗武",
        "paragraphs": [
            "登金步玉信無緣，二十年來喜服田。",
            "肯羨鳴春爲候鳥，自甘飲露作寒蟬。",
            "嗜閒倦舉吟風筆，歎老貧無釣月船。",
            "但得有錢供客醉，絕勝名字掛凌煙。"
        ],
        "title": "和戚秋澗遺詩  其一",
        "id": "167a7dbd-b786-4439-a15d-cab20a52c8e0"
    },
    {
        "author": "衛宗武",
        "paragraphs": [
            "欲廢推敲幾歲華，詩葩君至復萌芽。",
            "吟章既富舊成帙，生計無多新載家。",
            "胸著古今書拍塞，墨行真草字橫斜。",
            "年逾八十身方健，高把松喬壽未涯。"
        ],
        "title": "和戚秋澗遺詩  其二",
        "id": "4e5b7a5e-c3ad-4629-872e-379aa1961cab"
    },
    {
        "author": "衛宗武",
        "paragraphs": [
            "平生夢不遇邯鄲，學道求仙興已闌。",
            "旋改詩編入新刻，重尋琴譜發清彈。",
            "不慚晚境爲寒峻，翻笑當年慕熱官。",
            "志業無成年及耄，那知身反誤儒冠。"
        ],
        "title": "偶成",
        "id": "f53712c0-9f67-4c7f-9e46-205a8a793d0d"
    },
    {
        "author": "衛宗武",
        "paragraphs": [
            "方寸良疇人共有，能耕能斂幾人知。",
            "坦平非有山河界，存養何殊雨露滋。",
            "盍剖藩籬忘彼我，却明畦畛別公私。",
            "儘多陰隲於中種，播穫當爲百世菑。"
        ],
        "title": "爲鄉人賦心田",
        "id": "9be32811-d848-4f73-a72c-d51e3a85dd79"
    },
    {
        "author": "衛宗武",
        "paragraphs": [
            "孤寺蕭然寄碧岑，塵無半點到僧門。",
            "風傳鐘鼓萬家縣，山遶犁鋤十里村。",
            "一榻高眠慨今夕，八窗洞達納乾坤。",
            "此行梅月孤良覿，雨打寒林晚復昏。"
        ],
        "title": "宣妙寺偶成",
        "id": "79a07660-4364-40fc-b6fa-e7c410811c92"
    },
    {
        "author": "衛宗武",
        "paragraphs": [
            "飽經三百載風霜，幾見林間古木僵。",
            "修骨蛻龍鱗甲長，繁柯擎鳳羽毛蒼。",
            "孤高獨與風雲會，葱蒨深藏雨露香。",
            "寄語山靈須愛護，殷勤重賦角弓章。"
        ],
        "title": "賦宣妙院古柏",
        "id": "432feeff-3822-4f69-a319-c600261037ac"
    },
    {
        "author": "衛宗武",
        "paragraphs": [
            "理存成壞與虧全，人事悲懽莫不然。",
            "梅帳道人新活計，柳枝歌妓舊因緣。",
            "斷絃謾說鸞膠續，剜肉難將獺髓填。",
            "更遣青裙並赤脚，獨將琴冊寄餘年。"
        ],
        "title": "和南塘嘲謔",
        "id": "650308bb-9ee0-4fd8-b6a7-e3f331ff0969"
    },
    {
        "author": "衛宗武",
        "paragraphs": [
            "兩溪浮玉浸晴空，萬井樓臺一葦通。",
            "舟過恍如蓬島客，人行疑在廣寒宮。",
            "青山迎送猶佳友，綠鬢往來成老翁。",
            "遐想坡仙莘老輩，邇來那復有遺風。"
        ],
        "title": "過吳興城",
        "id": "11b1de0d-6cff-418a-99bd-ac3ff80462da"
    },
    {
        "author": "衛宗武",
        "paragraphs": [
            "一年兩到吳興郡，夢想往時雲錦鄉。",
            "敗堞頹垣尚圍遶，雕梁畫楝總凄凉。",
            "蕭蕭適際風寒候，黯黯全無山水光。",
            "日暮樓頭鳴鼓角，聲聲悲壯斷人腸。"
        ],
        "title": "過安吉城",
        "id": "eebdac0b-56c5-4075-8937-81c73914034e"
    },
    {
        "author": "衛宗武",
        "paragraphs": [
            "平林歷歷曉雲迷，津堠將迎客棹西。",
            "千古興亡泰伯國，一川經緯狄公堤。",
            "雨添柳色成蛾綠，春剩花香散麝臍。",
            "去去苕城知不遠，摩挲老眼看山溪。"
        ],
        "title": "過荻塘次韻",
        "id": "8350ecab-de2b-4301-b88b-8218a45ee660"
    },
    {
        "author": "衛宗武",
        "paragraphs": [
            "年來人物慨凋零，義重交盟嵩華輕。",
            "一葦匪遥秋水隔，兩章相映夜光明。",
            "乾坤何日可還古，風月於人無異情。",
            "姑把愁懷寄觴詠，出門一笑九山橫。"
        ],
        "title": "次韻答柯提幹",
        "id": "9693a72e-ceb6-4378-9de0-a9b674222eb9"
    },
    {
        "author": "衛宗武",
        "paragraphs": [
            "不圖聞達老何求，久矣甘爲農服疇。",
            "晚歲但知書甲子，希年徒自富春秋。",
            "作朋何敢班耆父，招隠猶堪共釣遊。",
            "寄語紛紛朝市客，狐裘未必似羊裘。"
        ],
        "title": "和葉幹慶七秩詩",
        "id": "352b12c8-fac2-4603-a957-80956804f808"
    },
    {
        "author": "衛宗武",
        "paragraphs": [
            "碑銘細讀識前人，貽後無非舊典刑。",
            "宦業傳家守清白，儒科繼祖播芳馨。",
            "縶駒共歎淹場藿，鳴鹿終當歌野芩。",
            "千古斯文應不泯，待將辭藻掞天庭。"
        ],
        "title": "和王總幹韻",
        "id": "3264ce70-7dfa-4ed7-a838-f04c0439b786"
    },
    {
        "author": "衛宗武",
        "paragraphs": [
            "功名剩擬著先鞭，永訣於今十九年。",
            "地下那知多歲月，人間別是一乾坤。",
            "生前桂籍身如在，死後芸編子竝傳。",
            "己巳歸藏無欠事，獨憐埋玉重凄然。"
        ],
        "title": "挽都務弟  其一",
        "id": "31abfd1d-229a-41f2-95ab-785ff84098c1"
    },
    {
        "author": "衛宗武",
        "paragraphs": [
            "襲舛承訛俗尚仝，爲謀所喜適吾從。",
            "傷心幾載鴒原夢，灑淚今朝馬鬣封。",
            "梁棟材嗟空故木，珠璣香喜長新松。",
            "最忻壤樹首丘正，祖壠葱葱佳氣鍾。"
        ],
        "title": "挽都務弟  其二",
        "id": "3f58b6bd-a6e1-4100-9d29-af7a6466ea99"
    },
    {
        "author": "衛宗武",
        "paragraphs": [
            "晚擢亞科躋憲掾，擬航選海竟無緣。",
            "苦吟方與甫俱瘦，疏影俄隨逋已仙。",
            "谷水吟編多手澤，廣陵琴趣得心傳。",
            "年幾八秩身何憾，老友凋零重愴然。"
        ],
        "title": "挽林梅癯",
        "id": "5e0f6230-41ae-4964-8a96-f8631472f53b"
    },
    {
        "author": "衛宗武",
        "paragraphs": [
            "蜀溪名閥世爲儒，祖擢巍科子亦如。",
            "從仕爲民辭薦牘，移忠有後竟懸車。",
            "一生冰蘗節愈厲，兩度絃歌政可書。",
            "共擬瀧碑表親墓，詎知簪笏化犁鋤。"
        ],
        "title": "挽王總幹父知縣",
        "id": "ad4013c1-8796-4383-98e9-33d947553a6b"
    },
    {
        "author": "衛宗武",
        "paragraphs": [
            "化工溥至仁，生機運不停。",
            "榮觀徧原野，宇宙一丹青。"
        ],
        "title": "春日",
        "id": "8f5ded6b-b552-41cc-af6a-4a19cca2bb80"
    },
    {
        "author": "衛宗武",
        "paragraphs": [
            "陰陽互闔闢，宇宙幾洪荒。",
            "重明麗乎正，萬象生輝光。"
        ],
        "title": "望霽",
        "id": "7a804cfa-018d-4bf6-a63a-1446a934f53a"
    },
    {
        "author": "衛宗武",
        "paragraphs": [
            "治忽無常形，今古無常勢。",
            "必有非常人，以制非常世。"
        ],
        "title": "覽古",
        "id": "f480ad3c-4609-485e-8ed1-9d7ea7259936"
    },
    {
        "author": "衛宗武",
        "paragraphs": [
            "有山靜而秀，有水清且漪。",
            "風霜空宿翳，草木含幽姿。"
        ],
        "title": "和黄山秋吟",
        "id": "68282c8b-41ea-457f-91e9-bc45f3018de7"
    },
    {
        "author": "衛宗武",
        "paragraphs": [
            "林阜玉參差，寒烏千萬斯。",
            "直疑飛繞處，錯認月明枝。"
        ],
        "title": "題畫軸卷後",
        "id": "47087dcc-0e18-46c8-8fc6-c1c063adc0e5"
    },
    {
        "author": "衛宗武",
        "paragraphs": [
            "經緯智何多，網張猶設羅。",
            "但知爲物穽，更有物誰何。"
        ],
        "title": "蜘蛛",
        "id": "bdafd588-4fc1-4771-bb15-a6713b93fa9b"
    },
    {
        "author": "衛宗武",
        "paragraphs": [
            "爲巢倒懸樹，竅竅自成房。",
            "螫人雖有毒，終爲人所傷。"
        ],
        "title": "蜂",
        "id": "9e55d6df-ffdb-411c-acea-eca4c070bbf8"
    },
    {
        "author": "衛宗武",
        "paragraphs": [
            "狀有類蛛蝥，見物常勇投。",
            "奮身如虎猛，所得亦蠅頭。"
        ],
        "title": "蠅虎",
        "id": "13cee594-a989-4b3d-bdf9-c3d1e86fac99"
    },
    {
        "author": "衛宗武",
        "paragraphs": [
            "營營止于棘，或赤而或黑。",
            "皓皓染成汙，姦魂併佞魄。"
        ],
        "title": "詠蠅",
        "id": "2ae62425-b854-48b7-b445-5785f68a831b"
    },
    {
        "author": "衛宗武",
        "paragraphs": [
            "本從腐草生，聚爲寒士燈。",
            "一朝書課效，功寧不汝矜。"
        ],
        "title": "螢",
        "id": "6226a4ab-0189-4a2e-a3ed-15dd1297c51e"
    },
    {
        "author": "衛宗武",
        "paragraphs": [
            "北山有鳴鴞，不潔而嗤鳳。",
            "宜下絕交書，塤箎非伯仲。"
        ],
        "title": "絕交",
        "id": "d0add6d9-6423-40af-8673-375d5d515e6b"
    },
    {
        "author": "衛宗武",
        "paragraphs": [
            "將到窮冬寂寞鄉，誰知花事未渠央。",
            "最憐剪蠟翻新樣，却笑燒鉛作素粧。"
        ],
        "title": "次韻賦蠟梅  其一",
        "id": "4f0c5dce-cc87-437b-a6b8-e667297be2e9"
    },
    {
        "author": "衛宗武",
        "paragraphs": [
            "能向早梅前獨秀，何妨秋卉後纔香。",
            "祇嫌一種開何晚，直待東風爲發揚。"
        ],
        "title": "次韻賦蠟梅  其二",
        "id": "e768d606-fd42-462d-8a3a-df6385a5b16f"
    },
    {
        "author": "衛宗武",
        "paragraphs": [
            "獨占東風第一籌，孤芳不與衆芳侔。",
            "飄零猶待調金鼎，未逐凡花浪蕊休。"
        ],
        "title": "和詠梅  其一",
        "id": "85f94f37-43d2-42c1-90f3-072d4d703c02"
    },
    {
        "author": "衛宗武",
        "paragraphs": [
            "點檢春工首到梅，枝枝羞澀未全開。",
            "試看詩句相料理，換得清香入夢來。"
        ],
        "title": "和詠梅  其二",
        "id": "241a79ed-166d-47b7-9eac-3cd2ab9eed9f"
    },
    {
        "author": "衛宗武",
        "paragraphs": [
            "年前疎秀明於雪，年後芬敷蓊若雲。",
            "有色有香尤耐久，十分春事占三分。"
        ],
        "title": "和詠梅  其三",
        "id": "f85611ba-cc3a-4a2d-bb7d-8753d3b025d3"
    },
    {
        "author": "衛宗武",
        "paragraphs": [
            "天公要與物爲春，人事紛紛藹若雲。",
            "錦繡山川誰管領，祇應魚鳥得平分。"
        ],
        "title": "春日",
        "id": "ac0dd204-8d78-434b-8171-e4a60523f62a"
    },
    {
        "author": "衛宗武",
        "paragraphs": [
            "鬢霧鬟雲襯臉紅，嫣然一笑倚春風。",
            "直疑傾國傾城魄，聚入此花顔色中。"
        ],
        "title": "和海棠韻",
        "id": "3a03d9d8-2b2e-4796-8837-3df5f44b6c07"
    },
    {
        "author": "衛宗武",
        "paragraphs": [
            "油然出岫擘晴綿，點綴青空水接天。",
            "心跡兩閒無俗累，靜觀飛躍樂魚鳶。"
        ],
        "title": "爲慈上人賦雲溪  其一",
        "id": "606f1593-92fa-4b44-93d5-360c7580969b"
    },
    {
        "author": "衛宗武",
        "paragraphs": [
            "白衣蒼狗任從渠，不礙波涵一太虛。",
            "雅契高僧方寸地，卷舒流止自如如。"
        ],
        "title": "爲慈上人賦雲溪  其二",
        "id": "8c0d9859-0ba1-4e1b-8437-0a4617f682ce"
    },
    {
        "author": "衛宗武",
        "paragraphs": [
            "春花色色俱成夢，夏實纍纍結滿枝。",
            "獨有葵榴媚清晝，薰風時度五絃詩。"
        ],
        "title": "和象翁絕句  其一",
        "id": "1142e439-32f7-4284-beb9-ab0c48d18024"
    },
    {
        "author": "衛宗武",
        "paragraphs": [
            "恰好軒窗傍竹開，絕勝舞榭與歌臺。",
            "樅樅甲刃丈夫立，彈壓炎威不敢來。"
        ],
        "title": "和象翁絕句  其二",
        "id": "10fcb84c-0668-462d-b5be-54397684e79e"
    },
    {
        "author": "衛宗武",
        "paragraphs": [
            "舟行必水陸行車，此地無桑只種麻。",
            "安得野蠶生活萬，化成絲繭徧家家。"
        ],
        "title": "和象翁絕句  其三",
        "id": "93be692a-9c35-4372-a79d-5a1f77e5ed1c"
    },
    {
        "author": "衛宗武",
        "paragraphs": [
            "浮生一夢寄南柯，烏兔雙馳迅若梭。",
            "世事如棋知幾變，捄時無著奈時何。"
        ],
        "title": "和象翁絕句  其四",
        "id": "6bd2362c-f6e8-45ce-b8e0-f1896f426656"
    },
    {
        "author": "衛宗武",
        "paragraphs": [
            "芳事從今鼎鼎來，看看花片撲樓臺。",
            "一和既盎寒如掃，錦繡香中圖畫開。"
        ],
        "title": "和丹巖  其一",
        "id": "e58e08b1-0605-466e-80ca-274c7c9ece14"
    },
    {
        "author": "衛宗武",
        "paragraphs": [
            "玉女裁花撒碎瓊，寒威凜凜壓山屏。",
            "消殘猶自衒天巧，點綴裙腰一半青。"
        ],
        "title": "和丹巖  其二",
        "id": "1e75c534-76a0-4c93-914c-2309aa42b9bb"
    },
    {
        "author": "衛宗武",
        "paragraphs": [
            "絳帷深密障嚴霜，衿佩芬芳聚一堂。",
            "竹外琅琅聽春誦，咿唔聲裏带詩香。"
        ],
        "title": "和丹巖  其三",
        "id": "daaf419b-aa8c-4c15-8826-6e506fa8a01a"
    },
    {
        "author": "衛宗武",
        "paragraphs": [
            "一片花飛未減春，方來赬紫蓋如雲。",
            "新晴賸擬扶鳩杖，試探芳辰有幾分。"
        ],
        "title": "和丹巖  其四",
        "id": "64908a83-91e9-4b50-90ed-2ce2c78e93de"
    },
    {
        "author": "衛宗武",
        "paragraphs": [
            "餘寒威壓皚浮瓊，粉黛羣空欠肉屏。",
            "欲著春衫憶纖手，不勞陸展染青青。"
        ],
        "title": "和丹巖  其五",
        "id": "649f2db9-be6e-4666-b562-aa8c8a0a99ee"
    },
    {
        "author": "衛宗武",
        "paragraphs": [
            "曲波岸岸浮清嶼，綠樹村村間野花。",
            "一望川原春冉冉，斷霞殘照落栖鴉。"
        ],
        "title": "山行  其一",
        "id": "e336e6e9-a9f2-4352-84bb-1af9a7b62ce8"
    },
    {
        "author": "衛宗武",
        "paragraphs": [
            "野芳未放青春去，林鳥長隨白日閒。",
            "山色殢人歸未得，杖藜日日扣松關。"
        ],
        "title": "山行  其二",
        "id": "402a21f9-51a7-4cc6-80ef-f2dfec3d1390"
    },
    {
        "author": "衛宗武",
        "paragraphs": [
            "麥畦桑隴夾蔬花，遠水暉暉日欲斜。",
            "一片野光涵列岫，翠微深處有人家。"
        ],
        "title": "山行  其三",
        "id": "ae40c4a0-429c-44ed-9762-7afc10a64dea"
    },
    {
        "author": "衛宗武",
        "paragraphs": [
            "古寺僧窗借榻眠，桑柔柳暗乍晴天。",
            "夢殘一枕春酲醒，木杪鐘聲破曉煙。"
        ],
        "title": "山行  其四",
        "id": "12496f00-6538-48ff-a82a-8e9d2f322ed1"
    },
    {
        "author": "衛宗武",
        "paragraphs": [
            "樂天不廢空門友，杜老猶交贊上人。",
            "茶竈筆床時一到，研譚盡日與僧親。"
        ],
        "title": "山行  其五",
        "id": "b7b5682b-4f31-44bf-97ec-a5b6ea094bcf"
    },
    {
        "author": "衛宗武",
        "paragraphs": [
            "兩度來遊飽看山，又回雙槳遡晴瀾。",
            "山光每恨舟難載，點染篇章作畫看。"
        ],
        "title": "山行  其六",
        "id": "3086aa40-e868-4428-9b9a-c12231a97718"
    },
    {
        "author": "衛宗武",
        "paragraphs": [
            "山橫數里如鬟聳，水界千疇似砥平。",
            "花事已闌農事動，村村雨足一犂耕。"
        ],
        "title": "山行  其七",
        "id": "e928665e-1111-4482-ab9d-d7af38392600"
    },
    {
        "author": "衛宗武",
        "paragraphs": [
            "紅紫飄零筍蕨抽，一年芳事又成休。",
            "榆錢萬疊春難買，落絮隨風萬點愁。"
        ],
        "title": "山行  其八",
        "id": "c9b29886-5ce1-43dc-b8a6-4b3f4df978b4"
    },
    {
        "author": "衛宗武",
        "paragraphs": [
            "開到荼䕷花事休，婦桑男畝又從頭。",
            "陽春有脚堂堂去，萬縷垂楊繫不留。"
        ],
        "title": "山行  其九",
        "id": "57821cfc-4072-4833-8f91-85be1f3e98cc"
    },
    {
        "author": "衛宗武",
        "paragraphs": [
            "亂擘晴綿清晝遲，陰陰古木綠雲齊。",
            "僧窗盡日無塵事，夢破一聲春鳥啼。"
        ],
        "title": "山行  其一○",
        "id": "0801a7cf-ba16-49ee-b00b-a54e054b74e2"
    },
    {
        "author": "衛宗武",
        "paragraphs": [
            "易地開山闢廣居，靜中妙趣契真如。",
            "自憐至老無聞達，拋却儒書讀化書。"
        ],
        "title": "和沾上人韻",
        "id": "a6c0fc4d-9a5c-4984-977b-b99bdc63c343"
    },
    {
        "author": "衛宗武",
        "paragraphs": [
            "聳壑松林逾百尺，幾年培植至今存。",
            "可憐一旦成薪槱，曾見曾高長子孫。"
        ],
        "title": "壑下墓松詩",
        "id": "310432d4-65c6-465e-8051-2994a4ef6827"
    },
    {
        "author": "衛宗武",
        "paragraphs": [
            "疊疊青山疊疊林，風松石澗自成琴。",
            "箇中迥與世塵隔，試問入山深未深。"
        ],
        "title": "霅山和丹巖晚春韻  其一",
        "id": "07485a91-61c1-4a55-8bf2-419d6bce35d8"
    },
    {
        "author": "衛宗武",
        "paragraphs": [
            "密依林谷遠風埃，貞色幽姿不假裁。",
            "九畹芳殘猶有蕙，光風拂拂轉香來。"
        ],
        "title": "霅山和丹巖晚春韻  其二",
        "id": "48a5eb3b-911e-4626-8cc5-e71330f0020d"
    },
    {
        "author": "衛宗武",
        "paragraphs": [
            "雨芽初試美於飴，尤勝新醅出榨時。",
            "坐對青山兩清絕，肝脾溢出百篇詩。"
        ],
        "title": "霅山和丹巖晚春韻  其三",
        "id": "2557f025-e9e6-478d-98bf-465ba23a9483"
    },
    {
        "author": "衛宗武",
        "paragraphs": [
            "窮源幾曲徑深長，隠隠野花時度香。",
            "喬木森森走虬鳳，稚松疊疊散牛羊。"
        ],
        "title": "霅山和丹巖晚春韻  其四",
        "id": "267cce07-912b-495c-9790-4e19579016ef"
    },
    {
        "author": "衛宗武",
        "paragraphs": [
            "二阮當年總解詩，夷吾父子亦能棋。",
            "家庭粗有消閒樂，未似登山臨水時。"
        ],
        "title": "霅山和丹巖晚春韻  其五",
        "id": "aa267660-ce33-4cda-95e2-853af530eaa7"
    },
    {
        "author": "衛宗武",
        "paragraphs": [
            "十分花事九分隳，開到木蘭春已漓。",
            "惟有松筠助山色，青青不改歲寒枝。"
        ],
        "title": "霅山和丹巖晚春韻  其六",
        "id": "41436b4b-80dc-4d09-aafb-41812ce6ef00"
    },
    {
        "author": "衛宗武",
        "paragraphs": [
            "衆植惟推杞梓尊，鄧林翹楚已無存。",
            "誰家一樹花浮雪，猶喜刺桐花有孫。"
        ],
        "title": "霅山和丹巖晚春韻  其七",
        "id": "c288e46c-84b9-4962-98d7-95e79a20e1ea"
    },
    {
        "author": "衛宗武",
        "paragraphs": [
            "未許歸船轉柁牙，愛山猶戀自山家。",
            "牡丹開盡春無幾，狼籍東風楊柳花。"
        ],
        "title": "霅山和丹巖晚春韻  其八",
        "id": "4f04d13c-3ceb-4e8b-8986-90d26c1d66df"
    },
    {
        "author": "衛宗武",
        "paragraphs": [
            "應接山光到夕陽，候禽聒聒送春忙。",
            "年華鼎鼎催人老，將見青青梅子黄。"
        ],
        "title": "霅山和丹巖晚春韻  其九",
        "id": "2f7e2412-d8ab-425c-bd07-512af29e095d"
    },
    {
        "author": "衛宗武",
        "paragraphs": [
            "面面青山悅客情，扶筇到處有雲生。",
            "歸來瀹茗陪僧話，百尺喬松鶑數聲。"
        ],
        "title": "霅山和丹巖晚春韻  其一○",
        "id": "9a8ff325-c32b-40e1-9d7f-0452d225f418"
    },
    {
        "author": "衛宗武",
        "paragraphs": [
            "翠玉光中藤拄杖，綠雲叢裏竹提輿。",
            "幽尋是處堪盤泊，絕勝當年五馬車。"
        ],
        "title": "宣妙寺偶成  其一",
        "id": "bc24f9e3-1716-4961-9a38-0854bb71da9c"
    },
    {
        "author": "衛宗武",
        "paragraphs": [
            "滿座清風來古木，半窗斜日下危岑。",
            "觀僧弈罷了無事，一枕凉生冰雪襟。"
        ],
        "title": "宣妙寺偶成  其二",
        "id": "ca612348-773a-4557-af4b-1e58813003db"
    },
    {
        "author": "衛宗武",
        "paragraphs": [
            "積澇初收喜氣浮，三農不負稻粱謀。",
            "臨流一望舒眵目，數疊青巒萬畝秋。"
        ],
        "title": "喜晴",
        "id": "48a94a1a-c24b-4e24-8c3d-f7220ccc1541"
    },
    {
        "author": "衛宗武",
        "paragraphs": [
            "錚然梧葉響敲風，凉月疎星秋正中。",
            "萬頃水花渾老盡，一簪醉日倚殘紅。"
        ],
        "title": "和黄山秋吟  其一",
        "id": "f8c51c64-0d34-4b1a-902e-d7c477ea1351"
    },
    {
        "author": "衛宗武",
        "paragraphs": [
            "珠露瀼瀼金作風，秋聲凄怨入焦桐。",
            "駸駸碧樹霜痕染，那復宮題葉上紅。"
        ],
        "title": "和黄山秋吟  其二",
        "id": "4f68f7ed-3798-490d-8651-d3f53fbae422"
    },
    {
        "author": "衛宗武",
        "paragraphs": [
            "瀟瀟清思浩無涯，紅蓼灘頭屋數家。",
            "小艇尋秋緣葦去，紛紛雪絮訝楊花。"
        ],
        "title": "和黄山秋吟  其三",
        "id": "c1df0a01-c7c9-4296-ab42-acc34988c12d"
    },
    {
        "author": "衛宗武",
        "paragraphs": [
            "從教日日把巫焚，無補河流一尺渾。",
            "甘霔要從方寸出，土龍芻狗不須論。"
        ],
        "title": "和黄山秋吟  其四",
        "id": "9a4a105c-e10c-4e06-a034-b482c69d6218"
    },
    {
        "author": "衛宗武",
        "paragraphs": [
            "何草青青不漸黄，班姬悲扇語凄凉。",
            "佳人笑別乘鸞女，相見毋嫌日尚長。"
        ],
        "title": "和黄山秋吟  其五",
        "id": "5da3196c-1fca-489a-8f9f-eb50942891a2"
    },
    {
        "author": "衛宗武",
        "paragraphs": [
            "氣序循環盛復衰，花隨春老葉秋飛。",
            "一年光景消磨半，又見羅衣換葛衣。"
        ],
        "title": "和黄山秋吟  其六",
        "id": "717dae5f-af24-437f-b862-d3bdca5d83ec"
    },
    {
        "author": "衛宗武",
        "paragraphs": [
            "萬井民廬接梵宮，鼓聲悲壯麗譙雄。",
            "人民郛郭渾如舊，煙雨冥迷黯淡中。"
        ],
        "title": "雨中過秀城",
        "id": "0e3c09df-04da-43bb-b5b2-5a794df90821"
    },
    {
        "author": "衛宗武",
        "paragraphs": [
            "宿雨初收曉日升，晴川遠浸數峰青。",
            "西風一洗林巒翳，收拾秋容入畫屏。"
        ],
        "title": "山中新霽",
        "id": "5f94b22a-0f98-434e-afb1-47f151a09947"
    },
    {
        "author": "衛宗武",
        "paragraphs": [
            "二俊書堂歷幾秋，風雲壯志浩難收。",
            "儻知蓴美過羊酪，應返故山尋勝遊。"
        ],
        "title": "賡沈贊府題二陸草堂  其一",
        "id": "f9da8fa1-9a81-4961-aeee-6350c9071a6e"
    },
    {
        "author": "衛宗武",
        "paragraphs": [
            "落木蕭蕭古寺秋，翠屏如畫雨初收。",
            "堂基千載書香在，誰爲機雲記舊遊。"
        ],
        "title": "賡沈贊府題二陸草堂  其二",
        "id": "0425cb3a-b597-4e25-bda1-bb9e14899cfd"
    },
    {
        "author": "衛宗武",
        "paragraphs": [
            "山光水色染秋容，天際明霞一線紅。",
            "冉冉有香來鼻觀，廣寒花氣散晴空。"
        ],
        "title": "聞桂",
        "id": "93a32323-55dc-420b-8f56-df47909af265"
    },
    {
        "author": "衛宗武",
        "paragraphs": [
            "行秋徧歷谷之陽，粲粲巖花競晚芳。",
            "僧宇盡成金粟界，天風處處散天香。"
        ],
        "title": "訪桂",
        "id": "67cab0dc-8bb7-483f-89c0-38448a265c89"
    },
    {
        "author": "衛宗武",
        "paragraphs": [
            "疊金綴粟映明霞，移下蟾宮一樹花。",
            "最好色香俱洗凈，紛紛桂子落袈裟。"
        ],
        "title": "和僧房巖桂",
        "id": "a14b5715-0b3b-4a80-9b78-952c457ee5ac"
    },
    {
        "author": "衛宗武",
        "paragraphs": [
            "泉石涓涓作玉鳴，天寒林靜鳥無聲。",
            "松香一篆書橫几，人與秋山一色清。"
        ],
        "title": "近吟  其一",
        "id": "63ce69d8-9079-4d8d-bae8-887a9b2bf47a"
    },
    {
        "author": "衛宗武",
        "paragraphs": [
            "歷歷疎林點暮鴉，幽幽雨砌菊猶花。",
            "浮雲卷盡四山碧，倚徧喬松待月華。"
        ],
        "title": "近吟  其二",
        "id": "75b53594-b2ce-429f-aff3-efd462f4871f"
    },
    {
        "author": "衛宗武",
        "paragraphs": [
            "七十三年老病身，扁舟於此往來頻。",
            "吳興故老消磨盡，却認青山作故人。"
        ],
        "title": "近吟  其三",
        "id": "06dca8e7-eca8-4b2c-8e50-787aab1d0c15"
    },
    {
        "author": "衛宗武",
        "paragraphs": [
            "晚年打透利名關，十載尤欣老得閒。",
            "擬約綺園爲隠侶，却愁無處覓商山。"
        ],
        "title": "近吟  其四",
        "id": "694369a8-9c95-4d1d-be35-5bc23dc39f5c"
    },
    {
        "author": "衛宗武",
        "paragraphs": [
            "僧庵恰好傍山坳，門外幽泉碎玉敲。",
            "棋罷道人心似水，一鈎新月掛松梢。"
        ],
        "title": "墳庵棋罷對月",
        "id": "50f38685-5e9d-4931-9290-167a1b3f7012"
    },
    {
        "author": "衛宗武",
        "paragraphs": [
            "穆穆皇皇九五居，舍儒爲政豈良圖。",
            "不思濟世思超世，佞佛求僊總是愚。"
        ],
        "title": "閲道書  其一",
        "id": "58aa9c43-bddf-4eb8-a606-579ae26b57b1"
    },
    {
        "author": "衛宗武",
        "paragraphs": [
            "抱璞含和道俗同，寥寥萬代想皇風。",
            "後來賢智知多少，未似當年牧馬童。"
        ],
        "title": "閲道書  其二",
        "id": "ac79e592-1d30-4e7a-9fc6-6e21fa3395d5"
    },
    {
        "author": "衛宗武",
        "paragraphs": [
            "纔出城山路，雲收霽景呈。",
            "乾端頓軒豁，山色更晶明。",
            "遠近煙村露，微茫野水橫。",
            "平頭今七十，此地幾經行。"
        ],
        "title": "出城山墓域行至趙村",
        "id": "268b5949-6520-4c6a-ac82-b09ef1b78f28"
    },
    {
        "author": "衛宗武",
        "paragraphs": [
            "舍舟而從陸，邐迤步巑岏。",
            "綠畦平野寬，青嶂四面還。",
            "春容千萬狀，平挹跬步間。",
            "行行二十里，窈窕入我山。",
            "故山迎故人，禽鳥俱懽顔。",
            "清泉響琚珮，列峰擁髻鬟。",
            "回視塵囂廛，相去隔幾關。",
            "幽谷多白雲，可與相對閒。",
            "不妨自吟哦，但恐好句慳。",
            "更須窮勝事，尚喜兩脚頑。",
            "皇皇欲何之，並遊當忘還。"
        ],
        "title": "至霅白莞澤步入唐村",
        "id": "94e35e0f-cad1-496e-867a-d5b1af5b97a6"
    },
    {
        "author": "衛宗武",
        "paragraphs": [
            "清漣萬頃渟爲湖，湛湛一鏡涵太虛。",
            "其旁鱗次田莓莓，四望沃若皆膏腴。",
            "蔬畦麥隴間碧樹，洲蘋岸蓼連平蕪。",
            "水村落照晚鍾寺，中有一山成畫圖。",
            "鄭谷無此寬閒野，嚴瀨無此浩渺區。",
            "更於何所堪下釣，更於何所堪荷鋤。",
            "誰與卜築於此居，峨然其冠孔氏徒。",
            "時哉不偶堪遯世，垂緡把耒以自娛。",
            "興來風月入吟嘯，錯落吐出鮫盤珠。",
            "人惟內省有足樂，眇視外物芻狗如。",
            "膏粱於此且不願，況爲鱣鮪而施罛。",
            "則知之子命名者，是特寄意耕與漁。",
            "豈亦伯成子高之在野，莊周濠上之觀魚。"
        ],
        "title": "耕漁處",
        "id": "46cd3d46-8756-4b6b-b7d8-6332af03608c"
    },
    {
        "author": "孫吳會",
        "paragraphs": [
            "眩碧成朱被眼瞞，分明是葉作花看。",
            "道人本不知香色，只與窗前草一般。"
        ],
        "title": "雁來紅",
        "id": "47725a65-0632-4827-a73b-656fa8666f3e"
    },
    {
        "author": "孫吳會",
        "paragraphs": [
            "遊人只解遊晴晝，風雨朝昏盡屬君。"
        ],
        "title": "句",
        "id": "62f7bea7-4853-403c-b98e-2023d7282854"
    },
    {
        "author": "程洙",
        "paragraphs": [
            "長亭一樽酒，猶記別時斟。",
            "碧草思前夢，黄花見此心。",
            "關河秋北望，天地日西沈。",
            "遥想山中桂，何人月下吟。"
        ],
        "title": "秋晚懷友",
        "id": "2ecfcf22-eb64-42fc-b81b-ef0b02a0d3ca"
    },
    {
        "author": "程洙",
        "paragraphs": [
            "溪雨生流水，山晴出白雲。",
            "花來風逐逐，泥遣燕紛紛。",
            "客路猶千里，春光已十分。",
            "歸從都下者，相遇說新聞。"
        ],
        "title": "雨晴",
        "id": "1a5d0e3d-9b5d-444f-9a06-6b1050c267fe"
    },
    {
        "author": "程洙",
        "paragraphs": [
            "先生富貴本無心，冰節從來照士林。",
            "三載調元名愈重，七章告老意何深。",
            "九重屢挽音形玉，一念難回歸散金。",
            "此是吾邦真偉事，清風萬古孰追尋。"
        ],
        "title": "奉送丞相訥齋程先生二首  其一",
        "id": "e1f9f287-fd6a-4b60-a971-c0995558ff50"
    },
    {
        "author": "程洙",
        "paragraphs": [
            "公相胸中藴識幾，中和不假佩弦韋。",
            "人心未免自强弱，公論何嘗無是非。",
            "歲到寒時知勁節，事當難處見圓機。",
            "便須再出扶宗社，未許從容戀翠微。"
        ],
        "title": "奉送丞相訥齋程先生二首  其二",
        "id": "66e35745-d049-4c6f-868f-d5252db96873"
    },
    {
        "author": "鄧有功",
        "paragraphs": [
            "玉谿谿上雨聲乾，日暮東風客衲寒。",
            "數樹梅花吹作雪，行人猶自倚闌干。"
        ],
        "title": "玉山道上",
        "id": "d92bc6ea-8211-4341-b211-92c255eeea7a"
    },
    {
        "author": "鄧有功",
        "paragraphs": [
            "怪得寒燈昨夜花，五更歸夢倏還家。",
            "多情兒女傷離別，爭挽征衫問鬢華。"
        ],
        "title": "客信豐寄劉起潛  其一",
        "id": "4bbd83a0-97f3-4dc2-9ca6-662338ba1b50"
    },
    {
        "author": "鄧有功",
        "paragraphs": [
            "魚苗客子去成羣，野笑狂歌慢慢行。",
            "三十里頭齊頓住，聞官早過吉州城。"
        ],
        "title": "客信豐寄劉起潛  其二",
        "id": "b9e826ca-7401-44de-b852-1f703f37fc2f"
    },
    {
        "author": "鄧有功",
        "paragraphs": [
            "錦衣戍卒豎霜矛，彈壓鹽丁過嶺頭。",
            "三月聞韶堪歎息，南中還是一年憂。"
        ],
        "title": "客信豐寄劉起潛  其三",
        "id": "8d65e3f2-6f32-43f6-b092-f7cdf60f371d"
    },
    {
        "author": "鄧有功",
        "paragraphs": [
            "嶺南咫尺莫如虔，和暖嚴寒別有天。",
            "一夜詩魂清到骨，曉霜封却釣魚船。"
        ],
        "title": "客信豐寄劉起潛  其四",
        "id": "2c307a95-ef98-4752-abaa-d0549ef1a90b"
    },
    {
        "author": "鄧有功",
        "paragraphs": [
            "秋堂風露聲唔咿，青燈一點昏兩眵。",
            "蟫魚蠹紙老白日，未識心宇包黄羲。",
            "麟膠飲盡霜兔泣，儷花鬭葉紛奇姿。",
            "少年輕裘舌秦衍，睥睨六印京塵緇。",
            "平生眼底厭糠秕，自對春風樂沂水。",
            "搜奇抉怪問子雲，載酒歸來成獨醉。",
            "金刀喜有南鄰翁，曾吹藜焰丹霞峰。",
            "白雲滿榻呼不起，斜日倚仗酣秋空。",
            "紫皇一夕下綸旨，細祓丹鉛勘文字。",
            "會將一語贊陽秋，高入九天卑九地。",
            "聖明勛業琬琰儲，不獨焜燿冰銜書。",
            "兩朝蒐輯摩日月，往往呼喝羞庭衢。",
            "廬陵健筆人莫贖，南豐瓣香竟誰續。",
            "西江浩浩流古今，莫遣白頭愧青竹。"
        ],
        "title": "賀劉掞赴召史館校勘",
        "id": "560855ff-2cce-41cd-9c1d-08fd01de0e67"
    },
    {
        "author": "鄧有功",
        "paragraphs": [
            "丈夫達有遇，出令走千里。",
            "焚香玩太空，宴坐塵不起。",
            "云胡子曾子，不自樂沂水。",
            "風烟挾兩袖，足跟尚芒履。",
            "持被直承明，三省良未巳。",
            "觀君氣如虹，接淅亦可美。",
            "昔年子長游，落筆妙信史。",
            "三蘇出岷峨，文章仰歐子。",
            "此行崆峒嶺，萬事寧足侈。",
            "鬰孤有奇觀，佳句公摩洗。",
            "予生事斗室，出若畏瀾蠡。",
            "長安歌狹邪，神鼎鑄螭鬽。",
            "窮通匪同途，動靜實一理。",
            "時止復時行，願與參此義。"
        ],
        "title": "送曾子華遊贛",
        "id": "8acc1348-8270-4a7a-926b-e7d3b0af698f"
    },
    {
        "author": "吳汝弌",
        "paragraphs": [
            "弱齡性淡泊，鄭圃吾其師。",
            "及茲拙生事，窮窘常經時。",
            "無方可紆急，何以宣中懷。",
            "柴門蔽殘席，咏書倦徘徊。",
            "呼兒促觴至，目翫天雲飛。",
            "山鳥送新響，日遲花露滋。",
            "頹然醉簷下，不省何如時。",
            "雖非富貴樂，富貴乃所乖。"
        ],
        "title": "遣興  其一",
        "id": "6e0d2807-5577-436d-abce-76028ed3725d"
    },
    {
        "author": "吳汝弌",
        "paragraphs": [
            "疎松碎明月，密竹篩清風。",
            "親交昔與別，若謂行相從。",
            "延企邈不及，音容隨想生。",
            "諒彼亦耿耿，飛爽留空形。",
            "援琴不能寐，意乃多於聲。",
            "晤言豈無偶，眷眷詎可忘。"
        ],
        "title": "遣興  其二",
        "id": "7b111940-74ad-4786-8a5b-b51ef90bdb90"
    },
    {
        "author": "吳汝弌",
        "paragraphs": [
            "編蓬諧夙心，尊古豈文義。",
            "所得靡有言，應酬聊爾耳。",
            "室中無萊婦，童弱偶成四。",
            "團欒寧無思，達此天亦蛻。",
            "客來問長鬚，新醅可篘未。",
            "行行陟高岡，一顧俯煙水。",
            "客去不肯留，吾歸且休矣。"
        ],
        "title": "遣興  其三",
        "id": "3fde318c-bcaa-4858-bdff-366367b29b2e"
    },
    {
        "author": "吳汝弌",
        "paragraphs": [
            "磊砢千丈松，清陰蔭林丘。",
            "豈無棟梁用，匠伯不見收。",
            "匠伯恐未良，棟梁終有求。",
            "天風叶偃蓋，五雲常爲浮。"
        ],
        "title": "歲終呈一齋  其一",
        "id": "8b27ab63-0850-4e22-b6b0-bc8990bc2662"
    },
    {
        "author": "吳汝弌",
        "paragraphs": [
            "學道非學世，韜精養中和。",
            "紆朱各自貴，誰肯聆商歌。",
            "皦皦大聖心，脗然空自多。",
            "著書後子雲，千載應不磨。"
        ],
        "title": "歲終呈一齋  其二",
        "id": "b79f2959-8dca-4f3a-8c63-3ac58179d155"
    },
    {
        "author": "吳汝弌",
        "paragraphs": [
            "磔攘畢春氣，長嬴換新綠。",
            "爽風吹凉光，紉餌釣山淥。",
            "鯈魚噀水香，菰蒲削藍玉。",
            "老景結清和，心花委濠濮。"
        ],
        "title": "酬玉汝  其一",
        "id": "9991f3bb-1f91-41b4-ab89-e4b41ff6ff0c"
    },
    {
        "author": "吳汝弌",
        "paragraphs": [
            "日暮雲倒飛，苦雨濕茅屋。",
            "奇哉五碎金，青草眠黄犢。",
            "天行貴葆真，心骨迥凡俗。",
            "一尺黄菊花，秋風播芳馥。"
        ],
        "title": "酬玉汝  其二",
        "id": "3b0cdca3-e5b6-4cb7-a321-53582ce09786"
    },
    {
        "author": "吳汝弌",
        "paragraphs": [
            "閑攏兩袖秋，步入沖寂觀。",
            "古樹老雲中，仙居毀巖半。",
            "是時零雨高，葉脫凄風亂。",
            "怪禽走何忙，澀水流不漫。",
            "那知張郎仙，譎幻敢懸斷。",
            "雷書貯紅崖，愚下浪傳贊。",
            "符碑儻長靈，鬼物豈歌喚。",
            "尚云劍埋山，安得急推斷。",
            "冷翁亦張徒，精氣不知散。",
            "死坐豫樟空，鑿竅競窺看。",
            "何不葬山原，不然棄江沜。",
            "烏鳶與螻蟻，豈食吾一貫。",
            "獨流天地間，萬古亙光燦。",
            "神仙固渺茫，此事良可惋。",
            "忍哉偷兒狂，更擣泥腹爛。",
            "我來擬少休，亭壓不敢玩。",
            "黄冠四三人，拙野只欲竄。",
            "延坐無好言，令我住凉館。",
            "飯餘且縱觀，逸興薄霄漢。",
            "琴鳴著高彈，弈勝出奇算。",
            "歗咏壺隠樓，撫事發長嘆。",
            "大書同人名，聊欲記遊翫。",
            "陰霾淰輕寒，日色倏昏晏。",
            "倩人買村醪，煮芋疊肴桉。",
            "清坐二更深，一睡各鼻鼾。",
            "曉來登巖頭，棘路解羈絆。",
            "劃開天蓋寬，遠景過飛翰。",
            "幽藂摘新查，窺險身發汗。",
            "居然束歸裝，重下西巖畔。",
            "我思古之人，豈只局窮閈。",
            "觀海登泰山，深高世間冠。",
            "斯巖雖荒榛，樂事實昭煥。",
            "人心本然同，今古未容判。",
            "終當駕雲風，高蹈無畔岸。",
            "作詩示兒童，茲遊吾豈但。"
        ],
        "tags": [
            "泰山"
        ],
        "title": "遊石仙分韻得觀字",
        "id": "dee36c3d-626a-4e2e-9f9c-97d7613b3cfe"
    },
    {
        "author": "吳汝弌",
        "paragraphs": [
            "嶺上朅來觀白雲，翔鸞奮鶴浮天英。",
            "斜開錦繡春樹滿，溶溶半露遥山青。",
            "忽然變現成蒼狗，萬里長風霍無有。",
            "海龍塞氣不敢吹，日照虛空無老時。"
        ],
        "title": "朅來  其一",
        "id": "3459ea49-62f5-4366-9557-e0040572244b"
    },
    {
        "author": "吳汝弌",
        "paragraphs": [
            "嶺上朅來弄明月，千里銀光寒不缺。",
            "蝦𢋙魍魎走死盡，直數秋毫上金闕。",
            "心如此月月如心，嗒然獨據無絃琴。",
            "騰騰轉空白日晝，詩带流星過南斗。"
        ],
        "title": "朅來  其二",
        "id": "ca14642e-2c83-48c6-8d39-65df5e917d31"
    },
    {
        "author": "余觀復",
        "paragraphs": [
            "游心太古初，得句萬物表。",
            "平生一罇酒，寂寞三逕小。",
            "有琴不張絃，正以知音少。",
            "伊予挹殘芳，道心炯相照。",
            "北窗清夢長，山間自啼鳥。",
            "吾欲問先生，天闊白雲杳。"
        ],
        "title": "讀柴桑集",
        "id": "4ea569cb-2ca1-4db8-b001-49f60631a60a"
    },
    {
        "author": "余觀復",
        "paragraphs": [
            "山容洗眼青，江光照肌白。",
            "翻枝鵲查查，抱葉蟬嘖嘖。",
            "蒹葭摇風聲，梧桐淡秋色。",
            "草木了無能，陰陽互相激。",
            "人於大化中，真成逆旅客。",
            "藏舟夜半移，不假賁育力。",
            "塵網罩八紘，貪夫受羅織。",
            "蹇予丘壑姿，一室頗安適。",
            "荒尋縱奇懷，清詭吊塵迹。",
            "風摇泛海槎，雨澀登山屐。",
            "世遠事荒唐，天高興寥閴。",
            "渺渺孤征鴻，一舉振六翮。",
            "此意人莫知，獨嘯巖扉寂。"
        ],
        "title": "咏懷",
        "id": "1784a6ff-afe2-4d2f-a49d-179f3596c8b4"
    },
    {
        "author": "余觀復",
        "paragraphs": [
            "昔別青梅酸，今來黄葉墮。",
            "葉墮却歸根，窗隙見駒過。",
            "大巧亦自然，小智空瑣瑣。",
            "一言取封侯，千金賈奇禍。",
            "達人知倚伏，去就無不可。",
            "天公亦可爲，妙用正在我。"
        ],
        "title": "寄伯成  其一",
        "id": "460c5629-eb24-47f6-9972-be890071682c"
    },
    {
        "author": "余觀復",
        "paragraphs": [
            "風雅不可復，亦乃世代然。",
            "君看黄初語，已減河梁篇。",
            "神思透溟涬，至寶辭雕鎸。",
            "黨欲剩著語，不如寂無言。"
        ],
        "title": "寄伯成  其二",
        "id": "169e4228-bae4-48a2-8527-53b694bafa13"
    },
    {
        "author": "余觀復",
        "paragraphs": [
            "耨銀雲，鋤璧月，栽得寒花寄愁絕。",
            "陽和一點來天根，春滿江南誰漏泄。",
            "珊瑚作樹玉爲膚，沉水熏香檀吐屑。",
            "野橋橫，寒澗潔，斜梢舞破屋角烟，老樹壓殘牆角雪。",
            "風流不肯王謝儔，孤高尚笑夷齊劣。",
            "蕭然與俗最無緣，此話難明向誰說。",
            "絕愛西湖君，暗香浮動月黄昏。",
            "亦愛東坡老，竹外一枝斜更好。",
            "二仙去矣花寂寥，著語壓花花不倒。",
            "誰能淡筆傳其真，誰能楚語招其魂。",
            "參橫月落興未了，三叫花神聞不聞。",
            "花影摇摇情默默，冷透吟脾醒醉魄。",
            "問渠桃李豈知春，西抹東塗受春役。",
            "自然香，無色色。",
            "譙樓角動霜初飛，蕭寺鐘鳴天欲白。",
            "披衣遶遍樹頭行，判斷人間風月國。"
        ],
        "tags": [
            "西湖"
        ],
        "title": "梅花引",
        "id": "517dd5de-00f6-4f7c-9a12-5e9f9646faac"
    },
    {
        "author": "余觀復",
        "paragraphs": [
            "羣卉皆輿隸，孤標真聖賢。",
            "乾坤清不徹，風月興無邊。",
            "生意春常在，貞心晚更堅。",
            "騷經雖不載，已入二南篇。"
        ],
        "title": "梅花",
        "id": "c5318894-58b1-4422-89c8-614a94152094"
    },
    {
        "author": "余觀復",
        "paragraphs": [
            "密竹環茆舍，應無俗士過。",
            "睡濃嫌日出，坐久厭塵多。",
            "鬭雀翻危葉，饑鵝唼短莎。",
            "世涂真九曲，奔走欲如何。"
        ],
        "title": "山居即事",
        "id": "20923c96-61dd-43be-8354-14eda4123abf"
    },
    {
        "author": "余觀復",
        "paragraphs": [
            "自是孤芳集大成，紅紅白白漫爭名。",
            "天邊差有雪堪亞，世上更無花敢清。",
            "筆到花光空幻相，句如和靖藹遺聲。",
            "一枝勾引窗前月，冷淡相看太古情。"
        ],
        "title": "梅花",
        "id": "46d10e18-ca23-437b-aa1f-4ff40d8c7400"
    },
    {
        "author": "余觀復",
        "paragraphs": [
            "日淡風輕養物華，老天將此付詩家。",
            "人情巧似營巢燕，春意忙於赴壑蛇。",
            "寂寞蘭亭空有感，凄凉金谷竟誰誇。",
            "絕憐狂甚樊川杜，枉殺吟情豆蔻花。"
        ],
        "title": "次韻春日",
        "id": "b9114433-d433-4711-ab3a-e18aebce1d4e"
    },
    {
        "author": "余觀復",
        "paragraphs": [
            "榴簇殷紅竹迸青，風驚簷玉一時鳴。",
            "晚來幽趣無人解，流水聲中看月行。"
        ],
        "title": "次韻",
        "id": "b207c5a4-6d98-4f72-a8d1-2bd79bd15767"
    },
    {
        "author": "余觀復",
        "paragraphs": [
            "步遶蒼苔自詠詩，吟情惟有澗泉知。",
            "山猿忽地來偷果，攀斷庭前烏桕枝。"
        ],
        "title": "步遶",
        "id": "c6f26278-c66f-4728-892d-6eb0b40748a2"
    },
    {
        "author": "余觀復",
        "paragraphs": [
            "盤盤老桂樹，金屑黄𩰀鬆。",
            "孕此無盡香，襲襲乘西風。",
            "幽人爲延佇，古意滋無窮。",
            "王孫招不來，西郊草蒙茸。",
            "欲以遺遠者，道阻嗟難從。",
            "□□不忍替，攬之寄房櫳。",
            "夢魂怳而清，夜午超鴻濛。",
            "常恐芳氣歇，我恨何時終。"
        ],
        "title": "木犀",
        "id": "26c661b5-515b-4195-986f-8048f383d1f3"
    },
    {
        "author": "釋文珦",
        "paragraphs": [
            "堯任舜禹，聖化日熙。",
            "二臣至德，惟堯克知。",
            "明良胥會，徵庸弗疑。",
            "佐命垂統，股肱綱維。",
            "行堯之道，蚤夜孳孳。",
            "上齊七政，大錄萬幾。",
            "與人爲善，念茲在茲。",
            "舉相去凶，咨牧授時。",
            "執德於心，其化若馳。",
            "洪水滔天，浩浩無涯。",
            "下民昏墊，荒度爲宜。",
            "乃乘四載，奠決刊隨。",
            "櫛風沐雨，手胼足胝。",
            "四海會同，九澤具陂。",
            "誕敷文德，帝命是祗。",
            "翔泳咸若，鳳皇來儀。",
            "堯嘉厥功，翕受敷施。",
            "同聲相應，百僚師師。",
            "是知官人，安危之基。",
            "用賢則安，用佞則危。",
            "惟彼陶唐，百工允釐。",
            "後世有述，先天弗違。",
            "能賞能禪，纘承伏犧。",
            "爲民之極，黄收純衣。",
            "明並日月，照臨無私。",
            "不言而治，端拱無爲。",
            "民無能名，蕩蕩巍巍。",
            "惟天爲大，惟堯則之。",
            "先聖斯言，當深致思。",
            "或未之思，室是遠而。"
        ],
        "title": "堯任舜禹行",
        "id": "ccbcbf38-4c45-4515-8d6b-0ce3874e74a3"
    },
    {
        "author": "釋文珦",
        "paragraphs": [
            "天地無窮，人處于中。",
            "三才既兆，庶類皆通。",
            "至聖立極，萬方所宗。",
            "如星拱北，如水朝東。",
            "垂衣而治，天下爲公。",
            "孝慈道廣，是謂大同。",
            "自茲而降，謀用是崇。",
            "兵由此起，彊弱相攻。",
            "上下分亂，莫知適從。",
            "匪茲禮義，曷能靖共。",
            "順之者吉，逆之者凶。",
            "不能率此，斯曰顓蒙。",
            "窮通得喪，實維降衷。",
            "巧愚不與，係於遭逢。",
            "毋肆小智，以菑厥功。",
            "安時處順，於焉考終。"
        ],
        "title": "天地無窮行",
        "id": "c0799290-92dd-4bea-8e4d-e242d2609c1d"
    },
    {
        "author": "釋文珦",
        "paragraphs": [
            "天道夷簡，蕩蕩巍巍。",
            "人心不然，大行險巇。",
            "轉眼翻覆，誠不易知。",
            "忠或見疎，信或見疑。",
            "離間致入，寧復顧思。",
            "昔者繾綣，終焉棄遺。",
            "聖如周公，王猶不知。",
            "孝若申生，姬能死之。",
            "在彼盛時，尚有爾爲。",
            "况乎季世，顛倒是非。",
            "讒人飽祿，志士苦饑。",
            "俯仰今古，其誰不悲。",
            "命懸于天，逆之爲嗤。",
            "沖靜無患，進取必危。",
            "守道安危，其殆庶幾。",
            "禍福之兆，可以理推。",
            "夷齊去周，西山採薇。",
            "黄綺避秦，商巖茹芝。",
            "景行先哲，良足爲規。",
            "規而罔念，雖悔何追。"
        ],
        "title": "天道夷簡行",
        "id": "5d3f5fee-84c7-4bcd-a17d-d3d432626736"
    },
    {
        "author": "釋文珦",
        "paragraphs": [
            "天道雖遠，人心匪殊。",
            "內直不欺，與天爲徒。",
            "對越無媿，陟降恒俱。",
            "祝史陳言，曾非矯誣。",
            "桑林之禱，金縢之書。",
            "至誠感通，如皷應桴。",
            "神人以和，大信以孚。",
            "不勉不思，自止于符。",
            "天有常道，人無異塗。",
            "志斯一矣，天其遠諸。",
            "大道既漓，人心日渝。",
            "背天從欲，覆族亡軀。",
            "作善降祥，爲惡速辜。",
            "聖言孔彰，是訓是謨。",
            "一念之差，千里而迂。",
            "惟當自修，以反厥初。"
        ],
        "title": "天道雖遠行",
        "id": "b14fd6a9-7b47-44fd-b165-cee19a3e6107"
    },
    {
        "author": "釋文珦",
        "paragraphs": [
            "別日何易，會日何難。",
            "道路修阻，山川鬰盤。",
            "寤寐懷思，涕泣汍瀾。",
            "思君不已，損我容顔。",
            "時歌舊章，期以自寬。",
            "歌終太息，反開憂端。",
            "孤鴻嘹唳，過彼雲間。",
            "欲托遺音，遐征不還。",
            "出戶徘徊，風露淒寒。",
            "明月皎皎，星斗闌干。",
            "羅帷飄揚，顧影難安。",
            "耿耿長夜，摧此心肝。"
        ],
        "title": "別日何易行",
        "id": "8617a6be-dc4b-4b67-9f58-ab088b3f0146"
    },
    {
        "author": "釋文珦",
        "paragraphs": [
            "北遊朔城，險阻艱難。",
            "荒溪遐曠，穹谷紆盤。",
            "白日晦景，陰雲洞寒。",
            "凝冰不冶，積雪寧乾。",
            "凍草色死，北風聲酸。",
            "林嘯猛虎，路多胡犴。",
            "愁腸分裂，趼足蹣跚。",
            "風餐不飽，露宿難安。",
            "別離之苦，維昔所歎。",
            "懷哉征人，曷云來還。"
        ],
        "title": "北遊朔城行",
        "id": "c5dd4d20-d2bb-41cf-b14e-fab9ccb0dd0d"
    },
    {
        "author": "釋文珦",
        "paragraphs": [
            "春草離離，秋蘭猗猗，足紉吾衣。",
            "南山有芝，西山有薇，足樂吾饑。",
            "誰信誰疑，誰是誰非，足亡吾機。",
            "或瘞或焚，或暴或沉，足爲吾歸。",
            "生浮死休，已而已而，出山何爲。",
            "歌闋聲消，隠几而息，夢爲飛雲。",
            "遨遊八極，我爲雲邪，雲爲我邪。",
            "無待無得，窅然皆喪，自適夫道。",
            "吾心之適，富兮貴兮，吾不與易。"
        ],
        "title": "山中放歌",
        "id": "3bd8c3f9-e8ea-4f53-8d06-9860250dec62"
    },
    {
        "author": "釋文珦",
        "paragraphs": [
            "嘗聞有靈鳥，其名爲鳳凰。",
            "九苞信嘉瑞，五色成文章。",
            "其宿必丹穴，其鳴在朝陽。",
            "有德斯出現，德衰還伏藏。",
            "始至於少皡，再巢於陶唐。",
            "舜恩被動植，聞韶復翺翔。",
            "閔其出非時，見歌於楚狂。",
            "仲尼歎不至，是亦爲世傷。",
            "蕩蕩二千齡，孰能致斯祥。",
            "當今邁三五，君明臣且良。",
            "其或一來儀，足以慰萬方。",
            "鳳兮儻不來，吾淚徒滂滂。"
        ],
        "title": "靈鳥篇",
        "id": "5cf30fb6-bd13-4100-88a2-5b1afe9f8260"
    },
    {
        "author": "釋文珦",
        "paragraphs": [
            "美竹生窮崖，西人翦爲笛。",
            "制度誠簡易，不假金玉飾。",
            "五音既繁會，八音亦交出。",
            "鳳鳴何雝雝，龍吟尤歷歷。",
            "貪者聽之廉，愁者聽之懌。",
            "悍者聽之和，勞者聽之佚。",
            "遺調感人多，今人孰能識。",
            "空復想桓伊，三弄楚天碧。"
        ],
        "title": "羌笛",
        "id": "bfc6d892-cab4-4a1a-8aaa-4345a050224e"
    },
    {
        "author": "釋文珦",
        "paragraphs": [
            "悠悠萬里行，河畔草青青。",
            "青草有衰歇，遠行無期程。",
            "秦既滅六國，驅民築長城。",
            "長城三千里，將以限胡兵。",
            "城邊沙水寒，飲馬馬悲鳴。",
            "築夫困久役，誰無鄉土情。",
            "父母念孝養，室家歎孤嬛。",
            "萬一死於築，白骨空支撐。",
            "膏血脂草莽，魂魄亦飄零。",
            "苦哉築城人，舉杵無樂聲。",
            "仁守國自固，不仁禍斯宏。",
            "祖龍不知此，縱暴勞蒼生。",
            "高明鬼瞰室，天道常惡盈。",
            "長城徒高高，不救秦祚傾。",
            "豈若唐虞君，垂衣燕泰寧。",
            "至德亙萬古，巍巍不可名。"
        ],
        "title": "悠悠萬里行",
        "id": "bebb67b5-9ebc-4386-b0f4-75b4be67fa4b"
    },
    {
        "author": "釋文珦",
        "paragraphs": [
            "寧爲路傍草，莫作戰士妻。",
            "初嫁席未溫，夫今戍遼西。",
            "憶與夫別時，山川正飛雪。",
            "腰間弓箭重，冰凍馬蹄裂。",
            "夫君在萬里，如何可相求。",
            "瞻彼日月光，使妾心悠悠。",
            "悠悠復悠悠，想思曷云已。",
            "夜夜勞夢魂，遥遥渡遼水。",
            "軍中有紀律，君當慎終始。",
            "勿以念室家，無心事戎壘。",
            "自昔忠義人，從軍皆效死。"
        ],
        "title": "征婦怨",
        "id": "3f08c0ef-c9c9-4b1b-8423-91d1ad072d11"
    },
    {
        "author": "釋文珦",
        "paragraphs": [
            "杜宇蜀帝魂，啼時吻流血。",
            "知有思歸人，日夜啼不絕。",
            "吾歸渺無期，汝啼豈易說。",
            "故宮春草深，高堂滿簪雪。"
        ],
        "title": "杜宇朝夕啼客舍檐樹間",
        "id": "3fb30a00-889b-44cb-bfe6-fce33f30e9f3"
    },
    {
        "author": "釋文珦",
        "paragraphs": [
            "明良但間作，瑣瑣常相因。",
            "讒諛既得志，聖哲多罹屯。",
            "大化造萬物，差品難具陳。",
            "薰蕕不同器，仁暴當異倫。",
            "使之混而處，枘鑿安能親。",
            "西伯居羑里，仲尼傷獲麟。",
            "遂使黄綺徒，商山終避秦。",
            "潄泉茹紫芝，揮手謝世人。"
        ],
        "title": "讀史有感",
        "id": "8c9be3a7-1d6d-497a-83ae-9fedc8a58859"
    },
    {
        "author": "釋文珦",
        "paragraphs": [
            "羲農至舜禹，所尚惟樸素。",
            "迨及三代衰，君臣皆不度。",
            "其源既已開，展轉若塗附。",
            "秦漢距陳隋，相沿少知悟。",
            "傷財而害民，多不能永祚。",
            "乃知縱奢淫，天人所同惡。",
            "金玉不可衣，錦綉不可茹。",
            "所貴在農桑，工巧皆民蠹。"
        ],
        "title": "戒奢",
        "id": "b9e57d4d-2355-4355-a6cc-d9f339c70b91"
    },
    {
        "author": "釋文珦",
        "paragraphs": [
            "潔婦與秋胡，以禮成配匹。",
            "畢結方五朝，秋胡事行役。",
            "道塗既云遠，年運亦易徂。",
            "日月迭相代，五回見榮枯。",
            "秋胡仕侯邦，音塵久疎絕。",
            "誓言奉姑嫜，秋霜擬貞潔。",
            "春日行採桑，援柯向前林。",
            "秋胡倏來歸，相逢贈黄金。",
            "重義不受金，采采實筐篚。",
            "歸來見夫婿，乃是贈金子。",
            "苦辭讓其諐，投身入淵死。",
            "豈是不愛身，示心如此水。"
        ],
        "title": "秋胡詩",
        "id": "abb0c8d3-44ec-40e9-83bb-e9f86a1d1c68"
    },
    {
        "author": "釋文珦",
        "paragraphs": [
            "浮萍寄諸水，漂流本無根。",
            "倚水以爲命，然後生意蕃。",
            "女子方在室，怙恃父母恩。",
            "及其既結髮，託身向他門。",
            "室家以禮合，偕老古所敦。",
            "畢力閨中事，未嘗憚其煩。",
            "夙興而夜寐，黽勉無後言。",
            "德音罔違越，生育皆充完。",
            "夫壻輕薄兒，翻覆何無端。",
            "青天起雲雷，無風作濤瀾。",
            "中情一朝異，棄舊淫新婚。",
            "宴爾如兄弟，視我同讎怨。",
            "非唯不見答，暴怒難具論。",
            "妃耦道遂喪，安能久自存。",
            "祇憐妾薄命，仰天每長歎。",
            "願還念昔者，無爲卒相諼。"
        ],
        "title": "浮萍寄水行",
        "id": "061d3530-05ce-45a5-9f85-9a4412ea21ea"
    },
    {
        "author": "釋文珦",
        "paragraphs": [
            "靜夜不遑寐，秋氣殊清清。",
            "霜露塗庭蕪，隕葉摧枝莖。",
            "西風更蕭騷，萬竅皆同聲。",
            "蜻蛚亦含悲，嘖嘖牀下鳴。",
            "出門一以視，青天綴繁星。",
            "三五正縱橫，北斗方斜傾。",
            "飛鴻朔方來，迢迢困遐征。",
            "中路失儔侶，隻影何煢煢。",
            "感物懷遠人，徘徊以屏營。",
            "心折不能言，默默徒憤盈。"
        ],
        "title": "靜夜不寐行",
        "id": "809b833e-82ee-4dbd-99d4-2650105be605"
    },
    {
        "author": "釋文珦",
        "paragraphs": [
            "褚君樂嘉遯，門徑多青蕪。",
            "心同水月皎，身與山雲俱。",
            "古壁懸篆籀，不愛燒藥鑪。",
            "南華註已畢，終然得玄珠。",
            "高風度寥廓，逸韻淩江湖。",
            "策杖時過我，以我機事無。",
            "中情了無取，斯爲真隠徒。",
            "知已換凡骨，何時上清都。"
        ],
        "title": "贈道士褚雪巘",
        "id": "47edfd19-0a2c-46a8-9add-02ed63c30d0c"
    },
    {
        "author": "釋文珦",
        "paragraphs": [
            "檜龍奮頭角，百獸毋敢獰。",
            "居然護祇園，老鬽魂魄驚。",
            "本根既深固，樛枝任縱橫。",
            "秋城風雨癡，或躍常夜鳴。",
            "夜鳴不自已，江頭雲霧生。",
            "乘雲何所之，變化朝帝京。",
            "歸來氣尚豪，撼動老禪兄。",
            "空庭儼相對，健骨殊淒清。",
            "中林萬古松，或可爲同盟。",
            "蒲柳先秋凋，襟期信難并。",
            "異質誠正直，扶持乃神明。",
            "更看霜雪繁，黛色挺孤擎。"
        ],
        "title": "賡趙別駕天寧古檜韻",
        "id": "355242d6-c3ce-4150-9eb1-973afc519fae"
    },
    {
        "author": "釋文珦",
        "paragraphs": [
            "雨收江路涼，徐行吊孤影。",
            "遠岫夕陽明，平洲霽華靜。",
            "渡頭人盡歸，佳趣在漁艇。",
            "漁翁不自知，醉卧風吹醒。"
        ],
        "title": "江頭雨霽",
        "id": "133a7043-8443-44a4-9aac-ec0dd4e85869"
    },
    {
        "author": "釋文珦",
        "paragraphs": [
            "日日行鏡中，身與白鷗同。",
            "閒蹤無滯留，清興何始終。",
            "紅蕖耀晨妝，綠蒲媚新叢。",
            "長歌對漁父，滄浪有遺風。"
        ],
        "title": "鏡中放歌",
        "id": "737c643b-2f52-415d-9d63-df229abdcfa9"
    },
    {
        "author": "釋文珦",
        "paragraphs": [
            "春暮倉庚鳴，農家語堪聽。",
            "雨暘不違時，麥高桑葉青。",
            "烹豚酌清酒，廟中謝神靈。",
            "田蠶杯珓好，歡聲動林坰。",
            "祭罷各分散，羣鳥啄餘腥。"
        ],
        "title": "野外即事",
        "id": "58db7e03-859e-455e-b82d-87ba961199ca"
    },
    {
        "author": "釋文珦",
        "paragraphs": [
            "結交盡閒交，日欲共幽討。",
            "道人失前期，使我縈懷抱。",
            "清猿往相催，同來須及早。",
            "良恐秋風高，吹我杞菊老。"
        ],
        "title": "結交",
        "id": "5d02e1fe-866e-484c-b03a-99b706fed1d5"
    },
    {
        "author": "釋文珦",
        "paragraphs": [
            "問君何所之，執手立前墀。",
            "可堪爲遠別，都不道回期。",
            "簷間蠨蛸蟲，似知妾心悲。",
            "纏綿結離恨，千絲仍萬絲。"
        ],
        "title": "遠別曲",
        "id": "1f3a799a-0fa6-439d-96fb-4101d2c3479a"
    },
    {
        "author": "釋文珦",
        "paragraphs": [
            "山家忘四時，力作倦還息。",
            "鴉鳴知欲曙，雞栖念當夕。",
            "兩男皆長成，盡解供賦役。",
            "季女方及笄，亦復能紡績。",
            "老翁獨無事，醉飽岸巾幘。",
            "喜客到柴扉，掃室具枕席。",
            "棗栗非外求，園蔬更堪摘。",
            "殷勤話生理，頗覺計自得。",
            "我生獨何爲，轉徙常寄食。",
            "語殘燈欲死，草際蟲嘖嘖。"
        ],
        "title": "投宿山家",
        "id": "901da1b7-7cab-42c7-842b-765afbb83d80"
    },
    {
        "author": "釋文珦",
        "paragraphs": [
            "荒草沒頹垣，知是何人墓。",
            "高頂上牛羊，空間住狐兔。",
            "行旅爲傷神，子孫在何處。",
            "飋飋起悲風，蕭騷白楊樹。"
        ],
        "title": "廢塚",
        "id": "e8d550e9-2b52-47ac-ba65-ddafb1bcae6e"
    },
    {
        "author": "釋文珦",
        "paragraphs": [
            "西風日夜起，江上楓葉赤。",
            "可憐未歸人，復送行遠客。",
            "相見鬢毛改，轉覺世路迫。",
            "他日慰相思，豈必在書尺。",
            "薄俗能移人，出處當自力。"
        ],
        "title": "鄞江送友",
        "id": "8e5ccc7f-f514-4440-b897-e0e3211e3fcf"
    },
    {
        "author": "釋文珦",
        "paragraphs": [
            "郊行雨初歇，野徑泥猶滑。",
            "斜日照殘雲，雲邊飛鳥沒。",
            "別浦有行舟，乘流櫂歌發。",
            "對景未能去，沙頭待新月。"
        ],
        "title": "喜晴  其一",
        "id": "0c35a72a-d464-4a5e-9f6f-2509ddad7375"
    },
    {
        "author": "釋文珦",
        "paragraphs": [
            "經旬雨不斷，今日喜新霽。",
            "杖策東臯行，桑柘陰翳翳。",
            "蠶老欲登箔，菜麥亦可刈。",
            "田園足生理，外此盡誤計。",
            "父老誠見客，吾駕從茲稅。"
        ],
        "title": "喜晴  其二",
        "id": "fae4a0cb-8fd5-4450-a644-5b87ccf15146"
    },
    {
        "author": "釋文珦",
        "paragraphs": [
            "客館何寥寥，明月竟窗戶。",
            "青天懸列星，零露霑宿莽。",
            "懷感不遑寐，起坐聽漏皷。",
            "聽罷復重聽，聽徹三四五。"
        ],
        "title": "客夜",
        "id": "4dbe7c0f-43fd-453d-8bcc-5354a91e1a82"
    },
    {
        "author": "釋文珦",
        "paragraphs": [
            "粵自兩儀分，溟波長諸水。",
            "涵渟昭體量，沆瀁無涯涘。",
            "一目但浺瀜，百川競輸委。",
            "東聞號扶桑，西或稱濛汜。",
            "浴日揚明輝，浮天忘表裏。",
            "神靈奠厥居，鱗介安攸止。",
            "蜃氣成樓臺，珠光耀坁沚。",
            "漁商所依憑，利用何窮已。",
            "鼓楫通九夷，乘風超萬里。",
            "初唯見平相，漸得悟深理。",
            "儻可覓蓬萊，當從赤松子。"
        ],
        "title": "觀海",
        "id": "868b80c3-b9f3-475f-894f-1e18959d1afd"
    }
]