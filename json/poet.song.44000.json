[
    {
        "author": "許醇",
        "paragraphs": [
            "龍陽古昔惟荒野，石險山深甲天下。",
            "始聞魏將征蜀時，閣道通行有來者。",
            "緣崖傍澗縈居止，風景寧將他郡比。",
            "地稀平陸少稻梁，菽麥蕎糜而已矣。",
            "此土瘠薄不出穀，稅廩不踰三百斛。",
            "我朝設官屯戍兵，供億常於左綿督。"
        ],
        "title": "民謠",
        "id": "adb0c657-84f3-472d-9cb3-fdefd2646598"
    },
    {
        "author": "張炎民",
        "paragraphs": [
            "威名嘗使虜人驚，杖節還朝欲請纓。",
            "三絕文章留麗正，一麾江海去承明。",
            "夕闈入對虛青瑣，晝錦行歸耀絳旌。",
            "秋雨鱸蓴廚膳美，曉風鐃鼓使船輕。",
            "鑑湖雲水關心久，蓬閣煙巒照眼清。",
            "西省自應論出守，未容全慰吏民情。"
        ],
        "title": "送程給事知越州",
        "id": "53b61741-60f2-43a2-855b-c978931abad8"
    },
    {
        "author": "蔡覿",
        "paragraphs": [
            "海風拍枕燈初暗，山雨打窻人正寒。",
            "料得此軒秋更好，怒濤推月上闌干。"
        ],
        "title": "正覺寺清風軒",
        "id": "f3b89be3-79a6-45e1-a93f-6e18d221ebf6"
    },
    {
        "author": "蕭介夫",
        "paragraphs": [
            "勸君莫累黑山土，累得黑山竟何補。",
            "勸君莫勒燕然石，勒得燕然又何益。",
            "百年歲月能幾何，螢燭光中都瞬息。",
            "我今安得萬丈梯，騰騰直上天街墀。",
            "剪拆金烏翅，戳下玉兔蹄。",
            "使玉兔不能走，金烏不得飛。",
            "然後舉泰山爲肉林，東海爲酒池。",
            "君不見吳王臺下秋風悲，金谷園中春草衰。",
            "不如相逢且飲酒，齊聲拍掌大唱金縷衣。"
        ],
        "tags": [
            "泰山"
        ],
        "title": "將進酒歌",
        "id": "964f2d92-9752-46e6-b322-c15ea8c35043"
    },
    {
        "author": "廖平",
        "paragraphs": [
            "豈是齊安無一事，自緣太守有餘才。"
        ],
        "title": "句",
        "id": "af6295fb-8495-47a4-a84a-05f9605a4ab0"
    },
    {
        "author": "郭知章",
        "paragraphs": [
            "一門十捧鄉老書，四子五折東堂桂。"
        ],
        "title": "句  其一",
        "id": "51c1656c-4c65-4ed7-8c3a-87207cfd1217"
    },
    {
        "author": "郭知章",
        "paragraphs": [
            "去國二十年。"
        ],
        "title": "句  其二",
        "id": "523822b0-8591-4a8c-ba3b-7aa6e0ede188"
    },
    {
        "author": "張琬",
        "paragraphs": [
            "維舟得古寺，望完多天四平。",
            "晴日暉暉散，晚風泠泠清。",
            "危亭下瞰野，層閣高連甍。",
            "起望斗與牛，淮海相奔傾。",
            "往來誰百年，今昔我平生。",
            "悠悠何所寓，臺上多化城。",
            "與其逐影死，寧似不鳴烹。",
            "咄哉應有止，老矣將安行。",
            "中庭柜子落，丈室霜月明。",
            "此意竟蕭條，猶然笑安榮。"
        ],
        "title": "和孫莘老題召伯斗野亭",
        "id": "4f4947fb-d8b5-4001-925b-a437a5dd3e3a"
    },
    {
        "author": "張琬",
        "paragraphs": [
            "仙去不留丹竈藥，詩成惟記御園柑。",
            "休誇巨鎮來天北，且得奇峰在嶺南。",
            "已見二樓開石路，可無雙鯉起龍潭。",
            "政當九月黄茅裏，喜作清商洗瘴嵐。"
        ],
        "title": "南樓寺",
        "id": "88961378-0a85-4cd8-8da7-7d2ab9d79b3c"
    },
    {
        "author": "毛杭",
        "paragraphs": [
            "周雅久不復，楚騷方獨鳴。",
            "淫哇弄氣態，污我瀟湘清。",
            "二公好奇古，大節□時□。",
            "磨崖勒唐頌，字字瓊□英。",
            "雲借體勢，水石生光精。",
            "浯溪僻南地，自爾聞正聲。",
            "詩傳播夷夏，孰貴燕然銘。",
            "弦歌入商魯，永與人神聽。",
            "江流或可竭，此文如日星。"
        ],
        "title": "讀唐中興頌",
        "id": "c51cb911-7a53-467f-8b65-2436599a6cfd"
    },
    {
        "author": "練毖",
        "paragraphs": [
            "仙人丹成去不返，至今廟貌留名山。",
            "嗟予俯仰隨繮鎖，塵土驅馳止汗顔。"
        ],
        "title": "鳬山廟二首  其一",
        "id": "c9645503-5081-4754-9ec1-1a5d8c757fb5"
    },
    {
        "author": "練毖",
        "paragraphs": [
            "雲煙深處路縈紆，元是真人舊隱居。",
            "我亦放情丘壑者，官閑時得命籃輿。"
        ],
        "title": "鳬山廟二首  其二",
        "id": "3062d6f2-ccc1-42b1-8d96-57f75b768519"
    },
    {
        "author": "李亨伯",
        "paragraphs": [
            "道出古柴桑，淵明祠有堂。",
            "春逢楊柳綠，秋及菊花黄。",
            "有酒尊居右，無弦琴在床。",
            "清名百世下，廬岳共存亡。"
        ],
        "title": "靖節祠堂",
        "id": "2e74b154-7c46-4048-a552-260419b52dc8"
    },
    {
        "author": "董乂",
        "paragraphs": [
            "縹渺煙中漁父槳，坡陀山上使君衙。"
        ],
        "title": "句  其一",
        "id": "30db5d2c-2033-4b59-9ac8-dc8c54362f30"
    },
    {
        "author": "董乂",
        "paragraphs": [
            "六月涼窻涼衽袖，二蘇辭翰照青冥。"
        ],
        "title": "句  其二",
        "id": "f6a7b5ed-828d-4a62-9f33-423576bda435"
    },
    {
        "author": "董乂",
        "paragraphs": [
            "使宇高連徐邈洞，人家都食武昌魚。"
        ],
        "title": "句  其三",
        "id": "43cc52c3-97fa-4dfb-8a8e-e3d04ba8c939"
    },
    {
        "author": "董乂",
        "paragraphs": [
            "雲影萬重連鄂渚，風帆一日到潯陽。"
        ],
        "title": "句  其四",
        "id": "782ab00d-3288-4725-81c1-58fd8ed4e3bf"
    },
    {
        "author": "董乂",
        "paragraphs": [
            "數封天子詔，兩代帝王師。"
        ],
        "title": "句  其五",
        "id": "5abc031f-315a-46f6-91d7-e341eff2f8b3"
    },
    {
        "author": "樓常",
        "paragraphs": [
            "不老長生世所稀，要持陰德定鎡基。",
            "能行方寸無欺處，方是平生踏道時。",
            "長以仁思登愷弟，莫教深刻失便宜。",
            "行年七十看將近，見盡人間事可知。"
        ],
        "title": "令江夏時作",
        "id": "28daa956-2836-4f2c-bfca-2b3975dab56e"
    },
    {
        "author": "陳毅",
        "paragraphs": [
            "雲道無心亦愛山，雨餘時向此中還。",
            "而今天下焦枯甚，只恐蒼龍未放閑。"
        ],
        "title": "歸雲洞",
        "id": "b31e32b2-5d2c-45b7-908e-4dee63e57b1d"
    },
    {
        "author": "陳毅",
        "paragraphs": [
            "遠歸滄海通舟楫，近洗山僧一片心。",
            "留與臥龍成窟穴，等閑飛去也爲霖。"
        ],
        "title": "決澗院",
        "id": "c5e38cdb-06e7-441c-8a76-9c992ae736aa"
    },
    {
        "author": "余弼",
        "paragraphs": [
            "孤峰牢落幾何年，臺殿於今插半天。",
            "已是精藍誇絕徼，更將寶塔在危巓。",
            "煙霞色任陰晴變，鐘磬聲隨上下傳。",
            "珍重老僧無別境，一生幽趣只山川。"
        ],
        "title": "題慧悟禪師上方",
        "id": "098a4c5e-bd48-43be-a44f-cb484459865a"
    },
    {
        "author": "黄遠",
        "paragraphs": [
            "隱隱招提地，幽軒無點埃。",
            "惟栽紫竹種，相伴白雲堆。",
            "疏影月移轉，清聲風送來。",
            "居常稀俗客，貝葉此勤開。"
        ],
        "title": "題竹軒",
        "id": "bed87fc9-0e3b-4513-94d5-f7d75dcc1a57"
    },
    {
        "author": "杜常",
        "paragraphs": [
            "行盡江南數十程，曉風殘月入華清。",
            "朝元閣上西風急，都入長楊作雨聲。"
        ],
        "title": "過華清宮",
        "id": "e5c93a85-9b83-4afe-bcde-8bb282ccee6f"
    },
    {
        "author": "杜常",
        "paragraphs": [
            "桕葉青青櫟葉紅，高低相倚弄秋風。",
            "夜來雨後輕塵斂，繡出驪山嶺上宮。"
        ],
        "title": "夜雨晨霽",
        "id": "44463117-e98c-4177-b442-96a33dc4991c"
    },
    {
        "author": "杜常",
        "paragraphs": [
            "已去開元四百年，此泉猶自響潺潺。",
            "也知不憤當時事，長作悲聲恨祿山。"
        ],
        "title": "溫泉",
        "id": "e15c1503-1403-4377-87fb-baba6f5a788b"
    },
    {
        "author": "杜常",
        "paragraphs": [
            "漁陽烽燧起雲間，玉輦蒼黄下此山。",
            "何事君王自神武，區區南渡鹿頭關。"
        ],
        "title": "驪山",
        "id": "8c37b359-8ddf-456a-af0d-f196328b2d04"
    },
    {
        "author": "杜常",
        "paragraphs": [
            "江聲聒破刺史眠。"
        ],
        "title": "句",
        "id": "ef3fb519-2ae7-40b9-b718-808d5c9003b5"
    },
    {
        "author": "孫諤",
        "paragraphs": [
            "聞說虞山有道澄，白雲深處不聞扃。",
            "自言古佛何爲者，只是無心一老僧。"
        ],
        "title": "贈僧道澄",
        "id": "a196722b-128f-4076-a6fa-42768947e3a0"
    },
    {
        "author": "孫諤",
        "paragraphs": [
            "竹林藏月讀書家。"
        ],
        "title": "句",
        "id": "54059023-cfff-40ad-a4c8-f452cf28948c"
    },
    {
        "author": "張綬",
        "paragraphs": [
            "青山曲轉抱寒溪，重磴躋攀鳥道危。",
            "石竈未烹鴻漸茗，雲亭先紀長卿詩。",
            "千峰列坐生詞筆，萬象當空落酒巵。",
            "更約清宵共來宿，琵琶亭上月明時。"
        ],
        "title": "昌國寺來景堂",
        "id": "27a304b9-22cc-4f4d-a405-3b4c1f4afd9c"
    },
    {
        "author": "張綬",
        "paragraphs": [
            "江山清絕冠吳頭。"
        ],
        "title": "句",
        "id": "096b6190-5137-4acb-a525-3a3641f92eeb"
    },
    {
        "author": "查深",
        "paragraphs": [
            "門外聲聲叫賣魚，囊空不問價何如。",
            "磁盆昨夜黄虀熟，淡飯時光樂有餘。"
        ],
        "title": "閑詠",
        "id": "80c88d77-c911-4af0-ae85-008b673f33f2"
    },
    {
        "author": "馬道",
        "paragraphs": [
            "翠翎迎日動，紅觜響煙蘿。",
            "不顧泥丸及，唯貪得食多。",
            "纔離枯朽木，又上最高柯。",
            "吳楚園林闊，忙忙爭奈何。"
        ],
        "title": "啄木",
        "id": "addf5490-49ff-45ec-bd15-d5192007e611"
    },
    {
        "author": "錢忠",
        "paragraphs": [
            "八十清翁今釣客，一綸一艇一魚簑。",
            "碧潭波底繫船臥，紅蓼香中對月歌。",
            "玉膾盈盤同美酒，錦鱗隨手出清波。",
            "風煙幽隱無人到，俗客如何願一過。"
        ],
        "title": "贈仙翁三首  其一",
        "id": "aab26892-1347-4774-88c5-6a99f1261180"
    },
    {
        "author": "錢忠",
        "paragraphs": [
            "小舟泛泛遊春水，竹笠團團覆敗簑。",
            "盈棹長風三尺浪，滿船明月一聲歌。",
            "非干奔走厭浮世，自是情懷慕素波。",
            "惟有仙翁爲密友，就魚攜酒每相過。"
        ],
        "title": "贈仙翁三首  其二",
        "id": "34396f80-7032-4725-bcbc-4bceb6ab2da8"
    },
    {
        "author": "錢忠",
        "paragraphs": [
            "吳江高隱仙鄉客，衰鬢長髯白髪乾。",
            "滿目生涯千頃浪，全家衣食一綸竿。",
            "長橋水隱秋風軟，極浦煙浮夜釣寒。",
            "因笑區區名利者，是非榮辱苦相干。"
        ],
        "title": "贈仙翁三首  其三",
        "id": "2ec0554b-46b0-4caa-b60d-60e6f87f7530"
    },
    {
        "author": "錢忠",
        "paragraphs": [
            "水國神仙宅，吾今過此中。",
            "長橋千古月，不復怨春風。"
        ],
        "title": "贈姑子王師孟",
        "id": "0dbef0ac-9929-4be0-9914-9b736e5bac89"
    },
    {
        "author": "吳江老人",
        "paragraphs": [
            "向晚雲晴無限好，船頭又見亂堆簑。",
            "卻無塵世利名厭，盡是市朝興廢歌。",
            "全宅合來居水澤，此身常得弄煙波。",
            "肥魚美酒尤豐足，自是幽人不願過。"
        ],
        "title": "和錢忠",
        "id": "6522ef83-2c79-4c26-9fd2-1bfe92a5382c"
    },
    {
        "author": "吳江女子",
        "paragraphs": [
            "昨日相逢小木橋，風牽裙带纏郎腰。",
            "此情不語無人覺，只恐猜疑眼動搖。"
        ],
        "title": "與錢忠",
        "id": "8a7bfc00-e31c-4323-802d-1f3d3f6d93c6"
    },
    {
        "author": "吳江女子",
        "paragraphs": [
            "輕橈直入湖心裏，渡人荷花窣窣鳴。",
            "何處漁謠相調戲，住船側耳認郎聲。"
        ],
        "title": "又與錢忠",
        "id": "745b95d0-b817-46a1-a4e3-aa2878be00c5"
    },
    {
        "author": "戴敷",
        "paragraphs": [
            "湖中煙水平天遠，波上佳人恨未休。",
            "收拾鴛鴦好歸去，滿船明月洞庭秋。"
        ],
        "tags": [
            "洞庭湖"
        ],
        "title": "題壁",
        "id": "c81893ca-33d5-4ad8-b92c-c71030e9c9ab"
    },
    {
        "author": "柳富",
        "paragraphs": [
            "紫府樓閣高相倚，金碧戶牖紅暉起。",
            "其間燕息皆仙子，絕世妖姿妙難比。",
            "偶然思念起塵心，幾年謫向衡陽市。",
            "阿嬌飛下九天來，長在娼家偶然耳。",
            "天姿才色擬絕倫，壓倒花衢衆羅綺。",
            "紺髪濃堆巫峽雲，翠眸橫剪秋江水。",
            "素手纖長細細圓，春筍脫向青雲裏。",
            "紋履鮮花窄窄弓，鳳頭翅起紅裙底。",
            "有時笑倚小欄桿，桃花無言亂紅委。",
            "王孫逆目似勞魂，東鄰一見還羞死。",
            "自此城中豪富兒，呼僮控馬相追隨。",
            "千金買得歌一曲，暮雨朝雲鎮相續。",
            "皇都年少是柳君，體段風流萬事足。",
            "幼玉一見苦留心，殷勤厚遣行人祝。",
            "青羽飛來洞戶前，惟郎苦恨多拘束。",
            "偷身不使父母知，江亭暗共才郎宿。",
            "猶恐恩情未甚堅，解開鬟髻對郎前。",
            "一縷雲隨金剪斷，兩心濃更密如綿。",
            "自古美事多磨隔，無時兩意空懸懸。",
            "清宵長嘆明月下，花時灑淚東風前。",
            "怨入朱弦危更斷，淚如珠顆自相連。",
            "危樓獨倚無人會，新書寫恨託誰傳。",
            "奈何幼玉家有母，知此端倪蓄嗔怒。",
            "千金買醉囑傭人，密約幽歡鎮相悮。",
            "將刃欲加連理枝，引弓欲彈鶼鶼羽。",
            "仙山只在海中心，風逆波緊無船渡。",
            "桃源去路隔煙霞，咫尺塵埃無覓處。",
            "郎心玉意共殷勤，同指松筠情愈固。",
            "願郎誓死莫改移，人事有時自相遇。",
            "他日得郎歸來時，攜手同上煙霞路。"
        ],
        "title": "贈王幼玉",
        "id": "bd5fad49-a1af-4ebc-b8a2-d54bdfa35ab5"
    },
    {
        "author": "柳富",
        "paragraphs": [
            "臨流對月暗悲酸，瘦立東風自怯寒。",
            "湘水佳人方告疾，帝都才子亦非安。",
            "春蠶到死絲方盡，蠟燭成灰淚始乾。",
            "萬里雲山無路去，虛勞魂夢過湘灘。"
        ],
        "title": "又贈",
        "id": "a466aa96-fa1e-414c-860f-79f33a5266e9"
    },
    {
        "author": "劉大方",
        "paragraphs": [
            "沌元初一判，天地此居漥。",
            "今古乾坤腹，朝昏明月家。",
            "闊疑包地盡，勢欲極天涯。",
            "誓斬鯨鯢輩，臨風按鏌鋣。"
        ],
        "title": "詠海",
        "id": "a04aeea5-e976-44cf-b05d-e1fa1aea941d"
    },
    {
        "author": "劉大方",
        "paragraphs": [
            "萬古春之主，羣山孰可曹。",
            "都因敦厚大，不是險⿱山虛高。",
            "頂襯天地愁，根盤野□牢。",
            "坎離分背面，明月轉周遭。",
            "仙館鸞朝舞，神亭鬼夜號。",
            "雲來諸夏雨，風去百川濤。",
            "東渭藏陰重，西秦抱勢豪。",
            "龍蛇藏隙穴，草木立毫毛。",
            "陝谷三升土，黄河五尺壕。",
            "暫登臨日觀，直下釣靈鼇。"
        ],
        "tags": [
            "泰山"
        ],
        "title": "詠泰山",
        "id": "adecaa6d-5776-4fdf-8cdd-c6fdda1dbbcb"
    },
    {
        "author": "劉大方",
        "paragraphs": [
            "海北愁雲無從裂，風如追兵雪如撒。",
            "哀者老虎病無力，百尺泉源都凍絕。",
            "山中牛羊竟不來，牙爪寂寂傷饑渴。",
            "萬里兵刃色慘悽，獐嬌鹿倨豺狼悅。",
            "安得肉食復如初，平地紛紛羽毛血。",
            "一吼千年白日寒，羣獸幽憂心骨折。",
            "如今纏病未能興，長戈硬弩無相殺。",
            "世上青山不敢生，青山盡是狐貍穴。"
        ],
        "title": "病虎行",
        "id": "aa9eb59c-2ecd-4e43-b21c-9ae0d2c9387d"
    },
    {
        "author": "奚球",
        "paragraphs": [
            "玉華山來自何處，巉巉拔立陵紫煙。",
            "上有干雲切霄之蒼松，下有迸崖潄壑之清泉。",
            "長河西來齧山足，燐火白日明峰巓。",
            "浮嵐暖翠入窻戶，六月殿閣風泠然。",
            "我來豈暇弔古蹟，俛仰但喜遺囂喧。",
            "心魂澄澈耳目醒，如脫世故游神仙。",
            "平明卻入俗塵去，回首煙蘿羞滿顔。"
        ],
        "title": "玉華山",
        "id": "49bf175d-6452-494f-a5a2-5208d4735248"
    },
    {
        "author": "張因",
        "paragraphs": [
            "有唐天子天寶初，禮官學士披圖書。",
            "推本黄帝九雲車，曾跨火龍昇天衢。",
            "世傳虢略留鼎湖，世傳橋山晏神輿。",
            "真人起滅不異塗，霓來吹落火龍鬚。",
            "一鬚落處生萬蕪，春風秋霜榮復枯。",
            "頂峰千丈金芙蕖，一葉金華落婺墟。",
            "天子聞之爲嗟吁，大封山川名仙都。",
            "姓劉天師半山居，修真自結草屠蘇。",
            "始嚴祠宇闢一區，至今名篆存碔砆。",
            "上下萬年變萬殊，水雲依舊本扶疏。",
            "事載咸通端不誣，世更五代跡不除。",
            "鉅宋興王握乾符，慶源尊祖禮何如。",
            "乃命天下嚴殿廬，治平天子榜玉虛。",
            "北客南來一字無，飄飄含蓼政如荼。",
            "崆峒童子真吾徒，心閑神應微囁嚅。",
            "盡收勝概賦歸歟，歸去山東作畫圖。"
        ],
        "title": "鼎湖",
        "id": "52059951-071a-4f5b-81f1-69e28eaba1fa"
    },
    {
        "author": "龍太初",
        "paragraphs": [
            "茫茫黄出寒，漠漠白鋪汀。",
            "鳥去風平篆，潮回日射星。"
        ],
        "title": "詠沙",
        "id": "9a3a15cc-d622-4a98-bd5b-c7dbfbae1a7a"
    },
    {
        "author": "釋智孜",
        "paragraphs": [
            "忠義合時難，雲林共掩關。",
            "因秦生白髮，爲漢出青山。",
            "不顧金章貴，終披白氅還。",
            "如今明聖代，高躅更難攀。"
        ],
        "title": "四皓吟",
        "id": "1de2776e-0ba0-493f-b731-967b8d93d9a7"
    },
    {
        "author": "釋智孜",
        "paragraphs": [
            "五十春秋，如電如露。",
            "月映寒江，分明歸去。"
        ],
        "title": "偈",
        "id": "d848ad5f-c007-4d4a-8a85-8fa1695f6279"
    },
    {
        "author": "洪浩父",
        "paragraphs": [
            "太學何蕃且一歸，十年甘旨誤庭闈。",
            "休辭客路三千遠，須念人生七十稀。",
            "腰下雖無蘇子印，篋中幸有老萊衣。",
            "歸期定約春前後，免使高堂賦式微。"
        ],
        "title": "寄子",
        "id": "2b92bf43-07cc-4792-aa40-5219c7f603dc"
    },
    {
        "author": "王俊民",
        "paragraphs": [
            "寒窻一夜雪，紛紛來朔風。",
            "之子動歸興，輕袂飄如蓬。",
            "問子何所之，家在濟水東。",
            "問子何所學，上庠教化宮。",
            "行將攜老母，寓居學其中。"
        ],
        "title": "詩一首",
        "id": "ce51c6a8-5bad-4cb9-822c-e9aa82e709d8"
    },
    {
        "author": "邵睦",
        "paragraphs": [
            "衣如當日白，花似昔年黄。",
            "擬問東籬事，寒香入杳茫。"
        ],
        "title": "重九",
        "id": "efc5e4f4-1d9f-414a-80e5-c27a007ffc3d"
    },
    {
        "author": "釋道全",
        "paragraphs": [
            "一搥打透無盡藏，一切珍寶吾皆有。",
            "拈來普濟貧乏人，免使波吒路邊走。"
        ],
        "title": "偈",
        "id": "7b029a7b-aeab-4eca-ae47-ca9d94988457"
    },
    {
        "author": "釋道全",
        "paragraphs": [
            "飄飄楓葉草萋萋，雲壓天邊雁陣低。",
            "何處水村人起早，櫓聲搖月過橋西。"
        ],
        "title": "秋曉",
        "id": "61a7d919-c1f9-4075-bf54-3932705376ba"
    },
    {
        "author": "釋道全",
        "paragraphs": [
            "半生夢想到山宮，此日殷勤興莫窮。",
            "寺在煙霏空翠裏，人游水墨畫圖中。",
            "青松夾道曉雲合，黄葉滿山秋露濃。",
            "滿眼新詩酬未盡，再來寧愧錦囊空。"
        ],
        "title": "題法安院",
        "id": "81565e56-b6f2-4407-9bc5-ca6512782e39"
    },
    {
        "author": "釋道全",
        "paragraphs": [
            "不嫌茅把蓋頭低，爲愛平簷野雪迷。",
            "自與蘆花夢明月，夜寒空誤鶴來棲。"
        ],
        "title": "題林景思權巢  其一",
        "id": "9e777b31-6593-45f0-85d9-839007d144e0"
    },
    {
        "author": "釋道全",
        "paragraphs": [
            "田地虛明不受塵，巢中人是箇中人。",
            "勿言一色渾無跡，月到梅梢亦轉身。"
        ],
        "title": "題林景思權巢  其二",
        "id": "2c79cdc5-5b4c-4603-870b-ef063c21d9b9"
    },
    {
        "author": "釋道全",
        "paragraphs": [
            "出郭二十里，過山三用村。",
            "竹深疑有寺，路僻不知門。",
            "萬木辭窮臘，三峰佔落曛。",
            "靈源正脈在，慚愧有雲孫。"
        ],
        "title": "題寶嚴寺",
        "id": "f763392c-3c1d-44c5-99a0-74712e72f095"
    },
    {
        "author": "吳革",
        "paragraphs": [
            "石磴盤空逼漢槎，凭欄睇盼渺天涯。",
            "穹窿巧鑿三千界，瀑瀉狂飛百里家。",
            "歌鳥當簷喧麗日，薰風拂座舞巖花。",
            "不須更覓蓬萊勝，此地登臨亦足誇。"
        ],
        "title": "登飛泉寺",
        "id": "c0e5b592-0cea-4613-8d9c-8017f077fb8c"
    },
    {
        "author": "吳革",
        "paragraphs": [
            "玉山嵯峨白雲裏，翠樓鴻濛插天起。",
            "千丈芙蓉雲作梯，玉龍翻然吼秋水。",
            "山中隱人雲錦袍，掉頭不受柯山招。",
            "玉手廣寒修月斧，躡雲每向雲間樵。",
            "朝采山花樹，暮拾古木枝。",
            "俯仰隘六合，間與白雲期。",
            "白雲飛來歸丹壑，山人攬之不盈握。",
            "袖懷五色朝天門，捧日絪緼散寥廓。",
            "左挾丹鳳翱，右驂青龍翔。",
            "搜材盡作廟廊具，紫極出入生輝光。",
            "懶逐芻蕘人，局促涅塵土。",
            "白衣蒼狗徒紛紜，萬變目前何足數。",
            "舒展豈無心，秪在深山處。",
            "四海蒼生望太平，濟旱終須靄霖雨。",
            "我亦巢雲廬雲山，看花早種東華蓮。",
            "南歸何日分半榻，撫掌一笑三千年。"
        ],
        "title": "題李進士連雲玉山圖像",
        "id": "ea4edb97-00af-42f0-a235-faf2b3e2411c"
    },
    {
        "author": "李兟",
        "paragraphs": [
            "遐邇開勝概，憧憧往來侵。",
            "共認融結意，獨符仁智心。",
            "得侶賞清塵，彌日窮幽深。",
            "奇哉周羽皇，雄文無古今。"
        ],
        "title": "游碧落洞",
        "id": "c3911653-67e8-4c55-9782-48772011474d"
    },
    {
        "author": "馮慜",
        "paragraphs": [
            "絕景塵不到，暫遊神已清。",
            "雲岫斂晴色，風桂含秋聲。",
            "自得泉石興，誰貪軒冕榮。",
            "巢由值茲室，必無箕潁名。"
        ],
        "title": "遊碧落洞同李兟諸公",
        "id": "b14d7e04-5e2f-4c66-b7cf-a2b92305e8c7"
    },
    {
        "author": "釋子鴻",
        "paragraphs": [
            "一不守，二不向，上下四維無等量。",
            "大洋海裏泛鐵船，須彌頂上翻鯨浪。",
            "臨濟縮卻舌頭，德山閣卻拄杖。",
            "千古萬古獨巍巍，留與人間作榜樣。"
        ],
        "title": "偈",
        "id": "bfa277d5-cd69-400b-88d6-e83e48ea7e54"
    },
    {
        "author": "馬存",
        "paragraphs": [
            "肉死皮乾垂鬢絲，尋暄扶杖向東籬。",
            "文王沒後無人問，直至而今大半饑。"
        ],
        "title": "村老",
        "id": "10904301-b057-48ac-aaff-f1cb82aa888b"
    },
    {
        "author": "馬存",
        "paragraphs": [
            "長淮之水青如苔，行人但覺心眼開。",
            "湘江豈無水，魚腹忠魂埋，但見愁雲結雨猿聲哀。",
            "浙江豈無水，鴟革漂胥骸，但見潮頭怒氣如山來。",
            "孤臣詞客到江上，何以寬心懷。",
            "長淮之水遶楚流，先生家住淮上頭。",
            "黄金萬斛浴明月，碧玉一片含清秋。",
            "酒花入面歌一曲，淮上百物無閑愁。"
        ],
        "title": "長淮謠爲徐先生詠",
        "id": "3fdddbab-55a4-4f4c-81cd-e8009890c816"
    },
    {
        "author": "馬存",
        "paragraphs": [
            "子陵臺下山層層，奇峰壯氣橫雲生。",
            "處士溪邊水泚泚，碧波明月涵天清。",
            "老松偃蹇傲世態，綠竹蕭灑吟風聲。",
            "潮頭百仞出海門，飄吳擊越如毛輕。",
            "飛來灘下不敢過，變作平浪歸滄溟。"
        ],
        "title": "題釣臺",
        "id": "3131adb0-2929-4928-83ea-c404d26a4b11"
    },
    {
        "author": "馬存",
        "paragraphs": [
            "漢綱解宏紐，國命移權臣。",
            "太阿有神鋒，顛倒柄在人。",
            "公卿雖滿前，有語各自吞。",
            "張禹爲帝師，此是禍亂根。",
            "天子辟左右，決機在一言。",
            "不爲社稷計，祇乞兒女恩。",
            "上方斬馬劍，當時負朱雲。",
            "谷永對直言，天庭策災氛。",
            "陰謀助元惡，歸咎昭陽嬪。",
            "豺狼自此縱，白晝當路蹲。",
            "先生當是時，上書叩帝閽。",
            "耿耿禍福語，皎皎星與辰。",
            "天門鎖九重，一門萬夫屯。",
            "小臣江湖心，何由達至尊。",
            "賊莽果盜國，忠烈遭烹焚。",
            "先生變名姓，爲卒吳市門。",
            "浮雲去無蹤，世人以爲仙。",
            "蓬山在何處，此事且勿論。",
            "但愛清風高，凜凜久益新。",
            "我來拜遺像，舊宅荒基存。",
            "元豐發新詔，玉牒對壽春。",
            "老松益勁色，歲飽霜雪痕。",
            "直上絕頂壇，天風吹衣巾。",
            "細讀壁間書，頗喜羅隱文。",
            "恨嘆有鯁語，使我氣益振。",
            "回視飽食徒，茫茫如埃塵。"
        ],
        "title": "題梅仙觀",
        "id": "01c9878e-c572-4401-ae12-7dd0fa64946e"
    },
    {
        "author": "馬存",
        "paragraphs": [
            "亭上十分綠醑酒，盤中一筯黄金雞。",
            "滄溟東角邀姮娥，水輪碾上青琉璃。",
            "天風灑掃浮雲沒，千巖萬壑瓊瑤窟。",
            "桂花飛影入盞來，傾下胸中照清骨。",
            "玉兔擣藥與誰餐，且與豪客留朱顔。",
            "朱顔如可留，恩重如丘山。",
            "爲君殺卻蝦蟆精，腰間老劍光芒寒。",
            "舉酒勸明月，聽我歌聲發。",
            "照見古人多少愁，更與今人照離別。",
            "我曹自是高陽徒，肯學羣兒嘆圓缺。"
        ],
        "title": "邀月亭",
        "id": "c8d424d3-1709-47b0-a1f6-a767f33c1d1b"
    },
    {
        "author": "馬存",
        "paragraphs": [
            "李白騎鯨飛上天，江南風月閑多年。",
            "縱有高亭與美酒，何人一斗詩百篇。",
            "主人定是金龜老，未到亭中名已好。",
            "紫蟹肥時晚稻香，黄雞啄處秋風早。",
            "我憶金鑾殿上人，醉著宮錦烏角巾。",
            "巨靈摩山洪河竭，長鯨吸海萬壑貧。",
            "如傾元氣入胸腹，須臾百媚生陽春。",
            "讀書不必破萬卷，筆下自有鬼與神。",
            "我曹本是狂吟客，寄語溪山莫相憶。",
            "他年須使襄陽兒，再唱銅鞮滿街陌。"
        ],
        "title": "燕思亭",
        "id": "497ab4a8-d292-4153-a0a4-a81cd1583d4c"
    },
    {
        "author": "馬存",
        "paragraphs": [
            "西山石腳盤如城，芙蓉峰插龍泉精。",
            "有客高臥青雲層，孤吟自作太古聲。",
            "古聲無味淡如水，今人有耳甜如餳。",
            "君不見登高山，泛流水，子期已沒不復生。",
            "幾世幾年無此耳。",
            "恨君不到蒼巖陰，不見此客搖頭吟。",
            "千崖萬壑羣動息，相知唯有清泉音。",
            "春風捲野濃如波，着人如醉將奈何。",
            "幾時見我銅鞮陌，爲唱襄陽拍手歌。"
        ],
        "title": "寄范安道",
        "id": "d982a0cd-c6e5-402c-9cb5-53ad73cc50dc"
    },
    {
        "author": "馬存",
        "paragraphs": [
            "浩浩歌，天地萬物如吾何。",
            "用之解带食太倉，不用拂枕歸山阿。",
            "君不見渭川漁父一竿竹，莘野耕叟數畝禾。",
            "喜來起作商家霖，怒後便把周王戈。",
            "又不見子陵橫足加帝腹，帝不敢動豈敢訶。",
            "皇天爲忙逼，星辰相繫摩。",
            "可憐相府癡，邀請先經過。",
            "浩浩歌，天地萬物如吾何。",
            "屈原枉死汩羅水，夷齊空臥西山坡。",
            "丈夫犖犖不可羈，有身何用自滅磨。",
            "吾觀聖賢心，自樂豈有他。",
            "蒼生如命窮，吾道成蹉跎。",
            "直須爲吊天下人，何必嫌恨傷邱阿。",
            "浩浩歌，天地萬物如吾何。",
            "玉堂金馬在何處，雲山石室高嵯峨。",
            "低頭欲耕地雖少，仰面長笑天何多。",
            "請君醉我一斗酒，紅光一面春風和。"
        ],
        "title": "浩浩歌",
        "id": "caf3a5bb-bfc8-4b91-b1ed-39360b917980"
    },
    {
        "author": "馬存",
        "paragraphs": [
            "可憐一覺登天夢，不夢商巖夢鄧郎。"
        ],
        "title": "句",
        "id": "47a3bda3-bfe3-41c0-a3bc-888febc5e07d"
    },
    {
        "author": "王子韶",
        "paragraphs": [
            "寶餌方嘰玉，金盤忽造冰。",
            "周人悲地坼，杞國怨天崩。",
            "杳霧霾陰月，鯢膏耿夜燈。",
            "傷心歌舞妓，灑血望西陵。"
        ],
        "title": "神宗皇帝挽詞  其一",
        "id": "8b7261fa-8b75-44d0-82b7-02e7f8c2217c"
    },
    {
        "author": "王子韶",
        "paragraphs": [
            "脫屣人寰忽上天，投淵果熟會羣仙。",
            "帳宮雲暝龍爲駕，綴幄天寒鶴記年。",
            "萬里出師輕衛霍，一朝行事付談遷。",
            "功名半古昇遐早，獨抱遺弓涕泫然。"
        ],
        "title": "神宗皇帝挽詞  其二",
        "id": "c0a05e5f-ce83-4b0d-a095-5f8d78e17de7"
    },
    {
        "author": "王子韶",
        "paragraphs": [
            "孤雲兩角，去天一握。"
        ],
        "title": "句",
        "id": "4c74b48a-3bf6-4b2d-9040-08a49e2f28a2"
    },
    {
        "author": "曾布",
        "paragraphs": [
            "二月春華已半歸，江天況值雨垂垂。",
            "山梅倏忽花經眼，園杏須臾子滿枝。"
        ],
        "title": "二月",
        "id": "321d4c5e-74fb-479a-a1c9-72c688a88562"
    },
    {
        "author": "曾布",
        "paragraphs": [
            "曉出東郊信馬蹄，青梅墻角兩三枝。",
            "竹雞啼罷雨來急，杜宇聲乾月落遲。",
            "山店煮煙繅絲日，野田鋤水插秧時。",
            "農桑勸課非無力，爲報新安太守知。"
        ],
        "title": "詩一首",
        "id": "9c9582c2-0395-44c2-b73d-edb44733ec58"
    },
    {
        "author": "曾布",
        "paragraphs": [
            "表海風流舊所聞，青冥飛觀一番新。",
            "山河十二名空在，簪履三千跡已陳。",
            "極目煙嵐九霄近，滿州樓閣萬家春。",
            "由來興廢南柯夢，且喜登臨屬後人。"
        ],
        "title": "表海亭",
        "id": "8cfdb7df-929c-4fc7-b6a3-b92ff3357cb1"
    },
    {
        "author": "曾布",
        "paragraphs": [
            "樓臺丹碧照天涯，塞北江南未足誇。",
            "十里煙波新種柳，萬株桃李未開花。",
            "一麾同下西清路，兩鎮高迎上將牙。",
            "回首林塘莫留戀，風光還屬阿連家。"
        ],
        "title": "布作高陽臺衆樂園成被命與金陵易地兄弟待罪侍從對更方面實爲私門之慶走筆記子開弟",
        "id": "69642966-5239-476f-b91c-f7ebef9b5d49"
    },
    {
        "author": "曾布",
        "paragraphs": [
            "一掬寒泉照眼明，冰霜凜凜坐中清。",
            "生芻想見當時客，華屋空留後世名。",
            "曉日凈涵金碧影，秋風暗動佩環聲。",
            "他年卜筑南山下，白首何人共濯纓。"
        ],
        "title": "靈泉寺",
        "id": "b8b4e6d7-c0ab-479a-a65c-d6fc15eb9c64"
    },
    {
        "author": "曾布",
        "paragraphs": [
            "軍山流泉初濫觴，繚繞東山爲盱江。",
            "峰巒隱映淵源長，地靈物秀雄吾邦。",
            "麻源三谷神仙鄉，高林遠岫長相望。",
            "巋然飛觀臨滄浪，凝嵐凈練羅軒窻。"
        ],
        "title": "盱江",
        "id": "c83a8102-0fdd-4f45-90df-0abb4bd57165"
    },
    {
        "author": "曾布",
        "paragraphs": [
            "從事區區厭獨賢，尋幽深入翠微間。",
            "旋開榛莽東郊路，偶得神仙舊隱山。",
            "都嶠三天臨瘴水，靈巖十里接溪蠻。",
            "何如咫尺鄰風穴，杖履時時一往還。"
        ],
        "title": "和陳倩遊曾公巖韻",
        "id": "dbae39c7-a393-4099-95dd-36dc55aaf970"
    },
    {
        "author": "曾布",
        "paragraphs": [
            "神仙遺像出天真，造化胚渾豈易言。",
            "訪古尋幽空有意，白頭軒冕感君恩。"
        ],
        "title": "和劉誼留題融州老君巖  其一",
        "id": "6c2c097d-9cf9-4cf1-b52e-08789167b89e"
    },
    {
        "author": "曾布",
        "paragraphs": [
            "鹿龍高躡九霄難，共駕仙車去不還。",
            "遺跡至今空有檜，不知蟬蛻此山間。"
        ],
        "title": "和劉誼留題融州老君巖  其二",
        "id": "85a3d737-4a52-40f2-a92a-eef37b9447eb"
    },
    {
        "author": "曾布",
        "paragraphs": [
            "鑿成巖穴鬼工難，中有神仙自往還。",
            "不見桃花開落處，祗隨流水到人間。"
        ],
        "title": "真仙巖",
        "id": "1072e8f5-9dc0-42bc-9d5c-f601bb62dcfd"
    },
    {
        "author": "曾布",
        "paragraphs": [
            "驚嗟怪怪文人奇，縞衣藍縷冰斷肌。",
            "莓苔雪片凍不飛，玉飾其末璣衡欹。",
            "藐姑之仙下縹緲，蒼虬爲駕羽荷希。"
        ],
        "title": "句  其一",
        "id": "34ec8ec2-b7b8-4f9c-bcd7-71d18e78a9f1"
    },
    {
        "author": "曾布",
        "paragraphs": [
            "海邊憔悴多情客，想見一枝寒玉色。",
            "願君攀折贈餘香，勿使隨風自狼籍。"
        ],
        "title": "句  其二",
        "id": "a7ec4d77-525a-48c0-a1f1-11b4576ae71f"
    },
    {
        "author": "曾布",
        "paragraphs": [
            "天際林巒壓壽邱，夾江旁瞰兩三州。"
        ],
        "title": "句  其三",
        "id": "fb912ec2-6d5d-4039-97f8-c9df89d5bf9b"
    },
    {
        "author": "曾布",
        "paragraphs": [
            "海門西北起崇邱，極目參差見五州。"
        ],
        "title": "句  其四",
        "id": "05b8384b-e42f-4fe3-b2f5-d59906f24cf4"
    },
    {
        "author": "曾布",
        "paragraphs": [
            "自慚太守非何武，得向河陽見兩龔。"
        ],
        "title": "句  其五",
        "id": "ab63d3c1-1638-4c1a-9802-056dfd0b04ec"
    },
    {
        "author": "曾布",
        "paragraphs": [
            "家住城南千石泉。"
        ],
        "title": "句  其六",
        "id": "6191ce2d-ba3c-4712-90c4-efb8bbe90654"
    },
    {
        "author": "魏夫人",
        "paragraphs": [
            "使君自爲君恩厚，不是區區愛華山。"
        ],
        "title": "句",
        "id": "42248122-39ca-43ee-bc03-86c56c3bb933"
    },
    {
        "author": "魏泰",
        "paragraphs": [
            "宿雨且初霽，微涼吹廣庭。",
            "嘉賓忽相遇，午夢驚扣扃。",
            "長松森翠影，修竹參青冥。",
            "飄雲度空急，殘日穿林明。",
            "幽墻隔江浦，遠嶼定風舲。",
            "城市厭煩暑，山樊念伶俜。",
            "角巾代公紱，草具踰侯鯖。",
            "園實摘的皪，廚醖斟晶熒。",
            "烹鮮縮頸大，海錯著器腥。",
            "笑談得真樂，採擷逢幽馨。",
            "雲陰剝初霽，夕嵐收遠青。",
            "窻臥憶元亮，詩成懷景升。",
            "日須河朔飲，當解高陽酲。",
            "煩襟頓忘釋，嘉詠不少停。",
            "闉闍發嚴鼓，穹碧垂繁星。",
            "一笑跨鞍去，奚論楚人醒。"
        ],
        "title": "龍興仁王佛舍攜酒肴納涼聯句十六韻",
        "id": "401f275b-1bd0-4680-b206-800c9213635f"
    },
    {
        "author": "魏泰",
        "paragraphs": [
            "海內文章傑，朝廷亮直聞。",
            "黄瓊起處士，子夏遽修文。",
            "貝錦生遷怒，江湖久離羣。",
            "傷心王佐略，不得致華勳。"
        ],
        "title": "挽王平甫二首  其一",
        "id": "114cade0-499c-4553-9a7c-fee747290c82"
    },
    {
        "author": "魏泰",
        "paragraphs": [
            "今日臨風淚，蕭蕭似綆縻。",
            "空懷徐穉絮，誰立鄭玄碑。",
            "無力酬推轂，平時憤抵巇。",
            "何人令枉狀，路粹豈能爲。"
        ],
        "title": "挽王平甫二首  其二",
        "id": "5de20619-9c7a-40aa-93af-b432f8c2ee72"
    },
    {
        "author": "魏泰",
        "paragraphs": [
            "端求古人遺，琢抉手不停。",
            "方其拾機羽，往往失鵬鯨。"
        ],
        "title": "題黄魯直集",
        "id": "f6953970-6b74-47e4-b0c9-fc1356a41e45"
    },
    {
        "author": "魏泰",
        "paragraphs": [
            "秋風十驛望台星，想見冰壺照坐清。",
            "零雨已回公旦駕，挽鬚聊聽野王箏。",
            "三朝元老心方壯，四海蒼生耳已傾。",
            "白髮故人來一別，卻歸林下看昇平。"
        ],
        "title": "荆門別張天覺",
        "id": "ad2f3412-2b45-4c78-9a0c-b136406c38e6"
    },
    {
        "author": "魏泰",
        "paragraphs": [
            "博山燒沉水，煙燼氣不滅。",
            "日暮白門前，楊花散成雪。"
        ],
        "title": "詩一首",
        "id": "a4291a96-3a6d-4a20-8cfe-50a0737544f9"
    },
    {
        "author": "魏泰",
        "paragraphs": [
            "韋公八十餘，位至六尚書。",
            "五福惟無富，一生誰得如。",
            "桂枝攀最久，蘭省出仍初。"
        ],
        "title": "贈韋公",
        "id": "5d130a14-51eb-4f6f-9de5-80fc6dbed849"
    },
    {
        "author": "魏泰",
        "paragraphs": [
            "七鑿混沌死，萬變從此生。",
            "海水能幾何，呿口下混鯨。",
            "歸期不可晚，霜日背林明。"
        ],
        "title": "朝陽洞",
        "id": "8f6dd663-9c11-438e-90bc-d879a7cdd585"
    },
    {
        "author": "魏泰",
        "paragraphs": [
            "綠野風回草偃波，方塘疏雨凈傾荷。",
            "幾年蕭寺書紅葉，一日山陰換白鵝。",
            "湘浦夕同要月醉，泂湖還憶扣舷歌。",
            "緇衣化盡故山去，白髮相思一倍多。"
        ],
        "title": "寄米元章",
        "id": "a0cdcd51-e704-42b4-8191-401525546da1"
    },
    {
        "author": "魏泰",
        "paragraphs": [
            "麻源山壓盱江水，高樓迥對江山起。"
        ],
        "title": "句  其一",
        "id": "b1316599-dd8b-453e-8f31-2d1b7b373283"
    },
    {
        "author": "魏泰",
        "paragraphs": [
            "蘭汀蕙浦入平蕪，天遠孤帆望中滅。",
            "屈平宋玉情不盡，千古依然在風月。"
        ],
        "title": "句  其二",
        "id": "94c1d72a-c0d5-4929-b1d9-ffc2a9c54638"
    },
    {
        "author": "魏泰",
        "paragraphs": [
            "石城同學斷空殘照，白雪非人只麗譙。"
        ],
        "title": "句  其三",
        "id": "5b40650d-d125-458e-8089-0cdb7bc324c0"
    },
    {
        "author": "魏泰",
        "paragraphs": [
            "白雪樓高壓曉霓，樓下波光數毛髪。",
            "邦君登樓賦萬景，景與清吟相皎潔。"
        ],
        "title": "句  其四",
        "id": "d0269676-2748-4fbe-bbae-e7a71d2c71b5"
    },
    {
        "author": "王得臣",
        "paragraphs": [
            "昔人已乘白雲去，舊國連天不知處。",
            "思量費子真仙子，從他浮世悲生死。",
            "黄鶴一去不復返，光陰流轉忽已晚。"
        ],
        "title": "黄鶴樓",
        "id": "a611e8c7-12cb-425e-b614-4a01e465667e"
    },
    {
        "author": "王得臣",
        "paragraphs": [
            "柴皇徒步奔埃塵，風雲未至時方屯。",
            "石上無聊謾濯足，泥蟠留此潛其神。"
        ],
        "title": "柴皇洗腳石",
        "id": "555b6772-3e2e-4a40-b8af-91fc231c0aea"
    },
    {
        "author": "王得臣",
        "paragraphs": [
            "大別山前拍湖水，坐覺煙波幾千里。",
            "碧山亭上秋興多，四時清景森雲羅。",
            "故人領麾江沔口，公暇登臨頻入手。"
        ],
        "title": "詩三首  其一",
        "id": "695fa355-bf11-43ea-b611-91bcbe532c4c"
    },
    {
        "author": "王得臣",
        "paragraphs": [
            "忽來漢陽稱刺史，又值魚肥酒偏美。",
            "酒給公廚不用酤，朝吟暮醉醉復醒。",
            "郎官湖上秋興亭，江山四向盡可眺。"
        ],
        "title": "詩三首  其二",
        "id": "73f7d5d5-0335-47cb-9721-56f880262e30"
    },
    {
        "author": "王得臣",
        "paragraphs": [
            "故人隔闊在東州，煙波渺漫使人愁。",
            "朝朝眼望頭陀寺，夜夜魂飛黄鶴樓。"
        ],
        "title": "詩三首  其三",
        "id": "e9ecde84-6731-451d-a642-98e3d95eefee"
    },
    {
        "author": "王得臣",
        "paragraphs": [
            "天入千巖碧，林收曼古春。",
            "靜中深有境，險外絕無鄰。",
            "宦牒嬰汙色，禪關脫世塵。",
            "安心無覓處，斷臂爲何人。"
        ],
        "title": "過少林輒書四韻兼詒長老慶禾士",
        "id": "7600edb4-841f-4af1-a9a2-3e367701ace9"
    },
    {
        "author": "王得臣",
        "paragraphs": [
            "春風三月暮，寂寞大椿庭。"
        ],
        "title": "句  其一",
        "id": "b480862f-e23e-4ca0-9aec-734130aca90c"
    },
    {
        "author": "王得臣",
        "paragraphs": [
            "高高蒼蒼高不極，黄鶴樓中吹玉笛。"
        ],
        "title": "句  其二",
        "id": "cfaf6fd3-b268-4561-a3d0-4bc6348eb7ac"
    },
    {
        "author": "王得臣",
        "paragraphs": [
            "漢陽太守文章伯，政事多閑愛賓客。"
        ],
        "title": "句  其三",
        "id": "5c9e8333-8c38-42fd-af3d-6755626e8b2a"
    },
    {
        "author": "張頌",
        "paragraphs": [
            "人散鞦韆閑掛月，露零蝴蝶冷眠風。"
        ],
        "title": "句",
        "id": "db5b4b6b-c077-46b5-a1ac-436a5cb13c8b"
    },
    {
        "author": "釋圓璣",
        "paragraphs": [
            "不學文章不讀書，頹然終日自如愚。",
            "雖然百事不通曉，是馬何曾喚作驢。"
        ],
        "title": "偈二首  其一",
        "id": "c1beec4d-58d5-446c-b881-4773c78b8484"
    },
    {
        "author": "釋圓璣",
        "paragraphs": [
            "無學庵中老，平生百不能。",
            "忖思多幸處，至老得爲僧。"
        ],
        "title": "偈二首  其二",
        "id": "b7896fe2-f9f5-4857-9893-23f96c88eff4"
    },
    {
        "author": "釋圓璣",
        "paragraphs": [
            "野僧窿客下煙嵐，試問如何是翠巖。",
            "門近洪崖千尺井，石橋分水繞松杉。"
        ],
        "title": "答張無盡因續成詩",
        "id": "87529ebf-359f-4203-b620-6ceb355baa7a"
    },
    {
        "author": "孫直言",
        "paragraphs": [
            "三峽飛梁如臥龍，蒼藤碧蔓掛長松。",
            "煮茗窻前清衆會，讀書巖下古人蹤。"
        ],
        "title": "棲賢開先寺",
        "id": "7f662399-d32f-4935-8607-fdf64c715728"
    },
    {
        "author": "樂咸",
        "paragraphs": [
            "門開巖底洞沈沈，竇乳雲泉矢路深。",
            "香石峭峰千載異，龍潭幽穴四時陰。",
            "僧居筑室隨高下，客到留小見古今。",
            "南出零陵一舍地，清瀟堤上好追尋。"
        ],
        "title": "澹山巖",
        "id": "cff45287-7d2e-4286-b858-ab0525a46317"
    },
    {
        "author": "釋慧元",
        "paragraphs": [
            "五十五年夢幻身，東西南北孰爲親。",
            "白雲散盡千山外，萬里秋空片月新。"
        ],
        "title": "示寂偈",
        "id": "cb7c976b-d398-41f6-b2b5-f2f938120578"
    },
    {
        "author": "蔡確",
        "paragraphs": [
            "鸚鵡言猶在，琵琶事已非。",
            "傷心瘴江水，同渡不同歸。"
        ],
        "title": "悼侍兒",
        "id": "e9647cac-abd7-41cc-8c40-350997ef651d"
    },
    {
        "author": "蔡確",
        "paragraphs": [
            "窻前翠竹兩三竿，瀟灑風吹滿院寒。",
            "常在眼前君莫厭，化成龍去見應難。"
        ],
        "title": "書舍竹",
        "id": "7d09ae18-9863-4347-8689-003074541c7f"
    },
    {
        "author": "蔡確",
        "paragraphs": [
            "春風盎盎水濺濺，南苑清明雨後天。",
            "門外游人聽玉管，席間使者勸金船。",
            "定須歸路燒紅燭，還有新詩上采牋。",
            "舊老戀恩方燕喜，看花應不憶伊川。"
        ],
        "title": "清明日赴玉津園宴",
        "id": "d9123b96-653f-4b4d-97e5-be852df07dc9"
    },
    {
        "author": "蔡確",
        "paragraphs": [
            "吳兒龜手網寒川，急雪鳴蓑浪拍船。",
            "青弋渡頭曾臥看，令人卻憶十年前。"
        ],
        "title": "題王維江行初雪畫",
        "id": "2c1aa0f2-3fe6-4545-a398-3ddfd8eaa92e"
    },
    {
        "author": "蔡確",
        "paragraphs": [
            "相君開卷憶江東，彷彿鍾山與此同。",
            "今日還爲一居士，翛然身在畫圖中。"
        ],
        "title": "觀燕公山水畫後有王荆公題詩",
        "id": "2b855042-a674-4e4d-bd0d-c1758f68102d"
    },
    {
        "author": "蔡確",
        "paragraphs": [
            "十二天街雨壓沙，鞦韆咿喔響人家。",
            "東風會勸十分酒，寒食初開百玉花。",
            "年少斬新金絡馬，柳蔭無數畫輪車。",
            "春來誰道遲遲日，尤覺春來日易斜。"
        ],
        "title": "春",
        "id": "4a6019a1-e847-487b-acd3-b19aea63a7e1"
    },
    {
        "author": "蔡確",
        "paragraphs": [
            "黄帕開封出奏篇，銀袍二百玉階前。",
            "威顔咫尺瞻中扆，名姓傳呼下九天。",
            "宮筆旋題黄甲字，禁門已簇杏花韉。",
            "孤臣拜賜交悲喜，相望先分五十年。"
        ],
        "title": "崇政殿放榜",
        "id": "ac9a716c-8453-4a9b-a061-b2c7f9e3fede"
    },
    {
        "author": "蔡確",
        "paragraphs": [
            "公事無多客亦稀，朱衣小吏不須隨。",
            "溪潭直上虛亭裏，臥展柴桑處士詩。"
        ],
        "title": "夏日登車蓋亭十絕  其一",
        "id": "acfe583c-6fbb-4866-8288-7da66c3d1ad0"
    },
    {
        "author": "蔡確",
        "paragraphs": [
            "一川佳景疏簾外，四面涼風曲檻頭。",
            "綠野平流來遠棹，青天白雨起靈湫。"
        ],
        "title": "夏日登車蓋亭十絕  其二",
        "id": "611dbc59-6c4c-4c46-baa9-4f6d4f4655a9"
    },
    {
        "author": "蔡確",
        "paragraphs": [
            "靜中自足勝炎蒸，入眼兼無俗物憎。",
            "何處機心驚白鳥，誰人怒劍逐青蠅。"
        ],
        "title": "夏日登車蓋亭十絕  其三",
        "id": "1551e064-3052-41b4-acac-23fd217080f1"
    },
    {
        "author": "蔡確",
        "paragraphs": [
            "紙屏石枕竹方床，手倦拋書午夢長。",
            "睡起莞然成獨笑，數聲漁笛在滄浪。"
        ],
        "tags": [
            "向往",
            "归隐",
            "夏天",
            "闲适"
        ],
        "title": "夏日登車蓋亭十絕  其四",
        "id": "77c6fde3-a84e-457a-8d62-0adcff4ef9fb"
    },
    {
        "author": "蔡確",
        "paragraphs": [
            "西山彷彿見松筠，日日來看色轉新。",
            "聞說桃花巖石畔，讀書曾有謫仙人。"
        ],
        "title": "夏日登車蓋亭十絕  其五",
        "id": "d9d4e76e-7a5b-440c-b484-15c94c05ff26"
    },
    {
        "author": "蔡確",
        "paragraphs": [
            "風搖熟果時聞落，雨滴餘花亦自香。",
            "葉底出巢黄口鬧，波間逐隊小魚忙。"
        ],
        "title": "夏日登車蓋亭十絕  其六",
        "id": "2bf3f691-b7d1-41c4-b98a-fa2f64de140b"
    },
    {
        "author": "蔡確",
        "paragraphs": [
            "來結芳廬向翠微，自持杯酒對清暉。",
            "水趨夢澤悠悠過，雲抱西山冉冉飛。"
        ],
        "title": "夏日登車蓋亭十絕  其七",
        "id": "bf4edb9c-87c1-4634-b5bb-d0e5d2f565c3"
    },
    {
        "author": "蔡確",
        "paragraphs": [
            "矯矯名臣郝甑山，忠言直節上元間。",
            "古人不見清風在，嘆息思公俯碧灣。"
        ],
        "title": "夏日登車蓋亭十絕  其八",
        "id": "04c512c3-5ac8-44a7-87f1-3009a386cb21"
    },
    {
        "author": "蔡確",
        "paragraphs": [
            "溪中曾有戈船士，溪上今無佩犢人。",
            "病守翛然唯坐嘯，白鷗紅鶴伴閑身。"
        ],
        "title": "夏日登車蓋亭十絕  其九",
        "id": "e95f5584-fedd-44ef-b662-af9748197feb"
    },
    {
        "author": "蔡確",
        "paragraphs": [
            "喧豗六月浩無津，行見沙州束兩濱。",
            "如带溪流何足道，沈沈滄海會揚塵。"
        ],
        "title": "夏日登車蓋亭十絕  其一○",
        "id": "2a7eff02-5c52-40fd-9a80-06a880d3d853"
    },
    {
        "author": "蔡確",
        "paragraphs": [
            "仁義橋邊楊柳斜，洗亭崗畔種桑麻。",
            "龍山水遶祖師塔，夏院雲埋宰相家。",
            "十仙園裏尋常到，恰似桃源一洞花。"
        ],
        "title": "新興即事",
        "id": "558c7d64-b063-4db4-9a2e-ab0d9cb11ed4"
    },
    {
        "author": "蔡確",
        "paragraphs": [
            "楊花三月暮，撩亂送春歸。",
            "盡日閑相逐，無風亦自飛。",
            "輕輕攔乳燕，故故撲征衣。",
            "莫上高樓望，徘徊滿落暉。"
        ],
        "title": "楊花",
        "id": "972b758e-1792-4809-9215-05b419ba3897"
    },
    {
        "author": "蔡確",
        "paragraphs": [
            "秉興登茲亭，朱檻臨曲洲。",
            "俯仰一寓目，高風振衣裘。",
            "新陽力尚微，冰雪浩未收。",
            "出沒林間翮，飛鳴各有求。",
            "緬彼北山岑，翛翛雲氣游。",
            "聞有兩高士，茹芝臥巖幽。",
            "長離在青冥，燕雀安得謀。",
            "伊子世味薄，坐感歲且流。",
            "願言從之子，相與物外遊。"
        ],
        "title": "攬秀",
        "id": "b7c8a5de-c727-4031-adba-ff40de0ced30"
    },
    {
        "author": "蔡確",
        "paragraphs": [
            "儒苑昔推唐吏部，將壇今拜漢將軍。"
        ],
        "title": "句  其一",
        "id": "ef0e436b-42da-4994-8a9d-b057e3e5337b"
    },
    {
        "author": "蔡確",
        "paragraphs": [
            "焚香再拜穿華綫，候得神光白氣飛。"
        ],
        "title": "句  其二",
        "id": "120b695f-c93b-465c-8c7d-ff03e11c4da6"
    },
    {
        "author": "蔡確",
        "paragraphs": [
            "詩題：皇子生獻詩首句：昨夜熏風入舜韶。"
        ],
        "title": "存目",
        "id": "72f83569-1377-4688-8e51-7dc19767bb21"
    },
    {
        "author": "朱光庭",
        "paragraphs": [
            "節候偶當桐始華，遍尋蕭寺喜煙霞。",
            "勝遊今幸同三友，仁惠將推及萬家。",
            "綠滿田疇齊種麥，紅藏村塢爛開花。",
            "愛民若副賢侯意，共入聲詩與衆誇。"
        ],
        "title": "題福昌寺南軒東壁",
        "id": "3b4c79cb-0220-4896-8668-023515ae63ed"
    },
    {
        "author": "朱光庭",
        "paragraphs": [
            "驪山秀色古今同，盡入詩人感慨中。",
            "只徇霓裳一曲樂，不知天下樂無窮。"
        ],
        "title": "華清偶成",
        "id": "ae9f2b01-52e9-4d5c-ba72-50e2e02220aa"
    },
    {
        "author": "崔公度",
        "paragraphs": [
            "江吳士氣久凋摧，比見高牙擁詔回。",
            "共喜識兵侔漢相，果聞持節過燕臺。",
            "馳驅中禮戎心服，顧眄生威虜使猜。",
            "所惜聖朝恩好重，未容儒將盡餘才。"
        ],
        "title": "送程給事知越州  其一",
        "id": "affd6750-9293-4eb7-956a-8328a9a4cc8b"
    },
    {
        "author": "崔公度",
        "paragraphs": [
            "朱轓所至藹徽音，談笑金城億萬尋。",
            "計壓南夷豗狡文，官崇東省秀儒林。",
            "過家鼓吹新儀盛，拜寵朝廷此意深。",
            "聞說錢塘連得守，非公誰慰粵人心。"
        ],
        "title": "送程給事知越州  其二",
        "id": "58418a42-492d-4149-ae15-b32cbcb0e252"
    },
    {
        "author": "杜紘",
        "paragraphs": [
            "大旆高牙不爲榮，錦衣過鄉無可喜。",
            "長安久客厭塵土，得見青山與流水。",
            "高帆大檝駕吳艘，直指東南不留止。",
            "昔人蓴鱸有高興，乍到江國真快耳。",
            "蓬萊危閣切蒼霞，湖面百頃秋光裏。",
            "野鳬江鷗點白煙，紅蕖蓼花照清泚。",
            "星辰影動落簷前，鼓角聲雄來地底。",
            "越國強大今尚富，海陸百貨填井里。",
            "我公才高出人頭，人所爲難公則易。",
            "暫辭青瑣擁朱轓，飽得閑暇窮勝地。",
            "高情灑落白雲中，日從賓筵二三子。",
            "薄余曾得侍公顔，喜見仙骨清照几。",
            "稽山千古鍾秀氣，四明五雲有幽致。",
            "朝浥沆瀣食倉精，暮襲鴻濛餐氣蘂。",
            "可以養公之長生，可以輔公之高思。",
            "富貴儻來可奈何，經濟未施聊自寄。",
            "相如歲晚更倦遊，客路崎嶇勞馬箠。",
            "麤官無補官家事，冗食徒索太倉米。",
            "五湖七澤不得到，惆悵浮生輕自棄。",
            "得公旌旗先入吳，願從此去爲公吏。"
        ],
        "title": "送程給事知越州",
        "id": "185c654b-d551-401e-9a2f-c3d3c55e7f1e"
    },
    {
        "author": "蘇軾",
        "paragraphs": [
            "河西猛士無人識，日暮津亭閱過船。",
            "路人但覺驄馬瘦，不知鐵槊大如椽。",
            "因言西方久不戰，截髮願作萬騎先。",
            "我當憑軾與寓目，看君飛矢集蠻氈。"
        ],
        "title": "郭綸",
        "id": "9a19672b-691e-4dc5-892f-bc8b87dd7572"
    },
    {
        "author": "蘇軾",
        "paragraphs": [
            "朝發鼓闐闐，西風獵畫旃。",
            "故鄉飄已遠，往意浩無邊。",
            "錦水細不見，蠻江清可憐。",
            "奔騰過佛脚，曠蕩造平川。",
            "野市有禪客，釣臺尋暮煙。",
            "相期定先到，久立水潺潺。"
        ],
        "title": "初發嘉州",
        "id": "2539a3e8-cd22-4edf-940e-844f1c59708c"
    },
    {
        "author": "蘇軾",
        "paragraphs": [
            "樹林幽翠滿山谷，樓觀突兀起江濱。",
            "云是昔人藏書處，磊落萬卷今生塵。",
            "江邊日出紅霧散，綺窗畫閣青氛氳。",
            "山猿悲嘯谷泉響，野鳥嘐戛巌花春。",
            "借問主人今何在，被甲遠戍長苦辛。",
            "先登搏戰事斬級，區區何者爲三墳。",
            "書生古亦有戰陣，葛巾羽扇揮三軍。",
            "古人不見悲世俗，回首蒼山空白雲。"
        ],
        "title": "犍爲王氏書樓",
        "id": "e5b5ee81-45ed-4604-a84d-c2cff34e6f84"
    },
    {
        "author": "蘇軾",
        "paragraphs": [
            "江寒晴不知，遠見山上日。",
            "朦朧含高峰，晃蕩射峭壁。",
            "橫雲忽飄散，翠樹紛歷歷。",
            "行人挹孤光，飛鳥投遠碧。",
            "蠻荒誰復愛，穠秀安可適。",
            "豈無避世士，高隠鍊精魄。",
            "誰能從之游，路有豺虎跡。"
        ],
        "title": "過宜賓見夷中亂山",
        "id": "e9874fc6-e493-45f1-9353-4e5c35c47fdf"
    },
    {
        "author": "蘇軾",
        "paragraphs": [
            "日落紅霧生，繫舟宿牛口。",
            "居民偶相聚，三四依古柳。",
            "負薪出深谷，見客喜且售。",
            "煮蔬爲夜飧，安識肉與酒。",
            "朔風吹茅屋，破壁見星斗。",
            "兒女自咿嚘，亦足樂且久。",
            "人生本無事，苦爲世味誘。",
            "富貴耀吾前，貧賤獨難守。",
            "誰知深山子，甘與麋鹿友。",
            "置身落蠻荒，生意不自陋。",
            "今予獨何者，汲汲强奔走。"
        ],
        "title": "夜泊牛口",
        "id": "0a1eb875-7d2a-432e-89fa-69c3e951e3b7"
    },
    {
        "author": "蘇軾",
        "paragraphs": [
            "掩窗寂已睡，月脚垂孤光。",
            "披衣起周覽，飛露灑我裳。",
            "山川同一色，浩若涉大荒。",
            "幽懷耿不寐，四顧獨徬徨。",
            "忽憶丙申年，京邑大雨霶。",
            "蔡河中夜决，橫浸國南方。",
            "車馬無復見，紛紛操栰郎。",
            "新秋忽已晴，九陌尚汪洋。",
            "龍津觀夜市，燈火亦煌煌。",
            "新月皎如晝，疏星弄寒芒。",
            "不知京國喧，謂是江湖鄉。",
            "今來牛口渚，見月重淒涼。",
            "却思舊遊處，滿陌沙塵黄。"
        ],
        "title": "牛口見月",
        "id": "a49df92f-1db5-4c7b-ad54-976895e4ce7a"
    },
    {
        "author": "蘇軾",
        "paragraphs": [
            "亂山圍古郡，市易带群蠻。",
            "瘦嶺春耕少，孤城夜漏閑。",
            "往時邊有警，征馬去無還。",
            "自頃方從化，年來亦款關。",
            "頗能貪漢布，但未脫金鐶。",
            "何足爭强弱，吾民盡玉顔。"
        ],
        "title": "戎州",
        "id": "99b47a6e-0ca3-43d5-a3fe-447c02d74c84"
    },
    {
        "author": "蘇軾",
        "paragraphs": [
            "彈琴江浦夜漏永，歛衽竊聽獨激昂。",
            "風松瀑布已清絕，更愛玉珮聲琅璫。",
            "自從鄭衛亂雅樂，古器殘缺世已忘。",
            "千家寥落獨琴在，有如老仙不死閱興亡。",
            "世人不容獨反古，强以新曲求鏗鏘。",
            "微音淡弄忽變轉，數聲浮脆如笙簧。",
            "無情枯木今尚爾，何况古意墮渺茫。",
            "江空月出人響絕，夜闌更請彈文王。"
        ],
        "title": "舟中聽大人彈琴",
        "id": "7fb10c1e-c780-46cd-86a0-3e8da75a135c"
    },
    {
        "author": "蘇軾",
        "paragraphs": [
            "江上有微徑，深榛煙雨埋。",
            "崎嶇欲取別，不見又重來。",
            "下馬未及語，固已慰長懷。",
            "江湖涉浩渺，安得與之偕。"
        ],
        "title": "泊南井口期任遵聖長官到晚不及見復來",
        "id": "1f8da595-ec8d-4636-8ff9-1d476dea283c"
    },
    {
        "author": "蘇軾",
        "paragraphs": [
            "天師化去知何在，玉印相傳世共珍。",
            "故國子孫今尚死，滿山秋葉豈能神。"
        ],
        "title": "過安樂山聞山上木葉有文如道士篆符云此山乃張道陵所寓二首  其一",
        "id": "1a65b643-b233-40dc-b90d-fd65969fa9ea"
    },
    {
        "author": "蘇軾",
        "paragraphs": [
            "真人已不死，外慕墮空虛。",
            "猶餘好名意，滿樹寫天書。"
        ],
        "title": "過安樂山聞山上木葉有文如道士篆符云此山乃張道陵所寓二首  其二",
        "id": "84833f68-5e9f-4c6f-8573-08f0b661b386"
    },
    {
        "author": "蘇軾",
        "paragraphs": [
            "曾聞五月到渝州，水拍長亭砌下流。",
            "惟有夢魂長繚繞，共論唐史更綢繆。",
            "舟經故國歲時改，霜落寒江波浪收。",
            "歸夢不成冬夜永，厭聞船上報更籌。"
        ],
        "title": "渝州寄王道矩",
        "id": "1d41aa2b-adea-4e88-8ff8-0d53926ad621"
    },
    {
        "author": "蘇軾",
        "paragraphs": [
            "船上看山如走馬，倏忽過去數百群。",
            "前山槎牙忽變態，後嶺雜沓如驚奔。",
            "仰看微徑斜繚繞，上有行人高縹緲。",
            "舟中舉手欲與言，孤帆南去如飛鳥。"
        ],
        "title": "江上看山",
        "id": "ec5f0262-a710-479d-afff-e3ffa20322fc"
    },
    {
        "author": "蘇軾",
        "paragraphs": [
            "終日鎖筠籠，回頭惜翠茸。",
            "誰知聲㗲㗲，亦自意重重。",
            "夜宿煙生浦，朝鳴日上峰。",
            "故巢何足戀，鷹隼豈能容。"
        ],
        "title": "涪州得山胡次子由韵",
        "id": "f7f0b7f5-e3d5-49c1-afe3-cd1d736e797e"
    },
    {
        "author": "蘇軾",
        "paragraphs": [
            "山前江水流浩浩，山上蒼蒼松柏老。",
            "舟中行客去紛紛，古今換易如秋草。",
            "空山樓觀何崢嶸，真人王遠陰長生。",
            "飛符御氣朝百靈，悟道不復誦黄庭。",
            "龍車虎駕來下迎，去如旋風摶紫清。",
            "真人厭世不回顧，世間生死如朝暮。",
            "學仙度世豈無人，餐霞絕粒長苦辛。",
            "安得獨從逍遥君，泠然乘風駕浮雲，超世無有我獨存。"
        ],
        "title": "留題仙都觀",
        "id": "347eb4e2-9e03-47eb-9d65-d6993b04b56d"
    },
    {
        "author": "蘇軾",
        "paragraphs": [
            "日月何促促，塵世苦局束。",
            "仙子去無蹤，故山遺白鹿。",
            "仙人已去鹿無家，孤棲悵望層城霞。",
            "至今聞有遊洞客，夜來江市叫平沙。",
            "長松千樹風蕭瑟，仙宮去人無咫尺。",
            "夜鳴白鹿安在哉，滿山秋草無行迹。"
        ],
        "title": "仙都山鹿",
        "id": "77ab7915-2afd-4f7e-94a3-725ecbafb4b9"
    },
    {
        "author": "蘇軾",
        "paragraphs": [
            "縮頸夜眠如凍龜，雪來惟有客先知。",
            "江邊曉起浩無際，樹杪風多寒更吹。",
            "青山有似少年子，一夕變盡滄浪髭。",
            "方知陽氣在流水，沙上盈尺江無澌。",
            "隨風顛倒紛不擇，下滿坑谷高陵危。",
            "江空野闊落不見，入戶但覺輕絲絲。",
            "沾裳細看若刻鏤，豈有一一天工爲。",
            "霍然一揮遍九野，吁此權柄誰執持。",
            "世間苦樂知有幾，今我幸免沾膚肌。",
            "山夫只見壓樵擔，豈知带酒飄歌兒。",
            "天王臨軒喜有麥，宰相獻壽嘉及時。",
            "凍吟書生筆欲折，夜織貧女寒無幃。",
            "高人著屐踏冷冽，飄拂巾帽真仙姿。",
            "野僧斫路出門去，寒液滿鼻清淋漓。",
            "灑袍入袖濕靴底，亦有執板趨階墀。",
            "舟中行客何所愛，願得獵騎當風披。",
            "草中咻咻有寒兔，孤隼下擊千夫馳。",
            "敲冰煮鹿最可樂，我雖不飲强倒卮。",
            "楚人自古好弋獵，誰能往者我欲隨。",
            "紛紜旋轉從滿面，馬上操筆爲賦之。"
        ],
        "title": "江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字次子由韵",
        "id": "f16b63bb-b378-4578-801b-ff092e08d85e"
    },
    {
        "author": "蘇軾",
        "paragraphs": [
            "楚人悲屈原，千載意未歇。",
            "精魂飄何處，父老空哽咽。",
            "至今滄江上，投飯救饑渴。",
            "遺風成競渡，哀叫楚山裂。",
            "屈原古壯士，就死意甚烈。",
            "世俗安得知，眷眷不忍决。",
            "南賓舊屬楚，山上有遺塔。",
            "應是奉佛人，恐子就淪滅。",
            "此事雖無憑，此意固已切。",
            "古人誰不死，何必較考折。",
            "名聲實無窮，富貴亦暫熱。",
            "大夫知此理，所以持死節。"
        ],
        "tags": [
            "怀古",
            "端午节",
            "宋・辽・金・元",
            "风俗"
        ],
        "title": "屈原塔",
        "id": "597bb4dc-59e9-4e81-a9ac-84350d734937"
    },
    {
        "author": "蘇軾",
        "paragraphs": [
            "山頭孤石遠亭亭，江轉船回石似屏。",
            "可憐千古長如昨，船去船來自不停。",
            "浩浩長江赴滄海，紛紛過客似浮萍。",
            "誰能坐待山月出，照見寒影高伶俜。"
        ],
        "tags": [
            "长江"
        ],
        "title": "望夫臺",
        "id": "cc38137c-e2a4-444b-935e-543d8ccd9f23"
    },
    {
        "author": "蘇軾",
        "paragraphs": [
            "蒼梧山高湘水深，中原北望度千岑。",
            "帝子南遊飄不返，惟有蒼蒼楓桂林。",
            "楓葉蕭蕭桂葉碧，萬里遠來超莫及。",
            "乘龍上天去無蹤，草木無情空寄泣。",
            "水濱擊鼓何喧闐，相將扣水求屈原。",
            "屈原已死今千載，滿船哀唱似當年。",
            "海濱長鯨徑千尺，食人爲糧安可入。",
            "招君不歸海水深，海魚豈解哀忠直。",
            "吁嗟忠直死無人，可憐懷王西入秦。",
            "秦關已閉無歸日，章華不復見車輪。",
            "君王去時簫鼓咽，父老送君車軸折。",
            "千里逃歸迷故鄉，南公哀痛彈長鋏。",
            "三戶亡秦信不虛，一朝兵起盡讙呼。",
            "當時項羽年最少，提劍本是耕田夫。",
            "橫行天下竟何事，棄馬烏江馬垂涕。",
            "項王已死無故人，首入漢庭身委地。",
            "富貴榮華豈足多，至今惟有冢嵯峨。",
            "故國淒涼人事改，楚鄉千古爲悲歌。"
        ],
        "title": "竹枝歌",
        "id": "a45e907c-7239-4edc-919c-c12b7adfba8a"
    },
    {
        "author": "蘇軾",
        "paragraphs": [
            "石壁高千尺，微蹤遠欲無。",
            "飛檐如劍寺，古柏似仙都。",
            "許子嘗高遯，行舟悔不迂。",
            "斬蛟聞猛烈，提劍想崎嶇。",
            "寂寞棺猶在，修崇世已愚。",
            "隠居人不識，化去俗爭吁。",
            "洞府煙霞遠，人間爪髮枯。",
            "飄飄乘倒景，誰復顧遺軀。"
        ],
        "title": "過木櫪觀",
        "id": "3fa1effe-3c86-4974-abaa-901eb2136a62"
    },
    {
        "author": "蘇軾",
        "paragraphs": [
            "平沙何茫茫，彷彿見石蕝。",
            "縱橫滿江上，歲歲沙水齧。",
            "孔明死已久，誰復辨行列。",
            "神兵非學到，自古不留訣。",
            "至人已心悟，後世徒妄說。",
            "自從漢道衰，蜂起盡姦傑。",
            "英雄不相下，禍難久連結。",
            "驅民市無烟，戰野江流血。",
            "萬人賭一擲，殺盡如沃雪。",
            "不爲久遠計，草草常無法。",
            "孔明最後起，意欲掃群孽。",
            "崎嶇事節制，隠忍久不决。",
            "志大遂成迂，歲月去如瞥。",
            "六師紛未整，一旦英氣折。",
            "惟餘八陣圖，千古壯夔峽。"
        ],
        "title": "八陣磧",
        "id": "14396a49-23b1-4e9f-a330-cefb24e93be9"
    },
    {
        "author": "蘇軾",
        "paragraphs": [
            "五行水本鹹，安擇江與井。",
            "如何不相入，此意誰復省。",
            "人心固難足，物理偶相逞。",
            "猶嫌取未多，井上無閑綆。"
        ],
        "title": "諸葛鹽井",
        "id": "ace98c84-4f01-4130-940c-2bd8c2681324"
    },
    {
        "author": "蘇軾",
        "paragraphs": [
            "朔風催入峽，慘慘去何之。",
            "共指蒼山路，來朝白帝祠。",
            "荒城秋草滿，古樹野藤垂。",
            "浩蕩荆江遠，淒涼蜀客悲。",
            "遲回問風俗，涕泗憫興衰。",
            "故國依然在，遺民豈復知。",
            "一方稱警蹕，萬乘擁旌旂。",
            "遠略初吞漢，雄心豈在夔。",
            "崎嶇來野廟，閔默愧常時。",
            "破甑蒸山麥，長歌唱竹枝。",
            "荆邯真壯士，吳柱本經師。",
            "失計雖無及，圖王固已奇。",
            "猶餘帝王號，皎皎在門楣。"
        ],
        "title": "白帝廟",
        "id": "8b569c5e-41fc-4908-b036-477e776cc4f2"
    },
    {
        "author": "蘇軾",
        "paragraphs": [
            "自昔懷幽賞，今茲得縱探。",
            "長江連楚蜀，萬派瀉東南。",
            "合水來如電，黔波綠似藍。",
            "餘流細不數，遠勢競相參。",
            "入峽初無路，連山忽似龕。",
            "縈紆收浩渺，蹙縮作淵潭。",
            "風過如呼吸，雲生似吐含。",
            "墜崖鳴窣窣，垂蔓綠毿毿。",
            "冷翠多崖竹，孤生有石楠。",
            "飛泉飄亂雪，怪石走驚驂。",
            "絕澗知深淺，樵童忽兩三。",
            "人煙偶逢郭，沙岸可乘籃。",
            "野戍荒州縣，邦君古子男。",
            "放衙鳴晚鼓，留客薦霜柑。",
            "聞道黄精草，叢生綠玉篸。",
            "盡應充食飲，不見有彭聃。",
            "氣候冬猶暖，星河夜半涵。",
            "遺民悲昶衍，舊俗接魚蠶。",
            "板屋漫無瓦，巌居窄似庵。",
            "伐薪常冒險，得米不盈甔。",
            "歎息生何陋，劬勞不自慚。",
            "葉舟輕遠泝，大浪固嘗諳。",
            "矍鑠空相視，嘔啞莫與談。",
            "蠻荒安可住，幽邃信難妉。",
            "獨愛孤棲鶻，高超百尺嵐。",
            "橫飛應自得，遠颺似無貪。",
            "振翮游霄漢，無心顧雀鵪。",
            "塵勞世方病，局促我何堪。",
            "盡解林泉好，多爲富貴酣。",
            "試看飛鳥樂，高遁此心甘。"
        ],
        "tags": [
            "长江"
        ],
        "title": "入峽",
        "id": "e0a3ce99-5d71-411d-9742-d736a09dbcf4"
    },
    {
        "author": "蘇軾",
        "paragraphs": [
            "瞿塘迤邐盡，巫峽崢嶸起。",
            "連峰稍可怪，石色變蒼翠。",
            "天工運神巧，漸欲作奇偉。",
            "坱軋勢方深，結搆意未遂。",
            "旁觀不暇瞬，步步造幽邃。",
            "蒼崖忽相逼，絕壁凜可悸。",
            "仰觀八九頂，俊爽淩顥氣。",
            "晃蕩天宇高，奔騰江水沸。",
            "孤超兀不讓，直拔勇無畏。",
            "攀緣見神宇，憩坐就石位。",
            "巉巉隔江波，一一問廟吏。",
            "遥觀神女石，綽約誠有以。",
            "俯首見斜鬟，拖霞弄修帔。",
            "人心隨物變，遠覺含深意。",
            "野老笑我旁，少年嘗屢至。",
            "去隨猿猱上，反以繩索試。",
            "石筍倚孤峰，突兀殊不類。",
            "世人喜神怪，論說驚幼穉。",
            "楚賦亦虛傳，神仙安有是。",
            "次問掃壇竹，云此今尚爾。",
            "翠葉紛下垂，婆娑綠鳳尾。",
            "風來自偃仰，若爲神物使。",
            "絕頂有三碑，詰曲古篆字。",
            "老人那解讀，偶見不能記。",
            "窮探到峰背，採斫黄楊子。",
            "黄楊生石上，堅瘦紋如綺。",
            "貪心去不顧，澗谷千尋縋。",
            "山高虎狼絕，深入坦無忌。",
            "溟濛草樹密，葱蒨雲霞膩。",
            "石竇有洪泉，甘滑如流髓。",
            "終朝自盥潄，冷冽清心胃。",
            "浣衣挂樹梢，磨斧就石鼻。",
            "徘徊雲日晚，歸意念城市。",
            "不到今卅年，衰老筋力憊。",
            "當時伐殘木，牙蘗已如臂。",
            "忽聞老人說，終日爲歎喟。",
            "神仙固有之，難在忘勢利。",
            "貧賤爾何愛，棄去如脫屣。",
            "嗟爾若無還，絕糧應不死。"
        ],
        "title": "巫山",
        "id": "3117213e-b3fa-413f-83f8-60c1fcd012ef"
    },
    {
        "author": "蘇軾",
        "paragraphs": [
            "群飛來去噪行人，得食無憂便可馴。",
            "江上饑烏無足怪，野鷹何事亦頻頻。"
        ],
        "title": "巫山廟上下數十里有烏鳶無數取食於行舟之上舟人以神之故亦不敢害",
        "id": "b96ef652-2613-433c-b535-a9bd13ab3383"
    },
    {
        "author": "蘇軾",
        "paragraphs": [
            "大江從西來，上有千仞山。",
            "江山自環擁，恢詭富神姦。",
            "深淵鼉鱉橫，巨壑蛇龍頑。",
            "旌陽斬長蛟，雷雨移滄灣。",
            "蜀守降老蹇，至今带連環。",
            "縱橫若無主，蕩逸侵人寰。",
            "上帝降瑶姬，來處荆巫間。",
            "神仙豈在猛，玉座幽且閑。",
            "飄蕭駕風馭，弭節朝天關。",
            "倏忽巡四方，不知道里艱。",
            "古粧具法服，邃殿羅煙鬟。",
            "百神自奔走，雜沓來趨班。",
            "雲興靈怪聚，雲散鬼神還。",
            "茫茫夜潭靜，皎皎秋月彎。",
            "還應摇玉佩，來聽水潺潺。"
        ],
        "title": "神女廟",
        "id": "efe653ff-3823-47c5-a155-48058272df73"
    },
    {
        "author": "蘇軾",
        "paragraphs": [
            "萊公昔未遇，寂寞在巴東。",
            "聞道山中樹，猶餘手種松。",
            "江山養豪俊，禮數困英雄。",
            "執板迎官長，趨塵拜下風。",
            "當年誰刺史，應未識三公。"
        ],
        "title": "過巴東縣不泊聞頗有萊公遺迹",
        "id": "bcbeb7ae-2ec1-4ee1-9f5b-54ce26b4e75d"
    },
    {
        "author": "蘇軾",
        "paragraphs": [
            "昭君本楚人，艷色照江水。",
            "楚人不敢娶，謂是漢妃子。",
            "誰知去鄉國，萬里爲胡鬼。",
            "人言生女作門楣，昭君當時憂色衰。",
            "古來人事盡如此，反覆縱橫安可知。"
        ],
        "title": "昭君村",
        "id": "92b7c774-c6d9-4ea8-9de0-e342d9e5372c"
    },
    {
        "author": "蘇軾",
        "paragraphs": [
            "扁舟轉山曲，未至已先驚。",
            "白浪橫江起，槎牙似雪城。",
            "番番從高來，一一投澗坑。",
            "大魚不能上，暴鬣灘下橫。",
            "小魚散復合，瀺灂如遭烹。",
            "鸕鷀不敢下，飛過兩翅輕。",
            "白鷺誇瘦捷，插脚還敧傾。",
            "區區舟上人，薄技安敢呈。",
            "只應灘頭廟，頼此牛酒盈。"
        ],
        "title": "新灘",
        "id": "37a6a2d0-34fc-491a-bced-0b91e79e36bb"
    },
    {
        "author": "蘇軾",
        "paragraphs": [
            "北風吹寒江，來自兩山口。",
            "初聞似摇扇，漸覺平沙走。",
            "飛雲滿巌谷，舞雪穿窗牖。",
            "灘下三日留，識盡灘前叟。",
            "孤舟倦鴉軋，短纜困牽揉。",
            "嘗聞不終朝，今此獨何久。",
            "只應留遠人，此意固亦厚。",
            "吾今幸無事，閉戶爲飲酒。"
        ],
        "title": "新灘阻風",
        "id": "96436c37-9d9e-4740-aaac-5e3ce737eebe"
    },
    {
        "author": "蘇軾",
        "paragraphs": [
            "江邊石壁高無路，上有黄牛不服箱。",
            "廟前行客拜且舞，擊鼓吹簫屠白羊。",
            "山下耕牛苦磽确，兩角磨崖四蹄濕。",
            "青芻半束長苦饑，仰看黄牛安可及。"
        ],
        "title": "黄牛廟",
        "id": "d527392d-9927-4afb-ac46-c59adf47be81"
    },
    {
        "author": "蘇軾",
        "paragraphs": [
            "蟆背似覆盂，蟆頤似偃月。",
            "謂是月中蟆，開口吐月液。",
            "根源來甚遠，百尺蒼崖裂。",
            "當時龍破山，此水隨龍出。",
            "入江江水濁，猶作深碧色。",
            "稟受苦潔清，獨與凡水隔。",
            "豈惟煮茶好，釀酒應無敵。"
        ],
        "title": "蝦蟆培",
        "id": "78a0357c-dc58-4555-8490-60113563e565"
    },
    {
        "author": "蘇軾",
        "paragraphs": [
            "入峽喜巉巌，出峽愛平曠。",
            "吾心淡無累，遇境即安暢。",
            "東西徑千里，勝處頗屢訪。",
            "幽尋遠無厭，高絕每先上。",
            "前詩尚遺略，不錄久恐忘。",
            "憶從巫廟回，中路寒泉漲。",
            "汲歸真可愛，翠碧光滿盎。",
            "忽驚巫峽尾，巌腹有穿壙。",
            "仰見天蒼蒼，石室開南向。",
            "宣尼古廟宇，叢木作幃帳。",
            "鐵楯橫半空，俯瞰不計丈。",
            "古人誰架構，下有不測浪。",
            "石竇見天囷，瓦棺悲古葬。",
            "新灘阻風雪，村落去携杖。",
            "亦到龍馬溪，茅屋沽村釀。",
            "玉虛悔不至，實爲舟人誑。",
            "聞道石最奇，寤寐見怪狀。",
            "峽山富奇偉，得一知幾喪。",
            "苦恨不知名，歷歷但想像。",
            "今朝脫重險，楚水渺平蕩。",
            "魚多客庖足，風順行意王。",
            "追思偶成篇，聊助舟人唱。"
        ],
        "title": "出峽",
        "id": "98b8930c-94ac-40b3-9137-531869182e91"
    },
    {
        "author": "蘇軾",
        "paragraphs": [
            "凍雨霏霏半成雪，游人屨凍蒼苔滑。",
            "不辭携被巌底眠，洞口雲深夜無月。"
        ],
        "title": "遊三游洞",
        "id": "18f17f17-d2c0-4521-a4e4-7452551f611d"
    },
    {
        "author": "蘇軾",
        "paragraphs": [
            "一徑繞山翠，縈紆去似蛇。",
            "忽驚溪水急，爭看洞門呀。",
            "滑磴攀秋蔓，飛橋踏古槎。",
            "三扉迎北吹，一穴向西斜。",
            "歎息烟雲老，追思歲月遐。",
            "唐人昔未到，古俗此爲家。",
            "洞暖無風雪，山深富鹿豭。",
            "相逢衣盡草，環坐髻應髽。",
            "竈突依巌黑，樽罍就石漥。",
            "洪荒無傳記，想像在羲媧。",
            "此事今安有，遺蹤我獨嗟。",
            "山翁勸留句，强爲寫槎牙。"
        ],
        "title": "遊洞之日有亭吏乞詩既爲留三絕句於洞之石壁明日至峽州吏又至意若未足乃復以此詩授之",
        "id": "813c8c94-f7a4-4ac6-afbd-1d37aabd228c"
    },
    {
        "author": "蘇軾",
        "paragraphs": [
            "口舌安足恃，韓非死說難。",
            "自知不可用，鬼谷乃真姦。",
            "遺書今未亡，小數不足觀。",
            "秦儀固新學，見利不知患。",
            "嗟時無桓文，使彼二子顛。",
            "死敗無足怪，夫子固使然。",
            "君看巧更窮，不若愚自安。",
            "遺宮若有神，頷首然吾言。"
        ],
        "title": "寄題清溪寺",
        "id": "51a41c19-efde-4c7b-873f-c204551d3a54"
    },
    {
        "author": "蘇軾",
        "paragraphs": [
            "輕舟橫江來，弔古悲純孝。",
            "逶迤尋遠跡，婉孌見遺貌。",
            "清泉不可挹，涸盡空石窖。",
            "古人飄何之，惟有風竹鬧。",
            "行行翫村落，戶戶懸網罩。",
            "民風坦和平，開戶夜無鈔。",
            "叢林富筍茹，平野絕虎豹。",
            "嗟哉此樂鄉，毋乃姜子教。"
        ],
        "title": "留題峽州甘泉寺",
        "id": "e47ca49a-31ed-4c35-8ddb-3662f3c1a552"
    },
    {
        "author": "蘇軾",
        "paragraphs": [
            "夷陵雖小邑，自古控荆吳。",
            "形勢今無用，英雄久已無。",
            "誰知有文伯，遠謫自王都。",
            "人去年年改，堂傾歲歲扶。",
            "追思猶咎呂，感歎亦憐朱。",
            "舊種孤楠老，新霜一橘枯。",
            "清篇留峽洞，醉墨寫邦圖。",
            "故老問行客，長官今白鬚。",
            "著書多念慮，許國減歡娛。",
            "寄語公知否，還須數倒壺。"
        ],
        "title": "夷陵縣歐陽永叔至喜堂",
        "id": "4a63e3e9-8261-4244-820d-3b3cee3af333"
    },
    {
        "author": "蘇軾",
        "paragraphs": [
            "帝息此壤，以藩幽臺。",
            "有神司之，隨取而培。",
            "帝勅下民，無敢或開。",
            "惟帝不言，以雷以雨。",
            "惟民知之，幸帝之怒。",
            "帝茫不知，誰敢以告。",
            "帝怒不常，下土是震。",
            "使民前知，是役於民。",
            "無是墳者，誰取誰干。",
            "惟其的之，是以射之。"
        ],
        "title": "息壤詩",
        "id": "8b9ea479-99c2-4d0f-96d9-7c6edc9968d8"
    },
    {
        "author": "蘇軾",
        "paragraphs": [
            "渚宮寂寞依古郢，楚地荒茫非故基。",
            "二王臺閣已鹵莽，何況遠問縱橫時。",
            "楚王獵罷擊靈鼓，猛士操舟張水嬉。",
            "釣魚不復數魚鱉，大鼎千石烹蛟螭。",
            "當時郢人架宮殿，意思絕妙般與倕。",
            "飛樓百尺照湖水，上有燕趙千蛾眉。",
            "臨風揚揚意自得，長使宋玉作楚辭。",
            "秦兵西來取鐘簴，故宮禾黍秋離離。",
            "千年壯觀不可復，今之存者蓋已卑。",
            "池空野迥樓閣小，惟有深竹藏狐狸。",
            "臺中絳帳誰復見，臺下野水浮清漪。",
            "綠窗朱戶春晝閉，想見深屋彈朱絲。",
            "腐儒亦解愛聲色，何用白首談孔姬。",
            "沙泉半涸草堂在，破窗無紙風颸颸。",
            "陳公蹤迹最未遠，七瑞寥落今何之。",
            "百年人事知幾變，直恐荒廢成空陂。",
            "誰能爲我訪遺迹，草間應有湘東碑。"
        ],
        "title": "渚宮",
        "id": "05827b6d-7df2-47d1-89e1-3bab86ccbcb1"
    },
    {
        "author": "蘇軾",
        "paragraphs": [
            "游人出三峽，楚地盡平川。",
            "北客隨南賈，吳檣間蜀船。",
            "江侵平野斷，風捲白沙旋。",
            "欲問興亡意，重城自古堅。"
        ],
        "title": "荆州十首  其一",
        "id": "fb6124b9-e9f8-4602-bece-7d9e6ee429c3"
    },
    {
        "author": "蘇軾",
        "paragraphs": [
            "南方舊戰國，慘澹意猶存。",
            "慷慨因劉表，淒涼爲屈原。",
            "廢城猶带井，古姓聚成村。",
            "亦解觀形勝，昇平不敢論。"
        ],
        "title": "荆州十首  其二",
        "id": "916b4279-6445-4fa3-8578-621a7898f04e"
    },
    {
        "author": "蘇軾",
        "paragraphs": [
            "楚地闊無邊，蒼茫萬頃連。",
            "耕牛未嘗汗，投種去如捐。",
            "農事誰當勸，民愚亦可憐。",
            "平生事遊惰，那得怨凶年。"
        ],
        "title": "荆州十首  其三",
        "id": "cc2bcc30-2b67-4fbc-9d12-6563258d655d"
    },
    {
        "author": "蘇軾",
        "paragraphs": [
            "朱檻城東角，高王此望沙。",
            "江山非一國，烽火畏三巴。",
            "戰骨淪秋草，危樓倚斷霞。",
            "百年豪傑盡，擾擾見魚蝦。"
        ],
        "title": "荆州十首  其四",
        "id": "1602afcd-2fa2-4b59-ad2a-74b983acf4f9"
    },
    {
        "author": "蘇軾",
        "paragraphs": [
            "沙頭烟漠漠，來往厭喧卑。",
            "野市分麞鬧，官船過渡遲。",
            "遊人多問卜，傖叟盡携龜。",
            "日暮江天靜，無人唱楚辭。"
        ],
        "title": "荆州十首  其五",
        "id": "ca58018b-a2a2-450d-8ba2-b2d58cc36bb0"
    },
    {
        "author": "蘇軾",
        "paragraphs": [
            "太守王夫子，山東老俊髦。",
            "壯年聞猛烈，白首見雄豪。",
            "食雁君應厭，驅車我正勞。",
            "中書有安石，慎勿賦離騷。"
        ],
        "title": "荆州十首  其六",
        "id": "b061a6f6-375d-4aa0-8e5e-8a89ad6e9165"
    },
    {
        "author": "蘇軾",
        "paragraphs": [
            "殘臘多風雪，荆人重歲時。",
            "客心何草草，里巷自嬉嬉。",
            "爆竹驚鄰鬼，驅儺聚小兒。",
            "故人應念我，相望各天涯。"
        ],
        "title": "荆州十首  其七",
        "id": "72c4826b-a879-4b9c-adf2-a62339d18e51"
    },
    {
        "author": "蘇軾",
        "paragraphs": [
            "江水深成窟，潛魚大似犀。",
            "赤鱗如琥珀，老枕勝玻璃。",
            "上客舉雕俎，佳人摇翠篦。",
            "登庖更作器，何以免屠刲。"
        ],
        "title": "荆州十首  其八",
        "id": "a6204d7d-c437-43ec-a502-ec04935a9114"
    },
    {
        "author": "蘇軾",
        "paragraphs": [
            "北雁來南國，依依似旅人。",
            "縱橫遭折翼，感惻爲沾巾。",
            "平日誰能挹，高飛不可馴。",
            "故人持贈我，三嗅若爲珍。"
        ],
        "title": "荆州十首  其九",
        "id": "cc98963d-4e30-448f-a4c2-308487d2f8f6"
    },
    {
        "author": "蘇軾",
        "paragraphs": [
            "柳門京國道，驅馬及春陽。",
            "野火燒枯草，東風動綠芒。",
            "北行連許鄧，南去極衡湘。",
            "楚境橫天下，懷王信弱王。"
        ],
        "title": "荆州十首  其一○",
        "id": "9ca68eb7-08ff-4987-9a8c-c89c89c2eacc"
    },
    {
        "author": "蘇軾",
        "paragraphs": [
            "泉源從高來，走下隨石脈。",
            "紛紛白沫亂，隠隠蒼崖坼。",
            "縈回成曲沼，清澈見肝膈。",
            "潀瀉爲長溪，奔駛蕩蛙蟈。",
            "初開不容椀，漸去已如帛。",
            "傳聞此山中，神物懶遭謫。",
            "不能致雷雨，灧灧吐寒碧。",
            "遂令山前人，千古灌稻麥。"
        ],
        "title": "荆門惠泉",
        "id": "66e8a6cc-410b-4f14-9b08-2beba411f845"
    },
    {
        "author": "蘇軾",
        "paragraphs": [
            "楚人少井飲，地氣常不洩。",
            "蓄之爲惠泉，坌若有所折。",
            "泉源本無情，豈問濁與澈。",
            "貪愚彼二水，終古恥莫雪。",
            "只應所處然，遂使語異別。",
            "泉傍地平衍，泉上山嵽嵲。",
            "君子慎所居，此義安可缺。",
            "古人貴言贈，敢用況高節。",
            "不爲冬霜乾，肯畏夏日烈。",
            "泠泠但不已，海遠要當徹。"
        ],
        "title": "次韵答荆門張都官維見和惠泉詩",
        "id": "9da3e5c9-bac0-4373-95c0-aaa7ad7ddb01"
    },
    {
        "author": "蘇軾",
        "paragraphs": [
            "富貴本無定，世人自榮枯。",
            "囂囂好名心，嗟我豈獨無。",
            "不能便退縮，但使進少徐。",
            "我行念西國，已分田園蕪。",
            "南來竟何事，碌碌隨商車。",
            "自進苟無補，乃是懶且愚。",
            "人生重意氣，出處夫豈徒。",
            "永懷江陽叟，種藕春滿湖。"
        ],
        "title": "浰陽早發",
        "id": "7e9a831a-020d-4c5b-8f2f-274224f35e7c"
    },
    {
        "author": "蘇軾",
        "paragraphs": [
            "天高夜氣嚴，列宿森就位。",
            "大星光相射，小星鬧若沸。",
            "天人不相干，嗟彼本何事。",
            "世俗强指摘，一一立名字。",
            "南箕與北斗，乃是家人器。",
            "天亦豈有之，無乃遂自謂。",
            "迫觀知何如，遠想偶有似。",
            "茫茫不可曉，使我長歎喟。"
        ],
        "title": "夜行觀星",
        "id": "0a585d87-189a-490e-a674-4ffa09b74c4d"
    },
    {
        "author": "蘇軾",
        "paragraphs": [
            "捨棹忽逾月，沙塵困遠行。",
            "襄陽逢漢水，偶似蜀江清。",
            "蜀江固浩蕩，中有蛟與鯨。",
            "漢水亦云廣，欲涉安敢輕。",
            "文王化南國，遊女儼如卿。",
            "洲中浣紗子，環珮鏘鏘鳴。",
            "古風隨世變，寒水空泠泠。",
            "過之不敢慢，佇立整冠纓。"
        ],
        "title": "漢水",
        "id": "d135790b-8a1d-4397-9583-b6b5a7e49723"
    },
    {
        "author": "蘇軾",
        "paragraphs": [
            "野鷹來，萬山下，荒山無食鷹苦饑，飛來爲爾繫綵絲。",
            "北原有兔老且白，年年養子秋食菽。",
            "我欲擊之不可得，年深兔老鷹力弱。",
            "野鷹來，城東有臺高崔巍。",
            "臺中公子著皮袖，東望萬里心悠哉。",
            "心悠哉，鷹何在。",
            "嗟爾公子歸無勞，使鷹可呼亦凡曹，天陰月黑狐夜嗥。"
        ],
        "title": "襄陽古樂府三首 野鷹來",
        "id": "4171b5a7-1fb1-45cb-b8da-2d587ac5f0b0"
    },
    {
        "author": "蘇軾",
        "paragraphs": [
            "臺上有客吟秋風，悲聲蕭散飄入空。",
            "臺邊游女來竊聽，欲學聲同意不同。",
            "君悲竟何事，千里金城兩稚子。",
            "白馬爲塞鳳爲關，山川無人空自閑。",
            "我悲亦何苦，江水冬更深，鯿魚冷難捕。",
            "悠悠江上聽歌人，不知我意徒悲辛。"
        ],
        "title": "襄陽古樂府三首 上堵吟",
        "id": "956ca514-047d-43a2-a784-66e35da38341"
    },
    {
        "author": "蘇軾",
        "paragraphs": [
            "使君未來襄陽愁，提戈入市裹氈裘。",
            "自從氈裘南渡沔，襄陽無事多春遊。",
            "襄陽春遊樂何許，峴山之陽漢江浦。",
            "使君朱旆來翻翻，人道使君似羊杜。",
            "道邊逢人問洛陽，中原苦戰春田荒。",
            "北人聞道襄陽樂，目送飛鴻應斷腸。"
        ],
        "title": "襄陽古樂府三首 襄陽樂",
        "id": "c30f5ac4-b723-45df-ace2-4fc53d55190a"
    },
    {
        "author": "蘇軾",
        "paragraphs": [
            "遠客來自南，游塵昏峴首。",
            "過關無百步，曠蕩吞楚藪。",
            "登高忽惆悵，千載意有偶。",
            "所憂誰復知，嗟我生苦後。",
            "團團山上檜，歲歲閱榆柳。",
            "大才固已殊，安得同永久。",
            "可憐山前客，倏忽星過罶。",
            "賢愚未及分，來者當自剖。"
        ],
        "title": "峴山",
        "id": "f7226a54-9ea9-4220-aaf9-78a318317a63"
    },
    {
        "author": "蘇軾",
        "paragraphs": [
            "西行度連山，北出臨漢水。",
            "漢水蹙成潭，旋轉山之趾。",
            "禪房久已壞，古甃含清泚。",
            "下有仲宣欄，綆刻深容指。",
            "回頭望西北，隠隠龜背起。",
            "傳云古隆中，萬樹桑柘美。",
            "月炯轉山曲，山上見洲尾。",
            "綠水带平沙，盤盤如抱珥。",
            "山川近且秀，不到懶成恥。",
            "問之安能詳，畫地費簪箠。"
        ],
        "title": "萬山",
        "id": "1b306525-ef73-4c10-8eab-6712f0472fcb"
    },
    {
        "author": "蘇軾",
        "paragraphs": [
            "諸葛來西國，千年愛未衰。",
            "今朝游故里，蜀客不勝悲。",
            "誰言襄陽野，生此萬乘師。",
            "山中有遺貌，矯矯龍之姿。",
            "龍蟠山水秀，龍去淵潭移。",
            "空餘蜿蜒迹，使我寒涕垂。"
        ],
        "title": "隆中",
        "id": "4d933f7d-f726-40fe-9603-18c83b47e895"
    },
    {
        "author": "蘇軾",
        "paragraphs": [
            "楚人汲漢水，釀酒古宜城。",
            "春風吹酒熟，猶似漢江清。",
            "耆舊人何在，丘墳應已平。",
            "惟餘竹葉在，留此千古情。"
        ],
        "title": "竹葉酒",
        "id": "d1cad101-3249-45bc-853c-c81d56534e3c"
    },
    {
        "author": "蘇軾",
        "paragraphs": [
            "曉日照江水，遊鱼似玉瓶。",
            "誰言解縮項，貪餌每遭烹。",
            "杜老當年意，臨流憶孟生。",
            "吾今又悲子，輟筯涕縱橫。"
        ],
        "title": "鯿魚",
        "id": "da39f2a9-e9f6-477a-94d5-3fe2daff1fd0"
    },
    {
        "author": "蘇軾",
        "paragraphs": [
            "雄雉曳修尾，驚飛向日斜。",
            "空中紛格鬬，綵羽落如花。",
            "喧呼勇不顧，投網誰復嗟。",
            "百錢得一雙，新味時所佳。",
            "烹煎雜鷄鶩，爪距漫槎牙。",
            "誰知化爲蜃，海上落飛鴉。"
        ],
        "title": "食雉",
        "id": "6661c3c0-054f-479f-86ea-902c297b2d02"
    },
    {
        "author": "蘇軾",
        "paragraphs": [
            "新渠之水，其來舒舒。",
            "溢流於野，至於通衢。",
            "渠成如神，民始不知。",
            "問誰爲之，邦君趙侯。"
        ],
        "title": "新渠詩  其一",
        "id": "b6365835-432a-4ea6-9a67-0a77a0f73fb1"
    },
    {
        "author": "蘇軾",
        "paragraphs": [
            "新渠之田，在渠左右。",
            "渠來奕奕，如赴如湊。",
            "如雲斯積，如屋斯溜。",
            "嗟唐之人，始識秔稌。"
        ],
        "title": "新渠詩  其二",
        "id": "6df7191f-1cbb-4839-bd92-eb7cc1d50ec6"
    },
    {
        "author": "蘇軾",
        "paragraphs": [
            "新渠之民，自淮及潭。",
            "挈其婦姑，或走而顛。",
            "王命趙侯，宥我新民。",
            "無與王事，以訖七年。"
        ],
        "title": "新渠詩  其三",
        "id": "d6c7ca3a-9b86-4656-b76b-75cf967cf4e1"
    },
    {
        "author": "蘇軾",
        "paragraphs": [
            "侯謂新民，爾既來止。",
            "其歸爾邑，告爾鄰里。",
            "良田千萬，爾擇爾取。",
            "爾耕爾食，遂爲爾有。"
        ],
        "title": "新渠詩  其四",
        "id": "a9671237-1b22-4314-af4d-5f771dfddae7"
    },
    {
        "author": "蘇軾",
        "paragraphs": [
            "築室於唐，孔碩且堅。",
            "生爲唐民，飽粥與饘。",
            "死葬於唐，祭有雞豚。",
            "天子有命，我惟爾安。"
        ],
        "title": "新渠詩  其五",
        "id": "dd3fbbd1-bcb3-4671-8e22-044079cb3a70"
    },
    {
        "author": "蘇軾",
        "paragraphs": [
            "西湖小雨晴，灧灧春渠長。",
            "來從古城角，夜半轉新響。",
            "使君欲春游，浚沼役千掌。",
            "紛紜具畚鍤，鬧若蟻運壤。",
            "夭桃弄春色，生意寒猶怏。",
            "惟有落殘梅，標格若矜爽。",
            "游人坌已集，挈榼三且兩。",
            "醉客卧道傍，扶起尚偃仰。",
            "池臺信宏麗，貴與民同賞。",
            "但恐城市歡，不知田野愴。",
            "潁川七不登，野氣長蒼莽。",
            "誰知萬里客，湖上獨長想。"
        ],
        "tags": [
            "西湖"
        ],
        "title": "許州西湖",
        "id": "5c6294e3-fee1-4a4e-b0d3-8d81d33fa289"
    },
    {
        "author": "蘇軾",
        "paragraphs": [
            "王喬古仙子，時出觀人寰。",
            "常爲漢郎吏，厭世去無還。",
            "雙鳬偶爲戲，聊以驚世頑。",
            "不然神仙迹，羅網安能攀。",
            "紛紛塵埃中，銅印紆青綸。",
            "安知無隠者，竊笑彼愚姦。"
        ],
        "title": "雙鳬觀",
        "id": "db1c2e17-4867-40ea-bebb-e0fa68a3fcd9"
    },
    {
        "author": "蘇軾",
        "paragraphs": [
            "人情難强回，天性可微感。",
            "世人爭曲直，苦語費摇撼。",
            "大夫言何柔，暴主意自慘。",
            "荒祠傍孤冢，古隧有殘坎。",
            "千年惟茅焦，世亦貴其膽。",
            "不解此微言，脫衣徒勇敢。"
        ],
        "title": "潁大夫廟",
        "id": "f5e8753d-fb35-4859-ba78-57498228ee3e"
    },
    {
        "author": "蘇軾",
        "paragraphs": [
            "阮生古狂達，遁世默無言。",
            "猶餘胸中氣，長嘯獨軒軒。",
            "高情遺萬物，不與世俗論。",
            "登臨偶自寫，激越蕩乾坤。",
            "醒爲嘯所發，飲爲醉所昏。",
            "誰能與之較，亂世足自存。"
        ],
        "title": "阮籍嘯臺",
        "id": "09f8595c-9a42-4376-88bc-7b67e06d40c7"
    },
    {
        "author": "蘇軾",
        "paragraphs": [
            "古驛無人雪滿庭，有客冒雪來自北。",
            "紛紛笠上已盈寸，下馬登堂面蒼黑。",
            "苦寒有酒不能飲，見之何必問相識。",
            "我酌徐徐不滿觥，看客倒盡不留澀。",
            "千門晝閉行路絕，相與笑語不知夕。",
            "醉中不復問姓名，上馬忽去橫短策。"
        ],
        "title": "大雪獨留尉氏有客入驛呼與飲至醉詰旦客南去竟不知其誰",
        "id": "52090beb-7733-4457-86a5-66ecab93411b"
    },
    {
        "author": "蘇軾",
        "paragraphs": [
            "昔日朱公子，雄豪不可追。",
            "今來遊故國，大冢屈稱兒。",
            "平日輕公相，千金棄若遺。",
            "梁人不好事，名姓寄當時。",
            "魯史盜齊豹，求名誰復知。",
            "慎無怨世俗，猶不遭仲尼。"
        ],
        "title": "朱亥墓",
        "id": "9f07148a-f752-4953-a4e2-d49f7c05ae81"
    },
    {
        "author": "蘇軾",
        "paragraphs": [
            "高人豈學畫，用筆乃其天。",
            "譬如善游人，一一能操船。",
            "閻子本縫掖，疇昔慕雲淵。",
            "丹青偶爲戲，染指初嘗黿。",
            "愛之不自已，筆勢如風翻。",
            "傳聞貞觀中，左衽解椎鬟。",
            "南夷羞白雉，佛國貢青蓮。",
            "詔令擬王會，別殿寫戎蠻。",
            "熊冠金絡額，豹袖擁旛旜。",
            "傳入應門內，俯伏脫劍弮。",
            "天姿儼龍鳳，雜沓朝鵬鱣。",
            "神功與絕迹，後世兩莫扳。",
            "自從李氏亡，群盜竊山川。",
            "長安三日火，至寶隨飛烟。",
            "尚有脫身者，漂流出東關。",
            "三官豈容獨，得此今已編。",
            "吁嗟至神物，會合當有年。",
            "京城諸權貴，欲取百計難。",
            "贈以玉如意，豈能動高禪。",
            "惟應一篇詩，皎若畫在前。"
        ],
        "title": "次韵水官詩",
        "id": "b773dac9-e84b-4496-8cbe-17fc36a454c3"
    },
    {
        "author": "蘇軾",
        "paragraphs": [
            "不飲胡爲醉兀兀，此心已逐歸鞍發。",
            "歸人猶自念庭闈，今我何以慰寂寞。",
            "登高回首坡壠隔，但見烏帽出復沒。",
            "苦寒念爾衣裘薄，獨騎瘦馬踏殘月。",
            "路人行歌居人樂，童僕怪我苦悽惻。",
            "亦知人生要有別，但恐歲月去飄忽。",
            "寒燈相對記疇昔，夜雨何時聽蕭瑟。",
            "君知此意不可忘，慎勿苦愛高官職。"
        ],
        "title": "辛丑十一月十九日既與子由別於鄭州西門之外馬上賦詩一篇寄之",
        "id": "f807f01c-e09c-41f4-91d1-5d6789977a4d"
    },
    {
        "author": "蘇軾",
        "paragraphs": [
            "人生到處知何似，應似飛鴻踏雪泥。",
            "泥上偶然留指爪，鴻飛那復計東西。",
            "老僧已死成新塔，壞壁無由見舊題。",
            "往日崎嶇還記否，路長人困蹇馿嘶。"
        ],
        "tags": [
            "古诗三百首",
            "人生",
            "宋诗",
            "感伤"
        ],
        "title": "和子由澠池懷舊",
        "id": "7277fc57-e102-4465-bbc1-ea40716a7f40"
    },
    {
        "author": "蘇軾",
        "paragraphs": [
            "都城日荒廢，往事不可還。",
            "惟餘古苑石，漂散尚人間。",
            "公來始購蓄，不憚道里艱。",
            "忽從塵埃中，來對冰雪顔。",
            "瘦骨拔凜凜，蒼根漱潺潺。",
            "唐人惟奇章，好石古莫攀。",
            "盡令屬牛氏，刻鑿紛斑斑。",
            "嗟此本何常，聚散實循環。",
            "人失亦人得，要不出區寰。",
            "君看劉李末，不能保河關。",
            "況此百株石，鴻毛於泰山。",
            "但當對石飲，萬事付等閑。"
        ],
        "tags": [
            "泰山"
        ],
        "title": "次韵劉京兆石林亭之作石本唐苑中物散流民間劉購得之",
        "id": "9ab65ba7-55bc-40b4-9edd-61efdf08c209"
    },
    {
        "author": "蘇軾",
        "paragraphs": [
            "冬十二月歲辛丑，我初從政見魯叟。",
            "舊聞石鼓今見之，文字鬰律蛟蛇走。",
            "細觀初以指畫肚，欲讀嗟如箝在口。",
            "韓公好古生已遲，我今況又百年後。",
            "强尋偏傍推點畫，時得一二遺八九。",
            "我車既攻馬亦同，其魚維鱮貫之柳。",
            "古器縱橫猶識鼎，衆星錯落僅名斗。",
            "模糊半已隠瘢胝，詰曲猶能辨跟肘。",
            "娟娟缺月隠雲霧，濯濯嘉禾秀稂莠。",
            "漂流百戰偶然存，獨立千載誰與友。",
            "上追軒頡相唯諾，下揖冰斯同鷇㝅。",
            "憶昔周宣歌鴻雁，當時籀史變蝌蚪。",
            "厭亂人方思聖賢，中興天爲生耆耈。",
            "東征徐虜闞虓虎，北伏犬戎隨指嗾。",
            "象胥雜沓貢狼鹿，方召聯翩賜圭卣。",
            "遂因鼓鼙思將帥，豈爲考擊煩矇瞍。",
            "何人作頌比嵩高，萬古斯文齊岣嶁。",
            "勳勞至大不矜伐，文武未遠猶忠厚。",
            "欲尋年歲無甲乙，豈有名字記誰某。",
            "自從周衰更七國，竟使秦人有九有。",
            "埽除詩書誦法律，投棄俎豆陳鞭杻。",
            "當年何人佐祖龍，上蔡公子牽黄狗。",
            "登山刻石頌功烈，後者無繼前無偶。",
            "皆云皇帝巡四國，烹滅强暴救黔首。",
            "六經既已委灰塵，此鼓亦當遭擊剖。",
            "傳聞九鼎淪泗上，欲使萬夫沉水取。",
            "暴君縱欲窮人力，神物義不污秦垢。",
            "是時石鼓何處避，無乃天工令鬼守。",
            "興亡百變物自閑，富貴一朝名不朽。",
            "細思物理坐歎息，人生安得如汝壽。"
        ],
        "tags": [
            "写物",
            "抒情",
            "历史",
            "政治"
        ],
        "title": "鳳翔八觀 石鼓歌",
        "id": "372b3025-7dc2-4212-910e-8603623f8654"
    },
    {
        "author": "蘇軾",
        "paragraphs": [
            "崢嶸開元寺，彷彿祈年觀。",
            "舊築掃成空，古碑埋不爛。",
            "詛書雖可讀，字法嗟久換。",
            "詞云秦嗣王，敢使祝用瓚。",
            "先君穆公世，與楚約相捍。",
            "質之於巫咸，萬葉期不叛。",
            "今其後嗣王，乃敢搆多難。",
            "刳胎殺無罪，親族遭圉絆。",
            "計其所稱訴，何啻桀紂亂。",
            "吾聞古秦俗，面詐背不汗。",
            "豈惟公子卬，社鬼亦遭謾。",
            "遼哉千載後，發我一笑粲。"
        ],
        "title": "鳳翔八觀 詛楚文",
        "id": "b174e4b8-419c-4154-9a94-6d5b5f472551"
    },
    {
        "author": "蘇軾",
        "paragraphs": [
            "何處訪吳畫，普門與開元。",
            "開元有東塔，摩詰留手痕。",
            "吾觀畫品中，莫如二子尊。",
            "道子實雄放，浩如海波翻。",
            "當其下手風雨快，筆所未到氣已吞。",
            "亭亭雙林間，彩暈扶桑暾。",
            "中有至人談寂滅，悟者悲涕迷者手自捫。",
            "蠻君鬼伯千萬萬，相排競進頭如黿。",
            "摩詰本詩老，佩芷襲芳蓀。",
            "今觀此壁畫，亦若其詩清且敦。",
            "祇園弟子盡鶴骨，心如死灰不復溫。",
            "門前兩叢竹，雪節貫霜根。",
            "交柯亂葉動無數，一一皆可尋其源。",
            "吳生雖妙絕，猶以畫工論。",
            "摩詰得之於象外，有如仙翮謝籠樊。",
            "吾觀二子皆神俊，又於維也斂衽無間言。"
        ],
        "tags": [
            "写人",
            "赞美",
            "写人诗"
        ],
        "title": "鳳翔八觀 王維吳道子畫",
        "id": "47f8faa0-e2c5-4349-b248-d12ba3f280ee"
    },
    {
        "author": "蘇軾",
        "paragraphs": [
            "昔者子輿病且死，其友子祀往問之。",
            "跰𨇤鑒井自歎息，造物將安以我爲。",
            "今觀古塑維摩像，病骨磊嵬如枯龜。",
            "乃知至人外生死，此身變化浮雲隨。",
            "世人豈不碩且好，身雖未病心已疲。",
            "此叟神完中有恃，談笑可却千熊羆。",
            "當其在時或問法，俯首無言心自知。",
            "至今遺像兀不語，與昔未死無增虧。",
            "田翁里婦那肯顧，時有野鼠銜其髭。",
            "見之使人每自失，誰能與詰無言師。"
        ],
        "title": "鳳翔八觀 維摩像唐楊惠之塑在天柱寺",
        "id": "7a59d27b-920c-4ae2-88a6-02deed7e1d08"
    },
    {
        "author": "蘇軾",
        "paragraphs": [
            "吾家蜀江上，江水清如藍。",
            "爾來走塵土，意思殊不堪。",
            "況當岐山下，風物尤可慚。",
            "有山禿如赭，有水濁如泔。",
            "不謂郡城東，數步見湖潭。",
            "入門便清奧，怳如夢西南。",
            "泉源從高來，隨波走涵涵。",
            "東去觸重阜，盡爲湖所貪。",
            "但見蒼石螭，開口吐清甘。",
            "借汝腹中過，胡爲目眈眈。",
            "新荷弄晚凉，輕棹極幽探。",
            "飄颻忘遠近，偃息遺珮篸。",
            "深有龜與魚，淺有螺與蚶。",
            "曝晴復戲雨，戢戢多於蠶。",
            "浮沉無停餌，倏忽遽滿籃。",
            "絲緡雖强致，瑣細安足戡。",
            "聞昔周道興，翠鳳棲孤嵐。",
            "飛鳴飲此水，照影弄毿毿。",
            "至今多梧桐，合抱如彭聃。",
            "彩羽無復見，上有鸇搏鵪。",
            "嗟予生雖晚，好古意所妉。",
            "圖書已漫漶，猶復訪僑郯。",
            "卷阿詩可繼，此意久已含。",
            "扶風古三輔，政事豈汝諳。",
            "聊爲湖上飲，一縱醉後談。",
            "門前遠行客，劫劫無留驂。",
            "問胡不回首，毋乃趁朝參。",
            "予今正疏懶，官長幸見函。",
            "不辭日游再，行恐歲滿三。",
            "暮歸還倒載，鐘鼓已韽韽。"
        ],
        "title": "鳳翔八觀 東湖",
        "id": "fb99d336-8fc5-4132-95b9-8cfd62575d0e"
    },
    {
        "author": "蘇軾",
        "paragraphs": [
            "山川與城郭，漠漠同一形。",
            "市人與鴉鵲，浩浩同一聲。",
            "此閣幾何高，何人之所營。",
            "側身送落日，引手攀飛星。",
            "當年王中令，斫木南山頳。",
            "寫真留閣下，鐵面眼有稜。",
            "身强八九尺，與閣兩崢嶸。",
            "古人雖暴恣，作事今世驚。",
            "登者尚呀喘，作者何以勝。",
            "曷不觀此閣，其人勇且英。"
        ],
        "tags": [
            "叙事",
            "写人",
            "写人诗"
        ],
        "title": "鳳翔八觀 真興寺閣",
        "id": "4016bdcd-132d-4b3b-9bc9-06fe6d5d0bed"
    },
    {
        "author": "蘇軾",
        "paragraphs": [
            "朝遊北城東，回首見修竹。",
            "下有朱門家，破牆圍古屋。",
            "舉鞭叩其戶，幽響答空谷。",
            "入門所見夥，十步九移目。",
            "異花兼四方，野鳥喧百族。",
            "其西引溪水，活活轉牆曲。",
            "東注入深林，林深窗戶綠。",
            "水光兼竹浄，時有獨立鵠。",
            "林中百尺松，歲久蒼鱗蹙。",
            "豈惟此地少，意恐關中獨。",
            "小橋過南浦，夾道多喬木。",
            "隠如城百雉，挺若舟千斛。",
            "陰陰日光淡，黯黯秋氣蓄。",
            "盡東爲方池，野雁雜家鶩。",
            "紅梨驚合抱，映島孤雲馥。",
            "春光水溶漾，雪陣風翻撲。",
            "其北臨長溪，波聲卷平陸。",
            "北山卧可見，蒼翠間磽禿。",
            "我時來周覽，問此誰所築。",
            "云昔李將軍，負險乘衰叔。",
            "抽錢算間口，但未榷羹粥。",
            "當時奪民田，失業安敢哭。",
            "誰家美園囿，籍沒不容贖。",
            "此亭破千家，鬰鬰城之麓。",
            "將軍竟何事，蟣蝨生刀䪅。",
            "何嘗載美酒，來此駐車轂。",
            "空使後世人，聞名頸猶縮。",
            "我今官正閑，屢至因休沐。",
            "人生營居止，竟爲何人卜。",
            "何當辦一身，永與清景逐。"
        ],
        "title": "鳳翔八觀 李氏園",
        "id": "5fabcae0-b194-4911-9a90-8dff9245db98"
    },
    {
        "author": "蘇軾",
        "paragraphs": [
            "橐泉在城東，墓在城中無百步。",
            "乃知昔未有此城，秦人以泉識公墓。",
            "昔公生不誅孟明，豈有死之日而忍用其良。",
            "乃知三子徇公意，亦如齊之二子從田橫。",
            "古人感一飯，尚能殺其身。",
            "今人不復見此等，乃以所見疑古人。",
            "古人不可望，今人益可傷。"
        ],
        "title": "鳳翔八觀 秦穆公墓",
        "id": "4a60afdb-8745-4d5a-8290-37d6b990e993"
    },
    {
        "author": "蘇軾",
        "paragraphs": [
            "薄宦驅我西，遠別不容惜。",
            "方愁後會遠，未暇憂歲夕。",
            "强歡雖有酒，冷酌不成席。",
            "秦烹惟羊羹，隴饌有熊腊。",
            "念爲兒童歲，屈指已成昔。",
            "往事今何追，忽若箭已釋。",
            "感時嗟事變，所得不償失。",
            "府卒來驅儺，矍鑠驚遠客。",
            "愁來豈有魔，煩汝爲攘磔。",
            "寒梅與凍杏，嫩萼初似麥。",
            "攀條爲惆悵，玉蕊何時折。",
            "不憂春艷晚，行見棄夏覈。",
            "人生行樂耳，安用聲名籍。",
            "胡爲獨多感，不見膏自炙。",
            "詩來苦相寬，子意遠可射。",
            "依依見其面，疑子在咫尺。",
            "兄今雖小官，幸忝佐方伯。",
            "北池近所鑿，中有汧水碧。",
            "臨池飲美酒，尚可消永日。",
            "但恐詩力弱，鬬健未免馘。",
            "詩成十日到，誰謂千里隔。",
            "一月寄一篇，憂愁何足擲。"
        ],
        "title": "次韵子由辛丑除日見寄",
        "id": "2c109ef4-652a-43a1-af4f-9b041bad909b"
    },
    {
        "author": "蘇軾",
        "paragraphs": [
            "短竹蕭蕭倚北牆，斬茅披棘見幽芳。",
            "使君尚許分池綠，鄰舍何妨借樹凉。",
            "亦有杏花充窈窕，更煩鶑舌奏鏗鏘。",
            "身閑酒美誰來勸，坐看花光照水光。"
        ],
        "title": "新葺小園二首  其一",
        "id": "7914b31e-414f-4269-a6fc-d33a36a04cbf"
    },
    {
        "author": "蘇軾",
        "paragraphs": [
            "三年輒去豈無鄉，種樹穿池亦漫忙。",
            "暫賞不須心汲汲，再來惟恐鬢蒼蒼。",
            "應成庾信吟枯柳，誰記山公醉夕陽。",
            "去後莫憂人剪伐，西鄰幸許庇甘棠。"
        ],
        "title": "新葺小園二首  其二",
        "id": "29b7f2b4-6edf-4233-a296-cbc01fd0259b"
    },
    {
        "author": "蘇軾",
        "paragraphs": [
            "遠人罹水旱，王命釋俘囚。",
            "分縣傳明詔，尋山得勝遊。",
            "蕭條初出郭，曠蕩實消憂。",
            "薄暮來孤鎮，登臨憶武侯。",
            "崢嶸依絕壁，蒼茫瞰奔流。",
            "半夜人呼急，橫空火氣浮。",
            "天遥殊不辨，風急已難收。",
            "曉入陳倉縣，猶餘賣酒樓。",
            "烟煤已狼藉，吏卒尚呀咻。",
            "雞嶺雲霞古，龍宮殿宇幽。",
            "南山連大散，歸路走吾州。",
            "欲往安能遂，將還爲少留。",
            "回趨西虢道，却渡小河洲。",
            "聞道磻溪石，猶存渭水頭。",
            "蒼崖雖有迹，大釣本無鈎。",
            "東去過郿塢，孤城象漢劉。",
            "誰言董公健，竟復伍孚仇。",
            "白刃俄生肘，黄金謾似丘。",
            "平生聞太白，一見駐行騶。",
            "鼓角誰能試，風雷果致不。",
            "巌崖已奇絕，冰雪更琱鎪。",
            "春旱憂無麥，山靈喜有湫。",
            "蛟龍懶方睡，瓶罐小容偷。",
            "二曲林泉勝，三川氣象侔。",
            "近山麰麥早，臨水竹篁脩。",
            "先帝膺符命，行宮畫冕旒。",
            "侍臣簪武弁，女樂抱箜篌。",
            "秘殿開金鎖，神人控玉虬。",
            "黑衣橫巨劍，被髮凜雙眸。",
            "邂逅逢佳士，相將弄彩舟。",
            "投篙披綠荇，濯足亂清溝。",
            "晚宿南溪上，森如水國秋。",
            "遶湖栽翠密，終夜響颼飀。",
            "冒曉窮幽邃，操戈畏炳彪。",
            "尹生猶有宅，老氏舊停輈。",
            "問道遺蹤在，登仙往事悠。",
            "御風歸汗漫，閱世似蜉蝣。",
            "羽客知人意，瑶琴繫馬鞦。",
            "不辭山寺遠，來作鹿鳴呦。",
            "帝子傳聞李，巌堂髣像緱。",
            "輕風幃幔卷，落日髻鬟愁。",
            "入谷驚蒙密，登坡費挽摟。",
            "亂峰攙似槊，一水澹如油。",
            "中使何年到，金龍自古投。",
            "千重橫翠石，百丈見游鯈。",
            "最愛泉鳴洞，初嘗雪入喉。",
            "滿瓶雖可致，洗耳歎無由。",
            "忽憶尋蟆培，方冬脫鹿裘。",
            "山川良甚似，水石亦堪儔。",
            "惟有泉傍飲，無人自獻酬。"
        ],
        "title": "壬寅二月有詔令郡吏分往屬縣減决囚禁自十三日受命出府至寶雞虢郿盩厔四縣既畢事因朝謁太平宮而宿於南溪溪堂遂並南山而西至樓觀大秦寺延生觀仙遊潭十九日乃歸作詩五百言以記凡所經歷者寄子由",
        "id": "7bd422d1-0abf-41d8-86a5-6e2f50709dbb"
    },
    {
        "author": "蘇軾",
        "paragraphs": [
            "馬上續殘夢，不知朝日昇。",
            "亂山橫翠幛，落月澹孤燈。",
            "奔走煩郵吏，安閑愧老僧。",
            "再遊應眷眷，聊亦記吾曾。"
        ],
        "title": "太白山下早行至橫渠鎮書崇壽院壁",
        "id": "2f52ae40-c864-4d43-8f34-04b8fbfa863e"
    },
    {
        "author": "蘇軾",
        "paragraphs": [
            "溪山愈好意無厭，上到巉巉第幾尖。",
            "深谷野禽毛羽怪，上方仙子鬢眉纖。",
            "不慚弄玉騎丹鳳，應逐嫦娥駕老蟾。",
            "澗草巌花自無主，晚來蝴蝶入疏簾。"
        ],
        "title": "留題延生觀後山上小堂",
        "id": "32ba7134-ee8c-43cd-9f60-30797137ce11"
    },
    {
        "author": "蘇軾",
        "paragraphs": [
            "清潭百尺皎無泥，山木陰陰谷鳥啼。",
            "蜀客曾遊明月峽，秦人今在武陵溪。",
            "獨攀書室窺巌竇，還訪仙姝款石閨。",
            "猶有愛山心未至，不將雙脚踏飛梯。"
        ],
        "title": "留題仙遊潭中興寺寺東有玉女洞洞南有馬融讀書石室過潭而南山石益奇潭上有橋畏其險不敢渡",
        "id": "0b4b5fad-c06d-4502-8dd2-5b6f98c0e214"
    },
    {
        "author": "蘇軾",
        "paragraphs": [
            "門前古碣卧斜陽，閱世如流事可傷。",
            "長有幽人悲晉惠，强修遺廟學秦皇。",
            "丹砂久窖井水赤，白朮誰燒厨竈香。",
            "聞道神仙亦相過，只疑田叟是庚桑。"
        ],
        "title": "樓觀",
        "id": "4f0a996c-07a8-4370-9b63-78abbe45ee8e"
    },
    {
        "author": "蘇軾",
        "paragraphs": [
            "衣中甲厚行何懼，塢裏金多退足憑。",
            "畢竟英雄誰得似，臍脂自照不須燈。"
        ],
        "title": "郿塢",
        "id": "7b4aeda7-b1e5-4e46-9113-f58cb3ef36c7"
    },
    {
        "author": "蘇軾",
        "paragraphs": [
            "墨突不暇黔，孔席未嘗暖。",
            "安知渭上叟，跪石留雙骭。",
            "一朝嬰世故，辛苦平多難。",
            "亦欲就安眠，旅人譏客懶。"
        ],
        "title": "磻溪石",
        "id": "743e2417-3654-41c7-9526-3f909fd9ea2c"
    },
    {
        "author": "蘇軾",
        "paragraphs": [
            "平時戰國今無在，陌上征夫自不閑。",
            "北客初來試新險，蜀人從此送殘山。",
            "獨穿暗月朦朧裏，愁渡奔河蒼茫間。",
            "漸入西南風景變，道邊修竹水潺潺。"
        ],
        "title": "石鼻城",
        "id": "80019ebb-d0f6-44fe-937c-2ffc5676a38e"
    },
    {
        "author": "蘇軾",
        "paragraphs": [
            "誰人築短牆，橫絕擁吾堂。",
            "不作新亭檻，幽花爲誰香。"
        ],
        "title": "次韵子由岐下詩 北亭",
        "id": "4487c1b8-dc6d-4ee9-8b99-298a1c420e42"
    },
    {
        "author": "蘇軾",
        "paragraphs": [
            "明月入我池，皎皎鋪紵縞。",
            "何日變成緇，太玄吾懶草。"
        ],
        "title": "次韵子由岐下詩 橫池",
        "id": "7c2225f9-ec0f-4e58-a714-a5174f8a452b"
    },
    {
        "author": "蘇軾",
        "paragraphs": [
            "誰能鋪白簟，永日卧朱橋。",
            "樹影欄邊轉，波光版底摇。"
        ],
        "title": "次韵子由岐下詩 短橋",
        "id": "193f8cd0-9169-4f59-9981-79aa48f1dd24"
    },
    {
        "author": "蘇軾",
        "paragraphs": [
            "東鄰多白楊，夜作雨聲急。",
            "窗下獨無眠，秋蟲見燈入。"
        ],
        "title": "次韵子由岐下詩 軒窗",
        "id": "0c8b8026-1625-4677-8a6a-ce26794ec366"
    },
    {
        "author": "蘇軾",
        "paragraphs": [
            "流水照朱欄，浮萍亂明鑑。",
            "誰見檻上人，無言觀物泛。"
        ],
        "title": "次韵子由岐下詩 曲檻",
        "id": "2464f04d-1b04-499e-a08c-6b819c22a65a"
    },
    {
        "author": "蘇軾",
        "paragraphs": [
            "汧流入城郭，亹亹渡千家。",
            "不見雙池水，長漂十里花。"
        ],
        "title": "次韵子由岐下詩 雙池",
        "id": "4b102f2b-e80e-4356-8f2b-3046a46c42d0"
    },
    {
        "author": "蘇軾",
        "paragraphs": [
            "田田抗朝陽，節節卧春水。",
            "平鋪亂萍葉，屢動報魚子。"
        ],
        "title": "次韵子由岐下詩 荷葉",
        "id": "e963afea-2e3a-4be6-bce1-ff5452971527"
    },
    {
        "author": "蘇軾",
        "paragraphs": [
            "湖上移魚子，初生不畏人。",
            "自從識鈎餌，欲見更無因。"
        ],
        "title": "次韵子由岐下詩 魚",
        "id": "58ef5b22-b111-465d-9c63-b9212b6299c1"
    },
    {
        "author": "蘇軾",
        "paragraphs": [
            "花好長患稀，花多信佳否。",
            "未有四十枝，枝枝大如斗。"
        ],
        "title": "次韵子由岐下詩 牡丹",
        "id": "f923b6e7-eaab-458f-9277-ccaef2b9857b"
    },
    {
        "author": "蘇軾",
        "paragraphs": [
            "爭開不待葉，密綴欲無條。",
            "傍沼人窺鑑，驚魚水濺橋。"
        ],
        "title": "次韵子由岐下詩 桃花",
        "id": "76af1254-80ef-416f-8c2d-b55985de8a83"
    },
    {
        "author": "蘇軾",
        "paragraphs": [
            "不及梨英軟，應慚梅萼紅。",
            "西園有千葉，淡佇更纖濃。"
        ],
        "title": "次韵子由岐下詩 李",
        "id": "92adcd2a-2ab1-4bf9-b4b3-f07260fd0fa9"
    },
    {
        "author": "蘇軾",
        "paragraphs": [
            "開花送餘寒，結子及新火。",
            "關中幸無梅，汝强充鼎和。"
        ],
        "title": "次韵子由岐下詩 杏",
        "id": "1f781c7a-4b42-48cc-8411-fdcf9649f1f2"
    },
    {
        "author": "蘇軾",
        "paragraphs": [
            "霜降紅梨熟，柔柯已不勝。",
            "未嘗蠲夏渴，長見助春冰。"
        ],
        "title": "次韵子由岐下詩 梨",
        "id": "b0ceb616-0e95-4ba6-992b-f3419c5d824b"
    },
    {
        "author": "蘇軾",
        "paragraphs": [
            "居人幾番老，棗樹未成槎。",
            "汝長才堪軸，吾歸已及瓜。"
        ],
        "title": "次韵子由岐下詩 棗",
        "id": "f6873b7c-e3f6-425b-9b24-d35437bbe061"
    },
    {
        "author": "蘇軾",
        "paragraphs": [
            "獨遶櫻桃樹，酒醒喉肺乾。",
            "莫除枝上露，從向口中漙。"
        ],
        "title": "次韵子由岐下詩 櫻桃",
        "id": "c8668ebd-f878-4604-9f96-2ee5fddf1f4e"
    },
    {
        "author": "蘇軾",
        "paragraphs": [
            "風流意不盡，獨自送殘芳。",
            "色作裙腰染，名隨酒盞狂。"
        ],
        "title": "次韵子由岐下詩 石榴",
        "id": "3a302375-1352-4689-b5fa-789c877e858a"
    },
    {
        "author": "蘇軾",
        "paragraphs": [
            "自昔爲神樹，空聞蜩鵙鳴。",
            "社公煩見輟，爲爾致羊羹。"
        ],
        "title": "次韵子由岐下詩 樗",
        "id": "895b5d88-2a8c-4042-863d-a05be6f3d15d"
    },
    {
        "author": "蘇軾",
        "paragraphs": [
            "采擷殊未厭，忽然已成陰。",
            "蟬鳴看不見，鶴立赴還深。"
        ],
        "title": "次韵子由岐下詩 槐",
        "id": "3f4658da-0e13-4dd2-b33b-7b45f868de9f"
    },
    {
        "author": "蘇軾",
        "paragraphs": [
            "强致南山樹，來經渭水灘。",
            "生成未有意，鴉鵲莫相干。"
        ],
        "title": "次韵子由岐下詩 檜",
        "id": "d88a35c9-f0ed-44a9-935e-f40a8ced49a7"
    },
    {
        "author": "蘇軾",
        "paragraphs": [
            "依依古松子，鬰鬰綠毛身。",
            "每長須成節，明年漸庇人。"
        ],
        "title": "次韵子由岐下詩 松",
        "id": "df556143-1ce4-4004-9c28-598cd95ac689"
    },
    {
        "author": "蘇軾",
        "paragraphs": [
            "今年手自栽，問我何年去。",
            "他年我復來，摇落傷人意。"
        ],
        "title": "次韵子由岐下詩 柳",
        "id": "e1b53e79-b835-4b8a-b7be-3a6de860d116"
    },
    {
        "author": "蘇軾",
        "paragraphs": [
            "太守親從千騎禱，神翁遠借一杯清。",
            "雲陰黯黯將噓遍，雨意昏昏欲醖成。",
            "已覺微風吹袂冷，不堪殘日傍山明。",
            "今年秋熟君知否，應向江南飽食粳。"
        ],
        "title": "真興寺閣禱雨",
        "id": "496abf8e-2dc7-4afd-a38a-87d9a82fbd7c"
    },
    {
        "author": "蘇軾",
        "paragraphs": [
            "物役會有時，星言從高駕。",
            "道逢南山雲，欻吸如電過。",
            "竟誰使令之，衮衮從空下。",
            "龍移相排拶，鳳舞或頹亞。",
            "散爲東郊霧，凍作枯樹稼。",
            "或飛入吾車，偪仄礙肘胯。",
            "摶取置笥中，提携返茅舍。",
            "開緘乃放之，掣去仍變化。",
            "雲兮汝歸山，無使達官怕。"
        ],
        "title": "攓雲篇",
        "id": "2090a9c8-6345-4f16-aa87-70bc7cc84f83"
    },
    {
        "author": "蘇軾",
        "paragraphs": [
            "姚宋亡來事事生，一官銖重萬人輕。",
            "朔方老將風流在，不取西蕃石堡城。"
        ],
        "title": "讀開元天寶遺事三首  其一",
        "id": "c37f7771-562a-4d4f-9ed4-2271f1391c60"
    },
    {
        "author": "蘇軾",
        "paragraphs": [
            "潭裏舟船百倍多，廣陵銅器越溪羅。",
            "三郎官爵如泥土，爭唱弘農得寶歌。"
        ],
        "title": "讀開元天寶遺事三首  其二",
        "id": "4a213422-38cd-4469-a6c9-77597a2bf39f"
    },
    {
        "author": "蘇軾",
        "paragraphs": [
            "琵琶絃急衮梁州，羯鼓聲高舞臂韝。",
            "破費八姨三百萬，大唐天子要纏頭。"
        ],
        "title": "讀開元天寶遺事三首  其三",
        "id": "0787204e-6cac-41ed-b27a-6a0362808aa4"
    },
    {
        "author": "蘇軾",
        "paragraphs": [
            "花開酒美盍言歸，來看南山冷翠微。",
            "憶弟淚如雲不散，望鄉心與雁南飛。",
            "明年縱健人應老，昨日追歡意正違。",
            "不問秋風强吹帽，秦人不笑楚人譏。"
        ],
        "title": "壬寅重九不預會獨遊普門寺僧閣有懷子由",
        "id": "14c0d695-3015-4ac4-af78-5e6f2d633317"
    },
    {
        "author": "蘇軾",
        "paragraphs": [
            "雷闐闐，山晝晦。",
            "風振野，神將駕。",
            "載雲䍐，從玉虬。",
            "旱既甚，蹷往救，道阻修兮。"
        ],
        "title": "太白詞  其一",
        "id": "da95e316-bcbf-422d-a54f-9df185ab14cf"
    },
    {
        "author": "蘇軾",
        "paragraphs": [
            "旌旂翻，疑有無。",
            "日慘變，神在塗。",
            "飛赤篆，訴閶闔。",
            "走陰符，行羽檄，萬靈集兮。"
        ],
        "title": "太白詞  其二",
        "id": "ade0eb51-dd17-4455-9fc3-4556914790aa"
    },
    {
        "author": "蘇軾",
        "paragraphs": [
            "風爲幄，雲爲蓋。",
            "滿堂爛，神既至。",
            "紛醉飽，錫以雨。",
            "百川溢，施溝渠，歌且舞兮。"
        ],
        "title": "太白詞  其三",
        "id": "a586d996-215c-441f-aa0a-cb4b40f90ecf"
    },
    {
        "author": "蘇軾",
        "paragraphs": [
            "騎裔裔，車斑斑。",
            "鼓簫悲，神欲還。",
            "轟振凱，隠林谷。",
            "執妖厲，歸獻馘，千里肅兮。"
        ],
        "title": "太白詞  其四",
        "id": "864d9d69-bc8b-4a5f-9e72-b98c85e5e0d0"
    },
    {
        "author": "蘇軾",
        "paragraphs": [
            "神之來，悵何晚。",
            "山重複，路幽遠。",
            "神之去，飄莫追。",
            "德未報，民之思，永萬祀兮。"
        ],
        "title": "太白詞  其五",
        "id": "1af456e2-6f84-45bf-8de2-e50fbc34b952"
    },
    {
        "author": "蘇軾",
        "paragraphs": [
            "岐陽九月天微雪，已作蕭條歲暮心。",
            "短日送寒砧杵急，冷官無事屋廬深。",
            "愁腸別後能消酒，白髮秋來已上簪。",
            "近買貂裘堪出塞，忽思乘傳問西琛。"
        ],
        "title": "九月二十日微雪懷子由弟二首  其一",
        "id": "2f83923c-4493-4951-ab80-1ca3202a247e"
    },
    {
        "author": "蘇軾",
        "paragraphs": [
            "江上同舟詩滿篋，鄭西分馬涕垂膺。",
            "未成報國慚書劍，豈不懷歸畏友朋。",
            "官舍度秋驚歲晚，寺樓見雪與誰登。",
            "遥知讀易東窗下，車馬敲門定不譍。"
        ],
        "title": "九月二十日微雪懷子由弟二首  其二",
        "id": "02d25e67-7704-4847-b537-ecc3abcbb1ff"
    },
    {
        "author": "蘇軾",
        "paragraphs": [
            "霜乾木落愛秦川，興發身輕逐鳥翩。",
            "貪看暮山忘遠近，强陪歸客更流連。",
            "貂裘犯雪觀形勝，駿馬隨鷹搏野鮮。",
            "爲問南溪李夫子，壯心應未逐流年。"
        ],
        "title": "與李彭年同送崔岐歸二曲馬上口占",
        "id": "8ec53ff9-1f31-4cdf-bbfe-bcbadac04677"
    },
    {
        "author": "蘇軾",
        "paragraphs": [
            "病中聞汝免來商，旅雁何時更著行。",
            "遠別不知官爵好，思歸苦覺歲年長。",
            "著書多暇真良計，從宦無功漫去鄉。",
            "惟有王城最堪隠，萬人如海一身藏。"
        ],
        "title": "病中聞子由得告不赴商州三首  其一",
        "id": "5d2c9a03-4b19-4754-b4e0-8d669c584d67"
    },
    {
        "author": "蘇軾",
        "paragraphs": [
            "近從章子聞渠說，苦道商人望汝來。",
            "說客有靈慚直道，逋翁久沒厭凡才。",
            "夷音僅可通名姓，癭俗無由辨頸顋。",
            "答策不堪宜落此，上書求免亦何哉。"
        ],
        "title": "病中聞子由得告不赴商州三首  其二",
        "id": "f4b53215-d7b3-46c2-a7de-dbe22c4cb953"
    },
    {
        "author": "蘇軾",
        "paragraphs": [
            "辭官不出意誰知，敢向清時怨位卑。",
            "萬事悠悠付杯酒，流年冉冉入霜髭。",
            "策曾忤世人嫌汝，易可忘憂家有師。",
            "此外知心更誰是，夢魂相覓苦參差。"
        ],
        "title": "病中聞子由得告不赴商州三首  其三",
        "id": "f157fe8a-98b3-40d2-9ae5-813dfcbd00ae"
    },
    {
        "author": "蘇軾",
        "paragraphs": [
            "經旬卧齋閣，終日親劑和。",
            "不知雪已深，但覺寒無那。",
            "飄蕭窗紙鳴，堆壓檐板墮。",
            "風飆助凝冽，幃幔困掀簸。",
            "惟思近醇醲，未敢窺璨瑳。",
            "何時反炎赫，却欲躬臼磨。",
            "誰云坐無氈，尚有裘充貨。",
            "西鄰歌吹發，促席寒威挫。",
            "崩騰踏成逕，繚繞飛入座。",
            "人歡瓦先融，飲雋瓶屢卧。",
            "嗟予獨愁寂，空室自困坷。",
            "欲爲後日賞，恐被遊塵涴。",
            "寒更報新霽，皎月懸半破。",
            "有客獨苦吟，清夜默自課。",
            "詩人例窮蹇，秀句出寒餓。",
            "何當暴雪霜，庶以躡郊賀。"
        ],
        "title": "病中大雪數日未嘗起觀虢令趙薦以詩相屬戲用其韵答之",
        "id": "5d9e64d5-2656-4906-b7fb-92f588836510"
    },
    {
        "author": "蘇軾",
        "paragraphs": [
            "農功各已收，歲事得相佐。",
            "爲歡恐無及，假物不論貨。",
            "山川隨出産，貧富稱小大。",
            "寘盤巨鯉橫，發籠雙兔卧。",
            "富人事華靡，綵繡光翻座。",
            "貧者愧不能，微摯出舂磨。",
            "官居故人少，里巷佳節過。",
            "亦欲舉鄉風，獨唱無人和。"
        ],
        "title": "歲晚相與饋問爲饋歲酒食相邀呼問別歲至除夜達旦不眠爲守歲蜀之風俗如是余官於岐下歲暮思歸而不可得故爲此三詩以寄子由 饋歲",
        "id": "9e251b8b-44c0-42d5-b3ec-a0d0218e5b21"
    },
    {
        "author": "蘇軾",
        "paragraphs": [
            "故人適千里，臨別尚遲遲。",
            "人行猶可復，歲行那可追。",
            "問歲安所之，遠在天一涯。",
            "已逐東流水，赴海歸無時。",
            "東鄰酒初熟，西舍彘亦肥。",
            "且爲一日歡，慰此窮年悲。",
            "勿嗟舊歲別，行與新歲辭。",
            "去去勿回顧，還君老與衰。"
        ],
        "title": "歲晚相與饋問爲饋歲酒食相邀呼問別歲至除夜達旦不眠爲守歲蜀之風俗如是余官於岐下歲暮思歸而不可得故爲此三詩以寄子由 別歲",
        "id": "a985d465-d3d4-4fef-abe2-bf7a2f5b40e0"
    },
    {
        "author": "蘇軾",
        "paragraphs": [
            "欲知垂盡歲，有似赴壑蛇。",
            "修鱗半已沒，去意誰能遮。",
            "况欲繫其尾，雖勤知奈何。",
            "兒童强不睡，相守夜讙譁。",
            "晨鷄且勿唱，更鼓畏添撾。",
            "坐久燈燼落，起看北斗斜。",
            "明年豈無年，心事恐蹉跎。",
            "努力盡今夕，少年猶可誇。"
        ],
        "tags": [
            "勉励",
            "惜时",
            "春节"
        ],
        "title": "歲晚相與饋問爲饋歲酒食相邀呼問別歲至除夜達旦不眠爲守歲蜀之風俗如是余官於岐下歲暮思歸而不可得故爲此三詩以寄子由 守歲",
        "id": "1f703ae5-e398-4828-8851-dffca6870dcd"
    },
    {
        "author": "蘇軾",
        "paragraphs": [
            "東風陌上驚微塵，遊人初樂歲華新。",
            "人閑正好路傍飲，麥短未怕遊車輪。",
            "城中居人厭城郭，喧闐曉出空四鄰。",
            "歌鼓驚山草木動，簞瓢散野烏鳶馴。",
            "何人聚衆稱道人，遮道賣符色怒嗔。",
            "宜蠶使汝繭如甕，宜畜使汝羊如麇。",
            "路人未必信此語，强爲買服禳新春。",
            "道人得錢徑沽酒，醉倒自謂吾符神。"
        ],
        "tags": [
            "怀人",
            "思乡",
            "回忆"
        ],
        "title": "和子由踏青",
        "id": "e0b559e8-0e7b-4be5-ab46-402280a4b30c"
    },
    {
        "author": "蘇軾",
        "paragraphs": [
            "蜀人衣食常苦艱，蜀人遊樂不知還。",
            "千人耕種萬人食，一年辛苦一春閑。",
            "閑時尚以蠶爲市，共忘辛苦逐欣歡。",
            "去年霜降斫秋荻，今年箔積如連山。",
            "破瓢爲輪土爲釜，爭買不啻金與紈。",
            "憶昔與子皆童丱，年年廢書走市觀。",
            "市人爭誇鬬巧智，野人喑啞遭欺謾。",
            "詩來使我感舊事，不悲去國悲流年。"
        ],
        "title": "和子由蠶市",
        "id": "2a352f65-3f37-4ea7-b1ab-d43bb5266274"
    },
    {
        "author": "蘇軾",
        "paragraphs": [
            "謁入不得去，兀坐如枯株。",
            "豈惟主忘客，今我亦忘吾。",
            "同僚不解事，慍色見髯鬚。",
            "雖無性命憂，且復忍須臾。"
        ],
        "title": "客位假寐",
        "id": "718295b0-35db-48f5-b80f-a56b7c71c138"
    },
    {
        "author": "蘇軾",
        "paragraphs": [
            "近聞薛公子，早退驚常流。",
            "買園招野鶴，鑿井動潛虬。",
            "自言酒中趣，一斗勝凉州。",
            "翻然拂衣去，親愛挽不留。",
            "隠居亦何樂，素志庶可求。",
            "所亡嗟無幾，所得不啻酬。",
            "青春爲君好，白日爲君悠。",
            "山鳥奏琴筑，野花弄閑幽。",
            "雖辭功與名，其樂實素侯。",
            "至今清夜夢，尚驚冠壓頭。",
            "誰能載美酒，往以大白浮。",
            "之子雖不識，因公可與游。"
        ],
        "title": "和劉長安題薛周逸老亭周善飲酒未七十而致仕",
        "id": "dcbe2ede-84bc-49ab-98b3-9e0e2a24837a"
    },
    {
        "author": "蘇軾",
        "paragraphs": [
            "去蜀初逃難，遊秦遂不歸。",
            "園荒喬木老，堂在昔人非。",
            "鑿石清泉激，開門野鶴飛。",
            "退居吾久念，長恐此心違。"
        ],
        "title": "中隠堂詩  其一",
        "id": "4637c574-1ebc-4f13-be7b-861f5fba3ee3"
    },
    {
        "author": "蘇軾",
        "paragraphs": [
            "徑轉如修蟒，坡垂似伏鰲。",
            "樹從何代有，人與此堂高。",
            "好古嗟生晚，偷閑厭久勞。",
            "王孫早歸隠，塵土污君袍。"
        ],
        "title": "中隠堂詩  其二",
        "id": "94a18e33-aac7-4fe1-8813-d257e0ee6154"
    },
    {
        "author": "蘇軾",
        "paragraphs": [
            "二月驚梅晚，幽香此地無。",
            "依依慰遠客，皎皎似吳姝。",
            "不恨故園隔，空嗟芳歲徂。",
            "春深桃杏亂，笑汝益羈孤。"
        ],
        "title": "中隠堂詩  其三",
        "id": "6c7ef4fc-d30a-444f-8a34-ae869b25637c"
    },
    {
        "author": "蘇軾",
        "paragraphs": [
            "翠石如鸚鵡，何年別海壖。",
            "貢隨南使遠，載壓渭舟偏。",
            "已伴喬松老，那知故國遷。",
            "金人解辭漢，汝獨不潸然。"
        ],
        "title": "中隠堂詩  其四",
        "id": "300ad265-86d8-444b-b8a6-b98c4ca7c689"
    },
    {
        "author": "蘇軾",
        "paragraphs": [
            "都城更幾姓，到處有殘碑。",
            "古隧埋蝌蚪，崩崖露伏龜。",
            "安排壯亭榭，收拾費金貲。",
            "岣嶁何須到，韓公浪自悲。"
        ],
        "title": "中隠堂詩  其五",
        "id": "594d689b-7d3e-4d76-8176-550fa76f9518"
    },
    {
        "author": "蘇軾",
        "paragraphs": [
            "西南歸路遠蕭條，倚檻魂飛不可招。",
            "野闊牛羊同雁鶩，天長草樹接雲霄。",
            "昏昏水氣浮山麓，泛泛春風弄麥苗。",
            "誰使愛官輕去國，此身無計老漁樵。"
        ],
        "title": "題寶雞縣斯飛閣",
        "id": "905fb842-ddbf-440f-8f23-d5cf8d2ef543"
    },
    {
        "author": "蘇軾",
        "paragraphs": [
            "去年新柳報春回，今日殘花覆綠苔。",
            "溪上有堂還獨宿，誰人無事肯重來。",
            "古琴彈罷風吹座，山閣醒時月照杯。",
            "懶不作詩君錯料，舊逋應許過時陪。"
        ],
        "title": "重遊終南子由以詩見寄次韵",
        "id": "e22d42dd-acb6-4ccf-991d-28659cfc8851"
    },
    {
        "author": "蘇軾",
        "paragraphs": [
            "寒食今年二月晦，樹林深翠已生煙。",
            "遶城駿馬誰能借，到處名園意盡便。",
            "但掛酒壺那計盞，偶題詩句不須編。",
            "忽聞啼鵙驚羈旅，江上何人治廢田。"
        ],
        "title": "和子由寒食",
        "id": "a8a7c0f0-cd2c-44be-b687-c6ce1ad141c6"
    },
    {
        "author": "蘇軾",
        "paragraphs": [
            "西方真人誰所見，衣被七寶從雙狻。",
            "當時修道頗辛苦，柳生兩肘烏巢肩。",
            "初如濛濛隠山玉，漸如濯濯出水蓮。",
            "道成一旦就空滅，奔會四海悲人天。",
            "翔禽哀響動林谷，獸鬼躑躅淚迸泉。",
            "龐眉深目彼誰子，繞牀彈指性自圓。",
            "隠如寒月墮清晝，空有孤光留故躔。",
            "春遊古寺拂塵壁，遺像久此霾香煙。",
            "畫師不復寫姓名，皆云道子口所傳。",
            "縱橫固已蔑孫鄧，有如巨鰐吞小鮮。",
            "來詩所誇孰與此，安得携掛其傍觀。"
        ],
        "title": "記所見開元寺吳道子畫佛滅度以答子由題畫文殊普賢",
        "id": "b210ab83-7de8-4557-8c17-543a2ec49b69"
    },
    {
        "author": "蘇軾",
        "paragraphs": [
            "狂雲妒佳月，怒飛千里黑。",
            "佳月了不嗔，曾何污潔白。",
            "爰有謫仙人，舉酒爲三客。",
            "今夕偶不見，汍瀾念風伯。",
            "毋煩風伯來，彼也易滅沒。",
            "支頤少待之，寒空浄無迹。",
            "粲粲黄金盤，獨照一天碧。",
            "玉繩慘無輝，玉露洗秋色。",
            "浩瀚玻璃盞，和光入胸臆。",
            "使我能永延，約君爲莫逆。"
        ],
        "title": "妒佳月",
        "id": "dd27ad79-4eff-4070-83cc-5dcdb3cea73d"
    },
    {
        "author": "蘇軾",
        "paragraphs": [
            "琴上遺聲久不彈，琴中古義本長存。",
            "苦心欲記常迷舊，信指如歸自著痕。",
            "應有仙人依樹聽，空教瘦鶴舞風鶱。",
            "誰知千里溪堂夜，時引驚猿撼竹軒。"
        ],
        "title": "次韵子由彈琴",
        "id": "e3a8b8d3-27e6-40ce-894f-8c16f9247dc1"
    },
    {
        "author": "蘇軾",
        "paragraphs": [
            "龕燈明滅欲三更，敧枕無人夢自驚。",
            "深谷留風終夜響，亂山銜月半床明。",
            "故人漸遠無消息，古寺空來看姓名。",
            "欲向磻溪問姜叟，僕夫屢報斗杓傾。"
        ],
        "title": "七月二十四日以久不雨出禱磻溪是日宿虢縣二十五日晚自虢縣渡渭宿於僧舍曾閣閣故曾氏所建也夜久不寐見壁間有前縣令趙薦留名有懷其人",
        "id": "6b3d111d-7a31-47b0-a569-925ac6724737"
    },
    {
        "author": "蘇軾",
        "paragraphs": [
            "夜入磻溪如入峽，照山炬火落驚猿。",
            "山頭孤月耿猶在，石上寒波曉更喧。",
            "至人舊隠白雲合，神物已化遺蹤蜿。",
            "安得夢隨霹靂駕，馬上傾倒天瓢翻。"
        ],
        "title": "二十六日五更起行至磻溪天未明",
        "id": "ae676d24-f717-4ee2-aa82-d63f0f91e081"
    },
    {
        "author": "蘇軾",
        "paragraphs": [
            "不到峰前寺，空來渭上村。",
            "此亭聊可喜，修徑豈辭捫。",
            "谷映朱欄秀，山含古木尊。",
            "路窮驚石斷，林缺見河奔。",
            "馬困嘶青草，僧留薦晚飧。",
            "我來秋日午，旱久石床溫。",
            "安得雲如蓋，能令雨瀉盆。",
            "共看山下稻，凉葉晚翻翻。"
        ],
        "title": "是日自磻溪將往陽平憩於麻田青峰寺之下院翠麓亭",
        "id": "226df109-541f-4d28-91db-aa66155766fe"
    },
    {
        "author": "蘇軾",
        "paragraphs": [
            "橫槎晚渡碧澗口，騎馬夜入南山谷。",
            "谷中暗水響瀧瀧，嶺上疏星明煜煜。",
            "寺藏巌底千萬仞，路轉山腰三百曲。",
            "風生饑虎嘯空林，月黑驚麏竄修竹。",
            "入門突兀見深殿，照佛青熒有殘燭。",
            "愧無酒食待遊人，旋斫杉松煮溪蔌。",
            "板閣獨眠驚旅枕，木魚曉動隨僧粥。",
            "起觀萬瓦鬰參差，目亂千巌散紅綠。",
            "門前商賈負椒荈，山後咫尺連巴蜀。",
            "何時歸耕江上田，一夜心逐南飛鵠。"
        ],
        "title": "二十七日自陽平至斜谷宿於南山中蟠龍寺",
        "id": "693dfd36-7d2c-4e75-b172-4bdde83d7921"
    },
    {
        "author": "蘇軾",
        "paragraphs": [
            "南望斜谷口，三山如犬牙。",
            "西觀五丈原，鬰屈如長蛇。",
            "有懷諸葛公，萬騎出漢巴。",
            "吏士寂如水，蕭蕭聞馬檛。",
            "公才與曹丕，豈止十倍加。",
            "顧瞻三輔間，勢若風捲沙。",
            "一朝長星墜，竟使蜀婦髽。",
            "山僧豈知此，一室老煙霞。",
            "往事逐雲散，故山依渭斜。",
            "客來空弔古，清淚落悲笳。"
        ],
        "title": "是日至下馬磧憩於北山僧舍有閣曰懷賢南直斜谷西臨五丈原諸葛孔明所從出師也",
        "id": "3ab23965-87ac-45a7-922a-44d7209d9486"
    },
    {
        "author": "蘇軾",
        "paragraphs": [
            "役名則已勤，徇身則已媮。",
            "我誠愚且拙，身名兩無謀。",
            "始者學書判，近亦知問囚。",
            "但知今當爲，敢問向所由。",
            "士方其未得，惟以不得憂。",
            "既得又憂失，此心浩難收。",
            "譬如倦行客，中路逢清流。",
            "塵埃雖未脫，暫憩得一漱。",
            "我欲走南澗，春禽始嚶呦。",
            "鞅掌久不决，爾來已徂秋。",
            "橋山日月追，府縣煩差抽。",
            "王事誰敢愬，民勞吏宜羞。",
            "中間罹旱暵，欲學喚雨鳩。",
            "千夫挽一木，十步八九休。",
            "渭水涸無泥，菑堰旋插修。",
            "對之食不飽，餘事更遑求。",
            "近日秋雨足，公餘試新篘。",
            "劬勞幸已過，朽鈍不任鎪。",
            "秋風迫吹帽，西阜可縱游。",
            "聊爲一日樂，慰此百年愁。"
        ],
        "title": "和子由聞子瞻將如終南太平宮溪堂讀書",
        "id": "e252375d-fbab-45e8-95e7-732672475de8"
    },
    {
        "author": "蘇軾",
        "paragraphs": [
            "人生百年寄鬢鬚，富貴何啻葭中莩。",
            "惟將翰墨留染濡，絕勝醉倒蛾眉扶。",
            "我今廢學如寒竽，久不吹之澀欲無。",
            "歲云暮矣嗟幾餘，欲往南溪侶禽魚。",
            "秋風吹雨凉生膚，夜長耿耿添漏壺。",
            "窮年弄筆衫袖烏，古人有之我願如。",
            "終朝危坐學僧趺，閉門不出閑履鳬。",
            "下視官爵如泥淤，嗟我何爲久踟躕。",
            "歲月豈肯與汝居，僕夫起餐秣吾駒。"
        ],
        "title": "將往終南和子由見寄",
        "id": "c7a6cb36-eb77-40d3-98a0-ad2a806081dc"
    },
    {
        "author": "蘇軾",
        "paragraphs": [
            "嗟余亦何幸，偶此琳宮居。",
            "宮中復何有，戢戢千函書。",
            "盛以丹錦囊，冒以青霞裾。",
            "王喬掌關籥，蚩尤守其廬。",
            "乘閑竊掀攪，涉獵豈暇徐。",
            "至人悟一言，道集由中虛。",
            "心閑反自照，皎皎如芙蕖。",
            "千歲厭世去，此言乃籧篨。",
            "人皆忽其身，治之用土苴。",
            "何暇及天下，幽憂吾未除。"
        ],
        "title": "讀道藏",
        "id": "0afb4f15-e8e4-4bc3-a4e0-2c840fec1b57"
    },
    {
        "author": "蘇軾",
        "paragraphs": [
            "飛簷臨古道，高榜觀遊人。",
            "未即令公隠，聊須濯路塵。",
            "茅茨分聚落，煙火傍城闉。",
            "林缺湖光漏，窗明野意新。",
            "居民惟白帽，過客漫朱輪。",
            "山好留歸屐，風迴落醉巾。",
            "他年誰改築，舊製不須因。",
            "再到吾雖老，猶堪作坐賓。"
        ],
        "title": "南溪有會景亭處衆亭之間無所見甚不稱其名予欲遷之少西臨斷岸西向可以遠望而力未暇特爲製名曰招隠仍爲詩以告來者庶幾遷之",
        "id": "8a8e2a1c-bc61-44e7-a8ca-7c886ca84594"
    },
    {
        "author": "蘇軾",
        "paragraphs": [
            "遠望若可愛，朱欄碧瓦溝。",
            "聊爲一駐足，且慰百回頭。",
            "水落見山石，塵高昏市樓。",
            "臨風莫長嘯，遺響浩難收。"
        ],
        "title": "扶風天和寺",
        "id": "69c6dddb-e07c-423f-91f9-565ea1bfbf90"
    },
    {
        "author": "蘇軾",
        "paragraphs": [
            "南溪得雪真無價，走馬來看及未消。",
            "獨自披榛尋履迹，最先犯曉過朱橋。",
            "誰憐屋破眠無處，坐覺村饑語不囂。",
            "惟有暮鴉知客意，驚飛千片落寒條。"
        ],
        "title": "十二月十四日夜微雪明日早往南溪小酌至晚",
        "id": "6e63ec33-6284-44f1-81d5-794b07cfffd1"
    },
    {
        "author": "蘇軾",
        "paragraphs": [
            "湖上蕭蕭疏雨過，山頭靄靄暮雲橫。",
            "陂塘水落荷將盡，城市人歸虎欲行。"
        ],
        "title": "九月中曾題二小詩於南溪竹上既而忘之昨日再遊見而錄之  其一",
        "id": "a849aaf7-4c7c-4b4c-8371-f8bcc77627bd"
    },
    {
        "author": "蘇軾",
        "paragraphs": [
            "誰謂江湖居，而爲虎豹宅。",
            "焚山豈不能，愛此千竿碧。"
        ],
        "title": "九月中曾題二小詩於南溪竹上既而忘之昨日再遊見而錄之  其二",
        "id": "094df5c4-79ac-44a8-a3a3-ada8dfac554e"
    },
    {
        "author": "蘇軾",
        "paragraphs": [
            "猶恨溪堂淺，更穿修竹林。",
            "高人不畏虎，避世已無心。",
            "隠几頹如病，忘言兀似瘖。",
            "茅茨追上古，冠蓋謝當今。",
            "曉夢猿呼覺，秋懷鳥伴吟。",
            "暫來聊解带，屢去欲携衾。",
            "湖上行人絕，階前暮靄深。",
            "應逢綠毛叟，扣戶夜抽簪。"
        ],
        "title": "南溪之南竹林中新構一茅堂予以其所處最爲深邃故名之曰避世堂",
        "id": "a8338cbe-f216-40d3-8cdc-c4fc94f2f452"
    },
    {
        "author": "蘇軾",
        "paragraphs": [
            "三徑縈回草樹蒙，忽驚初日上千峰。",
            "平湖種稻如西蜀，高閣連雲似渚宮。",
            "殘雪照山光耿耿，輕冰籠水暗溶溶。",
            "溪邊野鶴衝人起，飛入南山第幾重。"
        ],
        "title": "溪堂留題",
        "id": "2be194be-7bb9-40de-8e60-ac098936df6b"
    },
    {
        "author": "蘇軾",
        "paragraphs": [
            "新春階下筍芽生，厨裏霜虀倒舊罌。",
            "時繞麥田求野薺，强爲僧舍煮山羹。",
            "園無雨潤何須歎，身與時違合退耕。",
            "欲看年華自有處，鬢間秋色兩三莖。"
        ],
        "title": "次韵子由種菜久旱不生",
        "id": "16e85129-ff45-4deb-abc7-69c3d7ec65b9"
    },
    {
        "author": "蘇軾",
        "paragraphs": [
            "鳥噪猿呼晝閉門，寂寥誰識古皇尊。",
            "青牛久已辭轅軛，白鶴時來訪子孫。",
            "山近朔風吹積雪，天寒落日淡孤村。",
            "道人應怪遊人衆，汲盡階前井水渾。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 樓觀",
        "id": "b2dbccb0-da34-4594-be76-3a3184e3cca2"
    },
    {
        "author": "蘇軾",
        "paragraphs": [
            "古觀正依林麓斷，居民來就水泉甘。",
            "亂溪赴渭爭趨北，飛鳥迎山不復南。",
            "羽客衣冠朝上象，野人香火祝春蠶。",
            "汝師豈解言符命，山鬼何知托老聃。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 五郡",
        "id": "14d7f557-7b47-4c6b-8c12-9ba7da8c32e9"
    },
    {
        "author": "蘇軾",
        "paragraphs": [
            "劍舞有神通草聖，海山無事化琴工。",
            "此臺一覽秦川小，不待傳經意已空。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 授經臺",
        "id": "a5891974-7aee-4b41-bd13-b8d943a8dcb7"
    },
    {
        "author": "蘇軾",
        "paragraphs": [
            "晃蕩平川盡，坡陀翠麓橫。",
            "忽逢孤塔迥，獨向亂山明。",
            "信足幽尋遠，臨風却立驚。",
            "原田浩如海，滾滾盡東傾。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 大秦寺",
        "id": "5637b04e-e74b-4bd6-aa47-d52bc7368f6d"
    },
    {
        "author": "蘇軾",
        "paragraphs": [
            "翠壁下無路，何年雷雨穿。",
            "光摇巌上寺，深到影中天。",
            "我欲然犀看，龍應抱寶眠。",
            "誰能孤石上，危坐試僧禪。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 仙遊潭",
        "id": "89308ea1-528a-4590-bb0a-028ae9ebc0fa"
    },
    {
        "author": "蘇軾",
        "paragraphs": [
            "東去愁攀石，西來怯渡橋。",
            "碧潭如見試，白塔苦相招。",
            "野饋慚微薄，村沽慰寂寥。",
            "路窮斤斧絕，松桂得干霄。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 南寺",
        "id": "075500d8-8508-4203-a393-7490e31e2294"
    },
    {
        "author": "蘇軾",
        "paragraphs": [
            "唐初傳有此，亂後不留碑。",
            "畏虎關門早，無村得米遲。",
            "山泉自入甕，野桂不勝炊。",
            "信美那能久，應先學忍饑。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 北寺",
        "id": "bb763211-003c-497e-952d-be5e95d0a9c8"
    },
    {
        "author": "蘇軾",
        "paragraphs": [
            "未應將軍聘，初從季直游。",
            "絳紗生不識，蒼石尚能留。",
            "豈害依梁冀，何須困李侯。",
            "吾詩慎勿刻，猿鶴爲君羞。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 馬融石室",
        "id": "23a386cd-9a8a-4e0f-9b4a-d5229727a382"
    },
    {
        "author": "蘇軾",
        "paragraphs": [
            "洞裏吹簫子，終年守獨幽。",
            "石泉爲曉鏡，山月當簾鉤。",
            "歲晚杉楓盡，人歸霧雨愁。",
            "送迎應鄙陋，誰繼楚臣謳。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 玉女洞",
        "id": "44a0db68-c474-4258-b45c-5b5a94a5a261"
    },
    {
        "author": "蘇軾",
        "paragraphs": [
            "欺謾久成俗，關市有契繻。",
            "誰知南山下，取水亦置符。",
            "古人辨淄澠，皎若鶴與鳬。",
            "吾今既謝此，但視符有無。",
            "常恐汲水人，智出符之餘。",
            "多防竟無及，棄置爲長吁。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 愛玉女洞中水既致兩瓶恐後復取而爲使者見紿因破竹爲契使寺僧藏其一以爲往來之信戲謂之調水符",
        "id": "46662dca-54f0-426d-a5c7-a7ac9262de8c"
    },
    {
        "author": "蘇軾",
        "paragraphs": [
            "山鴉曉辭谷，似報遊人起。",
            "出門猶屢顧，慘若去吾里。",
            "道途險且迂，繼此復能幾。",
            "溪邊有危構，歸駕聊復柅。",
            "愛此山中人，縹緲如仙子。",
            "平生慕獨往，官爵同一屣。",
            "胡爲此溪邊，眷眷若有俟。",
            "國恩久未報，念此慚且泚。",
            "臨風浩悲叱，萬世同一軌。",
            "何年謝簪紱，丹砂留迅晷。"
        ],
        "title": "自清平鎮遊樓觀五郡大秦延生仙遊往返四日得十一詩寄子由同作 自仙遊回至黑水見居民姚氏山亭高絕可愛復憩其上",
        "id": "b339e38d-c2c1-4db9-8867-1a17ffeb7214"
    },
    {
        "author": "蘇軾",
        "paragraphs": [
            "終南太白橫翠微，自我不見心南飛。",
            "行穿古縣並山麓，野水清滑溪魚肥。",
            "須臾渡溪踏亂石，山光漸近行人稀。",
            "窮探愈好去愈銳，意未滿足枵如饑。",
            "忽聞奔泉響巨碓，隠隠百步摇窗扉。",
            "跳波濺沫不可嚮，散爲白霧紛霏霏。",
            "醉中相與棄拘束，顧勸二子解带圍。",
            "褰裳試入插兩足，飛浪激起衝人衣。",
            "君看麋鹿隠豐草，豈羨玉勒黄金鞿。",
            "人生何以易此樂，天下誰肯從我歸。"
        ],
        "title": "二月十六日與張李二君遊南溪醉後相與解衣濯足因詠韓公山石之篇慨然知其所以樂而忘其在數百年之外也次其韵",
        "id": "230f2858-3c04-4221-8f6c-ba8c0b74244b"
    },
    {
        "author": "蘇軾",
        "paragraphs": [
            "殘花带葉暗，新筍出林香。",
            "但見竹陰綠，不知汧水黄。",
            "樹高傾隴鳥，池浚落河魴。",
            "栽種良辛苦，孤僧瘦欲尪。"
        ],
        "title": "大老寺竹間閣子",
        "id": "c83e4076-e463-4d80-b400-d21622d8c898"
    },
    {
        "author": "蘇軾",
        "paragraphs": [
            "吾今那復夢周公，尚喜秋來過故宮。",
            "翠鳳舊依山硉兀，清泉長與世窮通。",
            "至今游客傷離黍，故國諸生詠雨濛。",
            "牛酒不來烏鳥散，白楊無數暮號風。"
        ],
        "title": "周公廟廟在岐山西北八九里廟後百許步有泉依山湧冽異常國史所謂潤德泉世亂則竭者也",
        "id": "acd81366-f3fa-4601-ac75-2599ee608ad2"
    },
    {
        "author": "蘇軾",
        "paragraphs": [
            "煌煌帝王都，赫赫走羣彥。",
            "嗟汝獨何爲，閉門觀物變。",
            "微物豈足觀，汝獨觀不倦。",
            "牽牛與葵蓼，采摘入詩卷。",
            "吾聞東山傅，置酒携燕婉。",
            "富貴未能忘，聲色聊自遣。",
            "汝今又不然，時節看瓜蔓。",
            "懷寶自足珍，藝蘭那計畹。",
            "吾歸於汝處，慎勿嗟歲晚。"
        ],
        "title": "和子由記園中草木十一首  其一",
        "id": "b6f38a9d-1315-4eec-b27a-bfb022dae7a6"
    },
    {
        "author": "蘇軾",
        "paragraphs": [
            "荒園無數畝，草木動成林。",
            "春陽一以敷，妍醜各自矜。",
            "蒲萄雖滿架，囷倒不能任。",
            "可憐病石榴，花如破紅襟。",
            "葵花雖粲粲，蒂淺不勝簪。",
            "叢蓼晚可喜，輕紅隨秋深。",
            "物生感時節，此理等廢興。",
            "飄零不自由，盛亦非汝能。"
        ],
        "title": "和子由記園中草木十一首  其二",
        "id": "d1b7c88a-a8a0-4d05-b10b-8666403eb193"
    },
    {
        "author": "蘇軾",
        "paragraphs": [
            "種柏待其成，柏成人已老。",
            "不如種叢篲，春種秋可倒。",
            "陰陽不擇物，美惡隨意造。",
            "柏生何苦艱，似亦費天巧。",
            "天工巧有幾，肯盡爲汝耗。",
            "君看藜與藿，生意常草草。"
        ],
        "title": "和子由記園中草木十一首  其三",
        "id": "3a27d731-5fb3-4a66-9779-1c6bd256b3bf"
    },
    {
        "author": "蘇軾",
        "paragraphs": [
            "萱草雖微花，孤秀能自拔。",
            "亭亭亂葉中，一一勞心插。",
            "牽牛獨何畏，詰曲自芽蘗。",
            "走尋荆與榛，如有夙昔約。",
            "南齋讀書處，亂翠曉如潑。",
            "偏工貯秋雨，歲歲壞籬落。"
        ],
        "title": "和子由記園中草木十一首  其四",
        "id": "bf710b8d-518a-4a44-af12-fdad79aaee95"
    },
    {
        "author": "蘇軾",
        "paragraphs": [
            "蘆筍初似竹，稍開葉如蒲。",
            "方春節抱甲，漸老根生鬚。",
            "不愛當夏綠，愛此及秋枯。",
            "黄葉倒風雨，白花摇江湖。",
            "江湖不可到，移植苦勤劬。",
            "安得雙野鴨，飛來成畫圖。"
        ],
        "title": "和子由記園中草木十一首  其五",
        "id": "e1e6618c-70f0-4021-accd-4f5a250d0fc3"
    },
    {
        "author": "蘇軾",
        "paragraphs": [
            "行樂惜芳辰，秋風常苦早。",
            "誰知念離別，喜見秋瓜老。",
            "秋瓜感霜霰，莖葉颯已槁。",
            "宦遊歸無時，身若馬繫皁。",
            "悲鳴念千里，耿耿志空抱。",
            "多憂竟何爲，使汝玄髮縞。"
        ],
        "title": "和子由記園中草木十一首  其六",
        "id": "b69a1167-1ad8-43be-bf40-61e500a984ee"
    },
    {
        "author": "蘇軾",
        "paragraphs": [
            "官舍有叢竹，結根問囚廳。",
            "下爲人所徑，土密不容釘。",
            "殷勤戒吏卒，插棘護中庭。",
            "遶砌忽墳裂，走鞭瘦竛竮。",
            "我常携枕簟，來此蔭寒青。",
            "日暮不能去，卧聽窗風泠。"
        ],
        "title": "和子由記園中草木十一首  其七",
        "id": "60447cbe-1e3b-4710-a5dc-8e24b6a7668f"
    },
    {
        "author": "蘇軾",
        "paragraphs": [
            "芎藭生蜀道，白芷來江南。",
            "漂流到關輔，猶不失芳甘。",
            "濯濯翠莖滿，愔愔清露涵。",
            "及其未花實，可以資筐籃。",
            "秋節忽已老，苦寒非所堪。",
            "劚根取其實，對此微物慚。"
        ],
        "title": "和子由記園中草木十一首  其八",
        "id": "0dfe832b-b54e-49c2-b006-2594cbe94aef"
    },
    {
        "author": "蘇軾",
        "paragraphs": [
            "自我來關輔，南山得再遊。",
            "山中亦何有，草木媚深幽。",
            "菖蒲人不識，生此亂石溝。",
            "山高霜雪苦，苗葉不得抽。",
            "下有千歲根，蹙縮如蟠虬。",
            "長爲鬼神守，德薄安敢偷。"
        ],
        "title": "和子由記園中草木十一首  其九",
        "id": "60768763-8ca3-428f-94e6-283ba19abdf8"
    },
    {
        "author": "蘇軾",
        "paragraphs": [
            "我歸自南山，山翠猶在目。",
            "心隨白雲去，夢繞山之麓。",
            "汝從何方來，笑齒粲如玉。",
            "探懷出新詩，秀語奪山綠。",
            "覺來已茫昧，但記說秋菊。",
            "有如採樵人，入洞聽琴筑。",
            "歸來寫遺聲，猶勝人間曲。"
        ],
        "title": "和子由記園中草木十一首  其一○",
        "id": "02554f93-46a5-4399-b896-7e2b8269160b"
    },
    {
        "author": "蘇軾",
        "paragraphs": [
            "野菊生秋澗，芳心空自知。",
            "無人驚歲晚，惟有暗蛩悲。",
            "花開澗水上，花落澗水湄。",
            "菊衰蛩亦蟄，與汝歲相期。",
            "楚客方多感，秋風詠江蘺。",
            "落英不滿掬，何以慰朝饑。"
        ],
        "title": "和子由記園中草木十一首  其一一",
        "id": "040bd1e7-93a0-4716-b8d5-24f46a80cac9"
    },
    {
        "author": "蘇軾",
        "paragraphs": [
            "中朝鸞鷺自振振，豈信邊隅事執鼖。",
            "共怪書生能破的，也如驍將解論文。",
            "穿楊自笑非猿臂，射隼長思逐馬軍。",
            "觀汝長身最堪學，定如髯羽便超羣。"
        ],
        "title": "次韵和子由聞予善射",
        "id": "afa50ce1-181a-47f3-82d5-6be2eab6235d"
    },
    {
        "author": "蘇軾",
        "paragraphs": [
            "吾雖不善書，曉書莫如我。",
            "苟能通其意，常謂不學可。",
            "貌妍容有矉，璧美何妨橢。",
            "端莊雜流麗，剛健含婀娜。",
            "好之每自譏，不獨子亦頗。",
            "書成輒棄去，謬被傍人裹。",
            "體勢本闊落，結束入細麽。",
            "子詩亦見推，語重未敢荷。",
            "爾來又學射，力薄愁官笴。",
            "多好竟無成，不精安用夥。",
            "何當盡屏去，萬事付懶惰。",
            "吾聞古書法，守駿莫如跛。",
            "世俗筆苦驕，衆中强嵬騀。",
            "鍾張忽已遠，此語與時左。"
        ],
        "title": "次韵子由論書",
        "id": "c5e452bc-8f1a-48d2-83aa-36bbf0cac4fc"
    },
    {
        "author": "蘇軾",
        "paragraphs": [
            "舉世爭稱鄴瓦堅，一枚不換百金頒。",
            "豈知好事王夫子，自採臨潼繡嶺山。",
            "經火尚含泉脈暖，弔秦應有淚痕潸。",
            "封題寄去吾無用，近日從戎擬學班。"
        ],
        "title": "次韵和子由欲得驪山澄泥硯",
        "id": "c73cd108-0263-4242-96d7-87b63db914b3"
    },
    {
        "author": "蘇軾",
        "paragraphs": [
            "野人獻竹𪕋，腰腹大如盎。",
            "自言道傍得，采不費罝網。",
            "鴟夷讓圓滑，混沌慚瘦爽。",
            "兩牙雖有餘，四足僅能仿。",
            "逢人自驚蹶，悶若兒脫襁。",
            "念此微陋質，刀几安足枉。",
            "就擒太倉卒，羞愧不能饗。",
            "南山有孤熊，擇獸行舐掌。"
        ],
        "title": "竹𪕋",
        "id": "6a95f48f-e500-497b-a66b-82fd9cd4d326"
    },
    {
        "author": "蘇軾",
        "paragraphs": [
            "霜筠細破爲雙掩，中有長魚如卧劍。",
            "紫荇穿腮氣慘悽，紅鱗照座光磨閃。",
            "携來雖遠鬣尚動，烹不待熟指先染。",
            "坐客相看爲解顔，香粳飽送如填塹。",
            "早歲嘗爲荆渚客，黄魚屢食沙頭店。",
            "濱江易採不復珍，盈尺輒棄無乃僭。",
            "自從西征復何有，欲致南烹嗟久欠。",
            "游鯈瑣細空自腥，亂骨縱橫動遭砭。",
            "故人遠饋何以報，客俎久空驚忽贍。",
            "東道無辭信使頻，西鄰幸有庖虀釅。"
        ],
        "title": "渼陂魚",
        "id": "77da6d04-abd0-4f13-9851-3f5b9f650b3e"
    },
    {
        "author": "蘇軾",
        "paragraphs": [
            "才高多感激，道直無往還。",
            "不如此臺上，舉酒邀青山。",
            "青山雖云遠，似亦識公顔。",
            "崩騰赴幽賞，披豁露天慳。",
            "落日銜翠壁，暮雲點煙鬟。",
            "浩歌清興發，放意末禮刪。",
            "是時歲云暮，微雪灑袍斑。",
            "吏退迹如掃，賓來勇躋攀。",
            "臺前飛雁過，臺上雕弓彎。",
            "聯翩向空墜，一笑驚塵寰。"
        ],
        "title": "淩虛臺",
        "id": "b0020732-c255-4b91-90b1-e0af471830d3"
    },
    {
        "author": "蘇軾",
        "paragraphs": [
            "人生不滿百，一別費三年。",
            "三年吾有幾，棄擲理無還。",
            "長恐別離中，摧我鬢與顔。",
            "念昔喜著書，別來不成篇。",
            "細思平時樂，乃爲憂所緣。",
            "吾從天下士，莫如與子歡。",
            "羨子久不出，讀書蝨生氈。",
            "丈夫重出處，不退要當前。",
            "西羌解仇隙，猛士憂塞壖。",
            "廟謨雖不戰，虜意久欺天。",
            "山西良家子，錦緣貂裘鮮。",
            "千金買戰馬，百寶粧刀鐶。",
            "何時逐汝去，與虜試周旋。"
        ],
        "tags": [
            "赠友",
            "战争",
            "抒怀",
            "愿望"
        ],
        "title": "和子由苦寒見寄",
        "id": "250f3fb0-3f4e-4c78-9073-b8700866863f"
    },
    {
        "author": "蘇軾",
        "paragraphs": [
            "官園刈葦留枯槎，深冬放火如紅霞。",
            "枯槎燒盡有根在，春雨一洗皆萌芽。",
            "黄狐老兔最狡捷，賣侮百獸常矜誇。",
            "年年此厄竟不悟，但愛蒙密爭來家。",
            "風迴焰卷毛尾熱，欲出已被蒼鷹遮。",
            "野人來言此最樂，徒手曉出歸滿車。",
            "巡邊將軍在近邑，呼來颯颯從矛叉。",
            "戍兵久閑可小試，戰鼓雖凍猶堪撾。",
            "雄心欲搏南澗虎，陣勢頗學常山蛇。",
            "霜乾火烈聲暴野，飛走無路號且呀。",
            "迎人截來砉逢箭，避犬逸去窮投罝。",
            "擊鮮走馬殊未厭，但恐落日催棲鴉。",
            "弊旗仆鼓坐數獲，鞍掛雉兔肩分麚。",
            "主人置酒聚狂客，紛紛醉語晚更譁。",
            "燎毛燔肉不暇割，飲啖直欲追羲媧。",
            "青丘雲夢古所咤，與此何啻百倍加。",
            "苦遭諫疏說夷羿，又被詞客嘲淫奢。",
            "豈如閑官走山邑，放曠不與趨朝衙。",
            "農工已畢歲云暮，車騎雖少賓殊嘉。",
            "酒酣上馬去不告，獵獵霜風吹帽斜。"
        ],
        "title": "司竹監燒葦園因召都巡檢柴貽勖左藏以其徒會獵園下",
        "id": "5613730b-a54a-4c94-aeaf-3a96708d21f9"
    },
    {
        "author": "蘇軾",
        "paragraphs": [
            "才賢世有幾，廊廟忍輕遺。",
            "公在不早用，人今方見思。",
            "故山松鬰鬰，舊史印纍纍。",
            "惟有同鄉老，聞名尚涕洟。"
        ],
        "title": "亡伯提刑郎中挽詩二首甲辰十二月八日鳳翔官舍書  其一",
        "id": "9acb2c77-a8dd-4454-a85e-70a711a1d9ec"
    },
    {
        "author": "蘇軾",
        "paragraphs": [
            "揮手都門別，朱顔鬢未霜。",
            "至今如夢寐，未信有存亡。",
            "後事書千紙，新墳天一方。",
            "誰能悲楚相，抵掌悟君王。"
        ],
        "title": "亡伯提刑郎中挽詩二首甲辰十二月八日鳳翔官舍書  其二",
        "id": "2b8dc79f-9e45-4d9b-8d25-b19ae694b3db"
    },
    {
        "author": "蘇軾",
        "paragraphs": [
            "蜀江久不見滄浪，江上枯槎遠可將。",
            "去國尚能三犢載，汲泉何愛一夫忙。",
            "崎嶇好事人應笑，冷淡爲歡意自長。",
            "遥想納凉清夜永，窗前微月照汪汪。"
        ],
        "title": "和子由木山引水二首  其一",
        "id": "0347f9fe-59da-4f51-be59-81501dc60016"
    },
    {
        "author": "蘇軾",
        "paragraphs": [
            "千年古木卧無梢，浪捲沙翻去似瓢。",
            "幾度過秋生蘚暈，至今流潤應江潮。",
            "泫然疑有蛟龍吐，斷處人言霹靂焦。",
            "材大古來無適用，不須鬰鬰慕山苗。"
        ],
        "title": "和子由木山引水二首  其二",
        "id": "7c615f00-b022-4f93-88f3-409d632adbd5"
    },
    {
        "author": "蘇軾",
        "paragraphs": [
            "百畝清池傍郭斜，居人行樂路人誇。",
            "自言官長如靈運，能使江山似永嘉。",
            "縱飲座中遺白帢，幽尋盡處見桃花。",
            "不堪山鳥號歸去，長遣王孫苦憶家。"
        ],
        "title": "寄題興州晁太守新開古東池",
        "id": "e25f84ec-653b-4647-a4eb-cc26c1e6a84a"
    },
    {
        "author": "蘇軾",
        "paragraphs": [
            "粗繒大布裹生涯，腹有詩書氣自華。",
            "厭伴老儒烹瓠葉，强隨舉子踏槐花。",
            "囊空不辦尋春馬，眼亂行看擇婿車。",
            "得意猶堪誇世俗，詔黄新濕字如鴉。"
        ],
        "tags": [
            "议论",
            "写人",
            "送别",
            "修养",
            "读书"
        ],
        "title": "和董傳留別",
        "id": "015afdc6-ba39-45f0-972e-096ae84cca57"
    },
    {
        "author": "蘇軾",
        "paragraphs": [
            "功成惟欲善持盈，可歎前王恃太平。",
            "辛苦驪山山下土，阿房纔廢又華清。"
        ],
        "title": "驪山三絕句  其一",
        "id": "830f8433-ad4d-4209-a121-1611d8969f1e"
    },
    {
        "author": "蘇軾",
        "paragraphs": [
            "幾變雕牆幾變灰，舉烽指鹿事悠哉。",
            "上皇不念前車戒，却怨驪山是禍胎。"
        ],
        "title": "驪山三絕句  其二",
        "id": "c1e324e1-5a9f-480b-b802-c032571ca516"
    },
    {
        "author": "蘇軾",
        "paragraphs": [
            "海中方士覓三山，萬古明知去不還。",
            "咫尺秦陵是商鑑，朝元何必苦躋攀。"
        ],
        "title": "驪山三絕句  其三",
        "id": "4e49f21d-90d4-4cda-9084-bc9057b761d5"
    },
    {
        "author": "蘇軾",
        "paragraphs": [
            "三年無日不思歸，夢裏還家旋覺非。",
            "臘酒送寒催去國，東風吹雪滿征衣。",
            "三峰已過天浮翠，四扇行看日照扉。",
            "里堠消磨不禁盡，速携家餉勞驂騑。"
        ],
        "title": "華陰寄子由",
        "id": "68e94062-f868-49b6-b2ea-3e0596065bfe"
    },
    {
        "author": "蘇軾",
        "paragraphs": [
            "蓬瀛宮闕隔埃氛，帝樂天香似許聞。",
            "瓦弄寒暉鴛卧月，樓生晴靄鳳盤雲。",
            "共誰交臂論今古，只有閑心對此君。",
            "大隠本來無境界，北山猿鶴漫移文。"
        ],
        "title": "夜直祕閣呈王敏甫",
        "id": "9f08ecd4-293f-4876-be37-5883d98505ae"
    },
    {
        "author": "蘇軾",
        "paragraphs": [
            "高士例須憐麴糵，此語常聞退之說。",
            "我今有說殆不然，麴糵未必高士憐。",
            "醉者墜車莊生言，全酒未若全於天。",
            "達人本是不虧缺，何暇更求全處全。",
            "景山沉迷阮籍傲，畢卓盜竊劉伶顛。",
            "貪狂嗜怪無足取，世俗喜異矜其賢。",
            "杜陵詩客尤可笑，羅列八子參羣仙。",
            "流涎露頂置不說，爲問底處能逃禪。",
            "我今不飲非不飲，心月皎皎常孤圓。",
            "有時客至亦爲酌，琴雖未去聊忘絃。",
            "吾宗先生有深意，百里雙罌遠將寄。",
            "且言不飲固亦高，舉世皆同吾獨異。",
            "不如同異兩俱冥，得鹿亡羊等嬉戲。",
            "决須飲此勿復辭，何用區區較醒醉。"
        ],
        "title": "謝蘇自之惠酒",
        "id": "8eef6705-e99c-4b65-87d5-111d7b7d981f"
    },
    {
        "author": "蘇軾",
        "paragraphs": [
            "黄省文書分道山，靜傳鐘鼓建章閑。",
            "天邊玉樹西風起，知有新秋到世間。"
        ],
        "title": "入館",
        "id": "8ca0d214-23c6-4003-bf73-3776147bbd3c"
    },
    {
        "author": "蘇軾",
        "paragraphs": [
            "京城三日雨留人，吳市門前訪子真。",
            "赤脚長鬚俱好事，新詩軟語坐生春。",
            "鄴侯久有牙籤富，太史猶探禹穴新。",
            "不惜爲君揮尺素，却憂善守備三鄰。"
        ],
        "title": "贈蔡茂先",
        "id": "a97e7cbc-4b5b-4641-b209-cb72aac05894"
    },
    {
        "author": "蘇軾",
        "paragraphs": [
            "吾州之豪任公子，少年盛壯日千里。",
            "無媒自進誰識之，有才不用今老矣。",
            "別來十年學不厭，讀破萬卷詩愈美。",
            "黄州小郡夾溪谷，茅屋數家依竹葦。",
            "知命無憂子何病，見賢不薦誰當恥。",
            "平泉老令更可悲，六十青衫貧欲死。",
            "桐鄉遺老至今泣，潁川大姓誰能箠。",
            "因君寄聲問消息，莫對黄鷂矜爪觜。"
        ],
        "title": "送任伋通判黄州兼寄其兄孜",
        "id": "02a37af1-417a-4f30-8224-9706c2213e12"
    },
    {
        "author": "蘇軾",
        "paragraphs": [
            "鳥囚不忘飛，馬繫常念馳。",
            "靜中不自勝，不若聽所之。",
            "君看厭事人，無事乃更悲。",
            "貧賤苦形勞，富貴嗟神疲。",
            "作堂名靜照，此語子爲誰。",
            "江湖隠淪士，豈無適時賢。",
            "老死不自惜，扁舟自娛嬉。",
            "從之恐莫見，況肯從我爲。"
        ],
        "title": "秀州僧本瑩靜照堂",
        "id": "e60d2134-e2e6-4bc3-a393-9321d20d65f9"
    },
    {
        "author": "蘇軾",
        "paragraphs": [
            "人生識字憂患始，姓名粗記可以休。",
            "何用草書誇神速，開卷惝怳令人愁。",
            "我嘗好之每自笑，君有此病何能瘳。",
            "自言其中有至樂，適意無異逍遥遊。",
            "近者作堂名醉墨，如飲美酒消百憂。",
            "乃知柳子語不妄，病嗜土炭如珍羞。",
            "君於此藝亦云至，堆牆敗筆如山丘。",
            "興來一揮百紙盡，駿馬倏忽踏九州。",
            "我書意造本無法，點畫信手煩推求。",
            "胡爲議論獨見假，隻字片紙皆藏收。",
            "不減鍾張君自足，下方羅趙我亦優。",
            "不須臨池更苦學，完取絹素充衾裯。"
        ],
        "title": "石蒼舒醉墨堂",
        "id": "51d7e91e-e0b2-40ec-80b1-f98538ade55e"
    },
    {
        "author": "蘇軾",
        "paragraphs": [
            "我昔識子自武功，寒廳夜語樽酒同。",
            "酒闌燭盡語不盡，倦僕立寐僵屏風。",
            "丁寧勸學不死訣，自言親受方瞳翁。",
            "嗟予聞道不早悟，醉夢顛倒隨盲聾。",
            "邇來憂患苦摧剝，意思蕭索如霜蓬。",
            "羨君顔色愈少壯，外慕漸少由中充。",
            "河車挽水灌腦黑，丹砂伏火入頰紅。",
            "大梁相逢又東去，但道何日辭樊籠。",
            "未能便乞勾漏令，官曹似是錫與銅。",
            "留詩河上慰離別，草書未暇緣匆匆。"
        ],
        "title": "王頤赴建州錢監求詩及草書",
        "id": "5a69b22c-7c56-4015-a64e-bf403e04ee76"
    },
    {
        "author": "蘇軾",
        "paragraphs": [
            "窮巷淒涼苦未和，君家庭院得春多。",
            "不辭瘦馬衝殘雪，來聽佳人唱踏莎。",
            "破恨徑須煩麴糵，增年誰復怨羲娥。",
            "良辰樂事古難並，白髮青衫我亦歌。",
            "細雨郊園聊種菜，冷官門戶可張羅。",
            "放朝三日君恩重，睡美不知身在何。"
        ],
        "title": "次韵楊褒早春",
        "id": "318f55ce-a737-4e9f-b574-82f5502e0710"
    },
    {
        "author": "蘇軾",
        "paragraphs": [
            "薄雷輕雨曉晴初，陌上春泥未濺裾。",
            "行樂及時雖有酒，出門無侶漫看書。",
            "遥知寒食催歸騎，定把鴟夷載後車。",
            "他日見邀須强起，不應辭病似相如。"
        ],
        "title": "次韵柳子玉見寄",
        "id": "8ad4c78c-f871-48b4-982f-2bc55d025ab6"
    },
    {
        "author": "蘇軾",
        "paragraphs": [
            "老手便劇郡，高懷厭承明。",
            "聊紆東陽綬，一濯滄浪纓。",
            "東陽佳山水，未到意已清。",
            "過家父老喜，出郭壺漿迎。",
            "子行得所願，愴悢居者情。",
            "吾君方急賢，日旰坐邇英。",
            "黄金招樂毅，白璧賜虞卿。",
            "子不少自貶，陳義空崢嶸。",
            "古稱爲郡樂，漸恐煩敲搒。",
            "臨分敢不盡，醉語醒還驚。"
        ],
        "title": "送錢藻出守婺州得英字",
        "id": "96e8c43f-6cf1-42be-bf82-d90164d3934f"
    },
    {
        "author": "蘇軾",
        "paragraphs": [
            "君不見阮嗣宗，臧否不挂口。",
            "莫誇舌在齒牙牢，是中惟可飲醇酒。",
            "讀書不用多，作詩不須工。",
            "海邊無事日日醉，夢魂不到蓬萊宮。",
            "秋風昨夜入庭樹，蒓絲未老君先去。",
            "君先去，幾時回。",
            "劉郎應白髮，桃花開不開。"
        ],
        "title": "送劉攽倅海陵",
        "id": "4f47e0a2-1281-4a6a-88c3-344ea79f2109"
    },
    {
        "author": "蘇軾",
        "paragraphs": [
            "醉翁門下士，雜遝難爲賢。",
            "曾子獨超軼，孤芳陋羣妍。",
            "昔從南方來，與翁兩聯翩。",
            "翁今自憔悴，子去亦宜然。",
            "賈誼窮適楚，樂生老思燕。",
            "那因江鱠美，遽厭天庖羶。",
            "但苦世論隘，聒耳如蜩蟬。",
            "安得萬頃池，養此橫海鱣。"
        ],
        "title": "送曾子固倅越得燕字",
        "id": "797e89dd-ab46-48ff-8863-1a910a0866e7"
    },
    {
        "author": "蘇軾",
        "paragraphs": [
            "愛竹能延客，求詩剩掛牆。",
            "風梢千纛亂，月影萬夫長。",
            "谷鳥驚棋響，山蜂識酒香。",
            "只應陶靖節，會取北窗凉。"
        ],
        "title": "綠筠亭",
        "id": "0fc86d23-9d7f-4018-a89f-d11ac36881ed"
    },
    {
        "author": "蘇軾",
        "paragraphs": [
            "舊書不厭百回讀，熟讀深思子自知。",
            "他年名宦恐不免，今日棲遲那可追。",
            "我昔家居斷還往，著書不暇窺園葵。",
            "朅來東游慕人爵，棄去舊學從兒嬉。",
            "狂謀謬算百不遂，惟有霜鬢來如期。",
            "故山松柏皆手種，行且拱矣歸何時。",
            "萬事早知皆有命，十年浪走寧非癡。",
            "與君未可較得失，臨別惟有長嗟咨。"
        ],
        "title": "送安惇秀才失解西歸",
        "id": "109be25f-dcac-4da9-82f7-50099e026dc2"
    },
    {
        "author": "蘇軾",
        "paragraphs": [
            "去年送君守解梁，今年送君守歷陽。",
            "年年送人作太守，坐受塵土堆胸腸。",
            "君家聯翩三將相，富貴未已今方將。",
            "鳳雛驥子生有種，毛骨往往傳諸郎。",
            "觀君崛鬰負奇表，便合劍珮趨明光。",
            "胡爲小郡屢奔走，征馬未解風帆張。",
            "我生本是便江海，忍耻未去猶徬徨。",
            "無言贈君有長歎，美哉河水空洋洋。"
        ],
        "title": "送呂希道知和州",
        "id": "130b35a1-541c-4d23-87e1-de81af8a2677"
    },
    {
        "author": "蘇軾",
        "paragraphs": [
            "壁上墨君不解語，見之尚可消百憂。",
            "而况我友似君者，素節凜凜欺霜秋。",
            "清詩健筆何足數，逍遥齊物追莊周。",
            "奪官遣去不自覺，曉梳脫髮誰能收。",
            "江邊亂山赤如赭，陵陽正在千山頭。",
            "君知遠別懷抱惡，時遣墨君解我愁。"
        ],
        "title": "送文與可出守陵州",
        "id": "6cb49bf3-a821-4862-b011-703a4dea3de2"
    },
    {
        "author": "蘇軾",
        "paragraphs": [
            "愛君東閣能延客，顧我閑官不計員。",
            "策杖頻過知未厭，卜居相近豈辭遷。",
            "莫將詩句驚摇落，漸喜樽罍省撲緣。",
            "待約月明池上宿，夜深同看水中天。"
        ],
        "title": "次韵王誨夜坐",
        "id": "3c7b14bd-18cb-4377-b4ef-22ddb8a901c9"
    },
    {
        "author": "蘇軾",
        "paragraphs": [
            "吾觀蔡子與人遊，掀豗笑語無不可。",
            "平生儻蕩不驚俗，臨事迂闊乃過我。",
            "橫前坑阱衆所畏，布路金珠誰不裹。",
            "爾來變化驚何速，昔號剛强今亦頗。",
            "憐君獨守廷尉法，晚歲却理鄱陽柂。",
            "莫嗟天驥逐羸牛，欲試良玉須猛火。",
            "世事徐觀真夢寐，人生不信長轗軻。",
            "知君决獄有陰功，他日老人酬魏顆。"
        ],
        "title": "送蔡冠卿知饒州",
        "id": "bb0e1d3b-c2ef-4d41-a0ae-26a5607c146b"
    },
    {
        "author": "蘇軾",
        "paragraphs": [
            "數絃已品龍香撥，半面猶遮鳳尾槽。",
            "新曲從翻玉連鎖，舊聲終愛鬰輪袍。",
            "夢回只記歸舟字，賦罷雙垂紫錦絛。",
            "何異烏孫送公主，碧天無際雁行高。"
        ],
        "title": "宋叔達家聽琵琶",
        "id": "21739ccd-f1f3-41e4-ac5b-3badec3973e8"
    },
    {
        "author": "蘇軾",
        "paragraphs": [
            "道喪雖云久，吾猶及老成。",
            "如今各衰晚，那更治刑名。",
            "懶惰便樗散，疏狂託聖明。",
            "阿奴須碌碌，門戶要全生。"
        ],
        "title": "次韵子由初到陳州二首  其一",
        "id": "08663486-876e-4ddb-8459-b9a463b7e9d2"
    },
    {
        "author": "蘇軾",
        "paragraphs": [
            "舊隠三年別，杉松好在不。",
            "我今尚眷眷，此意恐悠悠。",
            "閉戶時尋夢，無人可說愁。",
            "還來送別處，雙淚寄南州。"
        ],
        "title": "次韵子由初到陳州二首  其二",
        "id": "6586f4a0-30de-43fb-b8c4-342b8c5fd367"
    },
    {
        "author": "蘇軾",
        "paragraphs": [
            "晏嬰不滿六尺長，高節萬仞陵首陽。",
            "青衫白髮不自歎，富貴在天那得忙。",
            "十年閉戶樂幽獨，百金購書收散亡。",
            "朅來東觀弄丹墨，聊借舊史誅姦强。",
            "孔融不肯下曹操，汲黯本是輕張湯。",
            "雖無尺箠與寸刃，口吻排擊含風霜。",
            "自言靜中閱世俗，有似不飲觀酒狂。",
            "衣巾狼藉又屢舞，傍人大笑供千場。",
            "交朋翩翩去略盡，惟吾與子猶徬徨。",
            "世人共棄君獨厚，豈敢自愛恐子傷。",
            "朝來告別驚何速，歸意已逐征鴻翔。",
            "匡廬先生古君子，挂冠兩紀鬢未蒼。",
            "定將文度置膝上，喜動鄰里烹豬羊。",
            "君歸爲我道名姓，幅巾他日容登堂。"
        ],
        "tags": [
            "庐山"
        ],
        "title": "送劉道原歸覲南康",
        "id": "6f608e16-b628-49b2-9dab-0b707393c682"
    },
    {
        "author": "蘇軾",
        "paragraphs": [
            "蛙鳴青草泊，蟬噪垂楊浦。",
            "吾行亦偶然，及此新過雨。"
        ],
        "title": "出都來陳所乘船上有題小詩八首不知何人有感於余心者聊爲和之  其一",
        "id": "efacd7ef-a4cc-4396-b5da-510a48737f1c"
    },
    {
        "author": "蘇軾",
        "paragraphs": [
            "鳥樂忘罝罦，魚樂忘鈎餌。",
            "何必擇所安，滔滔天下是。"
        ],
        "title": "出都來陳所乘船上有題小詩八首不知何人有感於余心者聊爲和之  其二",
        "id": "6a0ac6a3-1812-4269-b569-2d13fe13bef5"
    },
    {
        "author": "蘇軾",
        "paragraphs": [
            "烟火動村落，晨光尚熹微。",
            "田園處處好，淵明胡不歸。"
        ],
        "title": "出都來陳所乘船上有題小詩八首不知何人有感於余心者聊爲和之  其三",
        "id": "feb0852f-5534-4b89-bbbd-1465b8481674"
    },
    {
        "author": "蘇軾",
        "paragraphs": [
            "我行無疾徐，輕楫信溶漾。",
            "船留村市鬧，閘發寒波漲。"
        ],
        "title": "出都來陳所乘船上有題小詩八首不知何人有感於余心者聊爲和之  其四",
        "id": "4bc6802c-26f2-4bbf-80b2-6514abf7d6d8"
    },
    {
        "author": "蘇軾",
        "paragraphs": [
            "舟人苦炎熱，宿此喬木灣。",
            "清月未及上，黑雲如頹山。"
        ],
        "title": "出都來陳所乘船上有題小詩八首不知何人有感於余心者聊爲和之  其五",
        "id": "baab1a21-cf39-47e1-a715-8a625263964e"
    },
    {
        "author": "蘇軾",
        "paragraphs": [
            "萬竅號地籟，衝風散天池。",
            "喧豗瞬息間，還掛斗與箕。"
        ],
        "title": "出都來陳所乘船上有題小詩八首不知何人有感於余心者聊爲和之  其六",
        "id": "567b21ff-b98e-4599-a66c-e706ab71bda1"
    },
    {
        "author": "蘇軾",
        "paragraphs": [
            "潁水非漢水，亦作蒲萄綠。",
            "恨無襄陽兒，令唱銅鞮曲。"
        ],
        "title": "出都來陳所乘船上有題小詩八首不知何人有感於余心者聊爲和之  其七",
        "id": "baa81c9e-bd26-43a6-ab09-a4eb28a6f4c6"
    },
    {
        "author": "蘇軾",
        "paragraphs": [
            "我詩雖云拙，心平聲韵和。",
            "年來煩惱盡，古井無由波。"
        ],
        "title": "出都來陳所乘船上有題小詩八首不知何人有感於余心者聊爲和之  其八",
        "id": "9fd67d83-c68c-4233-80a6-69bac88ccf35"
    },
    {
        "author": "蘇軾",
        "paragraphs": [
            "憶昔子美在東屯，數間茅屋蒼山根。",
            "嘲吟草木調蠻獠，欲與猿鳥爭啾喧。",
            "子今憔悴衆所棄，驅馬獨出無往還。",
            "惟有柳湖萬株柳，清陰與子供朝昏。",
            "胡爲譏評不少借，生意凌挫難爲繁。",
            "柳雖無言不解慍，世俗乍見應憮然。",
            "嬌姿共愛春濯濯，豈問空腹修蛇蟠。",
            "朝看濃翠傲炎赫，夜愛疏影摇清圓。",
            "風翻雪陣春絮亂，蠹響啄木秋聲堅。",
            "四時盛衰各有態，摇落悽愴驚寒溫。",
            "南山孤松積雪底，抱凍不死誰復賢。"
        ],
        "title": "次韵子由柳湖感物",
        "id": "33f565de-83c2-4a72-bca0-7ff8ffdeab29"
    },
    {
        "author": "蘇軾",
        "paragraphs": [
            "大雅初微缺，流風困暴豪。",
            "張爲詞客賦，變作楚臣騷。",
            "展轉更崩壞，紛綸閱俊髦。",
            "地偏蕃怪産，源失亂狂濤。",
            "粉黛迷真色，魚蝦易豢牢。",
            "誰知杜陵傑，名與謫仙高。",
            "掃地收千軌，爭標看兩艘。",
            "詩人例窮苦，天意遣奔逃。",
            "塵暗人亡鹿，溟翻帝斬鰲。",
            "艱危思李牧，述作謝王褒。",
            "失意各千里，哀鳴聞九皋。",
            "騎鯨遁滄海，捋虎得綈袍。",
            "巨筆屠龍手，微官似馬曹。",
            "迂疏無事業，醉飽死遊遨。",
            "簡牘儀型在，兒童篆刻勞。",
            "今誰主文字，公合抱旌旄。",
            "開卷遥相憶，知音兩不遭。",
            "般斤思郢質，鯤化陋鯈濠。",
            "恨我無佳句，時蒙致白醪。",
            "殷勤理黄菊，未遣沒蓬蒿。"
        ],
        "title": "次韵張安道讀杜詩",
        "id": "2959d198-7081-481e-8537-ff49b4d5c9a5"
    },
    {
        "author": "蘇軾",
        "paragraphs": [
            "我公古仙伯，超然羨門姿。",
            "偶懷濟物志，遂爲世所縻。",
            "黄龍遊帝郊，簫韶鳳來儀。",
            "終然反溟極，豈復安籠池。",
            "出入四十年，憂患未嘗辭。",
            "一言有歸意，闔府諫莫移。",
            "吾君信英睿，搜士及茅茨。",
            "無人長者側，何以安子思。",
            "歸來掃一室，虛白以自怡。",
            "游於物之初，世俗安得知。",
            "我亦世味薄，因循鬢生絲。",
            "出處良細事，從公當有時。"
        ],
        "title": "送張安道赴南都留臺",
        "id": "fcdc7953-f19e-4f39-a452-8c2d47dbcd33"
    },
    {
        "author": "蘇軾",
        "paragraphs": [
            "微官共有田園興，老罷方尋隠退廬。",
            "栽種成陰十年事，倉黄求買百金無。",
            "先生卜築臨清濟，喬木如今似畫圖。",
            "鄰里亦知偏愛竹，春來相與護龍雛。"
        ],
        "title": "傅堯俞濟源草堂",
        "id": "46132848-2cad-4b16-b46e-c1e71d2ebbd4"
    },
    {
        "author": "蘇軾",
        "paragraphs": [
            "挺然直節庇峨岷，謀道從來不計身。",
            "屬纊家無十金産，過車巷哭六州民。",
            "塵埃輦寺三年別，樽俎岐陽一夢新。",
            "他日思賢見遺像，不論宿草更沾巾。"
        ],
        "title": "陸龍圖詵挽詞",
        "id": "547a00b8-6ae1-4579-82e7-78337aa6862a"
    },
    {
        "author": "蘇軾",
        "paragraphs": [
            "柏舟高節冠鄉鄰，絳帳清風聳搢紳。",
            "豈似凡人但慈母，能令孝子作忠臣。",
            "當年織屨隨方進，晚節稱觴見伯仁。",
            "回首悲凉便陳迹，凱風吹盡棘成薪。"
        ],
        "title": "胡完夫母周夫人挽詞",
        "id": "27b0e856-7156-46b4-8eeb-bb09921b863a"
    },
    {
        "author": "蘇軾",
        "paragraphs": [
            "風雨蕭蕭夜晦迷，不須鳴叫强知時。",
            "多才久被天公怪，闕食惟應爨婦知。",
            "杜叟挽衣那及脛，顔公食粥敢言炊。",
            "詩人情味真嘗遍，試問於今底處虧。"
        ],
        "title": "次韵柳子玉過陳絕糧二首  其一",
        "id": "5f3d9102-bc2b-4322-9f4d-50cb48221f3e"
    },
    {
        "author": "蘇軾",
        "paragraphs": [
            "如我自觀猶可厭，非君誰復肯相尋。",
            "圖書跌宕悲年老，燈火青熒語夜深。",
            "早歲便懷齊物志，微官敢有濟時心。",
            "南行千里成何事，一聽秋濤萬鼓音。"
        ],
        "title": "次韵柳子玉過陳絕糧二首  其二",
        "id": "52e0a677-e934-48a6-a3eb-f263bde8b8bb"
    },
    {
        "author": "蘇軾",
        "paragraphs": [
            "謂公方壯鬚似雪，謂公已老光浮頰。",
            "朅來湖上飲美酒，醉後劇談猶激烈。",
            "湖邊草木新著霜，芙蓉晚菊爭煌煌。",
            "插花起舞爲公壽，公言百歲如風狂。",
            "赤松共遊也不惡，誰能忍饑啖仙藥。",
            "已將壽夭付天公，彼徒辛苦吾差樂。",
            "城上烏棲暮靄生，銀缸畫燭照湖明。",
            "不辭歌詩勸公飲，坐無桓伊能撫箏。"
        ],
        "tags": [
            "西湖"
        ],
        "title": "陪歐陽公燕西湖",
        "id": "9338746b-bf76-4e53-b30d-fe5933ca4a60"
    },
    {
        "author": "蘇軾",
        "paragraphs": [
            "何人遺公石屏風，上有水墨希微蹤。",
            "不畫長林與巨植，獨畫峨嵋山西雪嶺上萬歲不老之孤松。",
            "崖崩澗絕可望不可到，孤烟落日相溟濛。",
            "含風偃蹇得真態，刻畫始信天有工。",
            "我恐畢宏韋偃死葬虢山下，骨可朽爛心難窮。",
            "神機巧思無所發，化爲烟霏淪石中。",
            "古來畫師非俗士，摹寫物像略與詩人同。",
            "願公作詩慰不遇，無使二子含憤泣幽宮。"
        ],
        "tags": [
            "峨眉山"
        ],
        "title": "歐陽少師令賦所蓄石屏",
        "id": "4c1ff821-6cde-48d7-ad37-0516c8276cf7"
    },
    {
        "author": "蘇軾",
        "paragraphs": [
            "征帆掛西風，別淚滴清潁。",
            "留連知無益，惜此須臾景。",
            "我生三度別，此別尤酸冷。",
            "念子似先君，木訥剛且靜。",
            "寡辭真吉人，介石乃機警。",
            "至今天下士，去莫如子猛。",
            "嗟我久病狂，意行無坎井。",
            "有如醉且墜，幸未傷輒醒。",
            "從今得閑暇，默坐消日永。",
            "作詩解子憂，持用日三省。"
        ],
        "title": "潁州初別子由二首  其一",
        "id": "7f8dc2b8-8249-46c8-9ad3-4c8583755ef0"
    },
    {
        "author": "蘇軾",
        "paragraphs": [
            "近別不改容，遠別涕霑胸。",
            "咫尺不相見，實與千里同。",
            "人生無離別，誰知恩愛重。",
            "始我來宛丘，牽衣舞兒童。",
            "便知有此恨，留我過秋風。",
            "秋風亦已過，別恨終無窮。",
            "問我何年歸，我言歲在東。",
            "離合既循環，憂喜迭相攻。",
            "語此長太息，我生如飛蓬。",
            "多憂髮早白，不見六一翁。"
        ],
        "title": "潁州初別子由二首  其二",
        "id": "a30187cb-7744-47db-bd5d-cb07ff7a0465"
    },
    {
        "author": "蘇軾",
        "paragraphs": [
            "長淮久無風，放意弄清快。",
            "今朝雪浪滿，始覺平野隘。",
            "兩山控吾前，吞吐久不嘬。",
            "孤舟繫桑本，終夜舞澎湃。",
            "舟人更傳呼，弱纜恃菅蒯。",
            "平生傲憂患，久矣恬百怪。",
            "鬼神欺吾窮，戲我聊一噫。",
            "瓶中尚有酒，信命誰能戒。"
        ],
        "title": "十月二日將至渦口五里所遇風留宿",
        "id": "22cfb929-5bf1-4639-9949-ff847415e95b"
    },
    {
        "author": "蘇軾",
        "paragraphs": [
            "我行日夜向江海，楓葉蘆花秋興長。",
            "長淮忽迷天遠近，青山久與船低昂。",
            "壽州已見白石塔，短棹未轉黄茅岡。",
            "波平風軟望不到，故人久立烟蒼茫。"
        ],
        "tags": [
            "抒情",
            "惆怅",
            "写景",
            "感慨"
        ],
        "title": "出潁口初見淮山是日至壽州",
        "id": "1bd05b5f-fdea-4deb-8feb-e674c96a1c37"
    },
    {
        "author": "蘇軾",
        "paragraphs": [
            "山鴉噪處古靈湫，亂沫浮涎繞客舟。",
            "未暇燃犀照奇鬼，欲將燒燕出潛虬。",
            "使君惜別催歌管，村巷驚呼聚玃猴。",
            "此地他年頌遺愛，觀魚并記老莊周。"
        ],
        "title": "壽州李定少卿出餞城東龍潭上",
        "id": "2c7ff7c5-dad4-41c7-83a6-470a08e900b9"
    },
    {
        "author": "蘇軾",
        "paragraphs": [
            "川鎖支祁水尚渾，地理汪罔骨應存。",
            "樵蘇已入黄能廟，烏鵲猶朝禹會村。"
        ],
        "title": "濠州七絕 塗山",
        "id": "093ea919-f598-4785-962d-5f29e4d99413"
    },
    {
        "author": "蘇軾",
        "paragraphs": [
            "跨歷商周看盛衰，欲將齒髮鬬蛇龜。",
            "空餐雲母連山盡，不見蟠桃著子時。"
        ],
        "title": "濠州七絕 彭祖廟",
        "id": "52a5fef5-017d-47d3-b503-c74a84fe9756"
    },
    {
        "author": "蘇軾",
        "paragraphs": [
            "常怪劉伶死便埋，豈伊忘死未忘骸。",
            "烏鳶奪得與螻蟻，誰信先生無此懷。"
        ],
        "title": "濠州七絕 逍遥臺",
        "id": "48a7920f-5d07-4e2d-b742-30f6bd4a9ad7"
    },
    {
        "author": "蘇軾",
        "paragraphs": [
            "欲將同異較錙銖，肝膽猶能楚越如。",
            "若信萬殊歸一理，子今知我我知魚。"
        ],
        "title": "濠州七絕 觀魚臺",
        "id": "e40ffdb7-e09d-4ee5-b872-86227cfa14a0"
    },
    {
        "author": "蘇軾",
        "paragraphs": [
            "帳下佳人拭淚痕，門前壯士氣如雲。",
            "倉黄不負君王意，只有虞姬與鄭君。"
        ],
        "title": "濠州七絕 虞姬墓",
        "id": "05018148-5f6f-4802-bd5f-e59e0beb809a"
    },
    {
        "author": "蘇軾",
        "paragraphs": [
            "頹垣破礎沒柴荆，故老猶言短李亭。",
            "敢請使君重起廢，落霞孤鶩換新銘。"
        ],
        "title": "濠州七絕 四望亭",
        "id": "859577d9-faa4-4fc1-9e40-72576ca97506"
    },
    {
        "author": "蘇軾",
        "paragraphs": [
            "人言洞府是鰲宮，升降隨波與海通。",
            "共坐船中那得見，乾坤浮水水浮空。"
        ],
        "title": "濠州七絕 浮山洞",
        "id": "6241da93-59c2-45bc-8705-5fe2b3527345"
    },
    {
        "author": "蘇軾",
        "paragraphs": [
            "我昔南行舟繫汴，逆風三日沙吹面。",
            "舟人共勸禱靈塔，香火未收旂脚轉。",
            "回頭頃刻失長橋，却到龜山未朝飯。",
            "至人無心何厚薄，我自懷私欣所便。",
            "耕田欲雨刈欲晴，去得順風來者怨。",
            "若使人人禱輒遂，造物應須日千變。",
            "今我身世兩悠悠，去無所逐來無戀。",
            "得行固願留不惡，每到有求神亦倦。",
            "退之舊云三百尺，澄觀所營今已換。",
            "不嫌俗士污丹梯，一看雲山繞淮甸。"
        ],
        "tags": [
            "抒情",
            "写景"
        ],
        "title": "泗州僧伽塔",
        "id": "5180098f-ee51-4026-a534-b9519430e97c"
    },
    {
        "author": "蘇軾",
        "paragraphs": [
            "我生飄蕩去何求，再過龜山歲五周。",
            "身行萬里半天下，僧卧一庵初白頭。",
            "地隔中原勞北望，潮連滄海欲東游。",
            "元嘉舊事無人記，故壘摧頹今在不。"
        ],
        "title": "龜山",
        "id": "2e762f54-085e-4adb-8bdb-2aa7ef4706e6"
    },
    {
        "author": "蘇軾",
        "paragraphs": [
            "風浪忽如此，吾行欲安歸。",
            "掛帆却西邁，此計未爲非。",
            "洪澤三十里，安流去如飛。",
            "居民見我還，勞問亦依依。",
            "携酒就船賣，此意厚莫違。",
            "醒來夜已半，岸木聲向微。",
            "明日淮陰市，白魚能許肥。",
            "我行無南北，適意乃所祈。",
            "何勞舞澎湃，終夜摇窗扉。",
            "妻孥莫憂色，更典篋中衣。"
        ],
        "title": "發洪澤中途遇大風復還",
        "id": "786249b6-151d-4692-9f43-d17ddb60898b"
    },
    {
        "author": "蘇軾",
        "paragraphs": [
            "風高月暗雲水黄，淮陰夜發朝山陽。",
            "山陽曉霧如細雨，炯炯初日寒無光。",
            "雲收霧卷已亭午，有風北來寒欲僵。",
            "忽驚飛雹穿戶牖，迅駛不復容遮防。",
            "市人顛沛百賈亂，疾雷一聲如頹牆。",
            "使君來呼晚置酒，坐定已復日照廊。",
            "怳疑所見皆夢寐，百種變怪旋消亡。",
            "共言蛟龍厭舊穴，魚鱉隨徙空陂塘。",
            "愚儒無知守章句，論說黑白推何祥。",
            "惟有主人言可用，天寒欲雪飲此觴。"
        ],
        "title": "十月十六日記所見",
        "id": "c1e95022-7dd3-475e-958d-46b9d3602da9"
    },
    {
        "author": "蘇軾",
        "paragraphs": [
            "去年送劉郎，醉語已驚衆。",
            "如今各飄泊，筆硯誰能弄。",
            "我命不在天，羿彀未必中。",
            "作詩聊遣意，老大慵譏諷。",
            "夫子少年時，雄辯輕子貢。",
            "爾來再傷弓，戢翼念前痛。",
            "廣陵三日飲，相對怳如夢。",
            "況逢賢主人，白酒潑春甕。",
            "竹西已揮手，灣口猶屢送。",
            "羨子去安閑，吾邦正喧鬨。"
        ],
        "title": "廣陵會三同舍各以其字爲韵仍邀同賦 劉貢父",
        "id": "d9e838af-628d-43ab-bf58-f1069c150f6a"
    },
    {
        "author": "蘇軾",
        "paragraphs": [
            "三年客京輦，憔悴難具論。",
            "揮汗紅塵中，但隨馬蹄翻。",
            "人情貴往返，不報生禍根。",
            "坐令平生友，終歲不及門。",
            "南來實清曠，但恨無與言。",
            "不謂廣陵城，得逢劉與孫。",
            "異趣不兩立，譬如王孫猿。",
            "吾儕久相聚，恐見疑排拫。",
            "我褊類中散，子通真巨源。",
            "絕交固未敢，且復東南奔。"
        ],
        "title": "廣陵會三同舍各以其字爲韵仍邀同賦 孫巨源",
        "id": "61684d92-24cb-4403-b809-3cfb3c853dff"
    },
    {
        "author": "蘇軾",
        "paragraphs": [
            "江陵昔相遇，幕府稱上賓。",
            "再見明光宮，峨冠挹搢紳。",
            "如今三見子，坎坷爲逐臣。",
            "朝遊雲霄間，欲分丞相茵。",
            "暮落江湖上，遂與屈子鄰。",
            "了不見慍喜，子豈真可人。",
            "邂逅成一歡，醉語出天真。",
            "士方在田里，自比渭與莘。",
            "出試乃大謬，芻狗難重陳。",
            "歲晚多霜露，歸耕當及辰。"
        ],
        "title": "廣陵會三同舍各以其字爲韵仍邀同賦 劉莘老",
        "id": "2b7f45d4-cf89-4dc3-97a3-d7fd2ff46024"
    },
    {
        "author": "蘇軾",
        "paragraphs": [
            "我家江水初發源，宦游直送江入海。",
            "聞道潮頭一丈高，天寒尚有沙痕在。",
            "中泠南畔石盤陀，古來出沒隨濤波。",
            "試登絕頂望鄉國，江南江北青山多。",
            "羈愁畏晚尋歸楫，山僧苦留看落日。",
            "微風萬頃靴文細，斷霞半空魚尾赤。",
            "是時江月初生魄，二更月落天深黑。",
            "江心似有炬火明，飛焰照山棲烏驚。",
            "悵然歸卧心莫識，非鬼非人竟何物。",
            "江山如此不歸山，江神見怪驚我頑。",
            "我謝江神豈得已，有田不歸如江水。"
        ],
        "title": "遊金山寺",
        "id": "4830026b-31cf-4069-ac04-1a9b1b671202"
    },
    {
        "author": "蘇軾",
        "paragraphs": [
            "金山樓觀何耽耽，撞鐘擊鼓聞淮南。",
            "焦山何有有修竹，采薪汲水僧兩三。",
            "雲霾浪打人跡絕，時有沙戶祈春蠶。",
            "我來金山更留宿，而此不到心懷慚。",
            "同遊興盡决獨往，賦命窮薄輕江潭。",
            "清晨無風浪自湧，中流歌嘯倚半酣。",
            "老僧下山驚客至，迎笑喜作巴人談。",
            "自言久客忘鄉井，只有彌勒爲同龕。",
            "困眠得就紙帳暖，飽食未厭山蔬甘。",
            "山林饑餓古亦有，無田不退寧非貪。",
            "展禽雖未三見黜，叔夜自知七不堪。",
            "行當投劾謝簪組，爲我佳處留茅庵。"
        ],
        "tags": [
            "抒情",
            "山水",
            "感慨"
        ],
        "title": "自金山放船至焦山",
        "id": "ab221879-051f-4890-bc1e-44a965c73ba7"
    },
    {
        "author": "蘇軾",
        "paragraphs": [
            "江山豈不好，獨遊情易闌。",
            "但有相携人，何必素所歡。",
            "我欲訪甘露，當途無閑官。",
            "二子舊不識，欣然肯聯鞍。",
            "古郡山爲城，層梯轉朱欄。",
            "樓臺斷崖上，地窄天水寬。",
            "一覽吞數州，山長江漫漫。",
            "却望大明寺，惟見煙中竿。",
            "狠石卧庭下，穹窿如伏羱。",
            "緬懷卧龍公，挾策事琱鑽。",
            "一談收猘子，再說走老瞞。",
            "名高有餘想，事往無留觀。",
            "蕭公古鐵鑊，相對空團團。",
            "陂陀受百斛，積雨生微瀾。",
            "泗水逸周鼎，渭城辭漢盤。",
            "山川失故態，怪此能獨完。",
            "僧繇六化人，霓衣掛冰紈。",
            "隠見十二疊，觀者疑夸謾。",
            "破板陸生畫，青猊戲盤跚。",
            "上有二天人，揮手如翔鸞。",
            "筆墨雖欲盡，典型垂不刊。",
            "赫赫贊皇公，英姿凜以寒。",
            "古柏手親種，挺然誰敢干。",
            "枝撐雲峰裂，根入石窟蟠。",
            "薙草得斷碑，斬崖出金棺。",
            "瘞藏豈不牢，見伏理可歎。",
            "四雄皆龍虎，遺迹儼未刓。",
            "方其盛壯時，爭奪肯少安。",
            "廢興屬造物，遷逝誰控摶。",
            "況彼妄庸子，而欲事所難。",
            "古今共一軌，後世徒辛酸。",
            "聊興廣武歎，不待雍門彈。"
        ],
        "tags": [
            "长江"
        ],
        "title": "甘露寺",
        "id": "0a4a7670-6e02-4d17-a132-807373d7a86c"
    },
    {
        "author": "蘇軾",
        "paragraphs": [
            "眼看時事力難勝，貪戀君恩退未能。",
            "遲鈍終須投劾去，使君何日換聾丞。"
        ],
        "title": "初到杭州寄子由二絕  其一",
        "id": "9f7ffeaf-66a1-49f3-b730-9d5cfed5ad89"
    },
    {
        "author": "蘇軾",
        "paragraphs": [
            "聖明寬大許全身，衰病摧頹自畏人。",
            "莫上岡頭苦相望，吾方祭竈請比鄰。"
        ],
        "title": "初到杭州寄子由二絕  其二",
        "id": "62374e37-3c97-4c39-bad6-3d5fe4ac4733"
    },
    {
        "author": "蘇軾",
        "paragraphs": [
            "細聲蚯蚓發銀瓶，擁褐橫眠天未明。",
            "衰鬢鑷殘敧雪領，壯心降盡倒風旌。",
            "自稱丹竈錙銖火，倦聽山城長短更。",
            "聞道床頭惟竹几，夫人應不解卿卿。"
        ],
        "title": "次韵柳子玉二首 地爐",
        "id": "7ce51a8c-1560-4745-90c9-f14efdc7a4a1"
    },
    {
        "author": "蘇軾",
        "paragraphs": [
            "亂文龜殻細相連，慣卧青綾恐未便。",
            "潔似僧巾白㲲布，暖於蠻帳紫茸氈。",
            "錦衾速卷持還客，破屋那愁仰見天。",
            "但恐嬌兒還惡睡，夜深踏裂不成眠。"
        ],
        "title": "次韵柳子玉二首 紙帳",
        "id": "2b4f4be7-a401-4edd-b329-12d5dd2d8664"
    },
    {
        "author": "蘇軾",
        "paragraphs": [
            "天欲雪，雲滿湖，樓臺明滅山有無。",
            "水清石出魚可數，林深無人鳥相呼。",
            "臘日不歸對妻孥，名尋道人實自娛。",
            "道人之居在何許，寶雲山前路盤紆。",
            "孤山孤絕誰肯廬，道人有道山不孤。",
            "紙窗竹屋深自暖，擁褐坐睡依團蒲。",
            "天寒路遠愁僕夫，整駕催歸及未晡。",
            "出山迴望雲木合，但見野鶻盤浮圖。",
            "茲遊淡薄歡有餘，到家恍如夢蘧蘧。",
            "作詩火急追亡逋，清景一失後難摹。"
        ],
        "title": "臘日遊孤山訪惠勤惠思二僧",
        "id": "b54d9c6f-83ac-4538-bd1a-df6842b686fb"
    },
    {
        "author": "蘇軾",
        "paragraphs": [
            "獸在藪，魚在湖，一入池檻歸期無。",
            "誤隨弓旌落塵土，坐使鞭箠環呻呼。",
            "追胥連保罪及孥，百日愁歎一日娛。",
            "白雲舊有終老約，朱綬豈合山人紆。",
            "人生何者非蘧廬，故山鶴怨秋猿孤。",
            "何時自駕鹿車去，掃除白髮煩菖蒲。",
            "麻鞋短後隨獵夫，射弋狐兔供朝晡。",
            "陶潛自作五柳傳，潘閬畫入三峰圖。",
            "吾年凜凜今幾餘，知非不去慚衛蘧。",
            "歲荒無術歸亡逋，鵠則易畫虎難摹。"
        ],
        "title": "李杞寺丞見和前篇復用元韵答之",
        "id": "1f63f196-a80e-4321-8160-50fd827dfd19"
    },
    {
        "author": "蘇軾",
        "paragraphs": [
            "東望海，西望湖，山平水遠細欲無。",
            "野人疏狂逐漁釣，刺史寬大容歌呼。",
            "君恩飽暖及爾孥，才者不閑拙者娛。",
            "穿巌度嶺脚力健，未厭山水相縈紆。",
            "三百六十古精廬，出遊無伴籃輿孤。",
            "作詩雖未造藩閾，破悶豈不賢摴蒱。",
            "君才敏贍兼百夫，朝作千篇日未晡。",
            "朅來湖上得佳句，從此不看營丘圖。",
            "知君篋櫝富有餘，莫惜錦繡償菅蘧。",
            "窮多鬬險誰先逋，賭取名畫不用摹。"
        ],
        "title": "再和",
        "id": "adb8650a-63b6-475b-92b5-631f96b400aa"
    },
    {
        "author": "蘇軾",
        "paragraphs": [
            "君不見，錢塘湖，錢王壯觀今已無。",
            "屋堆黄金斗量珠，運盡不勞折簡呼。",
            "四方宦游散其孥，宮闕留與閑人娛。",
            "盛衰哀樂兩須臾，何用多憂心鬰紆。",
            "溪山處處皆可廬，最愛靈隠飛來孤。",
            "喬松百尺蒼髯鬚，擾擾下笑柳與蒲。",
            "高堂會食羅千夫，撞鐘擊鼓喧朝晡。",
            "凝香方丈眠氍毹，絕勝絮被縫海圖。",
            "清風徐來驚睡餘，遂超羲皇傲几蘧。",
            "歸時棲鴉正畢逋，孤煙落日不可摹。"
        ],
        "tags": [
            "西湖"
        ],
        "title": "游靈隠寺得來詩復用前韵",
        "id": "2599abb3-6bc3-4d75-9392-ea8ff7239a79"
    },
    {
        "author": "蘇軾",
        "paragraphs": [
            "宛丘先生長如丘，宛丘學舍小如舟。",
            "常時低頭誦經史，忽然欠伸屋打頭。",
            "斜風吹帷雨注面，先生不愧旁人羞。",
            "任從飽死笑方朔，肯爲雨立求秦優。",
            "眼前勃蹊何足道，處置六鑿須天游。",
            "讀書萬卷不讀律，致君堯舜知無術。",
            "勸農冠蓋鬧如雲，送老虀鹽甘似蜜。",
            "門前萬事不挂眼，頭雖長低氣不屈。",
            "餘杭別駕無功勞，畫堂五丈容旂旄。",
            "重樓跨空雨聲遠，屋多人少風騷騷。",
            "平生所慚今不恥，坐對疲氓更鞭箠。",
            "道逢陽虎呼與言，心知其非口諾唯。",
            "居高志下真何益，氣節消縮今無幾。",
            "文章小技安足程，先生別駕舊齊名。",
            "如今衰老俱無用，付與時人分重輕。"
        ],
        "title": "戲子由",
        "id": "7942d91b-496b-4af9-8b52-6e4162fb6bef"
    },
    {
        "author": "蘇軾",
        "paragraphs": [
            "青山偃蹇如高人，常時不肯入官府。",
            "高人自與山有素，不待招邀滿庭戶。",
            "卧龍蟠屈半東州，萬室鱗鱗枕其股。",
            "背之不見與無同，狐裘反衣無乃魯。",
            "張君眼力覷天奧，能遣荆棘化堂宇。",
            "持頤宴坐不出門，收攬奇秀得十五。",
            "才多事少厭閑寂，卧看雲煙變風雨。",
            "筍如玉筯椹如簪，强飲且爲山作主。",
            "不憂兒輩知此樂，但恐造物怪多取。",
            "春濃睡足午窗明，想見新茶如潑乳。"
        ],
        "title": "越州張中舍壽樂堂",
        "id": "ccfb1b96-ec12-4728-9889-63cadcd9b2c1"
    },
    {
        "author": "蘇軾",
        "paragraphs": [
            "京口年來耆舊衰，高人淪喪路人悲。",
            "空聞韋叟一經在，不見恬侯萬石時。",
            "貧病只知爲善樂，逍遥却恨棄官遲。",
            "七年一別真如夢，猶記蕭然瘦鶴姿。"
        ],
        "title": "姚屯田挽詞",
        "id": "57d575fe-3223-4a37-bf70-3861e5fcb393"
    },
    {
        "author": "蘇軾",
        "paragraphs": [
            "懶者常似靜，靜豈懶者徒。",
            "拙則近於直，而直豈拙歟。",
            "夫子靜且直，雍容時卷舒。",
            "嗟我復何爲，相得歡有餘。",
            "我本不違世，而世與我殊。",
            "拙於林間鳩，懶於冰底魚。",
            "人皆笑其狂，子獨憐其愚。",
            "直者有時信，靜者不終居。",
            "而我懶拙病，不受砭藥除。",
            "臨行怪酒薄，已與別淚俱。",
            "後會豈無時，遂恐出處疏。",
            "惟應故山夢，隨子到吾廬。"
        ],
        "title": "送岑著作",
        "id": "93ba3e87-9233-4b70-abb3-6fdab20bd085"
    },
    {
        "author": "蘇軾",
        "paragraphs": [
            "霏霏雨露作清妍，爍爍明燈照欲然。",
            "明日春陰花未老，故應未忍著酥煎。"
        ],
        "title": "雨中明慶賞牡丹",
        "id": "4aed0f3c-2b97-4fbb-b085-57d4f7905eb3"
    },
    {
        "author": "蘇軾",
        "paragraphs": [
            "人老簪花不自羞，花應羞上老人頭。",
            "醉歸扶路人應笑，十里珠簾半上鉤。"
        ],
        "tags": [
            "乐观",
            "抒情",
            "叙事",
            "赏花"
        ],
        "title": "吉祥寺賞牡丹",
        "id": "c137f485-1331-458d-aad4-2efbd8dc3251"
    },
    {
        "author": "蘇軾",
        "paragraphs": [
            "過眼榮枯電與風，久長那得似花紅。",
            "上人宴坐觀空閣，觀色觀空色即空。"
        ],
        "title": "吉祥寺僧求閣名",
        "id": "480e4335-8197-4cf2-b320-b235ec36f38b"
    },
    {
        "author": "蘇軾",
        "paragraphs": [
            "敢向清時怨不容，直嗟吾道與君東。",
            "坐談足使淮南懼，歸去方知冀北空。",
            "獨鶴不須驚夜旦，羣烏未可辨雌雄。",
            "廬山自古不到處，得與幽人子細窮。"
        ],
        "tags": [
            "庐山"
        ],
        "title": "和劉道原見寄",
        "id": "76960472-5e10-469b-92e3-630ad6d46f9e"
    },
    {
        "author": "蘇軾",
        "paragraphs": [
            "仲尼憂世接輿狂，臧穀雖殊竟兩亡。",
            "吳客漫陳豪士賦，桓侯初笑越人方。",
            "名高不朽終安用，日飲無何計亦良。",
            "獨掩陳編弔興廢，窗前山雨夜浪浪。"
        ],
        "title": "和劉道原詠史",
        "id": "d9170480-db30-4f68-9d76-9e8aae964488"
    },
    {
        "author": "蘇軾",
        "paragraphs": [
            "仁義大捷徑，詩書一旅亭。",
            "相夸綬若若，猶誦麥青青。",
            "腐鼠何勞嚇，高鴻本自冥。",
            "顛狂不用喚，酒盡漸須醒。"
        ],
        "title": "和劉道原寄張師民",
        "id": "f584aec9-fe4d-4c59-abe1-e888e88d4ed9"
    },
    {
        "author": "蘇軾",
        "paragraphs": [
            "羨君超然鸞鶴姿，江湖欲下還飛去。",
            "空使吳兒怨不留，青山漫漫七閩路。",
            "門前江水去掀天，寺後清池碧玉環。",
            "君如大江日千里，我如此水千山底。"
        ],
        "title": "送張職方吉甫赴閩漕六和寺中作",
        "id": "cc43b330-6fcc-4484-a465-03f9d2f22a24"
    },
    {
        "author": "蘇軾",
        "paragraphs": [
            "太昊祠東鐵墓西，一樽曾與子同携。",
            "回瞻郡閣遥飛檻，北望檣竿半隠堤。",
            "飯豆羹藜思兩鵠，飲河噀水頼長霓。",
            "如今勝事無人共，花下壺盧鳥勸提。"
        ],
        "title": "和子由柳湖久涸忽有水開元寺山茶舊無花今歲盛開二首  其一",
        "id": "3a796ad1-8c78-44e1-b6f3-29548c06bd8d"
    },
    {
        "author": "蘇軾",
        "paragraphs": [
            "長明燈下石欄干，長共松杉守歲寒。",
            "葉厚有稜犀甲健，花深少態鶴頭丹。",
            "久陪方丈曼陀雨，羞對先生苜蓿盤。",
            "雪裏盛開知有意，明年開後更誰看。"
        ],
        "title": "和子由柳湖久涸忽有水開元寺山茶舊無花今歲盛開二首  其二",
        "id": "58ccfcda-486d-4b78-a8d3-d38cea676dea"
    },
    {
        "author": "蘇軾",
        "paragraphs": [
            "蠶欲老，麥半黄，前山後山雨浪浪。",
            "農夫輟耒女廢筐，白衣仙人在高堂。"
        ],
        "title": "雨中遊天竺靈感觀音院",
        "id": "ef209f13-c2f7-4c55-a496-57b273e0af7f"
    },
    {
        "author": "蘇軾",
        "paragraphs": [
            "夏潦漲湖深更幽，西風落木芙蓉秋。",
            "飛雪闇天雲拂地，新蒲出水柳映洲。",
            "湖上四時看不足，惟有人生飄若浮。",
            "解顔一笑豈易得，主人有酒君應留。",
            "君不見錢塘游宦客，朝推囚，暮决獄，不因人喚何時休。"
        ],
        "tags": [
            "西湖"
        ],
        "title": "和蔡準郎中見邀遊西湖三首  其一",
        "id": "cd743a22-1674-4698-a9ec-4a77222ff734"
    },
    {
        "author": "蘇軾",
        "paragraphs": [
            "城市不識江湖幽，如與蟪蛄語春秋。",
            "試令江湖處城市，却似麋鹿游汀洲。",
            "高人無心無不可，得坎且止乘流浮。",
            "公卿故舊留不得，遇所得意終年留。",
            "君不見拋官彭澤令，琴無絃，巾有酒，醉欲眠時遣客休。"
        ],
        "tags": [
            "西湖"
        ],
        "title": "和蔡準郎中見邀遊西湖三首  其二",
        "id": "cf6321d6-3f41-4351-8eee-5e863de5b5bb"
    },
    {
        "author": "蘇軾",
        "paragraphs": [
            "田間决水鳴幽幽，插秧未遍麥已秋。",
            "相携燒筍苦竹寺，却下踏藕荷花洲。",
            "船頭斫鮮細縷縷，船尾炊玉香浮浮。",
            "臨風飽食得甘寢，肯使細故胸中留。",
            "君不見壯士憔悴時，饑謀食，渴謀飲，功名有時無罷休。"
        ],
        "tags": [
            "西湖"
        ],
        "title": "和蔡準郎中見邀遊西湖三首  其三",
        "id": "476f2dff-270a-4941-83c7-8b1e21362ae6"
    },
    {
        "author": "蘇軾",
        "paragraphs": [
            "黑雲翻墨未遮山，白雨跳珠亂入船。",
            "卷地風來忽吹散，望湖樓下水如天。"
        ],
        "title": "六月二十七日望湖樓醉書五絕  其一",
        "id": "9c905415-55a1-4f72-b9e4-20e76351de4b"
    },
    {
        "author": "蘇軾",
        "paragraphs": [
            "放生魚鱉逐人來，無主荷花到處開。",
            "水枕能令山俯仰，風船解與月徘徊。"
        ],
        "title": "六月二十七日望湖樓醉書五絕  其二",
        "id": "062adf8f-7dc0-438a-aa48-65f42ac9fdc8"
    },
    {
        "author": "蘇軾",
        "paragraphs": [
            "烏菱白芡不論錢，亂繫青菰裹綠盤。",
            "忽憶嘗新會靈觀，滯留江海得加餐。"
        ],
        "title": "六月二十七日望湖樓醉書五絕  其三",
        "id": "f3e66d21-ae00-4423-be0d-3d3751268f05"
    },
    {
        "author": "蘇軾",
        "paragraphs": [
            "獻花游女木蘭橈，細雨斜風溼翠翹。",
            "無限芳洲生杜若，吳兒不識楚辭招。"
        ],
        "title": "六月二十七日望湖樓醉書五絕  其四",
        "id": "75a81a42-cdf9-4e16-8783-1b754ca7550c"
    },
    {
        "author": "蘇軾",
        "paragraphs": [
            "未成小隠聊中隠，可得長閑勝暫閑。",
            "我本無家更安往，故鄉無此好湖山。"
        ],
        "title": "六月二十七日望湖樓醉書五絕  其五",
        "id": "b2dfb178-d5c9-4af7-9c5f-5f0a52eec3f4"
    },
    {
        "author": "蘇軾",
        "paragraphs": [
            "凉飆呼不來，流汗方被體。",
            "稀星乍明滅，暗水光瀰瀰。",
            "香風過蓮芡，驚枕裂魴鯉。",
            "欠伸宿酒餘，起坐濯清泚。",
            "火雲勢方壯，未受月露洗。",
            "身微欲安適，坐待東方啟。"
        ],
        "title": "七月一日出城舟中苦熱",
        "id": "4dc4056c-67cb-4acd-bb50-f73f65f94f4a"
    },
    {
        "author": "蘇軾",
        "paragraphs": [
            "徙倚秋原上，淒涼晚照中。",
            "水流天不盡，人遠思何窮。",
            "問諜知秦過，看山識禹功。",
            "稻凉初吠蛤，柳老半書蟲。",
            "荷背風翻白，蓮腮雨退紅。",
            "追游慰遲暮，覓句效兒童。",
            "北望苕溪轉，遥憐震澤通。",
            "烹魚得尺素，好在紫髯翁。"
        ],
        "title": "宿餘杭法喜寺後綠野堂望吳興諸山懷孫莘老學士",
        "id": "e5c32b5b-cba8-4014-8171-450009e1532b"
    },
    {
        "author": "蘇軾",
        "paragraphs": [
            "雞鳴發餘杭，到寺已亭午。",
            "參禪固未暇，飽食良先務。",
            "平生睡不足，急掃清風宇。",
            "閉門羣動息，香篆起烟縷。",
            "覺來烹石泉，紫筍發輕乳。",
            "晚凉沐浴罷，衰髮稀可數。",
            "浩歌出門去，暮色入村塢。",
            "微月半隠山，圓荷爭瀉露。",
            "相携石橋上，夜與故人語。",
            "明朝入山房，石鏡炯當路。",
            "昔照熊虎姿，今爲猿鳥顧。",
            "廢興何足弔，萬古一仰俯。"
        ],
        "title": "宿臨安浄土寺",
        "id": "2061b808-272a-4d50-8b08-5a3eac0d44f2"
    },
    {
        "author": "蘇軾",
        "paragraphs": [
            "落日岸葛巾，晚風吹羽扇。",
            "松間野步穩，竹外飛橋轉。",
            "神功鑿橫嶺，巌石得巨片。",
            "直渡千人溝，下有微流泫。",
            "岡巒蔚回合，金碧爛明絢。",
            "緬懷異姓王，負擔此鄉縣。",
            "長逢胯下辱，屢乞桑間飯。",
            "誰謂山石頑，識此希世彥。",
            "凜然英氣逼，屹起猶聳戰。",
            "他年萬騎歸，父老恣歡宴。",
            "錦繡被原野，金珠散貧賤。",
            "竇融既入朝，吳芮空記面。",
            "榮華坐銷歇，閱世如郵傳。",
            "惟有長明燈，依然照深殿。"
        ],
        "title": "自浄土寺步至功臣寺",
        "id": "cbaaf4b7-4c9f-4328-9974-073d7b226e56"
    },
    {
        "author": "蘇軾",
        "paragraphs": [
            "衆峰來自天目山，勢若駿馬奔平川。",
            "中途勒破千里足，金鞭玉𩍐相迴旋。",
            "人言山住水亦住，下有萬古蛟龍淵。",
            "道人天眼識王氣，結茅宴坐荒山巔。",
            "精誠貫山石爲裂，天女下試顔如蓮。",
            "寒窗暖足來朴渥，夜鉢呪水降蜿蜒。",
            "雪眉老人朝叩門，願爲弟子長參禪。",
            "爾來廢興三百載，奔走吳會輸金錢。",
            "飛樓湧殿壓山破，朝鐘暮鼓驚龍眠。",
            "晴空仰見浮海蜃，落日下數投林鳶。",
            "有生共處覆載內，擾擾膏火同烹煎。",
            "近來愈覺世路隘，每到寬處差安便。",
            "嗟余老矣百事廢，却尋舊學心茫然。",
            "問龍乞水歸洗眼，欲看細字銷殘年。"
        ],
        "title": "遊徑山",
        "id": "c5e03a17-c13b-48dc-90cb-af36320468fa"
    },
    {
        "author": "蘇軾",
        "paragraphs": [
            "多君貴公子，愛山如愛色。",
            "心隨葉舟去，夢繞千山碧。",
            "新詩到中路，令我喜折屐。",
            "古來軒冕徒，操舍兩悲慄。",
            "數朝辭簪笏，兩脚得暫赤。",
            "歸來不入府，却走湖上宅。",
            "寵辱吾久忘，寧畏官長詰。",
            "飄然便歸去，誰在子思側。",
            "君能從我遊，出郭及未黑。"
        ],
        "title": "自徑山回得呂察推詩用其韵招之宿湖上",
        "id": "23f011ba-73b8-4f85-a78d-3a26fedffa23"
    },
    {
        "author": "蘇軾",
        "paragraphs": [
            "新月如佳人，出海初弄色。",
            "娟娟到湖上，瀲瀲摇空碧。",
            "夜凉人未寢，山靜聞響屐。",
            "騷人故多感，悲秋更憀慄。",
            "君胡不相就，朱墨紛黝赤。",
            "我行得所嗜，十日忘家宅。",
            "但恨無友生，詩病莫訶詰。",
            "君來試吟詠，定作鶴頭側。",
            "改罷心愈疑，滿紙蛟蛇黑。"
        ],
        "title": "宿望湖樓再和",
        "id": "ea8fcd2c-27e8-4d6f-a370-cf1b56eb6442"
    },
    {
        "author": "蘇軾",
        "paragraphs": [
            "新月生魄迹未安，纔破五六漸盤桓。",
            "今夜吐艷如半璧，游人得向三更看。"
        ],
        "tags": [
            "西湖"
        ],
        "title": "夜泛西湖五絕  其一",
        "id": "b7daee12-8427-4003-8e61-0eca739a141e"
    },
    {
        "author": "蘇軾",
        "paragraphs": [
            "三更向闌月漸垂，欲落未落景特奇。",
            "明朝人事誰料得，看到蒼龍西沒時。"
        ],
        "tags": [
            "西湖"
        ],
        "title": "夜泛西湖五絕  其二",
        "id": "7c3967f3-b5d4-4bcc-802b-868469f62d93"
    },
    {
        "author": "蘇軾",
        "paragraphs": [
            "蒼龍已沒牛斗橫，東方芒角昇長庚。",
            "漁人收筒及未曉，船過惟有菰蒲聲。"
        ],
        "tags": [
            "西湖"
        ],
        "title": "夜泛西湖五絕  其三",
        "id": "990d7527-fa68-4baa-b093-cb086ecd3c90"
    },
    {
        "author": "蘇軾",
        "paragraphs": [
            "菰蒲無邊水茫茫，荷花夜開風露香。",
            "漸見燈明出遠寺，更待月黑看湖光。"
        ],
        "tags": [
            "西湖"
        ],
        "title": "夜泛西湖五絕  其四",
        "id": "4059804f-1e11-44bb-918d-c843fc7683d9"
    },
    {
        "author": "蘇軾",
        "paragraphs": [
            "湖光非鬼亦非仙，風恬浪靜光滿川。",
            "須臾兩兩入寺去，就視不見空茫然。"
        ],
        "tags": [
            "西湖"
        ],
        "title": "夜泛西湖五絕  其五",
        "id": "c3abcc87-3195-4ef6-a8a6-32a6ef0da191"
    },
    {
        "author": "蘇軾",
        "paragraphs": [
            "茲山定空中，乳水滿其腹。",
            "遇隙則發見，臭味實一族。",
            "淺深各有值，方圓隨所蓄。",
            "或爲雲洶湧，或作線斷續。",
            "或鳴空洞中，雜佩間琴筑。",
            "或流蒼石縫，宛轉龍鸞蹙。",
            "瓶罌走千里，真僞半相瀆。",
            "貴人高宴罷，醉眼亂紅綠。",
            "赤泥開方印，紫餠截圓玉。",
            "傾甌共歎賞，竊語笑僮僕。",
            "豈如泉上僧，盥灑自挹掬。",
            "故人憐我病，蒻籠寄新馥。",
            "欠伸北窗下，晝睡美方熟。",
            "精品厭凡泉，願子致一斛。"
        ],
        "title": "求焦千之惠山泉詩",
        "id": "b85f0417-792b-4012-b880-5e6772e4fd87"
    },
    {
        "author": "蘇軾",
        "paragraphs": [
            "閑裏有深趣，常憂兒輩知。",
            "已成歸蜀計，誰借買山貲。",
            "世事久已謝，故人猶見思。",
            "平生不飲酒，對子敢論詩。"
        ],
        "title": "答任師中次韵",
        "id": "3c0427e2-7b36-4b73-a848-0e5b7c310c4c"
    },
    {
        "author": "蘇軾",
        "paragraphs": [
            "湖上棠陰手自栽，問公更得幾回來。",
            "水仙亦恐公歸去，故遣雙蓮一夜開。"
        ],
        "title": "沈諫議召游湖不赴明日得雙蓮於北山下作一絕持獻沈既見和又別作一首因用其韵  其一",
        "id": "19cdefee-fbea-486b-9ea9-c4a572d766af"
    },
    {
        "author": "蘇軾",
        "paragraphs": [
            "詔書行捧縷金箋，樂府應歌相府蓮。",
            "莫忘今年花發處，西湖西畔北山前。"
        ],
        "tags": [
            "西湖"
        ],
        "title": "沈諫議召游湖不赴明日得雙蓮於北山下作一絕持獻沈既見和又別作一首因用其韵  其二",
        "id": "1e30e803-daf6-48fb-b278-4d82ab7dadd8"
    },
    {
        "author": "蘇軾",
        "paragraphs": [
            "一時冠蓋盡嚴終，舊德年來豈易逢。",
            "聞道堂中延蓋叟，定應床下拜梁松。",
            "蠹魚自曬閑箱篋，科斗長收古鼎鐘。",
            "我欲棄官重問道，寸筳何以得舂容。"
        ],
        "title": "和歐陽少師會老堂次韵",
        "id": "7ef5f14a-3dba-4f01-bc7f-3fe0bb59fc46"
    },
    {
        "author": "蘇軾",
        "paragraphs": [
            "朱門有遺啄，千里來燕雀。",
            "公家冷如冰，百呼無一諾。",
            "平生親友半遷逝，公雖不怪旁人愕。",
            "世事如今臘酒醲，交情自古春雲薄。",
            "二公凜凜和非同，疇昔心親豈貌從。",
            "白鬚相映松間鶴，清句更酬雪裏鴻。",
            "何日揚雄一廛足，却追范蠡五湖中。"
        ],
        "title": "和歐陽少師寄趙少師次韵",
        "id": "e28b389a-c293-420a-9c11-4593a796883a"
    },
    {
        "author": "蘇軾",
        "paragraphs": [
            "我本山中人，寒苦盜寸廩。",
            "文辭雖少作，勉强非天稟。",
            "既得旋廢忘，懶惰今十稔。",
            "麻衣如再著，墨水真可飲。",
            "每聞科詔下，白汗如流瀋。",
            "此邦東南會，多士敢題品。",
            "芻蕘盡蘭蓀，香不數葵荏。",
            "貧家見珠貝，眩晃自難審。",
            "緬懷嘉祐初，文格變已甚。",
            "千金碎全璧，百衲收寸錦。",
            "調和椒桂釅，咀嚼沙礫磣。",
            "廣眉成半額，學步歸踔踸。",
            "維時老宗伯，氣壓羣兒凜。",
            "蛟龍不世出，魚鮪初驚淰。",
            "至音久乃信，知味猶食椹。",
            "至今天下士，微管幾左衽。",
            "謂當千載後，石室祠高眹。",
            "爾來又一變，此學初誰諗。",
            "權衡破舊法，芻豢笑凡飪。",
            "高言追衛樂，篆刻鄙曹沈。",
            "先生周孔出，弟子淵騫寢。",
            "却顧老鈍軀，頑樸謝鎸鋟。",
            "諸君況才傑，容我懶且噤。",
            "聊欲廢書眠，秋濤舂午枕。"
        ],
        "title": "監試呈諸試官",
        "id": "0870f639-ed8f-4c91-bfc3-149e743d95dd"
    },
    {
        "author": "蘇軾",
        "paragraphs": [
            "海上濤頭一線來，樓前指顧雪成堆。",
            "從今潮上君須上，更看銀山二十回。"
        ],
        "title": "望海樓晚景五絕  其一",
        "id": "cad04f02-0994-4960-9e75-fa0773ccfcf5"
    },
    {
        "author": "蘇軾",
        "paragraphs": [
            "橫風吹雨入樓斜，壯觀應須好句誇。",
            "雨過潮平江海碧，電光時掣紫金蛇。"
        ],
        "tags": [
            "写雨",
            "雨"
        ],
        "title": "望海樓晚景五絕  其二",
        "id": "4ae79906-5de8-487f-9507-97e26dd56df7"
    },
    {
        "author": "蘇軾",
        "paragraphs": [
            "青山斷處塔層層，隔岸人家喚欲譍。",
            "江上秋風晚來急，爲傳鐘鼓到西興。"
        ],
        "title": "望海樓晚景五絕  其三",
        "id": "83961f9a-8001-48e3-aa41-dcd980002bda"
    },
    {
        "author": "蘇軾",
        "paragraphs": [
            "樓下誰家燒夜香，玉笙哀怨弄初凉。",
            "臨風有客吟秋扇，拜月無人見晚粧。"
        ],
        "title": "望海樓晚景五絕  其四",
        "id": "af94c148-f588-4b00-94c8-cd0ae725fdf6"
    },
    {
        "author": "蘇軾",
        "paragraphs": [
            "沙河燈火照山紅，歌鼓喧呼笑語中。",
            "爲問少年心在否，角巾敧側鬢如蓬。"
        ],
        "title": "望海樓晚景五絕  其五",
        "id": "a146aeca-0b77-4a3d-82e3-51f1a5f9e065"
    },
    {
        "author": "蘇軾",
        "paragraphs": [
            "蟹眼已過魚眼生，颼颼欲作松風鳴。",
            "蒙茸出磨細珠落，眩轉遶甌飛雪輕。",
            "銀瓶瀉湯誇第二，未識古人煎水意。",
            "君不見昔時李生好客手自煎，貴從活火發新泉。",
            "又不見今時潞公煎茶學西蜀，定州花瓷琢紅玉。",
            "我今貧病常苦饑，分無玉碗捧蛾眉。",
            "且學公家作茗飲，磚爐石銚行相隨。",
            "不用撐腸拄腹文字五千卷，但願一甌常及睡足日高時。"
        ],
        "title": "試院煎茶",
        "id": "6454272c-6d05-406e-9a4c-163e6d7b35ea"
    },
    {
        "author": "蘇軾",
        "paragraphs": [
            "蘭亭繭紙入昭陵，世間遺迹猶龍騰。",
            "顔公變法出新意，細筋入骨如秋鷹。",
            "徐家父子亦秀絕，字外出力中藏稜。",
            "嶧山傳刻典刑在，千載筆法留陽冰。",
            "杜陵評書貴瘦硬，此論未公吾不憑。",
            "短長肥瘦各有態，玉環飛燕誰敢憎。",
            "吳興太守真好古，購買斷缺揮縑繒。",
            "龜趺入座螭隠壁，空齋晝靜聞登登。",
            "奇蹤散出走吳越，勝事傳說誇友朋。",
            "書來乞詩要自寫，爲把栗尾書溪藤。",
            "後來視今猶視昔，過眼百世如風燈。",
            "他年劉郎憶賀監，還道同時須服膺。"
        ],
        "title": "孫莘老求墨妙亭詩",
        "id": "58f42275-d719-49e6-867f-43556980dbb0"
    },
    {
        "author": "蘇軾",
        "paragraphs": [
            "黄鶴樓前月滿川，抱關老卒饑不眠。",
            "夜聞三人笑語言，羽衣著屐響空山。",
            "非鬼非人意其仙，石扉三叩聲清圓。",
            "洞中鏗鈜落門關，縹緲入石如飛烟。",
            "鷄鳴月落風馭還，迎拜稽首願執鞭。",
            "汝非其人骨腥羶，黄金乞得重莫肩。",
            "持歸包裹敝席氈，夜穿茅屋光射天。",
            "里閭來觀已變遷，似石非石鉛非鉛。",
            "或取而有衆憤喧，訟歸有司今幾年。",
            "無功暴得喜欲顛，神人戲汝真可憐。",
            "願君爲考然不然，此語可信馮公傳。"
        ],
        "title": "李公擇求黄鶴樓詩因記舊所聞於馮當世者",
        "id": "697efc3a-777b-494b-89ac-9af49645b2eb"
    },
    {
        "author": "蘇軾",
        "paragraphs": [
            "宛丘先生自不飽，更笑老崔窮百巧。",
            "一更相過三更歸，古柏陰中看參昴。",
            "去年舉君苜蓿盤，夜傾閩酒赤如丹。",
            "今年還看去年月，露冷遥知范叔寒。",
            "典衣自種一頃豆，那知積雨生科斗。",
            "歸來四壁草蟲鳴，不如王江常飲酒。"
        ],
        "title": "八月十日夜看月有懷子由并崔度賢良",
        "id": "39105df6-81c3-4d0a-a0a2-e0cb5d1a573d"
    },
    {
        "author": "蘇軾",
        "paragraphs": [
            "八月十五夜，月色隨處好。",
            "不擇茅簷與市樓，況我官居似蓬島。",
            "鳳咮堂前野橘香，劍潭橋畔秋荷老。",
            "八月十八潮，壯觀天下無。",
            "鯤鵬水擊三千里，組練長驅十萬夫。",
            "紅旗青蓋互明滅，黑沙白浪相吞屠。",
            "人生會合古難必，此景此行那兩得。",
            "願君聞此添蠟燭，門外白袍如立鵠。"
        ],
        "title": "催試官考較戲作",
        "id": "d24fa038-71b0-4f32-80f6-c4e7349adc98"
    },
    {
        "author": "蘇軾",
        "paragraphs": [
            "樓上烟雲怪不來，樓前飛紙落成堆。",
            "非關文字須重看，却被江山未放回。"
        ],
        "title": "八月十七日復登望海樓自和前篇是日榜出余與試官兩人復留五首  其一",
        "id": "4a32f03d-df8e-433a-a43b-32b921a54838"
    },
    {
        "author": "蘇軾",
        "paragraphs": [
            "眼昏燭暗細行斜，考閱精强外已誇。",
            "明日失杯君莫怪，早知安足不成蛇。"
        ],
        "title": "八月十七日復登望海樓自和前篇是日榜出余與試官兩人復留五首  其二",
        "id": "ce8ce6d6-c8b8-45ce-8e6e-b20ba3d3e6f3"
    },
    {
        "author": "蘇軾",
        "paragraphs": [
            "亂山遮曉擁千層，睡美初凉撼不譍。",
            "昨夜酒行君屢歎，定知歸夢到吳興。"
        ],
        "title": "八月十七日復登望海樓自和前篇是日榜出余與試官兩人復留五首  其三",
        "id": "406c9161-c219-4a15-9fb0-76d35306626f"
    },
    {
        "author": "蘇軾",
        "paragraphs": [
            "天台桂子爲誰香，倦聽空階點夜凉。",
            "頼有明朝看潮在，萬人空巷鬥新粧。"
        ],
        "title": "八月十七日復登望海樓自和前篇是日榜出余與試官兩人復留五首  其四",
        "id": "5e8a653d-7870-4acd-bc58-4903c002dff6"
    },
    {
        "author": "蘇軾",
        "paragraphs": [
            "秋花不見眼花紅，身在孤舟兀兀中。",
            "細雨作寒知有意，未教金菊出蒿蓬。"
        ],
        "title": "八月十七日復登望海樓自和前篇是日榜出余與試官兩人復留五首  其五",
        "id": "1d468dbb-a4a7-42b4-85ca-95e35d477e38"
    },
    {
        "author": "蘇軾",
        "paragraphs": [
            "而今父老千行淚，一似當時去越時。",
            "不用鎸碑頌遺愛，丈人清德畏人知。"
        ],
        "title": "和沈立之留別二首  其一",
        "id": "5041ec10-c35d-4751-a2cb-63a001e61d53"
    },
    {
        "author": "蘇軾",
        "paragraphs": [
            "卧聞鐃鼓送歸艎，夢裏匆匆共一觴。",
            "試問別來愁幾許，春江萬斛若爲量。"
        ],
        "title": "和沈立之留別二首  其二",
        "id": "43afb756-178d-4ac9-a054-4ca10781d87e"
    },
    {
        "author": "蘇軾",
        "paragraphs": [
            "千林掃作一番黄，只有芙蓉獨自芳。",
            "喚作拒霜知未稱，細思却是最宜霜。"
        ],
        "title": "和陳述古拒霜花",
        "id": "1f627c81-0a0c-4b0b-8e02-1998ec5761c4"
    },
    {
        "author": "蘇軾",
        "paragraphs": [
            "但聞烟外鐘，不見烟中寺。",
            "幽人行未已，草露濕芒屨。",
            "惟應山頭月，夜夜照來去。"
        ],
        "title": "梵天寺見僧守詮小詩清婉可愛次韵",
        "id": "23732bc9-81e5-40ed-9f35-122ac48ca471"
    },
    {
        "author": "蘇軾",
        "paragraphs": [
            "大弦春溫和且平，小弦廉折亮以清。",
            "平生未識宮與角，但聞牛鳴盎中雉登木。",
            "門前剝啄誰叩門，山僧未閑君勿嗔。",
            "歸家且覓千斛水，浄洗從前箏笛耳。"
        ],
        "title": "聽賢師琴",
        "id": "42b6f1d0-9c5d-41dc-8988-8647db1ce6cf"
    },
    {
        "author": "蘇軾",
        "paragraphs": [
            "苦熱念西風，常恐來無時。",
            "及茲遂凄凜，又作徂年悲。",
            "蟋蟀鳴我床，黄葉投我帷。",
            "窗前有棲鵩，夜嘯如狐狸。",
            "露冷梧葉脫，孤眠無安枝。",
            "熠燿亦有偶，高屋飛相追。",
            "定知無幾見，迫此清霜期。",
            "物化逝不留，我興爲嗟咨。",
            "便當勤秉燭，爲樂戒暮遲。"
        ],
        "title": "秋懷二首  其一",
        "id": "23113ec5-0c87-4400-bda3-a5926d94d472"
    },
    {
        "author": "蘇軾",
        "paragraphs": [
            "海風東南來，吹盡三日雨。",
            "空階有餘滴，似與幽人語。",
            "念我平生歡，寂寞守環堵。",
            "壺漿慰作勞，裹飯救寒苦。",
            "今年秋應熟，過從飽雞黍。",
            "嗟我獨何求，萬里涉江浦。",
            "居貧豈無食，自不安畎畝。",
            "念此坐達晨，殘燈翳復吐。"
        ],
        "title": "秋懷二首  其二",
        "id": "87e26027-72d9-4294-be29-c48247d31b8c"
    },
    {
        "author": "蘇軾",
        "paragraphs": [
            "故人已爲土，衰鬢亦驚秋。",
            "猶喜孤山下，相逢說舊遊。"
        ],
        "title": "哭歐陽公孤山僧惠思示小詩次韵",
        "id": "bd845b64-3ce8-43cc-a2c4-f23717fb8569"
    },
    {
        "author": "蘇軾",
        "paragraphs": [
            "我本麋鹿性，諒非伏轅姿。",
            "君如汗血馬，作駒已權奇。",
            "齊驅大道中，並带鑾鑣馳。",
            "聞聲自决驟，那復受縶維。",
            "謂君朝發燕，秣楚日未敧。",
            "云何中道止，連蹇馿騾隨。",
            "金鞍冒翠錦，玉勒垂青絲。",
            "旁觀信美矣，自揣良厭之。",
            "均爲人所勞，何必陋鹽輜。",
            "君看立仗馬，不敢鳴且窺。",
            "調習困鞭箠，僅存骨與皮。",
            "人生各有志，此論我久持。",
            "他人聞定笑，聊與吾子期。",
            "空齋卧積雨，病骨煩撐支。",
            "秋草上垣牆，霜葉鳴階墀。",
            "門前自無客，敢作揚雄麾。",
            "候吏報君來，弭節江之湄。",
            "一對高人談，稍忘俗吏卑。",
            "今朝枉詩句，粲如鳳來儀。",
            "上山絕梯磴，墮海迷津涯。",
            "憐我枯槁質，借潤生華滋。",
            "肯效世俗人，洗刮求瘢痍。",
            "賢明日登用，清廟歌緝熙。",
            "胡不學長卿，預作封禪詞。"
        ],
        "title": "次韵孔文仲推官見贈",
        "id": "d4ad613f-6251-4bcc-a3e2-6954061c19fe"
    },
    {
        "author": "蘇軾",
        "paragraphs": [
            "嗟君七歲知念母，憐君壯大心愈苦。",
            "羨君臨老得相逢，喜極無言淚如雨。",
            "不羨白衣作三公，不愛白日昇青天。",
            "愛君五十著綵服，兒啼却得償當年。",
            "烹龍爲炙玉爲酒，鶴髮初生千萬壽。",
            "金花詔書錦作囊，白藤肩輿簾蹙繡。",
            "感君離合我酸辛，此事今無古或聞。",
            "長陵朅來見大姊，仲孺豈意逢將軍。",
            "開皇苦桃空記面，建中天子終不見。",
            "西河郡守誰復譏，潁谷封人羞自薦。"
        ],
        "title": "朱壽昌郎中少不知母所在刺血寫經求之五十年去歲得之蜀中以詩賀之",
        "id": "498309f3-c2c0-42bb-acc9-bcee5d6834f3"
    },
    {
        "author": "蘇軾",
        "paragraphs": [
            "居官不任事，蕭散羨長卿。",
            "胡不歸去來，滯留愧淵明。",
            "鹽事星火急，誰能卹農耕。",
            "薨薨曉鼓動，萬指羅溝坑。",
            "天雨助官政，泫然淋衣纓。",
            "人如鴨與豬，投泥相濺驚。",
            "下馬荒堤上，四顧但湖泓。",
            "線路不容足，又與牛羊爭。",
            "歸田雖賤辱，豈失泥中行。",
            "寄語故山友，慎毋厭藜羹。"
        ],
        "title": "湯村開運鹽河雨中督役",
        "id": "e28339db-719f-4206-a84c-ec029723f028"
    },
    {
        "author": "蘇軾",
        "paragraphs": [
            "草沒河堤雨暗村，寺藏修竹不知門。",
            "拾薪煮藥憐僧病，掃地焚香浄客魂。",
            "農事未休侵小雪，佛燈初上報黄昏。",
            "年來漸識幽居味，思與高人對榻論。"
        ],
        "title": "是日宿水陸寺寄北山清順僧二首  其一",
        "id": "085e5e7a-c74a-4fe8-a15a-7ce51e980ee6"
    },
    {
        "author": "蘇軾",
        "paragraphs": [
            "長嫌鐘鼓聒湖山，此境蕭條却自然。",
            "乞食遶村真爲飽，無言對客本非禪。",
            "披榛覓路衝泥入，洗足關門聽雨眠。",
            "遥想後身窮賈島，夜寒應聳作詩肩。"
        ],
        "title": "是日宿水陸寺寄北山清順僧二首  其二",
        "id": "c9e7759c-0c33-43ab-88c0-50eb37ae77d0"
    },
    {
        "author": "蘇軾",
        "paragraphs": [
            "新月照水水欲冰，夜霜穿屋衣生稜。",
            "野廬半與牛羊共，曉鼓却隨鴉鵲興。",
            "夜來履破裘穿縫，紅頰曲眉應入夢。",
            "千夫在野口如林，豈不懷歸畏嘲弄。",
            "我州賢將知人勞，已釀白酒買豚羔。",
            "耐寒努力歸不遠，兩脚凍硬須公軟。"
        ],
        "title": "鹽官部役戲呈同事兼寄述古",
        "id": "308d90ea-ea06-43d8-a424-e56acc1daa1a"
    },
    {
        "author": "蘇軾",
        "paragraphs": [
            "古邑居民半海濤，師來構築便能高。",
            "千金用盡身無事，坐看香烟繞白毫。"
        ],
        "title": "鹽官絕句四首 南寺千佛閣",
        "id": "e265ed30-b07c-4b8a-bf69-7e6389cd85af"
    },
    {
        "author": "蘇軾",
        "paragraphs": [
            "已將世界等微塵，空裏浮花夢裏身。",
            "豈爲龍顔更分別，只應天眼識天人。"
        ],
        "title": "鹽官絕句四首 北寺悟空禪師塔",
        "id": "8661c356-3f0e-4f4c-8554-7b85b0773227"
    },
    {
        "author": "蘇軾",
        "paragraphs": [
            "當年雙檜是雙童，相對無言老更恭。",
            "庭雪到腰埋不死，如今化作兩蒼龍。"
        ],
        "title": "鹽官絕句四首 塔前古檜",
        "id": "0060dc75-3ed4-43aa-8c73-7fc9ce55c93a"
    },
    {
        "author": "蘇軾",
        "paragraphs": [
            "斷尾雄雞本畏烹，年來聽法伴修行。",
            "還須却置蓮花漏，老怯風霜恐不鳴。"
        ],
        "title": "鹽官絕句四首 僧爽白雞",
        "id": "9f7c63af-91f0-41c7-adc4-411c339f2706"
    },
    {
        "author": "蘇軾",
        "paragraphs": [
            "欲放清溪自在流，忍教冰雪落沙洲。",
            "出山定被江潮涴，能爲山僧更少留。"
        ],
        "title": "六和寺沖師閘山溪爲水軒",
        "id": "6e181d6c-dcb0-44e4-aa5b-eec029e0c03f"
    },
    {
        "author": "蘇軾",
        "paragraphs": [
            "井底微陽回未回，蕭蕭寒雨濕枯荄。",
            "何人更似蘇夫子，不是花時肯獨來。"
        ],
        "title": "冬至日獨遊吉祥寺",
        "id": "074fde35-2e7c-4797-8109-f4adfdb0e69d"
    },
    {
        "author": "蘇軾",
        "paragraphs": [
            "東君意淺著寒梅，千朵深紅未暇裁。",
            "安得道人殷七七，不論時節遣花開。"
        ],
        "title": "後十餘日復至",
        "id": "238cfc7a-e41a-45b9-ac52-f2d524ea2821"
    },
    {
        "author": "蘇軾",
        "paragraphs": [
            "惆悵沙河十里春，一番花老一番新。",
            "小樓依舊斜陽裏，不見樓中垂手人。"
        ],
        "title": "戲贈",
        "id": "f5e7fc9b-c4c3-43b2-a58c-92b65fbfd0f7"
    },
    {
        "author": "蘇軾",
        "paragraphs": [
            "麥光鋪几浄無瑕，入夜青燈照眼花。",
            "從此剡藤真可弔，半紆春蚓綰秋蛇。"
        ],
        "title": "和人求筆迹",
        "id": "cb566aa6-9987-4d18-a13e-bd484a0612ca"
    },
    {
        "author": "蘇軾",
        "paragraphs": [
            "餘杭自是山水窟，仄聞吳興更清絕。",
            "湖中橘林新著霜，溪上苕花正浮雪。",
            "顧渚茶芽白於齒，梅溪木瓜紅勝頰。",
            "吳兒膾縷薄欲飛，未去先說饞涎垂。",
            "亦知謝公到郡久，應怪杜牧尋春遲。",
            "鬢絲只可對禪榻，湖亭不用張水嬉。"
        ],
        "title": "將之湖州戲贈莘老",
        "id": "37922c0b-2906-4e61-b1a9-5bfb1c9edce3"
    },
    {
        "author": "蘇軾",
        "paragraphs": [
            "龍飛甲子盡豪英，嘗喜吾猶及老成。",
            "人競春蘭笑秋菊，天教明月伴長庚。",
            "傳家各自聞詩禮，與子相逢亦弟兄。",
            "洗眼上林看躍馬，賀詩先到古宣城。"
        ],
        "title": "送張軒民寺丞赴省試",
        "id": "70dafb8d-c9a5-413a-a293-eba3ac7532ac"
    },
    {
        "author": "蘇軾",
        "paragraphs": [
            "君不見夷甫開三窟，不如長康號癡絕。",
            "癡人自得終天年，智士死智罪莫雪。",
            "困窮誰要卿料理，舉頭看山笏拄頰。",
            "野鳬翅重自不飛，黄鶴何事兩翼垂。",
            "泥中相從豈得久，今我不往行恐遲。",
            "江夏無雙應未去，恨無文字相娛嬉。"
        ],
        "title": "再用前韵寄莘老",
        "id": "faf46c22-c209-4d34-aa2b-6e9d07993829"
    },
    {
        "author": "蘇軾",
        "paragraphs": [
            "天寒水落魚在泥，短鈎畫水如耕犁。",
            "渚蒲披折藻荇亂，此意豈復遺鰍鯢。",
            "偶然信手皆虛擊，本不辭勞幾萬一。",
            "一魚中刃百魚驚，蝦蟹奔忙誤跳擲。",
            "漁人養魚如養雛，插竿冠笠驚鵜鶘。",
            "豈知白梃鬧如雨，攪水覓魚嗟已疏。"
        ],
        "title": "畫魚歌",
        "id": "eeacf07d-e804-48b5-a0b0-51931d7acf00"
    },
    {
        "author": "蘇軾",
        "paragraphs": [
            "霜林老鴉閑無用，畦東拾麥畦西種。",
            "畦西種得青猗猗，畦東已作牛尾稀。",
            "明年麥熟芒攢槊，農夫未食鴉先啄。",
            "徐行俯仰若自矜，鼓翅跳踉上牛角。",
            "憶昔舜耕歷山鳥爲耘，如今老鴉種麥更辛勤。",
            "農夫羅拜鴉飛起，勸農使者來行水。"
        ],
        "title": "鴉種麥行",
        "id": "3a7b92cd-7fb2-4aed-8543-a077048ac728"
    },
    {
        "author": "蘇軾",
        "paragraphs": [
            "投紱歸來萬事輕，消磨未盡只風情。",
            "舊因蒓菜求長假，新爲楊枝作短行。",
            "不禱自安緣壽骨，深藏難沒是詩名。",
            "淺斟杯酒紅生頰，細琢歌詞穩稱聲。",
            "蝸殻卜居心自放，蠅頭寫字眼能明。",
            "盛衰閱過君應笑，寵辱年來我亦平。",
            "跪履數從圯下老，逸書閑問濟南生。",
            "東風屈指無多日，只恐先春鶗鴂鳴。"
        ],
        "title": "和致仕張郎中春晝",
        "id": "e915b732-391d-4fe5-8f0d-ad0e162e47b7"
    },
    {
        "author": "蘇軾",
        "paragraphs": [
            "傾蓋相歡一笑中，從來未省馬牛風。",
            "卜鄰尚可容三徑，投社終當作兩翁。",
            "古意已將蘭緝佩，招詞閑詠桂生叢。",
            "此身自斷天休問，白髮年來漸不公。"
        ],
        "title": "和邵同年戲贈賈收秀才三首  其一",
        "id": "91f52074-04da-4fb0-bdeb-1df220ab5d66"
    },
    {
        "author": "蘇軾",
        "paragraphs": [
            "朝見新荑出舊槎，騷人孤憤苦思家。",
            "五噫處士大窮約，三賦先生多誕誇。",
            "帳外鶴鳴匳有鏡，筒中錢盡案無鮭。",
            "玉川何日朝金闕，白晝關門守夜叉。"
        ],
        "title": "和邵同年戲贈賈收秀才三首  其二",
        "id": "63aa65dd-d2fa-40d6-aee3-9788c09bcedd"
    },
    {
        "author": "蘇軾",
        "paragraphs": [
            "生涯到處似檣烏，科第無心摘頷鬚。",
            "黄帽刺船忘歲月，白衣擔酒慰鰥孤。",
            "狙公欺病來分栗，水伯知饞爲出鱸。",
            "莫向洞庭歌此曲，烟波渺渺正愁予。"
        ],
        "tags": [
            "洞庭湖"
        ],
        "title": "和邵同年戲贈賈收秀才三首  其三",
        "id": "68084497-b153-4ab2-ab5d-75f59bc6e980"
    },
    {
        "author": "蘇軾",
        "paragraphs": [
            "今年粳稻熟苦遲，庶見霜風來幾時。",
            "霜風來時雨如瀉，杷頭出菌鐮生衣。",
            "眼枯淚盡雨不盡，忍見黄穗卧青泥。",
            "茅苫一月隴上宿，天晴穫稻隨車歸。",
            "汗流肩頳載入市，價賤乞與如糠粞。",
            "賣牛納稅拆屋炊，慮淺不及明年饑。",
            "官今要錢不要米，西北萬里招羌兒。",
            "龔黄滿朝人更苦，不如却作河伯婦。"
        ],
        "title": "吳中田婦歎",
        "id": "d5f25475-df61-4f01-a174-08db940550f4"
    },
    {
        "author": "蘇軾",
        "paragraphs": [
            "道場山頂何山麓，上徹雲峰下幽谷。",
            "我從山水窟中來，尚愛此山看不足。",
            "陂湖行盡白漫漫，青山忽作龍蛇盤。",
            "山高無風松自響，誤認石齒號驚湍。",
            "山僧不放山泉出，屋底清池照瑶席。",
            "階前合抱香入雲，月裏仙人親手植。",
            "出山回望翠雲鬟，碧瓦朱欄縹緲間。",
            "白水田頭問行路，小溪深處是何山。",
            "高人讀書夜達旦，至今山鶴鳴夜半。",
            "我今廢學不歸山，山中對酒空三歎。"
        ],
        "title": "遊道場山何山",
        "id": "ed2d1108-af42-4cfd-a6e4-a155de401cf6"
    },
    {
        "author": "蘇軾",
        "paragraphs": [
            "春風欲動北風微，歸雁亭邊送雁歸。",
            "蜀客南遊家最遠，吳山寒盡雪先晞。",
            "扁舟去後花絮亂，五馬來時賓從非。",
            "惟有道人應不忘，抱琴無語立斜暉。"
        ],
        "title": "莘老葺天慶觀小園有亭北向道士山宗說乞名與詩",
        "id": "90045df9-201c-4db2-8590-ae0a1959fe2b"
    },
    {
        "author": "蘇軾",
        "paragraphs": [
            "嗟予與子久離羣，耳冷心灰百不聞。",
            "若對青山談世事，當須舉白便浮君。"
        ],
        "title": "贈孫莘老七絕  其一",
        "id": "9fff3ef6-5cef-4448-b551-583c9fc6109d"
    },
    {
        "author": "蘇軾",
        "paragraphs": [
            "天目山前綠浸裾，碧瀾堂上看銜艫。",
            "作隄捍水非吾事，閑送苕溪入太湖。"
        ],
        "tags": [
            "太湖"
        ],
        "title": "贈孫莘老七絕  其二",
        "id": "e1ceedb0-aa9d-4b85-a815-174e45e7d767"
    },
    {
        "author": "蘇軾",
        "paragraphs": [
            "夜來雨洗碧巑岏，浪湧雲屯遶郭寒。",
            "聞有弁山何處是，爲君四面意求看。"
        ],
        "title": "贈孫莘老七絕  其三",
        "id": "6e95101f-f1ff-4450-8ae8-c9cc76bb5708"
    },
    {
        "author": "蘇軾",
        "paragraphs": [
            "夜橋燈火照溪明，欲放扁舟取次行。",
            "暫借官奴遣吹笛，明朝新月到三更。"
        ],
        "title": "贈孫莘老七絕  其四",
        "id": "be63ecea-66cf-4891-b458-d0da9ab0a0b3"
    },
    {
        "author": "蘇軾",
        "paragraphs": [
            "三年京國厭藜蒿，長羨淮魚壓楚糟。",
            "今日駱駝橋下泊，恣看修網出銀刀。"
        ],
        "title": "贈孫莘老七絕  其五",
        "id": "cc8c07bb-4b94-48ec-bada-7aab71019f23"
    },
    {
        "author": "蘇軾",
        "paragraphs": [
            "烏程霜稻襲人香，釀作春風霅水光。",
            "時復中之徐邈聖，無多酌我次公狂。"
        ],
        "title": "贈孫莘老七絕  其六",
        "id": "ed2fc6f1-dd7a-44ca-9ac4-20687fc674ef"
    },
    {
        "author": "蘇軾",
        "paragraphs": [
            "去年臘日訪孤山，曾借僧窗半日閑。",
            "不爲思歸對妻子，道人有約徑須還。"
        ],
        "title": "贈孫莘老七絕  其七",
        "id": "a6d06e95-7cb6-4874-89c3-a07fd9d1a861"
    },
    {
        "author": "蘇軾",
        "paragraphs": [
            "鴛鴦湖邊月如水，孤舟夜榜鴛鴦起。",
            "平明繫纜石橋亭，慚愧冒寒髯御史。",
            "結交最晚情獨厚，論心無數今有幾。",
            "寂寞抱關歎蕭生，耆老執戟哀揚子。",
            "怪君顔采却秀發，無乃遷謫反便美。",
            "天公欲困無奈何，世人共抑真疏矣。",
            "毘陵高山錫爲骨，陸子遺味泉冰齒。",
            "賢哉仲氏早拂衣，占斷此山長洗耳。",
            "山頭望湖光潑眼，山下濯足波生指。",
            "倘容逸少問金堂，記與嵇康留石髓。"
        ],
        "title": "至秀州贈錢端公安道並寄其弟惠山老",
        "id": "902f776a-4338-4a1b-b9a8-1702fe593e5d"
    },
    {
        "author": "蘇軾",
        "paragraphs": [
            "萬里家山一夢中，吳音漸已變兒童。",
            "每逢蜀叟談終日，便覺峨眉翠掃空。",
            "師已忘言真有道，我除搜句百無功。",
            "明年採藥天台去，更欲題詩滿浙東。"
        ],
        "title": "秀州報本禪院鄉僧文長老方丈",
        "id": "9a710617-375e-4e14-8103-ac63759b9ae5"
    },
    {
        "author": "蘇軾",
        "paragraphs": [
            "吳王池館遍重城，閑草幽花不記名。",
            "青蓋一歸無覓處，只留雙檜待昇平。"
        ],
        "title": "王復秀才所居雙檜二首  其一",
        "id": "a29a4f1f-2ba5-48ed-8830-566708a43681"
    },
    {
        "author": "蘇軾",
        "paragraphs": [
            "凜然相對敢相欺，直幹凌空未要奇。",
            "根到九泉無曲處，世間惟有蟄龍知。"
        ],
        "title": "王復秀才所居雙檜二首  其二",
        "id": "c6b14a96-7d3b-4e79-8cf8-e5596f7ce03a"
    },
    {
        "author": "蘇軾",
        "paragraphs": [
            "得句牛女夕，轉頭參尾中。",
            "青春先入睡，白髮不遺窮。",
            "酒社我爲敵，詩壇子有功。",
            "縮頭先夏鱉，實腹鄙秋蟲。",
            "莫唱裙垂綠，無人臉斷紅。",
            "舊交懷賀老，新進謝終童。",
            "袍鶻雙雙瑞，腰犀一一通。",
            "小蠻知在否，試問囁嚅翁。"
        ],
        "title": "元日次韵張先子野見和七夕寄莘老之作",
        "id": "82d5ad60-a922-4f03-9961-181e8e9fd3d3"
    },
    {
        "author": "蘇軾",
        "paragraphs": [
            "衆人事紛擾，志士獨悄悄。",
            "何意琵琶弦，常遭腰鼓鬧。",
            "三杯忘萬慮，醒後還皎皎。",
            "有如轆轤索，已脫重縈繞。",
            "家人自約飭，始慕陳婦孝。",
            "可憐原巨先，放蕩今誰弔。",
            "平生嗜羊炙，識味肯輕飽。",
            "烹蛇啖蛙蛤，頗訝能稍稍。",
            "憂來自不寐，起視天漢渺。",
            "闌干玉繩低，耿耿太白曉。"
        ],
        "title": "正月九日有美堂飲醉歸徑睡五鼓方醒不復能眠起閱文書得鮮于子駿所寄雜興作古意一首答之",
        "id": "cefccdcf-28d7-40dc-83a1-ce7366e3ef38"
    },
    {
        "author": "蘇軾",
        "paragraphs": [
            "並生天地宇，同閱古今宙。",
            "視下則有高，無前孰爲後。",
            "達人千鈞弩，一弛難再彀。",
            "下士沐猴冠，已繫猶跳驟。",
            "欲將駒過隙，坐待石穿溜。",
            "君看漢唐主，宮殿悲麥秀。",
            "而況彼區區，何異壹醉富。",
            "鶢鶋非所養，俯仰眩金奏。",
            "髑髏有餘樂，不博南面后。",
            "嗟我昔少年，守道貧非疚。",
            "自從出求仕，役物恐見囿。",
            "馬融既依梁，班固亦事竇。",
            "效矉豈不欲，頑質謝鎸鏤。",
            "仄聞長者言，婞直非養壽。",
            "唾面慎勿拭，出胯當俯就。",
            "居然成懶廢，敢復齒豪右。",
            "子如照海珠，網目疏見漏。",
            "宏材乏近用，巧舞困短袖。",
            "坐令傾國容，臨老見邂逅。",
            "吾衰信久矣，書絕十年舊。",
            "門前可羅雀，感子煩屢叩。",
            "願言歌緇衣，子粲還予授。"
        ],
        "title": "次韵答章傳道見贈",
        "id": "ce6e2a49-de6c-48c8-954a-80898f5dae0e"
    },
    {
        "author": "蘇軾",
        "paragraphs": [
            "朝見吳山橫，暮見吳山縱。",
            "吳山故多態，轉折爲君容。",
            "幽人起朱閣，空洞更無物。",
            "惟有千步岡，東西作簾額。",
            "春來故國歸無期，人言秋悲春更悲。",
            "已泛平湖思濯錦，更看橫翠憶峨眉。",
            "雕欄能得幾時好，不獨憑欄人易老。",
            "百年興廢更堪哀，懸知草莽化池臺。",
            "遊人尋我舊遊處，但覓吳山橫處來。"
        ],
        "title": "法惠寺橫翠閣",
        "id": "69f57bd5-43c4-4094-9179-047e580d2fad"
    },
    {
        "author": "蘇軾",
        "paragraphs": [
            "紗籠擎燭迎門入，銀葉燒香見客邀。",
            "金鼎轉丹光吐夜，寶珠穿蟻鬧連朝。",
            "波翻焰裏元相激，魚舞湯中不畏焦。",
            "明日酒醒空想像，清吟半逐夢魂銷。"
        ],
        "title": "祥符寺九曲觀燈",
        "id": "f844429f-b741-4a4d-9cfd-4030bead63df"
    },
    {
        "author": "蘇軾",
        "paragraphs": [
            "門前歌舞鬥分朋，一室清風冷欲冰。",
            "不把琉璃閑照佛，始知無盡本無燈。"
        ],
        "title": "上元過祥符僧可久房蕭然無燈火",
        "id": "f2604611-c2a9-49ff-af25-0aed844b4f0e"
    },
    {
        "author": "蘇軾",
        "paragraphs": [
            "屋上山禽苦喚人，檻前冰沼忽生鱗。",
            "老來厭伴紅裙醉，病起空驚白髮新。",
            "卧聽使君鳴鼓角，試呼稚子整冠巾。",
            "曲欄幽榭終寒窘，一看郊原浩蕩春。"
        ],
        "title": "正月二十一日病後述古邀往城外尋春",
        "id": "be69b9db-3297-4605-a50f-7f6e907d0fa8"
    },
    {
        "author": "蘇軾",
        "paragraphs": [
            "喜逢門外白衣人，欲膾湖中赤玉鱗。",
            "遊舫已粧吳榜穩，舞衫初試越羅新。",
            "欲將漁釣追黄帽，未要靴刀抹絳巾。",
            "芳意十分强半在，爲君先踏水邊春。"
        ],
        "title": "有以官法酒見餉者因用前韵求述古爲移厨飲湖上",
        "id": "f94ebe50-227d-4f9e-a88c-7f1b4504eefa"
    },
    {
        "author": "蘇軾",
        "paragraphs": [
            "朝曦迎客艷重岡，晚雨留人入醉鄉。",
            "此意自佳君不會，一杯當屬水仙王。"
        ],
        "title": "飲湖上初晴後雨二首  其一",
        "id": "610e5dea-c92e-4045-93d4-e617c90aab27"
    },
    {
        "author": "蘇軾",
        "paragraphs": [
            "水光瀲灧晴方好，山色空濛雨亦奇。",
            "若把西湖比西子，淡粧濃抹總相宜。"
        ],
        "tags": [
            "西湖",
            "写雨",
            "山水",
            "写景",
            "古诗三百首",
            "宋诗",
            "三年级上册",
            "雨",
            "小学古诗"
        ],
        "title": "飲湖上初晴後雨二首  其二",
        "id": "84ac0afb-51fb-499a-91d6-f71e5c6ea1cf"
    },
    {
        "author": "蘇軾",
        "paragraphs": [
            "春山磔磔鳴春禽，此間不可無我吟。",
            "路長漫漫傍江浦，此間不可無君語。",
            "金鯽池邊不見君，追君直過定山村。",
            "路人皆言君未遠，騎馬少年清且婉。",
            "風巌水穴舊聞名，只隔山溪夜不行。",
            "溪橋曉溜浮梅萼，知君繫馬巌花落。",
            "出城三日尚逶遲，妻孥怪駡歸何時。",
            "世上小兒誇疾走，如君相待今安有。"
        ],
        "title": "往富陽新城李節推先行三日留風水洞見待",
        "id": "951e8b9d-c761-4902-a641-c560d0391fc0"
    },
    {
        "author": "蘇軾",
        "paragraphs": [
            "風轉鳴空穴，泉幽瀉石門。",
            "虛心聞地籟，妄意覓桃源。",
            "過客詩難好，居僧語不繁。",
            "歸瓶得冰雪，清冷慰文園。"
        ],
        "title": "風水洞二首和李節推  其一",
        "id": "e689ce4e-9241-4814-a8a1-877f16f27bc6"
    },
    {
        "author": "蘇軾",
        "paragraphs": [
            "山前乳水隔塵凡，山上仙風舞檜杉。",
            "細細龍鱗生亂石，團團羊角轉空巌。",
            "馮夷窟宅非梁棟，御寇車輿謝轡銜。",
            "世事漸艱吾欲去，永隨二子脫譏讒。"
        ],
        "title": "風水洞二首和李節推  其二",
        "id": "b63abe8f-703b-461f-93fe-a4c18f856e48"
    },
    {
        "author": "蘇軾",
        "paragraphs": [
            "富春真古邑，此寺亦唐餘。",
            "鶴老依喬木，龍歸護賜書。",
            "連筒春水遠，出谷晚鐘疏。",
            "欲繼江潮韵，何人爲起予。"
        ],
        "title": "獨遊富陽普照寺",
        "id": "118158de-f7a5-491a-9991-acd90220fbbe"
    },
    {
        "author": "蘇軾",
        "paragraphs": [
            "長松吟風晚雨細，東庵半掩西庵閉。",
            "山行盡日不逢人，裛裛野梅香入袂。",
            "居僧笑我戀清景，自厭山深出無計。",
            "我雖愛山亦自笑，獨往神傷後難繼。",
            "不如西湖飲美酒，紅杏碧桃香覆髻。",
            "作詩寄謝採薇翁，本不避人那避世。"
        ],
        "tags": [
            "西湖"
        ],
        "title": "自普照游二庵",
        "id": "b07d63ba-3ca0-4a77-aa0f-6a85fae2d7fa"
    },
    {
        "author": "蘇軾",
        "paragraphs": [
            "人去山空鶴不歸，丹亡鼎在世徒悲。",
            "可憐九轉功成後，却把飛昇乞內芝。"
        ],
        "title": "富陽妙庭觀董雙成故宅發地得丹鼎覆以銅盤承以琉璃盆盆既破碎丹亦爲人爭奪持去今獨盤鼎在耳二首  其一",
        "id": "2fb62d22-8d9e-452b-a0a6-8e514b49e345"
    },
    {
        "author": "蘇軾",
        "paragraphs": [
            "琉璃擊碎走金丹，無復神光發舊壇。",
            "時有世人來舐鼎，欲隨雞犬事劉安。"
        ],
        "title": "富陽妙庭觀董雙成故宅發地得丹鼎覆以銅盤承以琉璃盆盆既破碎丹亦爲人爭奪持去今獨盤鼎在耳二首  其二",
        "id": "dbc21f50-a79d-4b24-ad17-dca9f8b0dfda"
    },
    {
        "author": "蘇軾",
        "paragraphs": [
            "東風知我欲山行，吹斷檐間積雨聲。",
            "嶺上晴雲披絮帽，樹頭初日挂銅鉦。",
            "野桃含笑竹籬短，溪柳自摇沙水清。",
            "西崦人家應最樂，煮芹燒筍餉春耕。"
        ],
        "title": "新城道中二首  其一",
        "id": "f709b795-0cc0-4f5a-a033-fcd93b5d5d3c"
    },
    {
        "author": "蘇軾",
        "paragraphs": [
            "身世悠悠我此行，溪邊委轡聽溪聲。",
            "散材畏見搜林斧，疲馬思聞卷旆鉦。",
            "細雨足時茶戶喜，亂山深處長官清。",
            "人間岐路知多少，試向桑田問耦耕。"
        ],
        "title": "新城道中二首  其二",
        "id": "37e48246-f139-4288-8a11-83066e8585c1"
    },
    {
        "author": "蘇軾",
        "paragraphs": [
            "竹籬茅屋趁溪斜，春入山村處處花。",
            "無象太平還有象，孤烟起處是人家。"
        ],
        "title": "山村五絕  其一",
        "id": "61b3324a-d593-4be0-9ca9-54cbbcde7a2d"
    },
    {
        "author": "蘇軾",
        "paragraphs": [
            "烟雨濛濛雞犬聲，有生何處不安生。",
            "但令黄犢無人佩，布穀何勞也勸耕。"
        ],
        "title": "山村五絕  其二",
        "id": "7ed0399d-21b1-459f-b244-456a0f0c3466"
    },
    {
        "author": "蘇軾",
        "paragraphs": [
            "老翁七十自腰鎌，慚愧春山筍蕨甜。",
            "豈是聞韶解忘味，邇來三月食無鹽。"
        ],
        "title": "山村五絕  其三",
        "id": "5640498d-f2d9-43e2-ba5b-0c36db7826bc"
    },
    {
        "author": "蘇軾",
        "paragraphs": [
            "杖藜裹飯去匆匆，過眼青錢轉手空。",
            "贏得兒童語音好，一年强半在城中。"
        ],
        "title": "山村五絕  其四",
        "id": "1db82968-6331-4543-802a-b650d8646439"
    },
    {
        "author": "蘇軾",
        "paragraphs": [
            "竊祿忘歸我自羞，豐年底事汝憂愁。",
            "不須更待飛鳶墮，方念平生馬少游。"
        ],
        "title": "山村五絕  其五",
        "id": "f67ffc82-346a-4615-beb5-d526404dac68"
    },
    {
        "author": "蘇軾",
        "paragraphs": [
            "雪入春分省見稀，半開桃李不勝威。",
            "應慚落地梅花識，却作漫天柳絮飛。",
            "不分東君專節物，故將新巧發陰機。",
            "從今造物尤難料，更暖須留御臘衣。"
        ],
        "title": "癸丑春分後雪",
        "id": "d04ed969-3820-4751-a724-d4256f6e7aca"
    },
    {
        "author": "蘇軾",
        "paragraphs": [
            "我飲不盡器，半酣味尤長。",
            "籃輿湖上歸，春風灑面凉。",
            "行到孤山西，夜色已蒼蒼。",
            "清吟雜夢寐，得句旋已忘。",
            "尚記梨花村，依依聞暗香。",
            "入城定何時，賓客半在亡。",
            "睡眼忽驚矍，繁燈鬧河塘。",
            "市人拍手笑，狀如失林麞。",
            "始悟山野姿，異趣難自强。",
            "人生安爲樂，吾策殊未良。"
        ],
        "title": "湖上夜歸",
        "id": "0da3c3a9-0b4a-4ad7-9d40-665872ec090f"
    },
    {
        "author": "蘇軾",
        "paragraphs": [
            "青春不覺老朱顔，强半銷磨簿領間。",
            "愁客倦吟花似酒，佳人休唱日銜山。",
            "共知寒食明朝過，且赴僧窗半日閑。",
            "命駕呂安邀不至，浴沂曾點暮方還。"
        ],
        "title": "同曾元恕游龍山呂穆仲不至",
        "id": "e379bba2-d774-42e9-9e64-67c80cf0a735"
    },
    {
        "author": "蘇軾",
        "paragraphs": [
            "城頭月落尚啼烏，烏榜紅舷早滿湖。",
            "鼓吹未容迎五馬，水雲先已颺雙鳬。",
            "映山黄帽螭頭舫，夾道青烟鵲尾爐。",
            "老病逢春只思睡，獨求僧榻寄須臾。"
        ],
        "tags": [
            "厌倦",
            "抒情",
            "记游",
            "写景"
        ],
        "title": "寒食未明至湖上太守未來兩縣令先在",
        "id": "1bd053f1-b0d2-44d5-a321-1e2b15e51e22"
    },
    {
        "author": "蘇軾",
        "paragraphs": [
            "鑪錘一手賦形殊，造化無心敢望渠。",
            "我本疏頑固當爾，子猶淪落況其餘。",
            "龔黄側畔難言政，羅趙前頭且眩書。",
            "惟有陽關一杯酒，殷勤重唱贈離居。"
        ],
        "title": "次韵孫莘老見贈時莘老移廬州因以別之",
        "id": "60470bc2-f3a5-408b-96ee-455147b849dd"
    },
    {
        "author": "蘇軾",
        "paragraphs": [
            "青鳥銜巾久欲飛，黄鶑別主更悲啼。",
            "殷勤莫忘分携處，湖水東邊鳳嶺西。"
        ],
        "title": "贈別",
        "id": "3016a969-3c1c-43f9-98d1-19af782af7c2"
    },
    {
        "author": "蘇軾",
        "paragraphs": [
            "絳蠟燒殘玉斝飛，離歌唱徹萬行啼。",
            "他年一舸鴟夷去，應記儂家舊住西。"
        ],
        "title": "次韵代留別",
        "id": "6276561d-75ea-46c0-9915-40f5bda6c813"
    },
    {
        "author": "蘇軾",
        "paragraphs": [
            "環非環，玦非玦，中有迷離玉兔兒。",
            "一似佳人裙上月，月圓還缺缺還圓，此月一缺圓何年。",
            "君不見鬥茶公子不忍鬥小團，上有雙銜綬带雙飛鸞。"
        ],
        "title": "月兔茶",
        "id": "b1a206ac-42e8-42a4-80bd-1c4586e398e6"
    },
    {
        "author": "蘇軾",
        "paragraphs": [
            "雙頰凝酥髮抹漆，眼光入簾珠的皪。",
            "故將白練作仙衣，不許紅膏污天質。",
            "吳音嬌軟带兒癡，無限閑愁總未知。",
            "自古佳人多命薄，閉門春盡楊花落。"
        ],
        "title": "薄命佳人",
        "id": "90cbbd04-d695-4f75-a023-9cb4d0f3b6dd"
    },
    {
        "author": "蘇軾",
        "paragraphs": [
            "今歲東風巧剪裁，含情只待使君來。",
            "對花無信花應恨，直恐明年便不開。"
        ],
        "title": "吉祥寺花將落而述古不至",
        "id": "0ef31bee-e1cd-49da-8acd-0f6ce7839d2d"
    },
    {
        "author": "蘇軾",
        "paragraphs": [
            "仙衣不用剪刀裁，國色初酣卯酒來。",
            "太守問花花有語，爲君零落爲君開。"
        ],
        "title": "述古聞之明日即至坐上復用前韵同賦",
        "id": "cde7b9aa-dbab-458b-bbc9-26c345f03fc0"
    },
    {
        "author": "蘇軾",
        "paragraphs": [
            "二八佳人細馬馱，十千美酒渭城歌。",
            "簾前柳絮驚春晚，頭上花枝奈老何。",
            "露濕醉巾香掩冉，月明歸路影婆娑。",
            "綠珠吹笛何時見，欲把斜紅插皂羅。"
        ],
        "title": "李鈐轄坐上分題戴花",
        "id": "be6aef95-c08a-44cc-8d69-7b5dfdd7cf7c"
    },
    {
        "author": "蘇軾",
        "paragraphs": [
            "山翁不出山，溪翁長在溪。",
            "不如野翁來往溪山間，上友麋鹿下鳧鷖。",
            "問翁何所樂，三年不去煩推擠。",
            "翁言此間亦有樂，非絲非竹非蛾眉。",
            "山人醉後鐵冠落，溪女笑時銀櫛低。",
            "我來觀政問風謠，皆云吠犬足生氂。",
            "但恐此翁一旦捨此去，長使山人索寞溪女啼。"
        ],
        "title": "於潛令刁同年野翁亭",
        "id": "c2291fa9-e92a-427c-9d3f-e95dcd081f4e"
    },
    {
        "author": "蘇軾",
        "paragraphs": [
            "可使食無肉，不可使居無竹。",
            "無肉令人瘦，無竹令人俗。",
            "人瘦尚可肥，俗士不可醫。",
            "旁人笑此言，似高還似癡。",
            "若對此君仍大嚼，世間那有揚州鶴。"
        ],
        "title": "於潛僧綠筠軒",
        "id": "f66e3bd2-62e3-4c68-b2bb-c5086c415d09"
    },
    {
        "author": "蘇軾",
        "paragraphs": [
            "青裙縞袂於潛女，兩足如霜不穿屨。",
            "{舟奢}沙鬢髮絲穿柠，蓬沓障前走風雨。",
            "老濞宮粧傳父祖，至今遺民悲故主。",
            "苕溪楊柳初飛絮，照溪畫眉渡溪去。",
            "逢郎樵歸相媚嫵，不信姬姜有齊魯。"
        ],
        "title": "於潛女",
        "id": "944e2c2f-b706-41ad-aff5-04a29a33a166"
    },
    {
        "author": "蘇軾",
        "paragraphs": [
            "亂山滴翠衣裘重，雙澗響空窗戶摇。",
            "飽食不嫌溪筍瘦，穿林閑覓野芎苗。",
            "却愁縣令知游寺，尚喜漁人爭渡橋。",
            "正似醴泉山下路，桑枝刺眼麥齊腰。"
        ],
        "title": "自昌化雙溪館下步尋溪源至治平寺二首  其一",
        "id": "6324ffd9-a8eb-4186-ae6e-86f0e5793c38"
    },
    {
        "author": "蘇軾",
        "paragraphs": [
            "每見田園輒自招，倦飛不擬控扶摇。",
            "共疑楊惲非鋤豆，誰信劉章解立苗。",
            "老去尚貪彭澤米，夢歸時到錦江橋。",
            "宦游莫作無家客，舉族長懸似細腰。"
        ],
        "title": "自昌化雙溪館下步尋溪源至治平寺二首  其二",
        "id": "638f8221-8679-4794-ade4-30e2555dcf56"
    },
    {
        "author": "蘇軾",
        "paragraphs": [
            "我雖不解飲，把盞歡意足。",
            "試呼白髮感秋人，令唱黄雞催曉曲。",
            "與君登科如隔晨，敝袍霜葉空殘綠。",
            "如今莫問老與少，兒子森森如立竹。",
            "黄雞催曉不須愁，老盡世人非我獨。"
        ],
        "title": "與臨安令宗人同年劇飲",
        "id": "b580fd7e-0e8d-4cd6-8033-170a38168947"
    },
    {
        "author": "蘇軾",
        "paragraphs": [
            "七尺頑軀走世塵，十圍便腹貯天真。",
            "此中空洞渾無物，何止容君數百人。"
        ],
        "title": "寶山晝睡",
        "id": "e778fd03-7146-4e75-87a9-9a603c41bd4e"
    },
    {
        "author": "蘇軾",
        "paragraphs": [
            "江山雖有餘，亭榭苦難穩。",
            "登臨不得要，萬象各偃蹇。",
            "惜哉垂雲軒，此地得何晚。",
            "天公爭向背，詩眼巧增損。",
            "路窮朱欄出，山破石壁很。",
            "海門浸坤軸，湖尾抱雲巘。",
            "葱葱城郭麗，淡淡烟村遠。",
            "紛紛鳥鵲去，一一漁樵返。",
            "雄觀快新獲，微景收昔遁。",
            "道人真古人，嘯詠慕嵇阮。",
            "空齋卧蒲褐，芒屨每自捆。",
            "天憐詩人窮，乞與供詩本。",
            "我詩久不作，荒澀旋鋤墾。",
            "從君覓佳句，咀嚼廢朝飯。"
        ],
        "title": "僧清順新作垂雲亭",
        "id": "8e826c18-01f0-4bc3-9662-f0e32f2b99c2"
    },
    {
        "author": "蘇軾",
        "paragraphs": [
            "三吳雨連月，湖水日夜添。",
            "尋僧去無路，瀲瀲水拍檐。",
            "駕言徂北山，得與幽人兼。",
            "清風洗昏翳，晚景分穠纖。",
            "縹緲朱樓人，斜陽半疏簾。",
            "臨風一揮手，悵焉起遐瞻。",
            "世人騖朝市，獨向溪山廉。",
            "此樂得有命，輕傳神所殲。"
        ],
        "title": "五月十日與呂仲甫周邠僧惠勤惠思清順可久惟肅義詮同泛湖游北山",
        "id": "1cf59392-c3f2-4afb-8347-47a2a20aef74"
    },
    {
        "author": "蘇軾",
        "paragraphs": [
            "靄靄君詩似嶺雲，從來不許醉紅裙。",
            "不知野屐穿山翠，惟見輕橈破浪紋。",
            "頗憶呼盧袁彥道，難邀駡座灌將軍。",
            "晚風落日元無主，不惜清凉與子分。"
        ],
        "title": "會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服  其一",
        "id": "2f5bfe26-3243-4c3a-88ab-b5e3b2a66159"
    },
    {
        "author": "蘇軾",
        "paragraphs": [
            "載酒無人過子雲，掩關晝卧客書裙。",
            "歌喉不共聽珠貫，醉面何因作纈紋。",
            "僧侶且陪香火社，詩壇欲斂鸛鵝軍。",
            "憑君遍遶湖邊寺，漲綠晴來已十分。"
        ],
        "title": "會客有美堂周邠長官與數僧同泛湖往北山湖中聞堂上歌笑聲以詩見寄因和二首時周有服  其二",
        "id": "c510e5c9-668f-402c-9691-32101f839ceb"
    },
    {
        "author": "蘇軾",
        "paragraphs": [
            "悽音怨亂不成歌，縱使重來奈老何。",
            "淚眼無窮似梅雨，一番勻了一番多。"
        ],
        "title": "席上代人贈別三首  其一",
        "id": "feae085e-e3b2-44c6-8c2d-9cb1192344c4"
    },
    {
        "author": "蘇軾",
        "paragraphs": [
            "天上麒麟豈混塵，籠中翡翠不由身。",
            "那知昨夜香閨裏，更有偷啼暗別人。"
        ],
        "title": "席上代人贈別三首  其二",
        "id": "4a21de24-5600-4d1e-956e-021d2b62136c"
    },
    {
        "author": "蘇軾",
        "paragraphs": [
            "蓮子劈開須見臆，楸枰著盡更無期。",
            "破衫却有重逢處，一飯何曾忘却時。"
        ],
        "title": "席上代人贈別三首  其三",
        "id": "42463fbb-19a9-4d3b-b688-2c5e6a10a254"
    },
    {
        "author": "蘇軾",
        "paragraphs": [
            "已外浮名更外身，區區雷電若爲神。",
            "山頭只作嬰兒看，無限人間失箸人。"
        ],
        "title": "唐道人言天目山上俯視雷雨每大雷電但聞雲中如嬰兒聲殊不聞雷震也",
        "id": "c67eb6b1-4e3e-4393-95fd-01bf79c2049d"
    },
    {
        "author": "蘇軾",
        "paragraphs": [
            "秋後風光雨後山，滿城流水碧潺潺。",
            "烟雲好處無多子，及取昏鴉未到間。"
        ],
        "title": "追和子由去歲試舉人洛下所寄九首 暴雨初晴樓上晚景 其一",
        "id": "03ddd545-b00d-4511-a041-87b441be26f9"
    },
    {
        "author": "蘇軾",
        "paragraphs": [
            "洛邑從來天地中，嵩高蒼翠北邙紅。",
            "風流耆舊消磨盡，只有青山對病翁。"
        ],
        "title": "追和子由去歲試舉人洛下所寄九首 暴雨初晴樓上晚景 其二",
        "id": "83001f8c-b389-4767-8538-94cea7c3bfb0"
    },
    {
        "author": "蘇軾",
        "paragraphs": [
            "白汗翻漿午景前，雨餘風物便蕭然。",
            "應傾半熟鵝黄酒，照見新晴水碧天。"
        ],
        "title": "追和子由去歲試舉人洛下所寄九首 暴雨初晴樓上晚景 其三",
        "id": "9058f848-9822-4644-accb-aefce4bece3a"
    },
    {
        "author": "蘇軾",
        "paragraphs": [
            "疾雷破屋雨翻河，一掃清風未覺多。",
            "應似畫師吳道子，高堂巨壁寫降魔。"
        ],
        "title": "追和子由去歲試舉人洛下所寄九首 暴雨初晴樓上晚景 其四",
        "id": "b5200feb-1cc9-4c7a-9638-f1d4d03a1b41"
    },
    {
        "author": "蘇軾",
        "paragraphs": [
            "客路三年不見山，上樓相對夢魂間。",
            "明朝却踏紅塵去，羞向清伊照病顔。"
        ],
        "title": "追和子由去歲試舉人洛下所寄九首 暴雨初晴樓上晚景 其五",
        "id": "f5c73049-dbe3-4528-8c10-9b5b53c4842e"
    },
    {
        "author": "蘇軾",
        "paragraphs": [
            "寓世身如夢，安閑日似年。",
            "敗蒲翻覆卧，破裓再三連。",
            "勸客眠風竹，長齋飲石泉。",
            "回頭萬事錯，自笑覺師賢。"
        ],
        "title": "追和子由去歲試舉人洛下所寄九首 過廣愛寺見三學演師觀楊惠之塑寶山朱瑶畫文殊普賢 其一",
        "id": "23d3ff09-fc5d-4ad6-905c-1622a7b640f8"
    },
    {
        "author": "蘇軾",
        "paragraphs": [
            "妙迹苦難尋，茲山見幾層。",
            "亂峰螺髻出，絕澗陣雲崩。",
            "措意元同畫，觀空欲問僧。",
            "莫教林下意，終老歎何曾。"
        ],
        "title": "追和子由去歲試舉人洛下所寄九首 過廣愛寺見三學演師觀楊惠之塑寶山朱瑶畫文殊普賢 其二",
        "id": "b2e3819e-6455-450a-bd76-2c161155a0e9"
    },
    {
        "author": "蘇軾",
        "paragraphs": [
            "朱瑶唐晚輩，得法尚雄深。",
            "滿寺空遺跡，何人識苦心。",
            "長廊敧雨脚，破壁撼鐘音。",
            "成壞無窮事，他年復弔今。"
        ],
        "title": "追和子由去歲試舉人洛下所寄九首 過廣愛寺見三學演師觀楊惠之塑寶山朱瑶畫文殊普賢 其三",
        "id": "126658d6-57c6-4812-90d9-234d4a63dc32"
    },
    {
        "author": "蘇軾",
        "paragraphs": [
            "絳侯百萬兵，尚畏書牘背。",
            "功名意不已，數與危機會。",
            "我公抱絕識，凜凜鎮橫潰。",
            "欲收伊呂迹，遠與巢由對。",
            "誓言雖未從，久已斷諸內。",
            "區區爲懷祖，頗覺羲之隘。",
            "此身隨造物，一葉舞澎湃。",
            "田園不早定，歸宿終安在。",
            "彼美石淙莊，每到百事廢。",
            "泉流知人意，屈折作濤瀨。",
            "寒光洗肝膈，清響跨竽籟。",
            "我舊門前客，放言不自外。",
            "園中亦何有，薈蔚可勝計。",
            "請公試回首，歲晚餘蒼檜。"
        ],
        "title": "追和子由去歲試舉人洛下所寄九首 韓子華石淙莊",
        "id": "86c9cfb5-569b-4434-a3c8-6402be671204"
    },
    {
        "author": "蘇軾",
        "paragraphs": [
            "南北一山門，上下兩天竺。",
            "中有老法師，瘦長如鸛鵠。",
            "不知修何行，碧眼照山谷。",
            "見之自清凉，洗盡煩惱毒。",
            "坐令一都會，男女禮白足。",
            "我有長頭兒，角頰峙犀玉。",
            "四歲不知行，抱負煩背腹。",
            "師來爲摩頂，起走趁奔鹿。",
            "乃知戒律中，妙用謝羈束。",
            "何必言法華，佯狂啖魚肉。"
        ],
        "title": "贈上天竺辯才師",
        "id": "9a8d20ae-8c78-4935-8f4b-88818edc0825"
    },
    {
        "author": "蘇軾",
        "paragraphs": [
            "百重堆案掣身閑，一葉秋聲對榻眠。",
            "床下雪霜侵戶月，枕中琴筑落階泉。",
            "崎嶇世味嘗應遍，寂寞山棲老漸便。",
            "惟有憫農心尚在，起占雲漢更茫然。"
        ],
        "title": "立秋日禱雨宿靈隠寺同周徐二令",
        "id": "4b73879f-fa09-4885-918a-8f14e31a7032"
    },
    {
        "author": "蘇軾",
        "paragraphs": [
            "卧聞禪老入南山，浄掃清風五百間。",
            "我與世疏宜獨往，君緣詩好不容攀。",
            "自知樂事年年減，難得高人日日閑。",
            "欲問雲公覓心地，要知何處是無還。"
        ],
        "title": "病中獨遊浄慈謁本長老周長官以詩見寄仍邀遊靈隠因次韵答之",
        "id": "0cb46bc7-1d1b-4350-9379-b29b6b3a60dd"
    },
    {
        "author": "蘇軾",
        "paragraphs": [
            "紫李黄瓜村路香，烏紗白葛道衣凉。",
            "閉門野寺松陰轉，敧枕風軒客夢長。",
            "因病得閑殊不惡，安心是藥更無方。",
            "道人不惜階前水，借與匏樽自在嘗。"
        ],
        "title": "病中遊祖塔院",
        "id": "19f4928a-af88-41dc-abda-6b47a4a6b34e"
    },
    {
        "author": "蘇軾",
        "paragraphs": [
            "亭亭石塔東峰上，此老初來百神仰。",
            "虎移泉眼趁行脚，龍作浪花供撫掌。",
            "至今遊人盥濯罷，卧聽空階環玦響。",
            "故知此老如此泉，莫作人間去來想。"
        ],
        "title": "虎跑泉",
        "id": "4ff35d30-fd27-4cb7-8f96-f6c0aa80a4d3"
    },
    {
        "author": "蘇軾",
        "paragraphs": [
            "陶令思歸久未成，遠公不出但聞名。",
            "山中只有蒼髯叟，數里蕭蕭管送迎。"
        ],
        "title": "佛日山榮長老方丈五絕  其一",
        "id": "0108c90d-cc60-4c97-8a9d-b6387b34bd38"
    },
    {
        "author": "蘇軾",
        "paragraphs": [
            "千株玉槊攙雲立，一穗珠旒落鏡寒。",
            "何處霜眉碧眼客，結爲三友冷相看。"
        ],
        "title": "佛日山榮長老方丈五絕  其二",
        "id": "d1e9ede4-72ea-48a6-9ad3-259ba777312f"
    },
    {
        "author": "蘇軾",
        "paragraphs": [
            "東麓雲根露角牙，細泉幽咽走金沙。",
            "不堪土肉埋山骨，未放蒼龍浴渥洼。"
        ],
        "title": "佛日山榮長老方丈五絕  其三",
        "id": "5ea6a75f-6944-4797-bd78-d981cbc4e3ef"
    },
    {
        "author": "蘇軾",
        "paragraphs": [
            "食罷茶甌未要深，清風一榻抵千金。",
            "腹摇鼻息庭花落，還盡平生未足心。"
        ],
        "title": "佛日山榮長老方丈五絕  其四",
        "id": "bfe2b58f-38a3-476d-86b3-d263947d4413"
    },
    {
        "author": "蘇軾",
        "paragraphs": [
            "日射回廊午枕明，水沉銷盡碧烟橫。",
            "山人睡覺無人見，只有飛蚊繞鬢鳴。"
        ],
        "title": "佛日山榮長老方丈五絕  其五",
        "id": "f20df2c2-eba6-4a43-9ff7-b1885dc80bd7"
    },
    {
        "author": "蘇軾",
        "paragraphs": [
            "欲尋遺跡强沾裳，本自無生可得亡。",
            "今夜生公講堂月，滿庭依舊冷如霜。"
        ],
        "title": "弔天竺海月辯師三首  其一",
        "id": "dd5235fe-cde3-422d-9e8e-102a1895539e"
    },
    {
        "author": "蘇軾",
        "paragraphs": [
            "生死猶如臂屈伸，情鍾我輩一酸辛。",
            "樂天不是蓬萊客，憑仗西方作主人。"
        ],
        "title": "弔天竺海月辯師三首  其二",
        "id": "8607ae82-eeea-404f-be23-0569508b6574"
    },
    {
        "author": "蘇軾",
        "paragraphs": [
            "欲訪浮雲起滅因，無緣却見夢中身。",
            "安心好住王文度，此理何須更問人。"
        ],
        "title": "弔天竺海月辯師三首  其三",
        "id": "551a2fec-1453-4cb3-bfb4-4743dcb6d494"
    },
    {
        "author": "蘇軾",
        "paragraphs": [
            "道人手種幾生前，鶴骨龍筋尚宛然。",
            "雙幹一先神物化，九朝三見太平年。",
            "忽驚華構依巌出，乞與佳名到處傳。",
            "此柏未枯君記取，灰心聊伴小乘禪。"
        ],
        "title": "孤山二詠 柏堂",
        "id": "83840da8-fcd0-4e31-b32d-101ae3586aa7"
    },
    {
        "author": "蘇軾",
        "paragraphs": [
            "海山兜率兩茫然，古寺無人竹滿軒。",
            "白鶴不留歸後語，蒼龍猶是種時孫。",
            "兩叢恰似蕭郎筆，十畝空懷渭上村。",
            "欲把新詩問遺像，病維摩詰更無言。"
        ],
        "title": "孤山二詠 竹閣",
        "id": "0969132f-6214-4731-bfd1-3c6fe32c84dc"
    },
    {
        "author": "蘇軾",
        "paragraphs": [
            "娟娟雲月稍侵軒，瀲瀲星河半隠山。",
            "魚鑰未收清夜永，鳳簫猶在翠微間。",
            "淒風瑟縮經絃柱，香霧淒迷著髻鬟。",
            "共喜使君能鼓樂，萬人爭看火城還。"
        ],
        "title": "與述古自有美堂乘月夜歸",
        "id": "dff43259-3011-420f-aa55-96f8a3edb002"
    },
    {
        "author": "蘇軾",
        "paragraphs": [
            "遊人脚底一聲雷，滿座頑雲撥不開。",
            "天外黑風吹海立，浙東飛雨過江來。",
            "十分瀲灧金樽凸，千杖敲鏗羯鼓催。",
            "喚起謫仙泉灑面，倒傾鮫室瀉瓊瑰。"
        ],
        "tags": [
            "写雨",
            "赞美",
            "雨"
        ],
        "title": "有美堂暴雨",
        "id": "0a51cad5-338c-485c-91ad-bd8611418faa"
    },
    {
        "author": "蘇軾",
        "paragraphs": [
            "定知玉兔十分圓，已作霜風九月寒。",
            "寄語重門休上鑰，夜潮留向月中看。"
        ],
        "title": "八月十五日看潮五絕  其一",
        "id": "2d61dd4b-ec97-434b-bf52-36f0958f8889"
    },
    {
        "author": "蘇軾",
        "paragraphs": [
            "萬人鼓譟懾吳儂，猶是浮江老阿童。",
            "欲識潮頭高幾許，越山渾在浪花中。"
        ],
        "title": "八月十五日看潮五絕  其二",
        "id": "7e04f5aa-c40f-425f-82c5-070173c721d3"
    },
    {
        "author": "蘇軾",
        "paragraphs": [
            "江邊身世兩悠悠，久與滄波共白頭。",
            "造物亦知人易老，故教江水向西流。"
        ],
        "title": "八月十五日看潮五絕  其三",
        "id": "178cbe5e-ac45-4053-825d-9b36bdb95fcd"
    },
    {
        "author": "蘇軾",
        "paragraphs": [
            "吳兒生長狎濤淵，冒利輕生不自憐。",
            "東海若知明主意，應教斥鹵變桑田。"
        ],
        "title": "八月十五日看潮五絕  其四",
        "id": "4edd9eb1-d798-4b8e-aeaa-6bf3e4cc9352"
    },
    {
        "author": "蘇軾",
        "paragraphs": [
            "江神河伯兩醯雞，海若東來氣吐霓。",
            "安得夫差水犀手，三千强弩射潮低。"
        ],
        "title": "八月十五日看潮五絕  其五",
        "id": "b5a45ab5-1ae1-40e2-afa7-bb4be854d41b"
    },
    {
        "author": "蘇軾",
        "paragraphs": [
            "君不學白公引涇東注渭，五斗黄泥一鍾水。",
            "又不學哥舒橫行西海頭，歸來羯鼓打凉州。",
            "但向空山石壁下，愛此有聲無用之清流。",
            "流泉無絃石無竅，强名水樂人人笑。",
            "慣見山僧已厭聽，多情海月空留照。",
            "洞庭不復來軒轅，至今魚龍舞鈞天。",
            "聞道磬襄東入海，遺聲恐在海山間。",
            "鏘然澗谷含宮徵，節奏未成君獨喜。",
            "不須寫入薰風絃，縱有此聲無此耳。"
        ],
        "tags": [
            "洞庭湖"
        ],
        "title": "東陽水樂亭",
        "id": "2e63e363-74fb-4ae3-a6e3-da22ba452ced"
    },
    {
        "author": "蘇軾",
        "paragraphs": [
            "少年飲紅裙，酒盡推不去。",
            "呼來徑山下，試與洗塵霧。",
            "癡馬惜障泥，臨流不肯渡。",
            "獨有汝南君，從我無朝暮。",
            "肯將紅塵脚，暫著白雲屨。",
            "嗟我與世人，何異笑百步。",
            "功名一破甑，棄置何用顧。",
            "更憑陶靖節，往問征夫路。"
        ],
        "title": "與周長官李秀才遊徑山二君先以詩見寄次其韵二首  其一",
        "id": "2bb5aa83-f9f0-45ca-8694-763260df8899"
    },
    {
        "author": "蘇軾",
        "paragraphs": [
            "龍亦戀故居，百年尚來去。",
            "至今雨雹夜，殿闇風纏霧。",
            "而我棄鄉國，大江忘北渡。",
            "便欲此山前，築室安遲暮。",
            "又恐太幽獨，歲晚霜入屨。",
            "同遊得李生，仄足隨蹇步。",
            "孔明不自愛，臨老起三顧。",
            "吾歸便却掃，誰踏門前路。"
        ],
        "title": "與周長官李秀才遊徑山二君先以詩見寄次其韵二首  其二",
        "id": "b2c32f0d-b127-4a41-b6b2-9a364562bfc5"
    },
    {
        "author": "蘇軾",
        "paragraphs": [
            "阿堅澤畔菰蒲節，玄德牆頭羽葆桑。",
            "不會世間閑草木，與人何事管興亡。"
        ],
        "title": "臨安三絕 將軍樹",
        "id": "878a1672-228d-4d44-ba5d-23da8ccb6a16"
    },
    {
        "author": "蘇軾",
        "paragraphs": [
            "楚人休笑沐猴冠，越俗徒誇翁子賢。",
            "五百年間異人出，盡將錦繡裹山川。"
        ],
        "title": "臨安三絕 錦溪",
        "id": "8df1b73b-63fa-45f4-81eb-3f29ddb9e60b"
    },
    {
        "author": "蘇軾",
        "paragraphs": [
            "山雞舞破半巌雲，菱葉開殘野水春。",
            "應笑武都山下土，枉教明月殉佳人。"
        ],
        "title": "臨安三絕 石鏡",
        "id": "e552714b-54c5-47ec-8d48-e42c13d7ee68"
    },
    {
        "author": "蘇軾",
        "paragraphs": [
            "何年僵立兩蒼龍，瘦脊盤盤尚倚空。",
            "翠浪舞翻紅罷亞，白雲穿破碧玲瓏。",
            "三休亭上工延月，九折巌前巧貯風。",
            "脚力盡時山更好，莫將有限趁無窮。"
        ],
        "title": "登玲瓏山",
        "id": "921028a0-a3e7-4752-9537-77e8762426d9"
    },
    {
        "author": "蘇軾",
        "paragraphs": [
            "風流王謝古仙真，一去空山五百春。",
            "玉室金堂餘漢士，桃花流水失秦人。",
            "困眠一榻香凝帳，夢遶千巌冷逼身。",
            "夜半老僧呼客起，雲峰缺處湧冰輪。"
        ],
        "title": "宿九仙山",
        "id": "f8cdc692-0b0c-4896-bc08-758e0929ebd3"
    },
    {
        "author": "蘇軾",
        "paragraphs": [
            "陌上花開蝴蝶飛，江山猶是昔人非。",
            "遺民幾度垂垂老，遊女長歌緩緩歸。"
        ],
        "title": "陌上花三首  其一",
        "id": "dc72058d-a702-4082-b77d-37b53d6b3771"
    },
    {
        "author": "蘇軾",
        "paragraphs": [
            "陌上山花無數開，路人爭看翠軿來。",
            "若爲留得堂堂去，且更從教緩緩回。"
        ],
        "title": "陌上花三首  其二",
        "id": "9d3441aa-f4bf-4ffe-8541-190d96f4ef11"
    },
    {
        "author": "蘇軾",
        "paragraphs": [
            "生前富貴草頭露，身後風流陌上花。",
            "已作遲遲君去魯，猶教緩緩妾還家。"
        ],
        "title": "陌上花三首  其三",
        "id": "415b5905-a9e4-4e0e-9d03-94260e7e37e2"
    },
    {
        "author": "蘇軾",
        "paragraphs": [
            "謝公含雅量，世運屬艱難。",
            "況復情所鍾，感概萃中年。",
            "正頼絲與竹，陶寫有餘歡。",
            "嘗恐兒輩覺，坐令高趣闌。",
            "獨携縹緲人，來上東西山。",
            "放懷事物外，徙倚弄雲泉。",
            "一旦功業成，管蔡復流言。",
            "慷慨桓野王，哀歌和清彈。",
            "挽鬚起流涕，始知使君賢。",
            "意長日月促，卧病已辛酸。",
            "慟哭西州門，往駕那復還。",
            "空餘行樂處，古木昏蒼煙。"
        ],
        "title": "遊東西巌",
        "id": "ce67b430-5aaf-498f-89be-ec0f7a287fa2"
    },
    {
        "author": "蘇軾",
        "paragraphs": [
            "籃輿三日山中行，山中信美少曠平。",
            "下投黄泉上青冥，線路每與猿狖爭。",
            "重樓束縛遭澗坑，兩股酸哀饑腸鳴。",
            "北渡飛橋踏彭鏗，繚垣百步如古城。",
            "大鐘橫撞千指迎，高堂延客夜不扃。",
            "杉槽漆斛江河傾，本來無垢洗更輕。",
            "倒牀鼻息四鄰驚，紞如五鼓天未明。",
            "木魚呼粥亮且清，不聞人聲聞履聲。"
        ],
        "title": "宿海會寺",
        "id": "f9f95556-0bbf-4196-a962-fd73516afea7"
    },
    {
        "author": "蘇軾",
        "paragraphs": [
            "年來戰紛華，漸覺夫子勝。",
            "欲求五畝宅，灑掃樂清浄。",
            "學道恨日淺，問禪慚聽瑩。",
            "聊爲山水行，遂此麋鹿性。",
            "獨遊吾未果，覓伴誰復聽。",
            "吾宗古遺直，窮達付前定。",
            "餔糟醉方熟，灑面呼不醒。",
            "奈何效燕蝠，屢欲爭晨暝。",
            "不如從我遊，高論發犀柄。",
            "溪南渡橫木，山寺稱小徑。",
            "幽尋自茲始，歸路微月映。",
            "南望功臣山，雲外盤飛磴。",
            "三更渡錦水，再宿留石鏡。",
            "緬懷周與李，能作洛生詠。",
            "明朝三子至，詩律嚴號令。",
            "籃輿置紙筆，得句輕千乘。",
            "玲瓏苦奇秀，名實巧相稱。",
            "九仙更幽絕，笑語千山應。",
            "空巌側破甕，飛溜灑浮磬。",
            "山前見虎迹，候吏鐃鼓競。",
            "我生本艱奇，塵土滿釜甑。",
            "山禽與野獸，知我久蹭蹬。",
            "笑謂候吏還，遇虎我有命。",
            "徑山雖云遠，行李稍可併。",
            "頗訝王子猷，忽起山陰興。",
            "但報菊花開，吾當理歸榜。"
        ],
        "title": "徑山道中次韵答周長官兼贈蘇寺丞",
        "id": "8b849390-2982-494b-9b13-bdbbcbcad207"
    },
    {
        "author": "蘇軾",
        "paragraphs": [
            "季子應嗔不下機，棄家來伴碧雲師。",
            "中秋冷坐無因醉，半月長齋未肯辭。",
            "擲簡摇毫無忤色，投名入社有新詩。",
            "飛騰桂籍他年事，莫忘山中採藥時。"
        ],
        "title": "汪覃秀才久留山中以詩見寄次其韵",
        "id": "7ff46773-8303-4a87-88b5-eb7b17d4b5e1"
    },
    {
        "author": "蘇軾",
        "paragraphs": [
            "老人登山汗如濯，倒床困卧呼不覺。",
            "覺來五鼓日三竿，始信孤雲天一握。",
            "平生未省出艱險，兩足慣曾行犖确。",
            "含暉亭上望東溟，淩霄峰頭挹南岳。",
            "共愛絲杉翠絲亂，誰見玉芝紅玉琢。",
            "白雲何事自來往，明月長圓無晦朔。",
            "冢上雞鳴猶憶欽，山前鳳舞遠徵璞。",
            "雪窗馴兔元不死，煙嶺孤猿苦難捉。",
            "從來白足傲生死，不怕黄巾把刀槊。",
            "榻上雙痕凜然在，劍頭一鷄何須角。",
            "嗟我昏頑晚聞道，與世齟齬空多學。",
            "靈水先除眼界花，清詩爲洗心源濁。",
            "騷人未要逃競病，禪老但喜聞剝啄。",
            "此生更得幾回來，從今有暇無辭數。"
        ],
        "title": "再遊徑山",
        "id": "53bdd191-47cf-46be-8dca-81333edd6179"
    },
    {
        "author": "蘇軾",
        "paragraphs": [
            "上帝高居愍世頑，故留瓊館在凡間。",
            "青山九鎖不易到，作者七人相對閑。",
            "庭下流泉翠蛟舞，洞中飛鼠白鴉翻。",
            "長松怪石宜霜鬢，不用金丹苦駐顔。"
        ],
        "title": "洞霄宮",
        "id": "e0d991b8-3b11-4f8c-8a1e-3a2c9029fcc3"
    },
    {
        "author": "蘇軾",
        "paragraphs": [
            "西風初作十分凉，喜見新橙透甲香。",
            "遲暮賞心驚節物，登臨病眼怯秋光。",
            "慣眠處士雲庵裏，倦醉佳人錦瑟傍。",
            "猶有夢回清興在，卧聞歸路樂聲長。"
        ],
        "title": "初自徑山歸述古召飲介亭以病先起",
        "id": "54c1a98b-a160-462e-8a31-ed58ba00ff4c"
    },
    {
        "author": "蘇軾",
        "paragraphs": [
            "月入秋幃病枕凉，霜飛夜簟故衾香。",
            "可憐吹帽狂司馬，空對親舂老孟光。",
            "不作雍容傾坐上，翻成骯髒倚門傍。",
            "人間此會論今古，細看茱萸感歎長。"
        ],
        "title": "明日重九亦以病不赴述古會再用前韵",
        "id": "39a5c3a8-73b5-4126-a1d1-1ea1a451e966"
    },
    {
        "author": "蘇軾",
        "paragraphs": [
            "白髮長嫌歲月侵，病眸兼怕酒杯深。",
            "南屏老宿閑相過，東閣郎君懶重尋。",
            "試碾露芽烹白雪，休拈霜蕊嚼黄金。",
            "扁舟又截平湖去，欲訪孤山支道林。"
        ],
        "title": "九日尋臻闍黎遂泛小舟至勤師院二首  其一",
        "id": "01111af6-fd6b-43a7-934b-b299b49c4688"
    },
    {
        "author": "蘇軾",
        "paragraphs": [
            "湖上青山翠作堆，葱葱鬰鬰氣佳哉。",
            "笙歌叢裏抽身出，雲水光中洗眼來。",
            "白足赤髭迎我笑，拒霜黄菊爲誰開。",
            "明年桑苧煎茶處，憶著衰翁首重回。"
        ],
        "title": "九日尋臻闍黎遂泛小舟至勤師院二首  其二",
        "id": "e488e87a-8cdb-41e8-a291-b0177440ab6a"
    },
    {
        "author": "蘇軾",
        "paragraphs": [
            "指點雲間數點紅，笙歌正擁紫髯翁。",
            "誰知愛酒龍山客，却在漁舟一葉中。"
        ],
        "title": "九日舟中望見有美堂上魯少卿飲以詩戲之二首  其一",
        "id": "4489a9b1-73d9-4ecc-89b7-707d14917ba4"
    },
    {
        "author": "蘇軾",
        "paragraphs": [
            "西閣珠簾卷落暉，水沉煙斷珮聲微。",
            "遥知通德淒涼甚，擁髻無言怨未歸。"
        ],
        "title": "九日舟中望見有美堂上魯少卿飲以詩戲之二首  其二",
        "id": "ecca23b3-219d-4477-bbca-343b1e807dcc"
    },
    {
        "author": "蘇軾",
        "paragraphs": [
            "示病維摩元不病，在家靈運已忘家。",
            "何須魏帝一丸藥，且盡盧仝七碗茶。"
        ],
        "title": "遊諸佛舍一日飲釅茶七盞戲書勤師壁",
        "id": "4eb04d66-6a5f-4b5f-995a-a01ca550e02f"
    },
    {
        "author": "蘇軾",
        "paragraphs": [
            "湖上野芙蓉，含思愁脈脈。",
            "娟然如靜女，不肯傍阡陌。",
            "詩人杳未來，霜艷冷難宅。",
            "君行逐鷗鷺，出處浩莫測。",
            "葦問聞拏音，雲表已飛屐。",
            "使我終日尋，逢花不忍摘。",
            "人生如朝露，要作百年客。",
            "喟彼終歲勞，幸茲一日澤。",
            "願言竟不遂，人事多乖隔。",
            "悟此知有命，沉憂傷魂魄。"
        ],
        "title": "九日湖上尋周李二君不見君亦見尋於湖上以詩見寄明日乃次其韵",
        "id": "e0fc4d33-9642-4161-927a-aca74ceaa9f7"
    },
    {
        "author": "蘇軾",
        "paragraphs": [
            "秋風摵摵鳴枯蓼，船閣荒村夜悄悄。",
            "正當逐客斷腸時，君獨歌呼醉連曉。",
            "老夫平生齊得喪，尚戀微官失輕矯。",
            "君今憔悴歸無食，五斗未可秋毫小。",
            "君言失意能幾時，月啖蝦蟆行復皎。",
            "殺人無驗中不快，此恨終身恐難了。",
            "徇時所得無幾何，隨手已遭憂患繞。",
            "期君正似種宿麥，忍饑待食明年麨。"
        ],
        "title": "送杭州杜戚陳三掾罷官歸鄉",
        "id": "f317416d-021a-4f0d-af8e-f7dc1059ee25"
    },
    {
        "author": "蘇軾",
        "paragraphs": [
            "巌垂匹練千絲落，雷起雙龍萬物春。",
            "此水此茶俱第一，共成三絕鑑中人。"
        ],
        "title": "元翰少卿寵惠谷簾水一器龍團二枚仍以新詩爲貺歎味不已次韵奉和",
        "id": "c838d8ef-3eff-491d-bce1-0ac041226660"
    },
    {
        "author": "蘇軾",
        "paragraphs": [
            "琉璃百頃水仙家，風靜湖平響釣車。",
            "寂歷疏松敧晚照，伶俜寒蝶抱秋花。",
            "困眠不覺依蒲褐，歸路相將踏桂華。",
            "更著綸巾披鶴氅，他年應作畫圖誇。"
        ],
        "title": "次韵周長官壽星院同餞魯少卿",
        "id": "d66e0701-274a-47fa-b18d-160cd4cae6df"
    },
    {
        "author": "蘇軾",
        "paragraphs": [
            "二更鐃鼓動諸鄰，百首新詩間八珍。",
            "已遣亂蛙成兩部，更邀明月作三人。",
            "雲煙湖寺家家境，燈火沙河夜夜春。",
            "曷不勸公勤秉燭，老來光景似奔輪。"
        ],
        "title": "次韵述古過周長官夜飲",
        "id": "a557ea5e-f0f4-413a-afa7-32f264154151"
    },
    {
        "author": "蘇軾",
        "paragraphs": [
            "我生孤僻本無鄰，老病年來益自珍。",
            "肯對紅裙辭白酒，但愁新進笑陳人。",
            "北山怨鶴休驚夜，南畝巾車欲及春。",
            "多謝清時屢推轂，狶膏那解轉方輪。"
        ],
        "title": "述古以詩見責屢不赴會復次前韵",
        "id": "1fe42e52-a504-4e23-9427-b38e6a064665"
    },
    {
        "author": "蘇軾",
        "paragraphs": [
            "隻耳獸齧環，長唇鵝擘喙。",
            "三趾下銳春蒲短，兩柱高張秋菌細。",
            "君看翻覆俯仰間，覆成三角翻兩髻。",
            "古書雖滿腹，苟有用我亦隨世。",
            "嗟君一見呼作鼎，纔注升合已漂逝。",
            "不如學鴟夷，盡日盛酒真良計。"
        ],
        "title": "胡穆秀才遺古銅器似鼎而小上有兩柱可以覆而不蹶以爲鼎則不足疑其飲器也胡有詩答之",
        "id": "3f0708de-4622-4c22-b00a-bf5cad07e530"
    },
    {
        "author": "蘇軾",
        "paragraphs": [
            "鬰葱佳氣夜充閭，始見徐卿第二雛。",
            "甚欲去爲湯餠客，惟愁錯寫弄麞書。",
            "參軍新婦賢相敵，阿大中郎喜有餘。",
            "我亦從來識英物，試教啼看定何如。"
        ],
        "title": "賀陳述古弟章生子",
        "id": "8fbc1b8b-bd5f-4a0b-b3ce-f31fbf4b8327"
    },
    {
        "author": "蘇軾",
        "paragraphs": [
            "寒窗孤坐凍生瓶，尚把遺編照露螢。",
            "閣束九師新得妙，夢吞三畫舊通靈。",
            "斷弦挂壁知音喪，揮麈空山亂石聽。",
            "齋罷何須更臨水，胸中自有洗心經。"
        ],
        "title": "贈治易僧智周",
        "id": "61085e05-138b-466d-bea0-028a96de3bb4"
    },
    {
        "author": "蘇軾",
        "paragraphs": [
            "錦里先生自笑狂，莫欺九尺鬢眉蒼。",
            "詩人老去鶑鶑在，公子歸來燕燕忙。",
            "柱下相君猶有齒，江南刺史已無腸。",
            "平生謬作安昌客，略遣彭宣到後堂。"
        ],
        "title": "張子野年八十五尚聞買妾述古令作詩",
        "id": "9436c3b1-b935-44b3-b659-1824528ac929"
    },
    {
        "author": "蘇軾",
        "paragraphs": [
            "我本西湖一釣舟，意嫌高屋冷颼颼。",
            "羨師此室纔方丈，一炷清香盡日留。"
        ],
        "tags": [
            "西湖"
        ],
        "title": "書雙竹湛師房二首  其一",
        "id": "74c28ec2-deda-439d-b3ac-d2f043c54f65"
    },
    {
        "author": "蘇軾",
        "paragraphs": [
            "暮鼓朝鐘自擊撞，閉門孤枕對殘缸。",
            "白灰旋撥通紅火，卧聽蕭蕭雨打窗。"
        ],
        "title": "書雙竹湛師房二首  其二",
        "id": "9aa36a27-a1ef-4bf2-a790-eb0949b8bfd5"
    },
    {
        "author": "蘇軾",
        "paragraphs": [
            "藤梢橘刺元無路，竹杖椶鞋不用扶。",
            "風自遠來聞笑語，水分流處見江湖。",
            "回觀佛國青螺髻，踏遍仙人碧玉壺。",
            "野客歸時山月上，棠梨葉戰暝禽呼。"
        ],
        "title": "寶山新開徑",
        "id": "885ae34e-13b5-4f81-8511-51f22b1cba7a"
    },
    {
        "author": "蘇軾",
        "paragraphs": [
            "一朵妖紅翠欲流，春光回照雪霜羞。",
            "化工只欲呈新巧，不放閑花得少休。"
        ],
        "title": "和述古冬日牡丹四首  其一",
        "id": "9b42368c-5533-488a-942b-9636589801cb"
    },
    {
        "author": "蘇軾",
        "paragraphs": [
            "花開時節雨連風，却向霜餘染爛紅。",
            "漏洩春光私一物，此心未信出天工。"
        ],
        "title": "和述古冬日牡丹四首  其二",
        "id": "ca2b0fa2-c4b5-4793-92ce-f1745ef85d25"
    },
    {
        "author": "蘇軾",
        "paragraphs": [
            "當時只道鶴林仙，解遣秋光發杜鵑。",
            "誰信詩能回造化，直教霜枿放春妍。"
        ],
        "title": "和述古冬日牡丹四首  其三",
        "id": "9b4aa5d9-d53d-4180-9544-2fb58e5b0818"
    },
    {
        "author": "蘇軾",
        "paragraphs": [
            "不分清霜入小園，故將詩律變寒暄。",
            "使君欲見藍關詠，更倩韓郎爲染根。"
        ],
        "title": "和述古冬日牡丹四首  其四",
        "id": "e8005659-f1b9-4af9-b519-7c0b75f68303"
    },
    {
        "author": "蘇軾",
        "paragraphs": [
            "詩翁愛酒常如渴，瓶盡欲沽囊已竭。",
            "燈青火冷不成眠，一夜撚鬚吟喜雪。",
            "詩成就我覓歡處，我窮正與君彷彿。",
            "曷不走投陳孟公，有酒醉君仍飽德。",
            "瓊瑶欲盡天應惜，更遣清光續殘月。",
            "安得佳人擢素手，笑捧玉碗兩奇絕。",
            "艷歌一曲回陽春，坐使高堂生暖熱。"
        ],
        "title": "和柳子玉喜雪次韵仍呈述古",
        "id": "c55be576-62b8-4ebb-b391-2c35d9c7b159"
    },
    {
        "author": "蘇軾",
        "paragraphs": [
            "柳侯運筆如電閃，子雲寒悴羊欣儉。",
            "百斛明珠便可扛，此書非我誰能雙。"
        ],
        "title": "觀子玉郎中草聖",
        "id": "ac2a0b81-200f-426e-bba8-657dfeee2349"
    },
    {
        "author": "蘇軾",
        "paragraphs": [
            "平生自是箇中人，欲向漁舟便寫真。",
            "詩句對君難出手，雲泉勸我早抽身。",
            "年來白髮驚秋速，長恐青山與世新。",
            "從此北歸休悵望，囊中收得武陵春。"
        ],
        "title": "李頎秀才善畫山以兩軸見寄仍有詩次韵答之",
        "id": "21eb578a-aafa-4d33-9888-d826c5f372c7"
    },
    {
        "author": "蘇軾",
        "paragraphs": [
            "落帆古戍下，積雪高如丘。",
            "强邀詩老出，疏髯散颼飀。",
            "僧房有宿火，手足漸和柔。",
            "靜士素寡言，相對自忘憂。",
            "銅爐擢烟穗，石鼎浮霜漚。",
            "征夫念前路，急鼓催行舟。",
            "我行雖有程，坐穩且復留。",
            "大哉天地間，此生得浮遊。"
        ],
        "title": "雪後至臨平與柳子玉同至僧舍見陳尉烈",
        "id": "88e280b9-959d-4b85-a25b-251bcf935c74"
    },
    {
        "author": "蘇軾",
        "paragraphs": [
            "夜聞巴叟卧荒村，來打三更月下門。",
            "往事過年如昨日，此身未死得重論。",
            "老非懷土情相得，病不開堂道益尊。",
            "惟有孤棲舊時鶴，舉頭見客似長言。"
        ],
        "title": "夜至永樂文長老院文時卧病退院",
        "id": "7e2b9c35-a8a6-4160-862e-f07bbee0cbee"
    },
    {
        "author": "蘇軾",
        "paragraphs": [
            "我官於南今幾時，嘗盡溪茶與山茗。",
            "胸中似記故人面，口不能言心自省。",
            "爲君細說我未暇，試評其略差可聽。",
            "建溪所産雖不同，一一天與君子性。",
            "森然可愛不可慢，骨清肉膩和且正。",
            "雪花雨脚何足道，啜過始知真味永。",
            "縱復苦硬終可錄，汲黯少戇寬饒猛。",
            "草茶無頼空有名，高者妖邪次頑懭。",
            "體輕雖復强浮沉，性滯偏工嘔酸冷。",
            "其間絕品豈不佳，張禹縱賢非骨鯁。",
            "葵花玉𩊓不易致，道路幽險隔雲嶺。",
            "誰知使者來自西，開緘磊落收百餠。",
            "嗅香嚼味本非別，透紙自覺光炯炯。",
            "粃糠團鳳友小龍，奴隸日注臣雙井。",
            "收藏愛惜待佳客，不敢包裹鑽權倖。",
            "此詩有味君勿傳，空使時人怒生癭。"
        ],
        "title": "和錢安道寄惠建茶",
        "id": "ca80195e-f914-4bc8-905d-38c8a9a4d32a"
    },
    {
        "author": "蘇軾",
        "paragraphs": [
            "烏府先生鐵作肝，霜風捲地不知寒。",
            "猶嫌白髮年前少，故點紅燈雪裏看。",
            "他日卜鄰先有約，待君投劾我休官。",
            "如今且作華陽服，醉唱儂家七返丹。"
        ],
        "title": "錢安道席上令歌者道服",
        "id": "bd9d7cc8-3aba-457a-bcac-784911499ab9"
    },
    {
        "author": "蘇軾",
        "paragraphs": [
            "踏遍江南南岸山，逢山未免更流連。",
            "獨携天上小團月，來試人間第二泉。",
            "石路縈回九龍脊，水光翻動五湖天。",
            "孫登無語空歸去，半嶺松聲萬壑傳。"
        ],
        "tags": [
            "太湖"
        ],
        "title": "惠山謁錢道人烹小龍團登絕頂望太湖",
        "id": "eef2a0c5-25c3-407a-9528-01bfa922d9b1"
    },
    {
        "author": "蘇軾",
        "paragraphs": [
            "行歌野哭兩堪悲，遠火低星漸向微。",
            "病眼不眠非守歲，鄉音無伴苦思歸。",
            "重衾脚冷知霜重，新沐頭輕感髮稀。",
            "多謝殘燈不嫌客，孤舟一夜許相依。"
        ],
        "title": "除夜野宿常州城外二首  其一",
        "id": "14e3ccfb-1e86-4609-883a-ddaa81c88ab7"
    },
    {
        "author": "蘇軾",
        "paragraphs": [
            "南來三見歲云徂，直恐終身走道途。",
            "老去怕看新曆日，退歸擬學舊桃符。",
            "烟花已作青春意，霜雪偏尋病客鬚。",
            "但把窮愁博長健，不辭最後飲屠蘇。"
        ],
        "title": "除夜野宿常州城外二首  其二",
        "id": "7c46a74e-8f6c-4e85-9142-dc6ac161d1dd"
    },
    {
        "author": "蘇軾",
        "paragraphs": [
            "堆盤紅縷細茵陳，巧與椒花兩鬬新。",
            "竹馬異時寧信老，土牛明日莫辭春。",
            "西湖弄水猶應早，北寺觀燈欲及辰。",
            "白髮蒼顔誰肯記，曉來頻嚏爲何人。"
        ],
        "tags": [
            "西湖"
        ],
        "title": "元日過丹陽明日立春寄魯元翰",
        "id": "6f6931f8-fcf5-4428-936e-f9876b1f5654"
    },
    {
        "author": "蘇軾",
        "paragraphs": [
            "鵾弦鐵撥世無有，樂府舊工惟尚叟。",
            "一生喙硬眼無人，坐此困窮今白首。",
            "翠鬟女子年十七，指法已似呼韓婦。",
            "輕帆渡海風掣回，滿面塵沙和淚垢。",
            "青衫不逢湓浦客，紅袖漫插曹綱手。",
            "爾來一見哀駘佗，便著臂韝躬井臼。",
            "我慚貧病百不足，强對黄花飲白酒。",
            "轉關濩索動有神，雷輥空堂戰窗牖。",
            "四弦一抹擁袂立，再拜十分爲我壽。",
            "世人只解錦纏頭，與汝作詩傳不朽。"
        ],
        "title": "古纏頭曲",
        "id": "d2f02f70-ba62-4eaf-ba6b-ff1836ab00fe"
    },
    {
        "author": "蘇軾",
        "paragraphs": [
            "不用長竿矯繡衣，南園北第兩參差。",
            "青山有約長當戶，流水無情自入池。",
            "歲久酴醾渾欲合，春來楊柳不勝垂。",
            "主人不用匆匆去，正是紅梅著子時。"
        ],
        "title": "刁同年草堂",
        "id": "87da270b-7274-4ace-98f3-8c3590241284"
    },
    {
        "author": "蘇軾",
        "paragraphs": [
            "上苑夭桃自作行，劉郎去後幾回芳。",
            "厭從年少追新賞，閑對宮花識舊香。",
            "欲贈佳人非泛洧，好紉幽佩弔沉湘。",
            "鶴林神女無消息，爲問何年返帝鄉。"
        ],
        "title": "刁景純賞瑞香花憶先朝侍宴次韵",
        "id": "da41136b-959f-4340-ba9e-f6401721af5c"
    },
    {
        "author": "蘇軾",
        "paragraphs": [
            "花時臘酒照人光，歸路春風灑面凉。",
            "劉氏宅邊霜竹老，戴公山下野桃香。",
            "巌頭匹練兼天浄，泉底真珠濺客忙。",
            "安得道人携笛去，一聲吹裂翠崖岡。"
        ],
        "title": "同柳子玉遊鶴林招隠醉歸呈景純",
        "id": "356c91fd-6bd0-4189-8c53-d39d1f480da0"
    },
    {
        "author": "蘇軾",
        "paragraphs": [
            "解組歸來道益光，坐看百物自炎凉。",
            "捲簾堂上檀槽鬧，送客林間樺燭香。",
            "淺量已愁當酒怯，非才猶覺和詩忙。",
            "何人貪佩黄金印，千柱耽耽瑣北岡。"
        ],
        "title": "景純見和復次韵贈之二首  其一",
        "id": "e9d42cef-2124-4115-9931-7fb41bb2bff5"
    },
    {
        "author": "蘇軾",
        "paragraphs": [
            "人間膏火正爭光，每到藏春得暫凉。",
            "多事始知田舍好，凶年偏覺野蔬香。",
            "溪山勝畫徒能說，來往如梭爲底忙。",
            "老去此身無處著，爲翁栽插萬松岡。"
        ],
        "title": "景純見和復次韵贈之二首  其二",
        "id": "e9fef570-12e1-4376-82fb-7f32bc525179"
    },
    {
        "author": "蘇軾",
        "paragraphs": [
            "不羨腰金照地光，暫時假面弄西凉。",
            "晴窗嚥日肝腸暖，古殿朝真屨袖香。",
            "說靜故知猶有動，無閑底處更求忙。",
            "先生官罷乘風去，何用區區賦陟岡。"
        ],
        "title": "柳子玉亦見和因以送之兼寄其兄子璋道人",
        "id": "990e39fc-4777-4fc5-95ae-19f948d6beb5"
    },
    {
        "author": "蘇軾",
        "paragraphs": [
            "自酌金樽勸孟光，更教長笛奏伊凉。",
            "牽衣男女遶太白，扇枕郎君煩阿香。",
            "詩病逢春轉深痼，愁魔得酒暫奔忙。",
            "醒時情味吾能說，日在西南白草岡。"
        ],
        "title": "子玉家宴用前韵見寄復答之",
        "id": "5c8c95fc-d335-4f10-8628-08c9bc47f283"
    },
    {
        "author": "蘇軾",
        "paragraphs": [
            "靈壽扶來似孔光，感時懷舊一悲凉。",
            "蟾枝不獨同攀桂，雞舌還應共賜香。",
            "等是浮休無得喪，粗分憂樂有閑忙。",
            "年來世事如波浪，鬰鬰誰知柏在岡。"
        ],
        "title": "景純復以二篇一言其亡兄與伯父同年之契一言今者唱酬之意仍次其韵  其一",
        "id": "3131d645-e7b0-42c0-8b4a-01d253046efb"
    },
    {
        "author": "蘇軾",
        "paragraphs": [
            "屢把鉛刀齒步光，更遭華衮照厖凉。",
            "蘇門山上莫長嘯，薝蔔林中無別香。",
            "燭燼已殘終夜刻，槐花還似昔年忙。",
            "背城借一吾何敢，慎莫樽前替戾岡。"
        ],
        "title": "景純復以二篇一言其亡兄與伯父同年之契一言今者唱酬之意仍次其韵  其二",
        "id": "b28d7bac-3f92-40ed-89ff-4361df31733f"
    },
    {
        "author": "蘇軾",
        "paragraphs": [
            "退筆如山未足珍，讀書萬卷始通神。",
            "君家自有元和脚，莫厭家雞更問人。"
        ],
        "title": "柳氏二外甥求筆跡二首  其一",
        "id": "3ee865d7-de7b-4af1-86c9-cb4064c5df57"
    },
    {
        "author": "蘇軾",
        "paragraphs": [
            "一紙行書兩絕詩，遂良鬚鬢已成絲。",
            "何當火急傳家法，欲見誠懸筆諫時。"
        ],
        "title": "柳氏二外甥求筆跡二首  其二",
        "id": "2e1c498f-fcf6-4c4c-ba3e-551ec6a50068"
    },
    {
        "author": "蘇軾",
        "paragraphs": [
            "欲識當年杜伯升，飄然雲水一孤僧。",
            "若教俯首隨韁鎖，料得如今似我能。"
        ],
        "title": "成都進士杜暹伯升出家名法通往來吳中",
        "id": "93a17c44-7ff4-43a0-854b-1bbd9d0e0623"
    },
    {
        "author": "蘇軾",
        "paragraphs": [
            "君年甲子未相逢，難向人前說老翁。",
            "更有方瞳八十一，奮衣矍鑠走山中。"
        ],
        "title": "子玉以詩見邀同刁丈遊金山",
        "id": "4901ed30-1e37-4723-9d66-17c998aca2a0"
    },
    {
        "author": "蘇軾",
        "paragraphs": [
            "惡酒如惡人，相攻劇刀箭。",
            "頹然一榻上，勝之以不戰。",
            "詩翁氣雄拔，禪老語清軟。",
            "我醉都不知，但覺紅綠眩。",
            "醒時江月墮，摵摵風響變。",
            "惟有一龕燈，二豪俱不見。"
        ],
        "title": "金山寺與柳子玉飲大醉卧寶覺禪榻夜分方醒書其壁",
        "id": "905b37a7-2b64-42ed-a719-f3051a08acba"
    },
    {
        "author": "蘇軾",
        "paragraphs": [
            "世事方艱便猛迴，此心未老已先灰。",
            "何時夢入真君殿，也學傳呼觀主來。"
        ],
        "title": "送柳子玉赴靈仙",
        "id": "706e235c-a234-4116-b946-f12830d6524f"
    },
    {
        "author": "蘇軾",
        "paragraphs": [
            "百丈休牽上瀨船，一鈎歸釣縮頭鯿。",
            "園中草木春無數，只有黄楊厄閏年。"
        ],
        "title": "監洞霄宮俞康直郎中所居四詠 退圃",
        "id": "daf49c42-6bab-4bc9-b2c5-257fee775478"
    },
    {
        "author": "蘇軾",
        "paragraphs": [
            "新第誰來作並鄰，舊官寧復憶星辰。",
            "請君置酒吾當賀，知向江湖拜散人。"
        ],
        "title": "監洞霄宮俞康直郎中所居四詠 逸堂",
        "id": "2b9d4c24-9676-4902-a02d-c3895bb4f1be"
    },
    {
        "author": "蘇軾",
        "paragraphs": [
            "冠蓋相望起隠淪，先生那得老江村。",
            "古來真遯何曾遯，笑殺喻垣與閉門。"
        ],
        "title": "監洞霄宮俞康直郎中所居四詠 遯軒",
        "id": "da1fe2d1-ee2d-483a-895b-0eb03016f177"
    },
    {
        "author": "蘇軾",
        "paragraphs": [
            "西山烟雨捲疏簾，北戶星河落短檐。",
            "不獨江天解空闊，地偏心遠似陶潛。"
        ],
        "title": "監洞霄宮俞康直郎中所居四詠 遠樓",
        "id": "b1fc66cb-c0a2-40cb-afdf-a6e9071e1b91"
    },
    {
        "author": "蘇軾",
        "paragraphs": [
            "郊原雨初霽，春物有餘妍。",
            "古寺滿修竹，深林聞杜鵑。",
            "睡餘柳花墮，目眩山櫻然。",
            "西窗有病客，危坐看香烟。"
        ],
        "title": "遊鶴林招隠二首  其一",
        "id": "9301a001-72ad-48c2-8428-a3c71439e257"
    },
    {
        "author": "蘇軾",
        "paragraphs": [
            "行歌白雲嶺，坐詠修竹林。",
            "風輕花自落，日薄山半陰。",
            "澗草誰復識，聞香杳難尋。",
            "時見城市人，幽居惜未深。"
        ],
        "title": "遊鶴林招隠二首  其二",
        "id": "5428694a-9ab4-4873-bda2-db6eee8f1f17"
    },
    {
        "author": "蘇軾",
        "paragraphs": [
            "普慈寺後千竿竹，醉裏曾看碧玉椽。",
            "倦客再遊行老矣，高僧一笑故依然。",
            "久參白足知禪味，苦厭黄公聒晝眠。",
            "惟有兩株紅百葉，晚來猶得向人妍。"
        ],
        "title": "書普慈長老壁",
        "id": "ab0f28dc-3582-4426-aac3-d9a62656d5a4"
    },
    {
        "author": "蘇軾",
        "paragraphs": [
            "悞入仙人碧玉壺，一歡那復問親疏。",
            "杯盤狼藉吾何敢，車騎雍容子甚都。",
            "此夜新聲聞北里，他年故事記南徐。",
            "欲窮風月三千界，願化天人百億軀。"
        ],
        "title": "刁景純席上和謝生二首  其一",
        "id": "9a5a1181-2b46-4ba1-9a61-e20d7731e1f7"
    },
    {
        "author": "蘇軾",
        "paragraphs": [
            "縱飲誰能問挈壺，不知門外曉星疏。",
            "綺羅勝事齊三閣，賓主談鋒敵兩都。",
            "榻畔烟花嘗歎杜，海中童丱尚追徐。",
            "無多酌我君須聽，醉後粗狂膽滿軀。"
        ],
        "title": "刁景純席上和謝生二首  其二",
        "id": "3d4af07b-6e2e-401a-9b74-d22f2c0d62c7"
    },
    {
        "author": "蘇軾",
        "paragraphs": [
            "不覺朱轓輾後塵，爭看繡幰錦纏輪。",
            "洛濱侍從三人貴，京兆平反一笑春。",
            "但逐東山携妓女，那知後閣走窮賓。",
            "滯留不見榮華事，空作賡詩第七人。"
        ],
        "title": "和蘇州太守王規父侍太夫人觀燈之什余時以劉道原見訪滯留京口不及赴此會二首  其一",
        "id": "8aefbdb7-4c0a-4bed-af41-6a9b0137d238"
    },
    {
        "author": "蘇軾",
        "paragraphs": [
            "翻翻緹騎走香塵，激激飛濤射火輪。",
            "美酒留連三夜月，豐年傾倒五州春。",
            "安排詩律追强對，蹭蹬歸期爲惡賓。",
            "墮珥遺簪想無限，華胥猶見夢回人。"
        ],
        "title": "和蘇州太守王規父侍太夫人觀燈之什余時以劉道原見訪滯留京口不及赴此會二首  其二",
        "id": "0c8886cb-0436-4db1-90a2-036200bb0e43"
    },
    {
        "author": "蘇軾",
        "paragraphs": [
            "法師住焦山，而實未嘗住。",
            "我來輒問法，法師了無語。",
            "法師非無語，不知所答故。",
            "君看頭與足，本自安冠屨。",
            "譬如長鬣人，不以長爲苦。",
            "一旦或人問，每睡安所措。",
            "歸來被上下，一夜無著處。",
            "展轉遂達晨，意欲盡鑷去。",
            "此言雖鄙淺，故自有深趣。",
            "持此問法師，法師一笑許。"
        ],
        "title": "書焦山綸長老壁",
        "id": "85f1bc27-877f-47a8-963e-c887710a694b"
    },
    {
        "author": "蘇軾",
        "paragraphs": [
            "沐罷巾冠快晚凉，睡餘齒頰带茶香。",
            "艤舟北岸何時渡，晞髮東軒未肯忙。",
            "康濟此身殊有道，醫治外物本無方。",
            "風流二老長還往，顧我歸期尚渺茫。"
        ],
        "title": "留別金山寶覺圓通二長老",
        "id": "af4f4b96-b907-46ea-990b-b32c92c59a09"
    },
    {
        "author": "蘇軾",
        "paragraphs": [
            "從來直道不辜身，得向西湖兩過春。",
            "沂上已成曾點服，泮宮初采魯侯芹。",
            "休驚歲歲年年貌，且對朝朝暮暮人。",
            "細雨晴時一百六，畫船鼉鼓莫違民。"
        ],
        "tags": [
            "西湖"
        ],
        "title": "常潤道中有懷錢塘寄述古五首  其一",
        "id": "3221e64e-965d-4de3-acf5-edcef73f88c6"
    },
    {
        "author": "蘇軾",
        "paragraphs": [
            "草長江南鶑亂飛，年來事事與心違。",
            "花開後院還空落，燕入華堂怪未歸。",
            "世上功名何日是，樽前點檢幾人非。",
            "去年柳絮飛時節，記得金籠放雪衣。"
        ],
        "tags": [
            "长江"
        ],
        "title": "常潤道中有懷錢塘寄述古五首  其二",
        "id": "7c6b6ca9-4166-4cf1-b314-c81f6dda35cb"
    },
    {
        "author": "蘇軾",
        "paragraphs": [
            "浮玉山頭日日風，湧金門外已春融。",
            "二年魚鳥渾相識，三月鶑花付與公。",
            "剩看新翻眉倒暈，未應泣別臉消紅。",
            "何人織得相思字，寄與江邊北向鴻。"
        ],
        "title": "常潤道中有懷錢塘寄述古五首  其三",
        "id": "c92b1ba6-ec76-4283-ab1f-0e19be9bfb94"
    },
    {
        "author": "蘇軾",
        "paragraphs": [
            "國艷夭嬈酒半酣，去年同賞寄僧簷。",
            "但知撲撲晴香軟，誰見森森曉態嚴。",
            "穀雨共驚無幾日，蜜蜂未許輒先甜。",
            "應須火急回征棹，一片辭枝可得黏。"
        ],
        "title": "常潤道中有懷錢塘寄述古五首  其四",
        "id": "fc651149-0bc2-40ec-b919-e123eed18441"
    },
    {
        "author": "蘇軾",
        "paragraphs": [
            "惠泉山下土如濡，陽羨溪頭米勝珠。",
            "賣劍買牛吾欲老，殺雞爲黍子來無。",
            "地偏不信容高蓋，俗儉真堪著腐儒。",
            "莫怪江南苦留滯，經營身計一生迂。"
        ],
        "title": "常潤道中有懷錢塘寄述古五首  其五",
        "id": "7f4abbd3-971b-4d7b-8569-2c8f999ce5a3"
    },
    {
        "author": "蘇軾",
        "paragraphs": [
            "武林千葉照觀空，別後湖山幾信風。",
            "自笑眼花紅綠眩，還將白首對鞓紅。"
        ],
        "title": "常州太平寺觀牡丹",
        "id": "ea980825-9c30-43bf-9136-fa97b8258205"
    },
    {
        "author": "蘇軾",
        "paragraphs": [
            "醉中眼纈自斕斑，天雨曼陀照玉盤。",
            "一朵淡黄微拂掠，鞓紅魏紫不須看。"
        ],
        "title": "遊太平寺浄土院觀牡丹中有淡黄一朵特奇爲作小詩",
        "id": "28e16cff-60c4-43fa-b3d7-d1af656ada57"
    },
    {
        "author": "蘇軾",
        "paragraphs": [
            "羞歸應爲負花期，已見成陰結子時。",
            "與物寡情憐我老，遣春無恨頼君詩。",
            "玉臺不見朝酣酒，金縷猶歌空折枝。",
            "從此年年定相見，欲師老圃問樊遲。"
        ],
        "title": "杭州牡丹開時僕猶在常潤周令作詩見寄次其韵復次一首送赴闕  其一",
        "id": "8681e896-19eb-4a67-b3a2-460eb42375ed"
    },
    {
        "author": "蘇軾",
        "paragraphs": [
            "莫負黄花九日期，人生窮達可無時。",
            "十年且就三都賦，萬戶終輕千首詩。",
            "天靜傷鴻猶戢翼，月明驚鵲未安枝。",
            "君看六月河無水，萬斛龍驤到自遲。"
        ],
        "title": "杭州牡丹開時僕猶在常潤周令作詩見寄次其韵復次一首送赴闕  其二",
        "id": "974d795f-513d-40b5-bc5a-cac19fa9283c"
    },
    {
        "author": "蘇軾",
        "paragraphs": [
            "翻翻聯聯銜尾鴉，犖犖确确蛻骨蛇。",
            "分疇翠浪走雲陣，刺水綠鍼抽稻芽。",
            "洞庭五月欲飛沙，鼉鳴窟中如打衙。",
            "天公不見老翁泣，喚取阿香推雷車。"
        ],
        "tags": [
            "洞庭湖"
        ],
        "title": "無錫道中賦水車",
        "id": "e8ec3129-3496-413e-bdf7-44455c6f4ebb"
    },
    {
        "author": "蘇軾",
        "paragraphs": [
            "入門無平田，石路細穿嶺。",
            "陰風生澗壑，古木翳潭井。",
            "湛盧誰復見，秋水光耿耿。",
            "鐵花繡巌壁，殺氣噤蛙黽。",
            "幽幽生公堂，左右立頑礦。",
            "當年或未信，異類服精猛。",
            "胡爲百歲後，仙鬼互馳騁。",
            "窈然留清詩，讀者爲悲哽。",
            "東軒有佳致，雲水麗千頃。",
            "熙熙覽生物，春意破凄冷。",
            "我來屬無事，暖日相與永。",
            "喜鵲翻初旦，愁鳶蹲落景。",
            "坐見漁樵還，新月溪上影。",
            "悟彼良自咍，歸田行可請。"
        ],
        "title": "虎丘寺",
        "id": "7e3d3da8-a221-453a-bdf8-30bd3c0f38e3"
    },
    {
        "author": "蘇軾",
        "paragraphs": [
            "白簡威猶凜，青山興已濃。",
            "鶴閑雲作氅，駝卧草埋峰。",
            "跪屨若可教，卜鄰應見容。",
            "因公問回老，何處定相逢。"
        ],
        "title": "劉孝叔會虎丘時王規父齋素祈雨不至二首  其一",
        "id": "321bf24d-5f06-44d4-9133-9ac6de905b9d"
    },
    {
        "author": "蘇軾",
        "paragraphs": [
            "太常齋未解，不肯對纖穠。",
            "只遣三千履，來遊十二峰。",
            "林空答清唱，潭浄寫衰容。",
            "歸去瑶臺路，還應月下逢。"
        ],
        "title": "劉孝叔會虎丘時王規父齋素祈雨不至二首  其二",
        "id": "71bde201-8e97-4423-8fbb-a3b2314ed171"
    },
    {
        "author": "蘇軾",
        "paragraphs": [
            "小圃陰陰遍灑塵，方塘瀲瀲欲生紋。",
            "已煩仙袂來行雨，莫遣歌聲便駐雲。",
            "肯對綺羅辭白酒，試將文字惱紅裙。",
            "今宵記取醒時節，點滴空階獨自聞。"
        ],
        "title": "蘇州閭丘江君二家雨中飲酒二首  其一",
        "id": "ecb28b4b-0e6f-4c88-8234-be12860efb2c"
    },
    {
        "author": "蘇軾",
        "paragraphs": [
            "五紀歸來鬢未霜，十眉環列坐生光。",
            "喚船渡口迎秋女，駐馬橋邊問泰娘。",
            "曾把四弦娛白傅，敢將百草鬥吳王。",
            "從今却笑風流守，畫戟空凝宴寢香。"
        ],
        "title": "蘇州閭丘江君二家雨中飲酒二首  其二",
        "id": "b149e32e-edde-42fb-9c12-a1d11eb9ad9f"
    },
    {
        "author": "蘇軾",
        "paragraphs": [
            "家山何在兩忘歸，杯酒相逢慎勿違。",
            "不獨飯山嘲我瘦，也應糠覈怪君肥。"
        ],
        "title": "次韵沈長官三首  其一",
        "id": "83b8fc79-9fba-45b3-9215-89f722a4ecb1"
    },
    {
        "author": "蘇軾",
        "paragraphs": [
            "男婚已畢女將歸，累盡身輕志莫違。",
            "聞道山中食無肉，玉池清水自生肥。"
        ],
        "title": "次韵沈長官三首  其二",
        "id": "4de09b7e-b8af-4be0-ad09-ea3d71b71849"
    },
    {
        "author": "蘇軾",
        "paragraphs": [
            "造物知吾久念歸，似憐衰病不相違。",
            "風來震澤帆初飽，雨入松江水漸肥。"
        ],
        "title": "次韵沈長官三首  其三",
        "id": "aa6d5319-502c-4a2e-9c48-5e5bc0c594e9"
    },
    {
        "author": "蘇軾",
        "paragraphs": [
            "誰將射御教吳兒，長笑申公爲夏姬。",
            "却遣姑蘇有麋鹿，更憐夫子得西施。"
        ],
        "title": "戲書吳江三賢畫像三首  其一",
        "id": "73a1f2df-2582-420b-98a4-fe1cb1a57185"
    },
    {
        "author": "蘇軾",
        "paragraphs": [
            "浮世功勞食與眠，季鷹真得水中仙。",
            "不須更說知機早，直爲鱸魚也自賢。"
        ],
        "title": "戲書吳江三賢畫像三首  其二",
        "id": "8e0b405a-75b7-439e-95bc-58f0d3034ce4"
    },
    {
        "author": "蘇軾",
        "paragraphs": [
            "千首文章二頃田，囊中未有一錢看。",
            "却因養得能言鴨，驚破王孫金彈丸。"
        ],
        "title": "戲書吳江三賢畫像三首  其三",
        "id": "879305bc-cd90-4fdc-806d-49b362c86663"
    },
    {
        "author": "蘇軾",
        "paragraphs": [
            "初驚鶴瘦不可識，旋覺雲歸無處尋。",
            "三過門間老病死，一彈指頃去來今。",
            "存亡慣見渾無淚，鄉井難忘尚有心。",
            "欲向錢塘訪圓澤，葛洪川畔待秋深。"
        ],
        "title": "過永樂文長老已卒",
        "id": "a79ea7a9-241e-4e03-8716-e707a67b25d9"
    },
    {
        "author": "蘇軾",
        "paragraphs": [
            "策杖徐徐步此山，撥雲尋徑興飄然。",
            "鑿開海眼知何代，種出菱花不計年。",
            "烹茗僧誇甌泛雪，煉丹人化骨成仙。",
            "當年陸羽空收拾，遺却安平一片泉。"
        ],
        "title": "安平泉",
        "id": "c2317168-add6-4eff-99da-052b4186e19e"
    },
    {
        "author": "蘇軾",
        "paragraphs": [
            "兩邦山水未淒涼，二老風流總健强。",
            "共成一百七十歲，各飲三萬六千觴。",
            "藏春塢裏鶑花鬧，仁壽橋邊日月長。",
            "惟有詩人被磨折，金釵零落不成行。"
        ],
        "title": "贈張刁二老",
        "id": "734681e3-e45b-4072-8222-0573e2f4a6f3"
    },
    {
        "author": "蘇軾",
        "paragraphs": [
            "雲師來寶山，一住十五秋。",
            "讀書常閉戶，客至不舉頭。",
            "去年造其室，清坐忘百憂。",
            "我初無言說，師亦無對酬。",
            "今來復扣門，空房但颼飀。",
            "云已滅無餘，薪盡火不留。",
            "却疑此室中，嘗有斯人不。",
            "所遇孰非夢，事過吾何求。"
        ],
        "title": "去年秋偶遊寶山上方入一小院闃然無人有一僧隠几低頭讀書與之語漠然不甚對問其鄰之僧曰此雲闍黎也不出十五年矣今年六月自常潤還復至其室則死葬數月矣作詩題其壁",
        "id": "00f18cf7-9ef3-4eb0-8838-9e86cd5f2135"
    },
    {
        "author": "蘇軾",
        "paragraphs": [
            "至和無攫醳，至平無按抑。",
            "不知微妙聲，究竟從何出。",
            "散我不平氣，洗我不和心。",
            "此心知有在，尚復此微吟。"
        ],
        "title": "聽僧昭素琴",
        "id": "ee3781ce-1b66-407f-82df-2aaa81adb883"
    },
    {
        "author": "蘇軾",
        "paragraphs": [
            "軒軒青田鶴，鬰鬰在樊籠。",
            "既爲物所縻，遂與吾輩同。",
            "今來始謝去，萬事一笑空。",
            "新詩如洗出，不受外垢蒙。",
            "清風入齒牙，出語如風松。",
            "霜髭茁病骨，饑坐聽午鐘。",
            "非詩能窮人，窮者詩乃工。",
            "此語信不妄，吾聞諸醉翁。"
        ],
        "title": "僧惠勤初罷僧職",
        "id": "78bd3c7a-7063-496a-ba99-234b45a2aff5"
    },
    {
        "author": "蘇軾",
        "paragraphs": [
            "言遊高峰塔，蓐食治野裝。",
            "火雲秋未衰，及此初旦凉。",
            "霧霏巌谷暗，日出草木香。",
            "嘉我同來人，久便雲水鄉。",
            "相勸小舉足，前路高且長。",
            "古松攀龍蛇，怪石坐牛羊。",
            "漸聞鐘磬音，飛鳥皆下翔。",
            "入門空有無，雲海浩茫茫。",
            "惟見聾道人，老病時絕糧。",
            "問年笑不答，但指穴藜床。",
            "心知不復來，欲歸更彷徨。",
            "贈別留匹布，今歲天早霜。"
        ],
        "title": "遊靈隠高峰塔",
        "id": "752d8791-9c04-4c5d-a08b-715e2f0928a6"
    },
    {
        "author": "蘇軾",
        "paragraphs": [
            "月缺霜濃細蕊乾，此花元屬玉堂仙。",
            "鷲峰子落驚前夜，蟾窟枝空記昔年。",
            "破裓山僧憐耿介，練裙溪女鬥清妍。",
            "願公採擷紉幽佩，莫遣孤芳老澗邊。"
        ],
        "title": "八月十七日天竺山送桂花分贈元素",
        "id": "32480746-c9f8-4a69-8131-b39bd5739739"
    },
    {
        "author": "蘇軾",
        "paragraphs": [
            "南郭子綦初喪我，西來達摩尚求心。",
            "此堂不說有清濁，遊客自觀隨淺深。",
            "兩歲頻爲山水役，一溪長照雪霜侵。",
            "紛紛無補竟何事，慚愧高人閉戶吟。"
        ],
        "title": "海會寺清心堂",
        "id": "82270860-5d85-4cf1-b567-af123195f70c"
    },
    {
        "author": "蘇軾",
        "paragraphs": [
            "西來烟障塞空虛，灑徧秋田雨不如。",
            "新法清平那有此，老身窮苦自招渠。",
            "無人可訴烏銜肉，憶弟難憑犬附書。",
            "自笑迂疏皆此類，區區猶欲理蝗餘。"
        ],
        "title": "捕蝗至浮雲嶺山行疲苶有懷子由弟二首  其一",
        "id": "8d704d49-93b5-4f8c-be34-155296844013"
    },
    {
        "author": "蘇軾",
        "paragraphs": [
            "霜風漸欲作重陽，熠熠溪邊野菊黄。",
            "久廢山行疲犖确，尚能村醉舞淋浪。",
            "獨眠林下夢魂好，回首人間憂患長。",
            "殺馬毀車從此逝，子來何處問行藏。"
        ],
        "title": "捕蝗至浮雲嶺山行疲苶有懷子由弟二首  其二",
        "id": "454cb215-a7b3-4f05-a965-709b5fa35ed3"
    },
    {
        "author": "蘇軾",
        "paragraphs": [
            "暮歸走馬沙河塘，爐烟裊裊十里香。",
            "朝行曳杖青牛嶺，寒泉咽咽千山靜。",
            "君勿笑老僧，耳聾喚不聞，百年俱是可憐人。",
            "明朝且復城中去，白雲却在題詩處。"
        ],
        "title": "青牛嶺高絕處有小寺人迹罕到",
        "id": "fc6667e9-bba8-421c-b566-06b0dfe5c9c7"
    },
    {
        "author": "蘇軾",
        "paragraphs": [
            "荒凉廢圃秋，寂歷幽花晚。",
            "山城已窮僻，況與城相遠。",
            "我來亦何事，徙倚望雲巘。",
            "不見苦吟人，清樽爲誰滿。"
        ],
        "title": "新城陳氏園次晁補之韵",
        "id": "977866d1-a48c-4612-a7d8-607fe840bb9b"
    },
    {
        "author": "蘇軾",
        "paragraphs": [
            "詩翁憔悴老一官，厭見苜蓿堆青盤。",
            "歸來羞澀對妻子，自比鮎魚緣竹竿。",
            "今君滯留生二毛，飽聽衙鼓眠黄紬。",
            "更將嘲笑調朋友，人道獼猴騎土牛。",
            "願君恰似高常侍，暫爲小邑仍刺史。",
            "不願君爲孟浩然，却遭明主放還山。",
            "宦遊逢此歲年惡，飛蝗來時半天黑。",
            "羨君封境稻如雲，蝗自識人人不識。"
        ],
        "title": "梅聖俞詩中有毛長官者今於潛令國華也聖俞沒十五年而君猶爲令捕蝗至其邑作詩戲之",
        "id": "35ff9f8f-9b5e-4563-b79a-e68c47f464ec"
    },
    {
        "author": "蘇軾",
        "paragraphs": [
            "推擠不去已三年，魚鳥依然笑我頑。",
            "人未放歸江北路，天教看盡浙西山。",
            "尚書清節衣冠後，處士風流水石間。",
            "一笑相逢那易得，數詩狂語不須刪。"
        ],
        "title": "與毛令方尉遊西菩寺二首  其一",
        "id": "9f6184ef-8097-480f-b0de-faefbe3e2a3b"
    },
    {
        "author": "蘇軾",
        "paragraphs": [
            "路轉山腰足未移，水清石瘦便能奇。",
            "白雲自占東西嶺，明月誰分上下池。",
            "黑黍黄粱初熟候，朱柑綠橘半甜時。",
            "人生此樂須天付，莫遣兒曹取次知。"
        ],
        "title": "與毛令方尉遊西菩寺二首  其二",
        "id": "8e2d7d3f-ffde-4d7d-a163-2fea3c2a8c01"
    },
    {
        "author": "蘇軾",
        "paragraphs": [
            "已向閑中作地仙，更於酒裏得天全。",
            "從教世路風波惡，賀監偏工水底眠。"
        ],
        "title": "李行中醉眠亭三首  其一",
        "id": "f8bc6a00-aa54-4ed4-80dd-6073e4c0fbdb"
    },
    {
        "author": "蘇軾",
        "paragraphs": [
            "君且歸休我欲眠，人言此語出天然。",
            "醉中對客眠何害，須信陶潛未若賢。"
        ],
        "title": "李行中醉眠亭三首  其二",
        "id": "b14f35ec-e1e8-48c4-819d-0898b0b763b3"
    },
    {
        "author": "蘇軾",
        "paragraphs": [
            "孝先風味也堪憐，肯爲周公晝日眠。",
            "枕麴先生猶笑汝，枉將空腹貯遺編。"
        ],
        "title": "李行中醉眠亭三首  其三",
        "id": "69cb136a-eea6-427d-9ced-abe2954f82f3"
    },
    {
        "author": "蘇軾",
        "paragraphs": [
            "君不見潞州別駕眼如電，左手挂弓橫撚箭。",
            "又不見雪中騎馿孟浩然，皺眉吟詩肩聳山。",
            "饑寒富貴兩安在，空有遺像留人間。",
            "此身常擬同外物，浮雲變化無蹤跡。",
            "問君何苦寫我真，君言好之聊自適。",
            "黄冠野服山家容，意欲置我山巌中。",
            "勳名將相今何限，往寫褒公與鄂公。"
        ],
        "title": "贈寫真何充秀才",
        "id": "7dc2cadc-5810-4182-9bc3-f6f9e5546f84"
    },
    {
        "author": "蘇軾",
        "paragraphs": [
            "世俗何知貧是病，神仙可學道之餘。",
            "但知白酒留佳客，不問黄公覓素書。"
        ],
        "title": "回先生過湖州東林沈氏飲醉以石榴皮書其家東老庵之壁云西鄰已富憂不足東老雖貧樂有餘白酒釀來因好客黄金散盡爲收書西蜀和仲聞而次其韵三首東老沈氏之老自謂也湖人因以名之其子偕作詩有可觀者  其一",
        "id": "dd4b207d-2a56-461b-972f-3ad11b723aeb"
    },
    {
        "author": "蘇軾",
        "paragraphs": [
            "符離道士晨興際，華岳先生尸解餘。",
            "忽見黄庭丹篆句，猶傳青紙小朱書。"
        ],
        "title": "回先生過湖州東林沈氏飲醉以石榴皮書其家東老庵之壁云西鄰已富憂不足東老雖貧樂有餘白酒釀來因好客黄金散盡爲收書西蜀和仲聞而次其韵三首東老沈氏之老自謂也湖人因以名之其子偕作詩有可觀者  其二",
        "id": "43fe1294-ff86-42ab-b6c6-2d7f0f9e0d39"
    },
    {
        "author": "蘇軾",
        "paragraphs": [
            "淒涼雨露三年後，仿佛塵埃數字餘。",
            "至用榴皮緣底事，中書君豈不中書。"
        ],
        "title": "回先生過湖州東林沈氏飲醉以石榴皮書其家東老庵之壁云西鄰已富憂不足東老雖貧樂有餘白酒釀來因好客黄金散盡爲收書西蜀和仲聞而次其韵三首東老沈氏之老自謂也湖人因以名之其子偕作詩有可觀者  其三",
        "id": "e954124b-4dfb-4a56-8108-04314a392b69"
    },
    {
        "author": "蘇軾",
        "paragraphs": [
            "雲山烟水苦難親，野草幽花各自春。",
            "頼有高樓能聚遠，一時收拾與閑人。"
        ],
        "title": "單同年求德興俞氏聚遠樓詩三首  其一",
        "id": "4091656f-a2d0-4179-8f34-893306a1e4fd"
    },
    {
        "author": "蘇軾",
        "paragraphs": [
            "無限青山散不收，雲奔浪卷入簾鉤。",
            "直將眼力爲疆界，何啻人間萬戶侯。"
        ],
        "title": "單同年求德興俞氏聚遠樓詩三首  其二",
        "id": "d8688fd4-3a1f-4c22-92d3-55897accd2eb"
    },
    {
        "author": "蘇軾",
        "paragraphs": [
            "聞說樓居似地仙，不知門外有塵寰。",
            "幽人隠几寂無語，心在飛鴻滅沒間。"
        ],
        "title": "單同年求德興俞氏聚遠樓詩三首  其三",
        "id": "1fb35ada-5569-4696-b7c0-853cd008954e"
    },
    {
        "author": "蘇軾",
        "paragraphs": [
            "多景樓上彈神曲，欲斷哀弦再三促。",
            "江妃出聽霧雨愁，白浪翻空動浮玉。",
            "喚取吾家雙鳳槽，遣作三峽孤猿號。",
            "與君合奏芳春調，啄木飛來霜樹杪。"
        ],
        "title": "潤州甘露寺彈箏",
        "id": "046af7a6-6082-4eca-832e-12efcff9aa13"
    },
    {
        "author": "蘇軾",
        "paragraphs": [
            "高會日陪山簡醉，狂言屢發次公醒。",
            "酒如人面天然白，山向吾曹分外青。",
            "江上飛雲來北固，檻前修竹憶南屏。",
            "六朝興廢餘丘壠，空使奸雄笑寧馨。"
        ],
        "title": "平山堂次王居卿祠部韵",
        "id": "3cc64eef-99bf-4c19-94aa-b9e0aab79e6d"
    },
    {
        "author": "蘇軾",
        "paragraphs": [
            "鬰鬰蒼梧海上山，蓬萊方丈有無間。",
            "舊聞草木皆仙藥，欲棄妻孥守市闤。",
            "雅志未成空自歎，故人相對若爲顔。",
            "酒醒却憶兒童事，長恨雙鳬去莫攀。"
        ],
        "title": "次韵陳海州書懷",
        "id": "658a5b7f-15cc-4b30-81e9-0c8b79f60598"
    },
    {
        "author": "蘇軾",
        "paragraphs": [
            "人事無涯生有涯，逝將歸釣漢江槎。",
            "乘桴我欲從安石，遁世誰能識子嗟。",
            "日上紅波浮翠巘，潮來白浪卷青沙。",
            "清談美景雙奇絕，不覺歸鞍带月華。"
        ],
        "title": "次韵陳海州乘槎亭",
        "id": "1306605b-c73b-42de-a43f-731a526c1499"
    },
    {
        "author": "蘇軾",
        "paragraphs": [
            "蒼梧奇事豈虛傳，荒怪還須問子年。",
            "遠託鰲頭轉滄海，來依鵬背負青天。",
            "或云靈境歸賢者，又恐神功亦偶然。",
            "聞道新春恣遊覽，羨君平地作飛仙。"
        ],
        "title": "次韵孫職方蒼梧山",
        "id": "7302fc44-ad8f-4e20-95b5-63b831c7b312"
    },
    {
        "author": "蘇軾",
        "paragraphs": [
            "南岳諸劉豈易逢，相望無復馬牛風。",
            "山公雖見無多子，社燕何由戀塞鴻。"
        ],
        "title": "次韵孫巨源寄漣水李盛二著作并以見寄五絕  其一",
        "id": "a091aa46-6d3c-40a3-8956-d70d28d5316a"
    },
    {
        "author": "蘇軾",
        "paragraphs": [
            "高才晚歲終難進，勇退當年正急流。",
            "不獨二疏爲可慕，他時當有景孫樓。"
        ],
        "title": "次韵孫巨源寄漣水李盛二著作并以見寄五絕  其二",
        "id": "a0257a04-6c38-44f2-a58c-29b4ba7ef9b4"
    },
    {
        "author": "蘇軾",
        "paragraphs": [
            "漱石先生難可意，齧氈校尉久無朋。",
            "應知客路愁無奈，故遣吟詩調李陵。"
        ],
        "title": "次韵孫巨源寄漣水李盛二著作并以見寄五絕  其三",
        "id": "e29a672f-7e59-4f13-ac93-53cfc17c6448"
    },
    {
        "author": "蘇軾",
        "paragraphs": [
            "雲雨休排神女車，忠州老病畏人誇。",
            "詩豪正值安仁在，空看河陽滿縣花。"
        ],
        "title": "次韵孫巨源寄漣水李盛二著作并以見寄五絕  其四",
        "id": "67961397-4c71-46a5-842b-9e4a9690921c"
    },
    {
        "author": "蘇軾",
        "paragraphs": [
            "膠西未到吾能說，桑柘禾麻不見春。",
            "不羨京塵騎馬客，羨他淮月弄舟人。"
        ],
        "title": "次韵孫巨源寄漣水李盛二著作并以見寄五絕  其五",
        "id": "0f81c90a-a978-4f50-a472-14f5d4c7499c"
    },
    {
        "author": "蘇軾",
        "paragraphs": [
            "漢家殊未識經綸，入手功名事事新。",
            "百尺穿成連夜井，千金購得解飛人。"
        ],
        "title": "王莽",
        "id": "405ec34f-31a7-405e-a844-4c1717633eea"
    },
    {
        "author": "蘇軾",
        "paragraphs": [
            "公業平時勸用儒，諸公何事起相圖。",
            "只言天下無健者，豈信車中有布乎。"
        ],
        "title": "董卓",
        "id": "d65a3fca-007c-4940-b5e3-bdf7ae58f6bb"
    },
    {
        "author": "蘇軾",
        "paragraphs": [
            "舊聞老蚌生明珠，未省老兔生於菟。",
            "老兔自謂月中物，不騎快馬騎蟾蜍。",
            "蟾蜍爬沙不肯行，坐令青衫垂白鬚。",
            "於菟駿猛不類渠，指揮黄熊駕黑貙。",
            "丹砂紫麝不用塗，眼光百步走妖狐。",
            "妖狐莫誇智有餘，不勞摇牙咀爾徒。"
        ],
        "title": "虎兒",
        "id": "33a5b987-f9f6-43c8-9ea7-87208ac886ca"
    },
    {
        "author": "蘇軾",
        "paragraphs": [
            "城東坡隴何所似，風吹海濤低復起。",
            "城中病守無所爲，走馬來尋鐵溝水。",
            "鐵溝水淺不容輈，恰似當年韓與侯。",
            "有魚無魚何足道，駕言聊復寫我憂。",
            "孤村野店亦何有，欲發狂言須斗酒。",
            "山頭落日側金盆，倒著接䍦搔白首。",
            "忽憶從軍年少時，輕裘細馬百不知。",
            "臂弓腰箭南山下，追逐長楊射獵兒。",
            "老去同君兩憔悴，犯夜醉歸人不避。",
            "明年定起故將軍，未肯先誅霸陵尉。"
        ],
        "title": "鐵溝行贈喬太博",
        "id": "e924430c-6b58-426d-9696-261228ece12d"
    },
    {
        "author": "蘇軾",
        "paragraphs": [
            "黄昏猶作雨纖纖，夜靜無風勢轉嚴。",
            "但覺衾裯如潑水，不知庭院已堆鹽。",
            "五更曉色來書幌，半夜寒聲落畫檐。",
            "試埽北臺看馬耳，未隨埋沒有雙尖。"
        ],
        "title": "雪後書北臺壁二首  其一",
        "id": "f1b8b7b5-5db0-473a-92a0-2019fb95234d"
    },
    {
        "author": "蘇軾",
        "paragraphs": [
            "城頭初日始翻鴉，陌上晴泥已沒車。",
            "凍合玉樓寒起粟，光摇銀海眩生花。",
            "遺蝗入地應千尺，宿麥連雲有幾家。",
            "老病自嗟詩力退，空吟冰柱憶劉叉。"
        ],
        "title": "雪後書北臺壁二首  其二",
        "id": "339c6d68-5534-4c50-a55a-deb28aab0cb4"
    },
    {
        "author": "蘇軾",
        "paragraphs": [
            "已分酒杯欺淺懦，敢將詩律鬥深嚴。",
            "漁蓑句好應須畫，柳絮才高不道鹽。",
            "敗履尚存東郭足，飛花又舞謫仙檐。",
            "書生事業真堪笑，忍凍孤吟筆退尖。"
        ],
        "title": "謝人見和前篇二首  其一",
        "id": "fbbe641e-4f34-476a-b7a1-94e03fae69b6"
    },
    {
        "author": "蘇軾",
        "paragraphs": [
            "九陌凄風戰齒牙，銀杯逐馬带隨車。",
            "也知不作堅牢玉，無奈能開頃刻花。",
            "得酒强歡愁底事，閉門高卧定誰家。",
            "臺前日暖君須愛，冰下寒魚漸可叉。"
        ],
        "title": "謝人見和前篇二首  其二",
        "id": "98014cfd-62a1-400e-834c-5f5eb74b6b0b"
    },
    {
        "author": "蘇軾",
        "paragraphs": [
            "龍鍾三十九，勞生已强半。",
            "歲暮日斜時，還爲昔人歎。",
            "今年一線在，那復堪把玩。",
            "欲起强持酒，故交雲雨散。",
            "惟有病相尋，空齋爲老伴。",
            "蕭條燈火冷，寒夜何時旦。",
            "倦僕觸屏風，饑鼯嗅空案。",
            "數朝閉閣卧，霜髮秋蓬亂。",
            "傳聞使者來，策杖就梳盥。",
            "書來苦安慰，不怪造請緩。",
            "大夫忠烈後，高義金石貫。",
            "要當擊權豪，未肯覷衰懦。",
            "此生何所似，暗盡灰中炭。",
            "歸田計已决，此邦聊假館。",
            "三徑粗成資，一枝有餘暖。",
            "願君更信宿，庶奉一笑粲。"
        ],
        "title": "除夜病中贈段屯田",
        "id": "6f37535f-cc10-4bbb-ab07-2074880042ed"
    },
    {
        "author": "蘇軾",
        "paragraphs": [
            "百年三萬日，老病常居半。",
            "其間互憂樂，歌笑雜悲歎。",
            "顛倒不自知，直爲神所玩。",
            "須臾便堪笑，萬事風雨散。",
            "自從識此理，久謝少年伴。",
            "逝將遊無何，豈暇讀城旦。",
            "非才更多病，二事可并案。",
            "愧煩賢使者，弭節整紛亂。",
            "喬侯瑚璉質，清廟嘗薦盥。",
            "奮髯百吏走，坐變齊俗緩。",
            "未遭甘鷁退，並進恥魚貫。",
            "每聞議論餘，凜凜激貪懦。",
            "莫邪當自躍，豈復煩爐炭。",
            "便慶朝秣越，未暮刷燕館。",
            "胡爲守故丘，眷戀桑榆暖。",
            "爲君叩牛角，一詠南山粲。"
        ],
        "title": "喬太博見和復次韵答之",
        "id": "fe4b62df-77b8-49d6-bce4-6a6933b4f035"
    },
    {
        "author": "蘇軾",
        "paragraphs": [
            "寒雞知將晨，饑鶴知夜半。",
            "亦如老病客，遇節嘗感歎。",
            "光陰等敲石，過眼不容玩。",
            "親友如摶沙，放手還復散。",
            "羈孤每自笑，寂寞誰肯伴。",
            "元達號神君，高論森月旦。",
            "紀明本賢將，汩沒事堆案。",
            "欣然肯相顧，夜閣燈火亂。",
            "盤空愧不飽，酒薄僅堪盥。",
            "雍容許著帽，不怪安石緩。",
            "雖無窈窕人，清唱弄珠貫。",
            "幸有縱橫舌，說劍起慵懦。",
            "二豪沉下位，暗火埋濕炭。",
            "豈似草玄人，默默老儒館。",
            "行看富貴逼，炙手借餘暖。",
            "應念苦思歸，登樓賦王粲。"
        ],
        "title": "二公再和亦再答之",
        "id": "10f38556-e317-4e9b-b1e0-1b13879fc9e6"
    },
    {
        "author": "蘇軾",
        "paragraphs": [
            "君不見董召南，隠居行義孝且慈。",
            "天公亦恐無人知，故令雞狗相哺兒，又令韓老爲作詩。",
            "爾來三百年，名與淮水東南馳。",
            "此人世不乏，此事亦時有。",
            "楓橋三瑞皆目見，天意宛在虞鰥後。",
            "惟有此詩非昔人，君更往求無價手。"
        ],
        "title": "蘇州姚氏三瑞堂",
        "id": "980a6d49-43dd-4ec1-a5d2-bd32328b450c"
    },
    {
        "author": "蘇軾",
        "paragraphs": [
            "陶潛一縣令，獨飲仍獨醒。",
            "猶將公田二頃五十畝，種秫作酒不種秔。",
            "我今號爲二千石，歲釀百石何以醉賓客。",
            "請君莫笑銀杯小，爾來歲旱東海窄。",
            "會當拂衣歸故丘，作書貸粟監河侯。",
            "萬斛船中著美酒，與君一生長拍浮。"
        ],
        "title": "莫笑銀杯小答喬太博",
        "id": "cc91e110-cb38-49d4-a9f4-c72186a65b18"
    },
    {
        "author": "蘇軾",
        "paragraphs": [
            "勸農使者古大夫，不惜春衫踐泥塗。",
            "王事靡盬君甚劬，奉常客卿虬兩鬚。",
            "東武縣令天馬駒，泮宮先生非俗儒。",
            "相與野飲四子俱，樂哉此樂城中無。",
            "溪邊策杖自携壺，腰笏不煩何易于。",
            "膠西病守老且迂，空齋愁坐紛墨朱。",
            "四十豈不知頭顱，畏人不出何其愚。"
        ],
        "title": "送段屯田分得于字",
        "id": "cd997b00-75ab-49af-a00a-ec92ca69112f"
    },
    {
        "author": "蘇軾",
        "paragraphs": [
            "南山有佳色，無人空自奇。",
            "清詩爲題品，草木變芬菲。",
            "謝女得秀句，留待中郎歸。",
            "便當勤鞭策，僕倦馬亦饑。"
        ],
        "title": "和段屯田荆林館",
        "id": "cfef127f-3cf9-4a65-b8ed-f9144d27d323"
    },
    {
        "author": "蘇軾",
        "paragraphs": [
            "送客客已去，尋花花未開。",
            "未能城裏去，且復水邊來。",
            "父老借問我，使君安在哉。",
            "今年好風雪，會見麥千堆。"
        ],
        "title": "出城送客不及步至溪上二首  其一",
        "id": "7f0c486e-314d-4e3c-9bcf-f353598150cd"
    },
    {
        "author": "蘇軾",
        "paragraphs": [
            "春來六十日，笑口幾回開。",
            "會作堂堂去，何妨得得來。",
            "倦遊行老矣，舊隠賦歸哉。",
            "東望峨眉小，盧山翠作堆。"
        ],
        "title": "出城送客不及步至溪上二首  其二",
        "id": "03f129e3-e308-4858-90dd-8cc7c2b99b52"
    },
    {
        "author": "蘇軾",
        "paragraphs": [
            "塵容已似服轅駒，野性猶同縱壑魚。",
            "出入巌巒千仞表，較量筋力十年初。",
            "雖無窈窕驅前馬，還有鴟夷挂後車。",
            "莫笑吟詩淡生活，當令阿買爲君書。"
        ],
        "title": "游盧山次韵章傳道",
        "id": "696d0acd-7261-4733-8ea3-c2ce13094c5d"
    },
    {
        "author": "蘇軾",
        "paragraphs": [
            "上界足官府，飛昇亦何益。",
            "還在此山中，相逢不相識。"
        ],
        "title": "盧山五詠 盧敖洞",
        "id": "50444a80-0ace-4fdd-a07d-0b82df394083"
    },
    {
        "author": "蘇軾",
        "paragraphs": [
            "博士雅好飲，空山誰與娛。",
            "莫向驪山去，君王不喜儒。"
        ],
        "title": "盧山五詠 飲酒臺",
        "id": "0925eb37-b7ba-4199-bc4e-a3e9c9a598cc"
    },
    {
        "author": "蘇軾",
        "paragraphs": [
            "石室有金丹，山神不知秘。",
            "何必吐光芒，夜半驚童稚。"
        ],
        "title": "盧山五詠 聖燈巌",
        "id": "5c2573db-ecdd-4ce1-bba2-6e280c54935b"
    },
    {
        "author": "蘇軾",
        "paragraphs": [
            "皎皎巌下泉，無人還自潔。",
            "不用比三星，清光同一月。"
        ],
        "title": "盧山五詠 三泉",
        "id": "62d1d994-bc0e-44a1-af51-42cc50b39eff"
    },
    {
        "author": "蘇軾",
        "paragraphs": [
            "長安自不遠，蜀客苦思歸。",
            "莫教名障日，喚作小峨眉。"
        ],
        "title": "盧山五詠 障日峰",
        "id": "510f8b76-8b05-4e78-ae15-c9413c6c9e61"
    },
    {
        "author": "蘇軾",
        "paragraphs": [
            "去年夏旱秋不雨，海畔居民飲鹹苦。",
            "今年春暖欲生蝝，地上戢戢多於土。",
            "預憂一旦開兩翅，口吻如風那肯吐。",
            "前時渡江入吳越，布陣橫空如項羽。",
            "農夫拱手但垂泣，人力區區固難禦。",
            "撲緣鬉毛困牛馬，啖齧衣服穿房戶。",
            "坐觀不救亦何心，秉畀炎火傳自古。",
            "荷鋤散掘誰敢後，得米濟饑還小補。",
            "常山山神信英烈，撝駕雷公訶電母。",
            "應憐郡守老且愚，欲把瘡痍手摩撫。",
            "山中歸時風色變，中路已覺商羊舞。",
            "夜窗騷騷鬧松竹，朝畦泫泫流膏乳。",
            "從來蝗旱必相資，此事吾聞老農語。",
            "庶將積潤掃遺孽，收拾豐歲還明主。",
            "縣前已窖八千斛，率以一升完一畝。",
            "更看蠶婦過初眠，未用賀客來旁午。",
            "先生筆力吾所畏，蹴踏鮑謝跨徐庾。",
            "偶然談笑得佳篇，便恐流傳成樂府。",
            "陋邦一雨何足道，吾君盛德九州普。",
            "中和樂職幾時作，試向諸生選何武。"
        ],
        "title": "次韵章傳道喜雨",
        "id": "9ad123a1-910f-4a21-a1d1-792c928b7f05"
    },
    {
        "author": "蘇軾",
        "paragraphs": [
            "城裏田員外，城西賀秀才。",
            "不愁家四壁，自有錦千堆。",
            "珍重尤奇品，艱難最後開。",
            "芳心困落日，薄艷戰輕雷。",
            "老守尤多病，壯懷先已灰。",
            "殷勤此粲者，攀折爲誰哉。",
            "玉腕揎紅袖，金樽瀉白醅。",
            "何當鑷霜鬢，强插滿頭回。"
        ],
        "title": "謝郡人田賀二生獻花",
        "id": "e30cb597-46d7-4549-bad7-6d682573dd00"
    },
    {
        "author": "蘇軾",
        "paragraphs": [
            "吉祥寺中錦千堆，前年賞花真盛哉，道人勸我清明來。",
            "腰鼓百面如春雷，打徹凉州花自開。",
            "沙河塘上插花回，醉倒不覺吳兒咍。",
            "豈知如今雙鬢摧，城西古寺沒蒿萊。",
            "有僧閉門手自栽，千枝萬葉巧剪裁。",
            "就中一叢何所似，馬瑙盤盛金縷杯。",
            "而我食菜方清齋，對花不飲花應猜。",
            "夜來雨雹如李梅，紅殘綠暗吁可哀。"
        ],
        "title": "惜花",
        "id": "44fbfe1b-dce8-4e29-8c67-7f7a3d03c959"
    },
    {
        "author": "蘇軾",
        "paragraphs": [
            "我笑陶淵明，種秫二頃半。",
            "婦言既不用，還有責子歎。",
            "無弦則無琴，何必勞撫玩。",
            "我笑劉伯倫，醉髮蓬茅散。",
            "二豪苦不納，獨以鍤自伴。",
            "既死何用埋，此身同夜旦。",
            "孰云二子賢，自結兩重案。",
            "笑人還自笑，出口談治亂。",
            "一生溷塵垢，晚以道自盥。",
            "無成空得懶，坐此百事緩。",
            "仄聞頓夫子，講道出新貫。",
            "豈無一尺書，恐不記庸懦。",
            "陋邦貧且病，數米銖稱炭。",
            "慚愧章先生，十日坐空館。",
            "袖中出子詩，貪讀酒屢暖。",
            "狂言各須慎，勿使輸薪粲。"
        ],
        "title": "和頓教授見寄用除夜韵",
        "id": "4ab4b883-e803-4239-b370-6b7f02bf3904"
    },
    {
        "author": "蘇軾",
        "paragraphs": [
            "偶作郊原十日游，未應回首厭籠囚。",
            "但教塵土驅馳足，終把雲山爛漫酬。",
            "聞道逢春思濯錦，更須到處覓菟裘。",
            "恨君不上東封頂，夜看金輪出九幽。"
        ],
        "title": "和子由四首 韓太祝送游太山",
        "id": "a3a25ae2-d665-4d41-b087-2a6c24c4bdcb"
    },
    {
        "author": "蘇軾",
        "paragraphs": [
            "夢裏青春可得追，欲將詩句絆餘暉。",
            "酒闌病客惟思睡，蜜熟黄蜂亦懶飛。",
            "芍藥櫻桃俱掃地，鬢絲禪榻兩忘機。",
            "憑君借取法界觀，一洗人間萬事非。"
        ],
        "title": "和子由四首 送春",
        "id": "1a09ba8d-4ed6-4129-b3ea-1678df229e0c"
    },
    {
        "author": "蘇軾",
        "paragraphs": [
            "安石榴花開最遲，絳裙深樹出幽菲。",
            "吾廬想見無限好，客子倦遊胡不歸。",
            "坐上一樽雖得滿，古來四事巧相違。",
            "令人却憶湖邊寺，垂柳陰陰晝掩扉。"
        ],
        "title": "和子由四首 首夏官舍即事",
        "id": "584c7c4f-2a3b-4783-ac84-04dd33e7f3f0"
    },
    {
        "author": "蘇軾",
        "paragraphs": [
            "家聲赫奕蓋并凉，也解微吟錦瑟傍。",
            "擘水取魚湖起浪，引杯看劍坐生光。",
            "風流別後人人憶，才器歸來種種長。",
            "不用更貪窮事業，風騷分付與沉湘。"
        ],
        "title": "和子由四首 送李供備席上和李詩",
        "id": "f98b336f-c0fa-4b5e-99d7-cee2e458a917"
    },
    {
        "author": "蘇軾",
        "paragraphs": [
            "西齋深且明，中有六尺床。",
            "病夫朝睡足，危坐覺日長。",
            "昏昏既非醉，踽踽亦非狂。",
            "褰衣竹風下，穆然中微凉。",
            "起行西園中，草木含幽香。",
            "榴花開一枝，桑棗沃以光。",
            "鳴鳩得美蔭，困立忘飛翔。",
            "黄鳥亦自喜，新音變圓吭。",
            "杖藜觀物化，亦以觀我生。",
            "萬物各得時，我生日皇皇。"
        ],
        "title": "西齋",
        "id": "df7d5f1d-9f2b-47f4-ad99-3cd215f8edea"
    },
    {
        "author": "蘇軾",
        "paragraphs": [
            "小兒不識愁，起坐牽我衣。",
            "我欲嗔小兒，老妻勸兒癡。",
            "兒癡君更甚，不樂愁何爲。",
            "還坐愧此言，洗盞當我前。",
            "大勝劉伶婦，區區爲酒錢。"
        ],
        "title": "小兒",
        "id": "0856511c-d1f2-436c-9074-f1d548df479a"
    },
    {
        "author": "蘇軾",
        "paragraphs": [
            "君王有意誅驕虜，椎破銅山鑄銅虎。",
            "聯翩三十七將軍，走馬西來各開府。",
            "南山伐木作車軸，東海取鼉漫戰鼓。",
            "汗流奔走誰敢後，恐乏軍興污資斧。",
            "保甲連村團未遍，方田訟牒紛如雨。",
            "爾來手實降新書，抉剔根株窮脈縷。",
            "詔書惻怛信深厚，吏能淺薄空勞苦。",
            "平生學問只流俗，衆裏笙竽誰比數。",
            "忽令獨奏鳳將雛，倉卒欲吹那得譜。",
            "況復連年苦饑饉，剝齧草木啖泥土。",
            "今年雨雪頗應時，又報蝗蟲生翅股。",
            "憂來洗盞欲强醉，寂寞虛齋卧空甒。",
            "公厨十日不生煙，更望紅裙踏筵舞。",
            "故人屢寄山中信，只有當歸無別語。",
            "方將雀鼠偷太倉，未肯衣冠挂神武。",
            "吳興丈人真得道，平日立朝非小補。",
            "自從四方冠蓋鬧，歸作二浙湖山主。",
            "高蹤已自雜漁釣，大隠何曾棄簪組。",
            "去年相從殊未足，問道已許談其粗。",
            "逝將棄官往卒業，俗緣未盡那得睹。",
            "公家只在霅溪上，上有白雲如白羽。",
            "應憐進退苦皇皇，更把安心教初祖。"
        ],
        "title": "寄劉孝叔",
        "id": "407f5982-b24f-4559-b2ca-4161c7bcd82d"
    },
    {
        "author": "蘇軾",
        "paragraphs": [
            "少年才氣冠當時，晚節孤風益自奇。",
            "君勝宜爲夫子後，林宗不愧蔡邕碑。",
            "南荒尚記誅元惡，東越誰能事細兒。",
            "耆舊如今幾人在，爲君無憾爲時悲。"
        ],
        "title": "孔長源挽詞二首  其一",
        "id": "fcb923c9-6607-4dec-87e3-234c9eeea7db"
    },
    {
        "author": "蘇軾",
        "paragraphs": [
            "小堰門頭柳繫船，吳山堂上月侵筵。",
            "潮聲半夜千巌響，詩句明朝萬口傳。",
            "豈意日斜庚子後，忽驚歲在巳辰年。",
            "佳城一閉無窮事，南望題詩淚灑箋。"
        ],
        "title": "孔長源挽詞二首  其二",
        "id": "bd1af2a1-7955-448d-bf2c-c4dafc0b91e4"
    },
    {
        "author": "蘇軾",
        "paragraphs": [
            "孤山寺下水侵門，每到先看醉墨痕。",
            "楚相未亡談笑是，中郎不見典刑存。",
            "君先去踏塵埃陌，我亦來尋桑棗村。",
            "回首西湖真一夢，灰心霜鬢更休論。"
        ],
        "tags": [
            "西湖"
        ],
        "title": "寄呂穆仲寺丞",
        "id": "c826c45f-2f82-404c-8a47-3eaa10db7f4e"
    },
    {
        "author": "蘇軾",
        "paragraphs": [
            "閨庭蘭玉照鄉閭，自昔雖貧樂有餘。",
            "豈獨家人在中饋，却因麟趾識關雎。",
            "雲軿忽已歸仙府，喬木依然擁舊盧。",
            "忍把還鄉千斛淚，一時灑向老萊裾。"
        ],
        "title": "余主簿母挽詞",
        "id": "5f035dcb-5ed2-4c3b-a5a9-5ed8927cdc82"
    },
    {
        "author": "蘇軾",
        "paragraphs": [
            "漫說山東第二州，棗林桑泊負春游。",
            "城西亦有紅千葉，人老簪花却自羞。"
        ],
        "title": "答陳述古二首  其一",
        "id": "13424c07-a148-4757-b22e-57f54d949216"
    },
    {
        "author": "蘇軾",
        "paragraphs": [
            "小桃破萼未勝春，羅綺叢中第一人。",
            "聞道使君歸去後，舞衫歌扇總成塵。"
        ],
        "title": "答陳述古二首  其二",
        "id": "482ec294-287f-4dfd-8be1-d67ea8436e2a"
    },
    {
        "author": "蘇軾",
        "paragraphs": [
            "列子御風殊不惡，猶被莊生譏數數。",
            "步兵飲酒中散琴，於此得全非至樂。",
            "樂全居士全於天，維摩丈室空翛然。",
            "平生痛飲今不飲，無琴不獨琴無弦。",
            "我公天與英雄表，龍章鳳姿照魚鳥。",
            "但令端委坐廟堂，北狄西戎談笑了。",
            "如今老去苦思歸，小字親書寄我詩。",
            "試問樂全全底事，無全何處更相虧。"
        ],
        "title": "張安道樂全堂",
        "id": "c5430791-9896-4f55-bb80-f0c87689f476"
    },
    {
        "author": "蘇軾",
        "paragraphs": [
            "高才本出朝廷右，能事方推德業餘。",
            "每見便聞曹植句，至今傳寶魏華書。",
            "濟南名士新彫喪，劍外生祠已潔除。",
            "欲寄西風兩行淚，依然喬木鄭公廬。"
        ],
        "title": "張文裕挽詞",
        "id": "61854af9-2f02-4a1b-90c9-13335642fbc2"
    },
    {
        "author": "蘇軾",
        "paragraphs": [
            "西湖天下景，游者無愚賢。",
            "淺深隨所得，誰能識其全。",
            "嗟我本狂直，早爲世所捐。",
            "獨專山水樂，付與寧非天。",
            "三百六十寺，幽尋遂窮年。",
            "所至得其妙，心知口難傳。",
            "至今清夜夢，耳目餘芳鮮。",
            "君持使者節，風采爍雲煙。",
            "清流與碧巘，安肯爲君妍。",
            "胡不屏騎從，暫借僧榻眠。",
            "讀我壁間詩，清凉洗煩煎。",
            "策杖無道路，直造意所便。",
            "應逢古漁父，葦間自延緣。",
            "問道若有得，買魚勿論錢。"
        ],
        "tags": [
            "西湖"
        ],
        "title": "懷西湖寄晁美叔同年",
        "id": "744f5649-7079-431c-917d-77f675b39c7a"
    },
    {
        "author": "蘇軾",
        "paragraphs": [
            "白髮相望兩故人，眼看時事幾番新。",
            "曲無和者應思郢，論少卑之且借秦。",
            "歲惡詩人無好語，夜長鰥守向誰親。",
            "少思多睡無如我，鼻息雷鳴撼四鄰。"
        ],
        "title": "次韵劉貢父李公擇見寄二首  其一",
        "id": "59a120d8-99ff-4e1e-be2b-0f70017ff92f"
    },
    {
        "author": "蘇軾",
        "paragraphs": [
            "何人勸我此間來，絃管生衣甑有埃。",
            "綠蟻沾唇無百斛，蝗蟲撲面已三回。",
            "磨刀入谷追窮寇，灑涕循城拾棄孩。",
            "爲郡鮮歡君莫歎，猶勝塵土走章臺。"
        ],
        "title": "次韵劉貢父李公擇見寄二首  其二",
        "id": "0040dab0-c3aa-451f-b7f5-bd31d9144b70"
    },
    {
        "author": "蘇軾",
        "paragraphs": [
            "青蓋前頭點皂旗，黄茅岡下出長圍。",
            "弄風驕馬跑空立，趁兔蒼鷹掠地飛。",
            "回望白雲生翠巘，歸來紅葉滿征衣。",
            "聖明若用西凉簿，白羽猶能效一揮。"
        ],
        "title": "祭常山回小獵",
        "id": "b6244449-fe7c-46b9-9f03-e43effac31cd"
    },
    {
        "author": "蘇軾",
        "paragraphs": [
            "山西從古說三明，誰信儒冠也捍城。",
            "竿上鯨鯢猶未掩，草中狐兔不須驚。",
            "東州趙傁飲無敵，南國梅仙詩有聲。",
            "向不如皋閑射雉，歸來何以得卿卿。"
        ],
        "title": "和梅戶曹會獵鐵溝",
        "id": "efc5a899-c69b-4724-bbcd-e9ea2e4f07d2"
    },
    {
        "author": "蘇軾",
        "paragraphs": [
            "十載飄然未可期，那堪重作看花詩。",
            "門前惡語誰傳去，醉後狂歌自不知。",
            "刺舌君今猶未戒，灸眉吾亦更何辭。",
            "相從痛飲無餘事，正是春容最好時。"
        ],
        "title": "劉貢父見余歌詞數首以詩見戲聊次其韵",
        "id": "3bfdd635-5846-4196-96e3-604ddb7092e6"
    },
    {
        "author": "蘇軾",
        "paragraphs": [
            "方丈仙人出淼茫，高情猶愛水雲鄉。",
            "功名誰使連三捷，身世何緣得兩忘。",
            "早歲歸休心共在，他年相見話偏長。",
            "只因未報君恩重，清夢時時到玉堂。"
        ],
        "title": "和章七出守湖州二首  其一",
        "id": "b84b7516-61b1-4659-9085-98679a8c6d73"
    },
    {
        "author": "蘇軾",
        "paragraphs": [
            "絳闕雲臺總有名，應須極貴又長生。",
            "鼎中龍虎黄金賤，松下龜蛇綠骨輕。",
            "霅水未渾纓可濯，弁峰初見眼應明。",
            "兩卮春酒真堪羨，獨占人間分外榮。"
        ],
        "title": "和章七出守湖州二首  其二",
        "id": "baa55973-4536-4012-9230-530e5f4166b4"
    },
    {
        "author": "蘇軾",
        "paragraphs": [
            "前生我已到杭州，到處長如到舊遊。",
            "更欲洞霄爲隠吏，一庵閑地且相留。"
        ],
        "title": "和張子野見寄三絕句 過舊遊",
        "id": "2476c886-6956-48e6-9858-2c5140dd25b1"
    },
    {
        "author": "蘇軾",
        "paragraphs": [
            "狂吟跌宕無風雅，醉墨淋漓不整齊。",
            "應爲詩人一回顧，山僧未忍掃黄泥。"
        ],
        "title": "和張子野見寄三絕句 見題壁",
        "id": "a9a2850b-f80c-4312-963e-dbb992a9ac71"
    },
    {
        "author": "蘇軾",
        "paragraphs": [
            "柏堂南畔竹如雲，此閣何人是主人。",
            "但遣先生披鶴氅，不須更畫樂天真。"
        ],
        "title": "和張子野見寄三絕句 竹閣見憶",
        "id": "2b785758-0f5a-444c-8510-9fadf90f0905"
    },
    {
        "author": "蘇軾",
        "paragraphs": [
            "景疏樓上喚蛾眉，君到應先誦此詩。",
            "若見孟公投轄飲，莫忘衝雪送君時。"
        ],
        "title": "送趙寺丞寄陳海州",
        "id": "70003b47-2ca1-4dd8-b211-b9a38c74d27d"
    },
    {
        "author": "蘇軾",
        "paragraphs": [
            "我生百事常隨緣，四方水陸無不便。",
            "扁舟渡江適吳越，三年飲食窮芳鮮。",
            "金虀玉膾飯炊雪，海螯江柱初脫泉。",
            "臨風飽食甘寢罷，一甌花乳浮輕圓。",
            "自從捨舟入東武，沃野便到桑麻川。",
            "剪毛胡羊大如馬，誰記鹿角腥盤筵。",
            "厨中蒸粟堆飯甕，大杓更取酸生涎。",
            "柘羅銅碾棄不用，脂麻白土須盆研。",
            "故人猶作舊眼看，謂我好尚如當年。",
            "沙溪北苑强分別，水脚一綫爭誰先。",
            "清詩兩幅寄千里，紫金百餠費萬錢。",
            "吟哦烹噍兩奇絕，只恐偷乞煩封纏。",
            "老妻稚子不知愛，一半已入薑鹽煎。",
            "人生所遇無不可，南北嗜好知誰賢。",
            "死生禍福久不擇，更論甘苦爭蚩妍。",
            "知君窮旅不自釋，因詩寄謝聊相鎸。"
        ],
        "title": "和蔣夔寄茶",
        "id": "e4f32375-7c00-415f-8b36-5832c8856568"
    },
    {
        "author": "蘇軾",
        "paragraphs": [
            "文章恨不見文園，禮樂方將訪石泉。",
            "何事庵中著光祿，枉教閑處筆如椽。"
        ],
        "title": "光祿庵二首  其一",
        "id": "683bf39b-7bb6-41dd-b315-eb892ca9c38b"
    },
    {
        "author": "蘇軾",
        "paragraphs": [
            "城中太守的何人，林下先生非我身。",
            "若向庵中覓光祿，雪中履迹鏡中真。"
        ],
        "title": "光祿庵二首  其二",
        "id": "ec10f67f-c629-47f3-bf50-e8c86bcd4d70"
    },
    {
        "author": "蘇軾",
        "paragraphs": [
            "孤燈照影夜漫漫，拈得花枝不忍看。",
            "白髮敧簪羞彩勝，黄耆煮粥薦春盤。",
            "東方烹狗陽初動，南陌爭牛卧作團。",
            "老子從來興不淺，向隅誰有滿堂歡。"
        ],
        "title": "立春日病中邀安國仍請率禹功同來僕雖不能飲當請成伯主會某當杖策倚几於其間觀諸公醉笑以撥滯悶也二首  其一",
        "id": "638a6b87-ac2f-4108-9b4e-f7c54d7108a3"
    },
    {
        "author": "蘇軾",
        "paragraphs": [
            "齋居卧病禁烟前，辜負名花已一年。",
            "此日使君不强喜，早春風物爲誰妍。",
            "青衫公子家千里，白髮先生杖百錢。",
            "曷不相將來問病，已教呼取散花天。"
        ],
        "title": "立春日病中邀安國仍請率禹功同來僕雖不能飲當請成伯主會某當杖策倚几於其間觀諸公醉笑以撥滯悶也二首  其二",
        "id": "285f5027-d5e6-4af4-aa37-3103597e9ca4"
    },
    {
        "author": "蘇軾",
        "paragraphs": [
            "美人如春風，著物物未知。",
            "羈愁似冰雪，見子先流凘。",
            "子從徐方來，吏民舉熙熙。",
            "扶病出見之，驚我一何衰。",
            "知我久慵倦，起我以新詩。",
            "詩詞如醇酒，盎然熏四支。",
            "徑飲不覺醉，欲和先昏疲。",
            "西齋有蠻帳，風雨夜紛披。",
            "放懷語不擇，撫掌笑脫頤。",
            "別來今幾何，春物已含姿。",
            "柳色日夜暗，子來竟何時。",
            "徐方雖云樂，東山禁游嬉。",
            "又無狂太守，何以解憂思。",
            "聞子有賢婦，華堂詠螽斯。",
            "曷不倒囊橐，賣劍買蛾眉。",
            "不用教絲竹，唱我新歌詞。"
        ],
        "title": "答李邦直",
        "id": "a876ce9f-617e-4f6c-8175-9508a5ebd86c"
    },
    {
        "author": "蘇軾",
        "paragraphs": [
            "朱欄畫柱照湖明，白葛烏紗曳履行。",
            "橋下龜魚晚無數，識君拄杖過橋聲。"
        ],
        "title": "和文與可洋川園池三十首 湖橋",
        "id": "272e688b-9888-4238-8953-94e7b7a9ff72"
    },
    {
        "author": "蘇軾",
        "paragraphs": [
            "貪看翠蓋擁紅粧，不覺湖邊一夜霜。",
            "卷却天機雲錦段，從教匹練寫秋光。"
        ],
        "title": "和文與可洋川園池三十首 橫湖",
        "id": "a3c558e6-b7f2-40b6-bd98-26b2351a9c42"
    },
    {
        "author": "蘇軾",
        "paragraphs": [
            "雨昏石硯寒雲色，風動牙籤亂葉聲。",
            "庭下已生書带草，使君疑是鄭康成。"
        ],
        "title": "和文與可洋川園池三十首 書軒",
        "id": "4fc5b2ee-2efa-4e70-8dbb-b6e75746f056"
    },
    {
        "author": "蘇軾",
        "paragraphs": [
            "不嫌冰雪繞池看，誰似詩人巧耐寒。",
            "記取羲之洗硯處，碧琉璃下黑蛟蟠。"
        ],
        "title": "和文與可洋川園池三十首 冰池",
        "id": "f9cae631-5d64-41c7-b049-0854c13ae7cc"
    },
    {
        "author": "蘇軾",
        "paragraphs": [
            "晚節先生道轉孤，歲寒惟有竹相娛。",
            "粗才杜牧真堪笑，喚作軍中十萬夫。"
        ],
        "title": "和文與可洋川園池三十首 竹塢",
        "id": "0de5ab38-3690-4d54-8bc2-8ccffe6af6a4"
    },
    {
        "author": "蘇軾",
        "paragraphs": [
            "雨折霜乾不耐秋，白花黄葉使人愁。",
            "月明小艇湖邊宿，便是江南鸚鵡洲。"
        ],
        "title": "和文與可洋川園池三十首 荻蒲",
        "id": "65214576-a2b9-4f76-894d-d1bb8d03ffb0"
    },
    {
        "author": "蘇軾",
        "paragraphs": [
            "秋歸南浦蟪蛄鳴，霜落橫湖沙水清。",
            "卧雨幽花無限思，抱叢寒蝶不勝情。"
        ],
        "title": "和文與可洋川園池三十首 蓼嶼",
        "id": "c3c3e5e0-91e7-4822-8f88-b67f6d2f9b4c"
    },
    {
        "author": "蘇軾",
        "paragraphs": [
            "陰晴朝暮幾回新，已向虛空付此身。",
            "出本無心歸亦好，白雲還似望雲人。"
        ],
        "title": "和文與可洋川園池三十首 望雲樓",
        "id": "5fa0b78a-c112-40c3-a010-d18df047a628"
    },
    {
        "author": "蘇軾",
        "paragraphs": [
            "漾水東流舊見經，銀潢左界上通靈。",
            "此臺試向天文覓，閣道中間第幾星。"
        ],
        "title": "和文與可洋川園池三十首 天漢臺",
        "id": "9ed8cbef-b687-402c-8b73-4600b3c3166c"
    },
    {
        "author": "蘇軾",
        "paragraphs": [
            "月與高人本有期，挂簷低戶映蛾眉。",
            "只從昨夜十分滿，漸覺冰輪出海遲。"
        ],
        "title": "和文與可洋川園池三十首 待月臺",
        "id": "65d2263a-f39f-4366-9595-6c84f5d55e2f"
    },
    {
        "author": "蘇軾",
        "paragraphs": [
            "此間真趣豈容談，二樂并君已是三。",
            "仁智更煩訶妄見，坐令魯叟作瞿曇。"
        ],
        "title": "和文與可洋川園池三十首 二樂榭",
        "id": "8142c203-d8d7-4b14-aeaa-1c2cf0808907"
    },
    {
        "author": "蘇軾",
        "paragraphs": [
            "聞道池亭勝兩川，應須爛醉答雲烟。",
            "勸君多揀長腰米，消破亭中萬斛泉。"
        ],
        "title": "和文與可洋川園池三十首 灙泉亭",
        "id": "0a4d5ec3-4354-4e9a-ac43-c60558c266e6"
    },
    {
        "author": "蘇軾",
        "paragraphs": [
            "縱橫憂患滿人間，頗怪先生日日閑。",
            "昨夜清風眠北牖，朝來爽氣在西山。"
        ],
        "title": "和文與可洋川園池三十首 吏隠亭",
        "id": "e6b0411a-db3a-402d-9fa4-f2b1fe0051b0"
    },
    {
        "author": "蘇軾",
        "paragraphs": [
            "解籜新篁不自持，嬋娟已有歲寒姿。",
            "要看凜凜霜前意，須待秋風粉落時。"
        ],
        "title": "和文與可洋川園池三十首 霜筠亭",
        "id": "977fd656-042f-4179-8918-2d95fe4b5d5a"
    },
    {
        "author": "蘇軾",
        "paragraphs": [
            "殷勤稽首維摩詰，敢問如何是法門。",
            "彈指未終千偈了，向人還道本無言。"
        ],
        "title": "和文與可洋川園池三十首 無言亭",
        "id": "38942c8a-5be0-4fef-95cb-5a5322e551fe"
    },
    {
        "author": "蘇軾",
        "paragraphs": [
            "亭下佳人錦繡衣，滿身瓔珞綴明璣。",
            "晚香消歇無尋處，花已飄零露已晞。"
        ],
        "title": "和文與可洋川園池三十首 露香亭",
        "id": "411f55e4-be8d-4d50-821c-c6d25da8fdea"
    },
    {
        "author": "蘇軾",
        "paragraphs": [
            "水軒花榭兩爭妍，秋月春風各自偏。",
            "惟有此亭無一物，坐觀萬景得天全。"
        ],
        "title": "和文與可洋川園池三十首 涵虛亭",
        "id": "bec13b29-8cd0-4869-ac9c-cb91e728fe74"
    },
    {
        "author": "蘇軾",
        "paragraphs": [
            "决去湖波尚有情，却隨初日動檐楹。",
            "溪光自古無人畫，憑仗新詩與寫成。"
        ],
        "title": "和文與可洋川園池三十首 溪光亭",
        "id": "25c92c98-af31-44c7-9c6f-2498f3f86588"
    },
    {
        "author": "蘇軾",
        "paragraphs": [
            "身輕步穩去忘歸，四柱亭前野彴微。",
            "忽悟過溪還一笑，水禽驚落翠毛衣。"
        ],
        "title": "和文與可洋川園池三十首 過溪亭",
        "id": "38440c79-6d5d-44ca-ba72-f350a3ce0265"
    },
    {
        "author": "蘇軾",
        "paragraphs": [
            "烟紅露綠曉風香，燕舞鶑啼春日長。",
            "誰道使君貧且老，繡屏錦帳咽笙簧。"
        ],
        "title": "和文與可洋川園池三十首 披錦亭",
        "id": "ace41f00-9eb1-4737-9aef-c341d4afbed5"
    },
    {
        "author": "蘇軾",
        "paragraphs": [
            "曲池流水細鱗鱗，高會傳觴似洛濱。",
            "紅粉翠蛾應不要，畫船來往勝於人。"
        ],
        "title": "和文與可洋川園池三十首 禊亭",
        "id": "683077de-fedc-48db-a563-f128be157455"
    },
    {
        "author": "蘇軾",
        "paragraphs": [
            "日日移床趁下風，清香不斷思何窮。",
            "若爲化作龜千歲，巢向田田亂葉中。"
        ],
        "title": "和文與可洋川園池三十首 菡萏亭",
        "id": "4718804c-5c1d-4e3f-8fc3-c2af06dd8f93"
    },
    {
        "author": "蘇軾",
        "paragraphs": [
            "長憶故山寒食夜，野荼蘼發暗香來。",
            "分無素手簪羅髻，且折霜蕤浸玉醅。"
        ],
        "title": "和文與可洋川園池三十首 荼蘼洞",
        "id": "0d3b1da2-bfdf-4002-a335-eafab393872c"
    },
    {
        "author": "蘇軾",
        "paragraphs": [
            "漢川修竹賤如蓬，斤斧何曾赦籜龍。",
            "料得清貧饞太守，渭川千畝在胸中。"
        ],
        "title": "和文與可洋川園池三十首 篔簹谷",
        "id": "387961a1-c808-44e6-9d1f-05d1d73a5d0c"
    },
    {
        "author": "蘇軾",
        "paragraphs": [
            "溶溶晴港漾春暉，蘆筍生時柳絮飛。",
            "還有江南風物否，桃花流水鮆魚肥。"
        ],
        "title": "和文與可洋川園池三十首 寒蘆港",
        "id": "58101a44-62aa-4c2f-87db-15ee8f86473e"
    },
    {
        "author": "蘇軾",
        "paragraphs": [
            "少年辛苦事犁鋤，剛厭青山遶故居。",
            "老覺華堂無意味，却須時到野人廬。"
        ],
        "title": "和文與可洋川園池三十首 野人廬",
        "id": "141281d7-50fe-4584-b073-fc9ebeae2319"
    },
    {
        "author": "蘇軾",
        "paragraphs": [
            "寄語庵前抱節君，與君到處合相親。",
            "寫真雖是文夫子，我亦真堂作記人。"
        ],
        "title": "和文與可洋川園池三十首 此君庵",
        "id": "733f008d-ef26-45c1-908e-5f330665c9df"
    },
    {
        "author": "蘇軾",
        "paragraphs": [
            "金橙縱復里人知，不見鱸魚價自低。",
            "須是松江烟雨裏，小船燒薤擣香虀。"
        ],
        "title": "和文與可洋川園池三十首 金橙徑",
        "id": "bd1d4490-0ba2-40fe-8833-e776a92eda1a"
    },
    {
        "author": "蘇軾",
        "paragraphs": [
            "不種夭桃與綠楊，使君應欲候農桑。",
            "春畦雨過羅紈膩，夏壠風來餠餌香。"
        ],
        "title": "和文與可洋川園池三十首 南園",
        "id": "bd0b8c2e-ccf8-4c20-8a80-afbe0de9d8d6"
    },
    {
        "author": "蘇軾",
        "paragraphs": [
            "漢水巴山樂有餘，一麾從此首歸途。",
            "北園草木憑君問，許我他年作主無。"
        ],
        "title": "和文與可洋川園池三十首 北園",
        "id": "bc8d3ece-c389-4a28-b56d-f4adeb0d9888"
    },
    {
        "author": "蘇軾",
        "paragraphs": [
            "白首歸來種萬松，待看千尺舞霜風。",
            "年拋造物陶甄外，春在先生杖屨中。",
            "楊柳長齊低戶暗，櫻桃爛熟滴階紅。",
            "何時却與徐元直，共訪襄陽龐德公。"
        ],
        "title": "寄題刁景純藏春塢",
        "id": "608df132-c9fb-41cb-8b8e-0e7d799bceef"
    },
    {
        "author": "蘇軾",
        "paragraphs": [
            "雜花狼藉占春餘，芍藥開時掃地無。",
            "兩寺粧成寶瓔珞，一枝爭看玉盤盂。",
            "佳名會作新翻曲，絕品難逢舊畫圖。",
            "從此定知年穀熟，姑山親見雪肌膚。"
        ],
        "title": "玉盤盂  其一",
        "id": "dc651b1e-e226-46f4-b3a7-61d90f4b4489"
    },
    {
        "author": "蘇軾",
        "paragraphs": [
            "花不能言意可知，令君痛飲更無疑。",
            "但持白酒勸嘉客，直待瓊舟覆玉彝。",
            "負郭相君初擇地，看羊屬國首吟詩。",
            "吾家豈與花相厚，更問殘芳有幾枝。"
        ],
        "title": "玉盤盂  其二",
        "id": "2521729f-096d-4795-9dbe-1679c94e55da"
    },
    {
        "author": "蘇軾",
        "paragraphs": [
            "我公厭富貴，常苦勳業尋。",
            "相期赤松子，永望白雲岑。",
            "清風出談笑，萬竅爲號吟。",
            "吟成超然詩，洗我蓬之心。",
            "嗟我本何人，麋鹿强冠襟。",
            "身微空志大，交淺屢言深。",
            "囑公如得謝，呼我幸寄音。",
            "但恐酒錢盡，煩公揮橐金。"
        ],
        "title": "和潞公超然臺次韵",
        "id": "79c19972-d046-499a-82fe-abc9661f191b"
    },
    {
        "author": "蘇軾",
        "paragraphs": [
            "今年果起故將軍，幽夢清詩信有神。",
            "馬革裹屍真細事，虎頭食肉更何人。",
            "陣雲冷壓黄茅瘴，羽扇斜揮白葛巾。",
            "痛飲從今有幾日，西軒月色夜來新。"
        ],
        "title": "聞喬太博換左藏知欽州以詩招飲",
        "id": "81bc3a88-0b82-4487-9821-d56a9edddf1f"
    },
    {
        "author": "蘇軾",
        "paragraphs": [
            "破匣哀鳴出素虬，倦看鶂鶂聽呦呦。",
            "明朝只恐兼烹鶴，此去還須却佩牛。",
            "便可先呼報恩子，不妨仍带醉鄉侯。",
            "他年萬騎歸應好，奈有移文在故丘。"
        ],
        "title": "喬將行烹鵝鹿出刀劍以飲客以詩戲之",
        "id": "a08ba486-c621-4dda-9a5b-ab618a2cc669"
    },
    {
        "author": "蘇軾",
        "paragraphs": [
            "金錢石竹道傍秋，翠黛紅裙馬上謳。",
            "無限小兒齊拍手，山公又作習池遊。"
        ],
        "title": "奉和成伯兼戲禹功",
        "id": "ca8bd40e-a803-4efd-8fba-b550931e9aaa"
    },
    {
        "author": "蘇軾",
        "paragraphs": [
            "膠西高處望西川，應在孤雲落照邊。",
            "瓦屋寒堆春後雪，峨眉翠掃雨餘天。",
            "治經方笑春秋學，好士今無六一賢。",
            "且待淵明賦歸去，共將詩酒趁流年。"
        ],
        "title": "寄黎眉州",
        "id": "908b7866-b590-4157-a181-52bf7aac1d05"
    },
    {
        "author": "蘇軾",
        "paragraphs": [
            "麥穗人許長，穀苗牛可沒。",
            "天公獨何意，忍使蝗蟲發。",
            "驅攘著令典，農事安可忽。",
            "我僕既胼胝，我馬亦款矻。",
            "飛騰漸云少，筋力亦已竭。",
            "苟無百篇詩，何以醒睡兀。",
            "初如疏畎澮，漸若决澥渤。",
            "往來供十吏，腕脫不容歇。",
            "平生輕妄庸，熟視笑魏勃。",
            "愛君有逸氣，詩壇專斬伐。",
            "民病何時休，吏職不可越。",
            "慎毋及世事，向空書咄咄。"
        ],
        "title": "和趙郎中捕蝗見寄次韵",
        "id": "d7e3665c-1625-4c76-a159-f88a8fc3dac8"
    },
    {
        "author": "蘇軾",
        "paragraphs": [
            "西望穆陵關，東望琅邪臺。",
            "南望九仙山，北望空飛埃。",
            "相將叫虞舜，遂欲歸蓬萊。",
            "嗟我二三子，狂飲亦荒哉。",
            "紅裙欲仙去，長笛有餘哀。",
            "清歌入雲霄，妙舞纖腰回。",
            "自從有此山，白石封蒼苔。",
            "何嘗有此樂，將去復徘徊。",
            "人生如朝露，白髮日夜催。",
            "棄置當何言，萬劫終飛灰。"
        ],
        "title": "登常山絕頂廣麗亭",
        "id": "8b536cc0-bf5c-45a2-a840-9adb5d12d7d4"
    },
    {
        "author": "蘇軾",
        "paragraphs": [
            "薄薄酒，勝茶湯，粗粗布，勝無裳，醜妻惡妾勝空房。",
            "五更待漏靴滿霜，不如三伏日高睡足北窗凉。",
            "珠襦玉柙萬人相送歸北邙，不如懸鶉百結獨坐負朝陽。",
            "生前富貴，死後文章，百年瞬息萬世忙。",
            "夷齊盜跖俱亡羊，不如眼前一醉是非憂樂兩都忘。"
        ],
        "title": "薄薄酒二首  其一",
        "id": "4dfd271c-3a7c-418c-8449-b7878b2d5519"
    },
    {
        "author": "蘇軾",
        "paragraphs": [
            "薄薄酒，飲兩鍾，粗粗布，著兩重。",
            "美惡雖異醉暖同，醜妻惡妾壽乃公。",
            "隠居求志義之從，本不計較東華塵土北窗風。",
            "百年雖長要有終，富死未必輸生窮。",
            "但恐珠玉留君容，千載不朽遭樊崇。",
            "文章自足欺盲聾，誰使一朝富貴面發紅。",
            "達人自達酒何功，世間是非憂樂本來空。"
        ],
        "title": "薄薄酒二首  其二",
        "id": "370d1dfa-9ce2-4c67-83df-e1f9a8b12095"
    },
    {
        "author": "蘇軾",
        "paragraphs": [
            "先帝親收十五人，四方爭看擊鵬鵾。",
            "如君事業真堪用，顧我衰遲不足論。",
            "出處升沉十年後，死生契闊幾人存。",
            "他時京口尋遺跡，宿草猶應有淚痕。"
        ],
        "title": "同年王中甫挽詞",
        "id": "36b6c96e-647d-4c9a-bedf-da9f5cca92ea"
    },
    {
        "author": "蘇軾",
        "paragraphs": [
            "避謗詩尋醫，畏病酒入務。",
            "蕭條北窗下，長日誰與度。",
            "今年苦炎熱，草木困薰煮。",
            "況我早衰人，幽居氣如縷。",
            "秋來有佳興，秫稻已含露。",
            "還復此微吟，往和糟牀注。"
        ],
        "title": "七月五日二首  其一",
        "id": "8604cc4e-6970-485f-b9d2-210afbbc077a"
    },
    {
        "author": "蘇軾",
        "paragraphs": [
            "何處覓新秋，蕭然北臺上。",
            "秋來未云幾，風日已清亮。",
            "雲間聳孤翠，林表浮遠漲。",
            "新棗漸堪剝，晚瓜猶可餉。",
            "西風送落日，萬竅含悽愴。",
            "念當急行樂，白髮不汝放。"
        ],
        "title": "七月五日二首  其二",
        "id": "ea5d42b1-c0b9-4dcf-ae9a-460e3d4903d6"
    },
    {
        "author": "蘇軾",
        "paragraphs": [
            "趙子吟詩如潑水，一揮三百六十字。",
            "奈何效我欲尋醫，恰似西施藏白地。",
            "趙子飲酒如淋灰，一年十萬八千杯。",
            "若不令君早入務，飲竭東海生黄埃。",
            "我衰臨政多繆錯，羨君精采如秋鶚。",
            "頗哀老子令日飲，爲君坐嘯主畫諾。"
        ],
        "title": "趙郎中見和戲復答之",
        "id": "0d2ee5ec-6351-49bd-ad76-a7c8b8c2642c"
    },
    {
        "author": "蘇軾",
        "paragraphs": [
            "壞壁題詩已五年，故人風物兩依然。",
            "定知來歲中秋月，又照先生枕麴眠。"
        ],
        "title": "和魯人孔周翰題詩二首  其一",
        "id": "a1655999-bf66-4bb4-9af0-67154dd7021a"
    },
    {
        "author": "蘇軾",
        "paragraphs": [
            "更邀明月說明年，記取孤吟孟浩然。",
            "此去宦遊如傳舍，揀枝驚鵲幾時眠。"
        ],
        "title": "和魯人孔周翰題詩二首  其二",
        "id": "a0257c89-8805-44e2-b39e-e455c1721b7d"
    },
    {
        "author": "蘇軾",
        "paragraphs": [
            "聞君有婦賢且廉，勸君慎勿爲楚相。",
            "不羨紫駝分御食，自遣赤脚沽村釀。",
            "嗟君老狂不知愧，更吟醜婦惡嘲謗。",
            "諸生聞語定失笑，冬暖號寒卧無帳。",
            "碧香近出帝子家，鵝兒破殻酥流盎。",
            "不學劉伶獨自飲，一壺往助齊眉餉。"
        ],
        "title": "送碧香酒與趙明叔教授",
        "id": "cdf8a0a5-075b-4aa5-8a24-d4af18c6b1cb"
    },
    {
        "author": "蘇軾",
        "paragraphs": [
            "長安小吏天所放，日夜歌呼和丞相。",
            "豈知後世有阿瞞，北海樽前捉私釀。",
            "先生未出禁酒國，詩語孤高常近謗。",
            "幾回無酒欲沽君，却畏有司書簿帳。",
            "酸寒可笑分一斗，日飲無何足袁盎。",
            "更將險語壓衰翁，只恐自是臺無餉。"
        ],
        "title": "趙既見和復次韵答之",
        "id": "c0bba73e-4dc3-4d99-b12b-7eb9487b1610"
    },
    {
        "author": "蘇軾",
        "paragraphs": [
            "東鄰主人游不歸，悲歌夜夜聞舂相。",
            "門前人鬧馬嘶急，一家喜氣如春釀。",
            "王事何曾怨獨賢，室人豈忍交謫謗。",
            "大兒踉蹡越門限，小兒咿啞語繡帳。",
            "定教舞袖掣伊凉，更想夜庖鳴甕盎。",
            "題詩送酒君勿誚，免使退之嘲一餉。"
        ],
        "title": "趙郎中往莒縣逾月而歸復以一壺遺之仍用前韵",
        "id": "19b32ea5-43b5-4379-a078-c444fae6e263"
    },
    {
        "author": "蘇軾",
        "paragraphs": [
            "妙齡馳譽百夫雄，晚節忘懷大隠中。",
            "悃愊無華真漢吏，文章爾雅稱吾宗。",
            "趨時肯負平生志，有子還應不死同。",
            "惟我閑思十年事，數行老淚寄西風。"
        ],
        "title": "蘇潛聖挽詞",
        "id": "55be6fa3-a8c4-4469-8d62-c5382992be70"
    },
    {
        "author": "蘇軾",
        "paragraphs": [
            "仰看鸞鵠刺天飛，富貴功名老不思。",
            "病馬已無千里志，騷人長負一秋悲。",
            "古來重九皆如此，別後西湖付與誰。",
            "遣子窮愁天有意，吳中山水要清詩。"
        ],
        "tags": [
            "西湖"
        ],
        "title": "和晁同年九日見寄",
        "id": "915466ca-3dd4-4f6c-b73a-714268a455ea"
    },
    {
        "author": "蘇軾",
        "paragraphs": [
            "恨無負郭田二頃，空有載行書五車。",
            "江上青山橫絕壁，雲間細路躡飛蛇。",
            "雞號黑暗通蠻貨，蜂鬧黄連採蜜花。",
            "共怪河南門下客，不應萬里向長沙。"
        ],
        "title": "送喬施州",
        "id": "540cd7fa-d99b-4364-a0df-3ba7689cc1f9"
    },
    {
        "author": "蘇軾",
        "paragraphs": [
            "指點先憑采藥翁，丹青化出大槐宮。",
            "眼明小閣浮烟翠，齒冷新詩嚼雪風。",
            "二華行看雄陝右，九仙今已壓京東。",
            "此生的有尋山分，已覺溫台落手中。"
        ],
        "title": "次韵周邠寄雁蕩山圖二首  其一",
        "id": "6dab844d-addd-4e17-90bc-6eff68858248"
    },
    {
        "author": "蘇軾",
        "paragraphs": [
            "西湖三載與君同，馬入塵埃鶴入籠。",
            "東海獨來看出日，石橋先去踏長虹。",
            "遥知別後添華髮，時向樽前說病翁。",
            "所恨蜀山君未見，他年携手醉郫筒。"
        ],
        "tags": [
            "西湖"
        ],
        "title": "次韵周邠寄雁蕩山圖二首  其二",
        "id": "790d6d52-f123-4793-9dfc-7031536b4b32"
    },
    {
        "author": "蘇軾",
        "paragraphs": [
            "晚雨纖纖變玉霙，小庵高卧有餘清。",
            "夢驚忽有穿窗片，夜靜惟聞瀉竹聲。",
            "稍壓冬溫聊得健，未濡秋旱若爲耕。",
            "天公用意真難會，又作春風爛漫晴。"
        ],
        "title": "雪夜獨宿柏仙庵",
        "id": "ba77985b-5dc1-4263-ba4d-38934455dd9b"
    },
    {
        "author": "蘇軾",
        "paragraphs": [
            "秋禾不滿眼，宿麥種亦稀。",
            "永愧此邦人，芒刺在膚肌。",
            "平生五千卷，一字不救饑。",
            "方將怨無襦，忽復歌緇衣。",
            "堂堂孔北海，直氣凜羣兒。",
            "朱輪未及郊，清風已先馳。",
            "何以累君子，十萬貧與羸。",
            "滔滔滿四方，我行竟安之。",
            "何時劍關路，春山聞子規。"
        ],
        "title": "和孔郎中荆林馬上見寄",
        "id": "ee5e7c61-a0a1-4eaa-84a5-df92a3d7aaad"
    },
    {
        "author": "蘇軾",
        "paragraphs": [
            "莫笑官居如傳舍，故應人世等浮雲。",
            "百年父老知誰在，惟有雙松識使君。"
        ],
        "title": "別東武流杯",
        "id": "437cbbe5-f567-400a-9039-961ea5f9734a"
    },
    {
        "author": "蘇軾",
        "paragraphs": [
            "舉酒屬雩泉，白髮日夜新。",
            "何時泉中天，復照泉上人。",
            "二年飲泉水，魚鳥亦相親。",
            "還將弄泉手，遮日向西秦。"
        ],
        "title": "留別雩泉",
        "id": "49f5d419-7f6d-4925-a1fe-48426156ac5c"
    },
    {
        "author": "蘇軾",
        "paragraphs": [
            "春風小院初來時，壁間惟見使君詩。",
            "應問使君何處去，憑花說與春風知。",
            "年年歲歲何窮已，花似今年人老矣。",
            "去年崔護若重來，前度劉郎在千里。"
        ],
        "title": "留別釋迦院牡丹呈趙倅",
        "id": "b581ff91-7157-4094-91e5-9a36601ba2d3"
    },
    {
        "author": "蘇軾",
        "paragraphs": [
            "白髮郎潛舊使君，至今人道最能文。",
            "隻雞敢忘橋公語，下馬來尋董相墳。",
            "冬月負薪雖得免，鄰人吹笛不堪聞。",
            "死生契闊君休問，灑淚西南向白雲。"
        ],
        "title": "董儲郎中嘗知眉州與先人遊過安丘訪其故居見其子希甫留詩屋壁",
        "id": "e5b2440e-2339-463d-bb63-247de138e8ec"
    },
    {
        "author": "蘇軾",
        "paragraphs": [
            "除夜雪相留，元日晴相送。",
            "東風吹宿酒，瘦馬兀殘夢。",
            "葱曨曉光開，旋轉餘花弄。",
            "下馬成野酌，佳哉誰與共。",
            "須臾晚雲合，亂灑無缺空。",
            "鵝毛垂馬騣，自怪騎白鳳。",
            "三年東方旱，逃戶連敧棟。",
            "老農釋耒歎，淚入饑腸痛。",
            "春雪雖云晚，春麥猶可種。",
            "敢怨行役勞，助爾歌飯甕。"
        ],
        "title": "除夜大雪留濰州元日早晴遂行中途雪復作",
        "id": "07bef840-1c13-4bb1-a994-3431c79ac7d4"
    },
    {
        "author": "蘇軾",
        "paragraphs": [
            "超然臺上雪，城郭山川兩奇絕。",
            "海風吹碎碧琉璃，時見三山白銀闕。",
            "蓋公堂前雪，綠窗朱戶相明滅。",
            "堂中美人雪爭妍，粲然一笑玉齒頰。",
            "就中山堂雪更奇，青松怪石亂瓊絲。",
            "惟有使君游不歸，五更馬上愁斂眉。",
            "君不是淮西李侍中，夜入蔡州縛取吳元濟。",
            "又不是襄陽孟浩然，長安道上騎馿吟雪詩。",
            "何當閉門飲美酒，無人毀譽河東守。"
        ],
        "title": "大雪青州道上有懷東武園亭寄交代孔周翰",
        "id": "1adc9353-3128-4008-80a7-ed311cdd205d"
    },
    {
        "author": "蘇軾",
        "paragraphs": [
            "敝裘羸馬古河濱，野闊天低糝玉塵。",
            "自笑餐氈典屬國，來看換酒謫仙人。",
            "宦遊到處身如寄，農事何時手自親。",
            "剩作新詩與君和，莫因風雨廢鳴晨。"
        ],
        "title": "至濟南李公擇以詩相迎次其韵二首  其一",
        "id": "70d9d8f4-9f84-4a25-b987-cd030416c3fe"
    },
    {
        "author": "蘇軾",
        "paragraphs": [
            "夜擁笙歌霅水濱，回頭樂事總成塵。",
            "今年送汝作太守，到處逢君是主人。",
            "聚散細思都是夢，身名漸覺兩非親。",
            "相從繼燭何須問，蝙蝠飛時日正晨。"
        ],
        "title": "至濟南李公擇以詩相迎次其韵二首  其二",
        "id": "fbb9b5f6-f7ba-4b26-9f77-0a96c3e078a0"
    },
    {
        "author": "蘇軾",
        "paragraphs": [
            "偶對先生盡一樽，醉看萬物洶崩奔。",
            "優游共我聊卒歲，骯髒如君合倚門。",
            "只恐掉頭難久住，應須傾蓋便深論。",
            "固知嚴勝風流在，又見長身十世孫。"
        ],
        "title": "和孔君亮郎中見贈",
        "id": "e9ff2599-3594-4410-9f00-e8d7bd1e574b"
    },
    {
        "author": "蘇軾",
        "paragraphs": [
            "小人真闇事，閑退豈公難。",
            "道大吾何病，言深聽者寒。",
            "憂時雖早白，駐世有還丹。",
            "得酒相逢樂，無心所遇安。",
            "去年行萬里，蜀路走千盤。",
            "投老身彌健，登山意未闌。",
            "西游爲櫻筍，東道盡鵷鸞。",
            "杖屨携兒去，園亭借客看。",
            "折花斑竹寺，弄水石樓灘。",
            "鬻馬衰憐白，驚雷怯笑韓。",
            "蘚書標洞府，松蓋偃天壇。",
            "試與劉夫子，重尋靖長官。"
        ],
        "title": "送范景仁游洛中",
        "id": "22c25726-5dbf-4d50-b880-d11f1bae25fa"
    },
    {
        "author": "蘇軾",
        "paragraphs": [
            "公老我亦衰，相見恨不數。",
            "臨行一杯酒，此意重山岳。",
            "歌詞白紵清，琴弄黄鍾濁。",
            "詩新眇難和，飲少僅可學。",
            "欲參兵部選，有力誰如犖。",
            "且作東諸侯，山城雄鼓角。",
            "南游許過我，不憚千里邈。",
            "會當聞公來，倒屣髮一握。"
        ],
        "title": "次韵景仁留別",
        "id": "2ef1bfce-b6fa-41e4-9ac1-a503b877525a"
    },
    {
        "author": "蘇軾",
        "paragraphs": [
            "南山之下，汧渭之間，想見開元天寶年。",
            "八坊分屯隘秦川，四十萬匹如雲烟。",
            "騅駓駰駱驪騮騵，白魚赤兔騂皇䮧。",
            "龍顱鳳頸獰且妍，奇姿逸德隠駑頑。",
            "碧眼胡兒手足鮮，歲時剪刷供帝閑。",
            "柘袍臨池侍三千，紅粧照日光流淵。",
            "樓下玉螭吐清寒，往來蹙踏生飛湍。",
            "衆工舐筆和朱鉛，先生曹霸弟子韓。",
            "廐馬多肉尻脽圓，肉中畫骨誇尤難，金羈玉勒繡羅鞍。",
            "鞭箠刻烙傷天全，不如此圖近自然。",
            "平沙細草荒芊綿，驚鴻脫兔爭後先。",
            "王良挾策飛上天，何必俯首服短轅。"
        ],
        "title": "書韓幹牧馬圖",
        "id": "bea7ce8f-ae59-41b6-861c-f85a518bbde6"
    },
    {
        "author": "蘇軾",
        "paragraphs": [
            "十年不還鄉，兒女日夜長。",
            "豈惟催老大，漸復成彫喪。",
            "每聞耆舊亡，涕泣聲輒放。",
            "老任況奇逸，先子推輩行。",
            "文章少得譽，詩語尤清壯。",
            "吏能復所長，談笑萬夫上。",
            "自喜作劇縣，偏工破豪黨。",
            "奮髯走猾吏，嚼齒對姦將。",
            "哀哉命不偶，每以才得謗。",
            "竟使落窮山，青衫就黄壤。",
            "宦游久不樂，江海永相望。",
            "退耕本就君，時節相勞餉。",
            "此懷今不遂，歸見纍纍葬。",
            "望哭國西門，落日銜千嶂。",
            "平生惟一子，抱負珠在掌。",
            "見之齠齔中，已有食牛量。",
            "他年如入洛，生死一相訪。",
            "惟有王濬沖，心知中散狀。"
        ],
        "title": "京師哭任遵聖",
        "id": "ae3bc5c8-aee8-4ab6-9e7a-1906d67b1ddd"
    },
    {
        "author": "蘇軾",
        "paragraphs": [
            "冗士無處著，寄身范公園。",
            "桃李忽成陰，薺麥秀已繁。",
            "閉門春晝永，惟有黄蜂喧。",
            "誰人肯携酒，共醉榆柳村。",
            "髯卿獨何者，一月三到門。",
            "我不往拜之，髯來意彌敦。",
            "堂堂元老後，亹亹仁人言。",
            "憶在錢塘歲，情好均弟昆。",
            "時於冰雪中，笑語作春溫。",
            "欲飲徑相覓，夜開叢竹軒。",
            "搜尋到篋笥，鮓醢無復存。",
            "每愧烟火中，玉腕親炮燔。",
            "別來今幾何，相對如夢魂。",
            "告我當北渡，新詩侑清樽。",
            "坡陀太行麓，洶湧黄河翻。",
            "仕宦非不遇，王畿西北垣。",
            "斯民如魚耳，見網則驚奔。",
            "皎皎千丈清，不如尺水渾。",
            "刑政雖首務，念當養其源。",
            "一聞襦袴音，盜賊安足論。"
        ],
        "title": "送魯元翰少卿知衛州",
        "id": "681b3748-074c-484e-bef1-cb339557c5ec"
    },
    {
        "author": "蘇軾",
        "paragraphs": [
            "功利爭先變法初，典型獨守老成餘。",
            "窮人未信詩能爾，倚市懸知繡不如。",
            "代北諸生漸狂簡，牀頭雜說爲爬梳。",
            "歸來問雁吾何敢，疾世王符解著書。"
        ],
        "title": "次韵子由送蔣夔赴代州學官",
        "id": "94c212f4-6be9-4b5f-9ff2-6b35c09c69d9"
    },
    {
        "author": "蘇軾",
        "paragraphs": [
            "我欲歸休瑟漸希，舞雩何日著春衣。",
            "多情白髮三千丈，無用蒼皮四十圍。",
            "晚覺文章真小技，早知富貴有危機。",
            "爲君垂涕君知否，千古華亭鶴自飛。"
        ],
        "title": "宿州次韵劉涇",
        "id": "da94475a-47bb-4a0b-afe4-266f7eec8310"
    },
    {
        "author": "蘇軾",
        "paragraphs": [
            "此身無用且東來，頼有江山慰不才。",
            "舊尹未嫌衰廢久，清樽猶許再三開。",
            "滿城遺愛知誰繼，極目扁舟挽不回。",
            "歸去青雲還記否，交遊勝絕古城隈。"
        ],
        "title": "徐州送交代仲達少卿",
        "id": "4f3d666c-1cd7-4cb8-9abc-7771a13cab28"
    },
    {
        "author": "蘇軾",
        "paragraphs": [
            "大旆傳聞載酒過，小詩未忍著磚磨。",
            "陽關三疊君須秘，除却膠西不解歌。"
        ],
        "title": "和孔密州五絕 見邸家園留題",
        "id": "a62421d7-54ba-4e7e-afde-caa0daa2645c"
    },
    {
        "author": "蘇軾",
        "paragraphs": [
            "歲歲開園成故事，年年行樂不辜春。",
            "今年太守尤難繼，慈愛聰明惠利人。"
        ],
        "title": "和孔密州五絕 春步西園見寄",
        "id": "1cb0dbff-e12e-46f6-86a2-9d6b808f8fea"
    },
    {
        "author": "蘇軾",
        "paragraphs": [
            "梨花淡白柳深青，柳絮飛時花滿城。",
            "惆悵東欄二株雪，人生看得幾清明。"
        ],
        "title": "和孔密州五絕 東欄梨花",
        "id": "89b825d7-5843-465c-9b40-51a182f35d9f"
    },
    {
        "author": "蘇軾",
        "paragraphs": [
            "蜂腰鶴膝嘲希逸，春蚓秋蛇病子雲。",
            "醉裏自書醒自笑，如今二絕更逢君。"
        ],
        "title": "和孔密州五絕 和流杯石上草書小詩",
        "id": "4f9af534-da47-4810-ac3f-6c839c05a9ba"
    },
    {
        "author": "蘇軾",
        "paragraphs": [
            "城西千葉豈不好，笑舞春風醉臉丹。",
            "何似後堂冰玉潔，遊蜂非意不相干。"
        ],
        "title": "和孔密州五絕 堂後白牡丹",
        "id": "11328e24-0509-4725-888b-882696dc0004"
    },
    {
        "author": "蘇軾",
        "paragraphs": [
            "燕子人亡三百秋，捲簾那復似揚州。",
            "西行未必能勝此，空唱崔徽上白樓。"
        ],
        "title": "和趙郎中見戲二首  其一",
        "id": "92c2d2cc-dc2c-463a-b858-e087cfcd639e"
    },
    {
        "author": "蘇軾",
        "paragraphs": [
            "我擊藤床君唱歌，明年六十奈君何。",
            "醉顛只要裝風景，莫向人前自洗磨。"
        ],
        "title": "和趙郎中見戲二首  其二",
        "id": "776ff83a-ab39-43e1-8143-15194a3f4bf8"
    },
    {
        "author": "蘇軾",
        "paragraphs": [
            "青山在屋上，流水在屋下。",
            "中有五畝園，花竹秀而野。",
            "花香襲杖屨，竹色侵杯斝。",
            "樽酒樂餘春，棋局消長夏。",
            "洛陽古多士，風俗猶爾雅。",
            "先生卧不出，冠蓋傾洛社。",
            "雖云與衆樂，中有獨樂者。",
            "才全德不形，所貴知我寡。",
            "先生獨何事，四海望陶冶。",
            "兒童誦君實，走卒知司馬。",
            "持此欲安歸，造物不我捨。",
            "名聲逐吾輩，此病天所赭。",
            "撫掌笑先生，年來效瘖啞。"
        ],
        "title": "司馬君實獨樂園",
        "id": "951928ce-7d15-4650-95d3-b124067a4d9c"
    },
    {
        "author": "蘇軾",
        "paragraphs": [
            "高田生黄埃，下田生蒼耳。",
            "蒼耳亦已無，更問麥有幾。",
            "蛟龍睡足亦解慚，二麥枯時雨如洗。",
            "不知雨從何處來，但聞呂梁百步聲如雷。",
            "試上城南望城北，際天菽粟青成堆。",
            "饑火燒腸作牛吼，不知待得秋成否。",
            "半年不雨坐龍慵，共怨天公不怨龍。",
            "今朝一雨聊自贖，龍神社鬼各言功。",
            "無功日盜太倉穀，嗟我與龍同此責。",
            "勸農使者不汝容，因君作詩先自劾。"
        ],
        "title": "和李邦直沂山祈雨有應",
        "id": "cef32474-067b-4c54-901e-e6470b803bab"
    },
    {
        "author": "蘇軾",
        "paragraphs": [
            "平明坐衙不暖席，歸來閉閣閑終日。",
            "卧聞客至倒屣迎，兩眼蒙籠餘睡色。",
            "城東泗水步可到，路轉河洪翻雪白。",
            "安得青絲絡駿馬，蹙踏飛波柳陰下。",
            "奮身三丈兩蹄間，振鬣長鳴聲自乾。",
            "少年狂興久已謝，但憶嘉陵繞劍關。",
            "劍關大道車方軌，君自不去歸何難。",
            "山中故人應大笑，築室種柳何時還。"
        ],
        "title": "次韵子由與顔長道同遊百步洪相地築亭種柳",
        "id": "9d6677a1-8a24-4331-b085-6cb162f045e0"
    },
    {
        "author": "蘇軾",
        "paragraphs": [
            "彭城古戰國，孤客倦登臨。",
            "汴泗交流處，清潭百丈深。",
            "故人輕千里，繭足來相尋。",
            "何以娛嘉客，潭水洗君心。"
        ],
        "title": "與梁先舒煥泛舟得臨釀字二首  其一",
        "id": "9d7fdb38-c8f5-44e8-92a4-9de6efdd8074"
    },
    {
        "author": "蘇軾",
        "paragraphs": [
            "老守厭簿書，先生罷函丈。",
            "風流魏晉間，談笑羲皇上。",
            "河洪忽已過，水色綠可釀。",
            "君無輕此樂，此樂清且放。"
        ],
        "title": "與梁先舒煥泛舟得臨釀字二首  其二",
        "id": "747e7368-f4fd-4369-8c85-a8174ccc2d96"
    },
    {
        "author": "蘇軾",
        "paragraphs": [
            "騶騎傳呼出跨坊，簿書填委入充堂。",
            "誰教按部如何武，只許清尊對孟光。",
            "婉娩有時來入夢，溫柔何日聽還鄉。",
            "酸寒病守尤堪笑，千步空餘僕射場。"
        ],
        "title": "次韵李邦直感舊",
        "id": "ca928f27-a015-47d0-892d-6c9f7e98e7e3"
    },
    {
        "author": "蘇軾",
        "paragraphs": [
            "簿書顛倒夢魂間，知我疏慵肯見原。",
            "閑作閉門僧舍冷，卧聞吹枕海濤喧。",
            "忘懷杯酒逢人共，引睡文書信手翻。",
            "欲吐狂言喙三尺，怕君嗔我却須吞。"
        ],
        "title": "次韵答邦直子由五首  其一",
        "id": "3821c343-d134-4874-965d-b3c73921e1e2"
    },
    {
        "author": "蘇軾",
        "paragraphs": [
            "城南短李好交遊，箕踞狂歌不自由。",
            "尊主庇民君有道，樂天知命我無憂。",
            "醉呼妙舞留連夜，閑作清詩斷送秋。",
            "瀟灑使君殊不俗，樽前容我攬須不。"
        ],
        "title": "次韵答邦直子由五首  其二",
        "id": "b0bb67a5-f26e-4d50-b423-134e7ab309b0"
    },
    {
        "author": "蘇軾",
        "paragraphs": [
            "老弟東來殊寂寞，故人留飲慰酸寒。",
            "草荒城角開新徑，雨入河洪失舊灘。",
            "車馬追陪迹未掃，唱酬往復字應漫。",
            "此詩更欲憑君改，待與江南子布看。"
        ],
        "title": "次韵答邦直子由五首  其三",
        "id": "97cd1a06-589a-487f-bb90-2ef5900bc299"
    },
    {
        "author": "蘇軾",
        "paragraphs": [
            "君雖爲我此遲留，別後淒涼我已憂。",
            "不見便同千里遠，退歸終作十年游。",
            "恨無揚子一區宅，懶卧元龍百尺樓。",
            "聞道鵷鸞滿臺閣，網羅應不到沙鷗。"
        ],
        "title": "次韵答邦直子由五首  其四",
        "id": "df73cace-8a78-4cf9-9030-1a5b6d50da41"
    },
    {
        "author": "蘇軾",
        "paragraphs": [
            "五斗塵勞尚足留，閉關却欲治幽憂。",
            "羞爲毛遂囊中穎，未許朱雲地下遊。",
            "無事會須成好飲，思歸時欲賦登樓。",
            "羨君幕府如僧舍，日向城南看浴鷗。"
        ],
        "title": "次韵答邦直子由五首  其五",
        "id": "c391b912-4172-4f29-b619-8a9a80b8fe1b"
    },
    {
        "author": "蘇軾",
        "paragraphs": [
            "彭城官居冷如水，誰從我遊顔氏子。",
            "我衰且病君亦窮，衰窮相守正其理。",
            "胡爲一朝捨我去，輕衫觸熱行千里。",
            "問君無乃求之與，答我不然聊爾耳。",
            "京師萬事日日新，故人如故今有幾。",
            "君知牛行相君宅，扣門但覓王居士。",
            "清詩草聖俱入妙，別後寄我書連紙。",
            "苦恨相思不相見，約我重陽嗅霜蕊。",
            "君歸可喚與俱來，未應指目妨進擬。",
            "太一老仙閑不出，踵門問道今時矣。",
            "因行過我路幾何，願君推挽加鞭箠。",
            "吾儕一醉豈易得，買羊釀酒從今始。"
        ],
        "title": "送顔復兼寄王鞏",
        "id": "b9dad7c5-3d79-4287-86e7-c32b13ddc662"
    },
    {
        "author": "蘇軾",
        "paragraphs": [
            "黄鷄啄蝎如啄黍，窗間守宮稱蝎虎。",
            "闇中繳尾伺飛蟲，巧捷功夫在腰膂。",
            "跂跂脈脈善緣壁，陋質從來誰比數。",
            "今年歲旱號蜥蜴，狂走兒童鬧歌舞。",
            "能銜渠水作冰雹，便向蛟龍覓雲雨。",
            "守宮努力搏蒼蠅，明年歲旱當求汝。"
        ],
        "title": "蝎虎",
        "id": "0c321d77-a973-4659-9db1-e539960bd3ac"
    },
    {
        "author": "蘇軾",
        "paragraphs": [
            "別期漸近不堪聞，風雨蕭蕭已斷魂。",
            "猶勝相逢不相識，形容變盡語音存。"
        ],
        "title": "子由將赴南都與余會宿於逍遥堂作兩絕句讀之殆不可爲懷因和其詩以自解余觀子由自少曠達天資近道又得至人養生長年之訣而余亦竊聞其一二以爲今者宦游相別之日淺而異時退休相從之日長既以自解且以慰子由云  其一",
        "id": "15de4028-2033-4dee-af69-d7e01b77085a"
    },
    {
        "author": "蘇軾",
        "paragraphs": [
            "但令朱雀長金花，此別還同一轉車。",
            "五百年間誰復在，會看銅狄兩咨嗟。"
        ],
        "title": "子由將赴南都與余會宿於逍遥堂作兩絕句讀之殆不可爲懷因和其詩以自解余觀子由自少曠達天資近道又得至人養生長年之訣而余亦竊聞其一二以爲今者宦游相別之日淺而異時退休相從之日長既以自解且以慰子由云  其二",
        "id": "b5774023-e2d8-4abd-837d-f32534cbe7c5"
    },
    {
        "author": "蘇軾",
        "paragraphs": [
            "葱蒨門前路，行穿翠密中。",
            "却來堂上看，巌谷意無窮。"
        ],
        "title": "留題石經院三首  其一",
        "id": "744a8935-6211-4614-b325-c8f3a4af4bed"
    },
    {
        "author": "蘇軾",
        "paragraphs": [
            "夭矯庭中檜，枯枝鵲踏消。",
            "瘦皮纏鶴骨，高頂轉龍腰。"
        ],
        "title": "留題石經院三首  其二",
        "id": "540fe053-3535-4306-b16b-a2535989e3c3"
    },
    {
        "author": "蘇軾",
        "paragraphs": [
            "窈窕山頭井，潛通伏澗清。",
            "欲知深幾許，聽放轆轤聲。"
        ],
        "title": "留題石經院三首  其三",
        "id": "a0407f4c-5521-4241-8cf2-2f3ba0f2da98"
    },
    {
        "author": "蘇軾",
        "paragraphs": [
            "郊原雨初足，風日清且好。",
            "病守亦欣然，肩輿白門道。",
            "荒田咽蛩蚓，村巷懸梨棗。",
            "下有幽人居，閉門空雀噪。",
            "西風高正厲，落葉紛可掃。",
            "孤童卧斜日，病馬放秋草。",
            "墟里通有無，垣牆任摧倒。",
            "君家本冠蓋，絲竹鬧鄰保。",
            "脫身聲利中，道德自濯澡。",
            "躬耕抱羸疾，奉養百歲老。",
            "詩書膏吻頰，菽水媚翁媼。",
            "饑寒天隨子，杞菊自擷芼。",
            "慈孝董邵南，雞狗相乳抱。",
            "吾生如寄耳，歸計失不早。",
            "故山豈敢忘，但恐迫華皓。",
            "從君好種秫，斗酒時自勞。"
        ],
        "title": "過雲龍山人張天驥",
        "id": "3f39fb69-81d9-46ab-b16b-68a85bbae807"
    },
    {
        "author": "蘇軾",
        "paragraphs": [
            "養氣如養兒，棄官如棄泥。",
            "人皆笑子拙，事定竟誰迷。",
            "歸耕獨患貧，問子何所齎。",
            "尺宅足自庇，寸田有餘畦。",
            "明珠照短褐，陋室生虹霓。",
            "雖無孔方兄，顧有法喜妻。",
            "彈琴一長嘯，不答阮與嵇。",
            "曹南劉夫子，名與子政齊。",
            "家有鴻寶書，不鑄金褭蹄。",
            "促膝問道要，遂蒙分刀圭。",
            "不忍獨不死，尺書肯見梯。",
            "我生本强鄙，少以氣自擠。",
            "孤舟倒江河，赤手攬象犀。",
            "年來稍自笑，留氣下暖臍。",
            "苦恨聞道晚，意象颯已淒。",
            "空見孫思邈，區區賦病梨。"
        ],
        "title": "贈王仲素寺丞",
        "id": "8ffbbc42-d591-483b-8505-2d9ce26aa12c"
    },
    {
        "author": "蘇軾",
        "paragraphs": [
            "受降城下紫髯郎，戲馬臺前古戰場。",
            "恨君不取契丹首，金甲牙旗歸故鄉。"
        ],
        "title": "陽關詞三首 贈張繼愿",
        "id": "91ce8779-dc19-49f6-96bc-b80a5e3608cd"
    },
    {
        "author": "蘇軾",
        "paragraphs": [
            "濟南春好雪初晴，行到龍山馬足輕。",
            "使君莫忘霅溪女，時作陽關腸斷聲。"
        ],
        "title": "陽關詞三首 答李公擇",
        "id": "e0e24fd4-ddd4-473f-a55d-8bebdbf7325e"
    },
    {
        "author": "蘇軾",
        "paragraphs": [
            "暮雲收盡溢清寒，銀漢無聲轉玉盤。",
            "此生此夜不長好，明月明年何處看。"
        ],
        "tags": [
            "宋词精选",
            "中秋节",
            "离别",
            "月亮",
            "中秋"
        ],
        "title": "陽關詞三首 中秋月",
        "id": "16986fb6-d025-4ce1-83ff-10e036967042"
    },
    {
        "author": "蘇軾",
        "paragraphs": [
            "小園香霧曉蒙籠，醉守狂詞未必工。",
            "魯叟錄詩應有取，曲收彤管邶鄘風。"
        ],
        "title": "和孔周翰二絕 再觀邸園留題",
        "id": "dd8b329e-5058-4961-b442-90eccf33f389"
    },
    {
        "author": "蘇軾",
        "paragraphs": [
            "弱羽巢林在一枝，幽人蝸舍兩相宜。",
            "樂天長短三千首，却愛韋郎五字詩。"
        ],
        "title": "和孔周翰二絕 觀靜觀堂效韋蘇州詩",
        "id": "b811d989-8dbe-47cd-9540-c9e73090544b"
    },
    {
        "author": "蘇軾",
        "paragraphs": [
            "先君昔未仕，杜門皇祐初。",
            "道德無貧賤，風采照鄉閭。",
            "何嘗疏小人，小人自闊疏。",
            "出門無所詣，老史在郊墟。",
            "門前萬竿竹，堂上四庫書。",
            "高樹紅消梨，小池白芙蕖。",
            "常呼赤脚婢，雨中擷園蔬。",
            "矯矯任夫子，罷官還舊廬。",
            "是時里中兒，始識長者車。",
            "烹雞酌白酒，相對歡有餘。",
            "有如龐德公，往還葛與徐。",
            "妻子走堂下，主人竟誰歟。",
            "我時年尚幼，作賦慕相如。",
            "侍立看君談，精悍實起予。",
            "歲月曾幾何，耆老逝不居。",
            "史侯最先沒，孤墳拱桑樗。",
            "我亦涉萬里，清血滿襟袪。",
            "漂流二十年，始悟萬緣虛。",
            "獨喜任夫子，老佩刺史魚。",
            "威行烏白蠻，解辮請冠裾。",
            "方當入奏事，清廟陳璠璵。",
            "胡爲厭軒冕，歸意不少紓。",
            "上蔡有良田，黄沙走清渠。",
            "罷亞百頃稻，雍容十年儲。",
            "閑隨李丞相，搏射鹿與豬。",
            "蒼鷹十斤重，猛犬如黄馿。",
            "豈比陶淵明，窮苦自把耡。",
            "我今四十二，衰髮不滿梳。",
            "彭城古名郡，乏人偶見除。",
            "頭顱已可知，幾何不樵漁。",
            "會當相從去，芒鞋老菑畬。",
            "念子瘴江邊，懷抱向誰攄。",
            "頼我同年友，相歡出同輿。",
            "冰盤薦文鮪，玉斝傾浮蛆。",
            "醉中忽思我，清詩綴瓊琚。",
            "知我少所諧，教我時卷舒。",
            "世事日反覆，翩如風中旟。",
            "雀羅弔廷尉，秋扇悲婕妤。",
            "升沈一何速，喜怒紛衆狙。",
            "作詩謝二子，我師甯與蘧。"
        ],
        "title": "答任師中家漢公",
        "id": "ee6fc3da-fe10-49a8-9cea-c1d535e390f4"
    },
    {
        "author": "蘇軾",
        "paragraphs": [
            "我少知子由，天資和而清。",
            "好學老益堅，表裏漸融明。",
            "豈獨爲吾弟，要是賢友生。",
            "不見六七年，微言誰與賡。",
            "常恐坦率性，放縱不自程。",
            "會合亦何事，無言對空枰。",
            "使人之意消，不善無由萌。",
            "森然有六女，包裹布與荆。",
            "無憂頼賢婦，藜藿等大烹。",
            "使子得行意，青衫陋公卿。",
            "明日無晨炊，倒床作雷鳴。",
            "秋眠我東閣，夜聽風雨聲。",
            "懸知不久別，妙理難細評。",
            "昨日忽出門，孤舟轉西城。",
            "歸來北堂上，古屋空崢嶸。",
            "退食悞相從，入門中自驚。",
            "南都信繁會，人事水火爭。",
            "念當閉閣坐，頹然寄聾盲。",
            "妻子亦細事，文章固虛名。",
            "會須掃白髮，不復用黄精。"
        ],
        "title": "初別子由",
        "id": "ee970fd2-1f50-4a06-b25d-5af29cbe4b85"
    },
    {
        "author": "蘇軾",
        "paragraphs": [
            "雨葉風花日夜稀，一杯相屬竟何時。",
            "空虛豈敢酬瓊玉，枯朽猶能出菌芝。",
            "門外呂梁從迅急，胸中雲夢自逶遲。",
            "待君筆力追靈運，莫負南臺九日期。"
        ],
        "title": "次韵呂梁仲屯田",
        "id": "9e62e9bb-b371-4f92-b4a7-963e16d4e1c6"
    },
    {
        "author": "蘇軾",
        "paragraphs": [
            "知君月下見傾城，破恨懸知酒有兵。",
            "老守亡何惟日飲，將軍競病自詩鳴。",
            "花枝不共秋敧帽，筆陣空來夜斫營。",
            "愛惜微官將底用，他年只好寫銘旌。"
        ],
        "title": "王鞏屢約重九見訪既而不至以詩送將官梁交且見寄次韵答之交頗文雅不類武人家有侍者甚惠麗",
        "id": "e12a3c1e-c31a-495f-ad22-1394208093d1"
    },
    {
        "author": "蘇軾",
        "paragraphs": [
            "無復龍山對孟嘉，西來河伯意雄夸。",
            "霜風可使吹黄帽，樽酒那能泛浪花。",
            "漫遣鯉魚傳尺素，却將燕石報瓊華。",
            "何時得見悲秋老，醉裏題詩字半斜。"
        ],
        "title": "九日邀仲屯田爲大水所隔以詩見寄次其韵",
        "id": "85008bea-0152-42f8-bfd5-34a9daab5264"
    },
    {
        "author": "蘇軾",
        "paragraphs": [
            "霜林日夜西風急，老送君歸百憂集。",
            "清歌窈眇入行雲，雲爲不行天爲泣。",
            "紅葉黄花秋正亂，白魚紫蟹君須憶。",
            "憑君說向髯將軍，衰病相逢應不識。"
        ],
        "title": "臺頭寺雨中送李邦直赴史館分韵得憶字人字兼寄孫巨源二首  其一",
        "id": "431e9fb2-8e17-4a91-8c59-f31a4d1906a6"
    },
    {
        "author": "蘇軾",
        "paragraphs": [
            "珥筆西歸近紫宸，太平典冊不緣麟。",
            "付君此事寧論晉，載我當時舊過秦。",
            "門外想無千斛米，墓中知有百年人。",
            "看君兩眼明如鏡，休把春秋坐素臣。"
        ],
        "title": "臺頭寺雨中送李邦直赴史館分韵得憶字人字兼寄孫巨源二首  其二",
        "id": "3a4ee778-3182-4072-bbdf-2d2a8dbe2228"
    },
    {
        "author": "蘇軾",
        "paragraphs": [
            "此身與世真悠悠，蒼顔華髮誰汝留。",
            "强名太守古徐州，忘歸不如楚沐猴。",
            "魯人豈獨不知丘，蹸藉夫子無罪尤。",
            "異哉梁子清而修，不遠千里從我遊。",
            "瞭然正色懸雙眸，世之所馳子獨不。",
            "一經通明傳節侯，小楷精絕規摹歐。",
            "我衰廢學懶且媮，畏見問事賈長頭。",
            "別來紅葉黄花秋，夜夢見之起坐愁。",
            "遺我駁石盆與甌，黑質白章聲琳球。",
            "謂言山石生澗溝，追琢尚可王公羞。",
            "感子佳意能無酬，反將木瓜報珍投。",
            "學如富賈在博收，仰取俯拾無遺籌。",
            "道大如天不可求，修其可見致其幽。",
            "願子篤實慎勿浮，發憤忘食樂忘憂。"
        ],
        "title": "代書答梁先",
        "id": "5f0be7b7-3a1d-4d93-aa3c-f557ab4de61e"
    },
    {
        "author": "蘇軾",
        "paragraphs": [
            "譜牒推關右，風流出靖恭。",
            "時情任險陂，家法故雍容。",
            "南去河千頃，餘惟酒一鍾。",
            "更誰哀老子，令得放疏慵。"
        ],
        "title": "送楊奉禮",
        "id": "7169d8d7-3929-4cbd-9102-c26164c76565"
    },
    {
        "author": "蘇軾",
        "paragraphs": [
            "君不見西漢元光元封間，河决瓠子二十年。",
            "鉅野東傾淮泗滿，楚人恣食黄河鱣。",
            "萬里沙回封禪罷，初遣越巫沉白馬。",
            "河公未許人力窮，薪芻萬計隨流下。",
            "吾君盛德如唐堯，百神受職河神驕。",
            "帝遣風師下約束，北流夜起澶州橋。",
            "東風吹凍收微淥，神功不用淇園竹。",
            "楚人種麥滿河淤，仰看浮槎棲古木。"
        ],
        "title": "河復",
        "id": "f2f171db-00f9-4516-9b77-804f19b33443"
    },
    {
        "author": "蘇軾",
        "paragraphs": [
            "河漲西來失舊谼，孤城渾在水光中。",
            "忽然歸壑無尋處，千里禾麻一半空。"
        ],
        "title": "登望谼亭",
        "id": "3acdad7f-2e1f-4647-bed4-2a6366597988"
    },
    {
        "author": "蘇軾",
        "paragraphs": [
            "二馬并驅攢八蹄，二馬宛頸騣尾齊。",
            "一馬任前雙舉後，一馬却避長鳴嘶。",
            "老髯奚官騎且顧，前身作馬通馬語。",
            "後有八匹飲且行，微流赴吻若有聲。",
            "前者既濟出林鶴，後者欲涉鶴俯啄。",
            "最後一匹馬中龍，不嘶不動尾摇風。",
            "韓生畫馬真是馬，蘇子作詩如見畫。",
            "世無伯樂亦無韓，此詩此畫誰當看。"
        ],
        "title": "韓幹馬十四匹",
        "id": "d4ed62d0-9f4a-4c2a-b9b4-4dcd5b19a0b5"
    },
    {
        "author": "蘇軾",
        "paragraphs": [
            "側手區區豈易遮，奔流一瞬卷千家。",
            "共疑智伯初圍趙，猶有張湯欲漕斜。",
            "已坐迂疏來此地，分將勞苦送生涯。",
            "使君下策真堪笑，隠隠驚雷響踏車。"
        ],
        "title": "有言郡東北荆山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韵二首  其一",
        "id": "41352edf-db67-4dae-9fa7-a8d8e9177203"
    },
    {
        "author": "蘇軾",
        "paragraphs": [
            "茫茫清泗遶孤岑，歸路相將得暫臨。",
            "試著芒鞋穿犖确，更然松炬照幽深。",
            "縱令司馬能鑱石，奈有中郎解摸金。",
            "强寫蒼崖留歲月，他年誰識此時心。"
        ],
        "title": "有言郡東北荆山下可以溝畎積水因與吳正字王戶曹同往相視以地多亂石不果還遊聖女山山有石室如墓而無棺槨或云宋司馬桓魋墓二子有詩次其韵二首  其二",
        "id": "b18110cb-304c-45a0-9901-2140761a6e9f"
    },
    {
        "author": "蘇軾",
        "paragraphs": [
            "憶昔射策干先皇，珠簾翠幄分兩廂。",
            "紫衣中使下傳詔，跪奉冉冉聞天香。",
            "仰觀眩晃目生暈，但見曉色開扶桑。",
            "迎陽晚出步就坐，絳紗玉斧光照廊。",
            "野人不識日月角，彷彿尚記重瞳光。",
            "三年歸來真一夢，橋山松檜淒風霜。",
            "天容玉色誰敢畫，老師古寺晝閉房。",
            "夢中神授心有得，覺來信手筆已忘。",
            "幅巾常服儼不動，孤臣入門涕自滂。",
            "元老侑坐鬚眉古，虎臣立侍冠劍長。",
            "平生慣寫龍鳳質，肯顧草間猿與麞。",
            "都人踏破鐵門限，黄金白璧空堆床。",
            "爾來摹寫亦到我，謂是先帝白髮郎。",
            "不須覽鏡坐自了，明年乞身歸故鄉。"
        ],
        "title": "贈寫御容妙善師",
        "id": "ef2cd63f-11ad-4f3a-904f-211715407a17"
    },
    {
        "author": "蘇軾",
        "paragraphs": [
            "讀書想前輩，每恨生不早。",
            "紛紛少年場，猶得見此老。",
            "此老如松柏，不受霜雪槁。",
            "直從毫末中，自養到合抱。",
            "宏才乏近用，千歲自枯倒。",
            "文章餘正始，風節貫華皓。",
            "平生爲人爾，自爲薄如縞。",
            "是非雖難齊，反覆看愈好。",
            "前年旅吳越，把酒慶壽考。",
            "扣門無晨夜，百過迹未掃。",
            "但知從德公，未省厭丘嫂。",
            "別時公八十，後會知難保。",
            "昨日故人書，連年喪翁媼。",
            "傷心范橋水，漾漾舞寒藻。",
            "華堂不見人，瘦馬空戀皁。",
            "我欲江東去，匏樽酌行潦。",
            "鏡湖無賀監，慟哭稽山道。",
            "忍見萬松岡，荒池沒秋草。"
        ],
        "title": "哭刁景純",
        "id": "becb3cca-6a41-4da2-abc1-6825c699057f"
    },
    {
        "author": "蘇軾",
        "paragraphs": [
            "亂山合沓圍彭門，官居獨在懸水村。",
            "居民蕭條雜麋鹿，小市冷落無雞豚。",
            "黄河西來初不覺，但訝清泗奔流渾。",
            "夜聞沙岸鳴甕盎，曉看雪浪浮鵬鯤。",
            "呂梁自古喉吻地，萬頃一抹何由吞。",
            "坐觀入市卷閭井，吏民走盡餘王尊。",
            "計窮路斷欲安適，吟詩破屋愁鳶蹲。",
            "歲寒霜重水歸壑，但見屋瓦留沙痕。",
            "入城相對如夢寐，我亦僅免爲魚黿。",
            "旋呼歌舞雜詼笑，不惜飲釂空瓶盆。",
            "念君官舍冰雪冷，新詩美酒聊相溫。",
            "人生如寄何不樂，任使絳蠟燒黄昏。",
            "宜房未築淮泗滿，故道堙滅瘡痍存。",
            "明年勞苦應更甚，我當畚鍤先黥髠。",
            "付君萬指伐頑石，千鎚雷動蒼山根。",
            "高城如鐵洪口快，談笑却掃看崩奔。",
            "農夫掉臂免狼顧，秋穀布野如雲屯。",
            "還須更置軟脚酒，爲君擊鼓行金樽。"
        ],
        "title": "答呂梁仲屯田",
        "id": "95ad93fc-64e1-4f96-9dd0-1b3ba290f37f"
    },
    {
        "author": "蘇軾",
        "paragraphs": [
            "身閑曷不長閉口，天寒正好深藏手。",
            "吟詩寫字有底忙，未脫多生宿塵垢。",
            "不蒙譏訶子厚疾，反更刻畫無鹽醜。",
            "征西自有家雞肥，太白應驚飯山瘦。",
            "與君相從知幾日，東風待得花開否。",
            "撥棄萬事勿復談，百觚之後那辭酒。"
        ],
        "title": "答孔周翰求書與詩",
        "id": "9127ced8-5500-46de-afc0-9d4c719bade8"
    },
    {
        "author": "蘇軾",
        "paragraphs": [
            "天生烝民，爲之鼻口。",
            "美者可嚼，芬者可嗅。",
            "美必有惡，芬必有臭。",
            "我無天游，六鑿交鬥。",
            "騖而不返，跬步商受。",
            "偉哉先師，安此微陋。",
            "孟賁股栗，虎豹却走。",
            "眇然其身，中亦何有。",
            "我求至樂，千載無偶。",
            "執瓢從之，忽焉在後。"
        ],
        "title": "顔樂亭詩",
        "id": "c074b629-dcba-4e06-bd65-aab25ed0e1e7"
    },
    {
        "author": "蘇軾",
        "paragraphs": [
            "君才有如切玉刀，見之凜凜寒生毛。",
            "願隨壯士斬蛟蜃，不願腰間纏錦絳。",
            "用違其才志不展，坐與胥史同疲勞。",
            "忽然眉上有黄氣，吾君漸欲收英髦。",
            "立談左右皆動色，一語徑破千言牢。",
            "我頃分符在東武，脫略萬事惟嬉遨。",
            "盡壞屏障通內外，仍呼騎曹爲馬曹。",
            "君爲使者見不問，反更對飲持雙螯。",
            "酒酣箕坐語驚衆，雜以嘲諷窮詩騷。",
            "世上小兒多忌諱，獨能容我真賢豪。",
            "爲我買田臨汶水，逝將歸去誅蓬蒿。",
            "安能終老塵土下，俯仰隨人如桔槹。"
        ],
        "title": "送李公恕赴闕",
        "id": "0ed9a46f-9599-4a66-a016-34dfca5bf490"
    },
    {
        "author": "蘇軾",
        "paragraphs": [
            "張子作齋舍，而以益爲名。",
            "吾聞諸夫子，求益非速成。",
            "譬如遠遊客，日夜事征行。",
            "今年適燕薊，明年走蠻荆。",
            "東觀盡滄海，西涉渭與涇。",
            "歸來閉戶坐，八方在軒庭。",
            "又如學醫人，識病由飽更。",
            "風雨晦明淫，跛躄瘖聾盲。",
            "虛實在其脈，靜躁在其情。",
            "榮枯在其色，壽夭在其形。",
            "苟能閱千人，望見知死生。",
            "爲學務日益，此言當自程。",
            "爲道貴日損，此理在既盈。",
            "願言書此詩，以爲益齋銘。"
        ],
        "title": "張寺丞益齋",
        "id": "807aa142-89a7-417f-9219-4872eff73405"
    },
    {
        "author": "蘇軾",
        "paragraphs": [
            "蔓菁宿根已生葉，韭芽戴土拳如蕨。",
            "爛蒸香薺白魚肥，碎點青蒿凉餠滑。",
            "宿酒初消春睡起，細履幽畦掇芳辣。",
            "茵陳甘菊不負渠，鱠縷堆盤纖手抹。",
            "北方苦寒今未已，雪底波稜如鐵甲。",
            "豈如吾蜀富冬蔬，霜葉露芽寒更茁。",
            "久拋松菊猶細事，苦筍江豚那忍說。",
            "明年投劾徑須歸，莫待齒摇并髮脫。"
        ],
        "title": "春菜",
        "id": "63ba7749-b57a-44c4-9556-0a9ee50ba5a6"
    },
    {
        "author": "蘇軾",
        "paragraphs": [
            "遊遍錢塘湖上山，歸來文字带芳鮮。",
            "羸童瘦馬從吾飲，陋巷何人似子賢。",
            "公業有田常乏食，廣文好客竟無氈。",
            "東歸不趁花時節，開盡春風誰與妍。"
        ],
        "tags": [
            "西湖"
        ],
        "title": "送鄭戶曹",
        "id": "1d173550-7228-49c7-8126-f4910dc1887a"
    },
    {
        "author": "蘇軾",
        "paragraphs": [
            "坐看奔湍遶石樓，使君高會百無憂。",
            "三犀竊鄙秦太守，八詠聊同沈隠侯。"
        ],
        "title": "虔州八境圖八首  其一",
        "id": "b3798633-e569-4566-b2bf-cb429267e1d7"
    },
    {
        "author": "蘇軾",
        "paragraphs": [
            "濤頭寂寞打城還，章貢臺前暮靄寒。",
            "倦客登臨無限思，孤雲落日是長安。"
        ],
        "title": "虔州八境圖八首  其二",
        "id": "fd100d5d-838f-4485-8ca2-f187f5d09009"
    },
    {
        "author": "蘇軾",
        "paragraphs": [
            "白鵲樓前翠作堆，縈雲嶺路若爲開。",
            "故人應在千山外，不寄梅花遠信來。"
        ],
        "title": "虔州八境圖八首  其三",
        "id": "1f4f9aa6-635a-4d23-83d3-5386394d003f"
    },
    {
        "author": "蘇軾",
        "paragraphs": [
            "朱樓深處日微明，皂蓋歸時酒半醒。",
            "薄暮漁樵人去盡，碧溪青嶂遶螺亭。"
        ],
        "title": "虔州八境圖八首  其四",
        "id": "6670dbcd-2f50-4c38-8f05-ca98b883cee7"
    },
    {
        "author": "蘇軾",
        "paragraphs": [
            "使君那暇日參禪，一望叢林一悵然。",
            "成佛莫教靈運後，著鞭從使祖生先。"
        ],
        "title": "虔州八境圖八首  其五",
        "id": "c55f564c-8ada-4a38-92ec-d517014142c1"
    },
    {
        "author": "蘇軾",
        "paragraphs": [
            "却從塵外望塵中，無限樓臺烟雨濛。",
            "山水照人迷向背，只尋孤塔認西東。"
        ],
        "title": "虔州八境圖八首  其六",
        "id": "2505dded-cf04-4a89-b835-d45fb638f3e3"
    },
    {
        "author": "蘇軾",
        "paragraphs": [
            "雲烟縹緲鬰孤臺，積翠浮空雨半開。",
            "想見之罘觀海市，絳宮明滅是蓬萊。"
        ],
        "title": "虔州八境圖八首  其七",
        "id": "d0a08881-6414-4c86-8d7d-52293d3de92f"
    },
    {
        "author": "蘇軾",
        "paragraphs": [
            "回峰亂嶂鬰參差，雲外高人世得知。",
            "誰向空山弄明月，山中木客解吟詩。"
        ],
        "title": "虔州八境圖八首  其八",
        "id": "96dfa707-bde1-4f20-bf58-10242be5bced"
    },
    {
        "author": "蘇軾",
        "paragraphs": [
            "夜讀孟郊詩，細字如牛毛。",
            "寒燈照昏花，佳處時一遭。",
            "孤芳擢荒穢，苦語餘詩騷。",
            "水清石鑿鑿，湍激不受篙。",
            "初如食小魚，所得不償勞。",
            "又似煮彭𧑅，竟日持空螯。",
            "要當鬬僧清，未足當韓豪。",
            "人生如朝露，日夜火消膏。",
            "何苦將兩耳，聽此寒蟲號。",
            "不如且置之，飲我玉色醪。"
        ],
        "title": "讀孟郊詩二首  其一",
        "id": "b4faf30e-9949-4c18-9a7c-340a7ea129e1"
    },
    {
        "author": "蘇軾",
        "paragraphs": [
            "我憎孟郊詩，復作孟郊語。",
            "饑腸自鳴喚，空壁轉饑鼠。",
            "詩從肺腑出，出輒愁肺腑。",
            "有如黄河魚，出膏以自煮。",
            "尚愛銅斗歌，鄙俚頗近古。",
            "桃弓射鴨罷，獨速短蓑舞。",
            "不憂踏船翻，踏浪不踏土。",
            "吳姬霜雪白，赤脚浣白紵。",
            "嫁與踏浪兒，不識離別苦。",
            "歌君江湖曲，感我長羈旅。"
        ],
        "title": "讀孟郊詩二首  其二",
        "id": "51198d9d-47b4-4910-a004-3b5babc509a9"
    },
    {
        "author": "蘇軾",
        "paragraphs": [
            "玉釵半脫雲垂耳，亭亭芙蓉在秋水。",
            "當時薄命一酸辛，千古華堂奉君子。",
            "水邊何處無麗人，近前試看丞相嗔。",
            "不如丹青不解語，世間言語原非真。",
            "知君被惱更愁絕，卷贈老夫驚老拙。",
            "爲君援筆賦梅花，未害廣平心似鐵。"
        ],
        "title": "章質夫寄惠崔徽真",
        "id": "f6eef3d1-e820-4079-af79-c95e566532c6"
    },
    {
        "author": "蘇軾",
        "paragraphs": [
            "魚龍隨水落，猿鶴喜君還。",
            "舊隠丘墟外，新堂紫翠間。",
            "野麋馴杖履，幽桂出榛菅。",
            "灑掃門前路，山公亦愛山。"
        ],
        "title": "訪張山人得山中字二首  其一",
        "id": "15683b64-5d39-4293-934b-97c27743fe94"
    },
    {
        "author": "蘇軾",
        "paragraphs": [
            "萬木鎖雲龍，天留與戴公。",
            "路迷山向背，人在瀼西東。",
            "薺麥餘春雪，櫻桃落晚風。",
            "入城都不記，歸路醉眠中。"
        ],
        "title": "訪張山人得山中字二首  其二",
        "id": "39b38451-910c-4dd8-9790-0bb353b72e21"
    },
    {
        "author": "蘇軾",
        "paragraphs": [
            "驚風擊面黄沙走，西出崤函脫塵垢。",
            "使君來自古徐州，聲震河潼殷關右。",
            "十里長亭聞鼓角，一川秀色明花柳。",
            "北臨飛檻卷黄流，南望青山如峴首。",
            "東風吹開錦繡谷，淥水翻動蒲萄酒。",
            "訟庭生草數開樽，過客如雲牢閉口。"
        ],
        "title": "送孔郎中赴陝郊",
        "id": "3fc60b12-bd00-44a5-9f56-679b9bfd2011"
    },
    {
        "author": "蘇軾",
        "paragraphs": [
            "將軍破賊自草檄，論詩說劍俱第一。",
            "彭城老守本虛名，識字劣能欺項籍。",
            "風流別駕貴公子，欲把笙歌暖鋒鏑。",
            "紅旆朝開猛士噪，翠帷暮捲佳人出。",
            "東堂醉卧呼不起，啼鳥落花春寂寂。",
            "試教長笛傍耳根，一聲吹裂階前石。"
        ],
        "title": "與梁左藏會飲傅國博家",
        "id": "41c75429-2367-4e81-a603-35a36ca0821f"
    },
    {
        "author": "蘇軾",
        "paragraphs": [
            "從來蘇李得名雙，只恐全齊笑陋邦。",
            "詩似懸河供不辦，故欺張籍隴頭瀧。"
        ],
        "title": "寒食日答李公擇三絕次韵  其一",
        "id": "7aea76a2-adae-48f6-b7d3-eca302451066"
    },
    {
        "author": "蘇軾",
        "paragraphs": [
            "簿書鼛鼓不知春，佳句相呼頼故人。",
            "寒食德公方上冢，歸來誰主復誰賓。"
        ],
        "title": "寒食日答李公擇三絕次韵  其二",
        "id": "90c38626-e978-4470-9314-1d5eade2ae9f"
    },
    {
        "author": "蘇軾",
        "paragraphs": [
            "巡城已困塵埃瞇，執扑仍遭蟣蝨緣。",
            "欲脫布衫携素手，試開病眼點黄連。"
        ],
        "title": "寒食日答李公擇三絕次韵  其三",
        "id": "d3dd0ade-44c5-4dc2-bf1a-f21c9d52d4a8"
    },
    {
        "author": "蘇軾",
        "paragraphs": [
            "先生生長匡廬山，山中讀書三十年。",
            "舊聞飲水師顔淵，不知治劇乃所便。",
            "偷兒夜探黑白丸，奮髯忽逢朱子元。",
            "半年羣盜誅七百，誰信家書藏九千。",
            "春風無事秋月閑，紅妝執樂豪且妍。",
            "紫衫玉带兩部全，琵琶一抹四十絃。",
            "客來留飲不計錢，齊人愛公如子産。",
            "兒啼卧路呼不還，我慚山郡空留連。",
            "牙兵部吏笑我寒，邀公飲酒公無難。",
            "約束官奴買花鈿，薰衣理髮夜不眠。",
            "曉來顛風塵暗天，我思其由豈坐慳。",
            "作詩愧謝公笑歡，歸來瑟縮愈不安。",
            "要當啖公八百里，豪氣一洗儒生酸。"
        ],
        "tags": [
            "庐山"
        ],
        "title": "約公擇飲是日大風",
        "id": "0aa9d559-a916-4018-8f39-130a6d52aa07"
    },
    {
        "author": "蘇軾",
        "paragraphs": [
            "清明初過酒闌珊，折得奇葩晚更妍。",
            "春色豈關吾輩事，老狂聊作坐中先。",
            "醉吟不耐敧紗帽，起舞從教落酒船。",
            "結習漸消留不住，却須還與散花天。"
        ],
        "title": "坐上賦戴花得天字",
        "id": "91fca2ea-dd81-4080-9e89-beb842f677d4"
    },
    {
        "author": "蘇軾",
        "paragraphs": [
            "簿書叢裏過春風，酒聖時時且復中。",
            "紅燭照庭嘶騕褭，黄雞催曉唱玲瓏。",
            "老來漸減金釵興，醉後空驚玉筯工。",
            "月未上時應早散，免教壑谷問吾公。"
        ],
        "title": "夜飲次韵畢推官",
        "id": "3daafd43-4b73-4778-9316-8f3fd4caea0a"
    },
    {
        "author": "蘇軾",
        "paragraphs": [
            "芙蓉城中花冥冥，誰其主者石與丁。",
            "珠簾玉案翡翠屏，霞舒雲卷千娉婷。",
            "中有一人長眉青，炯如微雲淡疏星。",
            "往來三世空鍊形，竟坐誤讀黄庭經。",
            "天門夜開飛爽靈，無復白日乘雲軿。",
            "俗緣千劫磨不盡，翠被冷落淒餘馨。",
            "因過緱山朝帝廷，夜聞笙簫弭節聽。",
            "飄然而來誰使令，皎如明月入窗櫺。",
            "忽然而去不可執，寒衾虛幌風泠泠。",
            "仙宮洞房本不扃，夢中同躡鳳凰翎。",
            "徑度萬里如奔霆，玉樓浮空聳亭亭。",
            "天書雲篆誰所銘，遶樓飛步高竛竮。",
            "仙風鏘然韵流鈴，蘧蘧形開如酒醒。",
            "芳卿寄謝空丁寧，一朝覆水不返瓶。",
            "羅巾別淚空熒熒，春風花開秋葉零。",
            "世間羅綺紛羶腥，此身流浪隨滄溟。",
            "偶然相值兩浮萍，願君收視觀三庭。",
            "勿與嘉穀生蝗螟，從渠一念三千齡。",
            "下作人間尹與邢。"
        ],
        "title": "芙蓉城",
        "id": "293d3d12-cf2f-4189-a649-f483bbf5f34b"
    },
    {
        "author": "蘇軾",
        "paragraphs": [
            "深宮無人春日長，沉香亭北百花香。",
            "美人睡起薄梳洗，燕舞鶑啼空斷腸。",
            "畫工欲畫無窮意，背立東風初破睡。",
            "若教回首却嫣然，陽城下蔡俱風靡。",
            "杜陵饑客眼長寒，蹇馿破帽隨金鞍。",
            "隔花臨水時一見，只許腰肢背後看。",
            "心醉歸來茅屋底，方信人間有西子。",
            "君不見孟光舉案與眉齊，何曾背面傷春啼。"
        ],
        "title": "續麗人行",
        "id": "af5ba04e-6011-47b9-bb94-95bf94e981c6"
    },
    {
        "author": "蘇軾",
        "paragraphs": [
            "兒童拍手鬧黄昏，應笑山公醉習園。",
            "縱使先生能一石，主人未肯獨留髠。"
        ],
        "title": "聞李公擇飲傅國博家大醉二首  其一",
        "id": "0cbb7e1f-642b-4ccd-92a5-b77c88d54f59"
    },
    {
        "author": "蘇軾",
        "paragraphs": [
            "不肯惺惺騎馬迴，玉山知爲玉人頹。",
            "紫雲有語君知否，莫喚分司御史來。"
        ],
        "title": "聞李公擇飲傅國博家大醉二首  其二",
        "id": "e54e577b-074b-475a-9eb7-721f2e5d7cca"
    },
    {
        "author": "蘇軾",
        "paragraphs": [
            "樊素阿蠻皆已出，使君應作玉箏歌。",
            "可憐病士西窗下，一夜丹田手自摩。"
        ],
        "title": "傅子美召公擇飲偶以病不及往公擇有詩次韵",
        "id": "9c8f519f-c106-4ad5-a216-c68b1c704ca2"
    },
    {
        "author": "蘇軾",
        "paragraphs": [
            "百尺長松澗下摧，知君此意爲誰來。",
            "霜枝半折孤根出，尚有狂風急雨催。"
        ],
        "title": "觀子美病中作嗟歎不足因次韵",
        "id": "e0f8122a-d865-4996-a747-3af492eac019"
    },
    {
        "author": "蘇軾",
        "paragraphs": [
            "何年白竹千鈞弩，射殺南山雪毛虎。",
            "至今顱骨带霜牙，尚作四海毛蟲祖。",
            "東方久旱千里赤，三月行人口生土。",
            "碧潭近在古城東，神物所蟠誰敢侮。",
            "上敧蒼石擁巌竇，下應清河通水府。",
            "眼光作電走金蛇，鼻息爲雲擢烟縷。",
            "當年負圖傳帝命，左右羲軒詔神禹。",
            "爾來懷寶但貪眠，滿腹雷霆瘖不吐。",
            "赤龍白虎戰明日，倒卷黄河作飛雨。",
            "嗟我豈樂鬬兩雄，有事徑須煩一怒。"
        ],
        "title": "起伏龍行",
        "id": "2f0647e2-8afc-45aa-b281-cec659ee2e1d"
    },
    {
        "author": "蘇軾",
        "paragraphs": [
            "我生固多憂，肉食嘗苦墨。",
            "軒然就一笑，猶得好飲力。",
            "聞君過雲龍，對酒兩靜默。",
            "急携清歌女，出郭及未昃。",
            "一歡難力致，邂逅有勝特。",
            "喧蜂集晚花，亂雀啅叢棘。",
            "山人樂此耳，寂寞誰侍側。",
            "何當求好人，聊使治要襋。",
            "使君自孤僨，此理誰相值。",
            "不如學養生，一氣服千息。"
        ],
        "title": "聞公擇過雲龍張山人輒往從之公擇有詩戲用其韵",
        "id": "c0c66447-4199-4705-b7e6-aebfd61e251d"
    },
    {
        "author": "蘇軾",
        "paragraphs": [
            "嗟予寡兄弟，四海一子由。",
            "故人雖云多，出處不我謀。",
            "弓車無停招，逝去勢莫留。",
            "僅存今幾人，各在天一陬。",
            "有如長庚月，到曉爛不收。",
            "宜我與夫子，相好手足侔。",
            "比年兩見之，賓主更獻酬。",
            "樂哉十日飲，衎衎和不流。",
            "論事到深夜，僵仆鈴與騶。",
            "頗嘗見使君，有客如此不。",
            "欲別不忍言，慘慘集百憂。",
            "念我野夫兄，知名三十秋。",
            "已得其爲人，不待風馬牛。",
            "他年林下見，傾蓋如白頭。"
        ],
        "title": "送李公擇",
        "id": "fe32f030-b966-4d6a-88a3-1ac0fa221b9a"
    },
    {
        "author": "蘇軾",
        "paragraphs": [
            "久客厭虜饌，枵然思南烹。",
            "故人知我意，千里寄竹萌。",
            "駢頭玉嬰兒，一一脫錦䙀。",
            "庖人應未識，旅人眼先明。",
            "我家拙厨膳，彘肉芼蕪菁。",
            "送與江南客，燒煮配香秔。",
            "”。"
        ],
        "title": "送筍芍藥與公擇二首  其一",
        "id": "16b4f28f-5804-4d58-80f4-2185b29b10f1"
    },
    {
        "author": "蘇軾",
        "paragraphs": [
            "今日忽不樂，折盡園中花。",
            "園中亦何有，芍藥裊殘葩。",
            "久旱復遭雨，紛披亂泥沙。",
            "不折亦安用，折去還可嗟。",
            "棄擲亮未能，送與謫仙家。",
            "還將一枝春，插向兩髻丫。"
        ],
        "title": "送筍芍藥與公擇二首  其二",
        "id": "562abac4-d3ed-4662-9f87-9d805e90a0c2"
    },
    {
        "author": "蘇軾",
        "paragraphs": [
            "去國光陰春雪消，還家蹤迹野雲飄。",
            "功名正自妨行樂，迎送纔堪博早朝。",
            "雖去友朋親吏卒，却辭讒謗得風謠。",
            "明年我亦江南去，不問雄繁與寂寥。"
        ],
        "title": "和孫莘老次韵",
        "id": "fee58a5f-eb85-486c-b3a0-db6338c18dd9"
    },
    {
        "author": "蘇軾",
        "paragraphs": [
            "壁間一軸烟蘿子，盆裏千枝錦被堆。",
            "慣與先生爲酒伴，不嫌刺史亦顔開。",
            "纖纖入麥黄花亂，颯颯催詩白雨來。",
            "聞道君家好井水，歸軒乞得滿瓶回。"
        ],
        "title": "遊張山人園",
        "id": "023783ac-104d-4ef4-8d61-84b86e2710e3"
    },
    {
        "author": "蘇軾",
        "paragraphs": [
            "崎嶇世路最先回，窈窕華堂手自開。",
            "咄咄何曾書怪事，熙熙長覺似春臺。",
            "白砂碧玉味方永，黄紙紅旗心已灰。",
            "遥想閉門投轄飲，鵾絃鐵撥響如雷。"
        ],
        "title": "杜介熙熙堂",
        "id": "5e71d218-fa03-404d-b796-d1d4e070346f"
    },
    {
        "author": "蘇軾",
        "paragraphs": [
            "吟詩莫作秋蟲聲，天公怪汝鉤物情，使汝未老華髮生。",
            "芝蘭得雨蔚青青，何用自燔以出馨。",
            "細書千紙雜真行，新音百變口如鶑。",
            "異義蜂起弟子爭，舌翻濤瀾卷齊城。",
            "萬卷堆胸兀相撐，以病爲樂子未驚。",
            "我有至味非煎烹，是中之樂吁難名。",
            "綠槐如山闇廣庭，飛蝱繞耳細而清。",
            "敗席展轉卧見經，亦自不嫌翠織成。",
            "意行信足無溝坑，不識五郎呼作卿。",
            "吏民哀我老不明，相戒無復煩鞭刑。",
            "時臨泗水照星星，微風不起鏡面平。",
            "安得一舟如葉輕，卧聞郵籤報水程。",
            "蓴羹羊酪不須評，一飽且救饑腸鳴。"
        ],
        "title": "次韵答劉涇",
        "id": "12bae1ac-09f1-43fe-8c99-1520809c1a99"
    },
    {
        "author": "蘇軾",
        "paragraphs": [
            "大杏金黄小麥熟，墜巢乳鵲拳新竹。",
            "故將俗物惱幽人，細馬紅粧滿山谷。",
            "提壺勸酒意雖重，杜鵑催歸聲更速。",
            "酒闌人散却關門，寂歷斜陽挂疏木。"
        ],
        "title": "携妓樂游張山人園",
        "id": "2e779458-b8e3-47d5-9014-7e26e7c60036"
    },
    {
        "author": "蘇軾",
        "paragraphs": [
            "小圃傍城郭，閉門芝朮香。",
            "名隨市人隠，德與佳木長。",
            "元化善養性，倉公多禁方。",
            "所活不可數，相逢旋相忘。",
            "但喜賓客來，置酒花滿堂。",
            "我欲東南去，再觀雙檜蒼。",
            "山茶想出屋，湖橘應過牆。",
            "木老德亦熟，吾言豈荒唐。"
        ],
        "title": "種德亭",
        "id": "d8ef1385-b2c0-4237-bdb7-ba6d9ec9abe3"
    },
    {
        "author": "蘇軾",
        "paragraphs": [
            "爲愛鵝溪白繭光，掃殘雞距紫毫芒。",
            "世間那有千尋竹，月落庭空影許長。"
        ],
        "title": "文與可有詩見寄云待將一段鵝溪絹掃取寒梢萬尺長次韵答之",
        "id": "20095a6a-37ec-4faa-934a-702efb631586"
    },
    {
        "author": "蘇軾",
        "paragraphs": [
            "道人出山去，山色如死灰。",
            "白雲不解笑，青松有餘哀。",
            "忽聞道人歸，鳥語山容開。",
            "神光出寶髻，法雨洗浮埃。",
            "想見南北山，花發前後臺。",
            "寄聲問道人，借禪以爲詼。",
            "何所聞而去，何所見而回。",
            "道人笑不答，此意安在哉。",
            "昔年本不住，今者亦無來。",
            "此語竟非是，且食白楊梅。"
        ],
        "title": "聞辯才法師復歸上天竺以詩戲問",
        "id": "81388612-a69b-4e82-8d3b-f2cb95183572"
    },
    {
        "author": "蘇軾",
        "paragraphs": [
            "雨足誰言春麥短，城堅不怕秋濤卷。",
            "日長惟有睡相宜，半脫紗巾落紈扇。",
            "芳草不鋤當戶長，珍禽獨下無人見。",
            "覺來身世都是夢，坐久枕痕猶著面。",
            "城西忽報故人來，急掃風軒炊麥飯。",
            "伏波論兵初矍鑠，中散談仙更清遠。",
            "南都從事亦學道，不惜腸空誇腦滿。",
            "問羊他日到金華，應許相將遊閬苑。"
        ],
        "title": "和子由送將官梁左藏仲通",
        "id": "0cc35c28-928f-4800-a5ad-79e8de7cf874"
    },
    {
        "author": "蘇軾",
        "paragraphs": [
            "夜光明月非所投，逢年遇合百無憂。",
            "將軍百戰竟不侯，伯郎一斗得凉州。",
            "翹關負重君無力，十年不入紛華域。",
            "故人坐上見君文，謂是古人吁莫測。",
            "新詩說盡萬物情，硬黄小字臨黄庭。",
            "故人已去君未到，空吟河畔草青青。",
            "誰謂他鄉各異縣，天遣君來破吾願。",
            "一聞君語識君心，短李髯孫眼中見。",
            "江湖放浪久全真，忽然一鳴驚倒人。",
            "縱橫所值無不可，知君不怕新書新。",
            "千金敝帚那堪換，我亦淹留豈長算。",
            "山中既未决同歸，我聊爾耳君其漫。"
        ],
        "title": "次韵秦觀秀才見贈秦與孫莘老李公擇甚熟將入京應舉",
        "id": "e43b2e19-eee1-4c65-8429-4c20bd08300c"
    },
    {
        "author": "蘇軾",
        "paragraphs": [
            "貴人金多身復閑，爭買書畫不計錢。",
            "已將鐵石充逸少，更補朱繇爲道玄。",
            "烟薰屋漏裝玉軸，鹿皮蒼璧知誰賢。",
            "吳生畫佛本神授，夢中化作飛空仙。",
            "覺來落筆不經意，神妙獨到秋毫顛。",
            "昔我長安見此畫，歎息至寶空潸然。",
            "素絲斷續不忍看，已作蝴蝶飛聯翩。",
            "君能收拾爲補綴，體質散落嗟神全。",
            "誌公彷彿見刀尺，修羅天女猶雄妍。",
            "如觀老杜飛鳥句，脫字欲補知無緣。",
            "問君乞得良有意，欲將俗眼爲洗湔。",
            "貴人一見定羞怍，錦囊千紙何足捐。",
            "不須更用博麻縷，付與一炬隨飛烟。"
        ],
        "title": "僕曩於長安陳漢卿家見吳道子畫佛碎爛可惜其後十餘年復見之於鮮于子駿家則已裝背完好子駿以見遺作詩謝之",
        "id": "e0465105-b2ae-49b2-9772-1de7c8cb889f"
    },
    {
        "author": "蘇軾",
        "paragraphs": [
            "疏疏簾外竹，瀏瀏竹間雨。",
            "窗扉靜無塵，几硯寒生霧。",
            "美人樂幽獨，有得緣無慕。",
            "坐依蒲褐禪，起聽風甌語。",
            "客來淡無有，灑掃凉冠履。",
            "濃茗洗積昏，妙香浄浮慮。",
            "歸來北堂闇，一一微螢度。",
            "此生憂患中，一餉安閑處。",
            "飛鳶悔前笑，黄犬悲晚悟。",
            "自非陶靖節，誰識此閑趣。"
        ],
        "title": "雨中過舒教授",
        "id": "ad1a2ab4-b8d8-4ac8-ae49-385fff806e25"
    },
    {
        "author": "蘇軾",
        "paragraphs": [
            "草書妙絕吾所兄，真書小低猶抗行。",
            "論文作詩俱不敵，看君談笑收降旌。",
            "去年逾月方出晝，爲君劇飲幾濡首。",
            "今年過我雖少留，寂寞陶潛方止酒。",
            "別時流涕攬君鬚，懸知此歡墮空虛。",
            "松下縱橫餘屐齒，門前轣轆想君車。",
            "怪君一身都是德，近之清潤淪肌骨。",
            "細思還有可恨時，不許藍橋見傾國。"
        ],
        "title": "次韵舒教授寄李公擇",
        "id": "29708dfb-9c25-4592-916a-d8d69fc2551c"
    },
    {
        "author": "蘇軾",
        "paragraphs": [
            "水繞彭城樓，山圍戲馬臺。",
            "古來豪傑地，千載有餘哀。",
            "隆準飛上天，重瞳亦成灰。",
            "白門下呂布，大星隕臨淮。",
            "尚想劉德輿，置酒此徘徊。",
            "爾來苦寂寞，廢圃多蒼苔。",
            "河從百步響，山到九里回。",
            "山水自相激，夜聲轉風雷。",
            "蕩蕩清河堧，黄樓我所開。",
            "秋月墮城角，春風摇酒杯。",
            "遲君爲座客，新詩出瓊瑰。",
            "樓成君已去，人事固多乖。",
            "他年君倦游，白首賦歸來。",
            "登樓一長嘯，使君安在哉。"
        ],
        "title": "送鄭戶曹",
        "id": "42b3b58a-6df5-4c55-aee1-bf06dc05d445"
    },
    {
        "author": "蘇軾",
        "paragraphs": [
            "嘉穀卧風雨，稂莠登我場。",
            "陳前漫方丈，玉食慘無光。",
            "大哉天宇間，美惡更臭香。",
            "君看五六月，飛蚊殷回廊。",
            "茲時不少假，俯仰霜葉黄。",
            "期君蟠桃枝，千歲終一嘗。",
            "顧我如苦李，全生依路傍。",
            "紛紛不足道，悄悄徒自傷。"
        ],
        "title": "次韵黄魯直見贈古風二首  其一",
        "id": "8dab14e8-259d-4376-8c28-ebe9415cbfaa"
    },
    {
        "author": "蘇軾",
        "paragraphs": [
            "空山學仙子，妄意笙簫聲。",
            "千金得奇藥，開視皆豨苓。",
            "不知市人中，自有安期生。",
            "今君已度世，坐閱霜中蔕。",
            "摩挲古銅人，歲月不可計。",
            "閬風安在哉，要君相指似。"
        ],
        "title": "次韵黄魯直見贈古風二首  其二",
        "id": "2ba6d20f-9937-43ea-a12c-4b8094532e27"
    },
    {
        "author": "蘇軾",
        "paragraphs": [
            "異時長笑王會稽，野鶩膻腥污刀几。",
            "暮年却得庾安西，自厭家雞題六紙。",
            "二子風流冠當代，顧與兒童爭慍喜。",
            "秦王十八已龍飛，嗜好晚將蛇蚓比。",
            "我生百事不掛眼，時人謬說云工此。",
            "世間有癖念誰無，傾身障簏尤堪鄙。",
            "人生當著幾緉屐，定心肯爲微物起。",
            "此墨足支三十年，但恐風霜侵髮齒。",
            "非人磨墨墨磨人，瓶應未罄罍先恥。",
            "逝將振衣歸故國，數畝荒園自鋤理。",
            "作書寄君君莫笑，但覓來禽與青李。",
            "一螺點漆便有餘，萬竈燒松何處使。",
            "君不見永寧第中擣龍麝，列屋閑居清且美。",
            "倒暈連眉秀嶺浮，雙鴉畫鬢香雲委。",
            "時聞五斛賜蛾綠，不惜千金求獺髓。",
            "聞君此詩當大笑，寒窗冷硯冰生水。"
        ],
        "title": "次韵答舒教授觀余所藏墨",
        "id": "8f72a7bc-b8c0-46b7-918f-77c5732c6747"
    }
]