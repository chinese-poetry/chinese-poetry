[
    {
        "author": "王維",
        "paragraphs": [
            "畫樓吹笛妓，金椀酒家胡。",
            "錦石稱貞女，青松學大夫。",
            "脫貂貰桂醑，射雁與山廚。",
            "聞道高陽會，愚公谷正愚。"
        ],
        "title": "過崔駙馬山池",
        "id": "559deef1-764f-4f72-ad38-023d298a67d7"
    },
    {
        "author": "王維",
        "paragraphs": [
            "巖壑轉微逕，雲林隱法堂。",
            "羽人飛奏樂，天女跪焚香。",
            "竹外峰偏曙，藤陰水更涼。",
            "欲知禪坐久，行路長春芳。"
        ],
        "title": "過福禪師蘭若",
        "id": "595dc46d-917d-4e78-ad43-09fd253a689d"
    },
    {
        "author": "王維",
        "paragraphs": [
            "不知香積寺，數里入雲峰。",
            "古木無人逕，深山何處鐘。",
            "泉聲咽危石，日色冷青松。",
            "薄暮空潭曲，安禪制毒龍。"
        ],
        "tags": [
            "唐诗三百首",
            "写景",
            "五言律诗"
        ],
        "title": "過香積寺",
        "id": "e4354c00-c83e-43da-9341-7007889dd625"
    },
    {
        "author": "王維",
        "paragraphs": [
            "暮持筇竹杖，相待虎谿頭。",
            "催客聞山響，歸房逐水流。",
            "野花叢發好，谷鳥一聲幽。",
            "夜坐空林寂，松風直似秋。"
        ],
        "title": "過感化寺曇興上人山院",
        "id": "f9b87c32-b12b-498f-9988-501a50e9d27e"
    },
    {
        "author": "王維",
        "paragraphs": [
            "龍鍾一老翁，徐步謁禪宮。",
            "欲問義心義，遙知空病空。",
            "山河天眼裏，世界法身中。",
            "莫怪銷炎熱，能生大地風。"
        ],
        "title": "夏日過青龍寺謁操禪師",
        "id": "fd260e2f-fd85-4464-9589-37744e39c7f8"
    },
    {
        "author": "王維",
        "paragraphs": [
            "竹徑從初地，蓮峰出化城。",
            "窗中三楚盡，林上九江平。",
            "軟草承趺坐，長松響梵聲。",
            "空居法雲外，觀世得無生。"
        ],
        "title": "登辨覺寺",
        "id": "0acfb9ff-839d-46d5-81cb-248a546da7e0"
    },
    {
        "author": "王維",
        "paragraphs": [
            "門前洛陽客，下馬拂征衣。",
            "不枉故人駕，平生多掩扉。",
            "行人返深巷，積雪帶餘暉。",
            "早歲同袍者，高車何處歸。"
        ],
        "title": "喜祖三至留宿",
        "id": "3a21432b-5303-4025-af6a-92c04037393c"
    },
    {
        "author": "王維",
        "paragraphs": [
            "促織鳴已急，輕衣行向重。",
            "寒燈坐高館，秋雨聞疎鐘。",
            "白法調狂象，玄言問老龍。",
            "何人顧蓬徑，空愧求羊蹤。"
        ],
        "title": "黎拾遺昕裴秀才迪見過秋夜對雨之作",
        "id": "71bdf7b5-493f-41e8-b0cf-6f1acd7bb8ea"
    },
    {
        "author": "王維",
        "paragraphs": [
            "紗帽烏皮几，閑居懶賦詩。",
            "門看五柳識，年筭六身知。",
            "靈壽君王賜，彫胡弟子炊。",
            "空勞酒食饌，持底解人頤。"
        ],
        "title": "慕容承攜素饌見過",
        "id": "b5b56a19-8b98-4755-ad3a-a0da6b6612da"
    },
    {
        "author": "王維",
        "paragraphs": [
            "松菊荒三逕，圖書共五車。",
            "烹葵邀上客，看竹到貧家。",
            "鵲乳先春草，鶯啼過落花。",
            "自憐黃髪暮，一倍惜年華。"
        ],
        "title": "晚春嚴少尹與諸公見過",
        "id": "a47c06ac-69d2-4395-953d-e56efcfc4eb3"
    },
    {
        "author": "王維",
        "paragraphs": [
            "麗日照殘春，初晴草木新。",
            "牀前磨鏡客，樹下灌園人。",
            "五馬驚窮巷，雙童逐老身。",
            "中廚辦麤飯，當恕阮家貧。"
        ],
        "title": "鄭果州相過",
        "id": "d2d687a3-fdce-4d68-93dd-ce9195d5925e"
    },
    {
        "author": "王維",
        "paragraphs": [
            "空山新雨後，天氣晚來秋。",
            "明月松間照，清泉石上流。",
            "竹喧歸浣女，蓮動下漁舟。",
            "隨意春芳歇，王孫自可留。"
        ],
        "tags": [
            "唐诗三百首",
            "山水",
            "写景",
            "秋雨",
            "五言律诗",
            "写人"
        ],
        "title": "山居秋暝",
        "id": "00f12a19-bb96-4980-a4f5-11a1b9d604dd"
    },
    {
        "author": "王維",
        "paragraphs": [
            "中歲頗好道，晚家南山陲。",
            "興來每獨往，勝事空自知。",
            "行到水窮處，坐看雲起時。",
            "偶然值林叟，談笑無還期。"
        ],
        "tags": [
            "唐诗三百首",
            "田园",
            "抒情",
            "五言律诗",
            "山",
            "写人"
        ],
        "title": "終南別業",
        "id": "6d098c75-038d-45f4-8f86-73976c355e44"
    },
    {
        "author": "王維",
        "paragraphs": [
            "清川帶長薄，車馬去閑閑。",
            "流水如有意，暮禽相與還。",
            "荒城臨古渡，落日滿秋山。",
            "迢遞嵩高下，歸來且閉關。"
        ],
        "tags": [
            "唐诗三百首",
            "山水",
            "写景",
            "抒情",
            "五言律诗"
        ],
        "title": "歸嵩山作",
        "id": "40cd6eec-c6ce-4659-a225-61063cd210e9"
    },
    {
        "author": "王維",
        "paragraphs": [
            "谷口疎鐘動，漁樵稍欲稀。",
            "悠然遠山暮，獨向白雲歸。",
            "菱蔓弱難定，楊花輕易飛。",
            "東臯春草色，惆悵掩柴扉。"
        ],
        "title": "歸輞川作",
        "id": "6146d9b1-b526-4c8e-86be-ea0be3c72375"
    },
    {
        "author": "王維",
        "paragraphs": [
            "幽尋得此地，詎有一人曾。",
            "大壑隨階轉，羣山入戶登。",
            "庖廚出深竹，印綬隔垂藤。",
            "即事辭軒冕，誰云病未能。"
        ],
        "title": "韋給事山居",
        "id": "142d78a3-2f2b-4652-8cd0-e8ef74aef212"
    },
    {
        "author": "王維",
        "paragraphs": [
            "寂寞掩柴扉，蒼茫對落暉。",
            "鶴巢松樹遍，人訪蓽門稀。",
            "綠竹含新粉，紅蓮落故衣。",
            "渡頭煙火起，處處采菱歸。"
        ],
        "title": "山居即事",
        "id": "304699b5-7b28-445c-8e97-1b3c4431e69d"
    },
    {
        "author": "王維",
        "paragraphs": [
            "太乙近天都，連山接海隅。",
            "白雲迴望合，青靄入看無。",
            "分野中峰變，陰晴衆壑殊。",
            "欲投人處宿，隔水問樵夫。"
        ],
        "tags": [
            "唐诗三百首",
            "终南山",
            "一年级下册",
            "五言律诗",
            "高中古诗",
            "描写山",
            "写山"
        ],
        "title": "終南山",
        "id": "a5b1f5c9-1ba7-4533-b497-55b1d4af1bbb"
    },
    {
        "author": "王維",
        "paragraphs": [
            "一從歸白社，不復到青門。",
            "時倚檐前樹，遠看原上村。",
            "青菰臨水拔，白鳥向山翻。",
            "寂寞於陵子，桔槔方灌園。"
        ],
        "title": "輞川閑居",
        "id": "2323f730-4046-4aad-a753-14425c7f0c3c"
    },
    {
        "author": "王維",
        "paragraphs": [
            "宿雨乘輕屐，春寒著弊袍。",
            "開畦分白水，間柳發紅桃。",
            "草際成棋局，林端舉桔槔。",
            "還持鹿皮几，日暮隱蓬蒿。"
        ],
        "tags": [
            "春天",
            "田园",
            "写景"
        ],
        "title": "春園即事",
        "id": "90d959e3-5b1e-4ff5-b7a5-468290a2e7fc"
    },
    {
        "author": "王維",
        "paragraphs": [
            "屏居淇水上，東野曠無山。",
            "日隱桑柘外，河明閭井間。",
            "牧童望村去，獵犬隨人還。",
            "靜者亦何事，荆扉乘晝關。"
        ],
        "title": "淇上田園即事",
        "id": "cb402b16-d987-453e-9a95-4130ee43abab"
    },
    {
        "author": "王維",
        "paragraphs": [
            "野老纔三戶，邊村少四鄰。",
            "婆娑依里社，簫鼓賽田神。",
            "灑酒澆芻狗，焚香拜木人。",
            "女巫紛屢舞，羅襪自生塵。"
        ],
        "title": "涼州郊外遊望",
        "id": "d8c1b2ae-8f64-464a-bb2b-e8a675236f64"
    },
    {
        "author": "王維",
        "paragraphs": [
            "風勁角弓鳴，將軍獵渭城。",
            "草枯鷹眼疾，雪盡馬蹄輕。",
            "忽過新豐市，還歸細柳營。",
            "迴看射鵰處，千里暮雲平。"
        ],
        "tags": [
            "冬天",
            "狩猎"
        ],
        "title": "觀獵",
        "id": "f66fc9fd-c77f-4c19-b4b5-33784cb612cb"
    },
    {
        "author": "王維",
        "paragraphs": [
            "好讀高僧傳，時看辟穀方。",
            "鳩形將刻杖，龜殼用支牀。",
            "柳色春山暎，梨花夕鳥藏。",
            "北窗桃李下，閑坐但焚香。"
        ],
        "title": "春日上方即事",
        "id": "b994d0ea-2762-4e26-88cd-b6c27cd7cef3"
    },
    {
        "author": "王維",
        "paragraphs": [
            "楚塞三湘接，荆門九派通。",
            "江流天地外，山色有無中。",
            "郡邑浮前浦，波瀾動遠空。",
            "襄陽好風日，留醉與山翁。"
        ],
        "tags": [
            "唐诗三百首",
            "山水",
            "抒情",
            "五言律诗"
        ],
        "title": "漢江臨汎",
        "id": "9080a103-2750-4b9b-a4fa-1167cd670a0c"
    },
    {
        "author": "王維",
        "paragraphs": [
            "秋空自明迥，況復遠人間。",
            "暢以沙際鶴，兼之雲外山。",
            "澄波澹將夕，清月皓方閑。",
            "此夜任孤櫂，夷猶殊未還。"
        ],
        "title": "汎前陂",
        "id": "ea78eb6a-3e1f-4193-9ec0-974c12a4491a"
    },
    {
        "author": "王維",
        "paragraphs": [
            "井邑傅巖上，客亭雲霧間。",
            "高城眺落日，極浦暎蒼山。",
            "岸火孤舟宿，漁家夕鳥還。",
            "寂寥天地暮，心與廣川閑。"
        ],
        "title": "登河北城樓作",
        "id": "a7bedc82-2f58-414a-b3b3-c1576c1d4083"
    },
    {
        "author": "王維",
        "paragraphs": [
            "逆旅逢佳節，征帆未可前。",
            "窗臨汴河水，門渡楚人船。",
            "雞犬散墟落，桑榆蔭遠田。",
            "所居人不見，枕席生雲煙。"
        ],
        "title": "千塔主人",
        "id": "92c0add0-13ab-4368-921a-721e16eda7db"
    },
    {
        "author": "王維",
        "paragraphs": [
            "單車欲問邊，屬國過居延。",
            "征蓬出漢塞，歸雁入胡天。",
            "大漠孤煙直，長河落日圓。",
            "蕭關逢候吏，都護在燕然。"
        ],
        "tags": [
            "战士",
            "写景",
            "初中古诗",
            "边塞",
            "八年级上册(课内)",
            "赞美"
        ],
        "title": "使至塞上",
        "id": "8ec59c80-46dc-4916-b069-a25ed8f144ec"
    },
    {
        "author": "王維",
        "paragraphs": [
            "銜命辭天闕，單車欲問邊。",
            "征蓬出漢塞，歸雁入胡天。",
            "大漠孤煙直，長河落日圓。",
            "蕭關逢候吏，都護在燕然。"
        ],
        "tags": [
            "战士",
            "写景",
            "初中古诗",
            "边塞",
            "八年级上册(课内)",
            "赞美"
        ],
        "title": "使至塞上",
        "id": "8d9fabc0-2285-4a7d-84f0-c12f22b6d57b"
    },
    {
        "author": "王維",
        "paragraphs": [
            "新妝可憐色，落日卷羅帷。",
            "鑪氣清珍簟，牆陰上玉墀。",
            "春蟲飛網戶，暮雀隱花枝。",
            "向晚多愁思，閑窗桃李時。"
        ],
        "title": "晚春歸思",
        "id": "fba8b6f6-0707-4e45-a7f1-d8667adf4083"
    },
    {
        "author": "王維",
        "paragraphs": [
            "憐爾解臨池，渠爺未學詩。",
            "老夫何足似，弊宅倘因之。",
            "蘆筍穿荷葉，菱花罥雁兒。",
            "郗公不易勝，莫著外家欺。"
        ],
        "title": "戲題示蕭氏甥",
        "id": "292c8f22-de30-4826-8ab0-29963317adbf"
    },
    {
        "author": "王維",
        "paragraphs": [
            "獨坐悲雙鬢，空堂欲二更。",
            "雨中山果落，燈下草蟲鳴。",
            "白髮終難變，黃金不可成。",
            "欲知除老病，唯有學無生。"
        ],
        "tags": [
            "秋天",
            "雨夜",
            "感怀"
        ],
        "title": "秋夜獨坐",
        "id": "c2320ab0-98b1-405f-bf9b-8a3774e793fc"
    },
    {
        "author": "王維",
        "paragraphs": [
            "重門朝已啓，起坐聽車聲。",
            "要欲聞清佩，方將出戶迎。",
            "晚鐘鳴上苑，疎雨過春城。",
            "了自不相顧，臨堂空復情。"
        ],
        "tags": [
            "友情"
        ],
        "title": "待儲光羲不至",
        "id": "7852c87b-2870-4e6d-be75-94d4c658e07c"
    },
    {
        "author": "王維",
        "paragraphs": [
            "春樹遶宮牆，宮鶯囀曙光。",
            "忽驚啼暫斷，移處弄還長。",
            "隱葉棲承露，攀花出未央。",
            "遊人未應返，爲此始思鄉。"
        ],
        "title": "聽宮鶯",
        "id": "9c9edd1a-6db7-4657-a804-02e0c2c75daa"
    },
    {
        "author": "王維",
        "paragraphs": [
            "雙燕初命子，五桃新作花。",
            "王昌是東舍，宋玉次西家。",
            "小小能織綺，時時出浣紗。",
            "親勞使君問，南陌駐香車。"
        ],
        "title": "雜詩",
        "id": "2e7c3681-1817-45f3-b25b-ad027640e921"
    },
    {
        "author": "王維",
        "paragraphs": [
            "卑栖却得性，每與白雲歸。",
            "徇祿仍懷橘，看山免採薇。",
            "暮禽先去馬，新月待開扉。",
            "霄漢時回首，知音青瑣闈。"
        ],
        "title": "留別錢起",
        "id": "daa10a71-7423-4830-96cf-8db885e4bbe5"
    },
    {
        "author": "王維",
        "paragraphs": [
            "歸鞍白雲外，繚繞出前山。",
            "今日又明日，自知心不閑。",
            "親勞簪組送，欲趂鶯花還。",
            "一步一迴首，遲遲向近關。"
        ],
        "title": "留別丘爲",
        "id": "f0327a66-a977-4c02-8f5d-df22f136603a"
    },
    {
        "author": "王維",
        "paragraphs": [
            "愚谷與誰去，唯將黎子同。",
            "非須一處住，不那兩心空。",
            "寧問春將夏，誰論西復東。",
            "不知吾與子，若箇是愚公。"
        ],
        "title": "愚公谷三首 一",
        "id": "9875d4ea-304f-4fef-9f68-41c4bbb89e0a"
    },
    {
        "author": "王維",
        "paragraphs": [
            "吾家愚谷裏，此谷本來平。",
            "雖則行無跡，還能響應聲。",
            "不隨雲色暗，只待日光明。",
            "緣底名愚谷，都由愚所成。"
        ],
        "title": "愚公谷三首 二",
        "id": "8be21612-23b0-4edb-8675-6ff0a5cb0b24"
    },
    {
        "author": "王維",
        "paragraphs": [
            "借問愚公谷，與君聊一尋。",
            "不尋翻到谷，此谷不離心。",
            "行處曾無險，看時豈有深。",
            "寄言塵世客，何處欲歸臨。"
        ],
        "title": "愚公谷三首 三",
        "id": "99a434dd-4a05-45a7-88d9-cc3bb92c8025"
    },
    {
        "author": "王維",
        "paragraphs": [
            "行行西陌返，駐幰問車公。",
            "挾轂雙官騎，應門五尺僮。",
            "老年如塞北，強起離牆東。",
            "爲報壺丘子，來人道姓蒙。"
        ],
        "title": "酬慕容十一",
        "id": "721f092d-4087-411c-a29e-3ee51bf59e7e"
    },
    {
        "author": "王維",
        "paragraphs": [
            "古墓成蒼嶺，幽宮象紫臺。",
            "星辰七曜隔，河漢九泉開。",
            "有海人寧渡，無春雁不廻。",
            "更聞松韻切，疑是大夫哀。"
        ],
        "title": "過始皇墓",
        "id": "f7146947-bf34-4321-a154-e99b91de984c"
    },
    {
        "author": "王維",
        "paragraphs": [
            "何悟藏環早，纔知拜璧年。",
            "翀天王子去，對日聖君憐。",
            "樹轉宮猶出，笳悲馬不前。",
            "雖蒙絕馳道，京兆別開阡。"
        ],
        "title": "恭懿太子挽歌五首 一",
        "id": "7e6ed758-443d-4266-a4f9-33a05d295be2"
    },
    {
        "author": "王維",
        "paragraphs": [
            "蘭殿新恩切，椒宮夕臨幽。",
            "白雲隨鳳管，明月在龍樓。",
            "人向青山哭，天臨渭水愁。",
            "雞鳴常問膳，今恨玉京留。"
        ],
        "title": "恭懿太子挽歌五首 二",
        "id": "8a9ef331-f84a-491a-b61b-2f913365bbc2"
    },
    {
        "author": "王維",
        "paragraphs": [
            "騎吹凌霜發，旌旗夾路陳。",
            "凱容金節護，冊命玉符新。",
            "傅母悲香褓，君家擁畫輪。",
            "射熊今夢帝，秤象問何人。"
        ],
        "title": "恭懿太子挽歌五首 三",
        "id": "af6d46a3-23d7-4dcc-bc3f-a188098d5228"
    },
    {
        "author": "王維",
        "paragraphs": [
            "蒼舒留帝寵，子晉有仙才。",
            "五歲過人智，三天使鶴催。",
            "心悲陽祿館，目斷望思臺。",
            "若道長安近，何爲更不來。"
        ],
        "title": "恭懿太子挽歌五首 四",
        "id": "649732ca-310d-4000-b6ca-299fc070468e"
    },
    {
        "author": "王維",
        "paragraphs": [
            "西望昆池闊，東瞻下杜平。",
            "山朝豫章館，樹轉鳳凰城。",
            "五校連旗色，千門疊鼓聲。",
            "金環如有驗，還向畫堂生。"
        ],
        "title": "恭懿太子挽歌五首 五",
        "id": "ea79dfc0-f0e6-4323-9427-3d5569d006ab"
    },
    {
        "author": "王維",
        "paragraphs": [
            "功德冠羣英，彌綸有大名。",
            "軒皇用風后，傅說是星精。",
            "就第優遺老，來朝詔不名。",
            "留侯常辟穀，何苦不長生。"
        ],
        "title": "故太子太師徐公挽歌四首 一",
        "id": "74da7ff1-46dd-425a-b52d-9bff2a31332b"
    },
    {
        "author": "王維",
        "paragraphs": [
            "謀猷爲相國，翊戴奉宸輿。",
            "劒履升前殿，貂蟬託後車。",
            "齊侯疏土宇，漢室賴圖書。",
            "僻處留田宅，仍纔十頃餘。"
        ],
        "title": "故太子太師徐公挽歌四首 二",
        "id": "ce798dc5-d0ff-458d-8d4b-6723ff5f497d"
    },
    {
        "author": "王維",
        "paragraphs": [
            "舊里趨庭日，新年置酒辰。",
            "聞詩鸞渚客，獻賦鳳樓人。",
            "北首辭明主，東堂哭大臣。",
            "猶思御朱輅，不惜[汙]車茵。"
        ],
        "title": "故太子太師徐公挽歌四首 三",
        "id": "4e1e5489-c5f8-4486-ab8e-f89fef41c9dc"
    },
    {
        "author": "王維",
        "paragraphs": [
            "久踐中台座，終登上將壇。",
            "誰言斷車騎，空憶盛衣冠。",
            "風日咸陽慘，笳簫渭水寒。",
            "無人當便闕，應罷太師官。"
        ],
        "title": "故太子太師徐公挽歌四首 四",
        "id": "4dcba919-7a6d-4d13-b3a4-bf84d63d840a"
    },
    {
        "author": "王維",
        "paragraphs": [
            "天上去西征，雲中護北平。",
            "生擒白馬將，連破黑鵰城。",
            "忽見芻靈苦，徒聞竹使榮。",
            "空留左氏傳，誰繼卜商名。"
        ],
        "title": "故西河郡杜太守挽歌三首 一",
        "id": "3cc058ac-75ae-429f-a5c4-9a2821158574"
    },
    {
        "author": "王維",
        "paragraphs": [
            "返葬金符守，同歸石窌妻。",
            "卷衣悲畫翟，持翣待鳴雞。",
            "容衞都人慘，山川駟馬嘶。",
            "猶聞隴上客，相對哭征西。"
        ],
        "title": "故西河郡杜太守挽歌三首 二",
        "id": "3688e0ff-705f-4319-b147-9a30bf7cd064"
    },
    {
        "author": "王維",
        "paragraphs": [
            "塗芻去國門，祕器出東園。",
            "太守留金印，夫人罷錦軒。",
            "旌旗轉衰木，簫鼓上寒原。",
            "墳樹應西靡，長思魏闕恩。"
        ],
        "title": "故西河郡杜太守挽歌三首 三",
        "id": "34227689-02b7-4228-a8c3-6ab9598fd3e4"
    },
    {
        "author": "王維",
        "paragraphs": [
            "錦衣餘翟茀，繡轂罷魚軒。",
            "淑女詩長在，夫人法尚存。",
            "凝笳隨曉斾，行哭向秋原。",
            "歸去將何見，誰能返戟門。"
        ],
        "title": "故南陽夫人樊氏挽歌",
        "id": "aff8ddda-07ac-45a4-8305-419bc0c6ec35"
    },
    {
        "author": "王維",
        "paragraphs": [
            "束帶將朝日，鳴環映牖辰。",
            "能令諫明主，相勸識賢人。",
            "遺挂空留壁，廻文日覆塵。"
        ],
        "title": "達奚侍郎夫人寇氏挽詞二首 一",
        "id": "02875e90-84dc-47cf-81cd-edc3377d5a66"
    },
    {
        "author": "王維",
        "paragraphs": [
            "女史悲彤管，夫人罷錦軒。",
            "卜塋占二室，行哭度千門。",
            "秋日光能淡，寒川波自翻。",
            "一朝成萬古，松柏暗平原。"
        ],
        "title": "達奚侍郎夫人寇氏挽詞二首 二",
        "id": "6ac17fcb-2c1d-4508-a632-89c7c8f54ada"
    },
    {
        "author": "王維",
        "paragraphs": [
            "帝城風日好，況復建平家。",
            "玉枕雙文簟，金盤五色瓜。",
            "山中無魯酒，松下飯胡麻。",
            "莫厭田家苦，歸期遠復賒。"
        ],
        "title": "送孫秀才",
        "id": "153323dd-8a38-45a0-a2c8-f687152e5ed5"
    },
    {
        "author": "王維",
        "paragraphs": [
            "明君夢帝先，寶命上齊天。",
            "秦后徒聞樂，周王恥卜年。",
            "玉京移大像，金籙會羣仙。",
            "承露調天供，臨空敞御筵。",
            "斗廻迎壽酒，山近起鑪煙。",
            "願奉無爲化，齋心學自然。"
        ],
        "title": "奉和聖製慶玄元皇帝玉像之作應制",
        "id": "1c48c29a-98fd-41d7-a8c4-758015a12af1"
    },
    {
        "author": "王維",
        "paragraphs": [
            "故事修春禊，新宮展豫遊。",
            "明君移鳳輦，太子出龍樓。",
            "賦掩陳王作，桮如洛水流。",
            "金人來捧劒，畫鷁去回舟。",
            "苑樹浮宮闕，天池照冕旒。",
            "宸章在雲表，垂象滿皇州。"
        ],
        "title": "奉和聖製與太子諸王三月三日龍池春禊應制",
        "id": "13a6108b-14b9-4a92-9f12-5445f794814b"
    },
    {
        "author": "王維",
        "paragraphs": [
            "長樂青門外，宜春小苑東。",
            "樓開萬井上，輦過百花中。",
            "畫鷁移仙妓，金貂列上公。",
            "清歌邀落日，妙舞向春風。",
            "渭水明秦甸，黃山入漢宮。",
            "君王來祓禊，灞滻亦朝宗。"
        ],
        "tags": [
            "黄山"
        ],
        "title": "奉和聖製上巳於望春亭觀禊飲應制",
        "id": "619ac57c-25f0-4f6d-84f2-1319ecfabfaf"
    },
    {
        "author": "王維",
        "paragraphs": [
            "萬國仰宗周，衣冠拜冕旒。",
            "玉乘迎大客，金節送諸侯。",
            "祖席傾三省，褰帷向九州。",
            "楊花飛上路，槐色蔭通溝。",
            "來預鈞天樂，歸分漢主憂。",
            "宸章類河漢，垂象滿中州。"
        ],
        "title": "奉和聖製暮春送朝集使歸郡應制",
        "id": "5f58d6b2-6a7c-4563-869c-46713cd2d196"
    },
    {
        "author": "王維",
        "paragraphs": [
            "萬乘親齋祭，千官喜豫遊。",
            "奉迎從上苑，祓禊向中流。",
            "草樹連容衞，山河對冕旒。",
            "畫旗搖浦漵，春服滿汀洲。",
            "仙籞龍媒下，神臯鳳蹕留。",
            "從今億萬歲，天寶紀春秋。"
        ],
        "title": "三月三日曲江侍宴應制",
        "id": "c8684b9f-6eb9-40db-9cbf-bd87fb3dee50"
    },
    {
        "author": "王維",
        "paragraphs": [
            "四海方無事，三秋大有年。",
            "百生無此日，萬壽願齊天。",
            "芍藥和金鼎，茱萸插玳筵。",
            "玉堂開右个，天樂動宮懸。",
            "御柳疎秋景，城鴉拂曙煙。",
            "無窮菊花節，長奉柏梁篇。"
        ],
        "title": "奉和聖製重陽節宰臣及羣官上壽應制",
        "id": "a1001ba3-9f0f-405b-b837-ad0014601838"
    },
    {
        "author": "王維",
        "paragraphs": [
            "綵仗連宵合，瓊樓拂曙通。",
            "年光三月裏，宮殿百花中。",
            "不數秦王日，誰將洛水同。",
            "酒筵嫌落絮，舞袖怯春風。",
            "天保無爲德，人歡不戰功。",
            "仍臨九衢宴，更達四門聰。"
        ],
        "title": "三月三日勤政樓侍宴應制",
        "id": "8930cd67-9812-429b-86c0-1278d91b2c08"
    },
    {
        "author": "王維",
        "paragraphs": [
            "上路笙歌滿，春城漏刻長。",
            "遊人多晝日，明月讓燈光。",
            "魚鑰通翔鳳，龍輿出建章。",
            "九衢陳廣樂，百福透名香。",
            "仙伎來金殿，都人遶玉堂。",
            "定應偷妙舞，從此學新妝。",
            "奉引迎三事，司儀列萬方。",
            "願將天地壽，同以獻君王。"
        ],
        "title": "奉和聖製十五夜然燈繼以酺宴應制",
        "id": "a195930e-c593-46ba-83a3-695da669f5aa"
    },
    {
        "author": "王維",
        "paragraphs": [
            "碧落風煙外，瑤臺道路賒。",
            "如何連帝苑，別自有仙家。",
            "此地回鸞駕，緣谿轉翠華。",
            "洞中開日月，窗裏發雲霞。",
            "庭養沖天鶴，溪流上漢查。",
            "種田生白玉，泥竈化丹砂。",
            "谷靜泉逾響，山深日易斜。",
            "御羹和石髓，香飯進胡麻。",
            "大道今無外，長生詎有涯。",
            "還瞻九霄上，來往五雲車。"
        ],
        "title": "奉和聖製幸玉真公主山莊因題石壁十韻之作應制",
        "id": "46088148-cd2f-42f5-aa17-1499e658a3ca"
    },
    {
        "author": "王維",
        "paragraphs": [
            "騎省直明光，雞鳴謁建章。",
            "遙聞侍中珮，闇識令君香。",
            "玉漏隨銅史，天書拜夕郎。",
            "旌旗暎閶闔，歌吹滿昭陽。",
            "官舍梅初紫，宮門柳欲黃。",
            "願將遲日意，同與聖恩長。"
        ],
        "title": "春日直門下省早朝",
        "id": "27d4ad2d-99e7-47d0-bef4-6644d8e30f3e"
    },
    {
        "author": "王維",
        "paragraphs": [
            "天子幸新豐，旌旗渭水東。",
            "寒山天仗外，溫谷幔城中。",
            "奠玉羣仙座，焚香太乙宮。",
            "出遊逢牧馬，罷獵見非熊。",
            "上宰無爲化，明時太古同。",
            "靈芝三秀紫，陳粟萬箱紅。",
            "王禮奠儒教，天兵小戰功。",
            "謀猶歸哲匠，詞賦屬文宗。",
            "司諫方無闕，陳詩且未工。",
            "長吟吉甫頌，朝夕仰清風。"
        ],
        "title": "和僕射晉公扈從溫湯",
        "id": "ed02514c-ebc4-4324-97c6-c7381edf7271"
    },
    {
        "author": "王維",
        "paragraphs": [
            "已相殷王國，空餘尚父谿。",
            "釣磯開月殿，築道出雲梯。",
            "積水浮香象，深山鳴白雞。",
            "虛空陳伎樂，衣服製虹霓。",
            "墨點三千界，丹飛六一泥。",
            "桃源勿遽返，再訪恐君迷。"
        ],
        "title": "和宋中丞夏日遊福賢觀天長寺寺即陳左相宅所施之作",
        "id": "ad472842-1792-451c-826d-311acb8d8b21"
    },
    {
        "author": "王維",
        "paragraphs": [
            "嫋嫋秋風動，淒淒煙雨繁。",
            "聲連鳷鵲觀，色暗鳳凰原。",
            "細柳疎高閣，輕槐落洞門。",
            "九衢行欲斷，萬井寂無喧。",
            "忽有愁霖唱，更陳多露言。",
            "平原思令弟，康樂謝賢昆。",
            "逸興方三接，衰顏強七奔。",
            "相如今老病，歸守茂陵園。"
        ],
        "title": "和陳監四郎秋雨中思從弟據",
        "id": "1ff40801-4e65-4862-9a7c-f0315445d357"
    },
    {
        "author": "王維",
        "paragraphs": [
            "珥筆趨丹陛，垂璫上玉除。",
            "步檐青瑣闥，方幰畫輪車。",
            "市閱千金字，朝聞五色書。",
            "致君光帝典，薦士滿公車。",
            "伏奏回金駕，橫經重石渠。",
            "從茲罷角觝，且復幸儲胥。",
            "天統知堯後，王章笑魯初。",
            "匈奴遙俯伏，漢相儼簪裾。",
            "賈生非不遇，汲黯自堪疎。",
            "學易思求我，言詩或起予。",
            "當從大夫後，何惜隸人餘。"
        ],
        "title": "上張令公",
        "id": "b55431ec-7de2-4f5a-86e1-79103eabe5bc"
    },
    {
        "author": "王維",
        "paragraphs": [
            "海上遊三島，淮南預八公。",
            "坐知千里外，跳向一壺中。",
            "縮地朝珠闕，行天使玉童。",
            "飲人聊割酒，送客乍分風。",
            "天老能行氣，吾師不養空。",
            "謝君徒雀躍，無可問鴻濛。"
        ],
        "title": "贈焦道士",
        "id": "311e0be8-6a88-4869-a44a-25bce2030cbf"
    },
    {
        "author": "王維",
        "paragraphs": [
            "先生千歲餘，五嶽遍曾居。",
            "遙識齊侯鼎，新過王母廬。",
            "不能師孔墨，何事問長沮。",
            "玉管時來鳳，銅盤即釣魚。",
            "竦身空裏語，明目夜中書。",
            "自有還丹術，時論太素初。",
            "頻蒙露版詔，時降軟輪車。",
            "山靜泉逾響，松高枝轉疎。",
            "搘頤問樵客，世上復何如。"
        ],
        "tags": [
            "泰山"
        ],
        "title": "贈東嶽焦鍊師",
        "id": "2348b914-3a21-4d5b-ac83-79d4da3071b1"
    },
    {
        "author": "王維",
        "paragraphs": [
            "積水不可極，安知滄海東。",
            "九州何處遠，萬里若乘空。",
            "向國唯看日，歸帆但信風。",
            "鰲身暎天黑，魚眼射波紅。",
            "鄉樹扶桑外，主人孤島中。",
            "別離方異域，音信若爲通。"
        ],
        "tags": [
            "送别"
        ],
        "title": "送祕書晁監還日本國",
        "id": "f8854216-82aa-41a8-84ae-39b3ddd2d999"
    },
    {
        "author": "王維",
        "paragraphs": [
            "東郊春草色，驅馬去悠悠。",
            "況復鄉山外，猿啼湘水流。",
            "島夷傳露版，江館候鳴騶。",
            "卉服爲諸吏，珠官拜本州。",
            "孤鸎吟遠墅，野杏發山郵。",
            "早晚方歸奏，南中纔忌秋。"
        ],
        "title": "送禰郎中",
        "id": "d7f08677-8042-4aff-98dd-d5381a58163a"
    },
    {
        "author": "王維",
        "paragraphs": [
            "商山包楚鄧，積翠藹沈沈。",
            "驛路飛泉灑，關門落照深。",
            "野花開古戍，行客響空林。",
            "板屋春多雨，山城晝欲陰。",
            "丹泉通虢略，白羽抵荆岑。",
            "若見西山爽，應知黃綺心。"
        ],
        "title": "送李太守赴上洛",
        "id": "a886fd41-799c-46e4-993f-205f9963d008"
    },
    {
        "author": "王維",
        "paragraphs": [
            "魏國應劉後，寂寥文雅空。",
            "漳河如舊日，之子繼清風。",
            "阡陌銅臺下，閭閻金虎中。",
            "送車盈灞上，輕騎出關東。",
            "相去千餘里，西園明月同。"
        ],
        "title": "送熊九赴任安陽",
        "id": "0b572a44-2a64-4b87-9961-edaf9fdc2f75"
    },
    {
        "author": "王維",
        "paragraphs": [
            "山林吾喪我，冠帶爾成人。",
            "莫學嵇康懶，且安原憲貧。",
            "山陰多北戶，泉水在東鄰。",
            "緣合妄相有，性空無所親。",
            "安知廣成子，不是老夫身。"
        ],
        "title": "山中示弟",
        "id": "1c55121d-027e-4f20-a99d-fa2e7e7ef03c"
    },
    {
        "author": "王維",
        "paragraphs": [
            "高處敞招提，虛空詎有倪。",
            "坐看南陌騎，下聽秦城雞。",
            "眇眇孤煙起，芊芊遠樹齊。",
            "青山萬井外，落日五陵西。",
            "眼界今無染，心空安可迷。"
        ],
        "title": "青龍寺曇璧上人兄院集",
        "id": "506d9295-9855-4fe2-9c8b-d459ccb95a63"
    },
    {
        "author": "王維",
        "paragraphs": [
            "雖與人境接，閉門成隱居。",
            "道言莊叟事，儒行魯人餘。",
            "深巷斜暉靜，閑門高柳疎。",
            "荷鋤修藥圃，散帙曝農書。",
            "上客搖芳翰，中廚饋野蔬。",
            "夫君第高飲，景晏出林閭。"
        ],
        "title": "濟州過趙叟家宴",
        "id": "972307bb-ce93-4a37-aae3-f548363da1a8"
    },
    {
        "author": "王維",
        "paragraphs": [
            "前年槿籬故，新作藥欄成。",
            "香草爲君子，名花是長卿。",
            "水穿盤石透，藤繫古松生。",
            "畫畏開廚走，來蒙到屣迎。",
            "蔗漿菰米飯，蒟醬露葵羹。",
            "頗識灌園意，於陵不自輕。"
        ],
        "title": "春過賀遂員外藥園",
        "id": "20fd7a4d-5374-4023-a410-b4bac9aec316"
    },
    {
        "author": "王維",
        "paragraphs": [
            "三賢異七賢，青眼慕青蓮。",
            "乞飯從香積，裁衣學水田。",
            "上人飛錫杖，檀越施金錢。",
            "趺作檐前日，焚香竹下煙。",
            "寒空法雲地，秋色淨居天。",
            "身逐因緣法，心過次第禪。",
            "不須愁日暮，自有一燈然。"
        ],
        "title": "過盧四員外宅看飯僧共題七韻",
        "id": "5f315492-8086-4bbd-9249-8bc4c7bc06bf"
    },
    {
        "author": "王維",
        "paragraphs": [
            "上客能論道，吾生學養蒙。",
            "貧交世情外，才子古人中。",
            "冠上方簪豸，車邊已畫熊。",
            "拂衣迎五馬，垂手憑雙童。",
            "花醥和松屑，茶香透竹叢。",
            "薄霜澄夜月，殘雪帶春風。",
            "古壁蒼苔黑，寒山遠燒紅。",
            "眼看東候別，心事北川同。",
            "爲學輕先輩，何能訪老翁。",
            "欲知今日後，不樂爲車公。"
        ],
        "title": "河南嚴尹弟見宿弊廬訪別人賦十韻",
        "id": "fc0d15fb-1479-47a0-a82e-9ca99e5f26de"
    },
    {
        "author": "王維",
        "paragraphs": [
            "一公棲太白，高頂出風煙。",
            "梵流諸壑遍，花雨一峰偏。",
            "跡爲無心隱，名因立教傳。",
            "鳥來還語法，客去更安禪。",
            "晝涉松路盡，暮投蘭若邊。",
            "洞房隱深竹，清夜聞遙泉。",
            "向是雲霞裏，今成枕席前。",
            "豈唯暫留宿，服事將窮年。"
        ],
        "title": "投道一師蘭若宿",
        "id": "c710c26f-cd79-4723-be6f-29aa96aa5359"
    },
    {
        "author": "王維",
        "paragraphs": [
            "翡翠香煙合，琉璃寶地平。",
            "龍宮連棟宇，虎穴傍檐楹。",
            "谷靜唯松響，山深無鳥聲。",
            "瓊峰當戶拆，金澗透林明。",
            "郢路雲端逈，秦川雨外晴。",
            "鴈王銜果獻，鹿女踏花行。",
            "抖擻辭貧里，歸依宿化城。",
            "繞籬生野蕨，空館發山櫻。",
            "香飯青菰米，嘉蔬綠笋莖。",
            "誓陪清梵末，端坐學無生。"
        ],
        "title": "遊感化寺",
        "id": "4bf5acf2-6ad4-478d-a43a-1f8ef0bf7753"
    },
    {
        "author": "王維",
        "paragraphs": [
            "聞道黃金地，仍開白玉田。",
            "擲山移巨石，呪嶺出飛泉。",
            "猛虎同三逕，愁猿學四禪。",
            "買香然綠桂，乞火踏紅蓮。",
            "草色搖霞上，松聲汎月邊。",
            "山河窮百二，世界接三千。",
            "梵宇聊憑視，王城遂渺然。",
            "灞陵纔出樹，渭水欲連天。",
            "遠縣分諸郭，孤村起白煙。",
            "望雲思聖主，披霧隱羣賢。",
            "薄宦慚尸素，終身擬尚玄。",
            "誰知草菴客，曾和柏梁篇。"
        ],
        "title": "遊悟真寺",
        "id": "d39f419a-021e-401f-b79d-d6964815d6bc"
    },
    {
        "author": "王維",
        "paragraphs": [
            "共仰頭陀行，能忘世諦情。",
            "回看雙鳳闕，相去一牛鳴。",
            "法向空林說，心隨寶地平。",
            "手巾花氎淨，香帔稻畦成。",
            "聞道邀同舍，相期宿化城。",
            "安知不來往，翻得似無生。"
        ],
        "title": "與蘇盧二員外期遊方丈寺而蘇不至因有是作",
        "id": "2982d4a8-9d3b-40e3-bfac-8958d2f3b70e"
    },
    {
        "author": "王維",
        "paragraphs": [
            "際曉投巴峽，餘春憶帝京。",
            "晴江一女浣，朝日衆雞鳴。",
            "水國舟中市，山橋樹杪行。",
            "登高萬井出，眺迥二流明。",
            "人作殊方語，鸎爲故國聲。",
            "賴多山水趣，稍解別離情。"
        ],
        "tags": [
            "抒情",
            "思乡",
            "写景"
        ],
        "title": "曉行巴峽",
        "id": "1811e946-63d4-4ddd-b580-2c972beeb82e"
    },
    {
        "author": "王維",
        "paragraphs": [
            "玉壺何用好，偏許素冰居。",
            "未共銷丹日，還同照綺疏。",
            "抱明中不隱，含淨外疑虛。",
            "氣似庭霜積，光言砌月餘。",
            "曉凌飛鵲鏡，宵暎聚螢書。",
            "若向夫君比，清心尚不如。"
        ],
        "title": "清如玉壺冰",
        "id": "6f2659f3-d735-4ddd-8f72-d30137a55255"
    },
    {
        "author": "王維",
        "paragraphs": [
            "寥廓涼天靜，晶明白日秋。",
            "圓光含萬象，碎影入閑流。",
            "迥與青冥合，遙同江甸浮。",
            "晝陰殊衆木，斜影下危樓。",
            "宋玉登高怨，張衡望遠愁。",
            "餘輝如可託，雲路豈悠悠。"
        ],
        "tags": [
            "乐观",
            "秋天",
            "写景",
            "积极"
        ],
        "title": "賦得秋日懸清光",
        "id": "0a27e70d-a681-4031-8b7e-5f411f00fb49"
    },
    {
        "author": "王維",
        "paragraphs": [
            "月從斷山口，遙吐柴門端。",
            "萬木分空霽，流陰中夜攢。",
            "光連虛象白，氣與風露寒。",
            "谷靜秋泉響，巖深青靄殘。",
            "清燈入幽夢，破影抱空巒。",
            "恍惚琴窗裏，松谿曉思難。"
        ],
        "title": "東谿玩月",
        "id": "b73fdaf7-eb78-46bc-88b0-f85faad3aed4"
    },
    {
        "author": "王維",
        "paragraphs": [
            "舊穀行將盡，良苗未可希。",
            "老年方愛粥，卒歲且無衣。",
            "雀乳青苔井，雞鳴白板扉。",
            "柴車駕羸牸，草屩牧豪狶。",
            "夕雨紅榴拆，新秋綠芋肥。",
            "餉田桑下憩，旁舍草中歸。",
            "住處名愚谷，何煩問是非。"
        ],
        "title": "田家",
        "id": "69e71ade-05dd-4118-a040-bfe449a37260"
    },
    {
        "author": "王維",
        "paragraphs": [
            "閑居日清靜，修竹自檀欒。",
            "嫩節留餘籜，新叢出舊闌。",
            "細枝風響亂，疎影月光寒。",
            "樂府裁龍笛，漁家伐釣竿。",
            "何如道門裏，青翠拂仙壇。"
        ],
        "title": "沈十四拾遺新竹生讀經處同諸公之作",
        "id": "626ba0c1-f8e9-47fb-94db-b97264d014d9"
    },
    {
        "author": "王維",
        "paragraphs": [
            "朝因折楊柳，相見洛陽隅。",
            "楚國無如妾，秦家自有夫。",
            "對人傳玉腕，暎燭解羅襦。",
            "人見東方騎，皆言夫壻殊。",
            "持謝金吾子，煩君提玉壺。"
        ],
        "title": "雜詩",
        "id": "04e3592c-e41d-4555-ba96-221070a2c5ae"
    },
    {
        "author": "王維",
        "paragraphs": [
            "妄識皆心累，浮生定死媒。",
            "誰言老龍吉，未免伯牛災。",
            "故有求仙藥，仍餘遯俗杯。",
            "山川秋樹苦，窗戶夜泉哀。",
            "尚憶青騾去，寧知白馬來。",
            "漢臣修史記，莫蔽褚生才。"
        ],
        "title": "哭褚司馬",
        "id": "4be7de82-296f-46c1-a7a5-313953bd12a0"
    },
    {
        "author": "王維",
        "paragraphs": [
            "楊朱來此哭，桑扈返於真。",
            "獨自成千古，依然舊四鄰。",
            "閑簷喧鳥鵲，故榻滿埃塵。",
            "曙月孤鶯囀，空山五柳春。",
            "野花愁對客，泉水咽迎人。",
            "善卷明時隱，黔婁在日貧。",
            "逝川嗟爾命，丘井歎吾身。",
            "前後徒言隔，相悲詎幾晨。"
        ],
        "title": "過沈居士山居哭之",
        "id": "223cc8ea-0fe5-4699-be56-196276a6f493"
    },
    {
        "author": "王維",
        "paragraphs": [
            "否極嘗聞泰，嗟君獨不然。",
            "憫凶纔稚齒，羸疾主中年。",
            "餘力文章秀，生知禮樂全。",
            "翰留天帳覽，詞入帝宮傳。",
            "國訝終軍少，人知賈誼賢。",
            "公卿盡虛左，朋識共推先。",
            "不恨依窮轍，終期濟巨川。",
            "才雄望羔雁，壽促背貂蟬。",
            "福善聞前錄，殲良昧上玄。",
            "何辜鎩鸞翮，底事碎龍泉。",
            "鵩起長沙賦，麟終曲阜編。",
            "域中君道廣，海內我情偏。",
            "乍失疑猶見，沈思悟絕緣。",
            "生前不忍別，死後向誰宣。",
            "爲此情難盡，彌令憶更纏。",
            "本家清渭曲，歸葬舊塋邊。",
            "永去長安道，徒聞京兆阡。",
            "旌車出郊甸，鄉國隱雲天。",
            "定作無期別，寧同舊日旋。",
            "候門家屬苦，行路國人憐。",
            "送客哀難進，征途泥復前。",
            "贈言爲挽曲，奠席是離筵。",
            "念昔同攜手，風期不暫捐。",
            "南山俱隱逸，東洛類神仙。",
            "未省音容間，那堪生死遷。",
            "花時金谷飲，月夜竹林眠。",
            "滿地傳都賦，傾朝看藥船。",
            "羣公咸屬目，微物敢齊肩。",
            "謬合同人旨，而將玉樹連。",
            "不期先挂劒，長恐後施鞭。",
            "爲善吾無矣，知音子絕焉。",
            "琴聲縱不沒，終亦繼悲弦。"
        ],
        "title": "哭祖六自虛",
        "id": "40c43c40-99b9-49b1-849b-556135031e1b"
    },
    {
        "author": "王維",
        "paragraphs": [
            "渭水自縈秦塞曲，黃山舊遶漢宮斜。",
            "鑾輿迥出千門柳，閣道廻看上苑花。",
            "雲裏帝城雙鳳闕，雨中春樹萬人家。",
            "爲乘陽氣行時令，不是宸遊玩物華。"
        ],
        "tags": [
            "唐诗三百首",
            "黄山",
            "应制",
            "七言律诗"
        ],
        "title": "奉和聖製從蓬萊向興慶閣道中留春雨中春望之作應制",
        "id": "ce71032a-c075-492c-9554-51eb080348a5"
    },
    {
        "author": "王維",
        "paragraphs": [
            "欲笑周文歌宴鎬，遙輕漢武樂橫汾。",
            "豈知玉殿生三秀，詎有銅池出五雲。",
            "陌上堯樽傾北斗，樓前舜樂動南薰。",
            "共歡天意同人意，萬歲千秋奉聖君。"
        ],
        "title": "大同殿柱產玉芝龍池上有慶雲神光照殿百官共覩聖恩便賜宴樂敢書即事",
        "id": "3019a6aa-b32d-4a57-bd78-90c0dbe35453"
    },
    {
        "author": "王維",
        "paragraphs": [
            "芙蓉闕下會千官，紫禁朱櫻出上[蘭]。",
            "纔是寢園春薦後，非關御苑鳥銜殘。",
            "歸鞍競帶青絲籠，中使頻傾赤玉盤。",
            "飽食不須愁內熱，大官還有蔗漿寒。"
        ],
        "title": "敕賜百官櫻桃",
        "id": "a69d95f9-9598-4ebe-9532-84b3c5c8cd82"
    },
    {
        "author": "王維",
        "paragraphs": [
            "帝子遠辭丹鳳闕，天書遙借翠微宮。",
            "隔窗雲霧生衣上，卷幔山泉入鏡中。",
            "林下水聲喧語笑，巖間樹色隱房櫳。",
            "仙家未必能勝此，何事吹笙向碧空。"
        ],
        "tags": [
            "山水",
            "田园"
        ],
        "title": "敕借岐王九成宮避暑應教",
        "id": "40dd7d52-88ca-4f10-b5b4-b8f98e9a668c"
    },
    {
        "author": "王維",
        "paragraphs": [
            "絳幘雞人送曉籌，尚衣方進翠雲裘。",
            "九天閶闔開宮殿，萬國衣冠拜冕旒。",
            "日色纔臨仙掌動，香煙欲傍衮龍浮。",
            "朝罷須裁五色詔，佩聲歸向鳳池頭。"
        ],
        "tags": [
            "唐诗三百首",
            "宫廷",
            "七言律诗",
            "早朝"
        ],
        "title": "和賈舍人早朝大明宮之作",
        "id": "a364504e-3cfc-44c6-9203-173856452cdd"
    },
    {
        "author": "王維",
        "paragraphs": [
            "漢主離宮接露臺，秦川一半夕陽開。",
            "青山盡是朱旗繞，碧澗翻從玉殿來。",
            "新豐樹裏行人度，小苑城邊獵騎廻。",
            "聞道甘泉能獻賦，懸知獨有子雲才。"
        ],
        "title": "和太常韋主簿五郎溫湯寓目之作",
        "id": "837dbd82-f524-41e5-9f9f-38838ac3f41c"
    },
    {
        "author": "王維",
        "paragraphs": [
            "名儒待詔滿公車，才子爲郎典石渠。",
            "蓮花法藏心懸悟，貝葉經文手自書。",
            "楚詞共許勝楊馬，梵字何人辨魯魚。",
            "故舊相望在三事，願君莫厭承明廬。"
        ],
        "title": "苑舍人能書梵字兼達梵音皆曲盡其妙戲爲之贈",
        "id": "80a1044e-e0f3-4e29-8c12-b5fe7eb35336"
    },
    {
        "author": "王維",
        "paragraphs": [
            "何幸含香奉至尊，多慙未報主人恩。",
            "草木盡能酬雨露，榮枯安敢問乾坤。",
            "仙郎有意憐同舍，丞相無私斷埽門。",
            "揚子解嘲徒自遣，馮唐已老復何論。"
        ],
        "title": "重酬苑郎中",
        "id": "5f677b56-89a4-404a-88e2-017e78a1cd5b"
    },
    {
        "author": "王維",
        "paragraphs": [
            "洞門高閣靄餘輝，桃李陰陰柳絮飛。",
            "禁裏疎鐘官舍晚，省中啼鳥吏人稀。",
            "晨搖玉佩趨金殿，夕奉天書拜瑣闈。",
            "強欲從君無那老，將因臥病解朝衣。"
        ],
        "tags": [
            "唐诗三百首",
            "酬和",
            "七言律诗"
        ],
        "title": "酬郭給事",
        "id": "7950a49f-f51d-4926-9d1e-e5f76b153829"
    },
    {
        "author": "王維",
        "paragraphs": [
            "居延城外獵天驕，白草連山野火燒。",
            "暮雲空磧時驅馬，秋日平原好射鵰。",
            "護羗校尉朝乘障，破虜將軍夜渡遼。",
            "玉靶角弓珠勒馬，漢家將賜霍嫖姚。"
        ],
        "tags": [
            "边塞"
        ],
        "title": "出塞",
        "id": "a7d807c5-435d-492a-8a17-d77b596f6d12"
    },
    {
        "author": "王維",
        "paragraphs": [
            "忽蒙漢詔還冠冕，始覺殷王解網羅。",
            "日比皇明猶自暗，天齊聖壽未云多。",
            "花迎喜氣皆知笑，鳥識歡心亦解歌。",
            "聞道百城新佩印，還來雙闕共鳴珂。"
        ],
        "title": "既蒙宥罪旋復拜官伏感聖恩竊書鄙意兼奉簡新除使君等諸公",
        "id": "81ae102d-4177-47e4-a93b-f500ba8ad175"
    },
    {
        "author": "王維",
        "paragraphs": [
            "仙官欲往九龍潭，旄節朱幡倚石龕。",
            "山壓天中半天上，洞穿江底出江南。",
            "瀑布杉松常帶雨，夕陽蒼翠忽成嵐。",
            "借問迎來雙白鶴，已曾衡嶽送蘇耽。"
        ],
        "title": "送方尊師歸嵩山",
        "id": "b23eb216-8b5b-45d2-8c15-0c9dcb4fdd3b"
    },
    {
        "author": "王維",
        "paragraphs": [
            "明到衡山與洞庭，若爲秋月聽猿聲。",
            "愁看北渚三湘遠，惡說南風五兩輕。",
            "青草瘴時過夏口，白頭浪裏出湓城。",
            "長沙不久留才子，賈誼何須弔屈平。"
        ],
        "tags": [
            "衡山",
            "洞庭湖"
        ],
        "title": "送楊少府貶郴州",
        "id": "1ce3dd53-b772-4e88-8cd8-080329565416"
    },
    {
        "author": "王維",
        "paragraphs": [
            "無着天親弟與兄，嵩丘蘭若一峰晴。",
            "食隨鳴磬巢烏下，行踏空林落葉聲。",
            "迸水定侵香案濕，雨花應共石牀平。",
            "深洞長松何所有，儼然天竺古先生。"
        ],
        "title": "過乘如禪師蕭居士嵩丘蘭若",
        "id": "b299afc7-1bde-46c6-9be3-7ffb8c4243e4"
    },
    {
        "author": "王維",
        "paragraphs": [
            "桃源一向絕風塵，柳市南頭訪隱淪。",
            "到門不敢題凡鳥，看竹何須問主人。",
            "城上青山如屋裏，東家流水入西鄰。",
            "閉戶著書多歲月，種松皆老作龍鱗。"
        ],
        "title": "春日與裴迪過新昌里訪呂逸人不遇",
        "id": "80ff4aed-e8e4-459c-963f-659895422def"
    },
    {
        "author": "王維",
        "paragraphs": [
            "酌酒與君君自寬，人情翻覆似波瀾。",
            "白首相知猶按劒，朱門先達笑彈冠。",
            "草色全經細雨濕，花枝欲動春風寒。",
            "世事浮雲何足問，不如高臥且加餐。"
        ],
        "title": "酌酒與裴迪",
        "id": "0e7afbc5-fa58-41f9-8af4-1b2db6dc3c03"
    },
    {
        "author": "王維",
        "paragraphs": [
            "不到東山向一年，歸來纔及種春田。",
            "雨中草色綠堪染，水上桃花紅欲然。",
            "優婁比丘經論學，傴僂丈人鄉里賢。",
            "披衣倒屣且相見，相歡語笑衡門前。"
        ],
        "tags": [
            "归隐",
            "田园"
        ],
        "title": "輞川別業",
        "id": "7f6c7690-adb5-4337-bb03-0b60d508e375"
    },
    {
        "author": "王維",
        "paragraphs": [
            "無才不敢累明時，思向東谿守故籬。",
            "豈厭尚平婚嫁早，却嫌陶令去官遲。",
            "草間蛩響臨秋急，山裏蟬聲薄暮悲。",
            "寂寞柴門人不到，空林獨與白雲期。"
        ],
        "tags": [
            "秋天",
            "写景",
            "闲适",
            "隐居"
        ],
        "title": "早秋山中作",
        "id": "10b89f48-445d-4a21-a475-5d978eac5f0b"
    },
    {
        "author": "王維",
        "paragraphs": [
            "積雨空林煙火遲，蒸藜炊黍餉東菑。",
            "漠漠水田飛白鷺，陰陰夏木囀黃鸝。",
            "山中習靜觀朝槿，松下清齋折露葵。",
            "野老與人爭席罷，海鷗何事更相疑。"
        ],
        "tags": [
            "唐诗三百首",
            "七言律诗",
            "田园"
        ],
        "title": "積雨輞川莊作",
        "id": "0949fe2a-aadf-4cd4-b1c3-25fcdaecdb96"
    },
    {
        "author": "王維",
        "paragraphs": [
            "上蘭門外草萋萋，未央宮中花裏栖。",
            "亦有相隨過御苑，不知若箇向金堤。",
            "入春解作千般語，拂曙能先百鳥啼。",
            "萬戶千門應覺曉，建章何必聽鳴雞。"
        ],
        "title": "聽百舌鳥",
        "id": "a1cce991-036e-4212-8ce3-79e2ec09437e"
    },
    {
        "author": "王維",
        "paragraphs": [
            "莫以今時寵，難忘舊日恩。",
            "看花滿眼淚，不共楚王言。"
        ],
        "title": "息夫人",
        "id": "4aae89a6-18e5-453d-bfb4-2f3807bdd87c"
    },
    {
        "author": "王維",
        "paragraphs": [
            "玉窗螢影度，金殿人聲絕。",
            "秋夜守羅帷，孤燈耿不滅。"
        ],
        "title": "班婕妤三首 一",
        "id": "9357d459-7d1c-4eed-9fd0-d4b0ce6a2c2a"
    },
    {
        "author": "王維",
        "paragraphs": [
            "宮殿生秋草，君王恩幸疎。",
            "那堪聞鳳吹，門外度金輿。"
        ],
        "title": "班婕妤三首 二",
        "id": "6f892ec1-3ab6-4630-b5c8-d2bc623f66ea"
    },
    {
        "author": "王維",
        "paragraphs": [
            "怪來妝閣閉，朝下不相迎。",
            "總向春園裏，花間笑語聲。"
        ],
        "title": "班婕妤三首 三",
        "id": "2be95663-2cf4-495f-a000-32b4746cd296"
    },
    {
        "author": "王維",
        "paragraphs": [
            "新家孟城口，古木餘衰柳。",
            "來者復爲誰，空悲昔人有。"
        ],
        "title": "輞川集 孟城坳",
        "id": "0e955cd6-1201-4583-b05b-629688085383"
    },
    {
        "author": "王維",
        "paragraphs": [
            "飛鳥去不窮，連山復秋色。",
            "上下華子岡，惆悵情何極。"
        ],
        "title": "輞川集 華子岡",
        "id": "d1114b54-1f47-470d-a9e4-c9c24101d9c2"
    },
    {
        "author": "王維",
        "paragraphs": [
            "文杏裁爲梁，香茅結爲宇。",
            "不知棟裏雲，去作人間雨。"
        ],
        "title": "輞川集 文杏館",
        "id": "f9b25804-87bf-449c-9a95-ed86e9133ff2"
    },
    {
        "author": "王維",
        "paragraphs": [
            "檀欒暎空曲，青翠漾漣漪。",
            "暗入商山路，樵人不可知。"
        ],
        "title": "輞川集 斤竹嶺",
        "id": "dff71696-64af-48ec-a90b-273a762752d3"
    },
    {
        "author": "王維",
        "paragraphs": [
            "空山不見人，但聞人語響。",
            "返景入深林，復照青苔上。"
        ],
        "tags": [
            "唐诗三百首",
            "写景",
            "山",
            "描写山",
            "写山",
            "五言绝句"
        ],
        "title": "輞川集 鹿柴",
        "id": "2e8999a9-9df8-4483-ab1e-0231c3e46320"
    },
    {
        "author": "王維",
        "paragraphs": [
            "秋山斂餘照，飛鳥逐前侶。",
            "彩翠時分明，夕嵐無處所。"
        ],
        "title": "輞川集 木蘭柴",
        "id": "4721c4de-6b7f-4300-86c3-1c28027d0158"
    },
    {
        "author": "王維",
        "paragraphs": [
            "結實紅且綠，復如花更開。",
            "山中儻留客，置此芙蓉杯。"
        ],
        "title": "輞川集 茱萸沜",
        "id": "59d59574-aae3-463e-83d5-877fee9781be"
    },
    {
        "author": "王維",
        "paragraphs": [
            "仄逕蔭宮槐，幽陰多綠苔。",
            "應門但迎埽，畏有山僧來。"
        ],
        "title": "輞川集 宮槐陌",
        "id": "1cb863ff-de22-479b-94ca-6072ed5ed64d"
    },
    {
        "author": "王維",
        "paragraphs": [
            "輕舸迎上客，悠悠湖上來。",
            "當軒對尊酒，四面芙蓉開。"
        ],
        "tags": [
            "宴饮",
            "抒情",
            "写景"
        ],
        "title": "輞川集 臨湖亭",
        "id": "3c1a9546-02b6-4d89-9159-636dc5991f03"
    },
    {
        "author": "王維",
        "paragraphs": [
            "輕舟南垞去，北垞淼難即。",
            "隔浦望人家，遙遙不相識。"
        ],
        "title": "輞川集 南垞",
        "id": "ff97c1dc-6555-4269-8cbe-a33ccc29c62b"
    },
    {
        "author": "王維",
        "paragraphs": [
            "吹簫凌極浦，日暮送夫君。",
            "湖上一回首，青山卷白雲。"
        ],
        "title": "輞川集 欹湖",
        "id": "9f4f99a7-0759-42a8-89fb-cb80d33e5f8a"
    },
    {
        "author": "王維",
        "paragraphs": [
            "分行接綺樹，倒影入清漪。",
            "不學御溝上，春風傷別離。"
        ],
        "title": "輞川集 柳浪",
        "id": "4f8103e8-da27-45f0-8a25-65a73144d816"
    },
    {
        "author": "王維",
        "paragraphs": [
            "颯颯秋雨中，淺淺石溜瀉。",
            "跳波自相濺，白鷺驚復下。"
        ],
        "title": "輞川集 欒家瀨",
        "id": "4faeaa69-bc55-45e3-b756-25c79f279e46"
    },
    {
        "author": "王維",
        "paragraphs": [
            "日飲金屑泉，少當千餘歲。",
            "翠鳳翊文螭，羽節朝玉帝。"
        ],
        "title": "輞川集 金屑泉",
        "id": "3a0f62ca-eee5-4d9f-a608-bc98128b6a62"
    },
    {
        "author": "王維",
        "paragraphs": [
            "清淺白石灘，綠蒲向堪把。",
            "家住水東西，浣紗明月下。"
        ],
        "title": "輞川集 白石灘",
        "id": "d99ce877-5157-48fb-9b4e-418eeda6dd78"
    },
    {
        "author": "王維",
        "paragraphs": [
            "北垞湖水北，雜樹暎朱闌。",
            "逶迤南川水，明滅青林端。"
        ],
        "title": "輞川集 北垞",
        "id": "1314168a-6c95-4f24-bf83-8bfb29af429d"
    },
    {
        "author": "王維",
        "paragraphs": [
            "獨坐幽篁裏，彈琴復長嘯。",
            "深林人不知，明月來相照。"
        ],
        "tags": [
            "唐诗三百首",
            "孤独",
            "生活",
            "初中古诗",
            "月亮",
            "归隐",
            "五言绝句",
            "七年级下册(课外)"
        ],
        "title": "輞川集 竹里館",
        "id": "36e09cb4-4fb7-48be-b6c6-c9bd906d9331"
    },
    {
        "author": "王維",
        "paragraphs": [
            "木末芙蓉花，山中發紅萼。",
            "澗戶寂無人，紛紛開且落。"
        ],
        "tags": [
            "花",
            "田园",
            "写花"
        ],
        "title": "輞川集 辛夷塢",
        "id": "7a65977c-bfe6-446d-8dbe-0cb48bcba644"
    },
    {
        "author": "王維",
        "paragraphs": [
            "古人非傲吏，自闕經世務。",
            "偶寄一微官，婆娑數株樹。"
        ],
        "title": "輞川集 漆園",
        "id": "9fc6c345-e30d-4ee4-ac25-a02d5729c085"
    },
    {
        "author": "王維",
        "paragraphs": [
            "桂尊迎帝子，杜若贈佳人。",
            "椒漿奠瑤席，欲下雲中君。"
        ],
        "title": "輞川集 椒園",
        "id": "b02b4272-7873-4627-be35-000f8a362ecc"
    },
    {
        "author": "王維",
        "paragraphs": [
            "人閑桂花落，夜靜春山空。",
            "月出驚山鳥，時鳴春澗中。"
        ],
        "tags": [
            "春天",
            "写鸟",
            "山",
            "描写山",
            "写山",
            "六年级下册",
            "小学古诗",
            "鸟"
        ],
        "title": "皇甫嶽雲溪雜題五首 鳥鳴澗",
        "id": "e4f16516-db22-4a20-90cb-917c66c4afbd"
    },
    {
        "author": "王維",
        "paragraphs": [
            "日日采蓮去，洲長多暮歸。",
            "弄篙莫濺水，畏濕紅蓮衣。"
        ],
        "title": "皇甫嶽雲溪雜題五首 蓮花塢",
        "id": "92b4d6b3-cb1c-4032-ba7e-b04612817e2d"
    },
    {
        "author": "王維",
        "paragraphs": [
            "乍向紅蓮沒，復出清蒲颺。",
            "獨立何䙰褷，銜魚古查上。"
        ],
        "title": "皇甫嶽雲溪雜題五首 鸕鶿堰",
        "id": "0b6becb8-1b23-4933-8f41-2dff5f58e110"
    },
    {
        "author": "王維",
        "paragraphs": [
            "朝耕上平田，暮耕上平田。",
            "借問問津者，寧知沮溺賢。"
        ],
        "title": "皇甫嶽雲溪雜題五首 上平田",
        "id": "86db9c01-05da-4fd9-8986-0ba7c7ca9025"
    },
    {
        "author": "王維",
        "paragraphs": [
            "春池深且廣，會待輕舟迴。",
            "靡靡綠萍合，垂楊埽復開。"
        ],
        "title": "皇甫嶽雲溪雜題五首 萍池",
        "id": "a2a51013-4177-45f6-a3d4-90b6d3af4d2f"
    },
    {
        "author": "王維",
        "paragraphs": [
            "淼淼寒流廣，蒼蒼秋雨晦。",
            "君問終南山，心知白雲外。"
        ],
        "tags": [
            "终南山"
        ],
        "title": "荅裴迪輞口遇雨憶終南山之作",
        "id": "bb65f745-f5fc-4335-bf7b-96b5c7d0fa83"
    },
    {
        "author": "王維",
        "paragraphs": [
            "山中多法侶，禪誦自爲羣。",
            "城郭遙相望，唯應見白雲。"
        ],
        "title": "山中寄諸弟妹",
        "id": "36f58b7b-e1ef-49d9-963b-d10d4930f9e2"
    },
    {
        "author": "王維",
        "paragraphs": [
            "猿吟一何苦，愁朝復悲夕。",
            "莫作巫峽聲，腸斷秋江客。"
        ],
        "title": "聞裴秀才迪吟詩因戲贈",
        "id": "c2cf5e61-81ab-4d41-b008-c152daf5db05"
    },
    {
        "author": "王維",
        "paragraphs": [
            "與君青眼客，共有白雲心。",
            "不相東山去，日令春草深。"
        ],
        "title": "贈韋穆十八",
        "id": "a79e721a-ee73-457f-a43a-0944b33c6140"
    },
    {
        "author": "王維",
        "paragraphs": [
            "山中相送罷，日暮掩柴扉。",
            "春草明年綠，王孫歸不歸。"
        ],
        "tags": [
            "唐诗三百首",
            "五言绝句",
            "送别",
            "友情"
        ],
        "title": "送別",
        "id": "c8a4faa6-8666-44f9-b4c9-df78d7af844d"
    },
    {
        "author": "王維",
        "paragraphs": [
            "相送臨高臺，川原杳何極。",
            "日暮飛鳥還，行人去不息。"
        ],
        "title": "臨高臺送黎拾遺",
        "id": "c0b9ac13-46ad-4ad3-a541-47c63a2a0998"
    },
    {
        "author": "王維",
        "paragraphs": [
            "依遲動車馬，惆悵出松蘿。",
            "忍別青山去，其如綠水何。"
        ],
        "title": "別輞川別業",
        "id": "89514eb5-c1c2-4b9b-bd77-19aa44ed09c2"
    },
    {
        "author": "王維",
        "paragraphs": [
            "城隅一分手，幾日還相見。",
            "山中有桂花，莫待花如霰。"
        ],
        "title": "崔九弟欲往南山馬上口號與別",
        "id": "126a3a63-ef90-409f-a321-4f43e6b79acf"
    },
    {
        "author": "王維",
        "paragraphs": [
            "君家雲母障，時向野庭開。",
            "自有山泉入，非因采畫來。"
        ],
        "title": "題友人雲母障子",
        "id": "ac889211-ebb0-4338-a355-6f54781eabaa"
    },
    {
        "author": "王維",
        "paragraphs": [
            "綠豔閑且靜，紅衣淺復深。",
            "花心愁欲斷，春色豈知心。"
        ],
        "tags": [
            "咏物",
            "愁苦",
            "咏物诗",
            "抒情",
            "牡丹"
        ],
        "title": "紅牡丹",
        "id": "bd630ab8-f5bd-416f-a460-bff9a1c857f3"
    },
    {
        "author": "王維",
        "paragraphs": [
            "閑灑階邊草，輕隨箔外風。",
            "黃鶯弄不足，銜入未央宮。"
        ],
        "title": "左掖梨花",
        "id": "56855193-bee7-4ab9-bfc9-29eb35781ea3"
    },
    {
        "author": "王維",
        "paragraphs": [
            "安得捨羅網，拂衣辭世喧。",
            "悠然策藜杖，歸向桃花源。"
        ],
        "title": "菩提寺禁口號又示裴迪",
        "id": "d507c93c-a545-4e4c-aed9-29e01681b4c8"
    },
    {
        "author": "王維",
        "paragraphs": [
            "家住孟津河，門對孟津口。",
            "常有江南船，寄書家中否。"
        ],
        "title": "雜詩三首 一",
        "id": "ded6cef4-a715-48ed-a715-6bb303ccaa6d"
    },
    {
        "author": "王維",
        "paragraphs": [
            "君自故鄉來，應知故鄉事。",
            "來日綺窗前，寒梅着花未。"
        ],
        "tags": [
            "唐诗三百首",
            "景中情",
            "写景",
            "思亲",
            "梅花",
            "思乡",
            "五言绝句"
        ],
        "title": "雜詩三首 二",
        "id": "4c7205af-d1e8-48ed-8220-fe095418b95a"
    },
    {
        "author": "王維",
        "paragraphs": [
            "已見寒梅發，復聞啼鳥聲。",
            "心心視春草，畏向階前生。"
        ],
        "title": "雜詩三首 三",
        "id": "7ef54c16-89d7-4a82-8d73-e95fcde76219"
    },
    {
        "author": "王維",
        "paragraphs": [
            "畫君年少時，如今君已老。",
            "今時新識人，知君舊時好。"
        ],
        "title": "崔興宗寫真詠",
        "id": "4a48384b-ea4d-462a-b60a-21ce8e97c929"
    },
    {
        "author": "王維",
        "paragraphs": [
            "朱實山下開，清香寒更發。",
            "幸與叢桂花，窗前向秋月。"
        ],
        "title": "山茱萸",
        "id": "c98ca515-af40-499a-b551-482e6e6cd30b"
    },
    {
        "author": "王維",
        "paragraphs": [
            "紅豆生南國，秋來發故枝。",
            "願君多采擷，此物最相思。"
        ],
        "tags": [
            "唐诗三百首",
            "思念",
            "咏物",
            "抒情",
            "咏物诗",
            "五言绝句"
        ],
        "title": "相思",
        "id": "8baa7c35-9afb-40bf-b5e4-41d9895e2710"
    },
    {
        "author": "王維",
        "paragraphs": [
            "輕陰閣小雨，深院晝慵開。",
            "坐看蒼苔色，欲上人衣來。"
        ],
        "title": "書事",
        "id": "93856775-6171-4eb9-986d-75f402a5bc63"
    },
    {
        "author": "王維",
        "paragraphs": [
            "故人不可見，漢水日東流。",
            "借問襄陽老，江山空蔡州。"
        ],
        "tags": [
            "思念",
            "抒情",
            "悼念",
            "写景",
            "哀痛"
        ],
        "title": "哭孟浩然",
        "id": "d62dbf49-92b6-4702-91f7-3ba36a7426ed"
    },
    {
        "author": "王維",
        "paragraphs": [
            "荆谿白石出，天寒紅葉稀。",
            "山路元無雨，空翠濕人衣。"
        ],
        "title": "闕題二首 一",
        "id": "67a1894f-99ea-4a24-8fcb-6c2a1a746df7"
    },
    {
        "author": "王維",
        "paragraphs": [
            "相看不忍發，慘淡暮潮平。",
            "語罷更攜手，月明洲渚生。"
        ],
        "title": "闕題二首 二",
        "id": "49ae1cda-2179-4ad8-a417-dcfb7e2d50f4"
    },
    {
        "author": "王維",
        "paragraphs": [
            "厭見千門萬戶，經過北里南鄰。",
            "官府鳴珂有底，崆峒散髪何人。"
        ],
        "tags": [
            "田园"
        ],
        "title": "田園樂七首 一",
        "id": "e14f7266-411e-4174-ba50-1f4dfbda03df"
    },
    {
        "author": "王維",
        "paragraphs": [
            "再見封侯萬戶，立談賜璧一雙。",
            "詎勝耦耕南畝，何如高臥東窗。"
        ],
        "tags": [
            "田园"
        ],
        "title": "田園樂七首 二",
        "id": "6c2f3e5a-720b-4ba5-99fc-ff8e183d877f"
    },
    {
        "author": "王維",
        "paragraphs": [
            "采菱渡頭風急，策杖林西日斜。",
            "杏樹壇邊漁父，桃花源裏人家。"
        ],
        "tags": [
            "生活",
            "田园"
        ],
        "title": "田園樂七首 三",
        "id": "56cda434-9d60-4129-986a-63fa53e2717e"
    },
    {
        "author": "王維",
        "paragraphs": [
            "萋萋春草秋綠，落落長松夏寒。",
            "牛羊自歸村巷，童稚不識衣冠。"
        ],
        "tags": [
            "写人",
            "写景",
            "田园"
        ],
        "title": "田園樂七首 四",
        "id": "2cd621d8-f22f-470d-974a-d6ef2892171f"
    },
    {
        "author": "王維",
        "paragraphs": [
            "山下孤煙遠村，天邊獨樹高原。",
            "一瓢顏回陋巷，五柳先生對門。"
        ],
        "tags": [
            "生活",
            "田园"
        ],
        "title": "田園樂七首 五",
        "id": "7eb22383-1e34-4567-9d0c-f65e8f47dcbc"
    },
    {
        "author": "王維",
        "paragraphs": [
            "桃紅復含宿雨，柳綠更帶朝煙。",
            "花落家童未埽，鶯啼山客猶眠。"
        ],
        "tags": [
            "田园"
        ],
        "title": "田園樂七首 六",
        "id": "2316af2e-a85f-47a3-b02a-4ce3bb8a5c1c"
    },
    {
        "author": "王維",
        "paragraphs": [
            "酌酒會臨泉水，抱琴好倚長松。",
            "南園露葵朝折，東谷黃粱夜舂。"
        ],
        "tags": [
            "生活",
            "闲适",
            "田园"
        ],
        "title": "田園樂七首 七",
        "id": "b7963345-bc64-4b64-a8d7-f316c2fcaf08"
    },
    {
        "author": "王維",
        "paragraphs": [
            "新豐美酒斗十千，咸陽遊俠多少年。",
            "相逢意氣爲君飲，繫馬高樓垂柳邊。"
        ],
        "title": "少年行四首 一",
        "id": "8b9762d3-db7a-4e3c-971a-cbd221d44531"
    },
    {
        "author": "王維",
        "paragraphs": [
            "出身仕漢羽林郎，初隨驃騎戰漁陽。",
            "孰知不向邊庭苦，縱死猶聞俠骨香。"
        ],
        "title": "少年行四首 二",
        "id": "38b9bb47-c5d9-47db-8ceb-f559e5ff6360"
    },
    {
        "author": "王維",
        "paragraphs": [
            "一身能擘兩雕弧，虜騎千重只似無。",
            "偏坐金鞍調白羽，紛紛射殺五單于。"
        ],
        "title": "少年行四首 三",
        "id": "68da728b-4d10-4809-a687-5518098a1e0f"
    },
    {
        "author": "王維",
        "paragraphs": [
            "漢家君臣歡宴終，高議雲臺論戰功。",
            "天子臨軒賜侯印，將軍佩出明光宮。"
        ],
        "title": "少年行四首 四",
        "id": "197fcb93-3d7f-4cf9-b6c4-410b48e7de14"
    },
    {
        "author": "王維",
        "paragraphs": [
            "腰間寶劒七星文，臂上琱弓百戰勳。",
            "見說雲中擒黠虜，始知天上有將軍。"
        ],
        "title": "贈裴旻將軍",
        "id": "ed9dd23b-f793-4f7e-bfd8-6ec3ed562883"
    },
    {
        "author": "王維",
        "paragraphs": [
            "獨在異鄉爲異客，每逢佳節倍思親。",
            "遙知兄弟登高處，遍插茱萸少一人。"
        ],
        "tags": [
            "唐诗三百首",
            "七言绝句",
            "思乡",
            "三年级上册",
            "重阳节",
            "小学古诗"
        ],
        "title": "九月九日憶山東兄弟",
        "id": "6bbd1c2c-8c43-4ffb-b7b3-506d74266cee"
    },
    {
        "author": "王維",
        "paragraphs": [
            "大羅天上神仙客，濯錦江頭花柳春。",
            "不爲碧雞稱使者，唯令白鶴報鄉人。"
        ],
        "title": "送王尊師歸蜀中拜埽",
        "id": "5ec02070-40de-468f-b0bc-398952a3f5e5"
    },
    {
        "author": "王維",
        "paragraphs": [
            "渭城朝雨浥輕塵，客舍青青楊柳春。",
            "勸君更盡一杯酒，西出陽關無故人。"
        ],
        "tags": [
            "八年级下册(课外)",
            "友情",
            "小学古诗",
            "送别",
            "初中古诗",
            "乐府",
            "唐诗三百首",
            "近代曲辞",
            "四年级上册"
        ],
        "title": "渭城曲",
        "id": "1575c835-1241-4d7b-99dc-6d700549ac65"
    },
    {
        "author": "王維",
        "paragraphs": [
            "送君南浦淚如絲，君向東州使我悲。",
            "爲報故人顦顇盡，如今不似洛陽時。"
        ],
        "title": "齊州送祖二",
        "id": "5f24766a-64cd-46cb-b588-23cb7ed7cd45"
    },
    {
        "author": "王維",
        "paragraphs": [
            "欲逐將軍取右賢，沙場走馬向居延。",
            "遙知漢使蕭關外，愁見孤城落日邊。"
        ],
        "tags": [
            "悲壮",
            "写景",
            "边塞"
        ],
        "title": "送韋評事",
        "id": "f22070fb-28bc-405a-ba8b-ca5f053796de"
    },
    {
        "author": "王維",
        "paragraphs": [
            "金杯緩酌清歌轉，畫舸輕移豔舞回。",
            "自歎鶺鴒臨水別，不同鴻鴈向池來。"
        ],
        "title": "靈雲池送從弟",
        "id": "846980bc-1386-4423-9de6-b96299dff005"
    },
    {
        "author": "王維",
        "paragraphs": [
            "楊柳渡頭行客稀，罟師盪槳向臨圻。",
            "唯有相思似春色，江南江北送君歸。"
        ],
        "tags": [
            "思念",
            "送别",
            "即景",
            "寓情"
        ],
        "title": "送沈子歸江東",
        "id": "231ffdfc-9391-4da4-94e8-e7e9da35925d"
    },
    {
        "author": "王維",
        "paragraphs": [
            "綠樹重陰蓋四鄰，青苔日厚自無塵。",
            "科頭箕踞長松下，白眼看他世上人。"
        ],
        "title": "與盧員外象過崔處士興宗林亭",
        "id": "cb9611dd-54cd-4786-a742-7f1e83590d47"
    },
    {
        "author": "王維",
        "paragraphs": [
            "廣武城邊逢暮春，汶陽歸客淚沾巾。",
            "落花寂寂啼山鳥，楊柳青青渡水人。"
        ],
        "title": "寒食汜上作",
        "id": "018f0c47-778c-4bed-b6b3-e177cfc24a4d"
    },
    {
        "author": "王維",
        "paragraphs": [
            "柳條拂地不須折，松樹披雲從更長。",
            "藤花欲暗藏猱子，柏葉初齊養麝香。"
        ],
        "title": "戲題輞川別業",
        "id": "c7916293-1cd3-430c-abd7-1cda964d805d"
    },
    {
        "author": "王維",
        "paragraphs": [
            "可憐盤石臨泉水，復有垂楊拂酒杯。",
            "若道春風不解意，何因吹送落花來。"
        ],
        "tags": [
            "春天",
            "写景"
        ],
        "title": "戲題盤石",
        "id": "3d367cb6-b80e-4650-94d2-c269f0c1c0c5"
    },
    {
        "author": "王維",
        "paragraphs": [
            "與君相見即相親，聞道君家在孟津。",
            "爲見行舟試借問，客中時有洛陽人。"
        ],
        "title": "寄河上段十六",
        "id": "07ddc694-2365-4fa8-88ff-51f98c21eb8a"
    },
    {
        "author": "王維",
        "paragraphs": [
            "萬戶傷心生野煙，百僚何日更朝天。",
            "秋槐葉落空宮裏，凝碧池頭奏管弦。"
        ],
        "title": "菩提寺禁裴迪來相看說逆賊等凝碧池上作音樂供奉人等舉聲便一時淚下私成口號誦示裴迪",
        "id": "8d6a0fe6-6ba6-46e7-b9ec-a946e34f4451"
    },
    {
        "author": "王維",
        "paragraphs": [
            "涼州城外少行人，百尺峰頭望虜塵。",
            "健兒擊鼓吹羌笛，共賽城東越騎神。"
        ],
        "title": "涼州賽神",
        "id": "f213838d-b51a-46aa-bbac-938e97a130ca"
    },
    {
        "author": "王維",
        "paragraphs": [
            "清風細雨濕梅花，驟馬先過碧玉家。",
            "正值楚王宮裏至，門前初下七香車。"
        ],
        "title": "劇嘲史寰",
        "id": "0ad30318-2c99-4071-9cca-554ec9b3b714"
    },
    {
        "author": "王維",
        "paragraphs": [
            "宿昔朱顏成暮齒，須臾白髮變垂髫。",
            "一生幾許傷心事，不向空門何處銷。"
        ],
        "title": "歎白髪",
        "id": "d87b6c44-9bb7-476f-84a5-8b61f9b6a897"
    },
    {
        "author": "王維",
        "paragraphs": [
            "清風明月苦相思，蕩子從戎十載餘。",
            "征人去日慇懃囑，歸鴈來時數附書。"
        ],
        "tags": [
            "思念",
            "女子"
        ],
        "title": "伊州歌",
        "id": "9467ebe1-1199-4266-8bab-19a36e802528"
    },
    {
        "author": "王維",
        "paragraphs": [
            "送君返葬石樓山，松栢蒼蒼賓馭還。",
            "埋骨白雲長已矣，空餘流水向人間。"
        ],
        "title": "送殷四葬",
        "id": "c19bb4cf-209a-41e1-976e-12ebd5cf80c9"
    },
    {
        "author": "王維",
        "paragraphs": [
            "莫驚寵辱空憂喜，莫計恩讐浪苦辛。",
            "黃帝孔丘何處問？安知不是夢中身。"
        ],
        "title": "疑夢",
        "id": "b127c5e6-e6b6-4add-8498-ea680b6777c9"
    },
    {
        "author": "王維",
        "paragraphs": [
            "人家在仙掌，雲氣欲生衣。"
        ],
        "title": "句",
        "id": "769d0ad2-d240-43b1-a515-1a26982fcb1e"
    },
    {
        "author": "王縉",
        "paragraphs": [
            "下階欲離別，相對映蘭叢。",
            "含辭未及吐，淚落蘭叢中。",
            "高堂靜秋日，羅衣飄暮風。",
            "誰能待明月，迴首見牀空。"
        ],
        "title": "古離別",
        "id": "6eb8ccd6-e133-49ef-b72d-b6cab287a82c"
    },
    {
        "author": "王縉",
        "paragraphs": [
            "林間青雀兒，來往翩翩繞一枝。",
            "莫言不解銜環報，但聞君恩今若爲。"
        ],
        "title": "青雀歌",
        "id": "0981a458-9ce7-48cf-a772-7bfcf02dac07"
    },
    {
        "author": "王縉",
        "paragraphs": [
            "林中空寂舍，階下終南山。",
            "高臥一牀上，迴看六合間。",
            "浮雲幾處滅，飛鳥何時還？",
            "問義天人接，無心世界閑。",
            "誰知大隱者，兄弟自追攀。"
        ],
        "tags": [
            "终南山"
        ],
        "title": "同王昌齡裴迪游青龍寺曇壁上人兄院集和兄維",
        "id": "8e1a16be-f7f7-4427-906a-f50539d1d660"
    },
    {
        "author": "王縉",
        "paragraphs": [
            "山月曉仍在，林風涼不絕。",
            "殷勤如有情，惆悵令人別。"
        ],
        "title": "別輞川別業",
        "id": "d7c1ef67-0a2d-4e29-9f2b-eb708b1d0e3c"
    },
    {
        "author": "王縉",
        "paragraphs": [
            "身名不問十年餘，老大誰能更讀書。",
            "林中獨酌鄰家酒，門外時聞長者車。"
        ],
        "title": "與盧員外象過崔處士興宗林亭",
        "id": "ce266c4c-8ea4-4881-8e99-b47e875f57fb"
    },
    {
        "author": "王縉",
        "paragraphs": [
            "莫將邊地比京都，八月嚴霜草已枯。",
            "今日登高樽酒裏，不知能有菊花無。"
        ],
        "title": "九日作",
        "id": "3ed9907e-4a5b-47d6-871a-e44d3a12e110"
    },
    {
        "author": "王縉",
        "paragraphs": [
            "帝城風日好，況復建平家。",
            "玉枕雙紋簟，金盤五色瓜。",
            "山中無魯酒，松下飯胡麻。",
            "莫厭田家苦，歸期遠復賒。"
        ],
        "title": "送孫秀才",
        "id": "d9653d68-6f76-49ee-886d-79be414e16aa"
    },
    {
        "author": "王縉",
        "paragraphs": [
            "聞道黃金地，仍開白玉田。",
            "擲山移巨石，呪嶺出飛泉。",
            "猛虎同三徑，愁猨學四禪。",
            "買香然綠桂，乞火蹈紅蓮。",
            "草色搖霞上，松聲泛月邊。",
            "山河窮百二，世界接三千。",
            "梵宇聊憑視，王城遂渺然。",
            "灞陵纔出樹，渭水欲連天。",
            "遠縣分朱郭，孤村起白煙。",
            "望雲思聖主，披霧憶羣賢。",
            "薄宦慚尸素，終身擬尚玄。",
            "誰知草菴客，曾和柏梁篇。"
        ],
        "title": "游悟真寺",
        "id": "dfc624c2-9767-465d-a4f8-0ebdf0a5d84e"
    },
    {
        "author": "裴迪",
        "paragraphs": [
            "靈境信爲絕，法堂出塵氛。",
            "自然成高致，向下看浮雲。",
            "迤邐峯岫列，參差閭井分。",
            "林端遠堞見，風末疎鐘聞。",
            "吾師久禪寂，在世超人羣。"
        ],
        "title": "青龍寺曇壁上人院集",
        "id": "4b90d9ee-d6fb-4542-b97a-4103f36cf0dc"
    },
    {
        "author": "裴迪",
        "paragraphs": [
            "動息自適性，不曾妄與燕雀羣。",
            "幸忝鵷鸞早相識，何時提攜致青雲。"
        ],
        "title": "青雀歌",
        "id": "ade16151-3b5d-4df6-9651-ccea2ded6697"
    },
    {
        "author": "裴迪",
        "paragraphs": [
            "不遠灞陵邊，安居向十年。",
            "入門穿竹徑，留客聽山泉。",
            "鳥囀深林裏，心閑落照前。",
            "浮名竟何益，從此願棲禪。"
        ],
        "title": "游感化寺曇興上人山院",
        "id": "67603c99-bce1-498b-8942-e6c9414fbfff"
    },
    {
        "author": "裴迪",
        "paragraphs": [
            "安禪一室內，左右竹亭幽。",
            "有法知不染，無言誰敢酬。",
            "鳥飛爭向夕，蟬噪已先秋。",
            "煩暑自茲適，清涼何所求。"
        ],
        "title": "夏日過青龍寺謁操禪師",
        "id": "a4119211-2b4f-4c92-ad5b-c66316617f7d"
    },
    {
        "author": "裴迪",
        "paragraphs": [
            "恨不逢君出荷簑，青松白屋更無他。",
            "陶令五男曾不有，蔣生三徑枉相過。",
            "芙蓉曲沼春流滿，薜荔成帷晚靄多。",
            "聞說桃源好迷客，不如高臥眄庭柯。"
        ],
        "title": "春日與王右丞過新昌里訪呂逸人不遇",
        "id": "fce06ca0-8b8f-4ce9-b83b-425e062ecbce"
    },
    {
        "author": "裴迪",
        "paragraphs": [
            "結廬古城下，時登古城上。",
            "古城非疇昔，今人自來往。"
        ],
        "title": "輞川集二十首 孟城坳",
        "id": "b34a9b93-5468-4d42-8ba3-31d96800e35f"
    },
    {
        "author": "裴迪",
        "paragraphs": [
            "落日松風起，還家草露晞。",
            "雲光侵履跡，山翠拂人衣。"
        ],
        "title": "輞川集二十首 華子岡",
        "id": "83826cc8-6c57-4077-99a5-229fbf535242"
    },
    {
        "author": "裴迪",
        "paragraphs": [
            "迢迢文杏館，躋攀日已屢。",
            "南嶺與北湖，前看復迴顧。"
        ],
        "title": "輞川集二十首 文杏館",
        "id": "7793742e-91e5-4b24-8c53-5acb9abf40c3"
    },
    {
        "author": "裴迪",
        "paragraphs": [
            "明流紆且直，綠篠密復深。",
            "一徑通山路，行歌望舊岑。"
        ],
        "title": "輞川集二十首 斤竹嶺",
        "id": "c8a8c0bc-de30-42bf-855c-580ead6cb836"
    },
    {
        "author": "裴迪",
        "paragraphs": [
            "日夕見寒山，便爲獨往客。",
            "不知深林事，但有麏麚跡。"
        ],
        "title": "輞川集二十首 鹿柴",
        "id": "c8fd9bf2-7c9b-4e6e-8d7b-efc201215317"
    },
    {
        "author": "裴迪",
        "paragraphs": [
            "蒼蒼落日時，鳥聲亂谿水。",
            "緣谿路轉深，幽興何時已。"
        ],
        "title": "輞川集二十首 木蘭柴",
        "id": "1094b0eb-6b7d-44a6-9163-4d0c20a2735a"
    },
    {
        "author": "裴迪",
        "paragraphs": [
            "飄香亂椒桂，布葉間檀欒。",
            "雲日雖迴照，森沈猶自寒。"
        ],
        "title": "輞川集二十首 茱萸沜",
        "id": "4a4900ec-5231-484d-937a-1beca1a5dfa9"
    },
    {
        "author": "裴迪",
        "paragraphs": [
            "門前宮槐陌，是向欹湖道。",
            "秋來山雨多，落葉無人掃。"
        ],
        "title": "輞川集二十首 宮槐陌",
        "id": "f9b59f8b-649e-4454-a94a-75bc4d135c11"
    },
    {
        "author": "裴迪",
        "paragraphs": [
            "當軒彌滉漾，孤月正裴回。",
            "谷口猨聲發，風傳入戶來。"
        ],
        "title": "輞川集二十首 臨湖亭",
        "id": "59b3c1c3-f8ab-40a7-a063-026cfc36ed1b"
    },
    {
        "author": "裴迪",
        "paragraphs": [
            "孤舟信一泊，南垞湖水岸。",
            "落日下崦嵫，清波殊淼漫。"
        ],
        "title": "輞川集二十首 南垞",
        "id": "efcb469c-0c7a-4ba9-9d04-cdbbddf7dcce"
    },
    {
        "author": "裴迪",
        "paragraphs": [
            "空闊湖水廣，青熒天色同。",
            "艤舟一長嘯，四面來清風。"
        ],
        "title": "輞川集二十首 欹湖",
        "id": "de2f613f-be2f-4a1d-96fd-f65d062ad782"
    },
    {
        "author": "裴迪",
        "paragraphs": [
            "映池同一色，逐吹散如絲。",
            "結陰既得地，何謝陶家時。"
        ],
        "title": "輞川集二十首 柳浪",
        "id": "90de5ee8-abdd-480a-98bd-0e1605fa462c"
    },
    {
        "author": "裴迪",
        "paragraphs": [
            "瀨聲喧極浦，沿涉向南津。",
            "汎汎鷗鳧渡，時時欲近人。"
        ],
        "title": "輞川集二十首 欒家瀨",
        "id": "a5860521-866e-4429-b55b-0b5ec10e4ceb"
    },
    {
        "author": "裴迪",
        "paragraphs": [
            "縈渟澹不流，金碧如可拾。",
            "迎晨含素華，獨往事朝汲。"
        ],
        "title": "輞川集二十首 金屑泉",
        "id": "323950c1-288d-4ace-a2a5-a9e5cb106a23"
    },
    {
        "author": "裴迪",
        "paragraphs": [
            "跂石復臨水，弄波情未極。",
            "日下川上寒，浮雲澹無色。"
        ],
        "title": "輞川集二十首 白石灘",
        "id": "6ab0ff23-712e-4e47-9125-189ecc4a97b6"
    },
    {
        "author": "裴迪",
        "paragraphs": [
            "南山北垞下，結宇臨欹湖。",
            "每欲采樵去，扁舟出菰蒲。"
        ],
        "title": "輞川集二十首 北垞",
        "id": "50dfe307-13f1-4119-9c17-c250160ce72c"
    },
    {
        "author": "裴迪",
        "paragraphs": [
            "來過竹里館，日與道相親。",
            "出入唯山鳥，幽深無世人。"
        ],
        "title": "輞川集二十首 竹里館",
        "id": "c9c85878-f0a0-4883-8b30-193c1023ca56"
    },
    {
        "author": "裴迪",
        "paragraphs": [
            "綠堤春草合，王孫自留玩/。",
            "況有辛夷花，色與芙蓉亂。"
        ],
        "title": "輞川集二十首 辛夷塢",
        "id": "a6ddecc2-6f13-492c-bf3c-84f31d6ca5ad"
    },
    {
        "author": "裴迪",
        "paragraphs": [
            "好閑早成性，果此諧宿諾。",
            "今日漆園游，還同莊叟樂。"
        ],
        "title": "輞川集二十首 漆園",
        "id": "c5897a87-badf-4b3f-9ae3-e78e8b372711"
    },
    {
        "author": "裴迪",
        "paragraphs": [
            "丹刺罥人衣，芳香留過客。",
            "幸堪調鼎用，願君垂采摘。"
        ],
        "title": "輞川集二十首 椒園",
        "id": "b2ea3aae-b19b-45fc-aa75-3b2d82dea855"
    },
    {
        "author": "裴迪",
        "paragraphs": [
            "積雨晦空曲，平沙滅浮彩。",
            "輞水去悠悠，南山復何在。"
        ],
        "tags": [
            "终南山"
        ],
        "title": "輞口遇雨憶終南山因獻王維",
        "id": "235f7fe7-c38e-4ae3-a6b1-61dc243d70e9"
    },
    {
        "author": "裴迪",
        "paragraphs": [
            "歸山深淺去，須盡丘壑美。",
            "莫學武陵人，暫游桃源裏。"
        ],
        "tags": [
            "唐诗三百首",
            "离别",
            "五言绝句",
            "规劝"
        ],
        "title": "崔九欲往南山馬上口號與別",
        "id": "80fe70cd-6e63-48eb-9c1e-ab26330d45d9"
    },
    {
        "author": "裴迪",
        "paragraphs": [
            "喬柯門裏自成陰，散髪窗中曾不簪。",
            "逍遙且喜從吾事，榮寵從來非我心。"
        ],
        "title": "與盧員外象過崔處士興宗林亭",
        "id": "d167e7a6-27cd-4e62-896c-4f370d0f1ac0"
    },
    {
        "author": "裴迪",
        "paragraphs": [
            "竟陵西塔寺，蹤跡尚空虛。",
            "不獨支公住，曾經陸羽居。",
            "草堂荒產蛤，茶井冷生魚。",
            "一汲清泠水，高風味有餘。"
        ],
        "title": "西塔寺陸羽茶泉",
        "id": "2800ce85-c57a-44f4-97a2-7556f4ef6599"
    },
    {
        "author": "崔興宗",
        "paragraphs": [
            "行苦神亦秀，泠然谿上松。",
            "銅瓶與竹杖，來自祝融峯。",
            "常願入靈嶽，藏經訪遺蹤。",
            "南歸見長老，且爲說心胸。"
        ],
        "title": "同王右丞送瑗公南歸",
        "id": "4341fe0b-1ecc-42bd-9ba1-1f8e5747487a"
    },
    {
        "author": "崔興宗",
        "paragraphs": [
            "青扈繞青林，翩翾陋體一微禽。",
            "不應常在藩籬下，他日凌雲誰見心。"
        ],
        "title": "青雀歌",
        "id": "aea66f01-b52d-4465-a4fc-957be819260f"
    },
    {
        "author": "崔興宗",
        "paragraphs": [
            "未央朝謁正逶迤，天上櫻桃錫此時。",
            "朱實初傳九華殿，繁花舊雜萬年枝。",
            "未勝晏子江南橘，莫比潘家大谷梨。",
            "聞道令人好顏色，神農本草自應知。"
        ],
        "title": "和王維敕賜百官櫻桃",
        "id": "eccc5785-e6b3-4163-97cd-220197deb69f"
    },
    {
        "author": "崔興宗",
        "paragraphs": [
            "駐馬欲分襟，清寒御溝上。",
            "前山景氣佳，獨往還惆悵。"
        ],
        "title": "留別王維",
        "id": "2da5559c-7539-479d-b13b-6d75c85666e7"
    },
    {
        "author": "崔興宗",
        "paragraphs": [
            "窮巷空林常閉關，悠然獨臥對前山。",
            "今朝忽枉嵇生駕，倒屣開門遙解顏。"
        ],
        "title": "酬王維盧象見過林亭",
        "id": "e28c6884-bd9c-454d-afe6-8a25ade368c1"
    },
    {
        "author": "苑咸",
        "paragraphs": [
            "天子念西疆，咨君去不遑。",
            "垂銀棘庭印，持斧柏臺綱。",
            "雪下天山白，泉枯塞草黃。",
            "佇聞河隴外，還繼海沂康。"
        ],
        "title": "送大理正攝御史判涼州別駕",
        "id": "b267adc5-95ed-480d-aa91-4fbbcd274037"
    },
    {
        "author": "苑咸",
        "paragraphs": [
            "蓮花梵字本從天，華省仙郎早悟禪。",
            "三點成伊猶有想，一觀如幻自忘筌。",
            "爲文已變當時體，入用還推間氣賢。",
            "應同羅漢無名欲，故作馮唐老歲年。"
        ],
        "title": "酬王維",
        "id": "39657608-2f0c-4348-b4bb-f2fd51107487"
    },
    {
        "author": "丘爲",
        "paragraphs": [
            "絕頂一茅茨，直[上]三十里。",
            "扣關無僮僕，窺室唯案几。",
            "若非巾柴車，應是釣秋水。",
            "差池不相見，黽勉空仰止。",
            "草色新雨中，松聲晚牕裏。",
            "及茲契幽絕，自足蕩心耳。",
            "雖無賓主意，頗得清淨理。",
            "興盡方下山，何必待之子。"
        ],
        "tags": [
            "唐诗三百首",
            "五言古诗",
            "友情"
        ],
        "title": "尋西山隱者不遇",
        "id": "10a0aedc-4b39-494b-a36c-28c6df28a668"
    },
    {
        "author": "丘爲",
        "paragraphs": [
            "東風何時至，已綠湖上山。",
            "湖上春已早，田家日不閑。",
            "溝塍流水處，耒耜平蕪間。",
            "薄暮飯牛罷，歸來還閉關。"
        ],
        "tags": [
            "春天",
            "生活",
            "农民"
        ],
        "title": "題農父廬舍",
        "id": "9aeb5732-c7ee-479b-9d29-0db95e051ddd"
    },
    {
        "author": "丘爲",
        "paragraphs": [
            "結廬若耶裏，左右若耶水。",
            "無日不釣魚，有時向城市。",
            "溪中水流急，渡口水流寬。",
            "每得樵風便，往來殊不難。",
            "一川草長綠，四時那得辨。",
            "短褐衣妻兒，餘糧及雞犬。",
            "日暮鳥雀稀，稚子呼牛歸。",
            "住處無鄰里，柴門獨掩扉。"
        ],
        "title": "泛若耶谿",
        "id": "eb438c61-efde-4ba3-80ea-a90d58368f72"
    },
    {
        "author": "丘爲",
        "paragraphs": [
            "日日湖水上，好登湖上樓。",
            "終年不向郭，過午始梳頭。",
            "嘗自愛桮酒，得無相獻酬。",
            "小僮能膾鯉，少妾事蓮舟。",
            "每有南浦信，仍期後月遊。",
            "方春轉搖蕩，孤興時淹留。",
            "驄馬真傲吏，翛然無所求。",
            "晨趨玉階下，心許滄江流。",
            "少別如昨日，何言經數秋。",
            "應知方外事，獨往非悠悠。"
        ],
        "title": "湖中寄王侍御",
        "id": "6e77adaa-1c48-4a70-9214-b4be3c39ce41"
    },
    {
        "author": "丘爲",
        "paragraphs": [
            "天末江城晚，登臨客望迷。",
            "春潮平島嶼，殘雨隔虹蜺。",
            "鳥與孤帆遠，煙和獨樹低。",
            "鄉山何處是？目斷廣陵西。"
        ],
        "title": "登潤州城",
        "id": "bcbfee0c-818c-4c2d-9f42-5473a2d25457"
    },
    {
        "author": "丘爲",
        "paragraphs": [
            "日高雞犬靜，門掩向寒塘。",
            "夜竹深茅宇，秋亭冷石牀。",
            "住山年已遠，服藥壽偏長。",
            "虛棄浮生者，相逢益自傷。"
        ],
        "tags": [
            "庐山"
        ],
        "title": "尋廬山崔徵君",
        "id": "8d4ccd4d-33e5-467a-9590-053ae27a1289"
    },
    {
        "author": "丘爲",
        "paragraphs": [
            "歸鞍白雲外，繚繞出前山。",
            "今日又明日，自知心不閑。",
            "親勞簪組送，欲趂鶯花還。",
            "一步一回首，遲遲向近關。"
        ],
        "title": "留別王維",
        "id": "1876768c-2bb3-4589-a6e4-ade42d5d28ce"
    },
    {
        "author": "丘爲",
        "paragraphs": [
            "一點消未盡，孤月在竹陰。",
            "晴光夜轉瑩，寒氣曉仍深。",
            "還對讀書牖，且關乘興心。",
            "已能依此地，終不傍瑤琴。"
        ],
        "title": "竹下殘雪",
        "id": "cc73e0d8-14e1-4dcb-9c58-b41c46396b59"
    },
    {
        "author": "丘爲",
        "paragraphs": [
            "南入剡中路，草雲應轉微。",
            "湖邊好花照，山口細泉飛。",
            "此地饒古跡，世人多忘歸。",
            "經年松雪在，永日世情稀。",
            "芸閣應相望，芳時不可違。"
        ],
        "title": "送閻校書之越",
        "id": "1391ad55-9a12-4b97-aad5-9cce3b49c785"
    },
    {
        "author": "丘爲",
        "paragraphs": [
            "赫赫溫風扇，炎炎夏日徂。",
            "火威馳迥野，畏景爍遙途。",
            "勢矯翔陽翰，功分造化爐。",
            "禁城千品燭，黃道一輪孤。",
            "落照頻空簟，餘暉卷夕梧。",
            "如何倦遊子，中路獨踟躕。"
        ],
        "title": "省試夏日可畏",
        "id": "eb0a4da3-927c-4575-8591-438f17253756"
    },
    {
        "author": "丘爲",
        "paragraphs": [
            "冷豔全欺雪，餘香乍入衣。",
            "春風且莫定，吹向玉階飛。"
        ],
        "tags": [
            "爱国",
            "君主",
            "梨花"
        ],
        "title": "左掖梨花",
        "id": "6bb164b4-b9d3-4d23-b54b-e71e3535ddc7"
    },
    {
        "author": "丘爲",
        "paragraphs": [
            "漾舟漢江上，挂席候風生。",
            "臨汎何容與，愛此江水清。",
            "蘆洲隱遙嶂，露日隱孤城。",
            "自顧疎野性，難忘鷗鳥情。",
            "聊復與時顧，暫欲解塵纓。",
            "跋涉非吾願，虛懷浩已盈。"
        ],
        "title": "渡漢江",
        "id": "288561f3-ad9b-4a2d-a311-8db418792aae"
    },
    {
        "author": "丘爲",
        "paragraphs": [
            "去去知未遠，依依甚初別。",
            "他鄉至下心，昨夜堦前雪。",
            "終日讀書仍少孤，家貧兄弟未當途。",
            "適遠纔過宿舂料，相隨惟一平頭奴。",
            "男兒出門事四海，立身世業文章在。",
            "莫漫憶柴扉，駟馬高車朝紫微。",
            "江南驛使不曾斷，迎前爲爾非春衣。"
        ],
        "title": "冬至下寄舍弟時應赴入京",
        "id": "fff7158d-1a9d-4eb0-9851-66a5098ef74b"
    },
    {
        "author": "趙驊",
        "paragraphs": [
            "西掖承休澣，東隅返故林。",
            "來稱郯子學，歸是越人吟。",
            "馬上秋郊遠，舟中曙海陰。",
            "知君懷魏闕，萬里獨搖心。"
        ],
        "title": "送晁補闕歸日本國",
        "id": "269ffb18-fb0e-4dfc-88d8-afbf8456335c"
    },
    {
        "author": "崔顥",
        "paragraphs": [
            "少年負膽氣，好勇復知機。",
            "仗劍出門去，孤城逢合圍。",
            "殺人遼水上，走馬漁陽歸。",
            "錯落金鎖甲，蒙茸貂鼠衣。",
            "還家行且獵，弓矢速如飛。",
            "地迥鷹犬疾，草深狐兔肥。",
            "腰間帶兩綬，轉盼生光輝。",
            "顧謂今日戰，何如隨建威。"
        ],
        "tags": [
            "写人",
            "赞美",
            "写人诗"
        ],
        "title": "古遊俠呈軍中諸將",
        "id": "fa7fda27-632a-4003-a2ca-8ae208ebe088"
    },
    {
        "author": "崔顥",
        "paragraphs": [
            "悠悠遠行歸，經春涉長道。",
            "幽冀桑始青，洛陽蠶欲老。",
            "憶昨戎馬地，別時心草草。",
            "烽火從北來，邊城閉常早。",
            "平生少相遇，未得展懷抱。",
            "今日杯酒間，見君交情好。"
        ],
        "title": "贈輕車",
        "id": "caf365b6-0a8a-4942-855a-604245683caa"
    },
    {
        "author": "崔顥",
        "paragraphs": [
            "三十羽林將，出身常事邊。",
            "春風吹淺草，獵騎何翩翩。",
            "插羽兩相顧，鳴弓新上弦。",
            "射麋入深谷，飲馬投荒泉。",
            "馬上共傾酒，野中聊割鮮。",
            "相看未及飲，雜虜寇幽燕。",
            "烽火去不息，胡塵高際天。",
            "長驅救東北，戰解城亦全。",
            "報國行赴難，古來皆共然。"
        ],
        "title": "贈王威古",
        "id": "b4f8fa89-5d72-40d7-94a7-d437e0a5169f"
    },
    {
        "author": "崔顥",
        "paragraphs": [
            "法師東南秀，世實豪家子。",
            "削髮十二年，誦經峨眉裏。",
            "自此照羣蒙，卓然爲道雄。",
            "觀生盡入妄，悟有皆成空。",
            "淨體無衆染，苦心歸妙宗。",
            "一朝敕書至，召入承明宮。",
            "說法金殿裏，焚香清禁中。",
            "傳燈遍都邑，杖錫遊王公。",
            "天子揖妙道，羣僚趨下風。",
            "我法本無著，時來出林壑。",
            "因心得化城，隨病皆與藥。",
            "上啓黃屋心，下除蒼生縛。",
            "一從入君門，說法無朝昏。",
            "帝作轉輪王，師爲持戒尊。",
            "軒風灑甘露，佛雨生慈根。",
            "但有滅度理，而生開濟恩。",
            "復聞江海曲，好殺成風俗。",
            "帝曰我上人，爲除羶腥欲。",
            "是日發西秦，東南至蘄春。",
            "風將衡桂接，地與吳楚鄰。",
            "舊少清信士，實多漁獵人。",
            "一聞吾師至，捨網江湖濱。",
            "作禮懺前惡，潔誠期後因。",
            "因成日既久，事濟身不守。",
            "更出淮楚間，復來荆河口。",
            "荆河馬卿岑，茲地近道林。",
            "入講鳥常狎，坐禪獸不侵。",
            "都非緣未盡，曾是教所任。",
            "故我一來事，永承微妙音。",
            "竹房見衣鉢，松宇清身心。",
            "早悔業至淺，晚成計可尋。",
            "善哉遠公義，清淨如黃金。"
        ],
        "title": "贈懷一上人",
        "id": "4abcebca-f810-4eeb-bf45-d5727af37353"
    },
    {
        "author": "崔顥",
        "paragraphs": [
            "晨登天竺山，山殿朝陽曉。",
            "厓泉爭噴薄，江岫相縈繞。",
            "直上孤頂高，平看衆峰小。",
            "南州十二月，地暖冰雪少。",
            "青翠滿寒山，藤蘿覆冬沼。",
            "花龕瀑布側，青壁石林杪。",
            "鳴鐘集人天，施飯聚猨鳥。",
            "洗意歸清淨，澄心悟空了。",
            "始知世上人，萬物一何擾。"
        ],
        "title": "遊天竺寺",
        "id": "2912b483-5f2b-43a7-babf-98a67cac7662"
    },
    {
        "author": "崔顥",
        "paragraphs": [
            "輕舟去何疾，已到雲林境。",
            "起坐魚鳥間，動搖山水影。",
            "巖中響自答，溪裏言彌靜。",
            "事事令人幽，停橈向餘景。"
        ],
        "title": "入若耶溪",
        "id": "b48414ae-ff62-4084-8e48-0afdb1ec5f92"
    },
    {
        "author": "崔顥",
        "paragraphs": [
            "可憐青銅鏡，挂在白玉堂。",
            "玉堂有美女，嬌弄明月光。",
            "羅袖拂金鵲，綵屏點紅妝。",
            "妝罷含情坐，春風桃李香。"
        ],
        "title": "雜詩",
        "id": "62a772c1-f4b3-4e81-a9c9-fd8289d9bbd0"
    },
    {
        "author": "崔顥",
        "paragraphs": [
            "我在河東時，使往定襄里。",
            "定襄諸小兒，爭訟紛城市。",
            "長老莫敢言，太守不能理。",
            "謗書盈几案，文墨相填委。",
            "牽引肆中翁，追呼田家子。",
            "我來折此獄，五聽辨疑似。",
            "小大必以情，未嘗施鞭箠。",
            "是時三月暮，遍野農桑起。",
            "里巷鳴春鳩，田園引流水。",
            "此鄉多雜俗，戎夏殊音旨。",
            "顧問邊塞人，勞情曷云已。"
        ],
        "title": "結定襄郡獄效陶體",
        "id": "086c86b3-f7dc-46a1-abc1-79b1a7cd5c8d"
    },
    {
        "author": "崔顥",
        "paragraphs": [
            "長安甲第高入雲，誰家居住霍將軍。",
            "日晚朝迴擁賓從，路傍揖拜何紛紛。",
            "莫言炙手手可熱，須臾火盡灰亦滅。",
            "莫言貧賤即可欺，人生富貴自有時。",
            "一朝天子賜眼色，世上悠悠應始知。"
        ],
        "title": "長安道",
        "id": "626e8a4f-da45-45a2-9846-192bfd74b29d"
    },
    {
        "author": "崔顥",
        "paragraphs": [
            "君不見建章宮中金明枝，萬萬長條拂地垂。",
            "二月三月花如霰，九重幽深君不見。",
            "豔彩朝含四寶宮，香風旦入朝雲殿。",
            "漢家宮女春未闌，愛此芳香朝暮看。",
            "看來看去心不忘，攀折將安鏡臺上。",
            "雙雙素手剪不成，兩兩紅妝笑相向。",
            "建章昨夜起春風，一花飛落長信宮。",
            "長信麗人見花泣，憶此珍樹何嗟及。",
            "我昔初在昭陽時，朝攀暮折登玉墀。",
            "只言歲歲長相對，不悟今朝遙相思。"
        ],
        "title": "行路難",
        "id": "caae3e7c-229e-4620-be4f-3a541d27d10d"
    },
    {
        "author": "崔顥",
        "paragraphs": [
            "黃雀銜黃花，翩翩傍簷隙。",
            "本擬報君恩，如何反彈射。",
            "金罍美酒滿座春，平原愛才多衆賓。",
            "滿堂盡是忠義士，何意得有讒諛人。",
            "諛言反覆那可道，能令君心不自保。",
            "北園新栽桃李枝，根株未固何轉移。",
            "成陰結實君自取，若問傍人那得知。"
        ],
        "title": "孟門行",
        "id": "870e3d7e-233c-4ceb-99ba-f71702a0a809"
    },
    {
        "author": "崔顥",
        "paragraphs": [
            "洛陽三月梨花飛，秦地行人春憶歸。",
            "揚鞭走馬城南陌，朝逢驛使秦川客。",
            "驛使前日發章臺，傳道長安春早來。",
            "棠梨宮中燕初至，葡萄館裏花正開。",
            "念此使人歸更早，三月便達長安道。",
            "長安道上春可憐，搖風蕩日曲江邊。",
            "萬戶樓臺臨渭水，五陵花柳滿秦川。",
            "秦川寒食盛繁華，遊子春來不見家。",
            "鬬雞下杜塵初合，走馬章臺日半斜。",
            "章臺帝城稱貴里，青樓日晚歌鐘起。",
            "貴里豪家白馬驕，五陵年少不相饒。",
            "雙雙挾彈來金市，兩兩鳴鞭上渭橋。",
            "渭城橋頭酒新熟，金鞍白馬誰家宿。",
            "可憐錦瑟箏琵琶，玉壺清酒就倡家。",
            "小婦春來不解羞，嬌歌一曲楊柳花。"
        ],
        "title": "渭城少年行",
        "id": "fed02b0e-1351-48cd-aa27-b14f6231b6de"
    },
    {
        "author": "崔顥",
        "paragraphs": [
            "盧姬少小魏王家，綠鬢紅脣桃李花。",
            "魏王綺樓十二重，水晶簾箔繡芙蓉。",
            "白玉欄干金作柱，樓上朝朝學歌舞。",
            "前堂後堂羅袖人，南窗北窗花發春。",
            "翠幌珠簾鬬絲管，一彈一奏雲欲斷。",
            "君王日晚下朝歸，鳴環佩玉生光輝。",
            "人生今日得嬌貴，誰道盧姬身細微。"
        ],
        "title": "盧姬篇",
        "id": "bc702506-923c-4555-a124-a12b9c4bfb04"
    },
    {
        "author": "崔顥",
        "paragraphs": [
            "江南年少十八九，乘舟欲渡青溪口。",
            "青溪口邊一老翁，鬢眉皓白已衰朽。",
            "自言家代仕梁陳，垂朱拖紫三十人。",
            "兩朝出將復入相，五世疊鼓乘朱輪。",
            "父兄三葉皆尚主，子女四代爲妃嬪。",
            "南山賜田接御苑，北宮甲第連紫宸。",
            "直言榮華未休歇，不覺山崩海將竭。",
            "兵戈亂入建康城，煙火連燒未央闕。",
            "衣冠士子陷鋒刃，良將名臣盡埋沒。",
            "山川改易失市朝，衢路縱橫填白骨。",
            "老人此時尚少年，脫身走得投海邊。",
            "罷兵歲餘未敢出，去鄉三載方來旋。",
            "蓬蒿忘却五城宅，草木不識青谿田。",
            "雖然得歸到鄉土，零丁貧賤長辛苦。",
            "采樵屢入歷陽山，刈稻常過新林浦。",
            "少年欲知老人歲，豈知今年一百五。",
            "君今少壯我已衰，我昔少年君不睹。",
            "人生貴賤各有時，莫見羸老相輕欺。",
            "感君相問爲君說，說罷不覺令人悲。"
        ],
        "title": "江畔老人愁",
        "id": "9b0d1abc-7a10-4a1d-bf12-b8bf9be0f9a0"
    },
    {
        "author": "崔顥",
        "paragraphs": [
            "邯鄲陌上三月春，暮行逢見一婦人。",
            "自言鄉里本燕趙，少小隨家西入秦。",
            "母兄憐愛無儔侶，五歲名爲阿嬌女。",
            "七歲丰茸好顏色，八歲黠惠能言語。",
            "十三兄弟教詩書，十五青樓學歌舞。",
            "我家青樓臨道傍，紗窗綺幔暗聞香。",
            "日暮笙歌君駐馬，春日妝梳妾斷腸。",
            "不用城南使君壻，本求三十侍中郎。",
            "何知漢帝好容色，玉輦攜登歸建章。",
            "建章宮殿不知數，萬戶千門深且長。",
            "百堵塗椒接青瑣，九華閣道連洞房。",
            "水晶簾箔雲母扇，琉璃窗牖玳瑁牀。",
            "歲歲年年奉歡宴，嬌貴榮華誰不羨。",
            "恩情莫比陳皇后，寵愛全勝趙飛燕。",
            "瑤房侍寢世莫知，金屋更衣人不見。",
            "誰言一朝復一日，君王棄世市朝變。",
            "宮車出葬茂陵田，賤妾獨留長信殿。",
            "一朝太子升至尊，宮中人事如掌翻。",
            "同時侍女見讒毀，後來新人莫敢言。",
            "兄弟印綬皆被奪，昔年賞賜不復存。",
            "一旦放歸舊鄉里，乘車垂淚還入門。",
            "父母愍我曾富貴，嫁與西舍金王孫。",
            "念此翻覆復何道，百年盛衰誰能保。",
            "憶昨尚如春日花，悲今已作秋時草。",
            "少年去去莫停鞭，人生萬事由上天。",
            "非我今日獨如此，古今歇薄皆共然。"
        ],
        "title": "邯鄲宮人怨",
        "id": "d4aa078e-4ffc-4198-9110-6019fa6fe7ee"
    },
    {
        "author": "崔顥",
        "paragraphs": [
            "川上女，晚妝鮮。",
            "日落青渚試輕檝，汀長花滿正迴船。",
            "暮來浪起風轉緊，自言此去橫塘近。",
            "綠江無伴夜獨行，獨行心緒愁無盡。"
        ],
        "title": "川上女",
        "id": "5d60c870-b3f3-4a18-8d5e-584533f24e9e"
    },
    {
        "author": "崔顥",
        "paragraphs": [
            "高山代郡東接燕，鴈門胡人家近邊。",
            "解放胡鷹逐塞鳥，能將代馬獵秋田。",
            "山頭野火寒多燒，雨裏孤峰濕作煙。",
            "聞道遼西無鬬戰，時時醉向酒家眠。"
        ],
        "tags": [
            "生活",
            "边塞"
        ],
        "title": "鴈門胡人歌",
        "id": "2d5567c6-a8c1-4531-a2ef-f0e9531061bb"
    },
    {
        "author": "崔顥",
        "paragraphs": [
            "妾家近隔鳳凰池，粉壁紗窗楊柳垂。",
            "本期漢代金吾壻，誤嫁長安遊俠兒。",
            "兒家夫壻多輕薄，借客探丸重然諾。",
            "平明挾彈入新豐，日晚揮鞭出長樂。",
            "青絲白馬冶遊園，能使行人駐馬看。",
            "自矜陌上繁華盛，不念閨中花鳥闌。",
            "花間陌上春將晚，走馬鬬雞猶未返。",
            "三時出望無消息，一去那知行近遠。",
            "桃李花開覆井欄，朱樓落日捲簾看。",
            "愁來欲奏相思曲，抱得秦箏不忍彈。"
        ],
        "title": "代閨人答輕薄少年",
        "id": "d0f5cd79-3d6f-4958-abc5-ab19729fccab"
    },
    {
        "author": "崔顥",
        "paragraphs": [
            "長安城中月如練，家家此夜持針線。",
            "仙裙玉佩空自知，天上人間不相見。",
            "長信深陰夜轉幽，瑤堦金閣數螢流。",
            "班姬此夕愁無限，河漢三更看斗牛。"
        ],
        "title": "七夕",
        "id": "2702a1f6-bbac-4c86-90c1-1436804046b8"
    },
    {
        "author": "崔顥",
        "paragraphs": [
            "君王寵初歇，棄妾長門宮。",
            "紫殿青苔滿，高樓明月空。",
            "夜愁生枕席，春意罷簾櫳。",
            "泣盡無人問，容華落鏡中。"
        ],
        "title": "長門怨",
        "id": "d3e4b2ee-f3fe-466f-a391-964efd13eb0b"
    },
    {
        "author": "崔顥",
        "paragraphs": [
            "十五嫁王昌，盈盈入畫堂。",
            "自矜年最少，復倚壻爲郎。",
            "舞愛前谿綠，歌憐子夜長。",
            "閑來鬬百草，度日不成妝。"
        ],
        "title": "王家少婦",
        "id": "e084dced-a458-4721-aca9-f7c668a0e5a7"
    },
    {
        "author": "崔顥",
        "paragraphs": [
            "二月春來半，宮中日漸長。",
            "柳垂金屋煖，花發玉樓香。",
            "拂匣先臨鏡，調笙更炙簧。",
            "還將歌舞態，只擬奉君王。"
        ],
        "title": "岐王席觀妓",
        "id": "7939cb25-46f7-4c07-80f4-e38cea026602"
    },
    {
        "author": "崔顥",
        "paragraphs": [
            "巳日帝城春，傾都祓禊晨。",
            "停車須傍水，奏樂要驚塵。",
            "弱柳障行騎，浮橋擁看人。",
            "猶言日尚早，更向九龍津。"
        ],
        "title": "上巳",
        "id": "e3b557f1-e7f7-4522-9eac-b3045ef4de2a"
    },
    {
        "author": "崔顥",
        "paragraphs": [
            "聞君爲漢將，虜騎罷南侵。",
            "出塞清沙漠，還家拜羽林。",
            "風霜臣節苦，歲月主恩深。",
            "爲語西河使，知余報國心。"
        ],
        "title": "贈梁州張都督",
        "id": "117aeb95-316c-4841-95fa-99fe405f5bb8"
    },
    {
        "author": "崔顥",
        "paragraphs": [
            "客從巴水渡，傳爾泝行舟。",
            "是日風波霽，高堂雨半收。",
            "青山滿蜀道，綠水向荆州。",
            "不作書相問，誰能慰別愁。"
        ],
        "title": "贈盧八象",
        "id": "04a613bf-b268-4b75-9b4d-77bf3490f1c9"
    },
    {
        "author": "崔顥",
        "paragraphs": [
            "客行逢雨霽，歇馬上津樓。",
            "山勢雄三輔，關門扼九州。",
            "川從陝路去，河遶華陰流。",
            "向晚登臨處，風煙萬里愁。"
        ],
        "title": "題潼關樓",
        "id": "6b8258d9-5cc5-4bde-9768-94b3e9e9ef39"
    },
    {
        "author": "崔顥",
        "paragraphs": [
            "梁日東陽守，爲樓望越中。",
            "綠窗明月在，青史古人空。",
            "江靜聞山狖，川長數塞鴻。",
            "登臨白雲晚，流恨此遺風。"
        ],
        "title": "題沈隱侯八詠樓",
        "id": "b6646529-868b-4b18-85b2-0e39c7171005"
    },
    {
        "author": "崔顥",
        "paragraphs": [
            "昨晚南行楚，今朝北泝河。",
            "客愁能幾日，鄉路漸無多。",
            "晴景搖津樹，春風起棹歌。",
            "長淮亦已盡，寧復畏潮波。"
        ],
        "title": "晚入汴水",
        "id": "7f7c00be-7da2-42b5-8465-806de1d0414b"
    },
    {
        "author": "崔顥",
        "paragraphs": [
            "北上途未半，南行歲已闌。",
            "孤舟下建德，江水入新安。",
            "海近山常雨，谿深地早寒。",
            "行行泊不可，須及子陵灘。"
        ],
        "title": "發錦沙村",
        "id": "d374479f-b077-4bcb-baea-30b804709138"
    },
    {
        "author": "崔顥",
        "paragraphs": [
            "征馬去翩翩，城秋月正圓。",
            "單于莫近塞，都護欲臨邊。",
            "漢驛通煙火，胡沙乏井泉。",
            "功成須獻捷，未必去經年。"
        ],
        "tags": [
            "送别",
            "祝愿",
            "边塞"
        ],
        "title": "送單于裴都護赴西河",
        "id": "89873bcc-ae02-40f3-a288-583573acfc96"
    },
    {
        "author": "崔顥",
        "paragraphs": [
            "昔人已乘白雲去，此地空餘黃鶴樓。",
            "黃鶴一去不復返，白雲千載空悠悠。",
            "晴川歷歷漢陽樹，春草萋萋鸚鵡洲。",
            "日暮鄉關何處是，煙波江上使人愁。"
        ],
        "tags": [
            "唐诗三百首",
            "黄鹤楼",
            "隋・唐・五代",
            "七言律诗",
            "八年级上册(课外)",
            "写景",
            "初中古诗",
            "思乡",
            "名楼、庙宇",
            "怀古",
            "带有地名",
            "地名"
        ],
        "title": "黃鶴樓",
        "id": "2188f98e-d5f0-4740-b94b-e1497a3619ee"
    },
    {
        "author": "崔顥",
        "paragraphs": [
            "岧嶤太華俯咸京，天外三峰削不成。",
            "武帝祠前雲欲散，仙人掌上雨初晴。",
            "河山北枕秦關險，驛樹西連漢畤平。",
            "借問路傍名利客，無如此處學長生。"
        ],
        "tags": [
            "唐诗三百首",
            "七言律诗",
            "怀古",
            "山水"
        ],
        "title": "行經華陰",
        "id": "39b2954c-04df-4561-ad6e-f4ddbae0db1e"
    },
    {
        "author": "崔顥",
        "paragraphs": [
            "妾年初二八，家住洛橋頭。",
            "玉戶臨馳道，朱門近御溝。",
            "使君何假問，夫壻大長秋。",
            "女弟新承寵，諸兄近拜侯。",
            "春生百子殿，花發五城樓。",
            "出入千門裏，年年樂未休。"
        ],
        "title": "相逢行",
        "id": "6ab6d4a2-cebc-4d9b-994c-f3e95fb6e98a"
    },
    {
        "author": "崔顥",
        "paragraphs": [
            "燕郊芳歲晚，殘雪凍邊城。",
            "四月青草合，遼陽春水生。",
            "胡人正牧馬，漢將日徵兵。",
            "露重寶刀濕，沙虛金鼓鳴。",
            "寒衣著已盡，春服與誰成。",
            "寄語洛陽使，爲傳邊塞情。"
        ],
        "tags": [
            "战争",
            "边塞"
        ],
        "title": "遼西作",
        "id": "228cc6fa-c659-4ee8-a9c9-9242ae570970"
    },
    {
        "author": "崔顥",
        "paragraphs": [
            "西掖黃樞近，東曹紫禁連。",
            "地因才子拜，人用省郎遷。",
            "夜直千門靜，河明萬象懸。",
            "建章宵漏急，閶闔曉鐘傳。",
            "寵列貂蟬位，恩深侍從年。",
            "九重初起草，五夜即成篇。",
            "顧己無官次，循涯但自憐。",
            "遠陪蘭署作，空此仰神仙。"
        ],
        "title": "奉和許給事夜直簡諸公",
        "id": "c115c820-4001-45ac-8612-c7b58d4a86f9"
    },
    {
        "author": "崔顥",
        "paragraphs": [
            "鳴棹下東陽，回舟入剡鄉。",
            "青山行不盡，綠水去何長。",
            "地氣秋仍濕，江風晚漸涼。",
            "山梅猶作雨，谿橘未知霜。",
            "謝客文逾盛，林公未可忘。",
            "多慚越中好，流恨閱時芳。"
        ],
        "title": "舟行入剡",
        "id": "ed672ad2-1a5b-4bc5-b0e1-5ed1ea49dc1e"
    },
    {
        "author": "崔顥",
        "paragraphs": [
            "聖賢將立喻，上善貯情深。",
            "潔白依全德，澄清有片心。",
            "澆浮知不撓，濫濁固難侵。",
            "方寸懸高鑑，生涯詎陸沈。",
            "對泉能自誡，如鏡靜相臨。",
            "廉慎傳家政，流芳合古今。"
        ],
        "title": "澄水如鑑",
        "id": "40c9280d-c221-4d4e-bc63-86c853be15bf"
    },
    {
        "author": "崔顥",
        "paragraphs": [
            "君家何處住？妾住在橫塘。",
            "停船暫借問，或恐是同鄉。"
        ],
        "tags": [
            "唐诗三百首",
            "孤独",
            "女子",
            "思乡",
            "乐府"
        ],
        "title": "長干曲四首 一",
        "id": "c39225f9-16b2-4713-a11c-d7030ec3b1c9"
    },
    {
        "author": "崔顥",
        "paragraphs": [
            "家臨九江水，來去九江側。",
            "同是長干人，自小不相識。"
        ],
        "tags": [
            "唐诗三百首",
            "家乡",
            "女子",
            "热爱",
            "乐府"
        ],
        "title": "長干曲四首 二",
        "id": "4a732464-35a5-4ffc-94d0-37d653eef2a1"
    },
    {
        "author": "崔顥",
        "paragraphs": [
            "下渚多風浪，蓮舟漸覺稀。",
            "那能不相待，獨自逆潮歸。"
        ],
        "title": "長干曲四首 三",
        "id": "88c46a8d-d2b8-415d-9bae-1de77f2bfddd"
    },
    {
        "author": "崔顥",
        "paragraphs": [
            "三江潮水急，五湖風浪湧。",
            "由來花性輕，莫畏蓮舟重。"
        ],
        "title": "長干曲四首 四",
        "id": "9f5f18e9-b433-48c2-9a89-fa1056b74e3a"
    },
    {
        "author": "崔顥",
        "paragraphs": [
            "長安南下幾程途，得到邗溝弔綠蕪。",
            "渚畔鱸魚舟上釣，羨君歸老向東吳。"
        ],
        "title": "維揚送友還蘇州",
        "id": "8d0784dc-e386-4237-8022-d24d8ae96d05"
    },
    {
        "author": "祖詠",
        "paragraphs": [
            "夫差日淫放，舉國求妃嬪。",
            "自謂得王寵，代間無美人。",
            "碧羅象天閣，坐輦乘芳春。",
            "宮女數千騎，常遊江水濱。",
            "年深玉顏老，時薄花妝新。",
            "拭淚下金殿，嬌多不顧身。",
            "生前妬歌舞，死後同灰塵。",
            "冢墓令人哀，哀於銅雀臺。"
        ],
        "title": "古意二首 一",
        "id": "fcde35d4-d776-498b-aee7-8f7f178df255"
    },
    {
        "author": "祖詠",
        "paragraphs": [
            "楚王竟何去，獨自留巫山。",
            "偏使世人見，迢迢江漢間。",
            "駐舟春谿裏，誓願拜靈顏。",
            "夢寐覩神女，金沙鳴珮環。",
            "閑豔絕世姿，令人氣力微。",
            "含笑默不語，化作朝雲飛。"
        ],
        "title": "古意二首 二",
        "id": "8ea0f553-cc8f-46b8-9a68-d1a80a71939d"
    },
    {
        "author": "祖詠",
        "paragraphs": [
            "天色混波濤，岸陰匝村墅。",
            "微微漢祖廟，隱隱江陵渚。",
            "雲樹森已重，時明鬱相拒。"
        ],
        "title": "渡淮河寄平一",
        "id": "7d75943b-6a3a-4b5b-9aa7-bf78d26be182"
    },
    {
        "author": "祖詠",
        "paragraphs": [
            "淹留歲將[晏]，久廢南山期。",
            "舊業不見棄，還山從此辭。",
            "漚麻入南澗，刈麥向東菑。",
            "對酒雞黍熟，閉門風雪時。",
            "非君一延首，誰慰遙相思。"
        ],
        "title": "歸汝墳山莊留別盧象",
        "id": "7e6fcfbc-5fa7-49b3-b34d-82006fa958e5"
    },
    {
        "author": "祖詠",
        "paragraphs": [
            "前路入鄭郊，尚經百餘里。",
            "馬煩時欲歇，客歸程未已。",
            "落日桑柘陰，遙村煙火起。",
            "西還不遑宿，中夜渡涇水。"
        ],
        "title": "夕次圃田店",
        "id": "af12f90e-1f84-4b72-aacb-0a85933f67d8"
    },
    {
        "author": "祖詠",
        "paragraphs": [
            "舊居東臯上，左右俯荒村。",
            "樵路前傍嶺，田家遙對門。",
            "歡娛始披拂，愜意在郊原。",
            "餘霽蕩川霧，新秋仍晝昏。",
            "攀條憩林麓，引水開泉源。",
            "稼穡豈云倦，桑麻今正繁。",
            "方求靜者賞，偶與潛夫論。",
            "雞黍何必具，吾心知道尊。"
        ],
        "title": "田家即事",
        "id": "39893b55-0af2-4090-98b9-c7eea69663df"
    },
    {
        "author": "祖詠",
        "paragraphs": [
            "君王既巡狩，輦道入秦京。",
            "遠樹低槍壘，孤峯入幔城。",
            "寒疎清禁漏，夜警羽林兵。",
            "誰念迷方客，長懷魏闕情。"
        ],
        "title": "扈從御宿池",
        "id": "cfcc81e1-e1a5-4138-87c4-a58eac0c0076"
    },
    {
        "author": "祖詠",
        "paragraphs": [
            "宿雨朝來歇，空山天氣清。",
            "盤雲雙鶴下，隔水一蟬鳴。",
            "古道黃花落，平蕪赤燒生。",
            "茂陵雖有病，猶得伴君行。"
        ],
        "title": "贈苗發員外",
        "id": "a0606067-a985-4ce7-b1a4-7a2764e78ee8"
    },
    {
        "author": "祖詠",
        "paragraphs": [
            "四年不相見，相見復何爲。",
            "握手言未畢，却令傷別離。",
            "升堂還駐馬，酌醴便呼兒。",
            "語嘿自相對，安用傍人知。"
        ],
        "title": "答王維留宿",
        "id": "85f22040-1449-4dd7-bfe5-9674db1faa0a"
    },
    {
        "author": "祖詠",
        "paragraphs": [
            "朝來已握手，宿別更傷心。",
            "灞水行人渡，商山驛路深。",
            "故情君且足，謫宦我難任。",
            "直道皆如此，誰能淚滿襟。"
        ],
        "title": "長樂驛留別盧象裴總",
        "id": "7b6ae1ac-edf2-4c8b-867f-cbcf098a45a5"
    },
    {
        "author": "祖詠",
        "paragraphs": [
            "常聞積歸思，昨夜又兼秋。",
            "鄉路京華遠，王程江水流。",
            "吳歌喧兩岸，楚客醉孤舟。",
            "漸覺潮初上，悽然多暮愁。"
        ],
        "title": "送劉高郵棁使入都",
        "id": "12ed2359-fa68-40fa-aeac-a00e3189892d"
    },
    {
        "author": "祖詠",
        "paragraphs": [
            "吳王承國寵，列第禁城東。",
            "連夜徵詞客，當春試舞童。",
            "砌分池水岸，牕度竹林風。",
            "更待西園月，金尊樂未終。"
        ],
        "title": "宴吳王宅",
        "id": "de5e4d03-d660-4da2-bf4e-1db97a7ab281"
    },
    {
        "author": "祖詠",
        "paragraphs": [
            "西入秦關口，南瞻驛路連。",
            "彩雲生闕下，松樹到祠邊。",
            "作鎮當官道，雄都俯大川。",
            "蓮峯徑上處，彷彿有神仙。"
        ],
        "tags": [
            "华山"
        ],
        "title": "觀華嶽",
        "id": "669c6ad1-70fa-48e9-9a54-35d35610c204"
    },
    {
        "author": "祖詠",
        "paragraphs": [
            "井邑連淮泗，南樓向晚過。",
            "望灘沙鷺起，尋岸浴童歌。",
            "近海雲偏出，兼秋雨更多。",
            "明晨擬回棹，鄉思恨風波。"
        ],
        "title": "泗上馮使君南樓作",
        "id": "875a466e-3eca-4713-9bbc-de9355c4ede3"
    },
    {
        "author": "祖詠",
        "paragraphs": [
            "別業居幽處，到來生隱心。",
            "南山當戶牖，灃水映園林。",
            "屋覆經冬雪，庭昏未夕陰。",
            "寥寥人境外，閑坐聽春禽。"
        ],
        "title": "蘇氏別業",
        "id": "094290fb-5df1-4277-a3e5-a9d321fdfc1e"
    },
    {
        "author": "祖詠",
        "paragraphs": [
            "失路農爲業，移家到汝墳。",
            "獨愁常廢卷，多病久離羣。",
            "鳥雀垂窻柳，虹霓出澗雲。",
            "山中無外事，樵唱有時聞。"
        ],
        "title": "汝墳別業",
        "id": "90652c8c-0dbc-4eae-8e27-edd71d621b92"
    },
    {
        "author": "祖詠",
        "paragraphs": [
            "晝眺伊川曲，巖間霽色明。",
            "淺沙平有路，流水漫無聲。",
            "浴鳥沿波聚，潛魚觸釣驚。",
            "更憐春岸綠，幽意滿前楹。"
        ],
        "title": "陸渾水亭",
        "id": "d397f8cb-15aa-4f2f-b219-701143cc8a8d"
    },
    {
        "author": "祖詠",
        "paragraphs": [
            "路向榮川谷，晴來望盡通。",
            "細煙生水上，圓月在舟中。",
            "岸勢迷行客，秋聲亂草蟲。",
            "旅懷勞自慰，淅淅有涼風。"
        ],
        "title": "過鄭曲",
        "id": "f5c208b5-2519-4f27-bbc7-b40989770878"
    },
    {
        "author": "祖詠",
        "paragraphs": [
            "相知有叔卿，訟簡夜彌清。",
            "旅泊倦愁臥，堂空聞曙更。",
            "風簾搖燭影，秋雨帶蟲聲。",
            "歸思那堪說，悠悠限洛城。"
        ],
        "title": "宿陳留李少府揆廳",
        "id": "20e22daf-a545-4517-98ae-ded485dde817"
    },
    {
        "author": "祖詠",
        "paragraphs": [
            "梅福幽棲處，佳期不忘還。",
            "鳥吟當戶竹，花繞傍池山。",
            "水氣侵階冷，松陰覆座閑。",
            "寧知武陵趣，宛在市朝間。"
        ],
        "title": "題韓少府水亭",
        "id": "0656e444-ea22-4f09-a0aa-397e204ea5a9"
    },
    {
        "author": "祖詠",
        "paragraphs": [
            "蘭若無人到，真僧出復稀。",
            "苔侵行道席，雲濕坐禪衣。",
            "澗鼠緣香案，山蟬噪竹扉。",
            "世間長不見，寧止暫忘歸。"
        ],
        "title": "題遠公經臺",
        "id": "019312e6-a9e8-4ba7-a66e-2e11838403f3"
    },
    {
        "author": "祖詠",
        "paragraphs": [
            "自得中峰住，深林亦閉關。",
            "經秋無客到，入夜有僧還。",
            "暗澗泉聲小，荒岡樹影閑。",
            "高窻不可望，星月滿空山。"
        ],
        "title": "中峯居喜見苗發",
        "id": "5d79e014-ba3f-430a-b0c2-a5224d032904"
    },
    {
        "author": "祖詠",
        "paragraphs": [
            "楚山不可極，歸路但蕭條。",
            "海色晴看雨，江聲夜聽潮。",
            "劒留南斗近，書寄北風遙。",
            "爲報空潭橘，無媒寄洛橋。"
        ],
        "tags": [
            "江南",
            "思念",
            "家乡",
            "景色"
        ],
        "title": "江南旅情",
        "id": "076912b3-7157-481a-a955-2bf4f35c928c"
    },
    {
        "author": "祖詠",
        "paragraphs": [
            "纔入維揚郡，鄉關此路遙。",
            "林藏初過雨，風退欲歸潮。",
            "江火明沙岸，雲帆礙浦橋。",
            "客衣今日薄，寒氣近來饒。"
        ],
        "title": "泊揚子津",
        "id": "9b188774-5b9b-47e3-b91a-2df0e8b60a7c"
    },
    {
        "author": "祖詠",
        "paragraphs": [
            "江亭當廢國，秋景倍蕭騷。",
            "夕照明殘壘，寒潮漲古濠。",
            "就田看鶴大，隔水見僧高。",
            "無限前朝事，醒吟易覺勞。"
        ],
        "title": "晚泊金陵水亭",
        "id": "e5bf3b92-7b85-462f-ad14-2a46edc0e73e"
    },
    {
        "author": "祖詠",
        "paragraphs": [
            "閨女求天女，更闌意未闌。",
            "玉庭開粉席，羅袖捧金盤。",
            "向月穿針易，臨風整線難。",
            "不知誰得巧，明旦試相看。"
        ],
        "title": "七夕",
        "id": "a28adab8-eaed-46eb-862b-7768e8c7079e"
    },
    {
        "author": "祖詠",
        "paragraphs": [
            "燕臺一望客心驚，簫鼓喧喧漢將營。",
            "萬里寒光生積雪，三邊曙色動危旌。",
            "沙場烽火連胡月，海畔雲山擁薊城。",
            "少小雖非投筆吏，論功還欲請長纓。"
        ],
        "tags": [
            "唐诗三百首",
            "七言律诗",
            "冬天",
            "边塞"
        ],
        "title": "望薊門",
        "id": "6beb5cc2-ae49-4e23-952a-1cb92fa11512"
    },
    {
        "author": "祖詠",
        "paragraphs": [
            "前堦微雨歇，開戶散窺林。",
            "月出夜方淺，水涼池更深。",
            "餘風生竹樹，清露薄衣襟。",
            "遇物遂遙歎，懷人滋遠心。",
            "依稀成夢想，影響絕徽音。",
            "誰念窮居者，明時嗟陸沈。"
        ],
        "title": "家園夜坐寄郭微",
        "id": "b458b829-a8a7-4325-82f2-678e0c93fb7f"
    },
    {
        "author": "祖詠",
        "paragraphs": [
            "秋風多客思，行旅厭艱辛。",
            "自洛非才子，遊梁得主人。",
            "文章參末議，榮賤豈同倫。",
            "歎逝逢三演，懷賢憶四真。",
            "情因恩舊好，契託死生親。",
            "所媿能投贈，清言益潤身。"
        ],
        "title": "酬汴州李別駕贈",
        "id": "53de2321-a23d-49b9-84d6-822713c3dee4"
    },
    {
        "author": "祖詠",
        "paragraphs": [
            "田家復近臣，行樂不違親。",
            "霽日園林好，清明煙火新。",
            "以文長會友，唯德自成鄰。",
            "池照窻陰晚，杯香藥味春。",
            "簷前花覆地，竹外鳥窺人。",
            "何必桃源裏，深居作隱淪。"
        ],
        "title": "清明宴司勳劉郎中別業",
        "id": "82f66261-c88c-4823-b28e-0ef5b1b291cd"
    },
    {
        "author": "祖詠",
        "paragraphs": [
            "秋天聞好鳥，驚起出簾帷。",
            "却念殊方月，能鳴已後時。",
            "遷喬誠可早，出谷此何遲。",
            "顧影慙無對，懷羣空所思。",
            "淒涼歲欲晚，蕭索燕將辭。",
            "留聽未終曲，彌令心獨悲。",
            "高飛憑力致，巧囀任天姿。",
            "返覆知而靜，間關斷若遺。",
            "花繁上林路，霜落汝川湄。",
            "且長凌風翮，乘春自有期。"
        ],
        "title": "汝墳秋同仙州王長史翰聞百舌鳥",
        "id": "57431a69-8bd2-493d-a83c-53e7449f6834"
    },
    {
        "author": "祖詠",
        "paragraphs": [
            "滄江一身客，獻賦空十年。",
            "明主豈能好，今人誰舉賢。",
            "國門稅征駕，旅食謀歸旋。",
            "皦日媚春水，綠蘋香客船。",
            "無媒既不達，予亦思歸田。"
        ],
        "title": "送丘爲下第",
        "id": "9f597a8a-e251-4c46-8079-8270f24cd34c"
    },
    {
        "author": "祖詠",
        "paragraphs": [
            "朱戶敞高扉，青槐礙落暉。",
            "八龍乘慶重，三虎遞朝歸。",
            "坐竹人聲絕，橫琴鳥語稀。",
            "花慙潘岳貌，年稱老萊衣。",
            "葉暗朱櫻熟，絲長粉蝶飛。",
            "應憐魯儒賤，空與故山違。"
        ],
        "title": "贈苗發員外",
        "id": "58f5c1c1-fe8d-4475-b394-c68013ebd2ff"
    },
    {
        "author": "祖詠",
        "paragraphs": [
            "汝潁俱宿好，往來託層巒。",
            "終日何寂寞，繞籬生蕙蘭。"
        ],
        "title": "寄王長史",
        "id": "491be4cd-418f-423a-94bf-cf97fba6fea7"
    },
    {
        "author": "祖詠",
        "paragraphs": [
            "送別到中流，秋船倚渡頭。",
            "相看尚不遠，未可即回舟。"
        ],
        "title": "別怨",
        "id": "5eae5172-49fa-46f0-89a9-fa4261f928f1"
    },
    {
        "author": "祖詠",
        "paragraphs": [
            "終南陰嶺秀，積雪浮雲端。",
            "林表明霽色，城中增暮寒。"
        ],
        "tags": [
            "唐诗三百首",
            "写雪",
            "冬天",
            "写景",
            "雪",
            "冬",
            "五言绝句"
        ],
        "title": "終南望餘雪",
        "id": "b4780bd1-1703-4bce-a801-d5ed566826b5"
    },
    {
        "author": "祖詠",
        "paragraphs": [
            "不知疊嶂夜來雨，清曉石楠花亂流。"
        ],
        "title": "句",
        "id": "9fda363f-0256-488d-bf60-a1a7250aee6c"
    },
    {
        "author": "李頎",
        "paragraphs": [
            "九嶷日已暮，三湘雲復愁。",
            "窅靄羅袂色，潺湲江水流。",
            "佳期來北渚，捐佩在芳洲。"
        ],
        "title": "湘夫人",
        "id": "c28945b1-db29-432b-85ce-ddc66101a12d"
    },
    {
        "author": "李頎",
        "paragraphs": [
            "黃雲雁門郡，日暮風沙裏。",
            "千騎黑貂裘，皆稱羽林子。",
            "金笳吹朔雪，鐵馬嘶雲水。",
            "帳下飲蒲萄，平生寸心是。"
        ],
        "title": "塞下曲",
        "id": "bdf3a5d1-3079-43a7-93eb-b77bdff46f9d"
    },
    {
        "author": "李頎",
        "paragraphs": [
            "行人朝走馬，直指薊城傍。",
            "薊城通漠北，萬里別吾鄉。",
            "海上千烽火，沙中百戰場。",
            "軍書發上郡，春色度河陽。",
            "褭褭漢宮柳，青青胡地桑。",
            "琵琶出塞曲，橫笛斷君腸。"
        ],
        "tags": [
            "边塞"
        ],
        "title": "古塞下曲",
        "id": "752d1ba0-6bc4-408e-b07a-757fcc653f7b"
    },
    {
        "author": "李頎",
        "paragraphs": [
            "白首何老人，蓑笠蔽其身。",
            "避世長不仕，釣魚清江濱。",
            "浦沙明濯足，山月靜垂綸。",
            "寓宿湍與瀨，行歌秋復春。",
            "持竿湘岸竹，爇火蘆洲薪。",
            "綠水飯香稻，青荷包紫鱗。",
            "於中還自樂，所欲全吾真。",
            "而笑獨醒者，臨流多苦辛。"
        ],
        "title": "漁父歌",
        "id": "5667797f-6e78-4ef2-b041-6af59b44a0c2"
    },
    {
        "author": "李頎",
        "paragraphs": [
            "濩落久無用，隱身甘采薇。",
            "仍聞薄宦者，還事田家衣。",
            "潁水日夜流，故人相見稀。",
            "春山不可望，黃鳥東南飛。",
            "濯足豈長往，一樽聊可依。",
            "了然潭上月，適我胷中機。",
            "在昔同門友，如今出處非。",
            "優遊白虎殿，偃息青瑣闈。",
            "且有薦君表，當看攜手歸。",
            "寄書不待面，蘭茝空芳菲。"
        ],
        "title": "東京寄萬楚",
        "id": "6f460078-ac6f-47bf-b189-abb2bdc73ef9"
    },
    {
        "author": "李頎",
        "paragraphs": [
            "得道凡百歲，燒丹惟一身。",
            "悠悠孤峰頂，日見三花春。",
            "白鶴翠微裏，黃精幽澗濱。",
            "始知世上客，不及山中人。",
            "仙境若在夢，朝雲如可親。",
            "何由覩顏色，揮手謝風塵。"
        ],
        "title": "寄焦鍊師",
        "id": "4cc5bce5-f928-4b20-b197-10a45c33e94a"
    },
    {
        "author": "李頎",
        "paragraphs": [
            "飲馬伊水中，白雲鳴臯上。",
            "氛氳山絕頂，行子時一望。",
            "照日龍虎姿，攢空冰雪狀。",
            "嵡嵸殊未已，崚嶒忽相向。",
            "皎皎橫綠林，霏霏澹青嶂。",
            "遠映村更失，孤高鶴來傍。",
            "勝氣欣有逢，仙遊且難訪。",
            "故人吏京劇，每事多閑放。",
            "室畫峨眉峯，心格洞庭浪。",
            "惜哉清興裏，不見予所尚。"
        ],
        "tags": [
            "洞庭湖"
        ],
        "title": "望鳴臯山白雲寄洛陽盧主簿",
        "id": "96b9e04a-62fc-4192-af6b-71b7dddb3fc5"
    },
    {
        "author": "李頎",
        "paragraphs": [
            "名高不擇仕，委世隨虛舟。",
            "小邑常歎屈，故鄉行可遊。",
            "青楓半村戶，香稻盈田疇。",
            "爲政日清淨，何人同海鷗。",
            "搖巾北林夕，把菊東山秋。",
            "對酒池雲滿，向家湖水流。",
            "岸陰止鳴鵠，山色映潛虯。",
            "靡靡俗中理，蕭蕭川上幽。",
            "昔年至吳郡，常隱臨江樓。",
            "我有一書札，因之芳杜洲。"
        ],
        "title": "寄萬齊融",
        "id": "a83f4910-6850-485d-afb8-4fd181db58e7"
    },
    {
        "author": "李頎",
        "paragraphs": [
            "張公性嗜酒，豁達無所營。",
            "皓首窮草隸，時稱太湖精。",
            "露頂據胡牀，長呌三五聲。",
            "興來灑素壁，揮筆如流星。",
            "下舍風蕭條，寒草滿戶庭。",
            "問家何所有，生事如浮萍。",
            "左手持蟹螯，右手執丹經。",
            "瞪目視霄漢，不知醉與醒。",
            "諸賓且方坐，旭日臨東城。",
            "荷葉裹江魚，白甌貯香秔。",
            "微祿心不屑，放神於八紘。",
            "時人不識者，即是安期生。"
        ],
        "tags": [
            "太湖"
        ],
        "title": "贈張旭",
        "id": "b319c3ce-bca6-48c0-b619-ab9ec41aab54"
    },
    {
        "author": "李頎",
        "paragraphs": [
            "蘇君年幾許，狀貌如玉童。",
            "采藥傍梁宋，共言隨日翁。",
            "常辭小縣宰，一往東山東。",
            "不復有家室，悠悠人世中。",
            "子孫皆老死，相識悲轉蓬。",
            "髮白還更黑，身輕行若風。",
            "汎然無所繫，心與孤雲同。",
            "出入雖一杖，安然知始終。",
            "願聞素女事，去采山花叢。",
            "誘我爲弟子，逍遙尋葛洪。"
        ],
        "title": "贈蘇明府",
        "id": "e51a3ce2-cc8f-424a-a54c-43b4052eb172"
    },
    {
        "author": "李頎",
        "paragraphs": [
            "古人已不見，喬木竟誰過。",
            "寂寞首陽山，白雲空復多。",
            "蒼苔歸地骨，皓首采薇歌。",
            "畢命無怨色，成仁其若何。",
            "我來入遺廟，時候微清和。",
            "落日弔山鬼，回風吹女蘿。",
            "石崖向西豁，引領望黃河。",
            "千里一飛鳥，孤光東逝波。",
            "驅車層城路，惆悵此巖阿。"
        ],
        "tags": [
            "黄河"
        ],
        "title": "登首陽山謁夷齊廟",
        "id": "f244e07a-9f1b-4bf2-957f-8c2ae2d78809"
    },
    {
        "author": "李頎",
        "paragraphs": [
            "先生谷神者，甲子焉能計。",
            "自說軒轅師，于今幾千歲。",
            "寓遊城郭裏，浪跡希夷際。",
            "應物雲無心，逢時舟不繫。",
            "餐霞斷火粒，野服兼荷製。",
            "白雪淨肌膚，青松養身世。",
            "韜精殊豹隱，鍊骨同蟬蛻。",
            "忽去不知誰，偶來寧有契。",
            "二儀齊壽考，六合隨休憩。",
            "彭耼猶嬰孩，松期且微細。",
            "嘗聞穆天子，更憶漢皇帝。",
            "親屈萬乘尊，將窮四海裔。",
            "車徒徧草木，錦帛招談說。",
            "八駿空往還，三山轉虧蔽。",
            "吾君感至德，玄老欣來詣。",
            "受籙金殿開，清齋玉堂閉。",
            "笙歌迎拜首，羽帳崇嚴衞。",
            "禁柳垂香鑪，宮花拂仙袂。",
            "祈年寶祚廣，致福蒼生惠。",
            "何必待龍髯，鼎成方取濟。"
        ],
        "title": "謁張果先生",
        "id": "8563597c-df86-421a-9aa8-03e029995e2c"
    },
    {
        "author": "李頎",
        "paragraphs": [
            "名嶽在廡下，吾師居一牀。",
            "每聞楞伽經，只對清翠光。",
            "百谷聚雪色，莓苔侵屋梁。",
            "氣盤古壁轉，勢引幽堦長。",
            "願遊薜葉下，日見金鑪香。"
        ],
        "title": "光上座廊下衆山五韻",
        "id": "26953709-a8f3-4944-863e-cb446b59e85f"
    },
    {
        "author": "李頎",
        "paragraphs": [
            "風俗尚九日，此情安可忘。",
            "菊花辟惡酒，湯餅茱萸香。",
            "雲入授衣假，風吹閑宇涼。",
            "主人盡歡意，林景晝微茫。",
            "清切晚砧動，東西歸鳥行。",
            "淹留悵爲別，日醉秋雲光。"
        ],
        "title": "九月九日劉十八東堂集",
        "id": "8ab5c0f7-3552-47db-972c-966aef096c68"
    },
    {
        "author": "李頎",
        "paragraphs": [
            "登岸還入舟，水禽驚笑語。",
            "晚葉低衆色，濕雲帶殘暑。",
            "落日乘醉歸，溪流復幾許。"
        ],
        "title": "宋少府東谿泛舟",
        "id": "9b92e0d6-89ed-4d59-b017-cea38d70ac1d"
    },
    {
        "author": "李頎",
        "paragraphs": [
            "濟水出王屋，其源來不窮。",
            "洑泉數眼沸，平地流清通。",
            "皇帝崇祀典，詔書視三公。",
            "分官禱靈廟，奠璧沈河宮。",
            "神應每如荅，松篁氣葱蘢。",
            "蒼螭送飛雨，赤鯉噴迴風。",
            "灑酒布瑤席，吹簫下玉童。",
            "玄冥掌陰事，祝史告年豐。",
            "百谷趨潭底，三光懸鏡中。",
            "淺深露沙石，蘋藻生虛空。",
            "晚景臨汎美，亭臯輕靄紅。",
            "晴山傍舟楫，白鷺驚絲桐。",
            "我本家潁北，開門見維嵩。",
            "焉知松峰外，又有天壇東。",
            "左手正接䍦，浩歌眄青穹。",
            "夷猶傲清吏，偃仰狎漁翁。",
            "對此川上閑，非君誰與同。",
            "霜凝遠村渚，月靜蒹葭叢。",
            "茲境信難遇，爲歡殊未終。",
            "淹留悵言別，煙嶼夕微濛。"
        ],
        "title": "與諸公遊濟瀆泛舟",
        "id": "084dd7b8-1ae4-44c7-af74-7890a1d8b817"
    },
    {
        "author": "李頎",
        "paragraphs": [
            "夫子大名下，家無鍾石儲。",
            "惜哉湖海上，曾校蓬萊書。",
            "外物非本意，此生空澹如。",
            "所思但乘興，遠適唯單車。",
            "高道時坎坷，故交願吹噓。",
            "徒言青瑣闥，不愛承明廬。",
            "百里人戶滿，片言爭訟疎。",
            "手持蓮花經，目送飛鳥餘。",
            "晚景南路別，炎雲中伏初。",
            "此行儻不遂，歸食蘆洲魚。"
        ],
        "title": "送綦毋三謁房給事",
        "id": "913eeddf-2223-49e4-b04a-6d266420b8b4"
    },
    {
        "author": "李頎",
        "paragraphs": [
            "愛君少岐嶷，高視白雲鄉。",
            "九歲能屬文，謁帝遊明光。",
            "奉詔赤墀下，拜爲童子郎。",
            "爾來屢遷易，三度尉洛陽。",
            "洛陽十二門，官寺鬱相望。",
            "青槐羅四面，淥水貫中央。",
            "聽訟破秋毫，應物利干將。",
            "辭滿如脫屣，立言無否臧。",
            "歲暮風雪暗，秦中川路長。",
            "行人飲臘酒，立馬帶晨霜。",
            "生事豈須問，故園寒草荒。",
            "從今署右職，莫笑在農桑。"
        ],
        "title": "送劉四",
        "id": "5d1a07c5-1b42-4e2d-8e4e-bfcd0205fb5d"
    },
    {
        "author": "李頎",
        "paragraphs": [
            "養德爲衆許，森然此丈夫。",
            "放情白雲外，爽氣連虯鬚。",
            "衡鏡合知子，公心誰謂無。",
            "還令不得意，單馬遂長驅。",
            "桑野蠶忙時，憐君久踟躕。",
            "新晴荷卷葉，孟夏雉將雛。",
            "令弟爲縣尹，高城汾水隅。",
            "相將簿領閑，倚望恆峰孤。",
            "香露團百草，紫梨分萬株。",
            "歸來授衣假，莫使故園蕪。"
        ],
        "title": "送裴騰",
        "id": "c882b85c-c30f-4170-818c-6aaca98c2c56"
    },
    {
        "author": "李頎",
        "paragraphs": [
            "黃鸝鳴官寺，香草色未已。",
            "同時皆省郎，而我獨留此。",
            "維監太倉粟，常對府小史。",
            "清陰羅廣庭，政事如流水。",
            "奉使往長安，今承朝野歡。",
            "宰臣應記識，明主必遷官。",
            "塞外貔將虎，池中鴛與鸞。",
            "詞人洞簫賦，公子鵕䴊冠。",
            "邑里春方晚，昆明花欲闌。",
            "行行取高位，當使路傍看。"
        ],
        "title": "送司農崔丞",
        "id": "1d8a6b43-688d-4ba7-8086-84896e70fd46"
    },
    {
        "author": "李頎",
        "paragraphs": [
            "綠槐蔭長路，駿馬垂青絲。",
            "柱史謁承明，翩翩將有期。",
            "千官大朝日，奏事臨赤墀。",
            "肅肅儀仗裏，風生鷹隼姿。",
            "一從登甲科，三拜皆憲司。",
            "按俗又如此，爲郎何太遲。",
            "送君暮春月，花落城南陲。",
            "惜別醉芳草，前山勞夢思。"
        ],
        "title": "送崔侍御赴京",
        "id": "33fae014-571f-48d1-87c4-9d5c95e3fd99"
    },
    {
        "author": "李頎",
        "paragraphs": [
            "言別恨非一，棄置我宗英。",
            "向用五經笥，今爲千里行。",
            "裹糧顧庭草，羸馬詰朝鳴。",
            "斗酒對寒食，雜花宜晚晴。",
            "春衣采洲路，夜飲南陽城。",
            "客夢峴山曉，漁歌江水清。",
            "楚俗少相知，遠遊難稱情。",
            "同人應館穀，刺史在郊迎。",
            "只合侍丹扆，翻令辭上京。",
            "時方春欲暮，歎息向流鶯。"
        ],
        "title": "春送從叔遊襄陽",
        "id": "cce21b17-efea-42eb-8fc8-37ae7799efb7"
    },
    {
        "author": "李頎",
        "paragraphs": [
            "五十無產業，心輕百萬資。",
            "屠酤亦與羣，不問君是誰。",
            "飲酒或垂釣，狂歌兼詠詩。",
            "焉知漢高士，莫識越鴟夷。",
            "寄跡棲霞山，蓬頭睢水湄。",
            "忽然辟命下，衆謂趨丹墀。",
            "沐浴著賜衣，西來馬行遲。",
            "能令相府重，且有函關期。",
            "僶俛從寸祿，舊遊梁宋時。",
            "皤皤邑中叟，相候鬢如絲。",
            "官舍柳林靜，河梁杏葉滋。",
            "摘芳雲景[晏]，把手秋蟬悲。",
            "小縣情未愜，折腰君莫辭。",
            "吾觀主人意，不久召京師。"
        ],
        "title": "贈別高三十五",
        "id": "bd82a5d7-3a57-4e23-9241-de29fe14e4a6"
    },
    {
        "author": "李頎",
        "paragraphs": [
            "行人惜寸景，繫馬暫留歡。",
            "昨日辭小沛，何時到長安。",
            "鄉中飲酒禮，客裏行路難。",
            "清洛雲鴻度，故關風日寒。",
            "維將道可樂，不念身無官。",
            "生事東山遠，田園芳歲闌。",
            "東歸余謝病，西去子加餐。",
            "宋伯非徒爾，明時正可干。",
            "躬耕守貧賤，失計在林端。",
            "宿昔奉顏色，慙無雙玉盤。"
        ],
        "title": "崔五宅送劉跂入京",
        "id": "fd7cd1a8-1b91-42b9-99e8-86be0d63f433"
    },
    {
        "author": "李頎",
        "paragraphs": [
            "子爲郡從事，主印清淮邊。",
            "談笑一州裏，從容羣吏先。",
            "手持三尺令，遣決如流泉。",
            "太守既相許，諸公誰不然。",
            "孤城連海樹，萬室帶山烟。",
            "春日谿湖淨，芳洲葭菼連。",
            "炊秔蟹螯熟，下筯鱸魚鮮。",
            "野鶴宿簷際，楚雲飛面前。",
            "聽歌送離曲，且駐木蘭船。",
            "贈爾八行字，當聞佳政傳。"
        ],
        "title": "送馬錄事赴永陽",
        "id": "262f0dbe-9391-437d-aac3-26afc0fb0733"
    },
    {
        "author": "李頎",
        "paragraphs": [
            "出門便爲客，惘然悲徒御。",
            "四海維一身，茫茫欲何去？",
            "經山復歷水，百恨將千慮。",
            "劒閣望梁州，是君斷腸處。",
            "孤雲傷客心，落日感君深。",
            "夢裏蒹葭渚，天邊橘柚林。",
            "蜀江流不測，蜀路險難尋。",
            "木有相思號，猿多愁苦音。",
            "莫向愚山隱，愚山地非近。",
            "故鄉可歸來，眼見芳菲盡。"
        ],
        "title": "臨別送張諲入蜀",
        "id": "ea33eb99-eb29-4334-b8f4-a88622fc8c1e"
    },
    {
        "author": "李頎",
        "paragraphs": [
            "漕水東去遠，送君多暮情。",
            "淹留野寺出，向背孤山明。",
            "前望數千里，中無蒲稗生。",
            "夕陽滿舟檝，但愛微波清。",
            "舉酒林月上，解衣沙鳥鳴。",
            "夜來蓮花界，夢裏金陵城。",
            "歎息此離別，悠悠江海行。"
        ],
        "title": "送王昌齡",
        "id": "ddb67b2a-3bbe-4547-b7e0-01ccfa746cea"
    },
    {
        "author": "李頎",
        "paragraphs": [
            "此別不可道，此心當報誰。",
            "春風灞水上，飲馬桃花時。",
            "誤作好文士，只令遊宦遲。",
            "留書下朝客，我有故山期。"
        ],
        "title": "留別王盧二拾遺",
        "id": "0f58192e-1519-4c9d-a66b-278395c4869d"
    },
    {
        "author": "李頎",
        "paragraphs": [
            "貳職久辭滿，藏名三十年。",
            "丹墀策頻獻，白首官不遷。",
            "明主日徵士，吏曹何忽賢。",
            "空懷濟世業，欲棹滄浪船。",
            "舉酒洛門外，送君春海邊。",
            "彼鄉有令弟，小邑試烹鮮。",
            "轉浦雲壑媚，涉江花島連。",
            "綠芳暗楚水，白鳥飛吳烟。",
            "贈贐亦奚貴，流亂期早旋。",
            "金閨會通籍，生事豈徒然。"
        ],
        "title": "贈別穆元林",
        "id": "03edf446-52b4-4ede-baeb-d5f484388a9c"
    },
    {
        "author": "李頎",
        "paragraphs": [
            "寸祿言可取，託身將見遺。",
            "慙無匹夫志，悔與名山辭。",
            "紱冕謝知己，林園多後時。",
            "葛巾方濯足，蔬食但垂帷。",
            "十室對河岸，漁樵祗在茲。",
            "青郊香杜若，白水映茅茨。",
            "晝景徹雲樹，夕陰澄古逵。",
            "渚花獨開晚，田鶴靜飛遲。",
            "且復樂生事，前賢爲我師。",
            "清歌聊鼓楫，永日望佳期。"
        ],
        "title": "不調歸東川別業",
        "id": "d6b908f8-4a90-4fc9-8ba7-cab0ca3a9525"
    },
    {
        "author": "李頎",
        "paragraphs": [
            "出郭喜見山，東行亦未遠。",
            "夕陽帶歸路，靄靄秋稼晚。",
            "樵者乘霽歸，野夫及星飯。",
            "請謝朱輪客，垂竿不復返。"
        ],
        "title": "晚歸東園",
        "id": "2a8c0c7d-a5e6-4b75-bc91-27db46d10514"
    },
    {
        "author": "李頎",
        "paragraphs": [
            "春臺臨永路，跂足望行子。",
            "片片雲觸峯，離離鳥渡水。",
            "叢林遠山上，霽景雜花裏。",
            "不見攜手人，下山采綠芷。"
        ],
        "title": "龍門西峰曉望劉十八不至",
        "id": "030bc8a8-cd23-4ef6-892f-bd7bf9b9f574"
    },
    {
        "author": "李頎",
        "paragraphs": [
            "公才廊廟器，官亞河南守。",
            "別墅臨都門，驚湍激前後。",
            "舊交與羣從，十日一攜手。",
            "幅巾望寒山，長嘯對高柳。",
            "清歡信可尚，散吏亦何有。",
            "岸雪清城陰，水光遠林首。",
            "閑觀野人筏，或飲川上酒。",
            "幽雲澹徘徊，白鷺飛左右。",
            "庭竹垂臥內，村烟隔南阜。",
            "始知物外情，簪紱同芻狗。"
        ],
        "title": "裴尹東溪別業",
        "id": "6aa7fd69-3fcb-4563-89bf-36b03deb963f"
    },
    {
        "author": "李頎",
        "paragraphs": [
            "草堂每多暇，時謁山僧門。",
            "所對但羣木，終朝無一言。",
            "我心愛流水，此地臨清源。",
            "含吐山上日，蔽虧松外村。",
            "孤峯隔身世，百衲老寒暄。",
            "禪戶積朝雪，花龕來暮猿。",
            "顧余守耕稼，十載隱田園。",
            "蘿篠慰舂汲，巖潭恣討論。",
            "洩雲豈知限，至道莫探元。",
            "且願啓關鎖，於焉微尚存。"
        ],
        "title": "無盡上人東林禪居",
        "id": "4919a496-5692-4730-9364-f49584465567"
    },
    {
        "author": "李頎",
        "paragraphs": [
            "常稱挂冠吏，昨日歸滄洲。",
            "行客暮帆遠，主人庭樹秋。",
            "豈伊問天命，但欲爲山遊。",
            "萬物我何有，白雲空自幽。",
            "蕭條江海上，日夕見丹丘。",
            "生事非漁釣，賞心隨去留。",
            "惜哉曠微月，欲濟無輕舟。",
            "倏忽令人老，相思河水流。"
        ],
        "title": "題綦毋校書別業",
        "id": "e33894c8-b607-4ee3-a08b-94ce8e159a47"
    },
    {
        "author": "李頎",
        "paragraphs": [
            "秋砧響落木，共坐茅君家。",
            "惟見兩童子，林前汲井華。",
            "空壇靜白日，神鼎飛丹砂。",
            "麈尾拂霜草，金鈴搖霽霞。",
            "上章人世隔，看[弈]桐陰斜。",
            "稽首問仙要，黃精堪餌花。"
        ],
        "title": "題盧道士房",
        "id": "54dd54ea-8d4b-4872-9990-51bee11135e1"
    },
    {
        "author": "李頎",
        "paragraphs": [
            "大師神傑貌，五嶽森禪房。",
            "堅持日月珠，豁見滄江長。",
            "隨病拔諸苦，致身如法王。",
            "階庭藥草徧，飯食天花香。",
            "樹色向高閣，晝陰橫半牆。",
            "每聞第一義，心淨琉璃光。"
        ],
        "title": "題神力師院",
        "id": "d69db332-54ab-4736-b29a-2aa858ba5666"
    },
    {
        "author": "李頎",
        "paragraphs": [
            "青桐雙拂日，傍帶凌霄花。",
            "綠葉傳僧磬，清陰潤井華。",
            "誰能事音律，焦尾蔡邕家。"
        ],
        "title": "題僧房雙桐",
        "id": "9291dfae-21bb-44af-aac4-d3c3021b3679"
    },
    {
        "author": "李頎",
        "paragraphs": [
            "微風和衆草，大葉長圓陰。",
            "晴露珠共合，夕陽花映深。",
            "從來不著水，清淨本因心。"
        ],
        "title": "粲公院各賦一物得初荷",
        "id": "bce4276d-3417-4536-8561-c80315567bf1"
    },
    {
        "author": "李頎",
        "paragraphs": [
            "片帆浮桂水，落日天涯時。",
            "飛鳥看共度，閑雲相與遲。",
            "長波無曉夜，泛泛欲何之。"
        ],
        "title": "李兵曹壁畫山水各賦得桂水帆",
        "id": "a2b1ed12-6ad1-482d-ae96-618d70c82f19"
    },
    {
        "author": "李頎",
        "paragraphs": [
            "開花復卷葉，豔眼又驚心。",
            "蝶遶西枝露，風披東幹陰。",
            "黃衫漂細蘂，時拂女郎砧。"
        ],
        "title": "題合歡",
        "id": "dee01ede-afc6-440b-841a-3cd8c26a33f6"
    },
    {
        "author": "李頎",
        "paragraphs": [
            "白日登山望烽火，黃昏飲馬傍交河。",
            "行人刁斗風沙暗，公主琵琶幽怨多。",
            "野雲萬里無城郭，雨雪紛紛連大漠。",
            "胡鴈哀鳴夜夜飛，胡兒眼淚雙雙落。",
            "聞道玉門猶被遮，應將性命逐輕車。",
            "年年戰骨埋荒外，空見蒲桃入漢家。"
        ],
        "tags": [
            "唐诗三百首",
            "生活",
            "冬天",
            "乐府",
            "边塞",
            "相和歌辞"
        ],
        "title": "古從軍行",
        "id": "bea6f283-8f90-49b5-8842-1cb906816548"
    },
    {
        "author": "李頎",
        "paragraphs": [
            "漢家名臣楊德祖，四代五公享茅土。",
            "父子兄弟綰銀黃，躍馬鳴珂朝建章。",
            "火浣單衣繡方領，茱萸錦帶玉盤囊。",
            "賓客填街復滿座，片言出口生輝光。",
            "世人逐勢爭奔走，瀝膽墮肝惟恐後。",
            "當時一顧登青雲，自謂生死長隨君。",
            "一朝謝病還鄉里，窮巷蒼苔絕知己。",
            "秋風落葉閉重門，昨日論交竟誰是。",
            "薄俗嗟嗟難重陳，深山麋鹿可爲鄰。",
            "魯連所以蹈東海，古往今來稱達人。"
        ],
        "title": "行路難",
        "id": "fd7beda9-a386-4117-bb7f-c1f6df62dd16"
    },
    {
        "author": "李頎",
        "paragraphs": [
            "小來託身攀貴遊，傾財破產無所憂。",
            "暮擬經過石渠署，朝將出入銅龍樓。",
            "結交杜陵輕薄子，謂言可生復可死。",
            "一沈一浮會有時，棄我翻然如脫屣。",
            "男兒立身須自強，十年閉戶潁水陽。",
            "業就功成見明主，擊鐘鼎食坐華堂。",
            "二八蛾眉梳墮馬，美酒清歌曲房下。",
            "文昌宮中賜錦衣，長安陌上退朝歸。",
            "五陵賓從莫敢視，三省官僚揖者稀。",
            "早知今日讀書是，悔作從前任俠非。"
        ],
        "title": "緩歌行",
        "id": "eb91e314-0451-46a4-b1ec-9fbde0987d8d"
    },
    {
        "author": "李頎",
        "paragraphs": [
            "主人有酒歡今夕，請奏鳴琴廣陵客。",
            "月照城頭烏半飛，霜淒萬樹風入衣。",
            "銅鑪華燭燭增輝，初彈淥水後楚妃。",
            "一聲已動物皆靜，四座無言星欲稀。",
            "清淮奉使千餘里，敢告雲山從此始。"
        ],
        "tags": [
            "唐诗三百首",
            "音乐",
            "宴会",
            "七言古诗"
        ],
        "title": "琴歌",
        "id": "7d906794-b4d1-4922-9c59-eee5b19602ad"
    },
    {
        "author": "李頎",
        "paragraphs": [
            "小來好文恥學武，世上功名不解取。",
            "雖沾寸祿已後時，徒欲出身事明主。",
            "柏梁賦詩不及宴，長楸走馬誰相數。",
            "歛迹俛眉心自甘，高歌擊節聲半苦。",
            "由是蹉跎一老夫，養雞牧豕東城隅。",
            "空歌漢代蕭相國，肯事霍家馮子都。",
            "徒爾當年聲籍籍，濫作詞林兩京客。",
            "故人斗酒安陵橋，黃鳥春風洛陽陌。",
            "吾家令弟才不羈，五言破的人共推。",
            "興來逸氣若濤湧，千里長江歸海時。",
            "別離短景何蕭索，佳句相思能間作。",
            "舉頭遙望魯陽山，木葉紛紛向人落。"
        ],
        "tags": [
            "长江"
        ],
        "title": "放歌行荅從弟墨卿",
        "id": "5d85a4dd-bcfd-4a2b-9752-679fe76c46c6"
    },
    {
        "author": "李頎",
        "paragraphs": [
            "武皇齋戒承華殿，端拱須臾王母見。",
            "霓旌照耀麒麟車，羽蓋淋漓孔雀扇。",
            "手指交梨遣帝食，可以長生臨宇縣。",
            "頭上復戴九星冠，總領玉童坐南面。",
            "欲聞要言今告汝，帝乃焚香請此語。",
            "若能鍊魄去三尸，後當見我天皇所。",
            "顧謂侍女董雙成，酒闌可奏雲和笙。",
            "紅霞白日儼不動，七龍五鳳紛相迎。",
            "惜哉志驕神不悅，歎息馬蹄與車轍。",
            "複道歌鐘杳將暮，深宮桃李花成雪。",
            "爲看青玉五枝燈，蟠螭吐火光欲絕。"
        ],
        "title": "王母歌",
        "id": "db5c92b9-ba8c-4ffd-be09-b31293cdca71"
    },
    {
        "author": "李頎",
        "paragraphs": [
            "鮫人潛織水底居，側身上下隨遊魚。",
            "輕綃文綵不可識，夜夜澄波連月色。",
            "有時寄宿來城市，海島青冥無極已。",
            "泣珠報恩君莫辭，今年相見明年期。",
            "始知萬族無不有，百尺深泉架戶牖。",
            "鳥沒空山誰復望，一望雲濤堪白首。"
        ],
        "title": "鮫人歌",
        "id": "e464d1b5-c5cf-4d9f-9c0c-98e0c914638a"
    },
    {
        "author": "李頎",
        "paragraphs": [
            "重林華屋堪避暑，況乃烹鮮會佳客。",
            "主人三十朝大夫，滿座森然見矛戟。",
            "北窓臥簟連心花，竹裏蟬鳴西日斜。",
            "羽扇搖風却珠汗，玉盆貯水割甘瓜。",
            "雲峰峨峨自冰雪，坐對芳樽不知熱。",
            "醉來但挂葛巾眠，莫道明朝有離別。"
        ],
        "title": "夏宴張兵曹東堂",
        "id": "fbba1d53-59a3-437f-946d-fdf3a5e846d5"
    },
    {
        "author": "李頎",
        "paragraphs": [
            "洛中高士日沈冥，手自灌園方帶經。",
            "王湛牀頭見周易，長康傳裏好丹青。",
            "鶡冠葛屨無名位，博[弈]賦詩聊遣意。",
            "清言只到衞家兒，用筆能誇鍾太尉。",
            "東籬二月種蘭蓀，窮巷人稀鳥雀喧。",
            "聞道郎官問生事，肯令鬢髮老柴門。"
        ],
        "title": "同張員外諲詶荅之作",
        "id": "b6935798-aee3-4f7c-896e-916a1f15357d"
    },
    {
        "author": "李頎",
        "paragraphs": [
            "數年作吏家屢空，誰道黑頭成老翁。",
            "男兒在世無產業，行子出門如轉蓬。",
            "吾屬交歡此何夕，南家擣衣動歸客。",
            "銅鑪將炙相歡飲，星宿縱橫露華白。",
            "寒風卷葉度滹沱，飛雪布地悲峨峨。",
            "孤城日落見棲鳥，馬上時聞漁者歌。",
            "明朝東路把君手，臘日辭君期歲首。",
            "自知寂寞無去思，敢望縣人致牛酒。"
        ],
        "title": "欲之新鄉荅崔顥綦毋潛",
        "id": "74d2df66-8cd6-4b4e-9a07-cafda38b5182"
    },
    {
        "author": "李頎",
        "paragraphs": [
            "累薦賢良皆不就，家近陳留訪耆舊。",
            "韓康雖復在人間，王霸終思隱巖竇。",
            "清冷池水灌園蔬，萬物滄江心澹如。",
            "妻子歡同五株柳，雲山老對一牀書。",
            "昨日公車見三事，明君賜衣遣爲吏。",
            "懷章不使郡邸驚，待詔初從闕庭至。",
            "散誕由來自不羈，低頭授職爾何爲。",
            "故園壁挂烏紗帽，官舍塵生白接䍦。",
            "寄書寂寂於陵子，蓬蒿沒身胡不仕。",
            "藜羹被褐環堵中，歲晚將貽故人恥。"
        ],
        "title": "荅高三十五留別便呈于十一",
        "id": "7501fdb6-d229-4121-8914-1002ed2d50cb"
    },
    {
        "author": "李頎",
        "paragraphs": [
            "識子十年何不遇，只愛歡遊兩京路。",
            "朝吟左氏嬌女篇，夜誦相如美人賦。",
            "長安春物舊相宜，小苑蒲萄花滿枝。",
            "柳色偏濃九華殿，鶯聲醉殺五陵兒。",
            "曳裾此日從何所，中貴由來盡相許。",
            "白裌春衫仙吏贈，烏皮隱几臺郎與。",
            "新詩樂府唱堪愁，御妓應傳鳷鵲樓。",
            "西上雖因長公主，終須一見曲陵侯。"
        ],
        "title": "送康洽入京進樂府歌",
        "id": "afdb6bb1-f626-4f2c-9ee7-b367f304cbeb"
    },
    {
        "author": "李頎",
        "paragraphs": [
            "三十不官亦不娶，時人焉識道高下。",
            "房中唯有老氏經，櫪上空餘少遊馬。",
            "往來嵩華與函秦，放歌一曲前山春。",
            "西林獨鶴引閑步，南澗飛泉清角巾。",
            "前年上書不得意，歸臥東窓兀然醉。",
            "諸兄相繼掌青史，第五之名齊驃騎。",
            "烹葵摘果告我行，落日夏雲縱復橫。",
            "聞道謝安掩口笑，知君不免爲蒼生。"
        ],
        "title": "送劉十",
        "id": "11847814-ef85-40fa-971c-1dfb87957696"
    },
    {
        "author": "李頎",
        "paragraphs": [
            "嵩陽道士餐柏實，居處三花對石室。",
            "心窮伏火陽精丹，口誦淮王萬畢術。",
            "自言神訣不可求，我師聞之玄圃遊。",
            "出入彤庭佩金印，承恩赫赫如王侯。",
            "雙峰樹下曾受業，應傳肘後長生法。",
            "吾聞仙地多後身，安知不是具茨人。",
            "玉膏清泠瀑泉水，白雲谿中日方此。",
            "後今不見數十年，鬢髮顏容只如是。",
            "先生捨我欲何歸，竹杖黃裳登翠微。",
            "當有巖前白蝙蝠，迎君日暮雙來飛。"
        ],
        "title": "送王道士還山",
        "id": "b7f92ab3-747f-4a3e-a4c2-3c228fecd9f6"
    },
    {
        "author": "李頎",
        "paragraphs": [
            "梁生倜儻心不羈，途窮氣蓋長安兒。",
            "回頭轉眄似鵰鶚，有志飛鳴人豈知。",
            "雖云四十無祿位，曾與大軍掌書記。",
            "抗辭請刃誅部曲，作色論兵犯二帥。",
            "一言不合龍頟侯，擊劒拂衣從此棄。",
            "朝朝飲酒黃公壚，脫帽露頂爭叫呼。",
            "庭中犢鼻昔嘗挂，懷裏琅玕今在無。",
            "時人見子多落魄，共笑狂歌非遠圖。",
            "忽然遣躍紫騮馬，還是昂藏一丈夫。",
            "洛陽城頭曉霜白，層冰峨峨滿川澤。",
            "但聞行路吟新詩，不歎舉家無擔石。",
            "莫言貧賤長可欺，覆簣成山當有時。",
            "莫言富歸長可託，木槿朝看暮還落。",
            "不見古時塞上翁，倚伏由來任天作。",
            "去去滄波勿復陳，五湖三江愁殺人。"
        ],
        "title": "別梁鍠",
        "id": "109f25f7-3fa6-4290-ae88-1f5b88f7af81"
    },
    {
        "author": "李頎",
        "paragraphs": [
            "都門柳色朝朝新，念爾今爲江上人。",
            "穆陵關帶清風遠，彭蠡湖連芳草春。",
            "泊舟借問西林寺，曉聽猿聲在山翠。",
            "潯陽北望鴻鴈回，湓水東流客心醉。",
            "須知聖代舉賢良，不使遺才滯一方。",
            "應見鄱陽虎符守，思歸共指白雲鄉。"
        ],
        "title": "送從弟遊江淮兼謁鄱陽劉太守",
        "id": "5c200457-70f8-485e-9538-0051ec211079"
    },
    {
        "author": "李頎",
        "paragraphs": [
            "並抽新笋色漸綠，迥出空林雙碧玉。",
            "春風解籜雨潤根，一枝半葉清露痕。",
            "爲君當面拂雲日，孤生四遠何足論。",
            "再三抱此悵爲別，嵩洛故人與之說。"
        ],
        "title": "雙笋歌送李回兼呈劉四",
        "id": "d39d3ffe-b532-4962-8b21-c570e0f54093"
    },
    {
        "author": "李頎",
        "paragraphs": [
            "九霄特立紅鸞姿，萬仞孤生玉樹枝。",
            "劉侯致身能若此，天骨自然多歎美。",
            "聲名播揚二十年，足下長途幾千里。",
            "舉世皆親丞相閣，我心獨愛伊川水。",
            "脫略勢利猶埃塵，嘯傲時人而已矣。",
            "新詩數歲即文雄，上書昔召蓬萊宮。",
            "明主拜官麒麟閣，光車駿馬看玉童。",
            "高人往來廬山遠，隱士往來張長公。",
            "扶南甘蔗甜如蜜，雜以荔枝龍州橘。",
            "赤縣繁詞滿劇曹，白雲孤峯暉永日。",
            "朝持手板望飛鳥，暮誦楞伽對空室。",
            "一朝出宰汾河間，明府下車人吏閑。",
            "端坐訟庭更無事，開門咫尺巫咸山。",
            "男耕女織蒙惠化，麥熟雉鳴長秋稼。",
            "明年九府議功時，五辟三徵當在茲。",
            "聞道桐鄉有遺老，邑中還欲置生祠。"
        ],
        "tags": [
            "庐山"
        ],
        "title": "送劉四赴夏縣",
        "id": "d9a38c34-7eb7-46d6-af26-da6f6f68bdf2"
    },
    {
        "author": "李頎",
        "paragraphs": [
            "少室衆峯幾峰別，一峰晴見一峰雪。",
            "隔城半山連青松，素色峨峨千萬重。",
            "過景斜臨不可道，白雲欲盡難爲容。",
            "行人與我翫幽境，北風切切吹衣冷。",
            "惜別浮橋駐馬時，舉頭試望南山嶺。"
        ],
        "tags": [
            "离别",
            "留恋",
            "写景"
        ],
        "title": "少室雪晴送王寧",
        "id": "0a40b584-7596-446c-8d15-e9a7b840d612"
    },
    {
        "author": "李頎",
        "paragraphs": [
            "四月南風大麥黃，棗花未落桐陰長。",
            "青山朝別暮還見，嘶馬出門思舊鄉。",
            "陳侯立身何坦蕩，虬鬚虎眉仍大顙。",
            "腹中貯書一萬卷，不肯低頭在草莽。",
            "東門酤酒飲我曹，心輕萬事皆鴻毛。",
            "醉臥不知白日暮，有時空望孤雲高。",
            "長河浪頭連天黑，津口停舟渡不得。",
            "鄭國遊人未及家，洛陽行子空歎息。",
            "聞道故林相識多，罷官昨日今如何。"
        ],
        "tags": [
            "唐诗三百首",
            "送别",
            "七言古诗"
        ],
        "title": "送陳章甫",
        "id": "9e6cbc1b-95ed-406b-8c9d-d05876a1342c"
    },
    {
        "author": "李頎",
        "paragraphs": [
            "南山截竹爲觱篥，此樂本自龜茲出。",
            "流傳漢地曲轉奇，涼州胡人爲我吹。",
            "傍鄰聞者多歎息，遠客思鄉皆淚垂。",
            "世人解聽不解賞，長飆風中自來往。",
            "枯桑老柏寒颼飀，九雛鳴鳳亂啾啾。",
            "龍吟虎嘯一時發，萬籟百泉相與秋。",
            "忽然更作漁陽摻，黃雲蕭條白日暗。",
            "變調如聞楊柳春，上林繁花照眼新。",
            "歲夜高堂列明燭，美酒一杯聲一曲。"
        ],
        "tags": [
            "唐诗三百首",
            "音乐",
            "七言古诗"
        ],
        "title": "聽安萬善吹觱篥歌",
        "id": "2d66a9e4-7b4d-4be4-91fd-6a4b2cd8817b"
    },
    {
        "author": "李頎",
        "paragraphs": [
            "愛君雙檉一樹奇，千葉齊生萬葉垂。",
            "長頭拂石帶烟雨，獨立空山人莫知。",
            "攢青蓄翠陰滿屋，紫穗紅英曾斷目。",
            "洛陽墨客遊雲間，若到麻源第三谷。"
        ],
        "title": "魏倉曹東堂檉樹",
        "id": "de5aad73-75e5-4e19-be62-d52ac7ec7402"
    },
    {
        "author": "李頎",
        "paragraphs": [
            "種橙夾階生得地，細葉隔簾見雙翠。",
            "抽條向長未及肩，泉水遶根日三四。",
            "青青何必楚人家，帶雨凝烟新著花。",
            "永願香爐灑甘露，夕陽時映東枝斜。"
        ],
        "title": "照公院雙橙",
        "id": "662bf0af-9040-4780-aa07-7fde14e32096"
    },
    {
        "author": "李頎",
        "paragraphs": [
            "古藤池水盤樹根，左攫右拏龍虎蹲。",
            "橫空直上相陵突，丰茸離纚若無骨。",
            "風雷霹靂連黑枝，人言其下藏妖魑。",
            "空庭落葉乍開合，十月苦寒常倒垂。",
            "憶昨花飛滿空殿，密葉吹香飯僧遍。",
            "南階雙桐一百尺，相與年年老霜霰。"
        ],
        "title": "愛敬寺古藤歌",
        "id": "c6610895-5ff8-425a-b5fd-705b349d221a"
    },
    {
        "author": "李頎",
        "paragraphs": [
            "烏孫腰間佩兩刀，刃可吹毛錦爲帶。",
            "握手枕宿穹廬室，馬上割飛翳螉塞。",
            "執之魍魎誰能前，氣凜清風沙漠邊。",
            "磨用陰山一片玉，洗將胡地獨流泉。",
            "主人屏風寫奇狀，鐵鞘金鐶儼相向。",
            "回頭瞪目時一看，使予心在江湖上。"
        ],
        "title": "崔五六圖屏風各賦一物得烏孫佩刀",
        "id": "0e86ad7b-5212-45a0-b64e-5b48f36c289a"
    },
    {
        "author": "李頎",
        "paragraphs": [
            "男兒事長征，少小幽燕客。",
            "賭勝馬蹄下，由來輕七尺。",
            "殺人莫敢前，鬚如蝟毛磔。",
            "黃雲隴底白雪飛，未得報恩不能歸。",
            "遼東小婦年十五，慣彈琵琶解歌舞。",
            "今爲羗笛出塞聲，使我三軍淚如雨。"
        ],
        "tags": [
            "唐诗三百首",
            "战争",
            "豪侠",
            "拟古",
            "戍边",
            "七言古诗"
        ],
        "title": "古意",
        "id": "f1496cf4-4f85-4f9e-9e0e-dd05370641d3"
    },
    {
        "author": "李頎",
        "paragraphs": [
            "越溪女，越溪蓮，齊菡萏，雙嬋娟。",
            "嬉遊向何處，采摘且同船。",
            "浩唱發容與，清波生漪漣。",
            "時逢島嶼泊，幾伴鴦鴛眠。",
            "襟袖既盈溢，馨香亦相傳。",
            "薄暮歸去來，苧羅生碧烟。"
        ],
        "title": "采蓮",
        "id": "68a02d7f-453d-42bf-bf41-af9aa64556bd"
    },
    {
        "author": "李頎",
        "paragraphs": [
            "沈沈牛渚磯，舊說多靈怪。",
            "行人夜秉生犀燭，洞照洪深闢滂湃。",
            "乘車駕馬往復旋，赤紱朱冠何偉然。",
            "波驚海若潛幽石，龍抱胡髯臥黑泉。",
            "水濱丈人曾有語，物或惡之當害汝。",
            "武昌妖夢果爲災，百代英威埋鬼府。",
            "青青蘭艾本殊香，察見泉魚固不祥。",
            "濟水自清河自濁，周公大聖接輿狂。",
            "千年魑魅逢華表，九日茱萸作佩囊。",
            "善惡死生齊一貫，祗應斗酒任蒼蒼。"
        ],
        "title": "雜興",
        "id": "adba4578-a5cc-4829-b247-3e48f04159e9"
    },
    {
        "author": "李頎",
        "paragraphs": [
            "楚王宴客章華臺，章華美人善歌舞。",
            "玉顏豔豔空相向，滿堂目成不得語。",
            "紅燭滅，芳酒闌，羅衣半醉春夜寒。",
            "絕纓解帶一爲歡，君王赦過不之罪。",
            "暗中珠翠鳴珊珊，寧愛賢，不愛色。",
            "青娥買死誰能識，果却一軍全社稷。"
        ],
        "title": "絕纓歌",
        "id": "bbbb2d00-acd3-4d89-86cb-02ed1db5c10e"
    },
    {
        "author": "李頎",
        "paragraphs": [
            "石季龍，僭天祿，擅雄豪，美人姓鄭名櫻桃。",
            "櫻桃美顏香且澤，娥娥侍寢專宮掖。",
            "後庭卷衣三萬人，翠眉清鏡不得親。",
            "宮軍女騎一千匹，繁花照耀漳河春。",
            "織成花映紅綸巾，紅旗掣曳鹵簿新。",
            "鳴鼙走馬接飛鳥，銅馱瑟瑟隨去塵。",
            "鳳陽重門如意館，百尺金梯倚銀漢。",
            "自言富貴不可量，女爲公主男爲王。",
            "赤花雙簟珊瑚牀，盤龍斗帳琥珀光。",
            "淫昏僞位神所惡，滅石者陵終不悟。",
            "鄴城蒼蒼白露微，世事翻覆黃雲飛。"
        ],
        "title": "鄭櫻桃歌",
        "id": "24242e3c-c8d7-48b9-8d63-84a799d97cf8"
    },
    {
        "author": "李頎",
        "paragraphs": [
            "八月寒葦花，秋江浪頭白。",
            "北風吹五兩，誰是潯陽客。",
            "鸕鷀山頭微雨晴，揚州郭裏暮潮生。",
            "行人夜宿金陵渚，試聽沙邊有鴈聲。"
        ],
        "tags": [
            "送别",
            "写景"
        ],
        "title": "送劉昱",
        "id": "7592779c-b7f4-4ae1-b4b0-c2f7e889c241"
    },
    {
        "author": "李頎",
        "paragraphs": [
            "楚城木葉落，夏口青山遍。",
            "鴻鴈向南時，君乘使者傳。",
            "楓林帶水驛，夜火明山縣。",
            "千里送行人，蔡州如眼見。",
            "江連清漢東逶迤，遙望荆雲相蔽虧。",
            "應問襄陽舊風俗，爲余騎馬習家池。"
        ],
        "title": "送郝判官",
        "id": "710b3902-dd99-4e13-9a11-21eee9e603c9"
    },
    {
        "author": "李頎",
        "paragraphs": [
            "綺紈遊上國，多作少年行。",
            "二十二詞賦，惟君著美名。",
            "童顏且白皙，佩德如瑤瓊。",
            "荀氏風流盛，胡家公子清。",
            "有才不偶誰之過，肯即藏鋒事高臥。",
            "洛陽草色猶自春，遊子東歸喜拜親。",
            "漳水橋頭值鳴鴈，朝歌縣北少行人。",
            "別離斗酒心相許，落日青郊半微雨。",
            "請君騎馬望西陵，爲我殷勤弔魏武。"
        ],
        "title": "送劉方平",
        "id": "7df35400-246a-42e6-b37b-3c9cda55a016"
    },
    {
        "author": "李頎",
        "paragraphs": [
            "蔡女昔造胡笳聲，一彈一十有八拍。",
            "胡人落淚沾邊草，漢使斷腸對歸客。",
            "古戍蒼蒼烽火寒，大荒沈沈飛雪白。",
            "先拂商弦後角羽，四郊秋葉驚摵摵。",
            "董夫子，通神明，深山竊聽來妖精。",
            "言遲更速皆應手，將往復旋如有情。",
            "空山百鳥散還合，萬里浮雲陰且晴。",
            "嘶酸雛鴈失羣夜，斷絕胡兒戀母聲。",
            "川爲淨其波，鳥亦罷其鳴。",
            "烏孫部落家鄉遠，邏娑沙塵哀怨生。",
            "幽音變調忽飄灑，長風吹林雨墮瓦。",
            "迸泉颯颯飛木末，野鹿呦呦走堂下。",
            "長安城連東掖垣，鳳凰池對青瑣門。",
            "高才脫略名與利，日夕望君抱琴至。"
        ],
        "tags": [
            "唐诗三百首",
            "长诗",
            "七言古诗",
            "抒情",
            "古体"
        ],
        "title": "聽董大彈胡笳聲兼寄語弄房給事",
        "id": "361a3e5e-ef71-4749-b39a-aa2f5d9180e4"
    },
    {
        "author": "李頎",
        "paragraphs": [
            "崔侯善彈棋，巧妙盡於此。",
            "藍田美玉清如砥，白黑相分十二子。",
            "聯翩百中皆造微，魏文手巾不足比。",
            "緣邊度隴未可嘉，鳥跂星懸危復斜。",
            "迴飆轉指速飛電，拂四取五旋風花。",
            "坐中齊聲稱絕藝，仙人六博何能繼。",
            "一別常山道路遙，爲余更作三五勢。"
        ],
        "title": "彈棋歌",
        "id": "c3bcafdf-092e-4744-83c4-b73f789f483c"
    },
    {
        "author": "李頎",
        "paragraphs": [
            "東風香草路，南客心容與。",
            "白皙吳王孫，青蛾柳家女。",
            "都門數騎出，河口片帆舉。",
            "夜簟眠橘洲，春衫傍楓嶼。",
            "山陰政簡甚從容，到罷惟求物外蹤。",
            "落日花邊剡溪水，晴烟竹裏會稽峰。",
            "才子風流蘇伯玉，同官曉暮應相逐。",
            "加飡共愛鱸魚肥，醒酒仍憐甘蔗熟。",
            "知君練思本清新，季子如今得爲鄰。",
            "他日知尋始寧墅，題詩早晚寄西人。"
        ],
        "title": "送山陰姚丞攜妓之任兼寄蘇少府",
        "id": "4a064a36-c5a2-424e-bb2f-e87d41a288a7"
    },
    {
        "author": "李頎",
        "paragraphs": [
            "少年學騎射，勇冠幷州兒。",
            "直愛出身早，邊功沙漠垂。",
            "戎鞭腰下插，羌笛雪中吹。",
            "膂力今應盡，將軍猶未知。"
        ],
        "title": "塞下曲",
        "id": "5bca0b77-e9bb-4581-8f83-358b77803d74"
    },
    {
        "author": "李頎",
        "paragraphs": [
            "澄霽晚流闊，微風吹綠蘋。",
            "鱗鱗遠峰見，淡淡平湖春。",
            "芳草日堪把，白雲心所親。",
            "何時可爲樂，夢裏東山人。"
        ],
        "title": "寄鏡湖朱處士",
        "id": "096b0d3e-2863-4d0a-b806-a0a470272729"
    },
    {
        "author": "李頎",
        "paragraphs": [
            "西樓對金谷，此地古人心。",
            "白日落庭內，黃花生澗陰。",
            "四鄰見疎木，萬井度寒砧。",
            "石上題詩處，千年留至今。"
        ],
        "title": "宴陳十六樓",
        "id": "133c0ca6-642a-4645-aa1f-a8b2485f1e19"
    },
    {
        "author": "李頎",
        "paragraphs": [
            "子月過秦正，寒雲覆洛城。",
            "嗟君未得志，猶作苦辛行。",
            "煖酒嫌衣薄，瞻風候雨晴。",
            "春官含笑待，驅馬速前程。"
        ],
        "title": "送相里造入京",
        "id": "dd04484b-5baa-452a-a264-47c84b478e13"
    },
    {
        "author": "李頎",
        "paragraphs": [
            "夜夢還京北，鄉心恨擣衣。",
            "朝逢入秦使，走馬喚君歸。",
            "驛路清霜下，關門黃葉稀。",
            "還家應信宿，看子速如飛。"
        ],
        "title": "送錢子入京",
        "id": "9279e4f0-0561-4caa-9ee7-2966862b7659"
    },
    {
        "author": "李頎",
        "paragraphs": [
            "禪室吐香燼，輕紗籠翠烟。",
            "長繩挂青竹，百尺垂紅蓮。",
            "熠爚衆星下，玲瓏雙塔前。",
            "含光待明發，此別豈徒然。"
        ],
        "title": "送綦毋三寺中賦得紗燈",
        "id": "6f73328c-e408-4037-93b0-f170f89a5afc"
    },
    {
        "author": "李頎",
        "paragraphs": [
            "可歎芳菲日，分爲萬里情。",
            "閶門折垂柳，御苑聽殘鶯。",
            "海戍通閩邑，江航過楚城。",
            "客心君莫問，春草是王程。"
        ],
        "title": "送人尉閩中",
        "id": "6b7964f3-4f04-469f-a8f2-539298fbe2c2"
    },
    {
        "author": "李頎",
        "paragraphs": [
            "梅花今正發，失路復何如。",
            "舊國雲山在，新年風景餘。",
            "春饒漢陽夢，日寄武陵書。",
            "可即明時老，臨川莫羨魚。"
        ],
        "title": "送人歸沔南",
        "id": "9e961071-11e8-4e8d-a11d-e7ce4213239d"
    },
    {
        "author": "李頎",
        "paragraphs": [
            "洛陽爲此別，攜手更何時。",
            "不復人間見，祗應海上期。",
            "清谿入雲木，白首臥茅茨。",
            "共惜盧敖去，天邊望所思。"
        ],
        "title": "送盧逸人",
        "id": "14db03d3-7e86-4e56-bbda-9ea681cd5ae8"
    },
    {
        "author": "李頎",
        "paragraphs": [
            "寂寞俱不偶，裹糧空入秦。",
            "宦途已可識，歸臥包山春。",
            "舊國指飛鳥，滄波愁旅人。",
            "開樽洛水上，怨別柳花新。"
        ],
        "title": "送顧朝陽還吳",
        "id": "c584e126-947e-44b3-9d0b-1ea3cb8913e9"
    },
    {
        "author": "李頎",
        "paragraphs": [
            "城南送歸客，舉酒對林巒。",
            "暄鳥迎風囀，春衣度雨寒。",
            "桃花開翠幕，柳色拂金鞍。",
            "公子何時至，無令芳草闌。"
        ],
        "title": "送竇參軍",
        "id": "0700bf45-2199-428a-9da7-0df637195f8a"
    },
    {
        "author": "李頎",
        "paragraphs": [
            "秦川朝望迥，日出正東峰。",
            "遠近山河淨，逶迤城闕重。",
            "秋聲萬戶竹，寒色五陵松。",
            "客有歸歟歎，悽其霜露濃。"
        ],
        "title": "望秦川",
        "id": "0fa51383-e58c-4252-b000-ae3614667694"
    },
    {
        "author": "李頎",
        "paragraphs": [
            "荆扉帶郊郭，稼穡滿東葘。",
            "倚杖寒山暮，鳴梭秋葉時。",
            "回雲覆陰谷，返景照霜梨。",
            "澹泊真吾事，清風別自茲。"
        ],
        "title": "晚歸東園",
        "id": "0256b0a6-d8f1-4b23-9c84-461e2c99c9c5"
    },
    {
        "author": "李頎",
        "paragraphs": [
            "石臺置香飯，齋後施諸禽。",
            "童子亦知善，衆生無懼心。",
            "苔痕蒼曉露，盤勢出香林。",
            "錫杖或圍繞，吾師一念深。"
        ],
        "title": "覺公院施鳥石臺",
        "id": "dbe51772-97af-4374-b728-97e70eec3652"
    },
    {
        "author": "李頎",
        "paragraphs": [
            "東園長新笋，映日復穿籬。",
            "迸出依青嶂，攢生半綠池。",
            "色因林向背，行逐地高卑。",
            "但恐春將老，青青獨爾爲。"
        ],
        "title": "籬筍",
        "id": "93fc27c7-af33-4fde-8984-286d0547b585"
    },
    {
        "author": "李頎",
        "paragraphs": [
            "存歿令名傳，青青松柏田。",
            "事姑稱孝婦，生子繼先賢。",
            "露濕銘旌重，風吹鹵簿前。",
            "陰堂從此閉，誰誦女師篇。"
        ],
        "title": "達奚吏部夫人寇氏挽歌",
        "id": "531d1278-2f48-45e6-9114-82c14612d5bc"
    },
    {
        "author": "李頎",
        "paragraphs": [
            "流澌臘月下河陽，草色新年發建章。",
            "秦地立春傳太史，漢宮題柱憶仙郎。",
            "歸鴻欲度千門雪，侍女新添五夜香。",
            "早晚薦雄文似者，故人今已賦長楊。"
        ],
        "title": "寄司勳盧員外",
        "id": "bf71d2e0-f802-4aef-8997-a0ca554aeea1"
    },
    {
        "author": "李頎",
        "paragraphs": [
            "新加大邑綬仍黃，近與單車去洛陽。",
            "顧眄一過丞相府，風流三接令公香。",
            "南川稉稻花侵縣，西嶺雲霞色滿堂。",
            "共道進賢蒙上賞，看君幾歲作臺郎。"
        ],
        "title": "寄綦毋三",
        "id": "818f2c7f-86ff-4cd3-bff2-eba44cfc45fb"
    },
    {
        "author": "李頎",
        "paragraphs": [
            "朝聞遊子唱離歌，昨夜微霜初渡河。",
            "鴻鴈不堪愁裏聽，雲山況是客中過。",
            "關城樹色催寒近，御苑砧聲向晚多。",
            "莫見長安行樂處，空令歲月易蹉跎。"
        ],
        "tags": [
            "唐诗三百首",
            "叙事",
            "七言律诗",
            "写景",
            "友情",
            "抒情",
            "送别"
        ],
        "title": "送魏萬之京",
        "id": "6340ef19-35e2-4194-96a9-3ee0a667905b"
    },
    {
        "author": "李頎",
        "paragraphs": [
            "知君官屬大司農，詔幸驪山職事雄。",
            "歲發金錢供御府，晝看仙液注離宮。",
            "千巖曙雪旌門上，十月寒花輦路中。",
            "不覩聲明與文物，自傷流滯去關東。"
        ],
        "title": "送李回",
        "id": "1d9edb8d-9abd-47f0-8441-95435901b9f8"
    },
    {
        "author": "李頎",
        "paragraphs": [
            "花宮仙梵遠微微，月隱高城鐘漏稀。",
            "夜動霜林驚落葉，曉聞天籟發清機。",
            "蕭條已入寒空靜，颯沓仍隨秋雨飛。",
            "始覺浮生無住著，頓令心地欲皈依。"
        ],
        "title": "宿瑩公禪房聞梵",
        "id": "f3dd960a-4589-496f-912f-38e0e8380d4a"
    },
    {
        "author": "李頎",
        "paragraphs": [
            "遠公遯跡廬山岑，開士幽居祇樹林。",
            "片石孤峯窺色相，清池皓月照禪心。",
            "指揮如意天花落，坐臥閑房春草深。",
            "此外俗塵都不染，惟餘玄度得相尋。"
        ],
        "tags": [
            "庐山"
        ],
        "title": "題璿公山池",
        "id": "3a7e3beb-7631-42d3-abeb-42ce887d3a12"
    },
    {
        "author": "李頎",
        "paragraphs": [
            "物在人亡無見期，閑庭繫馬不勝悲。",
            "窓前綠竹生空地，門外青山如舊時。",
            "悵望秋天鳴墜葉，巑岏枯柳宿寒鴟。",
            "憶君淚落東流水，歲歲花開知爲誰。"
        ],
        "title": "題盧五舊居",
        "id": "f8c90f9e-f292-472a-8f5c-653b27e43de6"
    },
    {
        "author": "李頎",
        "paragraphs": [
            "漢家蕭相國，功蓋五諸侯。",
            "勳業河山重，丹青錫命優。",
            "君爲禁臠壻，爭看玉人遊。",
            "荀令焚香日，潘郎振藻秋。",
            "新成鸚鵡賦，能衣鷫鸘裘。",
            "不憚軒車遠，仍尋薜荔幽。",
            "苑梨飛絳葉，伊水淨寒流。",
            "雪滿故關道，雲遮祥鳳樓。",
            "一身輕寸祿，萬物任虛舟。",
            "別後如相問，滄波雙白鷗。"
        ],
        "title": "贈別張兵曹",
        "id": "a62f42e5-d321-4d43-9405-6acebd1f25bd"
    },
    {
        "author": "李頎",
        "paragraphs": [
            "夜宿翠微半，高樓聞暗泉。",
            "漁舟帶遠火，山磬發孤烟。",
            "衣拂雲松外，門清河漢邊。",
            "峰巒低枕席，世界接人天。",
            "靄靄花出霧，輝輝星映川。",
            "東林曙鶯滿，惆悵欲言旋。"
        ],
        "title": "宿香山寺石樓",
        "id": "259f1f93-dcd7-4698-8e7f-4eb3c27d517f"
    },
    {
        "author": "李頎",
        "paragraphs": [
            "雲華滿高閣，苔色上鈎欄。",
            "藥草空階靜，梧桐返照寒。",
            "清吟可愈疾，攜手暫同歡。",
            "墮葉和金磬，飢烏鳴露盤。",
            "伊流惜東別，灞水向西看。",
            "舊託含香署，雲霄何足難。"
        ],
        "title": "聖善閣送裴迪入京",
        "id": "15d12326-5a85-493c-bde8-80e6b2ba85ec"
    },
    {
        "author": "李頎",
        "paragraphs": [
            "罷吏今何適，辭家方獨行。",
            "嵩陽入歸夢，潁水半前程。",
            "聞道淮陽守，東南臥理清。",
            "郡齋觀政日，人馬望鄉情。",
            "疊嶺雪初霽，寒砧霜後鳴。",
            "臨川嗟拜手，寂寞事躬耕。"
        ],
        "title": "奉送漪叔遊潁川兼謁淮陽太守",
        "id": "cc784f57-296b-4a24-98ce-315d33706fdc"
    },
    {
        "author": "李頎",
        "paragraphs": [
            "沅上秋草晚，蒼蒼堯女祠。",
            "無人見精魄，萬古寒猿悲。",
            "桂水身歿後，椒漿神降時。",
            "回雲迎赤豹，驟雨颯文狸。",
            "受命出炎海，焚香徵楚詞。",
            "乘驄感遺跡，一弔清川湄。"
        ],
        "title": "二妃廟送裴侍御使桂陽",
        "id": "2c591c14-2c7f-4f25-a2fe-51b89ce68143"
    },
    {
        "author": "李頎",
        "paragraphs": [
            "仙宮有名籍，度世吳江濆。",
            "大道本無我，青春長與君。",
            "中州俄已到，至理得而聞。",
            "明主降黃屋，時人看白雲。",
            "空山何窈窕，三秀日氛氳。",
            "遂此留書客，超遙烟駕分。"
        ],
        "title": "送暨道士還玉清觀",
        "id": "d19e2ab5-f5db-47c4-8b8a-ff5706d615b7"
    },
    {
        "author": "李頎",
        "paragraphs": [
            "與子十年舊，其如離別何。",
            "宦遊鄰故國，歸夢是滄波。",
            "京口青山遠，金陵芳草多。",
            "雲帆曉容裔，江日晝清和。",
            "縣郭舟人飲，津亭漁者歌。",
            "茅山有仙洞，羨爾再經過。"
        ],
        "title": "送劉主簿歸金壇",
        "id": "7c8f8e35-27a6-4e5f-afd9-114ffd0e76ea"
    },
    {
        "author": "李頎",
        "paragraphs": [
            "問君從宦所，何日府中趨。",
            "遙指金陵縣，青山天一隅。",
            "行人懷寸祿，小吏獻新圖。",
            "北固波濤險，南天風俗殊。",
            "春江連橘柚，晚景媚菰蒲。",
            "漠漠花生渚，亭亭雲過湖。",
            "灘沙映村火，水霧歛檣烏。",
            "回首東門路，鄉書不可無。"
        ],
        "title": "送盧少府赴延陵",
        "id": "b13d1a30-3c51-4411-ad5c-591ac6c11412"
    },
    {
        "author": "李頎",
        "paragraphs": [
            "峴山枕襄陽，滔滔江漢長。",
            "山深臥龍宅，水淨斬蛟鄉。",
            "元凱春秋傳，昭明文選堂。",
            "風流滿今古，烟島思微茫。",
            "白鴈暮衝雪，青林寒帶霜。",
            "蘆花獨戍晚，柑實萬家香。",
            "舊國欲茲別，輕舟眇未央。",
            "百花亭漫漫，一柱觀蒼蒼。",
            "按俗荆南牧，持衡吏部郎。",
            "逢君立五馬，應醉習家塘。"
        ],
        "title": "送皇甫曾遊襄陽山水兼謁韋太守",
        "id": "2fcb174d-3d15-4996-8df3-b149765745c5"
    },
    {
        "author": "李頎",
        "paragraphs": [
            "萬里番禺地，官人繼帝憂。",
            "君爲柱下史，將命出東周。",
            "歇馬傍川路，張燈臨石樓。",
            "稜稜靜疎木，濞濞響寒流。",
            "榔葉四荒外，梅花五嶺頭。",
            "明珠尉佗國，翠羽夜郎洲。",
            "夷俗富珍產，土風資宦遊。",
            "心清物不雜，弊革事無留。",
            "舉善必稱最，持姦當去尤。",
            "何辭桂江遠，今日用賢秋。"
        ],
        "title": "龍門送裴侍御監五嶺選",
        "id": "1c52fe18-7800-47e0-95fe-bc2de4e06dce"
    },
    {
        "author": "李頎",
        "paragraphs": [
            "草綠小平津，花開伊水濱。",
            "今君不得意，孤負帝鄉春。",
            "口不言金帛，心常任屈伸。",
            "阮公惟飲酒，陶令肯羞貧。",
            "陽羨風流地，滄海遊寓人。",
            "菱歌五湖遠，桂樹八公鄰。",
            "青鳥迎孤棹，白雲隨一身。",
            "潮隨秣陵上，月映石頭新。",
            "未可逃名利，應須在縉紳。",
            "汀洲芳杜色，勸爾暫垂綸。"
        ],
        "title": "送喬琳",
        "id": "fe2004c3-7ef1-477c-bbff-6f6b95679239"
    },
    {
        "author": "李頎",
        "paragraphs": [
            "能向府亭內，置茲山與林。",
            "他人驌驦馬，而我薜蘿心。",
            "雨止禁門肅，鶯啼官柳深。",
            "長廊閟軍器，積水背城陰。",
            "窓外王孫草，牀頭中散琴。",
            "清風多仰慕，吾亦爾知音。"
        ],
        "title": "題少府監李丞山池",
        "id": "fbb34578-e435-4b68-89b4-f0e4c61fcc2d"
    },
    {
        "author": "李頎",
        "paragraphs": [
            "僧房來往久，露井每同觀。",
            "白石抱新甃，蒼苔依舊欄。",
            "空瓶宛轉下，長綆轆轤盤。",
            "境界因心淨，泉源見底寒。",
            "鐘鳴時灌頂，對此日閑安。"
        ],
        "title": "長壽寺粲公院新甃井",
        "id": "759ba4c1-69e7-4e6d-a631-e1e4ad834ac3"
    },
    {
        "author": "李頎",
        "paragraphs": [
            "羅生殊衆色，獨爲表華滋。",
            "雖雜蕙蘭處，無爭桃李時。",
            "同人趨府暇，落日後庭期。",
            "密葉散紅點，靈條驚紫蕤。",
            "芳菲看不厭，采摘願來茲。"
        ],
        "title": "魏倉曹宅各賦一物得當軒石竹",
        "id": "4b451422-9604-43ea-a48e-fd35c2634c10"
    },
    {
        "author": "李頎",
        "paragraphs": [
            "雲陰帶殘日，悵別此何時。",
            "欲望黃山道，無由見所思。"
        ],
        "tags": [
            "黄山"
        ],
        "title": "奉送五叔入京兼寄綦毋三",
        "id": "0b36a19d-3623-4165-887e-f2f00704efe3"
    },
    {
        "author": "李頎",
        "paragraphs": [
            "爲政心閑物自閑，朝看飛鳥暮飛還。",
            "寄書河上神明宰，羨爾城頭姑射山。"
        ],
        "title": "寄韓鵬",
        "id": "2a1ad234-a935-42b9-bdbc-5633180d1a99"
    },
    {
        "author": "李頎",
        "paragraphs": [
            "百花原頭望京師，黃河水流無已時。",
            "窮秋曠野行人絕，馬首東來知是誰。"
        ],
        "tags": [
            "黄河",
            "抒情"
        ],
        "title": "百花原",
        "id": "4d09f3c4-f3eb-4ece-b255-91a06da1e6a8"
    },
    {
        "author": "李頎",
        "paragraphs": [
            "洛陽一別梨花新，黃鳥飛飛逢故人。",
            "攜手當年共爲樂，無驚蕙草惜殘春。"
        ],
        "title": "遇劉五",
        "id": "c339392c-eb50-40b2-b223-6c98ab879d53"
    },
    {
        "author": "李頎",
        "paragraphs": [
            "中外相連弟與兄，新加小縣子男名。",
            "纔年三十佩銅印，知爾弦歌漢水清。"
        ],
        "title": "送崔嬰赴漢陽",
        "id": "262c723c-0d6e-4491-af0b-468c25872575"
    },
    {
        "author": "李頎",
        "paragraphs": [
            "吏部明年拜官後，西城必與故人期。",
            "寄書春草年年色，莫道相逢玉女祠。"
        ],
        "title": "送五叔入京兼寄綦毋三",
        "id": "f1880e64-2612-4d8b-a9fc-24164e6e75da"
    },
    {
        "author": "李頎",
        "paragraphs": [
            "百歲老翁不種田，惟知曝背樂殘年。",
            "有時捫虱獨搔首，目送歸鴻籬下眠。"
        ],
        "title": "野老曝背",
        "id": "6f7d8969-6d94-486f-97e4-2f2b315c7ca3"
    },
    {
        "author": "李頎",
        "paragraphs": [
            "江臯杜蘅綠，芳草日遲遲。",
            "檜楫今何去，星郎出守時。",
            "彤襜問風俗，明主寄惸嫠。",
            "令下不徒爾，人和當在茲。",
            "昔年經此地，微月有佳期。",
            "洞口桂花白，巖前春草滋。",
            "素沙靜津瀨，青壁帶川坻。",
            "野鶴每孤立，林鼯常晝悲。"
        ],
        "title": "送東陽王太守",
        "id": "098f81a6-a202-4656-ba49-0f7ed72ad8a0"
    },
    {
        "author": "李頎",
        "paragraphs": [
            "小山破體閑支策，落日梨花照空壁。",
            "詩堪記室妬風流，畫與將軍作勍敵。"
        ],
        "title": "詠張諲山水",
        "id": "ed525dd2-587a-440e-80bd-47abd0b222b0"
    },
    {
        "author": "李頎",
        "paragraphs": [
            "紫極殿前朝伏奏，龍華會裏日相望。",
            "別離歲歲如流水，誰辨他鄉與故鄉。"
        ],
        "title": "失題",
        "id": "94e374cb-d887-4b10-b39d-d9e9f1f1757b"
    },
    {
        "author": "綦毋潛",
        "paragraphs": [
            "自爲洛陽客，夫子吾知音。",
            "盡義能下士，時人無此心。",
            "奈何離居夜，巢鳥悲空林。",
            "愁坐至月上，復聞南鄰砧。"
        ],
        "title": "冬夜寓居寄儲太祝",
        "id": "291f404b-fab4-4097-ae66-bbca79e55f89"
    },
    {
        "author": "綦毋潛",
        "paragraphs": [
            "幽意無斷絕，此去隨所偶。",
            "晚風吹行舟，花路入溪口。",
            "際夜轉西壑，隔山望南斗。",
            "潭煙飛溶溶，林月低向後。",
            "生事且彌漫，願爲持竿叟。"
        ],
        "tags": [
            "唐诗三百首",
            "抒情",
            "五言古诗"
        ],
        "title": "春泛若耶溪",
        "id": "6290b8f0-48de-407f-be2c-629140d91f83"
    },
    {
        "author": "綦毋潛",
        "paragraphs": [
            "道林隱形勝，向背臨層霄。",
            "松覆山殿[冷]，花藏谿路遙。",
            "珊珊寶幡挂，焰焰明燈燒。",
            "遲日半空谷，春風連上潮。",
            "少憑水木興，暫令身心調。",
            "願謝攜手客，茲山禪誦饒。"
        ],
        "title": "題鶴林寺",
        "id": "5742a099-ffbf-4ae8-9d49-07230cc778de"
    },
    {
        "author": "綦毋潛",
        "paragraphs": [
            "南山勢迴合，靈境依此住。",
            "殿轉雲崖陰，僧探石泉度。",
            "龍蛇爭翕習，神鬼皆密護。",
            "萬壑奔道場，羣峰向雙樹。",
            "天花飛不著，水月白成路。",
            "今日觀身我，歸心復何處。"
        ],
        "title": "題栖霞寺",
        "id": "9982e29b-869e-46d8-921e-806398ee19fb"
    },
    {
        "author": "綦毋潛",
        "paragraphs": [
            "西坂何繚繞，青林問子家。",
            "天寒噪野雀，日晚度城鴉。",
            "寂歷道傍樹，曈曨原上霞。",
            "茲情不可說，長恨隱淪賒。"
        ],
        "title": "送儲十二還莊城",
        "id": "54547cd5-6844-4c78-8817-e9c4bd70a229"
    },
    {
        "author": "綦毋潛",
        "paragraphs": [
            "長安渭橋路，行客別時心。",
            "獻賦溫泉畢，無媒魏闕深。",
            "黃鶯啼就馬，白日暗歸林。",
            "三十名未立，君還惜寸陰。"
        ],
        "title": "送章彝下第",
        "id": "2a05621e-d87d-43a4-9537-168baca4de02"
    },
    {
        "author": "綦毋潛",
        "paragraphs": [
            "持衡出帝畿，星指夜郎飛。",
            "神女雲迎馬，荆門雨濕衣。",
            "聽猿收淚罷，繫鴈待書稀。",
            "蠻貊雖殊俗，知君肝膽微。"
        ],
        "title": "送崔員外黔中監選",
        "id": "3ab99853-9e39-4cc2-b8fe-9f80d5c250ee"
    },
    {
        "author": "綦毋潛",
        "paragraphs": [
            "越客新安別，秦人舊國情。",
            "舟乘晚風便，月帶上潮平。",
            "花路西施石，雲峰句踐城。",
            "明州報兩掾，相憶二毛生。"
        ],
        "title": "送賈恆明府兼寄溫張二司戶",
        "id": "c1cf74ec-4e8f-4d96-a6e0-6450c4690e79"
    },
    {
        "author": "綦毋潛",
        "paragraphs": [
            "冠古積榮盛，當時數戟門。",
            "舊交丞相子，繼世五侯孫。",
            "長劒倚天外，短書盈萬言。",
            "秋風一送別，江上黯消魂。"
        ],
        "title": "送宋秀才",
        "id": "7d3c02c9-beb6-4eb1-81f1-a6530dd55f6f"
    },
    {
        "author": "綦毋潛",
        "paragraphs": [
            "謫遠自安命，三年已忘歸。",
            "同聲願執手，驛騎到門扉。",
            "云是帝鄉去，軍書謁紫微。",
            "曾爲金馬客，向日淚沾衣。"
        ],
        "title": "送平判官入秦",
        "id": "bd62ebec-0580-407f-b10c-7c828ab2421a"
    },
    {
        "author": "綦毋潛",
        "paragraphs": [
            "名公作逐臣，驅馬拂行塵。",
            "舊國問鄖子，勞歌過郢人。",
            "一川花送客，二月柳宜春。",
            "奉料竹林興，寬懷此別晨。"
        ],
        "title": "送鄭務拜伯父",
        "id": "6ab56a35-a129-4f6a-ad7b-bf0e0232bc2b"
    },
    {
        "author": "綦毋潛",
        "paragraphs": [
            "開士度人久，空巖花霧深。",
            "徒知燕坐處，不見有爲心。",
            "蘭若門對壑，田家路隔林。",
            "還言證法性，歸去比黃金。"
        ],
        "title": "題招隱寺絢公房",
        "id": "f3d1052d-5b2f-4f65-9f97-a41b848d5c1d"
    },
    {
        "author": "綦毋潛",
        "paragraphs": [
            "夕到玉京寢，窅冥雲漢低。",
            "魂交仙室蝶，曙聽羽人雞。",
            "滴瀝花上露，清泠松下谿。",
            "明當訪真隱，揮手入無倪。"
        ],
        "title": "宿太平觀",
        "id": "706d8c47-3008-4e58-a275-9f048ebb19d7"
    },
    {
        "author": "綦毋潛",
        "paragraphs": [
            "招提此山頂，下界不相聞。",
            "塔影挂清漢，鐘聲和白雲。",
            "觀空靜室掩，行道衆香焚。",
            "且駐西來駕，人天日未曛。"
        ],
        "title": "題靈隱寺山頂禪院",
        "id": "42cf3a65-dee7-495d-abc2-47ac39fbba8d"
    },
    {
        "author": "綦毋潛",
        "paragraphs": [
            "相逢此溪曲，勝託在煙霞。",
            "潭影竹間動，巖陰簷外斜。",
            "人言上皇代，犬吠武陵家。",
            "借問淹留日，春風滿若耶。"
        ],
        "title": "若耶溪逢孔九",
        "id": "5f6ffb21-59dd-4e71-8f59-5280fcc1d92b"
    },
    {
        "author": "綦毋潛",
        "paragraphs": [
            "香剎夜忘歸，松青古殿扉。",
            "燈明方丈室，珠繫比丘衣。",
            "白日傳心靜，青蓮喻法微。",
            "天花落不盡，處處鳥銜飛。"
        ],
        "title": "宿龍興寺",
        "id": "bf89be7e-31a7-4e7c-9120-dccb9396cd94"
    },
    {
        "author": "綦毋潛",
        "paragraphs": [
            "仙郎偏好道，鑿沼象瀛洲。",
            "魚樂隨情性，船行任去留。",
            "秦人辨雞犬，堯日識巢由。",
            "歸客衡門外，仍憐返景幽。"
        ],
        "title": "題沈東美員外山池",
        "id": "69def054-408a-424e-b288-1f720a7b6280"
    },
    {
        "author": "綦毋潛",
        "paragraphs": [
            "華陽仙洞口，半嶺拂雲看。",
            "窈窕穿苔壁，差池對石壇。",
            "方隨地脉轉，稍覺水晶寒。",
            "未果變金骨，歸來茲路難。"
        ],
        "title": "茅山洞口",
        "id": "2f60e2e5-813b-4186-8be3-690c9a94b446"
    },
    {
        "author": "綦毋潛",
        "paragraphs": [
            "羽客北山尋，草堂松徑深。",
            "養神宗示法，得道不知心。",
            "洞戶逢雙履，寥天有一琴。",
            "更登玄圃上，仍種杏成林。"
        ],
        "title": "過方尊師院",
        "id": "7911c240-6791-42df-a986-4a7a1f584e1d"
    },
    {
        "author": "綦毋潛",
        "paragraphs": [
            "不敢要君徵亦起，致君全得似唐虞。",
            "讜言昨歎離天聽，新象今聞入縣圖。",
            "琴鎖壞窗風自響，鶴歸喬木隱難呼。",
            "學書弟子何人在，點檢猶存諫草無。"
        ],
        "title": "經陸補闕隱居",
        "id": "9b363113-5825-4d4e-a5e0-4eece9ec0a8b"
    },
    {
        "author": "綦毋潛",
        "paragraphs": [
            "郡有化城最，西窮疊嶂深。",
            "松門當澗口，石路在峰心。",
            "幽見夕陽霽，高逢暮雨陰。",
            "佛身瞻紺髮，寶地踐黃金。",
            "雲向竹谿盡，月從花洞臨。",
            "因物成真悟，遺世在茲岑。"
        ],
        "title": "登天竺寺",
        "id": "78cb7f8b-5906-469f-a964-c73388b1a3c2"
    },
    {
        "author": "綦毋潛",
        "paragraphs": [
            "世界蓮花藏，行人香火緣。",
            "燈王照不盡，中夜寂相傳。"
        ],
        "title": "滿公房",
        "id": "02b96a97-bf2b-4bca-885d-4477637f85e5"
    },
    {
        "author": "綦毋潛",
        "paragraphs": [
            "山頭禪室挂僧衣，窗外無人溪鳥飛。",
            "黃昏半在下山路，却聽鐘聲連翠微。"
        ],
        "title": "過融上人蘭若",
        "id": "c575c996-1310-448f-a30a-e3f4842b2f45"
    },
    {
        "author": "綦毋潛",
        "paragraphs": [
            "十五能行西入秦，三十無家作路人。",
            "時命不將明主合，布衣空染洛陽塵。"
        ],
        "title": "早發上東門",
        "id": "d548d87c-f901-4ac2-bf2a-42249c164aa3"
    },
    {
        "author": "綦毋潛",
        "paragraphs": [
            "寶坊求往跡，神理駐沿洄。",
            "鴈塔酬前願，王身更後來。",
            "加持將暝合，朗悟豁然開。",
            "兩世分明見，餘生復幾哉。"
        ],
        "title": "祇園寺",
        "id": "04bb42bd-b530-47a1-b16d-194ade6f07cf"
    },
    {
        "author": "綦毋潛",
        "paragraphs": [
            "墨客鍾張侶，材高吳越珍。",
            "千門來謁帝，駟馬去榮親。",
            "吏邑沿清洛，鄉山指白蘋。",
            "歸期應不遠，當及未央春。"
        ],
        "title": "送集賢學士伊闕史少府放歸江東覲省",
        "id": "a55071fb-7c28-4b91-99e7-c171064c2779"
    },
    {
        "author": "儲光羲",
        "paragraphs": [
            "遐方獻文犀，萬里隨南金。",
            "大邦柔遠人，以之居山林。",
            "食棘無秋冬，絕流無淺深。",
            "雙角前嶄嶄，三蹄下駸駸。",
            "朝賢壯其容，未能辨其音。",
            "有我衰鳥郎，新邑長鳴琴。",
            "陛閣飛嘉聲，丘甸盈仁心。",
            "閑居命國工，作繪北堂陰。",
            "眈眈若有神，庶比來儀禽。",
            "昔有舞天庭，爲君奏龍吟。"
        ],
        "title": "述韋昭應畫犀牛",
        "id": "286afdbf-943f-4db8-ae95-4771364f294e"
    },
    {
        "author": "儲光羲",
        "paragraphs": [
            "入與真主言，有騎天馬來。",
            "但有華清宮，不用神明臺。",
            "肅肅長自閑，門靜無人開。"
        ],
        "title": "獻王威儀",
        "id": "9ec7ee8c-d3d1-4bc6-a039-4690aaae44de"
    },
    {
        "author": "儲光羲",
        "paragraphs": [
            "嘖嘖野田雀，不知軀體微。",
            "閑穿深蒿裏，爭食復爭飛。",
            "窮老一頹舍，棗多桑樹稀。",
            "無棗猶可食，無桑何以衣。",
            "蕭條空倉暮，相引時來歸。",
            "斜路豈不捷，渚田豈不肥。",
            "水長路且壞，惻惻與心違。"
        ],
        "title": "野田黃雀行",
        "id": "5933a7ce-8229-4c73-8ee3-0512a999b93f"
    },
    {
        "author": "儲光羲",
        "paragraphs": [
            "山北饒朽木，山南多枯枝。",
            "枯枝作採薪，爨室私自知。",
            "詰朝礪斧尋，視暮行歌歸。",
            "先雪隱薜荔，迎暄臥茅茨。",
            "清澗日濯足，喬木時曝衣。",
            "終年登險阻，不復憂安危。",
            "蕩漾與神遊，莫知是與非。"
        ],
        "title": "樵父詞",
        "id": "c8d49a74-fe0a-4003-a0da-5653665504f5"
    },
    {
        "author": "儲光羲",
        "paragraphs": [
            "澤魚好鳴水，溪魚好上流。",
            "漁梁不得意，下渚潛垂鉤。",
            "亂荇時礙楫，新蘆復隱舟。",
            "靜言念終始，安坐看沈浮。",
            "素髮隨風揚，遠心與雲遊。",
            "逆浪還極浦，信潮下滄洲。",
            "非爲徇形役，所樂在行休。"
        ],
        "title": "漁父詞",
        "id": "ce84ec5f-cac1-4ed4-a04b-07d740c76585"
    },
    {
        "author": "儲光羲",
        "paragraphs": [
            "不言牧田遠，不道牧陂深。",
            "所念牛馴擾，不亂牧童心。",
            "圓笠覆我首，長簑披我襟。",
            "方將憂暑雨，亦以懼寒陰。",
            "大牛隱層坂，小牛穿近林。",
            "同類相鼓舞，觸物成謳吟。",
            "取樂須臾間，寧問聲與音。"
        ],
        "title": "牧童詞",
        "id": "3cf09a50-e553-4e24-a7c9-7249464a56d7"
    },
    {
        "author": "儲光羲",
        "paragraphs": [
            "淺渚荇花繁，深潭菱葉疎。",
            "獨往方自得，恥邀淇上姝。",
            "廣江無術阡，大澤絕方隅。",
            "浪中海童語，流下鮫人居。",
            "春鴈時隱舟，新萍復滿湖。",
            "采采乘日暮，不思賢與愚。"
        ],
        "title": "采蓮詞",
        "id": "62be752e-7964-4b51-97c6-d86415ab8654"
    },
    {
        "author": "儲光羲",
        "paragraphs": [
            "濁水菱葉肥，清水菱葉鮮。",
            "義不遊濁水，志士多苦言。",
            "潮沒具區藪，潦深雲夢田。",
            "朝隨北風去，暮逐南風旋。",
            "浦口多漁家，相與邀我船。",
            "飯稻以終日，羹蓴將永年。",
            "方冬水物窮，又欲休山樊。",
            "盡室相隨從，所貴無憂患。"
        ],
        "title": "採菱詞",
        "id": "09f5cc10-01a4-4ec2-be4a-3deab75787fd"
    },
    {
        "author": "儲光羲",
        "paragraphs": [
            "曝暄理新翳，迎春射鳴雉。",
            "原田遙一色，臯陸曠千里。",
            "遙聞咿喔聲，時見雙飛起。",
            "冪䍥疎蒿下，毰毸深叢裏。",
            "顧敵已忘生，爭雄方決死。",
            "仁心貴勇義，豈能復傷此。",
            "超遙下故墟，迢遞回高畤。",
            "大夫昔何苦，取笑歡妻子。"
        ],
        "title": "射雉詞",
        "id": "80b7dcdf-a5af-46c8-9ce4-f01a77a0f890"
    },
    {
        "author": "儲光羲",
        "paragraphs": [
            "寒亦不憂雪，飢亦不食人。",
            "人肉豈不甘，所惡傷明神。",
            "太室爲我宅，孟門爲我鄰。",
            "百獸爲我膳，五龍爲我賓。",
            "蒙馬一何威，浮江一以仁。",
            "彩章耀朝日，爪牙雄武臣。",
            "高雲逐氣浮，厚地隨聲震。",
            "君能賈餘勇，日夕長相親。"
        ],
        "title": "猛虎詞",
        "id": "ba47801f-e80d-4381-8a6e-523809fd1d76"
    },
    {
        "author": "儲光羲",
        "paragraphs": [
            "停車渭陽暮，望望入秦京。",
            "不見鵷鸞道，如聞歌吹聲。",
            "鄉魂涉江水，客路指蒲城。",
            "獨有故樓月，今來亭上明。"
        ],
        "title": "渭橋北亭作",
        "id": "562c378e-1d6f-43a1-96f6-a7efd799a3e9"
    },
    {
        "author": "儲光羲",
        "paragraphs": [
            "上在蓬萊宮，莫若居華清。",
            "朝朝禮玄閣，日日聞體輕。",
            "大聖不私己，精禋爲羣氓。"
        ],
        "title": "述華清宮五首 一",
        "id": "97033757-7f04-4642-a13c-ab76622ca0ef"
    },
    {
        "author": "儲光羲",
        "paragraphs": [
            "上出蓬萊時，六龍儼齊首。",
            "長道舒羽儀，彤雲暎前後。",
            "天聲殷宇宙，真氣到林藪。"
        ],
        "title": "述華清宮五首 二",
        "id": "9fea8fa6-3c29-45d0-83ed-3eacf059f158"
    },
    {
        "author": "儲光羲",
        "paragraphs": [
            "昔在軒轅朝，五城十二樓。",
            "今我神泉宮，獨在驪山陬。",
            "羣方趨順動，百辟隨天遊。"
        ],
        "title": "述華清宮五首 三",
        "id": "5615d8d0-7549-48cf-8cbc-e164f5f7e7a5"
    },
    {
        "author": "儲光羲",
        "paragraphs": [
            "正月開陽和，通門緝元化。",
            "穆穆睟容歸，豈爲明燈夜。",
            "高山大風起，肅肅隨龍駕。"
        ],
        "title": "述華清宮五首 四",
        "id": "6b5036a9-e8ff-4b87-9a79-71baed7d10b0"
    },
    {
        "author": "儲光羲",
        "paragraphs": [
            "上林神君宮，此地即明庭。",
            "山開鴻濛色，天轉招搖星。",
            "三雪報大有，孰爲非我靈。"
        ],
        "title": "述華清宮五首 五",
        "id": "82eef091-ce72-4483-b43d-b5fee95a1afc"
    },
    {
        "author": "儲光羲",
        "paragraphs": [
            "盤石青巖下，松生盤石中。",
            "冬春無異色，朝暮有清風。",
            "五鬣何人采，西山舊兩童。"
        ],
        "title": "雜詠五首 石子松",
        "id": "2295758a-d709-4f67-b0fa-86270479657e"
    },
    {
        "author": "儲光羲",
        "paragraphs": [
            "得從軒墀下，殊勝松柏林。",
            "生枝逐架遠，吐葉向門深。",
            "何許答君子，簷間朝暝陰。"
        ],
        "title": "雜詠五首 架簷藤",
        "id": "226dca1e-5a98-4f44-a3c1-aa76fbb7d166"
    },
    {
        "author": "儲光羲",
        "paragraphs": [
            "舞鶴傍池邊，水清毛羽鮮。",
            "立如依岸雪，飛似向池泉。",
            "江海雖言曠，無如君子前。"
        ],
        "title": "雜詠五首 池邊鶴",
        "id": "9977d464-9d73-4e6e-a8ff-ae70c3ad2b22"
    },
    {
        "author": "儲光羲",
        "paragraphs": [
            "垂釣綠灣春，春深杏花亂。",
            "潭清疑水淺，荷動知魚散。",
            "日暮待情人，維舟綠楊岸。"
        ],
        "tags": [
            "春天",
            "爱情",
            "钓鱼"
        ],
        "title": "雜詠五首 釣魚灣",
        "id": "74b8ae25-a739-49fc-8c2e-d3165ea6471c"
    },
    {
        "author": "儲光羲",
        "paragraphs": [
            "幽人下山徑，去去夾青林。",
            "滑處莓苔濕，暗中蘿薜深。",
            "春朝煙雨散，猶帶浮雲陰。"
        ],
        "title": "雜詠五首 幽人居",
        "id": "e811658a-f938-46ae-9acc-9d04d305c9b0"
    },
    {
        "author": "儲光羲",
        "paragraphs": [
            "門外車馬喧，門裏宮殿清。",
            "行即翳若木，坐即吹玉笙。",
            "所喧既非我，真道其冥冥。"
        ],
        "title": "題太玄觀",
        "id": "caa9b91e-7626-4baf-9d62-ef924a70022a"
    },
    {
        "author": "儲光羲",
        "paragraphs": [
            "真人上清室，乃在中峰前。",
            "花霧生玉井，霓裳畫列仙。",
            "念茲宮故宇，多此地新泉。",
            "松柏有清陰，薜蘿亦自妍。",
            "一聞步虛子，又話逍遙篇。",
            "忽若在雲漢，風中意泠然。"
        ],
        "title": "至嵩陽觀觀即天皇故宅",
        "id": "da1194a2-8f8a-4e96-b09e-bd7756bc3c5e"
    },
    {
        "author": "儲光羲",
        "paragraphs": [
            "精思莫知日，意靜如空虛。",
            "三鳥自來去，九光遙卷舒。",
            "新池近天井，玉宇停雲車。",
            "余亦苦山路，洗心祈道書。"
        ],
        "title": "貽韋鍊師",
        "id": "1493859d-0727-4927-b91b-e3444fc31c44"
    },
    {
        "author": "儲光羲",
        "paragraphs": [
            "高天風雨散，清氣在園林。",
            "況我夜初靜，當軒鳴綠琴。",
            "雲開北堂月，庭滿南山陰。",
            "不見長裾者，空歌遊子吟。"
        ],
        "title": "霽後貽馬十二巽",
        "id": "7e6ebc0b-0134-4a55-aecd-2616e80cc74c"
    },
    {
        "author": "儲光羲",
        "paragraphs": [
            "暮聲雜初鴈，夜色涵早秋。",
            "獨見海中月，照君池上樓。",
            "山雲拂高棟，天漢入雲流。",
            "不惜朝光滿，其如千里遊。"
        ],
        "title": "題陸山人樓",
        "id": "26409e2d-2a62-4860-982e-905713740b4e"
    },
    {
        "author": "儲光羲",
        "paragraphs": [
            "高位莫能捨，捨之世所賢。",
            "雲車遊日華，豈比龍樓前。",
            "寢疾乃就枕，情感唯靈仙。",
            "帝鴻思道宗，臣彭亦長年。",
            "天書加羽服，又許歸東川。",
            "鏡水涵太清，禹山朝上玄。",
            "誠亡真混沌，玉立方嬋娟。",
            "素業作仙居，子孫當自傳。",
            "門多松柏樹，篋有逍遙篇。",
            "獨往不可羣，滄海成桑田。"
        ],
        "title": "獻八舅東歸",
        "id": "2565e126-7159-4b28-beec-f19a14cac556"
    },
    {
        "author": "儲光羲",
        "paragraphs": [
            "清晨登仙峰，峰遠行未極。",
            "江海霽初景，草木含新色。",
            "而我任天和，此時聊動息。",
            "望鄉白雲裏，發棹清溪側。",
            "松柏生深山，無心自貞直。"
        ],
        "title": "泛茅山東溪",
        "id": "7c9313b8-bcef-45e5-b4ae-25e281307257"
    },
    {
        "author": "儲光羲",
        "paragraphs": [
            "當晝暑氣盛，鳥雀靜不飛。",
            "念君高梧陰，復解山中衣。",
            "數片遠雲度，曾不蔽炎暉。",
            "淹留膳茶粥，共我飯蕨薇。",
            "敝廬既不遠，日暮徐徐歸。"
        ],
        "title": "喫茗粥作",
        "id": "3658ec58-110e-4eed-8761-5b8910883e8c"
    },
    {
        "author": "儲光羲",
        "paragraphs": [
            "十年別鄉縣，西去入皇州。",
            "此意在觀國，不言空遠遊。",
            "九衢平若水，利往無輕舟。",
            "北洛反初路，東江還故丘。",
            "春山多秀木，碧澗盡清流。",
            "不見子桑扈，當從方外求。"
        ],
        "title": "遊茅山五首 一",
        "id": "74afbaa0-bea6-4408-8268-5970cbc949e2"
    },
    {
        "author": "儲光羲",
        "paragraphs": [
            "世業傳儒行，行成非不榮。",
            "其如懷獨善，況以聞長生。",
            "家近華陽洞，早年深此情。",
            "巾車雲路入，理棹瑤溪行。",
            "天地朝光滿，江山春色明。",
            "王庭有軒冕，此日方知輕。"
        ],
        "title": "遊茅山五首 二",
        "id": "ba855c71-24b1-441b-aaad-95428df93159"
    },
    {
        "author": "儲光羲",
        "paragraphs": [
            "平生非作者，望古懷清芬。",
            "心以道爲際，行將時不羣。",
            "茲山在人境，靈貺久傳聞。",
            "遠勢一峰出，近形千嶂分。",
            "冬春有茂草，朝暮多鮮雲。",
            "此去亦何極，但言西日曛。"
        ],
        "title": "遊茅山五首 三",
        "id": "89e360a8-7fa8-4dd8-aaf8-0a7080695a09"
    },
    {
        "author": "儲光羲",
        "paragraphs": [
            "昔賢居柱下，今我去人間。",
            "良以直心曠，兼之外視閑。",
            "垂綸非釣國，好學異希顏。",
            "落日登高嶼，悠然望遠山。",
            "溪流碧水去，雲帶清陰還。",
            "想見中林士，巖扉長不關。"
        ],
        "title": "遊茅山五首 四",
        "id": "f949d6a1-f457-445b-9f1c-809694ece7c6"
    },
    {
        "author": "儲光羲",
        "paragraphs": [
            "名嶽徵仙事，清都訪道書。",
            "山門入松柏，天路涵空虛。",
            "南極見朝采，西潭聞夜漁。",
            "遠心尚雲宿，浪跡出林居。",
            "爲己存實際，忘形同化初。",
            "此行良已矣，不樂復何如。"
        ],
        "title": "遊茅山五首 五",
        "id": "0a15619e-69d8-49a5-b319-8be60e4ec1f2"
    },
    {
        "author": "儲光羲",
        "paragraphs": [
            "一山盡天苑，一峰開道宮。",
            "道花飛羽衞，天鳥遊雲空。",
            "玉殿俯玄水，春旗搖素風。",
            "夾門小松柏，覆井新梧桐。",
            "自昔大仙下，乃知元化功。",
            "神皇作桂館，此意與天通。"
        ],
        "title": "述降聖觀",
        "id": "41a27c44-6404-4e6d-b7dc-202b2d87c35c"
    },
    {
        "author": "儲光羲",
        "paragraphs": [
            "真王清淨子，燕居復行心。",
            "結宇鄰居邑，寤言非遠尋。",
            "丹青丈室滿，草樹一庭深。",
            "秀色玄冬發，交枝白日陰。",
            "江流暎朱戶，山鳥鳴香林。",
            "獨住已寂寂，安知浮與沈。"
        ],
        "title": "題眄上人禪居",
        "id": "4e67e320-c626-401e-a546-e768e8fcf993"
    },
    {
        "author": "儲光羲",
        "paragraphs": [
            "西下長樂坂，東入新豐道。",
            "雨多車馬稀，道上生秋草。",
            "太陰蔽臯陸，莫知晚與早。",
            "雷雨杳冥冥，川谷漫浩浩。",
            "詔書植嘉木，衆言桃李好。",
            "自媿無此容，歸從漢陰老。"
        ],
        "title": "過新豐道中",
        "id": "b35f4e36-2000-4a2e-9500-37318c52f3f3"
    },
    {
        "author": "儲光羲",
        "paragraphs": [
            "河洲多青草，朝暮增客愁。",
            "客愁惜朝暮，枉渚蹔停舟。",
            "中宵大川靜，解纜逐歸流。",
            "浦漵既清曠，沿洄非阻修。",
            "登艫望落月，擊汰悲新秋。",
            "倘遇乘槎客，永言星漢遊。"
        ],
        "tags": [
            "黄河"
        ],
        "title": "夜到洛口入黃河",
        "id": "7b5fb428-57f2-45e8-bd6b-ed61ebce6fcd"
    },
    {
        "author": "儲光羲",
        "paragraphs": [
            "鳥雀知天雪，羣飛復羣鳴。",
            "原田無遺粟，日暮滿空城。",
            "達士憂世務，鄙夫念王程。",
            "晨過彈箏峽，馬足凌兢行。",
            "雙壁隱靈曜，莫能知晦明。",
            "皚皚堅冰白，漫漫陰雲平。",
            "始信古人言，苦節不可貞。"
        ],
        "title": "使過彈箏峽作",
        "id": "2b2be217-4c67-40b7-98fc-4f15fae0f25d"
    },
    {
        "author": "儲光羲",
        "paragraphs": [
            "行子苦風潮，維舟未能發。",
            "宵分卷前幔，臥視清秋月。",
            "四澤蒹葭深，中洲煙火絕。",
            "蒼蒼水霧起，落落疎星沒。",
            "所遇盡漁商，與言多楚越。",
            "其如念極浦，又以思明哲。",
            "常若千里餘，況之異鄉別。"
        ],
        "title": "泊舟貽潘少府",
        "id": "c776c897-2104-4261-8517-9dd0c729395e"
    },
    {
        "author": "儲光羲",
        "paragraphs": [
            "方塘深且廣，伊昔俯吾廬。",
            "環岸垂綠柳，盈澤發紅蕖。",
            "上延北原秀，下屬幽人居。",
            "暑雨若混沌，清明如空虛。",
            "此鄉多隱逸，水陸見樵漁。",
            "廢賞亦何貴，爲歡良易攄。",
            "且言重觀國，當此賦歸歟。"
        ],
        "title": "仲夏入園中東陂",
        "id": "34fbd63f-f80a-4ca2-8842-e5f9ddbbc943"
    },
    {
        "author": "儲光羲",
        "paragraphs": [
            "晨登涼風臺，暮走邯鄲道。",
            "曜靈何赫烈，四野無青草。",
            "大軍北集燕，天子西居鎬。",
            "婦人役州縣，丁男事征討。",
            "老幼相別離，哭泣無昏早。",
            "稼穡既殄絕，川澤復枯槁。",
            "曠哉遠此憂，冥冥商山皓。"
        ],
        "title": "效古二首 一",
        "id": "411d50c5-64f7-49e4-bb04-040b8633fa87"
    },
    {
        "author": "儲光羲",
        "paragraphs": [
            "東風吹大河，河水如倒流。",
            "河洲塵沙起，有若黃雲浮。",
            "赬霞燒廣澤，洪曜赫高丘。",
            "野老泣相語，無地可蔭休。",
            "翰林有客卿，獨負蒼生憂。",
            "中夜起躑躅，思欲獻厥謀。",
            "君門峻且深，踠足空夷猶。"
        ],
        "title": "效古二首 二",
        "id": "b68bbb5c-3aa4-4649-9202-dabdb523519e"
    },
    {
        "author": "儲光羲",
        "paragraphs": [
            "混沌本無象，末路多是非。",
            "達士志寥廓，所在能忘禨。",
            "耕鑿時未至，還山聊采薇。",
            "虎豹對我蹲，鸑鷟旁我飛。",
            "仙人空中來，謂我勿復歸。",
            "格澤爲君駕，虹蜺爲君衣。",
            "西遊崑崙墟，可與世人違。"
        ],
        "title": "雜詩二首 一",
        "id": "4a3148e7-97cf-4a62-b8e4-a0ecf7064b15"
    },
    {
        "author": "儲光羲",
        "paragraphs": [
            "秋氣肅天地，太行高崔嵬。",
            "猨狖清夜吟，其聲一何哀。",
            "寂寞掩圭蓽，夢寐遊蓬萊。",
            "琪樹遠亭亭，玉堂雲中開。",
            "洪崖吹簫管，玉女飄颻來。",
            "雨師既先後，道路無纖埃。",
            "鄙哉楚襄王，獨好陽雲臺。"
        ],
        "title": "雜詩二首 二",
        "id": "f8141f67-1f00-4d17-9b81-28aac0264590"
    },
    {
        "author": "儲光羲",
        "paragraphs": [
            "世業江湖側，郊原休沐處。",
            "獨言五日歸，未道千秋去。",
            "鄉亭春水綠，昌閣寒光暮。",
            "昔爲晝錦遊，今成逝川路。"
        ],
        "title": "陸著作挽歌 一",
        "id": "289e14b7-4e83-4968-9491-e141e44e883d"
    },
    {
        "author": "儲光羲",
        "paragraphs": [
            "歸路秦城下，寒雲慘平田。",
            "故園滄海邊，綠柳覆平川。",
            "送客異他日，還舟殊昔年。",
            "華亭有明月，長向隴頭懸。"
        ],
        "title": "陸著作挽歌 二",
        "id": "5b835e44-8fd3-40b9-ae17-da1533a2bbf8"
    },
    {
        "author": "儲光羲",
        "paragraphs": [
            "劍水千人石，荆江萬里流。",
            "英英有君子，才德滿中州。",
            "明道俟良佐，惟賢初薄遊。",
            "生涯一朝盡，寂寞夜臺幽。"
        ],
        "title": "陸著作挽歌 三",
        "id": "63ba36c8-6e5d-49de-ab6d-9e696d978a3b"
    },
    {
        "author": "儲光羲",
        "paragraphs": [
            "金堂策令名，仙掖居清位。",
            "鳴玉朝雙闕，垂纓遊兩地。",
            "朝夕既論思，春秋仍書事。",
            "何言魯聲伯，忽下瓊珠淚。"
        ],
        "title": "陸著作挽歌 四",
        "id": "ca396722-5b4c-4b44-bb09-1a81beac7286"
    },
    {
        "author": "儲光羲",
        "paragraphs": [
            "令德棄人世，明朝降寵章。",
            "起居存有位，著作沒爲郎。",
            "寒水落南浦，月華虛北堂。",
            "松門一長想，彷彿見清揚。"
        ],
        "title": "陸著作挽歌 五",
        "id": "3b3fe4cc-76d6-4f91-bab1-2e235fdbad16"
    },
    {
        "author": "儲光羲",
        "paragraphs": [
            "落葉滿山砌，蒼煙埋竹扉。",
            "遠懷青冥士，書劒常相依。",
            "霜臥眇茲地，琴言紛已違。",
            "衡陽今萬里，南雁將何歸。",
            "出徑惜松引，入舟憐釣磯。",
            "西林有明月，夜久空微微。"
        ],
        "title": "山居貽裴十二迪",
        "id": "cda93da7-799f-4307-a5f8-5338b4c98375"
    },
    {
        "author": "儲光羲",
        "paragraphs": [
            "冬暮久無樂，西行至長安。",
            "故人處東第，清夜多新歡。",
            "廣庭竹陰靜，華池月色寒。",
            "知音盡詞客，方見交情難。"
        ],
        "title": "秦中歲晏馬舍人宅宴集",
        "id": "5f55bc09-3baf-4335-acb6-3eb3d1bda0c4"
    },
    {
        "author": "儲光羲",
        "paragraphs": [
            "神道本無已，成化亦自然。",
            "君居寥天上，德在玉華泉。",
            "真遊踐王豫，永日遲雲仙。",
            "表微在營道，明祀將祈年。",
            "靈山俯新邑，松上生彩煙。",
            "豈知穆天子，遠去瑤池邊。"
        ],
        "title": "薦玄德公廟",
        "id": "bf380f86-29a3-4088-8ae1-c77568b1d13e"
    },
    {
        "author": "儲光羲",
        "paragraphs": [
            "覆舟無伯夷，覆車無仲尼。",
            "自咎失明義，寧由貝錦詩。",
            "松柏日已堅，桃李日以滋。",
            "顧己獨暗昧，所居成蒺藜。",
            "大賢薦時文，醜婦用蛾眉。",
            "惕惕愧不已，豈敢論其私。",
            "方朔既有言，子建亦有詩。",
            "惻隱及先世，析薪成自悲。",
            "靈鳥酬德輝，黃雀報仁慈。",
            "若公庶伏罪，此事安能遲。"
        ],
        "title": "上長史王公責躬",
        "id": "52c412ea-32e0-41df-9ff1-3dbf6e0415d8"
    },
    {
        "author": "儲光羲",
        "paragraphs": [
            "秋山下暎宮，宮色宜朝陽。",
            "迢遞在半嶺，參差非一行。",
            "燕息雲滿門，出遊花隱房。",
            "二尊此成道，禪宇遙相望。",
            "鳳鐸天中鳴，巖梯松下長。",
            "山墟響信鼓，蘅薄生蕙香。",
            "起滅一以雪，往來亦誠亡。",
            "悲哉門弟子，要自知心長。"
        ],
        "title": "至嶽寺即大通大照禪塔上溫上人",
        "id": "71eb1de4-46ce-451c-ac03-bff775feb664"
    },
    {
        "author": "儲光羲",
        "paragraphs": [
            "暮春天氣和，登嶺望層城。",
            "朝日懸清景，巍峨宮殿明。",
            "聖君常臨朝，達士復懸衡。",
            "道近燕艮足，歸來臥山楹。",
            "靈堦曝仙書，深室煉金英。",
            "春巖松柏秀，晨路鵾雞鳴。",
            "羽化既有言，無然悲不成。"
        ],
        "title": "終南幽居獻蘇侍郎三首時拜太祝未上 一",
        "id": "e8b646d0-8a7b-4d7e-9bdb-bd5d30646bf3"
    },
    {
        "author": "儲光羲",
        "paragraphs": [
            "中歲尚微道，始知將谷神。",
            "抗策還南山，水木自相親。",
            "深林開一道，青嶂成四鄰。",
            "平明去采薇，日入行刈薪。",
            "雲歸萬壑暗，雪罷千崖春。",
            "始看玄鳥來，已見瑤華新。",
            "寄言搴芳者，無乃後時人。"
        ],
        "title": "終南幽居獻蘇侍郎三首時拜太祝未上 二",
        "id": "df98c532-426e-4342-a35a-915724ff2e06"
    },
    {
        "author": "儲光羲",
        "paragraphs": [
            "卜築青巖裏，雲蘿四垂陰。",
            "虛室若無人，喬木自成林。",
            "時有清風至，側聞樵採音。",
            "鳳皇鳴南岡，望望隔層岑。",
            "既言山路遠，復道溪流深。",
            "偓佺空中遊，虯龍水間吟。",
            "何當見輕翼，爲我達遠心。"
        ],
        "title": "終南幽居獻蘇侍郎三首時拜太祝未上 三",
        "id": "0d7cfedc-35ae-4cfb-9768-70571345db5c"
    },
    {
        "author": "儲光羲",
        "paragraphs": [
            "空中望小山，山下見餘雪。",
            "皎皎河漢女，在茲養真骨。",
            "登門駭天書，啓籥問仙訣。",
            "池光搖水霧，燈色連松月。",
            "合甎起花臺，折草成玉節。",
            "天雞弄白羽，王母垂玄髮。",
            "北有上年宮，一路在雲霓。",
            "上心方嚮道，時復朝金闕。"
        ],
        "title": "題應聖觀",
        "id": "d26ecc0e-2a13-45ba-8bf6-e8b333afcd0e"
    },
    {
        "author": "儲光羲",
        "paragraphs": [
            "太室三招提，其趣皆不同。",
            "不同非一趣，況是天遊宮。",
            "雙嶺前夾門，閣道復橫空。",
            "寶坊若花積，宛轉不可窮。",
            "流泉自成池，清松信饒風。",
            "秋晏景氣逈，皛明丹素功。",
            "將近隱者鄰，遠與西山通。",
            "大師假惠照，念以息微躬。"
        ],
        "title": "至閑居精舍呈正上人",
        "id": "08c5e20f-2f21-4f62-8e7f-0d1c4238606d"
    },
    {
        "author": "儲光羲",
        "paragraphs": [
            "校文在仙掖，每有滄洲心。",
            "況以北窗下，夢遊清溪陰。",
            "春看湖水漫，夜入迴塘深。",
            "往往纜垂葛，出舟望前林。",
            "山人松下飯，釣客蘆中吟。",
            "小隱何足貴，長年固可尋。",
            "還車首東道，惠言若黃金。",
            "以我采薇意，傳之天姥岑。"
        ],
        "title": "酬綦毋校書夢耶溪見贈之作",
        "id": "5481f438-f97a-496f-b2aa-33627742a098"
    },
    {
        "author": "儲光羲",
        "paragraphs": [
            "蒲葉日已長，杏花日已滋。",
            "老農要看此，貴不違天時。",
            "迎晨起飯牛，雙駕耕東菑。",
            "蚯蚓土中出，田烏隨我飛。",
            "羣合亂啄噪，嗷嗷如道飢。",
            "我心多惻隱，顧此兩傷悲。",
            "撥食與田烏，日暮空筐歸。",
            "親戚更相誚，我心終不移。"
        ],
        "title": "田家即事",
        "id": "090bbd6f-73ea-4461-87d1-ff763bb36a09"
    },
    {
        "author": "儲光羲",
        "paragraphs": [
            "仲夏日中時，草木看欲燋。",
            "田家惜工力，把鋤來東臯。",
            "顧望浮雲陰，往往誤傷苗。",
            "歸來悲困極，兄嫂共相譊。",
            "無錢可沽酒，何以解劬勞？",
            "夜深星漢明，庭宇虛寥寥。",
            "高柳三五株，可以獨逍遙。"
        ],
        "title": "同王十三維偶然作十首 一",
        "id": "fd3b61f9-7467-4d6f-b3f8-42324c85822e"
    },
    {
        "author": "儲光羲",
        "paragraphs": [
            "北山種松柏，南山種蒺藜。",
            "出入雖同趣，所向各有宜。",
            "孔丘貴仁義，老氏好無爲。",
            "我心若虛空，此道將安施。",
            "暫過伊闕間，晼晚三伏時。",
            "高閣入雲中，芙蓉滿清池。",
            "要自非我室，還望南山陲。"
        ],
        "title": "同王十三維偶然作十首 二",
        "id": "f0d480e9-f100-4ebe-bb05-0de13d73113b"
    },
    {
        "author": "儲光羲",
        "paragraphs": [
            "野老本貧賤，冒暑鋤瓜田。",
            "一畦未及終，樹下高枕眠。",
            "荷蓧者誰子，皤皤來息肩。",
            "不復問鄉墟，相見但依然。",
            "腹中無一物，高話羲皇年。",
            "落日臨層隅，逍遙望晴川。",
            "使婦提蠶筐，呼兒榜漁船。",
            "悠悠泛綠水，去摘浦中蓮。",
            "蓮花豔且美，使我不能還。"
        ],
        "title": "同王十三維偶然作十首 三",
        "id": "fb811375-9dfb-4b56-ad3c-2fa584180ac4"
    },
    {
        "author": "儲光羲",
        "paragraphs": [
            "浮雲在虛空，隨風復卷舒。",
            "我心方處順，動作何憂虞。",
            "但言嬰世網，不復得間居。",
            "迢遞別東國，超遙來西都。",
            "見人乃恭敬，曾不問賢愚。",
            "雖若不能言，中心亦難誣。",
            "故鄉滿親戚，道遠情日疎。",
            "偶欲陳此意，復無南飛鳧。"
        ],
        "title": "同王十三維偶然作十首 四",
        "id": "2d233e41-411e-4e28-b7bd-302fbee385e7"
    },
    {
        "author": "儲光羲",
        "paragraphs": [
            "草木花葉生，相與命爲春。",
            "當非草木意，信是故時人。",
            "靜念惻羣物，何由知至真。",
            "狂歌問夫子，夫子莫能陳。",
            "鳳皇飛且鳴，容裔下天津。",
            "清淨無言語，茲焉庶可親。"
        ],
        "title": "同王十三維偶然作十首 五",
        "id": "1c20c3f6-8146-4946-ae6f-8d7596196165"
    },
    {
        "author": "儲光羲",
        "paragraphs": [
            "黃河流向東，弱水流向西。",
            "趨舍各有異，造化安能齊。",
            "妾本邯鄲女，生長在叢臺。",
            "既聞容見寵，復想玄爲妻。",
            "刻畫尚風流，幸會君招攜。",
            "逶迤歌舞座，婉孌芙蓉閨。",
            "日月方向除，恩愛忽焉暌。",
            "棄置誰復道，但悲生不諧。",
            "羨彼匹婦意，偕老常同棲。"
        ],
        "tags": [
            "黄河"
        ],
        "title": "同王十三維偶然作十首 六",
        "id": "65401677-a0e6-4d31-932f-eb958779a2f0"
    },
    {
        "author": "儲光羲",
        "paragraphs": [
            "日暮登春山，山鮮雲復輕。",
            "遠近看春色，踟躕新月明。",
            "仙人浮丘公，對月時吹笙。",
            "丹鳥飛熠熠，蒼蠅亂營營。",
            "羣動汩吾真，訛言傷我情。",
            "安得如子晉，與之遊太清。"
        ],
        "title": "同王十三維偶然作十首 七",
        "id": "e93a8da2-85de-45dc-bacc-8f1ac591eba3"
    },
    {
        "author": "儲光羲",
        "paragraphs": [
            "耽耽銅鞮宮，遙望長數里。",
            "賓客無多少，出入皆珠履。",
            "樸儒亦何爲，辛苦讀舊史。",
            "不道無家舍，效他養妻子。",
            "冽冽玄冬暮，衣裳無準擬。",
            "偶然著道書，神人養生理。",
            "公卿時見賞，賜賚難具紀。",
            "莫問身後事，且論朝夕是。"
        ],
        "title": "同王十三維偶然作十首 八",
        "id": "f558ee81-6086-4c77-beea-594e062259a7"
    },
    {
        "author": "儲光羲",
        "paragraphs": [
            "空山暮雨來，衆鳥竟棲息。",
            "斯須照夕陽，雙雙復撫翼。",
            "我念天時好，東田有稼穡。",
            "浮雲蔽川原，新流集溝洫。",
            "裴回顧衡宇，僮僕邀我食。",
            "臥覽牀頭書，睡看機中織。",
            "想見明膏煎，中夜起唧唧。"
        ],
        "title": "同王十三維偶然作十首 九",
        "id": "f310916a-38d5-4493-a022-e8332a163322"
    },
    {
        "author": "儲光羲",
        "paragraphs": [
            "四鄰競豐屋，我獨好卑室。",
            "窈窕高臺中，時聞撫新瑟。",
            "狂飆動地起，拔木乃非一。",
            "相顧始知悲，中心憂且慄。",
            "蚩蚩命子弟，恨不居高秩。",
            "日入賓從歸，清晨冠蓋出。",
            "中庭有奇樹，榮早衰復疾。",
            "此道猶不知，微言安可述。"
        ],
        "title": "同王十三維偶然作十首 十",
        "id": "165f3bc8-57e6-4046-88a2-f0325b7081c7"
    },
    {
        "author": "儲光羲",
        "paragraphs": [
            "真人居閬風，時奏清商音。",
            "聽者即王母，泠泠和瑟琴。",
            "坐對三花枝，行隨五雲陰。",
            "天長崑崙小，日久蓬萊深。",
            "上由玉華宮，下視首陽岑。",
            "神州亦清淨，要自有浮沈。",
            "惻惻苦哉行，呱呱遊子吟。",
            "廬山逢若士，思欲化黃金。",
            "雨雪沒太山，誰能無歸心。",
            "逍遙在雲漢，可以來相尋。"
        ],
        "tags": [
            "庐山"
        ],
        "title": "昇天行貽盧六健",
        "id": "c2daf737-459a-485c-b970-96d7ddc460e8"
    },
    {
        "author": "儲光羲",
        "paragraphs": [
            "春至鶬鶊鳴，薄言向田墅。",
            "不能自力作，黽勉娶鄰女。",
            "既念生子孫，方思廣田圃。",
            "閑時相顧笑，喜悅好禾黍。",
            "夜夜登嘯臺，南望洞庭渚。",
            "百草被霜露，秋山響砧杵。",
            "却羨故年時，中情無所取。"
        ],
        "tags": [
            "洞庭湖"
        ],
        "title": "田家雜興八首 一",
        "id": "e1f7e0de-a0ed-49e7-9f58-e29273d52c87"
    },
    {
        "author": "儲光羲",
        "paragraphs": [
            "衆人恥貧賤，相與尚膏腴。",
            "我情既浩蕩，所樂在畋漁。",
            "山澤時晦暝，歸家蹔閑居。",
            "滿園植葵藿，繞屋樹桑榆。",
            "禽雀知我閑，翔集依我廬。",
            "所願在優游，州縣莫相呼。",
            "日與南山老，兀然傾一壺。"
        ],
        "title": "田家雜興八首 二",
        "id": "459aa485-e005-4fce-8ce2-98dc25417d9d"
    },
    {
        "author": "儲光羲",
        "paragraphs": [
            "逍遙阡陌上，遠近無相識。",
            "落日照秋山，千巖同一色。",
            "網罟繞深莽，鷹鸇始輕翼。",
            "獵馬既如風，奔獸莫敢息。",
            "駐旗滄海上，犒士吳宮側。",
            "楚國有夫人，性情本貞直。",
            "鮮禽徒自致，終歲竟不食。"
        ],
        "title": "田家雜興八首 三",
        "id": "88e3e2c9-c6b3-4413-9fff-43c222118164"
    },
    {
        "author": "儲光羲",
        "paragraphs": [
            "田家趨壠畝，當晝掩虛關。",
            "鄰里無煙火，兒童共幽閑。",
            "桔槔懸空圃，雞犬滿桑間。",
            "時來農事隙，採藥遊名山。",
            "但言所採多，不念路險艱。",
            "人生如蜉蝣，一往不可攀。",
            "君看西王母，千載美容顏。"
        ],
        "title": "田家雜興八首 四",
        "id": "6585b742-5745-45dc-a4e3-3df3ac3efbf4"
    },
    {
        "author": "儲光羲",
        "paragraphs": [
            "平生養情性，不復計憂樂。",
            "去家行賣畚，留滯南陽郭。",
            "秋至黍苗黃，無人可刈獲。",
            "稚子朝未飯，把竿逐鳥雀。",
            "忽見梁將軍，乘車出宛洛。",
            "意氣軼道路，光輝滿墟落。",
            "安知負薪者，咥咥笑輕薄。"
        ],
        "title": "田家雜興八首 五",
        "id": "bd025c4a-1535-49bc-934b-30e1a9e5dbd8"
    },
    {
        "author": "儲光羲",
        "paragraphs": [
            "楚山有高士，梁國有遺老。",
            "築室既相鄰，向田復同道。",
            "糗糒常共飯，兒孫每更抱。",
            "忘此耕耨勞，媿彼風雨好。",
            "蟪蛄鳴空澤，鶗鴂傷秋草。",
            "日夕寒風來，衣裳苦不早。"
        ],
        "title": "田家雜興八首 六",
        "id": "5df45fd4-9419-476d-88ef-28718330e3b5"
    },
    {
        "author": "儲光羲",
        "paragraphs": [
            "梧桐蔭我門，薜荔網我屋。",
            "迢迢兩夫婦，朝出暮還宿。",
            "稼穡既自種，牛羊還自牧。",
            "日旰懶耕鋤，登高望川陸。",
            "空山足禽獸，墟落多喬木。",
            "白馬誰家兒，聯翩相馳逐。"
        ],
        "title": "田家雜興八首 七",
        "id": "9702a6a1-f1c5-4f0a-a8c4-e878c4a26bd6"
    },
    {
        "author": "儲光羲",
        "paragraphs": [
            "種桑百餘樹，種黍三十畝。",
            "衣食既有餘，時時會親友。",
            "夏來菰米飯，秋至菊花酒。",
            "孺人喜逢迎，稚子解趨走。",
            "日暮閑園裏，團團蔭榆柳。",
            "酩酊乘夜歸，涼風吹戶牖。",
            "清淺望河漢，低昂看北斗。",
            "數甕猶未開，明朝能飲否。"
        ],
        "title": "田家雜興八首 八",
        "id": "fa586f05-a04e-4f05-aed5-4ccb9138286a"
    },
    {
        "author": "儲光羲",
        "paragraphs": [
            "朝隨秋雲陰，乃至青松林。",
            "花閣空中遠，方池巖下深。",
            "竹風亂天語，溪響成龍吟。",
            "試問真君子，遊山非世心。"
        ],
        "title": "題辨覺精舍",
        "id": "87ba9e30-c02a-4744-9b2d-e909dc327f76"
    },
    {
        "author": "儲光羲",
        "paragraphs": [
            "精廬不住子，自有無生鄉。",
            "過客知何道，裴回雁子堂。",
            "浮雲歸故嶺，落月還西方。",
            "日夕虛空裏，時時聞異香。"
        ],
        "title": "題慎言法師故房",
        "id": "ace56877-719a-48dc-ae06-118d4efc5847"
    },
    {
        "author": "儲光羲",
        "paragraphs": [
            "遙山起真宇，西向盡花林。",
            "下見宮殿小，上看廊廡深。",
            "苑花落池水，天語聞松音。",
            "君子又知我，焚香期化心。"
        ],
        "title": "石甕寺",
        "id": "964a27c9-2542-4bcb-9709-13879feab772"
    },
    {
        "author": "儲光羲",
        "paragraphs": [
            "南陽隱居者，築室丹溪源。",
            "溪冷懼秋[晏]，室寒欣景暾。",
            "山雞鳴菌閣，水霧入衡門。",
            "東嶺或舒嘯，北窗時討論。",
            "封君渭陽竹，逸士漢陰園。",
            "何必崆峒上，獨爲堯所尊。"
        ],
        "title": "題崔山人別業",
        "id": "253ce3b8-e3a2-4c94-85b1-d9901a7a69f9"
    },
    {
        "author": "儲光羲",
        "paragraphs": [
            "田家俯長道，邀我避炎氛。",
            "當暑日方晝，高天無片雲。",
            "桑間禾黍氣，柳下牛羊羣。",
            "野雀棲空屋，晨昏不復聞。",
            "前登澳梁坂，極望溫泉分。",
            "逆旅方三舍，西山猶未曛。"
        ],
        "title": "行次田家澳梁作",
        "id": "3026c473-d37c-4051-af18-ef705b588556"
    },
    {
        "author": "儲光羲",
        "paragraphs": [
            "主家隱溪口，微路入花源。",
            "數日朝青閣，彩雲猶在門。",
            "雙樓夾一殿，玉女侍玄元。",
            "扶橑盡蟠木，步櫩多畫繙。",
            "新松引天籟，小柏繞山樊。",
            "坐弄竹陰遠，行隨溪水喧。",
            "石池辨春色，林獸知人言。",
            "未逐鳳皇去，真宮在此原。"
        ],
        "title": "昭聖觀",
        "id": "ba8dac79-354e-4719-86e3-b38da53c5ec0"
    },
    {
        "author": "儲光羲",
        "paragraphs": [
            "全神不言命，所尚道家流。",
            "迨此遠南楚，遂令思北遊。",
            "先生秀衡嶽，玉立居玄丘。",
            "門帶江山靜，房隨瑤草幽。",
            "逍遙三花發，罔象五雲浮。",
            "自有太清紀，曾垂華髮憂。",
            "大年方橐籥，小智即蜉蝣。",
            "七日赤龍至，莫令余獨留。"
        ],
        "title": "題辛道士房",
        "id": "47d5f864-fb65-4a22-9141-1d8db778dd6a"
    },
    {
        "author": "儲光羲",
        "paragraphs": [
            "朝出猛獸林，躨跜登高峰。",
            "僮僕履雲霧，隨我行太空。",
            "羲和舒靈暉，倏忽西極通。",
            "迴首望涇渭，隱隱如長虹。",
            "九逵合蒼蕪，五陵遙瞳矇。",
            "鹿遊大明殿，霧濕華清宮。",
            "網羅蠛蠓時，顧齒熊羆鋒。",
            "失途走江漢，不能有其功。",
            "氣逐招遙星，魂隨閶闔風。",
            "惟言宇宙清，復使車書同。",
            "林木被繁霜，合沓連山紅。",
            "鵬鶚勵羽翼，俯視荆棘叢。",
            "誓將食鶬鴞，然後歸崆峒。"
        ],
        "title": "登秦嶺作時陷賊歸國",
        "id": "8aa34b2b-7216-41a4-8453-892834425b91"
    },
    {
        "author": "儲光羲",
        "paragraphs": [
            "溫泉作天邑，直北開新洲。",
            "未有菰蒲生，即聞鳧雁遊。",
            "六亭在高岸，數島居中流。",
            "晦日望清波，相與期泛游。",
            "西道苦轉轂，北隄疲行舟。",
            "清泠水木陰，纔可適我憂。"
        ],
        "title": "晦日任橋池亭",
        "id": "3c0107ff-92eb-4f0b-abda-35be6cc580f4"
    },
    {
        "author": "儲光羲",
        "paragraphs": [
            "五年一巡狩，西幸過東畿。",
            "周國易居守，周人多怨思。",
            "君王敷惠政，程作貴從時。",
            "大廈非一木，沈沈臨九逵。",
            "慶雲宿飛棟，嘉樹羅青墀。",
            "疎屏宜朝享，方塘堪水嬉。",
            "雲中仰華蓋，桁下望春旗。",
            "天意知如此，星言歸洛師。"
        ],
        "title": "望幸亭",
        "id": "14c40953-f8d5-49cc-850d-1710256dd7e7"
    },
    {
        "author": "儲光羲",
        "paragraphs": [
            "天紀啓真命，君生臣亦生。",
            "乃知赤帝子，復有蒼龍精。",
            "神武建皇極，文昌開將星。",
            "超超渭濱器，落落山西名。",
            "畫閫入受脤，鑿門出扞城。",
            "戎人昧正朔，我有軒轅兵。",
            "隴路起豐鎬，關雲隨斾旌。",
            "河湟訓兵甲，義勇方橫行。",
            "韓魏多銳士，蹶張在幕庭。",
            "大非四決軋，石堡高崢嶸。",
            "攻伐若振槁，孰云非神明。",
            "嘉謀即天意，驟勝由師貞。",
            "枯草被西陸，烈風昏太清。",
            "戢戈旄頭落，牧馬崑崙平。",
            "賓從儼冠蓋，封山紀天聲。",
            "來朝芙蓉闕，鳴玉飄華纓。",
            "直道濟時憲，天邦遂輕刑。",
            "抗書報知己，松柏亦以榮。",
            "嘉命列上第，德輝照天京。",
            "在車持簡墨，粲粲皆詞英。",
            "顧我搶榆者，莫能翔青冥。",
            "遊燕非騏驥，躑躅思長鳴。"
        ],
        "title": "哥舒大夫頌德",
        "id": "04b32c17-108e-4d4f-b347-07b2017cb0c8"
    },
    {
        "author": "儲光羲",
        "paragraphs": [
            "直道已三出，幸從江上迴。",
            "新居茅茨逈，起見秋雲開。",
            "十里次舟楫，二橋交往來。",
            "楚言滿鄰里，鴈呌喧池臺。",
            "魚鱉樂仁政，浮沈亦至哉。",
            "小山宜大隱，要自望蓬萊。"
        ],
        "title": "安宜園林獻高使君",
        "id": "18f03b07-b9da-4191-96f7-506e48b4426c"
    },
    {
        "author": "儲光羲",
        "paragraphs": [
            "伊昔好觀國，自鄉西入秦。",
            "往復萬餘里，相逢皆衆人。",
            "大君幸東嶽，世哲扈時巡。",
            "予亦從此去，閑居清洛濱。",
            "稍稍寒木直，彩彩陽華新。",
            "迭宕孔文舉，風流石季倫。",
            "妙年一相得，白首定相親。",
            "重此虛賓館，歡言冬及春。",
            "哲兄盛文史，出入馳高軌。",
            "令德本同人，深心重知己。",
            "絳衣朝聖主，紗帳延才子。",
            "伯淮與季江，清濬各孤峙。",
            "羣芳趨汎愛，萬物通情理。",
            "而我信空虛，提攜過杞梓。",
            "夫君美聲德，直道期終始。",
            "孰謂忽離居，優游鄭東里。",
            "東里近王城，山連路亦平。",
            "何言相去遠，閑言獨淒清。",
            "萬里鴻鴈度，四鄰砧杵鳴。",
            "其如久離別，重以霜風驚。"
        ],
        "tags": [
            "泰山"
        ],
        "title": "",
        "id": "399c7e64-bbbc-49b6-8e2c-fbcd948c7702"
    },
    {
        "author": "儲光羲",
        "paragraphs": [
            "河流有深曲，舟子莫能知。",
            "弭棹臨沙嶼，微吟西日馳。",
            "平明春色霽，兩岸好風吹。",
            "去去川途盡，悠悠親友離。",
            "漢宮成羽翼，伊水弄參差。",
            "爲惜淮南子，如何攀桂枝。"
        ],
        "title": "河中望鳥灘作貽呂四郎中",
        "id": "faf8ce54-5add-41a6-b5f8-471bed171906"
    },
    {
        "author": "儲光羲",
        "paragraphs": [
            "渭水收暮雨，處處多新澤。",
            "宮苑傍山明，雲林帶天碧。",
            "君子聳高駕，英聲邈今昔。",
            "鏘珮出中臺，彯纓入仙掖。",
            "夙心幸清鑒，晚志欣良覿。",
            "鳴盜非足徵，願言同下客。"
        ],
        "title": "秦中初霽獻給事二首 一",
        "id": "e0976ddc-93c3-4780-97e6-82f14a17455b"
    },
    {
        "author": "儲光羲",
        "paragraphs": [
            "南國久爲思，西都嘗作賓。",
            "雲開天地色，日照山河春。",
            "善聽在知己，揚光唯達人。",
            "妙年弄柔翰，弱冠偶良晨。",
            "擢第文昌閣，還家滄海濱。",
            "寸心何所望，東掖有賢臣。"
        ],
        "title": "秦中初霽獻給事二首 二",
        "id": "d26181f5-dde5-471b-ac85-d333b2a51461"
    },
    {
        "author": "儲光羲",
        "paragraphs": [
            "自初賓上國，乃到鄒人鄉。",
            "曾點與曾子，俱升闕里堂。",
            "武皇恢大略，逸翮思寥廓。",
            "三居清憲臺，兩拜文昌閣。",
            "爲道既貞信，處名猶謇諤。",
            "鐵柱勵風威，錦軸含光輝。",
            "夜聞持簡立，朝看伏奏歸。",
            "洞門清珮響，廣路玉珂飛。",
            "驤首入丹掖，摶空趨太微。",
            "絲綸逢聖主，出入飄華組。",
            "愔愔宿帝梧，侃侃居文府。",
            "海內語三獨，朝端謀六戶。",
            "善計在弘羊，清嚴歸仲舉。",
            "侍郎跨方朔，中丞蔑周處。",
            "天眷擇循良，惟賢降寵章。",
            "分符指聊攝，爲政本農桑。",
            "籍籍歌五袴，祁祁頌千箱。",
            "隨車微雨灑，逐扇清風颺。",
            "既以遷列國，復茲鄰帝鄉。",
            "褰帷乃仍舊，坐嘯非更張。",
            "居敬物無擾，履端人自康。",
            "薄遊出京邑，引領東南望。",
            "林晚鳥雀噪，田秋稼穡黃。",
            "成臯天地險，廣武征戰場。",
            "道喪苦兵賦，時來開井疆。",
            "霏霏渠門色，晻晻制巖光。",
            "徒念京索近，猶悲溱洧長。",
            "大明潛照耀，淑慝自昭彰。",
            "昔歲幸西土，今茲歸洛陽。",
            "同焉知鄭伯，當輔我周王。"
        ],
        "title": "晚次東亭獻鄭州宋使君文",
        "id": "9ac969fb-ba17-4247-a7d8-d169e86d7d2e"
    },
    {
        "author": "儲光羲",
        "paragraphs": [
            "橘柚植寒陵，芙蓉蔕脩坂。",
            "無言不得意，得意何由展。",
            "況我行且徒，而君往猶蹇。",
            "既傷人事近，復言天道遠。",
            "薄暮入空亭，中夜不能飯。",
            "南聽鴻雁盡，西見招搖轉。",
            "千門漢主宮，百里周王苑。",
            "杲杲初景出，油油鮮雲卷。",
            "會朝幸歲正，校獵從新獮。",
            "念君久京國，雙涕如露泫。",
            "無人薦子雲，太息竟誰辨。"
        ],
        "title": "秋次霸亭寄申大",
        "id": "6e60e06f-4062-4c72-bddb-0d151a79d9d2"
    },
    {
        "author": "儲光羲",
        "paragraphs": [
            "曰予輕皎潔，坦率賓混元。",
            "忽乃異羣萃，高歌信陵門。",
            "信陵好賓客，清夜開華軒。",
            "月光麗池閣，野氣浮林園。",
            "偶坐爛明星，歸志潛崩奔。",
            "漾舟清潭裏，慰我別離魂。",
            "落日下西山，左右慘無言。",
            "蕭條風雨散，窅靄江湖昏。",
            "秋荷尚幽鬱，暮鳥復翩翻。",
            "紙筆亦何爲，寫我心中冤。"
        ],
        "title": "舟中別武金壇",
        "id": "fb81e391-0ffb-4754-abdc-f7440fea887e"
    },
    {
        "author": "儲光羲",
        "paragraphs": [
            "北陵散寒鳥，西山照初日。",
            "婉孌晉陽京，踟躕野人室。",
            "南軒草間去，後乘林中出。",
            "靄靄長路暖，遲遲狹路歸。",
            "蜉蝣時蔽月，枳棘復傷衣。",
            "城上東風起，河邊早雁飛。",
            "夏王紀冬令，殷人乃正月。",
            "涯口度新雲，山陰留故雪。",
            "幸逢耆耋話，餘待親隣別。",
            "總轡出叢薄，歇鞍登峻隅。",
            "春源既蕩漭，伏戰亦睢盱。",
            "未獲遵平道，徒言信薄夫。"
        ],
        "title": "鞏城東莊道中作",
        "id": "9875f97a-9765-4529-bd9a-1a6b1243ede8"
    },
    {
        "author": "儲光羲",
        "paragraphs": [
            "本自江海人，且無寥廓志。",
            "大明耀天宇，靄靄風雨被。",
            "迢遞別荆吳，飄颻涉沂泗。",
            "廣川俟舟檝，峻坂傷騏驥。",
            "蹭蹬失歸道，崎嶇從下位。",
            "西出太華陰，北走少梁地。",
            "葱蘢墟落色，泱漭關河氣。",
            "恥從俠烈遊，甘爲刀筆吏。",
            "寶劒茱萸匣，豈忘知音貴。",
            "大道且泛然，沈浮未云異。"
        ],
        "title": "赴馮翊作",
        "id": "5483dafa-09b1-4349-9719-b50f785b5916"
    },
    {
        "author": "儲光羲",
        "paragraphs": [
            "五月黃梅時，陰氣蔽遠邇。",
            "濃雲連晦朔，菰菜生隣里。",
            "落日燒霞明，農夫知雨止。",
            "幾悲衽席濕，長歎垣牆毀。",
            "曭朗天宇開，家族躍以喜。",
            "渙汗發大號，坤元更資始。",
            "散衣出中園，小徑尚滑履。",
            "池光搖萬象，倏忽滅復起。",
            "嘉樹如我心，欣欣豈云已。"
        ],
        "title": "晚霽中園喜赦作",
        "id": "f75eac14-cd7a-49d2-b9ea-f9f3b29466fd"
    },
    {
        "author": "儲光羲",
        "paragraphs": [
            "北河旄星隕，鬼方獮林胡。",
            "羣師舞弓矢，電發歸燕墟。",
            "皇皇軒轅君，贊贊臯陶謨。",
            "方思壯軍實，遠近遞生俘。",
            "車馬踐大逵，合沓成深渠。",
            "牧人過橐駞，校正引騊駼。",
            "烈風朝送寒，雲雪靄天隅。",
            "草木同一色，誰能辨榮枯。",
            "四履封元戎，百金酬勇夫。",
            "大邦武功爵，固與炎皇殊。"
        ],
        "title": "觀范陽遞俘",
        "id": "505ef721-ace4-41b5-852c-07bbb6f7971a"
    },
    {
        "author": "儲光羲",
        "paragraphs": [
            "鬼方生獫狁，時寇盧龍營。",
            "帝念霍嫖姚，詔發咸林兵。",
            "天星下文閣，簡師臨我城。",
            "三陌觀勇夫，五餌謀長纓。",
            "雷野大車發，震雲靈鼓鳴。",
            "太華色莽蒼，清渭風交橫。",
            "胡馬悲雨雪，詩人歌斾旌。",
            "閼氏爲女奴，單于作邊氓。",
            "神皇麒麟閣，大將不書名。"
        ],
        "title": "次天元十載華陰發兵作時有郎官點發",
        "id": "bab79fe6-65bb-4ff6-a1ea-08cf632d5555"
    },
    {
        "author": "儲光羲",
        "paragraphs": [
            "太史登觀臺，天街耀旄頭。",
            "大君忽霆震，詔爵冠軍侯。",
            "南必梁孫源，西將圉崑丘。",
            "河隴徵擊卒，虎符到我州。",
            "朝集咸林城，師言亂啁啾。",
            "殺氣變木德，凜凜如高秋。",
            "元戎啓神皇，廟堂發嘉謀。",
            "息兵業稼穡，歸馬復休牛。",
            "和風開陰雪，大耀中天流。",
            "歡聲殷河嶽，涵盪非煙浮。",
            "邦牧新下車，德禮彼甿謳。",
            "乾坤日交泰，吾亦遂優游。"
        ],
        "title": "送丘健至州敕放作時任下邽縣",
        "id": "a1b346e9-fed6-4c8a-9cd8-5aba1440c90a"
    },
    {
        "author": "儲光羲",
        "paragraphs": [
            "河水日夜流，客心多殷憂。",
            "維梢歷宋國，結纜登商丘。",
            "漢皇封子弟，周室命諸侯。",
            "搖搖世祀怨，傷古復兼秋。",
            "鳴鴻念極浦，征旅慕前儔。",
            "太息梁王苑，時非牧馬遊。"
        ],
        "title": "登商丘",
        "id": "0205f595-4a09-4565-b078-f76d010f28d9"
    },
    {
        "author": "儲光羲",
        "paragraphs": [
            "新宮驪山陰，龍衮時出豫。",
            "朝陽照羽儀，清吹肅逵路。",
            "羣鴉隨天車，夜滿新豐樹。",
            "所思在腐餘，不復憂霜露。",
            "河低宮閣深，燈影鼓鐘曙。",
            "繽紛集寒枝，矯翼時相顧。",
            "冢宰收琳琅，侍臣盡鴛鷺。",
            "高舉摩太清，永絕矰繳懼。",
            "茲禽亦翱翔，不以微小故。"
        ],
        "title": "羣鴉詠",
        "id": "7f2b7fba-a42e-465c-a238-8ae1af4a274a"
    },
    {
        "author": "儲光羲",
        "paragraphs": [
            "皇家有恆憲，齋祭崇明祀。",
            "嚴車伊洛間，受誓文昌裏。",
            "沈沈雲閣見，稍稍城烏起。",
            "曙色照衣冠，虛庭鳴劒履。",
            "裴回念私覿，悵望臨清汜。",
            "點翰欲何言，相思從此始。"
        ],
        "title": "尚書省受誓誡貽太廟裴丞",
        "id": "f902d2ee-a480-4520-84cd-ce523ed5619e"
    },
    {
        "author": "儲光羲",
        "paragraphs": [
            "東望春明門，駕言聊出遊。",
            "南行小徑盡，綠竹臨清流。",
            "君出罷六安，居此澹忘憂。",
            "園林與城市，閭里隨人幽。",
            "披顏闢衡闈，置酒登崇丘。",
            "山河臨咫尺，宇宙窮寸眸。",
            "是時春載陽，佳氣滿皇州。",
            "宮殿碧雲裏，鴛鴦初命儔。",
            "良辰方在茲，志士安得休。",
            "成名苟有地，何必東陵侯。"
        ],
        "title": "夏日尋藍田唐丞登高宴集",
        "id": "a977d1b2-a874-43f4-b6db-9c2850647219"
    },
    {
        "author": "儲光羲",
        "paragraphs": [
            "玄鳥雙雙飛，杏林初發花。",
            "喣媮命僮僕，可以樹桑麻。",
            "清旦理犂鋤，日入未還家。"
        ],
        "title": "田家即事答崔二東臯作四首 一",
        "id": "9203a594-a988-4f2e-a870-da54a4071852"
    },
    {
        "author": "儲光羲",
        "paragraphs": [
            "有客山中至，言傳故人訊。",
            "蕩漾敷遠情，飄颻吐清韻。",
            "猗歟春臯上，無乃成秋興。"
        ],
        "title": "田家即事答崔二東臯作四首 二",
        "id": "cfecc769-7b16-4174-8bca-8c5ef1d504a4"
    },
    {
        "author": "儲光羲",
        "paragraphs": [
            "念別求須臾，忽至嚶鳴時。",
            "菜田燒故草，初樹養新枝。",
            "所寓非幽深，夢寐相追隨。"
        ],
        "title": "田家即事答崔二東臯作四首 三",
        "id": "b7ac5454-1f7d-4a40-ad7d-5c4ba301aebe"
    },
    {
        "author": "儲光羲",
        "paragraphs": [
            "依依親隴畝，寂寂無隣里。",
            "不聞雞犬音，日見和風起。",
            "賴君遺掞藻，憂來散能弭。"
        ],
        "title": "田家即事答崔二東臯作四首 四",
        "id": "f4d20c8b-0fa9-4bf2-b419-a5d7cc7e1fb7"
    },
    {
        "author": "儲光羲",
        "paragraphs": [
            "大姬配胡公，位乃三恪賓。",
            "盛德百代祀，斯言良不泯。",
            "敬仲爲齊卿，當國名益震。",
            "仲舉登宰輔，太丘榮縉紳。",
            "武皇受瑤圖，爵士封其新。",
            "繁祉既驟集，裔孫生賢臣。",
            "特達踰珪璋，節操方松筠。",
            "雲漢一矯翼，天池三振鱗。",
            "曳裾朝赤墀，酌醴侍紫宸。",
            "大君錫車馬，時復過平津。",
            "言則廣台階，道亦資天均。",
            "清秋忽高興，震藻若有神。",
            "曜曜趨宮廷，洸洸邁徐陳。",
            "鎬京既賜第，門巷交朱輪。",
            "方將襲伊臯，永以崇夏殷。",
            "宗黨無遠近，敬恭依仁人。",
            "雪盡宇宙暄，雁歸滄海春。",
            "沈吟白華頌，帝闥降絲綸。",
            "驛騎及蕪城，相逢在郊鄄。",
            "別離曠南北，譴謫罹苦辛。",
            "晝遊還荆吳，迷方客咸秦。",
            "惟賢惠重義，男女期嘉姻。",
            "梧桐生朝陽，鶗鴂鳴蕭晨。",
            "豈不畏時暮，坎壈無與鄰。",
            "中夜涼風來，顧我闕音塵。",
            "瓊瑤不遐棄，寤寐如日新。"
        ],
        "title": "敬酬陳掾親家翁秋夜有贈",
        "id": "3ad23a83-95f4-4e06-8db2-b36c6844a1e2"
    },
    {
        "author": "儲光羲",
        "paragraphs": [
            "慶門疊華組，盛列鍾英彥。",
            "貞信發天姿，文明叶邦選。",
            "爲情貴深遠，作德齊隱見。",
            "別業在春山，懷歸出芳甸。",
            "逖聽多時友，招邀及浮賤。",
            "朝沿霸水窮，暮矚藍田徧。",
            "百花照阡陌，萬木森鄉縣。",
            "澗淨綠蘿深，巖暄新鳥轉。",
            "依然造華薄，豁爾開靈院。",
            "淹留火禁辰，愉樂弦歌宴。",
            "肅肅列樽俎，鏘鏘引纓弁。",
            "天籟激微風，陽光轢奔箭。",
            "以茲小人腹，不勝君子饌。",
            "是日既低迷，中宵方眄眩。",
            "枕上思獨往，胸中理交戰。",
            "碧雲暗雨來，舊原芳色變。",
            "歡然自此絕，心賞何由見。",
            "鴻濛已笑雲，列缺仍揮電。",
            "忽與去人遠，俄逢歸者便。",
            "想像玉泉宮，依稀明月殿。",
            "峰巒如登陟，水木以遊衍。",
            "息心幸自忘，點翰仍留眷。",
            "恨無荆文璧，以答丹青絢。"
        ],
        "title": "蘇十三瞻登玉泉寺峰入寺中見贈作",
        "id": "ad5e3d68-fb99-48d2-8fd1-dadc54b78589"
    },
    {
        "author": "儲光羲",
        "paragraphs": [
            "厥初遊太學，相與極周旋。",
            "含采共朝暮，知言同古先。",
            "孟陽題劒閣，子雲獻甘泉。",
            "斯須曠千里，婉娩將十年。",
            "今來豔陽月，好鳥鳴翩翩。",
            "同聲既求友，不肖亦懷賢。",
            "引領遲芳信，果枉瑤華篇。",
            "成頌非其德，高文徒自妍。",
            "聲塵邈超越，比興起孤絕。",
            "始信郢中人，乃能歌白雪。",
            "跂予北堂夜，搖筆酬明哲。",
            "綠竹動清風，層軒靜華月。",
            "想像南山下，恬然謝朝列。",
            "猶恐鶗鴂鳴，坐看芳草歇。",
            "邀以青松色，同之白華潔。",
            "永願登龍門，相將持此節。"
        ],
        "title": "酬李處士山中見贈",
        "id": "9cb78293-4fd2-4b86-9433-de4e0420c275"
    },
    {
        "author": "儲光羲",
        "paragraphs": [
            "僕人理車騎，西出金光逵。",
            "蒼蒼白帝郊，我將遊靈池。",
            "太陰連晦朔，雨與天根違。",
            "淒風披田原，橫汙益山陂。",
            "農畯盡顛沛，顧望稼穡悲。",
            "皇靈惻羣甿，神政張天維。",
            "坤紀戮屏翳，元綱扶逶迤。",
            "迴塘清滄流，大曜懸金暉。",
            "秋色浮渾沌，清光隨漣漪。",
            "豫章盡莓苔，柳杞成枯枝。",
            "驟聞漢天子，征彼西南夷。",
            "伐棘開洪淵，秉旄訓我師。",
            "震雲靈鼉鼓，照水蛟龍旂。",
            "銳士千萬人，猛氣如熊羆。",
            "刑罰一以正，干戈自有儀。",
            "坐作河漢傾，進退樓船飛。",
            "羽發鴻鴈落，檜動芙蓉披。",
            "峨峨三雲宮，肅肅振旅歸。",
            "惡德忽小醜，器用窮地貲。",
            "上兵貴伐謀，此道不能爲。",
            "吁哉蒸人苦，始曰征伐非。",
            "穆穆軒轅朝，耀德守方陲。",
            "君臣日安閑，遠近無怨思。",
            "石鯨既蹭蹬，女牛亦流離。",
            "獱獺遊渚隅，葭蘆生漘湄。",
            "坎埳四十里，填淤今已微。",
            "江伯方翱翔，天吳亟往來。",
            "桑榆慘無色，佇立暮霏霏。",
            "老幼樵木還，賓從迴鞿羈。",
            "帝夢鮮魚索，明月當報時。"
        ],
        "title": "同諸公秋日遊昆明池思古",
        "id": "db3780c5-9cb8-4eee-9eb5-e934cc17cbe6"
    },
    {
        "author": "儲光羲",
        "paragraphs": [
            "金祠起真宇，直上青雲垂。",
            "地靜我亦閑，登之秋清時。",
            "蒼蕪宜春苑，片碧昆明池。",
            "誰道天漢高，逍遙方在茲。",
            "虛形賓太極，攜手行翠微。",
            "雷雨傍杳冥，鬼神中躨跜。",
            "靈變在倏忽，莫能窮天涯。",
            "冠上閶闔開，履下鴻雁飛。",
            "宮室低邐迤，羣山小參差。",
            "俯仰宇宙空，庶隨了義歸。",
            "崱屴非大廈，久居亦以危。"
        ],
        "title": "同諸公登慈恩寺塔",
        "id": "bb2e729e-893d-47ab-b48d-c417fd2ccd16"
    },
    {
        "author": "儲光羲",
        "paragraphs": [
            "天靜終南高，俯暎江水明。",
            "有若蓬萊下，淺深見澄瀛。",
            "羣峰懸中流，石壁如瑤瓊。",
            "魚龍隱蒼翠，鳥獸遊清泠。",
            "菰蒲林下秋，薜荔波中輕。",
            "山戛浴蘭阯，水若居雲屏。",
            "嵐氣浮渚宮，孤光隨曜靈。",
            "陰陰豫章館，宛宛百花亭。",
            "大君及羣臣，[宴]樂方嚶鳴。",
            "吾黨二三子，蕭辰怡性情。",
            "逍遙滄洲時，乃在長安城。"
        ],
        "title": "同諸公秋霽曲江俯見南山",
        "id": "c533f5cd-a633-4e8a-a9b9-e79a4b7a8a4b"
    },
    {
        "author": "儲光羲",
        "paragraphs": [
            "昆明濱滇池，蠢爾敢逆常。",
            "天星耀鈇鑕，弔彼西南方。",
            "冢宰統元戎，太守齒軍行。",
            "囊括千萬里，矢謨在廟堂。",
            "耀耀金虎符，一息到炎荒。",
            "蒐兵自交趾，茇舍出瀘陽。",
            "羣山高嶄巖，凌越如鳥翔。",
            "封豕驟跧伏，巨象遙披攘。",
            "迴溪深天淵，揭厲踰舟梁。",
            "玄武掃孤蜮，蛟龍除方良。",
            "雷霆隨神兵，硼磕動穹蒼。",
            "斬伐若草木，繫縲同犬羊。",
            "餘醜隱弭河，啁啾亂行藏。",
            "君子惡薄險，王師恥重傷。",
            "廣車設罝梁，太白收光芒。",
            "邊吏靜縣道，新書行紀綱。",
            "劒關掉鞅歸，武弁朝建章。",
            "龍樓加命服，獬豸擁秋霜。",
            "邦人頌靈旗，側聽何洋洋。",
            "京觀在七德，休哉我神皇。"
        ],
        "title": "同諸公送李雲南伐蠻",
        "id": "fc0ffb23-73ca-4334-8999-cf98a30db468"
    },
    {
        "author": "儲光羲",
        "paragraphs": [
            "天卿小冢宰，道大名亦大。",
            "醜正在權臣，建旟千里外。",
            "楚山俯江漢，汴水連譙沛。",
            "兩持方伯珪，再轉諸侯蓋。",
            "恬淡輕黜陟，優游邈千載。",
            "乾象變台衡，羣賢盡交泰。",
            "聿徠股肱郡，河嶽即襟帶。",
            "盛德滋冀方，仁風清汾澮。",
            "四封盡高足，相府軺車最。",
            "超超青雲器，婉婉竹林會。",
            "賤士敢知言，成頌文明代。",
            "燕雀依大廈，期之保貞悔。"
        ],
        "title": "奉和韋判官獻侍郎叔除河東採訪使",
        "id": "6a4aa673-4ff1-4b81-aa94-3a125b8cfbac"
    },
    {
        "author": "儲光羲",
        "paragraphs": [
            "生理無不盡，念君在中年。",
            "遊道雖未深，舉世莫能賢。",
            "筮仕苦貧賤，爲客少田園。",
            "膏腴不可求，乃在許西偏。",
            "四鄰盡桑柘，咫尺開牆垣。",
            "內艱未及虞，形影隨化遷。",
            "茅茨俯苫蓋，雙殯兩楹間。",
            "時聞孤女號，逈出陌與阡。",
            "慈烏亂飛鳴，猛獸亦以跧。",
            "故人王夫子，靜念無生篇。",
            "哀樂久已絕，聞之將泫然。",
            "太陽蔽空虛，雨雪浮蒼山。",
            "迢遰親靈櫬，顧予悲絕絃。",
            "處順與安時，及此乃空言。"
        ],
        "title": "同王十三維哭殷遙",
        "id": "448cc553-053e-44d3-b333-834d477a27c7"
    },
    {
        "author": "儲光羲",
        "paragraphs": [
            "赫赫明天子，翹翹羣秀才。",
            "昭昭皇宇廣，隱隱雲門開。",
            "搖曳君初起，聯翩予復來。",
            "茲年不得意，相命遊靈臺。",
            "驊騮多逸氣，琳瑯有清響。",
            "聯行擊水飛，獨影凌虛上。",
            "關河施芳聽，江海徼新賞。",
            "歛袵歸故山，敷言播天壤。",
            "雲峰雖有異，楚越幸相親。",
            "既別復遊處，道深情更殷。",
            "下愚忝聞見，上德猶邅迍。",
            "偃仰東城曲，棲遲依水濱。",
            "脫巾從會府，結綬歸海裔。",
            "親知送河門，邦族迎江澨。",
            "夫子安恬淡，他人悵迢遞。",
            "飛艎既眇然，洲渚徒虧蔽。",
            "人謀固無準，天德諒難知。",
            "高名處下位，逸翮棲卑枝。",
            "去去水中沚，搖搖天一涯。",
            "蓬壺不可見，來泛躍龍池。"
        ],
        "title": "貽丁主簿仙芝別",
        "id": "1758512b-5438-4b83-8374-84d477f0c53a"
    },
    {
        "author": "儲光羲",
        "paragraphs": [
            "江上楓林秋，江中秋水流。",
            "清晨惜分袂，秋日尚同舟。",
            "落潮洗魚浦，傾荷枕驛樓。",
            "明年菊花熟，洛東泛觴遊。"
        ],
        "title": "京口送別王四誼",
        "id": "d9a2fdb6-61b3-4388-9809-7102bec8c90c"
    },
    {
        "author": "儲光羲",
        "paragraphs": [
            "衡山法王子，慧見息諸苦。",
            "落髮自南州，燕居在西土。",
            "養正不因晦，得中寧患旅。",
            "曠然長虛閒，即理寄行補。",
            "四句了自性，一音亦非取。",
            "橘柚故園枝，隨人植庭戶。",
            "我地少安住，念天時啓處。",
            "憲卿文昌歸，愉悅來晤語。",
            "車騎踐香草，僕人沐花雨。",
            "長風散繁雲，萬里靜天宇。",
            "起滅信易覺，清真知有所。",
            "逍遙高殿陰，六月無炎暑。",
            "微言發新偈，粲粲如懸圃。",
            "直心視惠光，在此大法鼓。"
        ],
        "tags": [
            "衡山"
        ],
        "title": "同房憲部應旋",
        "id": "eda2b426-0a4e-4dba-a88d-2fce136d5ee7"
    },
    {
        "author": "儲光羲",
        "paragraphs": [
            "烈風起江漢，白浪忽如山。",
            "方伯驟勤王，杞人亦憂天。",
            "酆鎬頃霾晦，雲龍召我賢。",
            "車騎北艱苦，艅艎西泝沿。",
            "水靈靜湍瀨，猛獸趨後先。",
            "龍樓開新陽，萬里出雲間。",
            "宇宙既焜耀，崇德濟巨川。",
            "受命在神宗，振兵猶軒轅。",
            "煌煌踰涿鹿，穆穆更坤元。",
            "明王朝太階，遠邇望嘉言。",
            "遊子淡何思，江湖將永年。"
        ],
        "title": "奉別長史庾公太守徐公應召",
        "id": "13c6ec5e-dbdb-43e2-9509-27f5c923e808"
    },
    {
        "author": "儲光羲",
        "paragraphs": [
            "直道時莫親，起羞見讒口。",
            "輿人是非怪，西子言有咎。",
            "誣善不足悲，失聽一何醜。",
            "大來敢遐望，小往且虛受。",
            "中夜囹圄深，初秋縲紲久。",
            "疎螢出暗草，朔風鳴衰柳。",
            "河漢低在戶，蟏蛸垂向牖。",
            "雁聲遠天末，涼氣生霽後。",
            "負戶愁讀書，劒光忿衝斗。",
            "哀哀害神理，惻惻傷慈母。",
            "妻子垂涕泣，家僮日奔走。",
            "書詞苦人吏，饋食勞交友。",
            "寒服猶未成，繁霜漸將厚。",
            "吉凶問詹尹，倚伏信北叟。",
            "鬼哭知己冤，鳥言誠所誘。",
            "諸公深惠愛，朝夕相左右。",
            "束濕雖欲操，鉤金庶無負。",
            "傷羅念搖翮，踠足思驤首。",
            "瑾瑜頗匿瑕，邦國方含垢。",
            "眷言出深穽，永日常攜手。"
        ],
        "title": "獄中貽姚張薛李鄭柳諸公",
        "id": "0e036fe3-3b59-4b6e-9d72-257c376e5070"
    },
    {
        "author": "儲光羲",
        "paragraphs": [
            "北伐昧天造，王師示有征。",
            "轅門統元律，帝室命宗英。",
            "靈威方首事，仗鉞按邊城。",
            "膏雨被春草，黃雲浮太清。",
            "文儒託後乘，武旅趨前旌。",
            "出車發西洛，營軍臨北平。",
            "曰予深固陋，志氣頗縱橫。",
            "嘗思驃騎幕，願逐嫖姚兵。",
            "惟賢美無度，海內依揚聲。",
            "河間舊相許，車騎日逢迎。",
            "折節下謀士，深心論客卿。",
            "忠言雖未列，庶以知君誠。"
        ],
        "title": "貽鼓吹李丞時信安王北伐李公王之所器者也",
        "id": "b389fbca-08fb-4d3e-bf8b-93361f043010"
    },
    {
        "author": "儲光羲",
        "paragraphs": [
            "高高瑯琊臺，臺下生箘簵。",
            "照車十二乘，光彩不足諭。",
            "既當少微星，復隱高山霧。",
            "金丘華陽下，仙伯養晦處。",
            "茅茨對三峰，梧桐開一路。",
            "神溪繞臯陸，樵牧自成趣。",
            "時登青冥遊，若從天江度。",
            "墟里獻薇蕨，羣公致衣縷。",
            "深沈復清淨，偃仰視太素。",
            "猛獸識賓僕，赬霞知早暮。",
            "峨峨雲龍開，忽有方伯遇。",
            "達人無不可，壯志且馳騖。",
            "融泄長雞鳴，繽紛大鵬翥。",
            "赤墀高崱屴，一見如三顧。",
            "禮服正邦祀，刑冠肅王度。",
            "三辰明昭代，光啓玄元祚。",
            "章臺收杞梓，太液滿鵷鷺。",
            "豐澤耀純仁，八方晏黔庶。",
            "沈沈閶闔起，殷殷蓬萊曙。",
            "旌戟儼成行，雞人傳發煦。",
            "翔翼一如鶚，百辟莫不懼。",
            "清廟奉烝嘗，靈山扈鑾輅。",
            "天街時蹴鞠，直指讌梐枑。",
            "四月純陽初，雷雨始奮豫。",
            "逆星孛皇極，鈇鑕靜天步。",
            "酆鎬舒曜靈，干戈藏武庫。",
            "析㯕增廣運，直道有好惡。",
            "廻跡清憲臺，傳騎東南去。",
            "列城異疇昔，近餞寡徒御。",
            "纏綿西關道，婉孌新豐樹。",
            "伊洛不敢息，淮河任沿泝。",
            "鄉亭茱萸津，先後非疏附。",
            "炎時方怵惕，有若踐霜露。",
            "惆悵長岑長，寂寞梁王傅。",
            "紛吾家延州，結友在童孺。",
            "岑陽沐天德，邦邑持民務。",
            "躑躅望朝陰，如何復淪誤。",
            "牙曠三千里，擊轅非所慕。",
            "秋濤聯滄溟，舟檝湊北固。",
            "江汜日綿眇，朝夕空寐寤。",
            "中洞松栝新，東臯阡陌故。",
            "餘輝方焜耀，可以歡邑聚。",
            "南華在濠上，誰辯魏王瓠。",
            "登陟芙蓉樓，爲我時一賦。"
        ],
        "title": "貽王侍御出臺掾丹陽",
        "id": "c5e9dd73-5403-412f-9218-5e3598052aae"
    },
    {
        "author": "儲光羲",
        "paragraphs": [
            "夙駕出東城，城傍早霞散。",
            "初日照龍闕，峨峨在天半。",
            "壯哉麗百常，美矣崇兩觀。",
            "俯視趨朝客，簪珮何璀璨。",
            "而我送將歸，裴回霸陵岸。",
            "北雲去吳越，南雁離江漢。",
            "伊昔蹈丘園，翩翩理文翰。",
            "高談閔仲叔，逸氣劉公幹。",
            "每言竹柏貞，嘗輕朝市玩。",
            "山晝猿狖靜，溪曛魚鳥亂。",
            "寧止臥崆峒，直云期汗漫。",
            "聖君既理歷，族士咸炳煥。",
            "矯首來天池，振羽泛漪瀾。",
            "元淑命不達，伯鸞吟可歎。",
            "東去姑蘇臺，乃過陟陽館。",
            "舍轡函關道，浮舟滄海畔。",
            "耳目曠暄涼，懷抱盈悲惋。",
            "沈沈青歲晚，靄靄秋雲換。",
            "自言永遁棲，無復從羈絆。",
            "揮手謝知己，知己莫能讚。"
        ],
        "title": "貽劉高士別",
        "id": "d8756226-bbac-484b-bfd5-a4cb3950faee"
    },
    {
        "author": "儲光羲",
        "paragraphs": [
            "恍惚登高嶺，裴回看落日。",
            "遙想仲長園，如親幼安室。",
            "春渚菖蒲登，山中撥穀鳴。",
            "相思不道遠，太息未知情。",
            "意君來此地，時復疎林薄。",
            "中夜掃閑門，迎晨閉菌閣。",
            "屣履清池上，家童奉信歸。",
            "憂隨落花散，目送歸雲飛。",
            "故交在天末，心知復千里。",
            "無人暫往來，獨作中林士。"
        ],
        "title": "山中貽崔六琪華",
        "id": "0a47d27f-bcc0-4ce1-8b16-a39b5d1c492f"
    },
    {
        "author": "儲光羲",
        "paragraphs": [
            "故園至新浦，遙復未百里。",
            "北望是他邦，紛吾即遊士。",
            "潮來津門啓，罷楫信流水。",
            "客意乃成歡，舟人亦相喜。",
            "遲遲菱荇上，泛泛孤蒲裏。",
            "漸聞商旅喧，猶見鳧鷖起。",
            "市亭忽雲構，方物如山峙。",
            "吳王昔喪元，隋帝又滅祀。",
            "停艫一以眺，太息興亡理。",
            "秋苑故池田，宮門新柳杞。",
            "我行苦炎月，乃及清昊始。",
            "此地日逢迎，終思隱君子。",
            "莫言異舒卷，形音在心耳。"
        ],
        "title": "貽余處士",
        "id": "570dc597-4c1f-48e6-80f5-9982e6cf0845"
    },
    {
        "author": "儲光羲",
        "paragraphs": [
            "高第後歸道，乃居玉華宮。",
            "逍遙人間世，不異浮丘公。",
            "甘寢何秉羽，出門忽從戎。",
            "方將遊崑崙，又欲小崆峒。",
            "進退既在我，歸來長安中。",
            "焚香東海君，侍坐西山童。",
            "善行無轍迹，吾亦安能窮。",
            "但見神色閑，中心如虛空。",
            "期之比天老，真德輔帝鴻。"
        ],
        "title": "劉先生閑居",
        "id": "a4c90909-17f9-4af5-b6b7-e55cb4c1d322"
    },
    {
        "author": "儲光羲",
        "paragraphs": [
            "清旦歷香巖，巖徑紆復直。",
            "花林開宿霧，遊目清霄極。",
            "分明窗戶中，遠近山川色。",
            "金沙童子戲，香飯諸天食。",
            "呌呌海鴻聲，軒軒江燕翼。",
            "寄言清靜者，閭閻徒自踣。"
        ],
        "title": "京口題崇上人山亭",
        "id": "cc6395dc-1145-45aa-817d-acbe64197d27"
    },
    {
        "author": "儲光羲",
        "paragraphs": [
            "下位日趨走，久之賓會疎。",
            "空遲偶詞賦，所媿比園廬。",
            "朝念池上酌，暮逢林下書。",
            "方將固封守，暫欲混畋漁。",
            "衰柳隱長路，秋雲滿太虛。",
            "遙遙望左右，日入未迴車。"
        ],
        "title": "朝邑蔡主簿期不會二首 一",
        "id": "8fcf85d1-d1ee-48c6-a46d-c3effe3a7936"
    },
    {
        "author": "儲光羲",
        "paragraphs": [
            "日入清風至，知君在西偏。",
            "車輿既成列，賓僕復能賢。",
            "迢遞下墟坂，逍遙看井田。",
            "蒼山起暮雨，極浦浮長煙。",
            "服義大如志，交歡數盡年。",
            "寧言十餘里，不見空來還。"
        ],
        "title": "朝邑蔡主簿期不會二首 二",
        "id": "5d55e2c8-f7af-4680-83e1-267084d91bb4"
    },
    {
        "author": "儲光羲",
        "paragraphs": [
            "初年雨候遲，鞏洛河流小。",
            "搖搖芳草岸，屢見春山曉。",
            "清露洗雲林，輕波戲魚鳥。",
            "唯言故人遠，不念鄉川眇。",
            "舟檝去瀠廻，湍漵行奔峭。",
            "寄書千里路，莫道南鴻少。"
        ],
        "title": "鞏城南河作寄徐三景暉",
        "id": "ae6f9bbc-7df9-4ea6-9167-7f55b9051594"
    },
    {
        "author": "儲光羲",
        "paragraphs": [
            "春風搖雜樹，言別還江汜。",
            "堅冰生綠潭，又客三千里。",
            "兆夢唯顏色，懸情乃文史。",
            "滌耳貴清言，披歡遲玉趾。",
            "秦城疑舊廬，佇立問焉如。",
            "稚子跪而說，還山將隱居。",
            "竹林既深遠，松宇復清虛。",
            "跡逈事多逸，心安趣有餘。",
            "石門動高韻，草堂新著書。",
            "騫飛久超絕，蹇足空躊躇。",
            "猶有昔時意，望君當照車。",
            "驅車當六國，何以須潛默。",
            "聖主常徵賢，羣公每舉德。",
            "此時方獨往，身志將何欲。",
            "願謝山中人，廻車首歸躅。"
        ],
        "title": "貽閻處士防卜居終南",
        "id": "d0078d0d-a976-4a7d-8fa8-d6ad7b8c76d8"
    },
    {
        "author": "儲光羲",
        "paragraphs": [
            "漢皇思舊邑，秦地作新豐。",
            "南出華陽路，西分長樂宮。",
            "安知天地久，不與昔年同。",
            "雞犬暮聲合，城池秋霽空。",
            "紛吾從此去，望極咸陽中。",
            "不見芸香閣，徒思文雅雄。"
        ],
        "title": "新豐作貽殷四校書",
        "id": "a8f1f22c-6767-4efe-9c6a-1fe77b0dfbce"
    },
    {
        "author": "儲光羲",
        "paragraphs": [
            "朝行敷水上，暮出華山東。",
            "高館宿初靜，長亭秋轉空。",
            "日余久淪汨，重此聞霜風。",
            "淅瀝入溪樹，颼飀驚夕鴻。",
            "[悽]然望伊洛，如見息陽宮。",
            "舊識無高位，新知盡固窮。",
            "夫君獨輕舉，遠近善文雄。",
            "豈念千里駕，崎嶇秦塞中。"
        ],
        "title": "華陽作貽祖三詠",
        "id": "f2fbe8a4-8e00-4fe7-80cd-bb832ceed2f6"
    },
    {
        "author": "儲光羲",
        "paragraphs": [
            "傾蓋洛之濱，依然心事親。",
            "龍門何以峻，曾是好詞人。",
            "珥筆朝文陛，含章諷紫宸。",
            "帝城多壯觀，被服長如春。",
            "天子儉爲德，而能清約身。",
            "公卿盡虛位，天下自趣塵。",
            "如君物望美，令德聲何已。",
            "高帝黜儒生，文皇謫才子。",
            "朝廷非不盛，譴謫良難恃。",
            "路出大江陰，川行碧峰裏。",
            "斯言徒自玷，白玉豈爲滓。",
            "希聲盡衆人，深識唯知己。",
            "知己怨生離，悠悠天一涯。",
            "寸心因夢斷，孤憤爲年移。",
            "花滿芙蓉闕，春深朝夕池。",
            "空令千萬里，長望白雲垂。"
        ],
        "title": "貽袁三拾遺謫作",
        "id": "66e1ba95-9dbd-47a3-97f7-d558ab6975ff"
    },
    {
        "author": "儲光羲",
        "paragraphs": [
            "萬國朝天中，東隅道最長。",
            "吾生美無度，高駕仕春坊。",
            "出入蓬山裏，逍遙伊水傍。",
            "伯鸞遊太學，中夜一相望。",
            "落日懸高殿，秋風入洞房。",
            "屢言相去遠，不覺生朝光。"
        ],
        "title": "洛中貽朝校書衡朝即日本人也",
        "id": "6a666243-80aa-467a-9b0e-db9fba806227"
    },
    {
        "author": "儲光羲",
        "paragraphs": [
            "天都分禮閣，肅肅臨清渠。",
            "春山照前屏，高槐蔭內除。",
            "惟賢尚廩祿，弟去兄來居。",
            "文雅更驤首，風流信有餘。",
            "中年幸從事，乃遇兩吹噓。",
            "何以知君子，交情復淡如。"
        ],
        "title": "貽崔太祝",
        "id": "49c12afe-6a96-4beb-b6a4-7e12b9837918"
    },
    {
        "author": "儲光羲",
        "paragraphs": [
            "春草生洞渚，春風入上林。",
            "春臯有黃鶴，撫翮未揚音。",
            "王屋嘗嘉遁，伊川復陸沈。",
            "張弦鵾雞弄，閉室蓬蒿深。",
            "避地歌三樂，遊山賦九吟。",
            "大君思左右，無乃化黃金。"
        ],
        "title": "貽王處士子文",
        "id": "d9803a22-5c21-4783-b91d-a7fc9beb454d"
    },
    {
        "author": "儲光羲",
        "paragraphs": [
            "華山薄遊者，玄髮當青春。",
            "道德同仙吏，尊卑即丈人。",
            "縣城俯京路，獲見官舍裏。",
            "淹留瓊樹枝，謔浪春泉水。",
            "昔余在天目，總角奉遊從。",
            "寒暑遞來往，今復蓮花峰。",
            "別情無遠近，道別方愁予。",
            "孰想古人言，乃知悲風雨。"
        ],
        "title": "獻華陰羅丞別",
        "id": "a08f09f5-e914-471c-bb97-88acc1af1cab"
    },
    {
        "author": "儲光羲",
        "paragraphs": [
            "薄遊何所媿，所媿在閑居。",
            "親故不來往，中園時讀書。",
            "步欄滴餘雪，春塘抽新蒲。",
            "梧桐漸覆井，時鳥自相呼。",
            "悠然念故鄉，乃在天一隅。",
            "安得如浮雲，來往方須臾。"
        ],
        "title": "閑居",
        "id": "c87cce2c-0e09-4549-af67-5880b488136f"
    },
    {
        "author": "儲光羲",
        "paragraphs": [
            "洛城本天邑，洛水即天池。",
            "君王既行幸，法子復來儀。",
            "虛室香花滿，清川楊柳棰。",
            "乘閑道歸去，遠意誰能知。"
        ],
        "title": "送恂上人還吳",
        "id": "3cda1be8-8a33-407e-8c91-e64406ccdd86"
    },
    {
        "author": "儲光羲",
        "paragraphs": [
            "秋風隕羣木，衆草下嚴霜。",
            "復問子何如？自言之帝鄉。",
            "豈無親所愛，將欲濟時康。",
            "握手別征駕，返悲岐路長。"
        ],
        "title": "送周十一",
        "id": "00ef33e8-8439-4487-951a-39de4e32820c"
    },
    {
        "author": "儲光羲",
        "paragraphs": [
            "新豐主人新酒熟，舊客還歸舊堂宿。",
            "滿酌香含北砌花，盈尊色泛南軒竹。",
            "雲散天高秋月明，東家少女解秦箏。",
            "醉來忘却巴陵道，夢中疑是洛陽城。"
        ],
        "title": "新豐主人",
        "id": "2cbc7026-922c-4124-b979-5e8885fadf40"
    },
    {
        "author": "儲光羲",
        "paragraphs": [
            "君不見宋公仗鉞誅燕後，英雄踴躍爭趨走。",
            "小會衣冠呂梁壑，大徵甲卒碻磝口。",
            "天門神武樹元勳，九日茱萸饗六軍。",
            "泛泛樓船遊極浦，搖搖歌吹動浮雲。",
            "居人滿目市朝變，覇業猶存齊楚甸。",
            "泗水南流桐柏川，沂山北走瑯琊縣。",
            "滄海沈沈晨霧開，彭城烈烈秋風來。",
            "少年自古未得意，日暮蕭條登古臺。"
        ],
        "title": "登戲馬臺作",
        "id": "168d13a5-327f-48f3-8ddd-7a5a49b527e3"
    },
    {
        "author": "儲光羲",
        "paragraphs": [
            "取勝小非用，來朝明光殿，東平不足先。",
            "夢出鳳林間，夢還滄海闕。",
            "萬里盡陰色，豈爲我離別。",
            "馬上吹笛起寒風，道傍舞劒飛春雪。",
            "男兒懸弧非一日，君去成高節。"
        ],
        "title": "貽從軍行",
        "id": "a90d93a8-6356-466e-9f1a-0322e86b696c"
    },
    {
        "author": "儲光羲",
        "paragraphs": [
            "青楓江上滄浪吟，白月宮中鸚鵡林。",
            "非有淨清心，同道同房若斷金。",
            "離居忽有雲山意，清韻遙轉舟檝事。",
            "去時能憶竹園遊，來時莫忘桃園記。"
        ],
        "title": "酬李壺關奉使行縣憶諸公",
        "id": "67f77015-69d7-456c-8fe4-a377ef023676"
    },
    {
        "author": "儲光羲",
        "paragraphs": [
            "裊裊長數尋，青青不作林。",
            "一莖獨秀當庭心，數枝分作滿庭陰。",
            "春日遲遲欲將半，庭影離離正堪玩。",
            "枝上鶯嬌不畏人，葉底蛾飛自相亂。",
            "秦家女兒愛芳菲，畫眉相伴采葳蕤。",
            "高處紅鬚欲就手，低邊綠刺已牽衣。",
            "蒲萄架上朝光滿，楊柳園中暝鳥飛。",
            "連袂踏歌從此去，風吹香氣逐人歸。"
        ],
        "title": "薔薇",
        "id": "813334ea-1a01-4541-b616-aabc22964bd8"
    },
    {
        "author": "儲光羲",
        "paragraphs": [
            "今之太守古諸侯，出入雙旌垂七旒。",
            "朝覽干戈時聽訟，暮延賓客復登樓。",
            "西山漠漠崦嵫色，北渚沈沈江漢流。",
            "良宵清淨方高會，繡服光輝聯皂蓋。",
            "魚龍恍惚堦墀下，雲霧杳冥窗戶外。",
            "水靈慷慨行泣珠，游女飄颻思解佩。",
            "蒼蒼低月半遙城，落落疎星滿太清。",
            "不分開襟悲楚奏，願言吹笛退胡兵。",
            "軒后青丘埋䝟貐，周王白羽掃欃槍。",
            "期君武節朝龍闕，余亦翱翔歸玉京。"
        ],
        "title": "同張侍御宴北樓",
        "id": "ad5a956d-14eb-45d5-a62d-c54222a33233"
    },
    {
        "author": "儲光羲",
        "paragraphs": [
            "晉家南作帝，京鎮北爲關。",
            "江水中分地，城樓下帶山。",
            "金陵事已往，青蓋理無還。",
            "落日空亭上，愁看龍尾灣。"
        ],
        "title": "臨江亭五詠 一",
        "id": "147d5d99-0931-480b-bd62-60abc8ca4f11"
    },
    {
        "author": "儲光羲",
        "paragraphs": [
            "山橫小苑前，路盡大江邊。",
            "此地興王業，無如宋主賢。",
            "潮生建業水，風散廣陵煙。",
            "直望[清]波裏，秪言別有天。"
        ],
        "title": "臨江亭五詠 二",
        "id": "a26fa3bd-04b6-405d-ae8e-994758e3eac3"
    },
    {
        "author": "儲光羲",
        "paragraphs": [
            "城頭落暮暉，城外擣秋衣。",
            "江水青雲挹，蘆花白雪飛。",
            "南州王氣疾，東國海風微。"
        ],
        "title": "臨江亭五詠 三",
        "id": "c33b6028-10fc-404f-a91f-6be41609c3af"
    },
    {
        "author": "儲光羲",
        "paragraphs": [
            "古木嘯寒禽，層城帶夕陰。",
            "梁園多綠柳，楚岸盡楓林。",
            "山際空爲險，江流長自深。",
            "平生何以恨，天地本無心。"
        ],
        "title": "臨江亭五詠 四",
        "id": "d43c41bb-229f-43e9-8ee6-b8102f5f42ec"
    },
    {
        "author": "儲光羲",
        "paragraphs": [
            "京山千里過，孤憤望中來。",
            "江勢將天合，城門向水開。",
            "落霞明楚岸，夕露濕吳臺。"
        ],
        "title": "臨江亭五詠 五",
        "id": "6f6196e5-daaf-477c-883a-dc35808b9ab2"
    },
    {
        "author": "儲光羲",
        "paragraphs": [
            "他日曾遊魏，魏家餘趾存。",
            "可憐宮殿所，但見桑榆繁。",
            "此去拜新職，爲榮近故園。",
            "高陽八才子，況復在君門。"
        ],
        "title": "餞張七琚任宗城即環之季也同產八人俱以才名知",
        "id": "716f7354-2d8a-48c3-8647-70b2ac5a2e6a"
    },
    {
        "author": "儲光羲",
        "paragraphs": [
            "明牧念行子，又言悲解攜。",
            "初筵方落日，醉止到鳴雞。",
            "過客來自北，大軍居在西。",
            "兵家如討逆，敢以庶盤溪。"
        ],
        "title": "留別安慶李太守",
        "id": "c7f6a757-4715-4def-972b-9f7d0accbbfe"
    },
    {
        "author": "儲光羲",
        "paragraphs": [
            "東城別故人，臘月遲芳辰。",
            "不惜孤舟去，其如兩地春。",
            "花明洛陽苑，水綠小平津。",
            "是日不相見，鶯聲徒自新。"
        ],
        "title": "洛陽東門送別",
        "id": "85114306-509d-4937-aa2c-02aadfa84705"
    },
    {
        "author": "儲光羲",
        "paragraphs": [
            "楚國千里遠，孰知方寸違。",
            "春遊歡有客，夕寢賦無衣。",
            "江水帶冰綠，桃花隨雨飛。",
            "九歌有深意，捐佩乃言歸。"
        ],
        "title": "漢陽即事",
        "id": "7cc65c84-277a-45ab-8a97-c3c2b4497ff9"
    },
    {
        "author": "儲光羲",
        "paragraphs": [
            "明月掛青天，遙遙如目前。",
            "故人遊畫閣，却望似雲邊。",
            "水宿依漁父，歌聲好采蓮。",
            "采蓮江上曲，今夕爲君傳。"
        ],
        "title": "泊江潭貽馬校書",
        "id": "f4f2909c-52b4-4786-930b-92169f597134"
    },
    {
        "author": "儲光羲",
        "paragraphs": [
            "郊外亭臯遠，野中岐路分。",
            "苑門臨渭水，山翠雜春雲。",
            "秦閣多遺典，吳臺訪闕文。",
            "君王思校理，莫滯清江濆。"
        ],
        "title": "送沈校書吳中搜書",
        "id": "340134d6-aff3-428e-91f3-648ad3fd2fef"
    },
    {
        "author": "儲光羲",
        "paragraphs": [
            "寒潮信未起，出浦纜孤舟。",
            "一夜苦風浪，自然增旅愁。",
            "吳山遲海月，楚火照江流。",
            "欲有知音者，異鄉誰可求。"
        ],
        "title": "寒夜江口泊舟",
        "id": "0f871ab3-2946-4a55-b520-5d04d969d625"
    },
    {
        "author": "儲光羲",
        "paragraphs": [
            "朝遊天苑外，忽見法筵開。",
            "山勢當空出，雲陰滿地來。",
            "疎鐘清月殿，幽梵靜花臺。",
            "日暮香林下，飄飄仙步迴。"
        ],
        "title": "苑外至龍興院作",
        "id": "07bc1851-2ed2-4ad7-bccb-e5a2725f3622"
    },
    {
        "author": "儲光羲",
        "paragraphs": [
            "禪宮分兩地，釋子一爲心。",
            "入道無來去，清言見古今。",
            "江寒池水綠，山[暝]竹園深。",
            "別有中天月，遙遙散夕陰。"
        ],
        "title": "題虬上人房",
        "id": "69634ad9-987d-46aa-a611-fa2fa7774914"
    },
    {
        "author": "儲光羲",
        "paragraphs": [
            "山中有流水，借問不知名。",
            "映地爲天色，飛空作雨聲。",
            "轉來深澗滿，分出小池平。",
            "恬澹無人見，年年長自清。"
        ],
        "tags": [
            "咏物诗",
            "抒怀",
            "山水",
            "咏物"
        ],
        "title": "詠山泉",
        "id": "acd9a51f-7359-44d7-b368-6ad43b0a2d1c"
    },
    {
        "author": "儲光羲",
        "paragraphs": [
            "上士既開天，中朝爲得賢。",
            "青雲方羽翼，畫省比神仙。",
            "委佩雲霄裏，含香日月前。",
            "君王儻借問，客有上林篇。"
        ],
        "title": "貽主客呂郎中",
        "id": "875ef17c-7dd9-45c8-9f1b-c6ba8f93bd81"
    },
    {
        "author": "儲光羲",
        "paragraphs": [
            "皇州月初曉，處處鼓鐘喧。",
            "樹出蓬萊殿，城開閶闔門。",
            "近臣朝瑣闥，詞客向文園。",
            "獨有三川路，空傷遊子魂。"
        ],
        "title": "京口留別徐大補闕趙二零陵",
        "id": "20de0cb4-fbe2-43c7-8305-239364b183c1"
    },
    {
        "author": "儲光羲",
        "paragraphs": [
            "門生故來往，知欲命浮觴。",
            "忽奉朝青閣，回車入上陽。",
            "落花滿春水，疎柳映新塘。",
            "是日歸來暮，勞君奏雅章。"
        ],
        "title": "答王十三維",
        "id": "25678390-be1b-4ceb-82d3-c06af67819c1"
    },
    {
        "author": "儲光羲",
        "paragraphs": [
            "青闕朝初退，白雲遙在天。",
            "非關取雷雨，故欲伴神仙。",
            "泛灩鵷池曲，飄颻瑣闥前。",
            "猶多遠山意，幸入侍臣篇。"
        ],
        "title": "奉和中書徐侍郎中書省玩白雲寄頴陽趙大",
        "id": "fa81d4a9-be50-455f-b42f-563be223f69c"
    },
    {
        "author": "儲光羲",
        "paragraphs": [
            "故壇何肅肅，中野自無喧。",
            "烈火見陳信，颺言聞永存。",
            "房星隱曙色，朔風動寒原。",
            "今日歌天馬，非關征大宛。"
        ],
        "title": "和張太祝冬祭馬步",
        "id": "4b2d83fc-df53-4d3d-9a40-8c20606fc3be"
    },
    {
        "author": "儲光羲",
        "paragraphs": [
            "聖主御青春，綸言命使臣。",
            "將修風伯祀，更福太平人。",
            "帟幕宵聯事，壇場曉降神。",
            "帝心矜動物，非爲屬車人。"
        ],
        "title": "祭風伯壇應張太祝作",
        "id": "8b676626-8a40-414f-af21-2ef31fcf2fa4"
    },
    {
        "author": "儲光羲",
        "paragraphs": [
            "泊舟伊川右，正見野人歸。",
            "日暮春山綠，我心清且微。",
            "巖聲風雨度，水氣雲霞飛。",
            "復有金門客，來參蘿薜衣。"
        ],
        "title": "尋徐山人遇馬舍人",
        "id": "9a60e5ed-1bf6-4d87-87d4-86e8d56fac39"
    },
    {
        "author": "儲光羲",
        "paragraphs": [
            "白雪宜新舞，清宵召楚妃。",
            "嬌童攜錦薦，侍女整羅衣。",
            "花映垂鬟轉，香迎步履飛。",
            "徐徐歛長袖，雙燭送將歸。"
        ],
        "title": "夜觀妓",
        "id": "8778b855-c076-4ed8-9323-37469ae46229"
    },
    {
        "author": "儲光羲",
        "paragraphs": [
            "河橋送客舟，河水正安流。",
            "遠見輕橈動，遙憐故國遊。",
            "海禽逢早鴈，江月值新秋。",
            "一聽南津曲，分明散別愁。"
        ],
        "title": "洛橋送別",
        "id": "7c83c8b3-4b02-4620-bd30-fd5954105a69"
    },
    {
        "author": "儲光羲",
        "paragraphs": [
            "二月清江外，遙遙餞故人。",
            "南山晴有雪，東陌霽無塵。",
            "騎別章臺晚，舟行洛水春。",
            "知君梁苑去，日見白華新。"
        ],
        "title": "秦中送人覲省",
        "id": "72c1861a-dc84-4b29-b0e1-7a72760c950f"
    },
    {
        "author": "儲光羲",
        "paragraphs": [
            "洛城春雨霽，相送下江鄉。",
            "樹綠天津道，山明伊水陽。",
            "孤舟從此去，客思一何長。",
            "直望清波裏，唯餘落日光。"
        ],
        "title": "洛中送人還江東",
        "id": "5ffc26ef-fd5a-418e-807a-f555be01db9a"
    },
    {
        "author": "儲光羲",
        "paragraphs": [
            "越城臨渤澥，晉國在河汾。",
            "仙綬兩鄉意，青郊一路分。",
            "野棠春未發，田雀暮成羣。",
            "他日思吳會，嘗因西北雲。"
        ],
        "title": "送姚六崑客任會稽何大蹇任孟縣",
        "id": "835ca302-684b-443d-8e07-8234fddb8ac3"
    },
    {
        "author": "儲光羲",
        "paragraphs": [
            "清洛帶芝田，東流入大川。",
            "舟輕水復急，別望杳如仙。",
            "細草生春岸，明霞散早天。",
            "送君唯一曲，當是白華篇。"
        ],
        "title": "洛潭送人覲省",
        "id": "36cd07ff-cbc1-422b-8257-18aaa86edbc7"
    },
    {
        "author": "儲光羲",
        "paragraphs": [
            "西方有六國，國國願來賓。",
            "聖主今無外，懷柔遣使臣。",
            "大夫開幕府，才子作行人。",
            "解劒聊相送，邊城二月春。"
        ],
        "title": "送人隨大夫和蕃",
        "id": "4da98d00-a669-436d-8212-1630dafb7824"
    },
    {
        "author": "儲光羲",
        "paragraphs": [
            "落日臨御溝，送君還北州。",
            "樹涼征馬去，路暝歸人愁。",
            "吳嶽夏雲盡，渭河秋水流。",
            "東籬摘芳菊，想見竹林遊。"
        ],
        "title": "仲夏餞魏四河北覲叔",
        "id": "645af21c-1afa-4cba-9334-8631c2b83d67"
    },
    {
        "author": "儲光羲",
        "paragraphs": [
            "柱史迴清憲，謫居臨漢川。",
            "遲君千里駕，方外賞雲泉。",
            "路斷因春水，山深隔暝煙。",
            "湘江見遊女，寄摘一枝蓮。"
        ],
        "title": "送人尋裴斐",
        "id": "13e1fad6-4593-4749-b593-3e44130088b2"
    },
    {
        "author": "儲光羲",
        "paragraphs": [
            "相送隴山頭，東西隴水流。",
            "從來心膽盛，今日爲君愁。",
            "暗雪迷征路，寒雲隱戍樓。",
            "唯餘旌斾影，相逐去悠悠。"
        ],
        "title": "隴頭水送別",
        "id": "df2ae035-c364-421b-b84b-c85f78bfbb19"
    },
    {
        "author": "儲光羲",
        "paragraphs": [
            "朝看法雲散，知有至人還。",
            "送客臨伊水，行車出故關。",
            "天花滿南國，精舍在空山。",
            "雖復時來去，中心長日閑。"
        ],
        "title": "送王上人還襄陽",
        "id": "3399d083-80e6-4cb3-ab5c-9c9986a46e0a"
    },
    {
        "author": "儲光羲",
        "paragraphs": [
            "落日吹簫管，清池發櫂歌。",
            "船爭先後渡，岸激去來波。",
            "水葉藏魚鳥，林花間綺羅。",
            "踟躕仙女處，猶似望天河。"
        ],
        "title": "官莊池觀競渡",
        "id": "6d456416-fbd8-4121-91df-9c22cfe73646"
    },
    {
        "author": "儲光羲",
        "paragraphs": [
            "一作雲峰別，三看花柳朝。",
            "青山隔遠路，明月空長霄。",
            "鵲浴西江雨，雞鳴東海潮。",
            "此情勞夢寐，況道雙林遙。"
        ],
        "title": "重寄虬上人",
        "id": "ea180396-0d81-4084-ac98-c83f306b55e0"
    },
    {
        "author": "儲光羲",
        "paragraphs": [
            "山中人不見，雲去夕陽過。",
            "淺瀨寒魚少，叢蘭秋蝶多。",
            "老年疎世事，幽性樂天和。",
            "酒熟思才子，谿頭望玉珂。"
        ],
        "title": "藍上茅茨期王維補闕",
        "id": "348682ac-e679-4f4f-935a-bbb2732ce446"
    },
    {
        "author": "儲光羲",
        "paragraphs": [
            "大道啓元命，時人居太康。",
            "中朝發玄澤，下國被天光。",
            "明詔始端午，初筵當履霜。",
            "鼓鼙迎爽氣，羽籥映新陽。",
            "太守即懸圃，淮夷成葆疆。",
            "小臣慙下位，拜手頌靈長。"
        ],
        "title": "大酺得長字韻時任安宜尉",
        "id": "d9733ead-7d1e-4b64-abd5-f3e2955e9a55"
    },
    {
        "author": "儲光羲",
        "paragraphs": [
            "公府傳休沐，私庭效陸沈。",
            "方知從大隱，非復在幽林。",
            "闕下忠貞志，人間孝友心。",
            "既將冠蓋雅，仍與薜蘿深。",
            "寒變中園柳，春歸上苑禽。",
            "池涵青草色，山帶白雲陰。",
            "潘岳閑居賦，鍾期流水琴。",
            "一經當自足，何用遺黃金。"
        ],
        "title": "同張侍御鼎和京兆蕭兵曹華歲晚南園",
        "id": "7e741e6a-51c3-4eba-95b5-0bf714730803"
    },
    {
        "author": "儲光羲",
        "paragraphs": [
            "綵服去江汜，白雲生大梁。",
            "星辰動異色，羔鴈成新行。",
            "日望天朝近，時憂郢路長。",
            "情言間薖軸，惠念及滄浪。",
            "松柏以之茂，江湖亦自忘。",
            "賈生方弔屈，豈敢比南昌。"
        ],
        "title": "奉酬張五丈垂贈",
        "id": "fee235e6-6eb0-4b97-8c3e-7c043f113a6e"
    },
    {
        "author": "儲光羲",
        "paragraphs": [
            "衆星已窮次，青帝方行春。",
            "永感易成戚，離居難重陳。",
            "闔門守初夜，燎火到清晨。",
            "或念無生法，多傷未出塵。",
            "廣庭日將晏，虛室自爲賓。",
            "願以桑榆末，常逢甲子新。"
        ],
        "title": "秦中守歲",
        "id": "a4daf63f-3c35-4f21-96d4-e8110e570e07"
    },
    {
        "author": "儲光羲",
        "paragraphs": [
            "肅穆郊禋畢，工歌賞事幷。",
            "三朝遵湛露，一道洽仁明。",
            "布德言皆應，無爲物自成。",
            "花添羅綺色，鶯亂管弦聲。",
            "獨有同高唱，空陪樂太平。"
        ],
        "title": "獻高使君大酺作",
        "id": "4c92c83c-966e-4fc4-8b66-8e0e214dc3a0"
    },
    {
        "author": "儲光羲",
        "paragraphs": [
            "聖君封太嶽，十月建行旃。",
            "輦路開千里，寒雲霽九天。",
            "故人多侍從，二子留伊川。",
            "河兗冰初合，關城月屢圓。",
            "暝過滎水上，聞說鄭卿賢。",
            "材蔽行人右，名居東里先。",
            "制巖開別業，桑柘亦依然。",
            "待至金園側，相將居一廛。"
        ],
        "title": "滎陽馬氏二子",
        "id": "ac094935-0541-45c9-9e19-5c9a24988acc"
    },
    {
        "author": "儲光羲",
        "paragraphs": [
            "大夫沈楚水，千祀國人哀。",
            "習櫂江流長，迎神雨霧開。",
            "標隨綠雲動，船逆清波來。",
            "下怖魚龍起，上驚鳧鴈迴。",
            "能令秋大有，鼓吹遠相催。"
        ],
        "title": "觀競渡",
        "id": "e73369ec-6774-4fb3-9a3b-1d71695c105b"
    },
    {
        "author": "儲光羲",
        "paragraphs": [
            "璧池忝門子，俄頃變炎涼。",
            "綠竹深虛館，清流響洞房。",
            "園林在建業，新友去咸陽。",
            "中夜鼓鐘靜，初秋漏刻長。",
            "浮雲開太室，華蓋上明堂。",
            "空此遠相望，勞歌還自傷。"
        ],
        "title": "太學貽張筠",
        "id": "b28389ba-7323-4b97-81f9-7cd20532267c"
    },
    {
        "author": "儲光羲",
        "paragraphs": [
            "桑柘悠悠水蘸堤，晚風晴景不妨犂。",
            "高機猶織臥蠶子，下坂飢逢餉饁妻。",
            "杏色滿林羊酪熟，麥涼浮壠雉媒低。",
            "生時樂死皆由命，事在皇天志不迷。"
        ],
        "title": "田家即事",
        "id": "f44da1e8-6289-4f0e-a607-7feb1cdeb2e6"
    },
    {
        "author": "儲光羲",
        "paragraphs": [
            "洛水春冰開，洛城春水綠。",
            "朝看大道上，落花亂馬足。"
        ],
        "title": "洛陽道五首獻呂四郎中 一",
        "id": "e78c496b-cfd3-4919-9634-a5c3253889e2"
    },
    {
        "author": "儲光羲",
        "paragraphs": [
            "劇孟不知名，千金買寶劍/。",
            "出入平津邸，自言嬌且豔。"
        ],
        "title": "洛陽道五首獻呂四郎中 二",
        "id": "f2e7bf8f-c30c-40a0-92c0-c9e1ddcd1ed5"
    },
    {
        "author": "儲光羲",
        "paragraphs": [
            "大道直如髮，春日佳氣多。",
            "五陵貴公子，雙雙鳴玉珂。"
        ],
        "title": "洛陽道五首獻呂四郎中 三",
        "id": "2799a70a-5cc0-421e-9e10-72eb23053ea5"
    },
    {
        "author": "儲光羲",
        "paragraphs": [
            "春風二月時，道傍柳堪把。",
            "上枝覆官閣，下枝覆車馬。"
        ],
        "title": "洛陽道五首獻呂四郎中 四",
        "id": "71f5dc4c-6e81-4e4b-a3e3-2534be3873ac"
    },
    {
        "author": "儲光羲",
        "paragraphs": [
            "洛水照千門，千門碧空裏。",
            "少年不得志，走馬遊新市。"
        ],
        "title": "洛陽道五首獻呂四郎中 五",
        "id": "a9beccc1-6838-4aac-a19c-ce1fa0b1404b"
    },
    {
        "author": "儲光羲",
        "paragraphs": [
            "竹吹留歌扇，蓮香入舞衣。",
            "前溪多曲漵，乘興莫先歸。"
        ],
        "title": "同武平一員外遊湖",
        "id": "9d542486-50c6-40b9-adfe-909b5ff172c8"
    },
    {
        "author": "儲光羲",
        "paragraphs": [
            "鳴鞭過酒肆，袨服遊倡門。",
            "百萬一時盡，含情無片言。"
        ],
        "title": "長安道 一",
        "id": "90aca2d1-de03-466f-8f11-f2b648788de3"
    },
    {
        "author": "儲光羲",
        "paragraphs": [
            "西行一千里，暝色生寒樹。",
            "暗聞歌吹聲，知是長安路。"
        ],
        "title": "長安道 二",
        "id": "95fc9ecc-7201-4fbf-8682-bc9e7156267a"
    },
    {
        "author": "儲光羲",
        "paragraphs": [
            "綠江深見底，高浪直翻空。",
            "慣是湖邊住，舟輕不畏風。"
        ],
        "title": "江南曲四首 一",
        "id": "fe326097-17a7-4f35-a32b-417d412b149b"
    },
    {
        "author": "儲光羲",
        "paragraphs": [
            "逐流牽荇葉，綠岸摘蘆苗。",
            "爲惜鴛鴦鳥，輕輕動畫橈。"
        ],
        "title": "江南曲四首 二",
        "id": "8ba77fc3-15e1-49c2-bf76-fb6ba2147136"
    },
    {
        "author": "儲光羲",
        "paragraphs": [
            "日暮長江裏，相邀歸渡頭。",
            "落花如有意，來去逐船流。"
        ],
        "tags": [
            "长江"
        ],
        "title": "江南曲四首 三",
        "id": "d095b65e-7e44-4e42-86c1-3708c499e237"
    },
    {
        "author": "儲光羲",
        "paragraphs": [
            "隔江看樹色，沿月聽歌聲。",
            "不是長干住，那從此路行。"
        ],
        "title": "江南曲四首 四",
        "id": "158cc8e9-d27d-4496-a0a5-8d9fcd7bc9eb"
    },
    {
        "author": "儲光羲",
        "paragraphs": [
            "一鴈過連營，繁霜覆古城。",
            "胡笳在何處？半夜起邊聲。"
        ],
        "title": "關山月",
        "id": "8d9694d9-9424-41ba-8a0c-4e6a2bee769d"
    },
    {
        "author": "儲光羲",
        "paragraphs": [
            "山北天泉苑，山西鳳女家。",
            "不言沁園好，獨隱武陵花。"
        ],
        "title": "玉真公主山居",
        "id": "b28f66aa-6354-4298-96cd-10b5154acc98"
    },
    {
        "author": "儲光羲",
        "paragraphs": [
            "滄浪臨古道，道上若成塵。",
            "自有滄浪峽，誰爲無事人。"
        ],
        "title": "滄浪峽",
        "id": "99ba45d7-7930-4c5b-8b49-fdc9e5d1704e"
    },
    {
        "author": "儲光羲",
        "paragraphs": [
            "真門逈向北，馳道直向西。",
            "爲與天光近，雲色成虹霓。"
        ],
        "title": "奉真觀",
        "id": "e26b59de-597a-433f-8f89-49fc83e0407e"
    },
    {
        "author": "儲光羲",
        "paragraphs": [
            "西行隴上泣胡天，南向雲中指渭川。",
            "毳幕夜來時宛轉，何由得似漢王邊。"
        ],
        "title": "明妃曲四首 一",
        "id": "d3cd9814-5264-44c4-b2a0-7e42e0933d5b"
    },
    {
        "author": "儲光羲",
        "paragraphs": [
            "胡王知妾不勝悲，樂府皆傳漢國辭。",
            "朝來馬上箜篌引，稍似宮中閑夜時。"
        ],
        "title": "明妃曲四首 二",
        "id": "b0e8a0e1-b173-411f-9fce-9335163b797f"
    },
    {
        "author": "儲光羲",
        "paragraphs": [
            "日暮驚沙亂雪飛，傍人相勸易羅衣。",
            "強來前殿看歌舞，共待單于夜獵歸。"
        ],
        "title": "明妃曲四首 三",
        "id": "302c12c6-de5f-41fc-8842-c158c4df3028"
    },
    {
        "author": "儲光羲",
        "paragraphs": [
            "彩騎雙雙引寶車，羌笛兩兩奏胡笳。",
            "若爲別得橫橋路，莫隱宮中玉樹花。"
        ],
        "title": "明妃曲四首 四",
        "id": "12d9d605-70e5-4c43-90c4-7a9d666a4f1d"
    },
    {
        "author": "儲光羲",
        "paragraphs": [
            "紅荷碧篠夜相鮮，皂蓋蘭橈浮翠筵。",
            "舟中對舞邯鄲曲，月下雙彈盧女弦。"
        ],
        "title": "同武平一員外遊湖五首時武貶金壇令 一",
        "id": "b7363995-2c35-46d0-9e67-2ab8e9eed8a4"
    },
    {
        "author": "儲光羲",
        "paragraphs": [
            "青林碧嶼暗相期，緩楫揮觥欲賦詩。",
            "借問高歌凡幾轉，河低月落五更時。"
        ],
        "title": "同武平一員外遊湖五首時武貶金壇令 二",
        "id": "1e1c3eef-ba92-4723-93f8-071551e83329"
    },
    {
        "author": "儲光羲",
        "paragraphs": [
            "朝來仙閣聽弦歌，暝入花亭見綺羅。",
            "池邊命酒憐風月，浦口回船惜芰荷。"
        ],
        "title": "同武平一員外遊湖五首時武貶金壇令 三",
        "id": "cbea5bfe-3760-4eb7-9d10-92f699fa1004"
    },
    {
        "author": "儲光羲",
        "paragraphs": [
            "朦朧竹影蔽巖扉，淡蕩荷風飄舞衣。",
            "舟尋綠水宵將半，月隱青林人未歸。"
        ],
        "title": "同武平一員外遊湖五首時武貶金壇令 四",
        "id": "8dd306e7-e6e9-41bc-a2b3-f7fa76c80738"
    },
    {
        "author": "儲光羲",
        "paragraphs": [
            "花潭竹嶼傍幽蹊，畫檝浮空入夜溪。",
            "芰荷覆水船難進，歌舞留人月易低。"
        ],
        "title": "同武平一員外遊湖五首時武貶金壇令 五",
        "id": "3af69bfe-5e4a-4e81-9e75-f7d5c921515b"
    },
    {
        "author": "儲光羲",
        "paragraphs": [
            "華陽洞口片雲飛，細雨濛濛欲濕衣。",
            "玉簫遍滿仙壇上，應是茅家兄弟歸。"
        ],
        "title": "題茅山華陽洞",
        "id": "170f9a76-d5fb-43be-970d-a0568afba39b"
    },
    {
        "author": "儲光羲",
        "paragraphs": [
            "新林二月孤舟還，水滿清江花滿山。",
            "借問故園隱君子，時時來往住人間。"
        ],
        "title": "寄孫山人",
        "id": "94291c7d-6279-44e5-924f-bc2d5288ee1d"
    },
    {
        "author": "王昌齡",
        "paragraphs": [
            "向晚橫吹悲，風動馬嘶合。",
            "前趨引旗節，千里陣雲帀。",
            "單于下陰山，砂礫空颯颯。",
            "封侯取一戰，豈復念閨閤。"
        ],
        "title": "變行路難",
        "id": "041cde06-3afc-4e27-b4c4-eb8d39211c9b"
    },
    {
        "author": "王昌齡",
        "paragraphs": [
            "蟬鳴空桑林，八月蕭關道。",
            "出塞入塞寒，處處黃蘆草。",
            "從來幽幷客，皆共塵沙老。",
            "莫學遊俠兒，矜夸紫騮好。"
        ],
        "tags": [
            "唐诗三百首",
            "写景",
            "游侠",
            "乐府",
            "讽刺",
            "边塞",
            "新乐府辞"
        ],
        "title": "塞下曲四首 一",
        "id": "8d58a158-1a9b-4085-8ef7-b7b4e6adb66d"
    },
    {
        "author": "王昌齡",
        "paragraphs": [
            "飲馬渡秋水，水寒風似刀。",
            "平沙日未沒，黯黯見臨洮。",
            "昔日長城戰，咸言意氣高。",
            "黃塵足今古，白骨亂蓬蒿。"
        ],
        "tags": [
            "唐诗三百首",
            "战争",
            "新乐府辞",
            "乐府"
        ],
        "title": "塞下曲四首 二",
        "id": "59fb3f01-65b2-416a-aefb-c13e502bfba1"
    },
    {
        "author": "王昌齡",
        "paragraphs": [
            "奉詔甘泉宮，總徵天下兵。",
            "朝廷備禮出，郡國豫郊迎。",
            "紛紛幾萬人，去者無全生。",
            "臣願節宮廐，分以賜邊城。"
        ],
        "title": "塞下曲四首 三",
        "id": "4eb08533-cc6b-40cc-af72-fe3aae695224"
    },
    {
        "author": "王昌齡",
        "paragraphs": [
            "邊頭何慘慘，已葬霍將軍。",
            "部曲皆相弔，燕南代北聞。",
            "功勳多被黜，兵馬亦尋分。",
            "更遣黃龍戍，唯當哭塞雲。"
        ],
        "title": "塞下曲四首 四",
        "id": "2863d1fe-dd22-43a7-b067-4b323c8fec7f"
    },
    {
        "author": "王昌齡",
        "paragraphs": [
            "秋風夜渡河，吹却鴈門桑。",
            "遙見胡地獵，鞲馬宿嚴霜。",
            "五道分兵去，孤軍百戰場。",
            "功多翻下獄，士卒但心傷。"
        ],
        "tags": [
            "战争",
            "边塞",
            "乐府",
            "新乐府辞"
        ],
        "title": "塞上曲",
        "id": "56950b6b-d796-4436-a80a-cca1f325d978"
    },
    {
        "author": "王昌齡",
        "paragraphs": [
            "向夕臨大荒，朔風軫歸慮。",
            "平沙萬里餘，飛鳥宿何處？",
            "虜騎獵長原，翩翩傍河去。",
            "邊聲搖白草，海氣生黃霧。",
            "百戰苦風塵，十年履霜露。",
            "雖投定遠筆，未坐將軍樹。",
            "早知行路難，悔不理章句。"
        ],
        "title": "從軍行二首 一",
        "id": "23f9cc7d-51cf-4f53-a8ad-58f107aec73d"
    },
    {
        "author": "王昌齡",
        "paragraphs": [
            "秋草馬蹄輕，角弓持弦急。",
            "去爲龍城戰，正值胡兵襲。",
            "軍氣橫大荒，戰酣日將入。",
            "長風金鼓動，白露鐵衣濕。",
            "四起愁邊聲，南庭時佇立。",
            "斷蓬孤自轉，寒雁飛相及。",
            "萬里雲沙漲，平原冰霰澀。",
            "惟聞漢使還，獨向刀環泣。"
        ],
        "title": "從軍行二首 二",
        "id": "b1118052-b14f-4b18-9a45-c4c53b95f2e0"
    },
    {
        "author": "王昌齡",
        "paragraphs": [
            "西陵俠少年，送客短長亭。",
            "青槐夾兩道，白馬如流星。",
            "聞道羽書急，單于寇井陘。",
            "氣高輕赴難，誰顧燕山銘。"
        ],
        "title": "少年行二首 一",
        "id": "de4a1ec9-b488-4b00-bb31-469028426436"
    },
    {
        "author": "王昌齡",
        "paragraphs": [
            "走馬遠相尋，西樓下夕陰。",
            "結交期一劒，留意贈千金。",
            "高閣歌聲遠，重門柳色深。",
            "夜闌須盡飲，莫負百年心。"
        ],
        "title": "少年行二首 二",
        "id": "9f4352c5-c777-414c-8645-c3912a704f85"
    },
    {
        "author": "王昌齡",
        "paragraphs": [
            "曠野饒悲風，颼颼黃蒿草。",
            "繫馬倚白楊，誰知我懷抱。",
            "所是同袍者，相逢盡衰老。",
            "北登漢家陵，南望長安道。",
            "下有枯樹根，上有鼯鼠窠。",
            "高皇子孫盡，千載無人過。",
            "寶玉頻發掘，精靈其奈何？",
            "人生須達命，有酒且長歌。"
        ],
        "title": "長歌行",
        "id": "b48f64cf-d565-4964-a258-f44b07512fd8"
    },
    {
        "author": "王昌齡",
        "paragraphs": [
            "勿聽白頭吟，人間易憂怨。",
            "若非滄浪子，安得從所願。",
            "北上太行山，臨風閱吹萬。",
            "長雲數千里，倏忽還膚寸。",
            "觀其微滅時，精意莫能論。",
            "百年不容息，是處生意蔓。",
            "始悟海上人，辭君永飛遯。"
        ],
        "title": "悲哉行",
        "id": "164b3169-b72d-46ec-9302-bfb37d1f5295"
    },
    {
        "author": "王昌齡",
        "paragraphs": [
            "桃花四面發，桃葉一枝開。",
            "欲暮黃鸝囀，傷心玉鏡臺。",
            "清箏向明月，半夜春風來。"
        ],
        "title": "古意",
        "id": "4bb7dd4c-9726-4ca3-aa8b-8f764f039848"
    },
    {
        "author": "王昌齡",
        "paragraphs": [
            "南渡洛陽津，西望十二樓。",
            "明堂坐天子，月朔朝諸侯。",
            "清樂動千門，皇風被九州。",
            "慶雲從東來，泱漭抱日流。",
            "昇平貴論道，文墨將何求？",
            "有詔徵草澤，微誠將獻謀。",
            "冠冕如星羅，拜揖曹與周。",
            "望塵非吾事，入賦且遲留。",
            "幸蒙國士識，因脫負薪裘。",
            "今者放歌行，以慰梁甫愁。",
            "但營數斗祿，奉養每豐羞。",
            "若得金膏遂，飛雲亦何儔。"
        ],
        "title": "放歌行",
        "id": "7cdb8ee8-f0b9-4e0b-9db3-10fc92b26ebb"
    },
    {
        "author": "王昌齡",
        "paragraphs": [
            "越女作桂舟，還將桂爲楫。",
            "湖上水渺漫，清江不可涉。",
            "摘取芙蓉花，莫摘芙蓉葉。",
            "將歸問夫壻，顏色何如妾。"
        ],
        "title": "越女",
        "id": "53f1aab9-1c67-48a4-a0ed-cc777a10c389"
    },
    {
        "author": "王昌齡",
        "paragraphs": [
            "儒有輕王侯，脫略當事務。",
            "本家藍田下，非爲漁弋故。",
            "無何困躬耕，且欲馳永路。",
            "幽居與君近，出谷同所騖。",
            "昨日辭石門，五年變秋露。",
            "雲龍未相感，干謁亦已屢。",
            "子爲黃綬羈，余忝蓬山顧。",
            "京門望西嶽，百里見郊樹。",
            "飛雨祠上來，靄然關中暮。",
            "驅車鄭城宿，秉燭論往素。",
            "山月出華陰，開此河渚霧。",
            "清光比故人，豁達展心晤。",
            "馮公尚戢翼，元子仍跼步。",
            "拂衣易爲高，淪跡難有趣。",
            "張范善終始，吾等豈不慕。",
            "罷酒當涼風，屈伸備冥數。"
        ],
        "tags": [
            "华山"
        ],
        "title": "鄭縣宿陶太公館中贈馮六元二",
        "id": "d41ca296-73e6-4e8f-8a05-36809d471157"
    },
    {
        "author": "王昌齡",
        "paragraphs": [
            "商風入我絃，夜竹深有露。",
            "絃悲與林寂，清景不可度。",
            "寥落幽居心，颼飀青松樹。",
            "松風吹草白，溪水寒日暮。",
            "聲意去復還，九變待一顧。",
            "空山多雨雪，獨立君始悟。"
        ],
        "title": "聽彈風入松闋贈楊補闕",
        "id": "50043733-c059-4f9e-9897-5522f30348a1"
    },
    {
        "author": "王昌齡",
        "paragraphs": [
            "林色與溪古，深篁引幽翠。",
            "山尊在漁舟，棹月情已醉。",
            "始窮清源口，壑絕人境異。",
            "春泉滴空崖，萌草拆陰地。",
            "久之風榛寂，遠聞樵聲至。",
            "海雁時獨飛，永然滄洲意。",
            "古時青冥客，滅跡淪一尉。",
            "吾子躊躇心，豈其紛埃事。",
            "緱峯信所剋，濟北余乃遂。",
            "齊物意已會，息肩理猶未。",
            "卷舒形性表，脫略賢哲議。",
            "仲月期角巾，飯僧嵩陽寺。"
        ],
        "title": "緱氏尉沈興宗置酒南谿留贈",
        "id": "cd5fc55a-6d76-446a-93e0-523b016a6aea"
    },
    {
        "author": "王昌齡",
        "paragraphs": [
            "哀哀獻玉人，楚國同悲辛。",
            "泣盡繼以血，何由辨其真。",
            "賴承琢磨惠，復使光輝新。",
            "猶畏讒口疾，棄之如埃塵。"
        ],
        "title": "爲張僓贈閻使臣",
        "id": "c4f49265-6689-4a47-a119-6f8bba4272ba"
    },
    {
        "author": "王昌齡",
        "paragraphs": [
            "東林月未升，廓落星與漢。",
            "是夕鴻始來，齋中起長歎。",
            "懷哉望南浦，眇然夜將半。",
            "但有秋水聲，愁使心神亂。",
            "握中何爲贈，瑤草已衰散。",
            "海鱗未化時，各在天一岸。"
        ],
        "title": "贈史昭",
        "id": "cb6d873b-73c8-4668-bdb9-7b6b3e989b51"
    },
    {
        "author": "王昌齡",
        "paragraphs": [
            "巖間寒事早，衆山木已黃。",
            "北風何蕭蕭，茲夕露爲霜。",
            "感激未能寐，中宵時慨慷。",
            "黃蟲初悲鳴，玄鳥去我梁。",
            "獨臥時易晚，離羣情更傷。",
            "思君若不及，鴻雁今南翔。"
        ],
        "title": "秋山寄陳讜言",
        "id": "7bd15cbf-8fd9-46e6-9b4b-d193cefacad4"
    },
    {
        "author": "王昌齡",
        "paragraphs": [
            "櫧柟無冬春，柯葉連峯稠。",
            "陰壁下蒼黑，煙含清江樓。",
            "景開獨沿曳，響答隨興酬。",
            "旦夕望吾友，如何迅孤舟。",
            "疊沙積爲崗，崩剝雨露幽。",
            "石脉盡橫亙，潛潭何時流。",
            "既見萬古色，頗盡一物由。",
            "永與世人遠，氣還草木收。",
            "盈縮理無餘，今往何必憂。",
            "郴土羣山高，耆老如中州。",
            "孰云議舛降，豈是娛宦遊。",
            "陰火昔所伏，丹砂將爾謀。",
            "昨臨蘇耽井，復向衡陽求。",
            "同疚來相依，脫身當有籌。",
            "數月乃離居，風湍成阻脩。",
            "野人善竹器，童子能谿謳。",
            "寒夜波蕩漾，羇鴻去悠悠。"
        ],
        "title": "出郴山口至疊石灣野人室中寄張十一",
        "id": "b5bb6013-e22e-47f6-ac1b-1cfb231eb73f"
    },
    {
        "author": "王昌齡",
        "paragraphs": [
            "獨飲灞上亭，寒山青門外。",
            "長雲驟落日，桑棗寂已晦。",
            "古人驅馳者，宿此凡幾代。",
            "佐邑由東南，豈不知進退。",
            "吾宗秉全璞，楚得璆琳最。",
            "茅山就一徵，柏署起三載。",
            "道契非物理，神交無留礙。",
            "知我滄溟心，脫略腐儒輩。",
            "孟冬鑾輿出，陽谷羣臣會。",
            "半夜馳道喧，五侯擁軒蓋。",
            "是時燕齊客，獻術蓬瀛內。",
            "甚悅我皇心，得與王母對。",
            "賤臣欲干謁，稽首期殞碎。",
            "哲弟感我情，問易窮否泰。",
            "良馬足尚踠，寶刀光未淬。",
            "昨聞羽書飛，兵氣連朔塞。",
            "諸將多失律，廟堂始追悔。",
            "安能召書生，願得論要害。",
            "戎夷非草木，侵逐使狼狽。",
            "雖有屠城功，亦有降虜輩。",
            "兵糧如山積，恩澤如雨霈。",
            "羸卒不可興，磧地無足愛。",
            "若用匹夫策，坐令軍圍潰。",
            "不費黃金資，寧求白璧賚。",
            "明主憂既遠，邊事亦可大。",
            "荷寵務推誠，離言深慷慨。",
            "霜搖直指草，燭引明光珮。",
            "公論日夕阻，朝廷磋跎會。",
            "孤城海門月，萬里流光帶。",
            "不應百尺松，空老鍾山靄。"
        ],
        "title": "宿灞上寄侍御璵弟",
        "id": "09ce19c2-d94c-4d26-898a-6ad89bcba2d5"
    },
    {
        "author": "王昌齡",
        "paragraphs": [
            "汝山方聯延，伊水纔明滅。",
            "遙見入楚雲，又此空館月。",
            "紛然馳夢想，不謂遠離別。",
            "京邑多歡娛，衡湘蹔沿越。",
            "明湖春草遍，秋桂白花發。",
            "豈惟長思君，日夕在魏闕。"
        ],
        "title": "次汝中寄河南陳贊府",
        "id": "a9e083a1-454a-4c43-ba9e-d14f55b3b05c"
    },
    {
        "author": "王昌齡",
        "paragraphs": [
            "高臥南齋時，開帷月初吐。",
            "清輝淡水木，演漾在窗戶。",
            "苒苒幾盈虛，澄澄變今古。",
            "美人清江畔，是夜越吟苦。",
            "千里其如何，微風吹蘭杜。"
        ],
        "tags": [
            "唐诗三百首",
            "五言古诗",
            "月亮",
            "怀人"
        ],
        "title": "同從弟銷南齋玩月憶山陰崔少府",
        "id": "e2fec465-cea1-4829-b12d-3ba37a267562"
    },
    {
        "author": "王昌齡",
        "paragraphs": [
            "殺氣凝不流，風悲日彩寒。",
            "浮埃起四遠，遊子彌不歡。",
            "依然宿扶風，沽酒聊自寬。",
            "寸心亦未理，長鋏誰能彈。",
            "主人就我飲，對我還慨歎。",
            "便泣數行淚，因歌行路難。",
            "十五役邊地，三回討樓蘭。",
            "連年不解甲，積日無所餐。",
            "將軍降匈奴，國使沒桑乾。",
            "去時三十萬，獨自還長安。",
            "不信沙場苦，君看刀箭瘢。",
            "鄉親悉零落，冢墓亦摧殘。",
            "仰攀青松枝，慟絕傷心肝。",
            "禽獸悲不去，路傍誰忍看。",
            "幸逢休明代，寰宇靜波瀾。",
            "老馬思伏櫪，長鳴力已殫。",
            "少年與運會，何事發悲端。",
            "天子初封禪，賢良刷羽翰。",
            "三邊悉如此，否泰亦須觀。"
        ],
        "tags": [
            "抒情",
            "战争",
            "写景"
        ],
        "title": "代扶風主人答",
        "id": "d5fdfac2-f74d-41d3-bcae-536c540185f2"
    },
    {
        "author": "王昌齡",
        "paragraphs": [
            "暮霞照新晴，歸雲猶相逐。",
            "有懷晨昏暇，想見登眺目。",
            "問禮侍彤襜，題詩訪茅屋。",
            "高樓多古今，陳事滿陵谷。",
            "地久微子封，臺餘孝王築。",
            "裴回顧霄漢，豁達俯川陸。",
            "遠水對孤城，長天向喬木。",
            "公門何清靜，列戟森已肅。",
            "不歎攜手稀，常思著鞭速。",
            "終當拂羽翰，輕舉隨鴻鵠。"
        ],
        "title": "酬鴻臚裴主簿雨後北樓見贈",
        "id": "6c8adce2-b817-4ee1-84ee-b9fd7c85c705"
    },
    {
        "author": "王昌齡",
        "paragraphs": [
            "楚客醉孤舟，越水將引棹。",
            "山爲兩鄉別，月帶千里貌。",
            "羇譴同繒綸，僻幽聞虎豹。",
            "桂林寒色在，苦節知所效。"
        ],
        "tags": [
            "抒情",
            "送别",
            "写景"
        ],
        "title": "送任五之桂林",
        "id": "05a34af3-82f7-444f-8efc-b52e111e3b9c"
    },
    {
        "author": "王昌齡",
        "paragraphs": [
            "幽娟松篠徑，月出寒蟬鳴。",
            "散髮臥其下，誰知孤隱情。",
            "吟時白雲合，釣處玄潭清。",
            "瓊樹方杳靄，鳳兮保其貞。"
        ],
        "title": "山中別龐十",
        "id": "d1d0f9ec-2d44-404b-bcbf-a58ced75163c"
    },
    {
        "author": "王昌齡",
        "paragraphs": [
            "遷客就一醉，主人空金罍。",
            "江湖青山底，欲去仍裴回。",
            "郭侯未相識，策馬伊川來。",
            "把手相勸勉，不應老塵埃。",
            "孟陽逢山舊，仙館留清才。",
            "日晚勸趣別，風長雲逐開。",
            "幸隨板輿遠，負譴何憂哉。",
            "唯有仗忠信，音書報雲雷。"
        ],
        "title": "留別伊闕張少府郭大都尉",
        "id": "d290d360-9e99-4762-ad6e-7d138c6f8f14"
    },
    {
        "author": "王昌齡",
        "paragraphs": [
            "縣職如長纓，終日檢我身。",
            "平明趨郡府，不得展故人。",
            "故人念江湖，富貴如埃塵。",
            "迹在戎府掾，心遊天台春。",
            "獨立浦邊鶴，白雲長相親。",
            "南風忽至吳，分散還入秦。",
            "寒夜天光白，海淨月色真。",
            "對坐論歲暮，絃悲豈無因。",
            "平生馳驅分，非謂桮酒仁。",
            "出處兩不合，忠貞何由伸。",
            "看君孤舟去，且欲歌垂綸。"
        ],
        "title": "送韋十二兵曹",
        "id": "ad0dd3dc-9c4b-4e80-aee4-2f9d52a7b3e5"
    },
    {
        "author": "王昌齡",
        "paragraphs": [
            "鞍馬上東門，裴回入孤舟。",
            "賢豪相追送，即櫂千里流。",
            "赤岸落日在，空波微煙收。",
            "薄宦忘機括，醉來即淹留。",
            "月明見古寺，林外登高樓。",
            "南風開長廊，夏夜如涼秋。",
            "江月照吳縣，西歸夢中遊。"
        ],
        "title": "東京府縣諸公與綦毋潛李頎相送至白馬寺宿",
        "id": "43e802aa-a927-4265-913c-71934873c8da"
    },
    {
        "author": "王昌齡",
        "paragraphs": [
            "石溪流已亂，苔徑人漸微。",
            "日暮東林下，山僧還獨歸。",
            "昔爲廬峰意，況與遠公違。",
            "道性深寂寞，世情多是非。",
            "會尋名山去，豈復望清輝。"
        ],
        "tags": [
            "庐山"
        ],
        "title": "送東林廉上人歸廬山",
        "id": "f5c07ab4-d299-42a6-84c7-632a10972653"
    },
    {
        "author": "王昌齡",
        "paragraphs": [
            "皇恩暫遷謫，待罪逢知己。",
            "從此武陵溪，孤舟二千里。",
            "桃花遺古岸，金澗流春水。",
            "誰識馬將軍，忠貞抱生死。"
        ],
        "title": "留別武陵袁丞",
        "id": "f964804f-ca79-4a0f-9848-59fb38ef25fe"
    },
    {
        "author": "王昌齡",
        "paragraphs": [
            "天地寒更雨，蒼茫楚城陰。",
            "一尊廣陵酒，十載衡陽心。",
            "倚仗不可料，悲歡豈易尋。",
            "相逢成遠別，後會何如今。",
            "身在江海上，雲連京國深。",
            "行當務功業，策馬何駸駸。"
        ],
        "title": "別劉諝",
        "id": "b11d2370-bbb9-4b88-a7be-8ccffa020353"
    },
    {
        "author": "王昌齡",
        "paragraphs": [
            "相逢楚水寒，舟在洞庭驛。",
            "具陳江波事，不異淪棄跡。",
            "杉上秋雨聲，悲切蒹葭夕。",
            "彈琴收餘響，來送千里客。",
            "平明孤帆心，歲晚濟代策。",
            "時在身未充，瀟湘不盈畫。",
            "湖小洲渚聯，澹淡煙景碧。",
            "魚鱉自有性，龜龍無能易。",
            "譴黜同所安，風土任所適。",
            "閉門觀玄化，攜手遺損益。"
        ],
        "tags": [
            "洞庭湖"
        ],
        "title": "岳陽別李十七越賓",
        "id": "6b160db2-46d2-46ad-8770-f69b92f0f5d9"
    },
    {
        "author": "王昌齡",
        "paragraphs": [
            "江城建業樓，山盡滄海頭。",
            "副職守茲縣，東南櫂孤舟。",
            "長安故人宅，秣馬經前秋。",
            "便以風雪暮，還爲縱飲留。",
            "貂蟬七葉貴，鴻鵠萬里遊。",
            "何必念鐘鼎，所在烹肥牛。",
            "爲君嘯一曲，且莫彈箜篌。",
            "徒見枯者豔，誰言直如鉤。",
            "岑家雙瓊樹，騰光難爲儔。",
            "誰言青門悲，俯期吳山幽。",
            "日西石門嶠，月吐金陵洲。",
            "追隨探靈怪，豈不驕王侯。"
        ],
        "title": "留別岑參兄弟",
        "id": "419db4f0-72c6-4a05-aa1f-d5865f9cea66"
    },
    {
        "author": "王昌齡",
        "paragraphs": [
            "太清聞海鶴，遊子引鄉眄。",
            "聲隨羽儀遠，勢與歸雲便。",
            "青桂春再榮，白雲暮來變。",
            "遷飛在禮儀，豈復淚如霰。"
        ],
        "title": "送劉眘虛歸取宏詞解",
        "id": "4d6dee47-6ddd-441f-b9d8-6db3ebad15ce"
    },
    {
        "author": "王昌齡",
        "paragraphs": [
            "劉生隱岳陽，心遠洞庭水。",
            "偃帆入山郭，一宿楚雲裏。",
            "竹映秋館深，月寒江風起。",
            "煙波桂陽接，日夕數千里。",
            "嫋嫋清夜猿，孤舟坐如此。",
            "湘中有來鴈，雨雪候音旨。"
        ],
        "tags": [
            "洞庭湖"
        ],
        "title": "巴陵別劉處士",
        "id": "ef29aec7-ca2f-4211-a43f-0c8f911b4a40"
    },
    {
        "author": "王昌齡",
        "paragraphs": [
            "蒼蒼竹林暮，吾亦知所投。",
            "靜坐山齋月，清溪聞遠流。",
            "西峰下微雨，向曉白雲收。",
            "遂解塵中組，終南春可遊。"
        ],
        "title": "宿裴氏山莊",
        "id": "b33dda30-2f9e-4737-9b72-c46bca256ae7"
    },
    {
        "author": "王昌齡",
        "paragraphs": [
            "自從別京華，我心乃蕭索。",
            "十年守章句，萬里空寥落。",
            "北上登薊門，茫茫見沙漠。",
            "倚劒對風塵，慨然思衞霍。",
            "拂衣去燕趙，驅馬悵不樂。",
            "天長滄洲路，日暮邯鄲郭。",
            "酒肆或淹留，漁澤屢棲泊。",
            "獨行備艱難，孰辭千鼎鑊。",
            "皇情念淳古，時俗何浮薄。",
            "理道須任賢，安人在求瘼。",
            "故交負奇才，逸氣包謇諤。",
            "隱軫經濟策，縱橫建安作。",
            "才望忽先鳴，風期無宿諾。",
            "飄颻勞州縣，迢遞限言謔。",
            "東馳眇貝丘，西顧彌虢略。",
            "淇水徒自深，浮雲不堪託。",
            "吾謀適可用，天道豈遼廓。",
            "不然買山田，一身與耕鑿。"
        ],
        "title": "淇上酬薛據兼寄郭微",
        "id": "04814106-730a-460e-8fb8-4fc831c69c19"
    },
    {
        "author": "王昌齡",
        "paragraphs": [
            "荷畚至洛陽，杖策遊北門。",
            "天下盡兵甲，豺狼滿中原。",
            "明夷方遘患，顧我徒崩犇。",
            "自慙菲薄才，誤蒙國士恩。",
            "位重任亦重，時危志彌敦。",
            "西北未及終，東南不可吞。",
            "進則耻保躬，退乃爲觸藩。",
            "歎息嵩山老，而後知其尊。"
        ],
        "title": "詠史",
        "id": "23ac0351-1020-42fc-bdc8-bfef10d6884d"
    },
    {
        "author": "王昌齡",
        "paragraphs": [
            "握中銅匕首，粉剉楚山鐵。",
            "義士頻報讎，殺人不曾缺。",
            "可悲燕丹事，終被狼虎滅。",
            "一舉無兩全，荆軻遂爲血。",
            "誠知匹夫勇，何取萬人傑。",
            "無道吞諸侯，坐見九州裂。"
        ],
        "title": "雜興",
        "id": "1239be59-986f-4e78-bf47-05890b138c78"
    },
    {
        "author": "王昌齡",
        "paragraphs": [
            "日暮西北堂，涼風洗脩木。",
            "著書在南窗，門館常肅肅。",
            "苔草延古意，視聽轉幽獨。",
            "或問余所營，刈黍就寒谷。"
        ],
        "title": "秋興",
        "id": "57a79dc1-1257-4ed3-a9ed-73dc32a3b9f2"
    },
    {
        "author": "王昌齡",
        "paragraphs": [
            "女蘿覆石壁，溪水幽濛朧。",
            "紫葛蔓黃花，娟娟寒露中。",
            "朝飲花上露，夜臥松下風。",
            "雲英化爲水，光采與我同。",
            "日月蕩精魄，寥寥天宇空。"
        ],
        "title": "齋心",
        "id": "c6a5ec30-5c21-45b2-948d-19a9fd188b08"
    },
    {
        "author": "王昌齡",
        "paragraphs": [
            "林臥情每閒，獨遊景常晏。",
            "時從灞陵下，垂釣往南澗。",
            "手攜雙鯉魚，目送千里鴈。",
            "悟彼飛有適，知此罹憂患。",
            "放之清冷泉，因得省疎慢。",
            "永懷青岑客，廻首白雲間。",
            "神超物無違，豈繫名與宦。"
        ],
        "title": "獨遊",
        "id": "6769d8dd-8a90-4329-8745-1cb2913e2c6b"
    },
    {
        "author": "王昌齡",
        "paragraphs": [
            "真無御化來，借有乘化歸。",
            "如彼雙塔內，孰能知是非。",
            "愚也駭蒼生，聖哉爲帝師。",
            "當爲時世出，不由天地資。",
            "萬廻主此方，平等性無違。",
            "今我一禮心，億劫同不移。",
            "肅肅松柏下，諸天來有時。"
        ],
        "title": "香積寺禮拜萬廻平等二聖僧塔",
        "id": "90d156d0-52f7-4ad1-b2ee-cc00e8c71d0c"
    },
    {
        "author": "王昌齡",
        "paragraphs": [
            "仙人騎白鹿，髮短耳何長。",
            "時余采菖蒲，忽見嵩之陽。",
            "稽首求丹經，乃出懷中方。",
            "披讀了不悟，歸來問嵇康。",
            "嗟余無道骨，發我入太行。"
        ],
        "title": "就道士問周易參同契",
        "id": "c0667b06-7bbd-4535-bd82-674f80de66e8"
    },
    {
        "author": "王昌齡",
        "paragraphs": [
            "山館人已空，青蘿換風雨。",
            "自從永明世，月向龍宮吐。",
            "鑿井長幽泉，白雲今如古。",
            "應真坐松柏，錫杖挂窗戶。",
            "口云七十餘，能救諸有苦。",
            "回指巖樹花，如聞道場鼓。",
            "金色身壤滅，真如性無主。",
            "僚友同一心，清光遣誰取。"
        ],
        "title": "諸官遊招隱寺",
        "id": "6c707d94-cd1d-4d2c-9e43-f01c4c833bf5"
    },
    {
        "author": "王昌齡",
        "paragraphs": [
            "寒江暎村林，亭上納鮮潔。",
            "楚客共閑飲，靜坐金管闋。",
            "酣竟日入山，暝來雲歸穴。",
            "城樓空杳靄，猿鳥備清切。",
            "物狀如絲綸，上心爲予決。",
            "訪君東溪事，早晚樵路絕。"
        ],
        "title": "宴南亭",
        "id": "a278c8c6-278f-4915-a5be-445f4510fcfc"
    },
    {
        "author": "王昌齡",
        "paragraphs": [
            "客有住桂陽，亦如巢林鳥。",
            "罍觴且終宴，功業曾未了。",
            "山月空霽時，江明高樓曉。",
            "門前泊舟檝，行次入松篠。",
            "此意投贈君，滄波風褭褭。"
        ],
        "title": "何九於客舍集",
        "id": "2baab2c0-0277-404b-b393-f2ded40154e9"
    },
    {
        "author": "王昌齡",
        "paragraphs": [
            "良友呼我宿，月明懸天宮。",
            "道安風塵外，灑掃青林中。",
            "削去府縣理，豁然神機空。",
            "自從三湘還，始得今夕同。",
            "舊居太行北，遠宦滄溟東。",
            "各有四方事，白雲處處通。"
        ],
        "title": "洛陽尉劉晏與府掾諸公茶集天宮寺岸道上人房",
        "id": "c91fabc9-f344-41bb-8737-233d0063b9f3"
    },
    {
        "author": "王昌齡",
        "paragraphs": [
            "刻意吟雲山，尤知隱淪妙。",
            "遠公何爲者，再詣臨海嶠。",
            "而我高其風，披圖得遺照。",
            "援毫無逃境，遂展千里眺。",
            "淡掃荆門煙，明標赤城燒。",
            "青葱林間嶺，隱見淮海徼。",
            "但指香爐頂，無聞白猿嘯。",
            "沙門既云滅，獨往豈殊調。",
            "感對懷拂衣，胡寧事漁釣。",
            "安期始遺舃，千古謝榮耀。",
            "投跡庶可齊，滄浪有孤棹。"
        ],
        "title": "觀江淮名勝圖",
        "id": "282a0ad4-b2d4-466d-af04-cdda44a7a75d"
    },
    {
        "author": "王昌齡",
        "paragraphs": [
            "鴻都有歸客，偃臥滋陽村。",
            "軒冕無枉顧，清川照我門。",
            "空林網夕陽，寒鳥赴荒園。",
            "廓落時得意，懷哉莫與言。",
            "庭前有孤鶴，欲啄常翩翻。",
            "爲我銜素書，弔彼顏與原。",
            "二君既不朽，所以慰其魂。"
        ],
        "title": "灞上閒居",
        "id": "e2e47b92-21d8-42c9-ba84-3812c4f83be9"
    },
    {
        "author": "王昌齡",
        "paragraphs": [
            "陰岑宿雲歸，烟霧濕松柏。",
            "風淒日初曉，下嶺望川澤。",
            "遠山無晦明，秋水千里白。",
            "佳氣盤未央，聖人在凝碧。",
            "關門阻天下，信是帝王宅。",
            "海內方晏然，廟堂有奇策。",
            "時貞守全運，罷去遊說客。",
            "予忝蘭臺人，幽尋免貽責。"
        ],
        "title": "風涼原上作",
        "id": "9385e47f-e958-4a76-8886-fe62c5fa353a"
    },
    {
        "author": "王昌齡",
        "paragraphs": [
            "閑堂閉空陰，竹林但清響。",
            "窗下長嘯客，區中無遺想。",
            "經綸精微言，兼濟當獨往。"
        ],
        "title": "裴六書堂",
        "id": "00fc6fd0-df00-4284-8c21-b5428b3fbfe3"
    },
    {
        "author": "王昌齡",
        "paragraphs": [
            "橫笛怨江月，扁舟何處尋。",
            "聲長楚山外，曲繞胡關深。",
            "相去萬餘里，遙傳此夜心。",
            "寥寥浦漵寒，響盡惟幽林。",
            "不知誰家子，復奏邯鄲音。",
            "水客皆擁棹，空霜遂盈襟。",
            "羸馬望北走，遷人悲越吟。",
            "何當邊草白，旌節隴城陰。"
        ],
        "title": "江上聞笛",
        "id": "a8cfc3c2-8ee8-414b-bc14-ca88cbc074d9"
    },
    {
        "author": "王昌齡",
        "paragraphs": [
            "水宿煙雨寒，洞庭霜落微。",
            "月明移舟去，夜靜魂夢歸。",
            "暗覺海風度，蕭蕭聞鴈飛。"
        ],
        "tags": [
            "太湖",
            "洞庭湖"
        ],
        "title": "太湖秋夕",
        "id": "4b44bc27-50b9-4144-be84-410f7941e8e6"
    },
    {
        "author": "王昌齡",
        "paragraphs": [
            "客來舒長簟，開閤延清風。",
            "但有無絃琴，共君盡尊中。",
            "晚來常讀易，頃者欲還嵩。",
            "世事何須道，黃精且養蒙。",
            "嵇康殊寡識，張翰獨知終。",
            "忽憶鱸魚鱠，扁舟往江東。"
        ],
        "title": "趙十四兄見訪",
        "id": "a529e61e-b9c4-4457-b11f-e1a8adb0dc3e"
    },
    {
        "author": "王昌齡",
        "paragraphs": [
            "雲起太華山，雲山互明滅。",
            "東峯始含景，了了見松雪。",
            "羇人感幽棲，窅暎轉奇絕。",
            "欣然忘所疲，永望吟不輟。",
            "信宿百餘里，出關玩新月。",
            "何意昨來心，遇物遂遷別。",
            "人生屢如此，何以肆愉悅。"
        ],
        "tags": [
            "华山"
        ],
        "title": "過華陰",
        "id": "60afe2ef-0e28-4455-bac8-24aa00cd1a74"
    },
    {
        "author": "王昌齡",
        "paragraphs": [
            "漭漭江勢闊，雨開潯陽秋。",
            "驛門是高岸，望盡黃蘆洲。",
            "水與五谿合，心期萬里遊。",
            "明時無棄才，謫去隨孤舟。",
            "鷙鳥立寒木，丈夫佩吳鉤。",
            "何當報君恩，却繫單于頭。"
        ],
        "title": "九江口作",
        "id": "1e928c12-d3b1-4840-8867-576663f81d93"
    },
    {
        "author": "王昌齡",
        "paragraphs": [
            "怏怏步長道，客行渺無端。",
            "郊原欲下雪，天地稜稜寒。",
            "當時每酣醉，不覺行路難。",
            "今日無酒錢，悽惶向誰歎。"
        ],
        "title": "大梁途中作",
        "id": "d460a10d-224c-41e0-9665-a35da5b44b74"
    },
    {
        "author": "王昌齡",
        "paragraphs": [
            "遊人愁歲晏，早起遵王畿。",
            "墜葉吹未曉，疎林月微微。",
            "驚禽棲不定，寒獸相因依。",
            "歎此霜露下，復聞鴻雁飛。",
            "渺然江南意，惜與中途違。",
            "羇旅悲壯髮，別離念征衣。",
            "永圖豈勞止，明節期所歸。",
            "寧厭楚山曲，無人長掩扉。"
        ],
        "title": "途中作",
        "id": "855dcf8e-3e27-4525-8560-7d6d8d0e87f8"
    },
    {
        "author": "王昌齡",
        "paragraphs": [
            "倦此山路長，停驂問賓御。",
            "林巒信回惑，白日落何處。",
            "徙倚望長風，滔滔引歸慮。",
            "微雨隨雲收，濛濛傍山去。",
            "西臨有邊邑，北走盡亭戍。",
            "涇水橫白烟，州城隱寒樹。",
            "所嗟異風俗，已自少情趣。",
            "豈伊懷土多，觸目忻所遇。"
        ],
        "title": "山行入涇州",
        "id": "ed95661a-f947-4d65-a60e-3bd852c3e8b5"
    },
    {
        "author": "王昌齡",
        "paragraphs": [
            "崖谷歕疾流，地中有雷集。",
            "百泉勢相蕩，巨石皆却立。",
            "跳波沸崢嶸，深處不可挹。",
            "昏爲蛟龍怒，清見雲雨入。",
            "靈怪祟偏祠，廢興自茲邑。",
            "沈淫頃多昧，檐宇遂不葺。",
            "吾聞被明典，盛德惟世及。",
            "生人載山川，血食報原隰。",
            "豈伊駭微險，將以循甿揖。",
            "口飛振呂梁，忠信亦我習。",
            "波流浸已廣，悔吝在所汲。",
            "谿水有清源，褰裳靡沾濕。"
        ],
        "title": "小敷谷龍潭祠作",
        "id": "5f9ae5aa-5395-44d6-ae8a-17ea0d9b686f"
    },
    {
        "author": "王昌齡",
        "paragraphs": [
            "鳳皇所宿處，月暎孤桐寒。",
            "槁葉零落盡，空柯蒼翠殘。",
            "虛心誰能見，直影非無端。",
            "響發調尚苦，清商勞一彈。"
        ],
        "title": "段宥廰孤桐",
        "id": "6ad65b95-a0ca-4c3e-8e61-5c30f3982fcb"
    },
    {
        "author": "王昌齡",
        "paragraphs": [
            "孤桐秘虛鳴，樸素傳幽真。",
            "髣髴絃指外，遂見初古人。",
            "意遠風雪苦，時來江山春。",
            "高宴未終曲，誰能辨經綸。"
        ],
        "title": "琴",
        "id": "d96acefe-8efc-46bc-b85e-6e4ad42098f9"
    },
    {
        "author": "王昌齡",
        "paragraphs": [
            "初日淨金閨，先照牀前暖。",
            "斜光入羅幕，稍稍親絲管。",
            "雲髮不能梳，楊花更吹滿。"
        ],
        "title": "初日",
        "id": "3ffb7a6f-2fa1-4d50-bd51-830cede927b1"
    },
    {
        "author": "王昌齡",
        "paragraphs": [
            "姦雄乃得志，遂使羣心搖。",
            "赤風蕩中原，烈火無遺巢。",
            "一人計不用，萬里空蕭條。"
        ],
        "title": "失題",
        "id": "635319ce-1936-4ca2-8eff-6d074e7f23b3"
    },
    {
        "author": "王昌齡",
        "paragraphs": [
            "僕本濩落人，辱當州郡使。",
            "量力頗及早，謝歸今即已。",
            "蕭蕭若凌虛，衿帶頃消靡。",
            "車服卒然來，涔陽作遊子。",
            "鬱鬱寡開顏，默默獨行李。",
            "忽逢平生友，一笑方在此。",
            "秋清寧風日，楚思浩雲水。",
            "爲語弋林者，冥冥鴻遠矣。"
        ],
        "title": "贈宇文中丞",
        "id": "69419d0e-57f6-415c-a9dc-3af999ba4af1"
    },
    {
        "author": "王昌齡",
        "paragraphs": [
            "盧谿郡南夜泊舟，夜聞兩岸羌戎謳。",
            "其時月黑猿啾啾，微雨霑衣令人愁。",
            "有一遷客登高樓，不言不寐彈箜篌。",
            "彈作薊門桑葉秋，風沙颯颯青冢頭。",
            "將軍鐵驄汗血流，深入匈奴戰未休。",
            "黃旗一點兵馬收，亂殺胡人積如丘。",
            "瘡病驅來配邊州，仍披漠北羔羊裘。",
            "顏色飢枯掩面羞，眼眶淚滴深兩眸。",
            "思還本鄉食犛牛，欲語不得指咽喉。",
            "或有強壯能吚嚘，意說被他邊將讎。",
            "五世屬藩漢主留，碧毛氈帳河曲遊。",
            "橐駞五萬部落稠，勅賜飛鳳金兜鍪。",
            "爲君百戰如過籌，靜掃陰山無鳥投。",
            "家藏鐵券特承優，黃金千斤不稱求。",
            "九族分離作楚囚，深谿寂寞絃苦幽。",
            "草木悲感聲颼飀，僕本東山爲國憂。",
            "明光殿前論九疇，簏讀兵書盡冥搜。",
            "爲君掌上施權謀，洞曉山川無與儔。",
            "紫宸詔發遠懷柔，搖筆飛霜如奪鉤。",
            "鬼神不得知其由，憐愛蒼生比蚍蜉。",
            "朔河屯兵須漸抽，盡遣降來拜御溝。"
        ],
        "title": "箜篌引",
        "id": "b3e4a490-0aea-4eae-84c7-9698ae1ae112"
    },
    {
        "author": "王昌齡",
        "paragraphs": [
            "白馬逐朱車，黃昏入狹邪。",
            "柳樹烏爭宿，爭枝未得飛上屋。",
            "東房少婦壻從軍，每聽烏啼知夜分。"
        ],
        "title": "烏棲曲",
        "id": "a2c9541f-6f63-4982-9b55-a1db3d69074c"
    },
    {
        "author": "王昌齡",
        "paragraphs": [
            "秋風鳴桑條，草白狐兔驕。",
            "邯鄲飲來酒未消，城北原平掣皂鵰。",
            "射殺空營兩騰虎，廻身却月佩弓弰。"
        ],
        "title": "城傍曲",
        "id": "d9aeead3-57a1-45a0-a5bc-11c95f29d912"
    },
    {
        "author": "王昌齡",
        "paragraphs": [
            "雙絲作綆繫銀瓶，百尺寒泉轆轤上。",
            "懸絲一絕不可望，似妾傾心在君掌。",
            "人生意氣好遷捐，只重狂花不重賢。",
            "宴罷調箏奏離鶴，廻嬌轉盼泣君前。",
            "君不見眼前事，豈保須臾心勿異。",
            "西山日下雨足稀，側有浮雲無所寄。",
            "但願莫忘前者言，剉骨黃塵亦無愧。",
            "行路難，勸君酒，莫辭煩，美酒千鍾猶可盡，心中片愧何可論。",
            "一聞漢主思故劍，使妾長嗟萬古魂。"
        ],
        "title": "行路難",
        "id": "6a64d7ec-1335-4ce5-b62c-32df33b30023"
    },
    {
        "author": "王昌齡",
        "paragraphs": [
            "祝融之峯紫雲銜，翠如何其雪嶄嵓。",
            "邑西有路緣石壁，我欲從之臥穹嵌。",
            "魚有心兮脫網罟，江無人兮鳴楓杉。",
            "王君飛舄仍未去，蘇耽宅中意遙緘。"
        ],
        "title": "奉贈張荆州",
        "id": "a434b036-2f84-4c96-9c2c-69220136bc26"
    },
    {
        "author": "王昌齡",
        "paragraphs": [
            "聖德超千古，皇風扇九圍。",
            "天廻萬象出，駕動六龍飛。",
            "淑氣來黃道，祥雲覆紫微。",
            "太平多扈從，文物有光輝。"
        ],
        "title": "駕出長安",
        "id": "c4fa2499-efbe-4dbe-923e-595d1287d1f7"
    },
    {
        "author": "王昌齡",
        "paragraphs": [
            "晉水千廬合，汾橋萬國從。",
            "開唐天業盛，入沛聖恩濃。",
            "下輦廻三象，題碑任六龍。",
            "睿明懸日月，千歲此時逢。"
        ],
        "title": "駕幸河東",
        "id": "6330cca9-54a6-4827-a2c1-de8220f9c496"
    },
    {
        "author": "王昌齡",
        "paragraphs": [
            "城南虜已合，一夜幾重圍。",
            "自有金笳引，能霑出塞衣。",
            "聽臨關月苦，清入海風微。",
            "三奏高樓曉，胡人掩涕歸。"
        ],
        "title": "胡笳曲",
        "id": "81f5afd8-0601-4111-a7cb-5d51c7e3ce1e"
    },
    {
        "author": "王昌齡",
        "paragraphs": [
            "蕭條郡城閉，旅館空寒烟。",
            "秋月對愁客，山鐘搖暮天。",
            "新知偶相訪，斗酒情依然。",
            "一宿阻長會，清風徒滿川。"
        ],
        "title": "潞府客亭寄崔鳳童",
        "id": "fe4f6fe3-9d6e-4cc3-8b19-519690162ee1"
    },
    {
        "author": "王昌齡",
        "paragraphs": [
            "白露傷草木，山風吹夜寒。",
            "遙林夢親友，高興發雲端。",
            "郭外秋聲急，城邊月色殘。",
            "瑤琴多遠思，更爲客中彈。"
        ],
        "title": "和振上人秋夜懷士會",
        "id": "a3f81284-82d4-45a4-a5b7-1459a14ee51f"
    },
    {
        "author": "王昌齡",
        "paragraphs": [
            "清洛日夜漲，微風引孤舟。",
            "離腸便千里，遠夢生江樓。",
            "楚國橙橘暗，吳門煙雨愁。",
            "東南具今古，歸望山雲秋。"
        ],
        "title": "送李擢遊江東",
        "id": "3b3591a3-51fc-40fa-aff4-58931f659018"
    },
    {
        "author": "王昌齡",
        "paragraphs": [
            "秋霧連雲白，歸心浦漵懸。",
            "津人空守纜，村館復臨川。",
            "篷隔蒼茫雨，波連演漾田。"
        ],
        "title": "沙苑南渡頭",
        "id": "e367588d-d1a1-4835-81ca-93e11c86b416"
    },
    {
        "author": "王昌齡",
        "paragraphs": [
            "樓頭廣陵近，九月在南徐。",
            "秋色明海縣，寒烟生里閭。",
            "夜帆歸楚客，昨日度江書。",
            "爲問易名叟，垂綸不見魚。"
        ],
        "title": "客廣陵",
        "id": "acf02553-a3dc-433d-800c-f7b1df696fe4"
    },
    {
        "author": "王昌齡",
        "paragraphs": [
            "築室在人境，遂得真隱情。",
            "春盡草木變，雨來池館清。",
            "琴書全雅道，視聽已無生。",
            "閉戶脫三界，白雲自虛盈。"
        ],
        "title": "靜法師東齋",
        "id": "31f007fa-da7e-4b7a-9531-c55b74675814"
    },
    {
        "author": "王昌齡",
        "paragraphs": [
            "物化同枯木，希夷明月珠。",
            "本來生滅盡，何者是虛無。",
            "一坐看如故，千齡獨向隅。",
            "至人非別有，方外不應殊。"
        ],
        "title": "素上人影塔",
        "id": "f67f7764-1321-4c2e-acdd-ee0b70946616"
    },
    {
        "author": "王昌齡",
        "paragraphs": [
            "欣逢柏梁故，共謁聰公禪。",
            "石室無人到，繩牀見虎眠。",
            "陰崖常抱雪，枯澗爲生泉。",
            "出處雖雲異，同歡在法筵。"
        ],
        "title": "遇薛明府謁聰上人",
        "id": "494d0e6c-6ba8-4675-8346-f2d3c2dc31e1"
    },
    {
        "author": "王昌齡",
        "paragraphs": [
            "中峯青苔壁，一點雲生時。",
            "豈意石堂裏，得逢焦鍊師。",
            "爐香淨琴案，松影閑瑤墀。",
            "拜受長年藥，翩翻西海期。"
        ],
        "title": "謁焦鍊師",
        "id": "10f0af8f-fc6d-4567-a0c4-99ae6c552a60"
    },
    {
        "author": "王昌齡",
        "paragraphs": [
            "霜天起長望，殘月生海門。",
            "風靜夜潮滿，城高寒氣昏。",
            "故人何寂寞，久已乖清言。",
            "明發不能寐，徒盈江上尊。"
        ],
        "title": "宿京江口期劉昚虛不至",
        "id": "bbd3b9f0-53a9-468a-a6ec-96498624d8a9"
    },
    {
        "author": "王昌齡",
        "paragraphs": [
            "晉陽寒食地，風俗舊來傳。",
            "雨滅龍蛇火，春生鴻雁天。",
            "泣多流水漲，歌發舞雲旋。",
            "西見之推廟，空爲人所憐。"
        ],
        "title": "寒食即事",
        "id": "53464ad6-c788-4688-b38d-4634a524a2f6"
    },
    {
        "author": "王昌齡",
        "paragraphs": [
            "青山遠近帶皇州，霽景重陽上北樓。",
            "雨歇亭臯仙菊潤，霜飛天苑御梨秋。",
            "茱萸插鬢花宜壽，翡翠橫釵舞作愁。",
            "謾說陶潛籬下醉，何曾得見此風流。"
        ],
        "title": "九日登高",
        "id": "ba7f3fd4-cf73-48c1-b6bc-2e26b66bf75a"
    },
    {
        "author": "王昌齡",
        "paragraphs": [
            "江上巍巍萬歲樓，不知經歷幾千秋。",
            "年年喜見山長在，日日悲看水獨流。",
            "猿狖何曾離暮嶺，鸕鶿空自泛寒洲。",
            "誰堪登望雲烟裏，向晚茫茫發旅愁。"
        ],
        "title": "萬歲樓",
        "id": "6f7e5cd4-f302-4cc4-b79d-2abb0b6e3088"
    },
    {
        "author": "王昌齡",
        "paragraphs": [
            "土德三元正，堯心萬國同。",
            "汾陰備冬禮，長樂應和風。",
            "賜慶垂天澤，流歡舊渚宮。",
            "樓臺生海上，簫鼓出天中。",
            "霧曉筵初接，宵長曲未終。",
            "雨隨青幕合，月照舞羅空。",
            "玉陛分朝列，文章發聖聰。",
            "愚臣忝書賦，歌詠頌絲桐。"
        ],
        "title": "夏月花萼樓酺宴應制",
        "id": "607042a4-3dbc-46f3-8491-91baf1566991"
    },
    {
        "author": "王昌齡",
        "paragraphs": [
            "懷祿貴心賞，東流山水長。",
            "官移會稽郡，地邇上虞鄉。",
            "緩帶屏紛雜，漁舟臨訟堂。",
            "逶迤迴谿趣，猿嘯飛鳥行。",
            "萬室霽朝雨，千峰迎夕陽。",
            "輝輝遠洲暎，曖曖澄湖光。",
            "白髮有高士，青春期上皇。",
            "應須枉車歇，爲我訪荷裳。"
        ],
        "title": "送歐陽會稽之任",
        "id": "c8280b48-5458-437b-908b-4cbf50cd982b"
    },
    {
        "author": "王昌齡",
        "paragraphs": [
            "本來清淨所，竹樹引幽陰。",
            "簷外含山翠，人間出世心。",
            "圓通無有象，聖境不能侵。",
            "真是吾兄法，何妨友弟深。",
            "天香自然會，靈異識鐘音。"
        ],
        "title": "同王維集青龍寺曇壁上人兄院五韻",
        "id": "aebc05f0-516c-4909-83c3-f9e51a2a1a6c"
    },
    {
        "author": "王昌齡",
        "paragraphs": [
            "月從斷山口，遙吐柴門端。",
            "萬木分空霽，流陰中夜攢。",
            "光連虛象白，氣與風露寒。",
            "谷靜秋泉響，巖深青靄殘。",
            "澄清入幽夢，破影抱空巒。",
            "恍惚琴窗裏，松谿曉思難。"
        ],
        "title": "東谿翫月",
        "id": "c18e5b00-f843-4768-a1d7-a12394d603ea"
    },
    {
        "author": "王昌齡",
        "paragraphs": [
            "月昃鳴珂動，花連繡戶春。",
            "盤龍玉臺鏡，唯待畫眉人。"
        ],
        "tags": [
            "爱情"
        ],
        "title": "朝來曲",
        "id": "f8878861-e55c-453c-ac79-3f728e9d0842"
    },
    {
        "author": "王昌齡",
        "paragraphs": [
            "大將軍出戰，白日暗榆關。",
            "三面黃金甲，單于破膽還。"
        ],
        "tags": [
            "组诗",
            "战争",
            "边塞"
        ],
        "title": "從軍行",
        "id": "33a97617-dcc4-4a08-81d6-24063abfd0e8"
    },
    {
        "author": "王昌齡",
        "paragraphs": [
            "仗劒行千里，微軀感一言。",
            "曾爲大梁客，不負信陵恩。"
        ],
        "tags": [
            "抒情",
            "答谢"
        ],
        "title": "答武陵田太守",
        "id": "351313ad-b817-4198-93c5-ef305c824210"
    },
    {
        "author": "王昌齡",
        "paragraphs": [
            "腰鎌欲何之，東園刈秋韭。",
            "世事不復論，悲歌和樵叟。"
        ],
        "title": "題灞池二首 一",
        "id": "efa00292-744f-487f-8940-e86c65c23a3f"
    },
    {
        "author": "王昌齡",
        "paragraphs": [
            "開門望長川，薄暮見漁者。",
            "借問白頭翁，垂綸幾年也。"
        ],
        "title": "題灞池二首 二",
        "id": "850a9520-0620-445c-98e9-ed842822cf9e"
    },
    {
        "author": "王昌齡",
        "paragraphs": [
            "椶櫚花滿院，苔蘚入閑房。",
            "彼此名言絕，空中聞異香。"
        ],
        "title": "題僧房",
        "id": "f7d3f6a6-75be-486c-96ae-4b9590b35695"
    },
    {
        "author": "王昌齡",
        "paragraphs": [
            "雙峰褐衣久，一磬白眉長。",
            "誰識野人意，徒看春草芳。"
        ],
        "title": "擊磬老人",
        "id": "beff880b-695c-4643-8115-250be332ddc0"
    },
    {
        "author": "王昌齡",
        "paragraphs": [
            "荆門不堪別，況乃瀟湘秋。",
            "何處遙望君，江邊明月樓。"
        ],
        "title": "送胡大",
        "id": "4529cb2e-4db1-4a15-a062-1f4d83e45989"
    },
    {
        "author": "王昌齡",
        "paragraphs": [
            "暎門淮水綠，留騎主人心。",
            "明月隨良掾，春潮夜夜深。"
        ],
        "tags": [
            "送别",
            "友情"
        ],
        "title": "送郭司倉",
        "id": "d878a2ff-a8ba-498f-a325-6cc5d54ff4ab"
    },
    {
        "author": "王昌齡",
        "paragraphs": [
            "怨別秦楚深，江中秋雲起。",
            "天長杳無隔，月影在寒水。"
        ],
        "title": "送李十五",
        "id": "e49dac06-6bd7-4be3-bee9-dfe76bfb648e"
    },
    {
        "author": "王昌齡",
        "paragraphs": [
            "楓林已愁暮，楚水復堪悲。",
            "別後冷山月，清猿無斷時。"
        ],
        "title": "送張四",
        "id": "c1275df2-d211-448e-88d6-554a7dccc11e"
    },
    {
        "author": "王昌齡",
        "paragraphs": [
            "諸侯分楚郡，飲餞五谿春。",
            "山水清暉遠，俱憐一逐臣。"
        ],
        "title": "武陵田太守席送司馬盧谿",
        "id": "7382129c-d8e3-407e-9a23-d9d22738aada"
    },
    {
        "author": "王昌齡",
        "paragraphs": [
            "客心仍在楚，江館復臨湘。",
            "別意猿鳥外，天寒桂水長。"
        ],
        "title": "送譚八之桂林",
        "id": "0fa83a19-32a8-4404-8bd3-27716ab651c6"
    },
    {
        "author": "王昌齡",
        "paragraphs": [
            "平明江霧寒，客馬江上發。",
            "扁舟事洛陽，窅窅含楚月。"
        ],
        "title": "送劉十五之郡",
        "id": "5dc35e8f-eb85-4bfb-9426-f8c53cb97408"
    },
    {
        "author": "王昌齡",
        "paragraphs": [
            "烽火城西百尺樓，黃昏獨上海風秋。",
            "更吹羌笛關山月，無那金閨萬里愁。"
        ],
        "title": "從軍行七首 一",
        "id": "0ac86eeb-6fbe-4fea-bbb2-f2cabb97d68e"
    },
    {
        "author": "王昌齡",
        "paragraphs": [
            "琵琶起舞換新聲，總是關山舊別情。",
            "撩亂邊愁聽不盡，高高秋月照長城。"
        ],
        "title": "從軍行七首 二",
        "id": "7b657130-529b-4128-b4bb-279af91baed1"
    },
    {
        "author": "王昌齡",
        "paragraphs": [
            "關城榆葉早疎黃，日暮雲沙古戰場。",
            "表請回軍掩塵骨，莫教兵士哭龍荒。"
        ],
        "title": "從軍行七首 三",
        "id": "80f4b4f0-96e5-46a9-a634-f152b9f390d8"
    },
    {
        "author": "王昌齡",
        "paragraphs": [
            "青海長雲暗雪山，孤城遙望玉門關。",
            "黃沙百戰穿金甲，不破樓蘭終不還。"
        ],
        "tags": [
            "战争",
            "山水",
            "一年级下册",
            "边塞",
            "高中古诗",
            "壮志"
        ],
        "title": "從軍行七首 四",
        "id": "fb92a089-72f0-44c2-93f8-060124eaa0a9"
    },
    {
        "author": "王昌齡",
        "paragraphs": [
            "大漠風塵日色昏，紅旗半捲出轅門。",
            "前軍夜戰洮河北，已報生擒吐谷渾。"
        ],
        "title": "從軍行七首 五",
        "id": "924151b2-fb99-456c-8788-a3265159792e"
    },
    {
        "author": "王昌齡",
        "paragraphs": [
            "胡瓶落膊紫薄汗，碎葉城西秋月團。",
            "明敕星馳封寶劒，辭君一夜取樓蘭。"
        ],
        "title": "從軍行七首 六",
        "id": "e19fbd6b-a7de-46b8-be86-125c3941777f"
    },
    {
        "author": "王昌齡",
        "paragraphs": [
            "玉門山嶂幾千重，山北山南總是烽。",
            "人依遠戍須看火，馬踏深山不見蹤。"
        ],
        "title": "從軍行七首 七",
        "id": "ca7390ce-3f21-4291-a03b-de83e46060f9"
    },
    {
        "author": "王昌齡",
        "paragraphs": [
            "秦時明月漢時關，萬里長征人未還。",
            "但使龍城飛將在，不教胡馬度陰山。"
        ],
        "tags": [
            "战争",
            "写景",
            "忧国忧民",
            "爱国",
            "唐诗三百首",
            "乐府",
            "山",
            "边塞"
        ],
        "title": "出塞二首 一",
        "id": "de6b7e3d-03cd-4daa-bdc2-7fb820fda441"
    },
    {
        "author": "王昌齡",
        "paragraphs": [
            "騮馬新跨白玉鞍，戰罷沙場月色寒。",
            "城頭鐵鼓聲猶振，匣裏金刀血未乾。"
        ],
        "title": "出塞二首 二",
        "id": "25e93094-40d5-45ee-845d-b15dc6a5c1c3"
    },
    {
        "author": "王昌齡",
        "paragraphs": [
            "吳姬越豔楚王妃，爭弄蓮舟水濕衣。",
            "來時浦口花迎入，采罷江頭月送歸。"
        ],
        "title": "采蓮曲二首 一",
        "id": "84f40b5c-4c5b-43c4-822a-d2b92c7b41e1"
    },
    {
        "author": "王昌齡",
        "paragraphs": [
            "荷葉羅裙一色裁，芙蓉向臉兩邊開。",
            "亂入池中看不見，聞歌始覺有人來。"
        ],
        "tags": [
            "少女",
            "植物",
            "写景"
        ],
        "title": "采蓮曲二首 二",
        "id": "5383487f-7c1f-43ee-9cf9-c1f44a4a0e45"
    },
    {
        "author": "王昌齡",
        "paragraphs": [
            "貴人妝梳殿前催，香風吹入殿後來。",
            "仗引笙歌大宛馬，白蓮花發照池臺。"
        ],
        "title": "殿前曲二首 一",
        "id": "1e1e21da-a20a-4c12-9c5d-5ae05d2df153"
    },
    {
        "author": "王昌齡",
        "paragraphs": [
            "胡部笙歌西殿頭，梨園弟子和涼州。",
            "新聲一段高樓月，聖主千秋樂未休。"
        ],
        "title": "殿前曲二首 二",
        "id": "5432f819-f445-4cb3-bf9a-e6692bbd033a"
    },
    {
        "author": "王昌齡",
        "paragraphs": [
            "昨夜風開露井桃，未央前殿月輪高。",
            "平陽歌舞新承寵，簾外春寒賜錦袍。"
        ],
        "tags": [
            "唐诗三百首",
            "七言绝句",
            "宫怨",
            "女子"
        ],
        "title": "春宮曲",
        "id": "d0fa1454-f337-4343-ab4a-2a42dfdf4e8f"
    },
    {
        "author": "王昌齡",
        "paragraphs": [
            "西宮夜靜百花香，欲捲珠簾春恨長。",
            "斜抱雲和深見月，朦朧樹色隱昭陽。"
        ],
        "title": "西宮春怨",
        "id": "3b5f5a9f-754b-4dda-8b18-bac4598eb0fe"
    },
    {
        "author": "王昌齡",
        "paragraphs": [
            "芙蓉不及美人妝，水殿風來珠翠香。",
            "誰分含啼掩秋扇，空懸明月待君王。"
        ],
        "title": "西宮秋怨",
        "id": "786a91cb-4e20-4cdb-951e-70abfcf1af85"
    },
    {
        "author": "王昌齡",
        "paragraphs": [
            "金井梧桐秋葉黃，珠簾不捲夜來霜。",
            "熏籠玉枕無顏色，臥聽南宮清漏長。"
        ],
        "title": "長信秋詞五首 一",
        "id": "913bf762-71a5-46bf-88d9-af85385191c6"
    },
    {
        "author": "王昌齡",
        "paragraphs": [
            "高殿秋砧響夜闌，霜深猶憶御衣寒。",
            "銀燈青瑣裁縫歇，還向金城明主看。"
        ],
        "title": "長信秋詞五首 二",
        "id": "620823bf-6fe5-4db1-aef1-ea1e91b97397"
    },
    {
        "author": "王昌齡",
        "paragraphs": [
            "奉帚平明金殿開，且將團扇暫裴回。",
            "玉顏不及寒鴉色，猶帶[昭]陽日影來。"
        ],
        "title": "長信秋詞五首 三",
        "id": "88ffb109-8e3f-4175-9352-8e02c28a4d9f"
    },
    {
        "author": "王昌齡",
        "paragraphs": [
            "真成薄命久尋思，夢見君王覺後疑。",
            "火照西宮知夜飲，分明複道奉恩時。"
        ],
        "title": "長信秋詞五首 四",
        "id": "e2c2c33b-fd1d-4aa2-9558-2b55137adec4"
    },
    {
        "author": "王昌齡",
        "paragraphs": [
            "長信宮中秋月明，昭陽殿下擣衣聲。",
            "白露堂中細草跡，紅羅帳裏不勝情。"
        ],
        "title": "長信秋詞五首 五",
        "id": "058b2020-c2cd-44fb-9657-358a5468ac2d"
    },
    {
        "author": "王昌齡",
        "paragraphs": [
            "白馬金鞍從武皇，旌旗十萬宿長楊。",
            "樓頭小婦鳴箏坐，遙見飛塵入建章。"
        ],
        "title": "青樓曲二首 一",
        "id": "3af49c81-e4be-4724-9b7b-1b41966e9d69"
    },
    {
        "author": "王昌齡",
        "paragraphs": [
            "馳道楊花滿御溝，紅妝縵綰上青樓。",
            "金章紫綬千餘騎，夫壻朝回初拜侯。"
        ],
        "title": "青樓曲二首 二",
        "id": "d12908bf-0ec6-4137-9ea8-fce8383fda4a"
    },
    {
        "author": "王昌齡",
        "paragraphs": [
            "香幃風動花入樓，高調鳴箏緩夜愁。",
            "腸斷關山不解說，依依殘月下簾鉤。"
        ],
        "tags": [
            "思念",
            "伤怀"
        ],
        "title": "青樓怨",
        "id": "1fea4e9e-800a-4d1d-bad2-2a4019ae787b"
    },
    {
        "author": "王昌齡",
        "paragraphs": [
            "錢塘江邊是誰家，江上女兒全勝花。",
            "吳王在時不得出，今日公然來浣紗。"
        ],
        "tags": [
            "钱塘江"
        ],
        "title": "浣紗女",
        "id": "8209ce8e-92c6-4123-b130-1186ed714dfa"
    },
    {
        "author": "王昌齡",
        "paragraphs": [
            "閨中少婦不曾愁，春日凝妝上翠樓。",
            "忽見陌頭楊柳色，悔教夫壻覓封侯。"
        ],
        "tags": [
            "唐诗三百首",
            "妇女",
            "春天",
            "七言绝句",
            "闺怨"
        ],
        "title": "閨怨",
        "id": "4ac3f099-73da-43e8-a4e5-1dbbd9427491"
    },
    {
        "author": "王昌齡",
        "paragraphs": [
            "乘輿執玉已登壇，細草霑衣春殿寒。",
            "昨夜雲生拜初月，萬年甘露水晶盤。"
        ],
        "title": "甘泉歌",
        "id": "3286b733-02a6-4c21-951d-c873830a08b8"
    },
    {
        "author": "王昌齡",
        "paragraphs": [
            "青鸞飛入合歡宮，紫鳳銜花出禁中。",
            "可憐今夜千門裏，銀漢星回一道通。"
        ],
        "title": "蕭駙馬宅花燭",
        "id": "cb12783c-1c1b-44c4-82ce-7cf9e3096a9e"
    },
    {
        "author": "王昌齡",
        "paragraphs": [
            "角鷹初下秋草稀，鐵驄拋鞚去如飛。",
            "少年獵得平原兔，馬後橫捎意氣歸。"
        ],
        "title": "觀獵",
        "id": "92f55a8c-7778-4802-9991-d76b0e4fdb48"
    },
    {
        "author": "王昌齡",
        "paragraphs": [
            "一從恩譴度瀟湘，塞北江南萬里長。",
            "莫道薊門書信少，鴈飛猶得到衡陽。"
        ],
        "title": "寄穆侍御出幽州",
        "id": "033dcca7-d4de-479e-b804-2cadf83a1ff6"
    },
    {
        "author": "王昌齡",
        "paragraphs": [
            "聞道將軍破海門，如何遠謫渡湘沅。",
            "春來明主封西嶽，自有還君紫綬恩。"
        ],
        "tags": [
            "华山"
        ],
        "title": "寄陶副使",
        "id": "86637a29-5545-453f-9bbf-fc2a0a83c6d1"
    },
    {
        "author": "王昌齡",
        "paragraphs": [
            "與君同病復漂淪，昨夜宣城別故人。",
            "明主恩深非歲久，長江還共五谿濱。"
        ],
        "tags": [
            "长江"
        ],
        "title": "至南陵答皇甫岳",
        "id": "26f3af10-4553-416c-9d86-c110264a16dc"
    },
    {
        "author": "王昌齡",
        "paragraphs": [
            "南浦逢君嶺外還，沅谿更遠洞庭山。",
            "堯時恩澤如春雨，夢裏相逢同入關。"
        ],
        "tags": [
            "洞庭湖"
        ],
        "title": "西江寄越弟",
        "id": "d60591c0-2c20-48b3-aa03-8f40188cb455"
    },
    {
        "author": "王昌齡",
        "paragraphs": [
            "霜天留後故情歡，銀燭金爐夜不寒。",
            "欲問吳江別來意，青山明月夢中看。"
        ],
        "title": "李四倉曹宅夜飲",
        "id": "94054365-0488-4baa-ad3c-ff7fffaebf1d"
    },
    {
        "author": "王昌齡",
        "paragraphs": [
            "源向春城花幾重，江明深翠引諸峯。",
            "與君醉失松溪路，山館寥寥傳暝鐘。"
        ],
        "title": "宴春源",
        "id": "7a64addc-bcd1-4e2a-91ff-4f060a803ecb"
    },
    {
        "author": "王昌齡",
        "paragraphs": [
            "沅溪夏晚足涼風，春酒相攜就竹叢。",
            "莫道絃歌愁遠謫，青山明月不曾空。"
        ],
        "title": "龍標野宴",
        "id": "7646be95-fa97-4cc3-b7e2-3ae09962288d"
    },
    {
        "author": "王昌齡",
        "paragraphs": [
            "孤舟微月對楓林，分付鳴箏與客心。",
            "嶺色千重萬重雨，斷絃收與淚痕深。"
        ],
        "title": "聽流人水調子",
        "id": "a52785c6-d98a-45ed-a53d-60043e8b5de7"
    },
    {
        "author": "王昌齡",
        "paragraphs": [
            "梁園秋竹古時烟，城外風悲欲暮天。",
            "萬乘旌旗何處在？平臺賓客有誰憐。"
        ],
        "title": "梁苑",
        "id": "d4cf1877-336f-42e8-be4d-5164d41e698a"
    },
    {
        "author": "王昌齡",
        "paragraphs": [
            "齋心問易太陽宮，八卦真形一氣中。",
            "仙老言餘鶴飛去，玉清壇上雨濛濛。"
        ],
        "title": "武陵龍興觀黃道士房問易因題",
        "id": "ddb632ea-fedf-4c02-8eec-770487b01d18"
    },
    {
        "author": "王昌齡",
        "paragraphs": [
            "醉別江樓橘柚香，江風引雨入舟涼。",
            "憶君遙在瀟湘月，愁聽清猿夢裏長。"
        ],
        "tags": [
            "送别",
            "写景",
            "友情"
        ],
        "title": "送魏二",
        "id": "8e03215e-a131-48cf-9e89-3544a6cdc967"
    },
    {
        "author": "王昌齡",
        "paragraphs": [
            "故園今在灞陵西，江畔逢君醉不迷。",
            "小弟鄰莊尚漁獵，一封書寄數行啼。"
        ],
        "title": "別李浦之京",
        "id": "fe05e0de-1a35-4213-accd-f7e7b8f0938e"
    },
    {
        "author": "王昌齡",
        "paragraphs": [
            "秋在水清山暮蟬，洛陽樹色鳴臯烟。",
            "送君歸去愁不盡，又惜空度涼風天。"
        ],
        "tags": [
            "送别",
            "写景",
            "友情"
        ],
        "title": "送狄宗亨",
        "id": "c6a15f09-69eb-40aa-b596-8fe565c97980"
    },
    {
        "author": "王昌齡",
        "paragraphs": [
            "津頭雲雨暗湘山，遷客離憂楚地顏。",
            "遙送扁舟安陸郡，天邊何處穆陵關。"
        ],
        "title": "送薛大赴安陸",
        "id": "e793ba8b-96b3-4124-964a-e29324b00d4b"
    },
    {
        "author": "王昌齡",
        "paragraphs": [
            "寒雨連天夜入湖，平明送客楚山孤。",
            "洛陽親友如相問，一片冰心在玉壺。"
        ],
        "tags": [
            "唐诗三百首",
            "写雨",
            "抒情",
            "送别",
            "七言绝句",
            "雨",
            "六年级下册",
            "小学古诗"
        ],
        "title": "芙蓉樓送辛漸二首 一",
        "id": "090b7792-2942-4f3c-a34d-caccd066c76f"
    },
    {
        "author": "王昌齡",
        "paragraphs": [
            "丹陽城南秋海陰，丹陽城北楚雲深。",
            "高樓送客不能醉，寂寂寒江明月心。"
        ],
        "title": "芙蓉樓送辛漸二首 二",
        "id": "31d3f836-d70b-48d7-875d-9c3aa4bcada4"
    },
    {
        "author": "王昌齡",
        "paragraphs": [
            "莫道秋江離別難，舟船明日是長安。",
            "吳姬緩舞留君醉，隨意青楓白露寒。"
        ],
        "tags": [
            "抒情",
            "友谊",
            "送别"
        ],
        "title": "重別李評事",
        "id": "7f24db79-b073-4320-99ef-04d7c8098ec3"
    },
    {
        "author": "王昌齡",
        "paragraphs": [
            "南越歸人夢海樓，廣陵新月海亭秋。",
            "寶刀留贈長相憶，當取戈船萬戶侯。"
        ],
        "title": "別陶副使歸南海",
        "id": "412f7f57-4b3c-474d-822c-dc07d62cd331"
    },
    {
        "author": "王昌齡",
        "paragraphs": [
            "寒江綠水楚雲深，莫道離憂遷遠心。",
            "曉夕雙帆歸鄂渚，愁將孤月夢中尋。"
        ],
        "title": "送人歸江夏",
        "id": "d2acbe16-2b35-4ed8-b78c-17b46cb7f29f"
    },
    {
        "author": "王昌齡",
        "paragraphs": [
            "玉盌金罍傾送君，江西日入起黃雲。",
            "扁舟乘月暫來去，誰道滄浪吳楚分。"
        ],
        "title": "送李五",
        "id": "46b46545-ecff-4c12-9bc7-eb965242a575"
    },
    {
        "author": "王昌齡",
        "paragraphs": [
            "深林秋水近日空，歸棹演漾清陰中。",
            "夕浦離觴意何已，草根寒露悲鳴蟲。"
        ],
        "title": "送十五舅",
        "id": "2a01bf09-a6fb-492e-a45c-218178f36768"
    },
    {
        "author": "王昌齡",
        "paragraphs": [
            "長亭駐馬未能前，井邑蒼茫含暮煙。",
            "醉別何須更惆悵，回頭不語但垂鞭。"
        ],
        "title": "留別郭八",
        "id": "feebecab-b17a-4a26-b13e-9d600b007ae3"
    },
    {
        "author": "王昌齡",
        "paragraphs": [
            "清江月色傍林秋，波上熒熒望一舟。",
            "鄂渚輕帆須早發，江邊明月爲君留。"
        ],
        "title": "送竇七",
        "id": "cbdf6e69-b4c1-477f-92f7-d529b4f0d54e"
    },
    {
        "author": "王昌齡",
        "paragraphs": [
            "搖曳巴陵洲渚分，清江傳語便風聞。",
            "山長不見秋城色，日暮蒹葭空水雲。"
        ],
        "title": "巴陵送李十二",
        "id": "4aeb5456-eac8-4a62-abf0-ec9114edeb02"
    },
    {
        "author": "王昌齡",
        "paragraphs": [
            "黃河渡頭歸問津，離家幾日茱萸新。",
            "漫道閨中飛破鏡，猶看陌上別行人。"
        ],
        "tags": [
            "黄河"
        ],
        "title": "送裴圖南",
        "id": "08769eec-7058-49ba-952d-e72368eadce5"
    },
    {
        "author": "王昌齡",
        "paragraphs": [
            "辰陽太守念王孫，遠謫沅谿何可論。",
            "黃鶴青雲當一舉，明珠吐著抱君恩。"
        ],
        "title": "留別司馬太守",
        "id": "06fbf086-4bf5-46ce-aa6e-4ba5f8c8b4b1"
    },
    {
        "author": "王昌齡",
        "paragraphs": [
            "武陵溪口駐扁舟，溪水隨君向北流。",
            "行到荆門上三峽，莫將孤月對猿愁。"
        ],
        "title": "盧溪主人",
        "id": "12c81418-a970-476b-a48d-698a7bf84a58"
    },
    {
        "author": "王昌齡",
        "paragraphs": [
            "冬夜傷離在五溪，青魚雪落鱠橙虀。",
            "武岡前路看斜月，片片舟中雲向西。"
        ],
        "title": "送程六",
        "id": "ceb0c2f7-ffaf-4fee-a995-10cda09ea1e1"
    },
    {
        "author": "王昌齡",
        "paragraphs": [
            "遠別舟中蔣山暮，君行舉首燕城路。",
            "薊門秋月隱黃雲，期向金陵醉江樹。"
        ],
        "title": "送朱越",
        "id": "e6b1b4f5-49c9-47d5-9e05-ebd77e98bdc8"
    },
    {
        "author": "王昌齡",
        "paragraphs": [
            "別館蕭條風雨寒，扁舟月色渡江看。",
            "酒酣不識關西道，却望春江雲尚殘。"
        ],
        "title": "別辛漸",
        "id": "b3d5c955-93ef-4b75-a83b-0d23b9e959bd"
    },
    {
        "author": "王昌齡",
        "paragraphs": [
            "流水通波接武岡，送君不覺有離傷。",
            "青山一道同雲雨，眀月何曽是兩鄉。"
        ],
        "title": "送柴侍御",
        "id": "789c0699-8187-42a6-b910-fb9b999d75bd"
    },
    {
        "author": "王昌齡",
        "paragraphs": [
            "桂陽秋水長沙縣，楚竹離聲爲君變。",
            "青山隱隱孤舟微，白鶴雙飛忽相見。"
        ],
        "title": "送萬大歸長沙",
        "id": "f4edca98-5fd3-4ddd-9702-aa7d2f367947"
    },
    {
        "author": "王昌齡",
        "paragraphs": [
            "沅江流水到辰陽，谿口逢君驛路長。",
            "遠謫誰知望雷雨，明年春水共還鄉。"
        ],
        "title": "送吳十九往沅陵",
        "id": "27e987a5-b66b-4738-baf5-68e205f3c08e"
    },
    {
        "author": "王昌齡",
        "paragraphs": [
            "漵浦潭陽隔楚山，離尊不用起愁顏。",
            "明祠靈響期昭應，天澤俱從此路還。"
        ],
        "title": "別皇甫五",
        "id": "70205727-903d-4bde-8c28-07e9bf09d538"
    },
    {
        "author": "王昌齡",
        "paragraphs": [
            "龍溪只在龍標上，秋月孤山兩相向。",
            "譴謫離心是丈夫，鴻恩共侍春江漲。"
        ],
        "title": "送崔參軍往龍溪",
        "id": "82f43aa2-768a-47e3-a45f-acbb1bab2f6a"
    },
    {
        "author": "王昌齡",
        "paragraphs": [
            "東楚吳山驛樹微，軺車銜命奉恩輝。",
            "英僚攜出新豐酒，半道遙看驄馬歸。"
        ],
        "title": "送鄭判官",
        "id": "6138239c-63b4-4622-a5ca-279a8031be4b"
    },
    {
        "author": "王昌齡",
        "paragraphs": [
            "吳掾留觴楚郡心，洞庭秋雨海門陰。",
            "但令意遠扁舟近，不道滄江百丈深。"
        ],
        "tags": [
            "洞庭湖"
        ],
        "title": "送姚司法歸吳",
        "id": "5e0db2d1-597f-4634-a8e8-bd1c907824ba"
    },
    {
        "author": "王昌齡",
        "paragraphs": [
            "留君夜飲對瀟湘，從此歸舟客夢長。",
            "嶺上梅花侵雪暗，歸時還拂桂花香。"
        ],
        "title": "送高三之桂林",
        "id": "f893ef56-fa7c-49ef-a8aa-fa2cb9b3fc52"
    },
    {
        "author": "王昌齡",
        "paragraphs": [
            "白花原頭望京師，黃河水流無盡時。",
            "窮秋曠野行人絕，馬首東來知是誰。"
        ],
        "tags": [
            "黄河",
            "抒情"
        ],
        "title": "旅望",
        "id": "159c125a-24c6-4756-bb38-8f6a893ae608"
    },
    {
        "author": "王昌齡",
        "paragraphs": [
            "叩齒焚香出世塵，齋壇鳴磬步虛人。",
            "百花仙醞能留客，一飯胡麻度幾春。"
        ],
        "title": "題朱鍊師山房",
        "id": "6298051e-adce-4496-809f-634dcf2a1125"
    },
    {
        "author": "王昌齡",
        "paragraphs": [
            "松間白髮黃尊師，童子燒香禹步時。",
            "欲訪桃源入溪路，忽聞雞犬使人疑。"
        ],
        "title": "武陵開元觀黃鍊師院三首 一",
        "id": "4b0c70cb-8ae5-4ffe-867e-3835b1352408"
    },
    {
        "author": "王昌齡",
        "paragraphs": [
            "先賢盛說桃花源，塵忝何堪武陵郡。",
            "聞道秦時避地人，至今不與人通問。"
        ],
        "title": "武陵開元觀黃鍊師院三首 二",
        "id": "31370c6a-1ac6-4416-884d-32eddb837892"
    },
    {
        "author": "王昌齡",
        "paragraphs": [
            "山觀空虛清靜門，從官役吏擾塵喧。",
            "暫因問俗到真境，便欲投誠依道源。"
        ],
        "title": "武陵開元觀黃鍊師院三首 三",
        "id": "74430fb7-b24d-4751-9904-4fa4a574788a"
    },
    {
        "author": "王昌齡",
        "paragraphs": [
            "河上老人坐古槎，合丹只用青蓮花。",
            "至今八十如四十，口道滄溟是我家。"
        ],
        "title": "河上老人歌",
        "id": "0305b271-93d4-435e-ab64-43cb17ccd5e4"
    },
    {
        "author": "王昌齡",
        "paragraphs": [
            "音書杜絕白狼西，桃李無顏黃鳥啼。",
            "寒雁春深歸去盡，出門腸斷草萋萋。"
        ],
        "title": "春怨",
        "id": "3195d94e-02ec-4277-8cd9-6afff518cb82"
    },
    {
        "author": "王昌齡",
        "paragraphs": [
            "朝薦抱良策，獨倚江城樓。",
            "昨從金陵邑，遠謫沅溪濱。",
            "娟魄已三孕。",
            "駕幸溫泉日，嚴霜子月初。",
            "長亭酒未醒，千里風動地。",
            "蒼荻寒滄江，石頭岸邊飲。",
            "天仗森森練雪凝，身騎鐵驄自臂鷹。"
        ],
        "title": "句",
        "id": "3e4a693d-49d2-4791-bb34-f49ddd202d49"
    },
    {
        "author": "常建",
        "paragraphs": [
            "聖代多才俊，陸生何考槃。",
            "南山高松樹，不合空摧殘。",
            "九月湖上別，北風秋雨寒。",
            "殷勤歎孤鳳，早食金琅玕。"
        ],
        "title": "送陸擢",
        "id": "5c83eace-eff6-404e-9186-bb5407c4a0bb"
    },
    {
        "author": "常建",
        "paragraphs": [
            "泠泠花下琴，君唱渡江吟。",
            "天際一帆影，預懸離別心。",
            "以言神仙尉，因致瑤華音。",
            "回軫撫商調，越溪澄碧林。"
        ],
        "title": "送李十一尉臨溪",
        "id": "e5db693e-8b72-43e3-aefa-2d56bf112d61"
    },
    {
        "author": "常建",
        "paragraphs": [
            "江上調玉琴，一弦清一心。",
            "泠泠七弦遍，萬木澄幽陰。",
            "能使江月白，又令江水深。",
            "始知梧桐枝，可以徽黃金。"
        ],
        "title": "江上琴興",
        "id": "0c965b46-4730-40b0-9b01-f117a107cfb7"
    },
    {
        "author": "常建",
        "paragraphs": [
            "湖廣舟自輕，江天欲澄霽。",
            "是時清楚望，氣色猶霾曀。",
            "踟躕金霞白，波上日初麗。",
            "煙虹落鏡中，樹木生天際。",
            "杳杳涯欲辨，蒙蒙雲復閉。",
            "言乘星漢明，又覩寰瀛勢。",
            "微興從此愜，悠然不知歲。",
            "試歌滄浪清，遂覺乾坤細。",
            "豈念客衣薄，將期永投袂。",
            "遲回漁父間，一鴈聲嘹唳。"
        ],
        "title": "湖中晚霽",
        "id": "1ce9062d-4aed-4cb1-9dd7-ad3c723be7c7"
    },
    {
        "author": "常建",
        "paragraphs": [
            "清溪深不測，隱處唯孤雲。",
            "松際露微月，清光猶爲君。",
            "茅亭宿花影，藥院滋苔紋。",
            "余亦謝時去，西山鸞鶴羣。"
        ],
        "tags": [
            "唐诗三百首",
            "隐逸",
            "五言古诗",
            "山水"
        ],
        "title": "宿王昌齡隱居",
        "id": "c854a853-b015-4848-823b-a786659d33b3"
    },
    {
        "author": "常建",
        "paragraphs": [
            "微風吹霜氣，寒影明前除。",
            "落日未能別，蕭蕭林木虛。",
            "愁煙閉千里，仙尉其何如。",
            "因送別鶴操，贈之雙鯉魚。",
            "鯉魚在金盤，別鶴哀有餘。",
            "心事則如此，請君開素書。"
        ],
        "title": "送楚十少府",
        "id": "0cd46838-b0ae-4a8a-bc10-4366c585f4a1"
    },
    {
        "author": "常建",
        "paragraphs": [
            "君去芳草綠，西峰彈玉琴。",
            "豈惟丘中賞，兼得清煩襟。",
            "朝從山口還，出嶺聞清音。",
            "了然雲霞氣，照見天地心。",
            "玄鶴下澄空，翩翩舞松林。",
            "改弦扣商聲，又聽飛龍吟。",
            "稍覺此身妄，漸知仙事深。",
            "其將鍊金鼎，永矣投吾簪。"
        ],
        "title": "張山人彈琴",
        "id": "b393f0d7-de43-49ae-8ebb-37f0b3efc919"
    },
    {
        "author": "常建",
        "paragraphs": [
            "落日山水清，亂流鳴淙淙。",
            "舊蒲雨抽節，新花水對窓。",
            "溪中日已沒，歸鳥多爲雙。",
            "杉松引直路，出谷臨前湖。",
            "洲渚晚色靜，又觀花與蒲。",
            "入溪復登嶺，草淺寒流速。",
            "圓月明高峰，春山因獨宿。",
            "松陰澄初夜，曙色分遠目。",
            "日出城南隅，青青媚川陸。",
            "亂花覆東郭，碧氣銷長林。",
            "四郊一清影，千里歸寸心。",
            "前瞻王程促，却戀雲門深。",
            "畢景有餘興，到家彈玉琴。"
        ],
        "title": "白湖寺後溪宿雲門",
        "id": "ab1c7011-0dd3-4efc-8996-56c111c4a260"
    },
    {
        "author": "常建",
        "paragraphs": [
            "旬時結陰霖，簾外初白日。",
            "齋沐清病容，心魂畏虛室。",
            "閑梅照前戶，明鏡悲舊質。"
        ],
        "title": "閑齋臥病行藥至山館稍次湖亭二首 一",
        "id": "c16709fd-1a50-42d7-82b9-92f204491289"
    },
    {
        "author": "常建",
        "paragraphs": [
            "行藥至石壁，東風變萌芽。",
            "主人門外綠，小隱湖中花。",
            "時物堪獨往，春帆宜別家。",
            "辭君嚮滄海，爛熳從天涯。"
        ],
        "title": "閑齋臥病行藥至山館稍次湖亭二首 二",
        "id": "c8e319c5-6407-4397-b9c9-67f29068497b"
    },
    {
        "author": "常建",
        "paragraphs": [
            "翩翩雲中使，來問太原卒。",
            "百戰苦不歸，刀頭怨明月。",
            "塞雲隨陣落，寒日傍城沒。",
            "城下有寡妻，哀哀哭枯骨。"
        ],
        "title": "塞上曲",
        "id": "95bccdb8-832d-43cf-a33c-2f92f757af1b"
    },
    {
        "author": "常建",
        "paragraphs": [
            "溪口水石淺，泠泠明藥叢。",
            "入溪雙峰峻，松栝疎幽風。",
            "垂嶺枝嫋嫋，翳泉花濛濛。",
            "夤緣霽人目，路盡心彌通。",
            "盤石橫陽崖，前流殊未窮。",
            "回潭清雲影，瀰漫長天空。",
            "水邊一神女，千歲爲玉童。",
            "羽毛經漢代，珠翠逃秦宮。",
            "目覿神已寓，鶴飛言未終。",
            "祈君青雲祕，願謁黃仙翁。",
            "嘗以耕玉田，龍鳴西頂中。",
            "金梯與天接，幾日來相逢。"
        ],
        "title": "仙谷遇毛女意知是秦宮人",
        "id": "113e4509-3dcf-4327-92a2-40f723af7a8a"
    },
    {
        "author": "常建",
        "paragraphs": [
            "夢寐昇九崖，杳靄逢元君。",
            "遺我太白峰，寥寥辭垢氛。",
            "結宇在星漢，宴林閉氤氳。",
            "簷楹覆餘翠，巾舄生片雲。",
            "時往溪水間，孤亭晝仍曛。",
            "松峰引天影，石瀨清霞文。",
            "恬目緩舟趣，霽心投鳥羣。",
            "春風又搖櫂，潭島花紛紛。"
        ],
        "title": "夢太白西峰",
        "id": "e65e92d4-a81f-40e1-9ba3-dad53597f220"
    },
    {
        "author": "常建",
        "paragraphs": [
            "刈蘆曠野中，沙土飛黃雲。",
            "天晦無精光，茫茫悲遠君。",
            "楚山隔湘水，湖畔落日曛。",
            "春鴈又北飛，音書固難聞。",
            "謫居未爲歎，讒枉何由分。",
            "午日逐蛟龍，宜爲弔冤文。",
            "翻覆古共然，名宦安足云。",
            "貧士任枯槁，捕魚清江濆。",
            "有時荷鉏犂，曠野自耕耘。",
            "不然春山隱，溪澗花氤氳。",
            "山鹿自有場，賢達亦顧羣。",
            "二賢歸去來，世上徒紛紛。"
        ],
        "title": "鄂渚招王昌齡張僨",
        "id": "b149e1ae-86b7-4843-a1e2-f02fa57f6ea3"
    },
    {
        "author": "常建",
        "paragraphs": [
            "菀菀黃柳絲，濛濛雜花垂。",
            "日高紅妝臥，倚對春光遲。",
            "寧知傍淇水，騕褭黃金羈。"
        ],
        "title": "春詞二首 一",
        "id": "0c8d2ff2-b449-4af8-93d5-d8f6abd96362"
    },
    {
        "author": "常建",
        "paragraphs": [
            "翳翳陌上桑，南枝交北堂。",
            "美人金梯出，素手自提筐。",
            "非但畏蠶飢，盈盈嬌路傍。"
        ],
        "title": "春詞二首 二",
        "id": "b308cc03-0433-4d04-b6a3-8f5664fa87a8"
    },
    {
        "author": "常建",
        "paragraphs": [
            "夜寒宿蘆葦，曉色明西林。",
            "初日在川上，便澄遊子心。",
            "秦天無纖翳，郊野浮春陰。",
            "波靜隨釣魚，舟小綠水深。",
            "出浦見千里，曠然諧遠尋。",
            "扣船應漁父，因唱滄浪吟。"
        ],
        "title": "晦日馬鐙曲稍次中流作",
        "id": "720a581a-cbaa-49ae-ad44-65eace499018"
    },
    {
        "author": "常建",
        "paragraphs": [
            "牧馬古道傍，道傍多古墓。",
            "蕭條愁殺人，蟬鳴白楊樹。",
            "迴頭望京邑，合沓生塵霧。",
            "富貴安可常，歸來保貞素。"
        ],
        "title": "古意",
        "id": "6ad90448-eba6-4c79-9092-3f17e2807f09"
    },
    {
        "author": "常建",
        "paragraphs": [
            "五度溪上花，生根依兩崖。",
            "二月尋片雲，願宿秦人家。",
            "上見懸崖崩，下見白水湍。",
            "仙人彈碁處，石上青蘿盤。",
            "無處求玉童，翳翳唯林巒。",
            "前溪遇新月，聊取玉琴彈。"
        ],
        "title": "宿五度溪仙人得道處",
        "id": "6225c38b-8e85-4f74-b5b8-34cd1038a85b"
    },
    {
        "author": "常建",
        "paragraphs": [
            "一身爲輕舟，落日西山際。",
            "常隨去帆影，遠接長天勢。",
            "物象歸餘清，林巒分夕麗。",
            "亭亭碧流暗，日入孤霞繼。",
            "渚日遠陰映，湖雲尚明霽。",
            "林昏楚色來，岸遠荆門閉。",
            "至夜轉清逈，蕭蕭北風厲。",
            "沙邊鴈鷺泊，宿處蒹葭蔽。",
            "圓月逗前浦，孤琴又搖曳。",
            "泠然夜遂深，白露霑人袂。"
        ],
        "title": "西山",
        "id": "a4ef2905-143e-4c53-84c1-aeb7a87fcdb9"
    },
    {
        "author": "常建",
        "paragraphs": [
            "階下草猶短，牆頭梨花白。",
            "織女高樓上，停梭顧行客。",
            "問君在何所，青鳥舒錦翮。"
        ],
        "title": "春詞",
        "id": "07095ed9-e671-48e1-9255-75aaafff2bd7"
    },
    {
        "author": "常建",
        "paragraphs": [
            "高山臨大澤，正月蘆花乾。",
            "陽色薰兩崖，不改青松寒。",
            "士賢守孤貞，古來皆共難。",
            "明君錯甚才，臺上飛三鸞。",
            "操與霜雪明，量與江海寬。",
            "束身視天涯，安能窮波瀾。",
            "孤鶴在枳棘，一枝非所安。",
            "逸翮望絕霄，見欲凌雲端。",
            "層臺何其高，山石流洪湍。",
            "固知非天池，鳴躍同所歡。",
            "誰念獨枯槁，四十長江干。",
            "責躬貴知己，效拙從一官。",
            "折翮悲高風，苦飢候朝飡。",
            "湖月映大海，天空何漫漫。",
            "托身未知所，謀道庶不刊。",
            "吟彼喬木詩，一夕常三歎。"
        ],
        "tags": [
            "长江"
        ],
        "title": "贈三侍御",
        "id": "4e4bd839-4acb-4834-82ac-e13d881ab964"
    },
    {
        "author": "常建",
        "paragraphs": [
            "西山第三頂，茅宇依雙松。",
            "杳杳欲至天，雲梯升幾重。",
            "瑩魄澄玉虛，以求鸞鶴蹤。",
            "逶迤非天人，執節乘赤龍。",
            "旁映白日光，縹緲輕霞容。",
            "孤輝上煙霧，餘影明心胸。",
            "願與黃麒麟，欲飛而莫從。",
            "因寂清萬象，輕雲自中峰。",
            "山暝學棲鳥，月來隨暗蛬。",
            "尋空靜餘響，嫋嫋雲溪鐘。"
        ],
        "title": "第三峰",
        "id": "bad65dba-7a25-45a7-8d7e-63d3c3eba0f6"
    },
    {
        "author": "常建",
        "paragraphs": [
            "漢上逢老翁，江口爲僵屍。",
            "白髮沾黃泥，遺骸集烏鴟。",
            "機巧自此忘，精魄今何之。",
            "風吹釣竿折，魚躍安能施。",
            "白水明汀洲，菰蒲冒深陂。",
            "唯留扁舟影，繫在長江湄。",
            "突兀枯松枝，悠揚女蘿絲。",
            "託身難憑依，生死焉相知。",
            "徧觀今時人，舉世皆爾爲。",
            "將軍死重圍，漢卒猶爭馳。",
            "百馬同一銜，萬輪同一規。",
            "名與身孰親，君子宜固思。"
        ],
        "tags": [
            "长江"
        ],
        "title": "古興",
        "id": "f8f715e7-913e-4f72-b64b-f7fee66c4e06"
    },
    {
        "author": "常建",
        "paragraphs": [
            "高樓百餘尺，直上江水平。",
            "明月照人苦，開簾彈玉箏。",
            "山高猿狖急，天靜鴻鴈鳴。",
            "曲度猶未終，東峰霞半生。"
        ],
        "title": "高樓夜彈箏",
        "id": "8ce260b0-4dc4-43aa-b99a-c8dfc898d16d"
    },
    {
        "author": "常建",
        "paragraphs": [
            "羸馬朝自燕，一身爲二連。",
            "憶親拜孤冢，移葬雙陵前。",
            "幽願從此畢，劒心因獲全。",
            "孟冬寒氣盛，撫轡告言旋。",
            "碣石海北門，餘寇惟朝鮮。",
            "離離一寒騎，嫋嫋馳白天。",
            "生別皆自取，況爲士卒先。",
            "寸心漁陽興，落日旌竿懸。"
        ],
        "title": "客有自燕而歸哀其老而贈之",
        "id": "c821bad8-1488-4a70-a291-3194bdf98869"
    },
    {
        "author": "常建",
        "paragraphs": [
            "夕映翠山深，餘暉在龍窟。",
            "扁舟滄浪意，澹澹花影沒。",
            "西浮入天色，南望對雲闕。",
            "因憶莓苔峰，初陽濯玄髮。",
            "泉蘿兩幽映，松鶴間清越。",
            "碧海瑩子神，玉膏澤人骨。",
            "忽然爲枯木，微興遂如兀。",
            "應寂中有天，明心外無物。",
            "環迴從所汎，夜靜猶不歇。",
            "澹然意無限，身與波上月。"
        ],
        "title": "白龍窟汎舟寄天台學道者",
        "id": "0ad743d3-64f7-4c13-b8a7-b6bba3223219"
    },
    {
        "author": "常建",
        "paragraphs": [
            "靈溪宴清宇，傍倚枯松根。",
            "花藥繞方丈，瀑泉飛至門。",
            "四氣閉炎熱，兩崖改明昏。",
            "夜深月蹔皎，亭午朝始暾。",
            "信是天人居，幽幽寂無喧。",
            "萬壑應鳴磬，諸峰接一魂。",
            "遂登仙子谷，因醉田生樽。",
            "時節開玉書，窅映飛天言。",
            "心化便無影，目精焉累煩。",
            "忽而與霄漢，寥落空南軒。"
        ],
        "title": "張天師草堂",
        "id": "ed156f96-68db-4e04-a18c-661ebc02fcb8"
    },
    {
        "author": "常建",
        "paragraphs": [
            "二妃方訪舜，萬里南方懸。",
            "遠道隔江漢，孤舟無歲年。",
            "不知蒼梧處，氣盡呼青天。",
            "愁淚變楚竹，蛾眉喪湘川。",
            "後人立爲廟，累世稱其賢。",
            "過客設祠祭，孤狸來坐邊。",
            "懷古未忍還，猿吟徹空山。"
        ],
        "title": "古意三首 一",
        "id": "46d184bf-6716-4148-a817-ddae0ece7ef0"
    },
    {
        "author": "常建",
        "paragraphs": [
            "明月照高閣，綵女褰羅幕。",
            "歌舞臨碧雲，簫聲沸珠箔。",
            "青鸞臨南海，天上雙白鶴。",
            "萬里齊翼飛，意求君門樂。",
            "玉霄九重閉，金鎖夜不開。",
            "兩翅自無力，愁鳴雲外來。",
            "態深入空貴，世屈無良媒。",
            "俛仰顧中禁，東飛白玉臺。"
        ],
        "title": "古意三首 二",
        "id": "afa12db7-68c8-42f5-8338-9878438f8237"
    },
    {
        "author": "常建",
        "paragraphs": [
            "楚王竟何去，獨自留巫山。",
            "偏使世人見，迢迢江漢間。",
            "駐舟春溪裏，皆願拜靈顏。",
            "寤寐見神女，金沙鳴珮環。",
            "閑豔絕世姿，令人氣力微。",
            "含笑竟不語，化作朝雲飛。"
        ],
        "title": "古意三首 三",
        "id": "a922a9e2-666a-4682-8f6d-f715262fb373"
    },
    {
        "author": "常建",
        "paragraphs": [
            "春至百草綠，陂澤聞鶬鶊。",
            "別家投釣翁，今世滄浪情。",
            "漚紵爲緼袍，折麻爲長纓。",
            "榮譽失本真，怪人浮此生。",
            "碧水月自闊，安流淨而平。",
            "扁舟與天際，獨往誰能名。"
        ],
        "title": "漁浦",
        "id": "89353814-9e6b-4241-9b7f-2110453c296b"
    },
    {
        "author": "常建",
        "paragraphs": [
            "湖南無村落，山舍多黃茆。",
            "淳朴如太古，其人居鳥巢。",
            "牧童唱巴歌，野老亦獻嘲。",
            "泊舟問溪口，言語皆啞咬。",
            "土俗不尚農，豈暇論肥磽。",
            "莫傜射禽獸，浮客烹魚鮫。",
            "余亦罘罝人，獲麋今尚苞。",
            "敬君中國來，願以充其庖。",
            "日入聞虎鬬，空山滿咆哮。",
            "懷人雖共安，異域終難交。",
            "白水可洗心，采薇可爲肴。",
            "曳策背落日，江風鳴梢梢。"
        ],
        "title": "空靈山應田叟",
        "id": "1a94f81f-2c0d-4db5-bb7a-8ed7e791e7d5"
    },
    {
        "author": "常建",
        "paragraphs": [
            "日出渭流白，文王畋獵時。",
            "釣翁在蘆葦，川澤無熊羆。",
            "詔書起遺賢，匹馬令致辭。",
            "因稱江海人，臣老筋力衰。",
            "遲遲詣天車，快快悟靈龜。",
            "兵馬更不獵，君臣皆共怡。",
            "同車至咸陽，心影無磷緇。",
            "四牡玉墀下，一言爲帝師。",
            "王侯擁朱門，軒蓋曜長逵。",
            "古來榮華人，遭遇誰知之。",
            "落日懸桑榆，光景有頓虧。",
            "倏忽天地人，雖貴將何爲。"
        ],
        "title": "太公哀晚遇",
        "id": "4e6396b5-568c-4eca-b3d1-dcf62290c62e"
    },
    {
        "author": "常建",
        "paragraphs": [
            "漢宮豈不死，異域傷獨沒。",
            "萬里馱黃金，蛾眉爲枯骨。",
            "迴車夜出塞，立馬皆不發。",
            "共恨丹青人，墳上哭明月。"
        ],
        "title": "昭君墓",
        "id": "74a19b6a-1837-4633-bb06-5d8027229cb5"
    },
    {
        "author": "常建",
        "paragraphs": [
            "嫖姚北伐時，深入強千里。",
            "戰餘落日黃，軍敗鼓聲死。",
            "嘗聞漢飛將，可奪單于壘。",
            "今與山鬼鄰，殘兵哭遼水。"
        ],
        "title": "弔王將軍墓",
        "id": "c773c84d-c788-4650-8772-df213d4c0bb0"
    },
    {
        "author": "常建",
        "paragraphs": [
            "井底玉冰洞地明，琥珀轆轤青絲索。",
            "仙人騎鳳披彩霞，挽上銀瓶照天閣。",
            "黃金作身雙飛龍，口銜明月噴芙蓉。",
            "一時渡海望不見，曉上青樓十二重。"
        ],
        "title": "古意",
        "id": "a7f07caf-48e3-444b-bc41-d7dc56175fd8"
    },
    {
        "author": "常建",
        "paragraphs": [
            "轆轤井上雙梧桐，飛鳥銜花日將沒。",
            "深閨女兒莫愁年，玉指泠泠怨金碧。",
            "石榴裙裾蛺蝶飛，見人不語顰蛾眉。",
            "青絲素絲紅綠絲，織成錦衾當爲誰。"
        ],
        "title": "古興",
        "id": "d76ad288-4ed5-47df-b27d-09b8d84eb883"
    },
    {
        "author": "常建",
        "paragraphs": [
            "日出乘釣舟，嫋嫋持釣竿。",
            "涉淇傍荷花，驄馬閑金鞍。",
            "俠客白雲中，腰間懸轆轤。",
            "出門事嫖姚，爲君西擊胡。",
            "胡兵漢騎相馳逐，轉戰孤軍西海北。",
            "百尺旌竿沈黑雲，邊笳落日不堪聞。"
        ],
        "title": "張公子行",
        "id": "314fe39a-f774-497d-b473-d3e46252e1cf"
    },
    {
        "author": "常建",
        "paragraphs": [
            "清晨入古寺，初日照高林。",
            "竹逕通幽處，禪房花木深。",
            "山光悅鳥性，潭影空人心。",
            "萬籟此都寂，但餘鐘磬音。"
        ],
        "title": "題破山寺後禪院",
        "id": "5540f756-f737-4bbd-82da-4a3cc9ca1681"
    },
    {
        "author": "常建",
        "paragraphs": [
            "單于雖不戰，都護事邊深。",
            "君執幕中秘，能爲高士心。",
            "海頭近初月，磧裏多愁陰。",
            "西望郭猶子，將分淚滿襟。"
        ],
        "title": "送李大都護",
        "id": "cd7452c9-5a5f-4f8e-95b4-bc6298581eed"
    },
    {
        "author": "常建",
        "paragraphs": [
            "賢達不相識，偶然交已深。",
            "宿帆謁郡佐，悵別依禪林。",
            "湘水流入海，楚雲千里心。",
            "望君杉松夜，山月清猿吟。"
        ],
        "title": "潭州留別",
        "id": "ee8adc18-110d-4f91-9664-dea75f1d9034"
    },
    {
        "author": "常建",
        "paragraphs": [
            "琴當秋夜聽，況是洞中人。",
            "一指指應法，一聲聲爽神。",
            "寒蟲臨砌急，清吹褭燈頻。",
            "何必鍾期耳，高閑自可親。"
        ],
        "title": "聽琴秋夜贈寇尊師",
        "id": "1d341a95-4bf3-47c5-8582-a9338a141ce9"
    },
    {
        "author": "常建",
        "paragraphs": [
            "泊舟淮水次，霜降夕流清。",
            "夜久潮侵岸，天寒月近城。",
            "平沙依鴈宿，候館聽雞鳴。",
            "鄉國雲霄外，誰堪羈旅情。"
        ],
        "title": "泊舟盱眙",
        "id": "9e4f3eca-126b-4c57-9e4d-f99ca89a1590"
    },
    {
        "author": "常建",
        "paragraphs": [
            "平湖四無際，此夜泛孤舟。",
            "明月異方意，吳歌令客愁。",
            "鄉園碧雲外，兄弟淥江頭。",
            "萬里無歸信，傷心看斗牛。"
        ],
        "title": "江行",
        "id": "07dae002-049f-4304-bf8f-d63b531a804d"
    },
    {
        "author": "常建",
        "paragraphs": [
            "青苔常滿路，流水復入林。",
            "遠與市朝隔，日聞雞犬深。",
            "寥寥丘中想，渺渺湖上心。",
            "嘯傲轉無欲，不知成陸沈。"
        ],
        "title": "燕居",
        "id": "6d51ad8f-fc5c-4858-b56a-6301110f7581"
    },
    {
        "author": "常建",
        "paragraphs": [
            "花映垂楊漢水清，微風林裏一枝輕。",
            "即今江北還如此，愁殺江南離別情。"
        ],
        "tags": [
            "送别",
            "春天",
            "写景",
            "愁苦"
        ],
        "title": "送宇文六",
        "id": "919f52f1-ac12-45ff-8e7b-5eab356e2851"
    },
    {
        "author": "常建",
        "paragraphs": [
            "家園好在尚留秦，耻作明時失路人。",
            "恐逢故里鶯花笑，且向長安度一春。"
        ],
        "title": "落第長安",
        "id": "59c1e828-a843-4397-8704-683245fc63c7"
    },
    {
        "author": "常建",
        "paragraphs": [
            "鐵馬胡裘出漢營，分麾百道救龍城。",
            "左賢未遁旌竿折，過在將軍不在兵。"
        ],
        "title": "塞下",
        "id": "a41d66f5-0ea7-4958-a87e-3bb677936fec"
    },
    {
        "author": "常建",
        "paragraphs": [
            "勝景門閑對遠山，竹深松老半含煙。",
            "皓月殿中三度磬，水晶宮裏一僧禪。"
        ],
        "title": "題法院",
        "id": "f21311f0-f008-4418-b7d0-8077797c809c"
    },
    {
        "author": "常建",
        "paragraphs": [
            "杳杳褭褭清且切，鷓鴣飛處又斜陽。",
            "相思嶺上相思淚，不到三聲合斷腸。"
        ],
        "title": "嶺猿",
        "id": "3e42b317-cf60-444c-acce-85a2337fcd79"
    },
    {
        "author": "常建",
        "paragraphs": [
            "雨歇楊林東渡頭，永和三日盪輕舟。",
            "故人家在桃花岸，直到門前溪水流。"
        ],
        "title": "三日尋李九莊",
        "id": "b720c5ef-f568-4560-8cef-07504b9bf710"
    },
    {
        "author": "常建",
        "paragraphs": [
            "玉帛朝回望帝鄉，烏孫歸去不稱王。",
            "天涯靜處無征戰，兵氣銷爲日月光。"
        ],
        "tags": [
            "友好",
            "民族",
            "和平",
            "边塞"
        ],
        "title": "塞下曲四首 一",
        "id": "e024d8a0-f723-4e71-afaa-0ad5b3cab9cb"
    },
    {
        "author": "常建",
        "paragraphs": [
            "北海陰風動地來，明君祠上望龍堆。",
            "髑髏皆是長城卒，日暮沙場飛作灰。"
        ],
        "title": "塞下曲四首 二",
        "id": "853b888e-e5c3-4e81-817f-231e2a0268eb"
    },
    {
        "author": "常建",
        "paragraphs": [
            "龍鬬雌雄勢已分，山崩鬼哭恨將軍。",
            "黃河直北千餘里，冤氣蒼茫成黑雲。"
        ],
        "tags": [
            "黄河"
        ],
        "title": "塞下曲四首 三",
        "id": "b100bff8-009f-40b8-83bd-9b8a7baa80c3"
    },
    {
        "author": "常建",
        "paragraphs": [
            "因嫁單于怨在邊，蛾眉萬古葬胡天。",
            "漢家此去三千里，青冢常無草木煙。"
        ],
        "title": "塞下曲四首 四",
        "id": "fc45c575-e72c-4018-bc4c-283d06fe3ac2"
    },
    {
        "author": "常建",
        "paragraphs": [
            "湖上老人坐磯頭，湖裏桃花水却流。",
            "竹竿嫋嫋白波際，不知何者吞吾鈎。"
        ],
        "title": "戲題湖上",
        "id": "633a03fa-64cf-445f-bb15-375f23a1fb03"
    },
    {
        "author": "常建",
        "paragraphs": [
            "越女歌長君且聽，芙蓉香滿水邊城。",
            "豈知一日終非主，猶自如今有怨聲。"
        ],
        "title": "吳故宮",
        "id": "83763f28-847b-4d87-bc73-806a44aceeab"
    },
    {
        "author": "杜頠",
        "paragraphs": [
            "秋草馬蹄輕，角弓持弦急。",
            "去爲龍城候，正值胡兵襲。",
            "軍氣橫大荒，戰酣日將入。",
            "長風金鼓動，白露鐵衣濕。",
            "四起愁邊聲，南轅時佇立。",
            "斷蓬孤自轉，寒雁飛相及。",
            "萬里雲沙漲，平川冰霰溢。",
            "夜聞漢使歸，獨向刀環泣。"
        ],
        "title": "從軍行",
        "id": "0998d479-5f24-4e6f-b765-4e844c616c87"
    },
    {
        "author": "杜頠",
        "paragraphs": [
            "君不見銅鞮觀，數里城池已蕪漫。",
            "君不見虒祁宮，幾重臺榭亦微濛。",
            "介馬兵車全盛時，歌童舞女妖豔姿。",
            "一代繁華皆共絕，九原唯望冢纍纍。"
        ],
        "title": "故絳行",
        "id": "02ff3c25-350b-473d-9a94-33a8d394510a"
    },
    {
        "author": "李嶷",
        "paragraphs": [
            "十八羽林郎，戎衣侍漢王。",
            "臂鷹金殿側，挾彈玉輿傍。",
            "馳道春風起，陪游出建章。"
        ],
        "title": "少年行三首 一",
        "id": "10d575b4-bb09-484e-9d32-6764aceb5431"
    },
    {
        "author": "李嶷",
        "paragraphs": [
            "侍獵長楊下，承恩更射飛。",
            "塵生馬影滅，箭落雁行稀。",
            "薄暮隨天仗，聯翩入瑣闈。"
        ],
        "title": "少年行三首 二",
        "id": "ea4d86e4-7e99-4404-8373-20ab148106ff"
    },
    {
        "author": "李嶷",
        "paragraphs": [
            "玉劒膝邊橫，金杯馬上傾。",
            "朝遊茂陵道，夜宿鳳凰城。",
            "豪吏多猜忌，無勞問姓名。"
        ],
        "title": "少年行三首 三",
        "id": "4ad8c14b-6ff5-4140-8ef0-2293c9019aa0"
    },
    {
        "author": "李嶷",
        "paragraphs": [
            "天淨河漢高，夜閑砧杵發。",
            "清秋忽如此，離恨應難歇。",
            "風亂池上萍，露光竹間月。",
            "與君共遊處，勿作他鄉別。"
        ],
        "title": "淮南秋夜呈周偘",
        "id": "8d3a6bc0-2f88-486c-9c67-389315f8cf44"
    },
    {
        "author": "李嶷",
        "paragraphs": [
            "林臥避殘暑，白雲長在天。",
            "賞心既如此，對酒非徒然。",
            "月色徧秋露，竹聲兼夜泉。",
            "涼風懷袖裏，茲意與誰傳。"
        ],
        "title": "林園秋夜作",
        "id": "faf772a9-2cb6-4a3c-b785-6a0c98cad64e"
    },
    {
        "author": "李嶷",
        "paragraphs": [
            "人錄尚書事，家臨御路傍。",
            "鑿池通渭水，避暑借明光。",
            "印綬妻封邑，軒車子拜郎。",
            "寵因宮掖裏，勢極必先亡。"
        ],
        "title": "讀前漢外戚傳",
        "id": "65fa0e28-d352-4d6e-8960-6da901fa11e6"
    },
    {
        "author": "崔亘",
        "paragraphs": [
            "夜盡夢初驚，紗窗早霧明。",
            "曉妝脂粉薄，春服綺羅輕。",
            "妾有今朝恨，君無舊日情。",
            "愁來理弦管，皆是斷腸聲。"
        ],
        "title": "春怨",
        "id": "02e8f924-0c33-4a86-9266-2a13abe5c696"
    },
    {
        "author": "蔣維翰",
        "paragraphs": [
            "美人怨何深，含情倚金閣。",
            "不嚬復不語，紅淚雙雙落。"
        ],
        "title": "古歌二首 一",
        "id": "8578a667-3a00-467d-bac5-9221d94d826c"
    },
    {
        "author": "蔣維翰",
        "paragraphs": [
            "美人閉紅燭，獨作裁新錦。",
            "頻放剪刀聲，夜寒知未寢。"
        ],
        "title": "古歌二首 二",
        "id": "2af05db1-1539-4f04-bd9e-e0edb8c2c383"
    },
    {
        "author": "蔣維翰",
        "paragraphs": [
            "珠箔因風起，飛蛾入最能。",
            "不教人夜作，方便殺明燈。"
        ],
        "title": "春夜裁縫",
        "id": "e4718069-a1f2-4fb2-8616-155260b0953f"
    },
    {
        "author": "蔣維翰",
        "paragraphs": [
            "白玉堂前一樹梅，今朝忽見數花開。",
            "兒家門戶尋常閉，春色因何入得來。"
        ],
        "title": "春女怨",
        "id": "127fe4ff-3d28-41fa-adb7-7f0822e1c30c"
    },
    {
        "author": "蔣維翰",
        "paragraphs": [
            "百尺珠樓臨狹斜，新妝能唱美人車。",
            "皆言賤妾紅顏好，要自狂夫不憶家。"
        ],
        "title": "怨歌",
        "id": "a54dc2be-9c56-4723-8f35-1d358cfc3ea6"
    },
    {
        "author": "萬楚",
        "paragraphs": [
            "人說淮南有小山，淮王昔日此登仙。",
            "城中雞犬皆飛去，山上壇場今宛然。",
            "世人貴身不貴壽，共笑華陽洞天口。",
            "不知金石變長年，謾在人間戀攜手。",
            "君能舉帆至淮南，家住盱眙余先諳。",
            "桐柏亂流平入海，茱萸一曲沸成潭。",
            "憶記來時魂悄悄，想見仙山衆峰小。",
            "今日長歌思不堪，君行爲報三青鳥。"
        ],
        "title": "小山歌",
        "id": "e10145cb-2c2f-43bc-bdf6-bb94e0c7a40f"
    },
    {
        "author": "萬楚",
        "paragraphs": [
            "田家喜秋熟，歲[晏]林葉稀。",
            "禾黍積場圃，𣙁梨垂戶扉。",
            "野閑犬時吠，日暮牛自歸。",
            "時復落花酒，茅齋堪解衣。"
        ],
        "title": "題江潮莊壁",
        "id": "3e8a3b21-2b60-4a23-9aaa-2c25e113518a"
    },
    {
        "author": "萬楚",
        "paragraphs": [
            "玳瑁昔稱華，玲瓏薄絳紗。",
            "鉤銜門勢曲，節亂水紋斜。",
            "日弄長飛鳥，風搖不卷花。",
            "自當分內外，非是爲驕奢。"
        ],
        "title": "詠簾",
        "id": "9bcc5817-9e08-4811-a05f-a9b346151cd8"
    },
    {
        "author": "萬楚",
        "paragraphs": [
            "山陰柳家女，九日采茱萸。",
            "復得東鄰伴，雙爲陌上姝。",
            "插枝著高髻，結子置長裾。",
            "作性常遲緩，非關詫丈夫。",
            "平明折林樾，日入返城隅。",
            "俠客要羅袖，行人挑短書。",
            "蛾眉自有主，年少莫踟躕。"
        ],
        "title": "茱萸女",
        "id": "f110f0c4-fbae-4e1b-80bb-52ee4bbe33b6"
    },
    {
        "author": "萬楚",
        "paragraphs": [
            "西施謾道浣春紗，碧玉今時鬬麗華。",
            "眉黛奪將萱草色，紅裙妬殺石榴花。",
            "新歌一曲令人豔，醉舞雙眸斂鬢斜。",
            "誰道五絲能續命，却令今日死君家。"
        ],
        "title": "五日觀妓",
        "id": "97365d11-edc4-47aa-aa05-78654603b652"
    },
    {
        "author": "萬楚",
        "paragraphs": [
            "金絡青驄白玉鞍，長鞭紫陌野遊盤。",
            "朝驅東道塵恆滅，暮到河源日未闌。",
            "汗血每隨邊地苦，蹄傷不憚隴陰寒。",
            "君能一飲長城窟，爲報天山行路難。"
        ],
        "tags": [
            "马",
            "写马"
        ],
        "title": "驄馬",
        "id": "3b69822f-7c9f-4aab-8f7e-274dbd3b229e"
    },
    {
        "author": "萬楚",
        "paragraphs": [
            "斂眉語芳草，何許太無情。",
            "正見離人別，春心相向生。"
        ],
        "title": "題情人藥欄",
        "id": "22862542-4b60-49e2-984e-5f3a2fd3a45b"
    },
    {
        "author": "萬楚",
        "paragraphs": [
            "河水浮落花，花流東不息。",
            "應見浣紗人，爲道長相憶。"
        ],
        "title": "河上逢落花",
        "id": "8641e63f-7257-4bb4-aea0-eddbdd97f4f5"
    },
    {
        "author": "范朝",
        "paragraphs": [
            "水勢臨階轉，峰形對路開。",
            "槎從天上得，石是海邊來。",
            "瑞草分叢種，祥花間色栽。",
            "舊傳詞賦客，唯見有鄒枚。"
        ],
        "title": "寧王山池",
        "id": "d9eb0282-e880-4f7b-8044-f4fd06c529b0"
    },
    {
        "author": "范朝",
        "paragraphs": [
            "勝境宜長望，遲春好散愁。",
            "關連四塞起，河帶八川流。",
            "複磴承香閣，重巖映彩樓。",
            "爲臨溫液近，偏美聖君遊。"
        ],
        "title": "題石甕寺",
        "id": "395eb911-96a8-4ef7-a2f6-7b052971a729"
    },
    {
        "author": "楊顔",
        "paragraphs": [
            "小園足生事，尋勝日傾壺。",
            "蒔蔬利於鬻，纔青摘已無。",
            "四鄰依野竹，日夕采其枯。",
            "田家心適時，春色徧桑榆。"
        ],
        "title": "田家",
        "id": "98d7814c-254a-45cd-a24f-fc41ad3bc777"
    },
    {
        "author": "王諲",
        "paragraphs": [
            "君不見紅閨少女端正時，夭夭桃李仙容姿。",
            "幸得君王憐巧笑，披香殿裏薦蛾眉。",
            "蛾眉雙雙人共進，常恐妾身從此擯。",
            "甄妃爲妬出層宮，班女因猜下長信。",
            "長信宮門閉不開，昭陽歌吹風送來。",
            "夢中魂魄猶言是，覺後精神尚未迴。",
            "念君嬌愛無終始，使妾長啼後庭裏。",
            "獨立每看斜日盡，孤眠直至殘燈死。",
            "秋日聞蟲翡翠簾，春晴照面鴛鴦水。",
            "紅顏舊來花不勝，白髮如今雪相似。",
            "傳聞紈扇恩未歇，預想蛾眉上初月。",
            "如君貴僞不貴真，還同棄妾逐新人。",
            "借問南山松葉意，何如北砌槿花新。"
        ],
        "title": "後庭怨",
        "id": "f54ee0d6-5962-49a4-8f61-f7b237d3ba82"
    },
    {
        "author": "王諲",
        "paragraphs": [
            "調箏夜坐燈光裏，却挂羅帷露纖指。",
            "朱弦一一聲不同，玉柱連連影相似。",
            "不知何處學新聲？曲曲彈來未覩名。",
            "應是石家金谷裏，流傳未滿洛陽城。"
        ],
        "title": "夜坐看搊箏",
        "id": "ef8d91e8-d06c-47e0-8aeb-3fa9196ef1d1"
    },
    {
        "author": "王諲",
        "paragraphs": [
            "飛燕倚身輕，爭人巧笑名。",
            "生君棄妾意，增妾怨君情。",
            "日落昭陽壁，秋來長信城。",
            "寥寥金殿裏，歌吹夜無聲。"
        ],
        "title": "長信怨",
        "id": "fc951b61-f1d8-4037-8b21-7f171ec28657"
    },
    {
        "author": "王諲",
        "paragraphs": [
            "日暮裁縫歇，深嫌氣力微。",
            "纔能收篋笥，嬾起下簾帷。",
            "怨坐空然燭，愁眠不解衣。",
            "昨來頻夢見，夫婿莫應知。"
        ],
        "title": "閨情",
        "id": "8da1a43c-1095-4175-9699-33b78b07e39c"
    },
    {
        "author": "王諲",
        "paragraphs": [
            "暫得金吾夜，通看火樹春。",
            "停車傍明月，走馬入紅塵。",
            "妓雜歌偏勝，場移舞更新。",
            "應須盡記取，說向不來人。"
        ],
        "title": "十五夜觀燈",
        "id": "27592e5e-c5f9-4826-abdd-d4da555ef66f"
    },
    {
        "author": "王諲",
        "paragraphs": [
            "今歲今宵盡，明年明日催。",
            "寒隨一夜去，春逐五更來。",
            "氣色空中改，容顏暗裏回。",
            "風光人不覺，已著後園梅。"
        ],
        "tags": [
            "春节"
        ],
        "title": "除夜",
        "id": "492011a3-1deb-45e8-a491-d80057e14f2b"
    },
    {
        "author": "王岳靈",
        "paragraphs": [
            "建禮含香處，重城待漏臣。",
            "徐聞傳鳳詔，曉唱辨雞人。",
            "銀箭殘將盡，銅壺漏更新。",
            "催籌當午夜，移刻及三辰。",
            "杳杳從天遠，泠泠出禁頻。",
            "直疑殘漏曙，肅肅對鉤陳。"
        ],
        "title": "聞漏",
        "id": "2bcb3ce0-c2e3-46e6-8e84-4979ad19e132"
    },
    {
        "author": "周萬",
        "paragraphs": [
            "往日長安路，歡遊不惜年。",
            "爲貪盧女曲，用盡沈郎錢。",
            "身老方投刺，途窮始著鞭。",
            "猶聞有知己，此去不徒然。"
        ],
        "title": "送沈芳謁李觀察求仕進",
        "id": "703071c8-eb54-4f94-ad73-a20ed9b37969"
    },
    {
        "author": "陶翰",
        "paragraphs": [
            "進軍飛狐北，窮寇勢將變。",
            "日落沙塵昏，背河更一戰。",
            "騂馬黃金勒，琱弓白羽箭。",
            "射殺左賢王，歸奏未央殿。",
            "欲言塞下事，天子不召見。",
            "東出咸陽門，哀哀淚如霰。"
        ],
        "title": "古塞下曲",
        "id": "08f269ce-00ef-4850-9c43-ba832d916b5d"
    },
    {
        "author": "陶翰",
        "paragraphs": [
            "請君留楚調，聽我吟燕歌。",
            "家在遼水頭，邊風意氣多。",
            "出身爲漢將，正值戎未和。",
            "雪中凌天山，冰上渡交河。",
            "大小百餘戰，封侯竟蹉跎。",
            "歸來灞陵下，故舊無相過。",
            "雄劒委塵匣，空門垂雀羅。",
            "玉簪還趙女，寶瑟付齊娥。",
            "昔日不爲樂，時哉今奈何。"
        ],
        "title": "燕歌行",
        "id": "6b679a77-603e-41c6-af12-2d19d36027e5"
    },
    {
        "author": "陶翰",
        "paragraphs": [
            "行吏到西華，乃觀三峯壯。",
            "削成元氣中，傑出天河上。",
            "如有飛動色，不知青冥狀。",
            "巨靈安在哉，厥跡猶可望。",
            "方此顧行旅，末由飭仙裝。",
            "葱蘢記星壇，明滅數雲嶂。",
            "良友垂真契，宿心所微尚。",
            "敢投歸山吟，霞徑一相訪。"
        ],
        "title": "望太華贈盧司倉",
        "id": "288028bb-696b-41c1-b0f8-70445a11f6ab"
    },
    {
        "author": "陶翰",
        "paragraphs": [
            "驄馬拂繡裳，按兵遼水陽。",
            "西分鴈門騎，北逐樓煩王。",
            "聞道五軍集，相邀百戰場。",
            "風沙暗天起，虜騎森已行。",
            "儒服揖諸將，雄謀吞大荒。",
            "金門來見謁，朱紱生輝光。",
            "數年侍御史，稍遷尚書郎。",
            "人生志氣立，所貴功業昌。",
            "何必守章句，終年事鉛黃。",
            "同時獻賦客，尚在東陵傍。"
        ],
        "title": "贈鄭員外",
        "id": "1c3b235a-5cff-4fe7-9be3-4fe8bd4223d7"
    },
    {
        "author": "陶翰",
        "paragraphs": [
            "志士固不羈，與道常周旋。",
            "進則天下仰，已之能晏然。",
            "褐衣東府召，執簡南臺先。",
            "雄義每特立，犯顏豈圖全。",
            "謫居東南遠，逸氣吟芳荃。",
            "適會寥廓趣，清波更夤緣。",
            "扁舟入五湖，發纜洞庭前。",
            "浩蕩臨海曲，迢遙濟江壖。",
            "徵奇忽忘返，遇興將彌年。",
            "乃悟范生智，足明漁父賢。",
            "郡臨新安渚，佳賞此城偏。",
            "日夕對層岫，雲霞映晴川。",
            "閑居戀秋色，偃臥含貞堅。",
            "倚伏聊自化，行藏互推遷。",
            "君其振羽翮，歲晏將沖天。"
        ],
        "tags": [
            "洞庭湖"
        ],
        "title": "贈房侍御",
        "id": "7e97baf7-35e2-49e3-8031-262737c209a4"
    },
    {
        "author": "陶翰",
        "paragraphs": [
            "退無偃息資，進無當代策。",
            "冉冉時將暮，坐爲周南客。",
            "前登闕塞門，永眺伊城陌。",
            "長川黯已空，千里寒氣白。",
            "家本渭水西，異日同所適。",
            "秉志師禽尚，微言祖莊易。",
            "一辭林壑間，共繫風塵役。",
            "交朋忽先進，天道何紛劇。",
            "豈念嘉遯時，依依偶沮溺。"
        ],
        "title": "晚出伊闕寄河南裴中丞",
        "id": "88ff36cb-5849-4f22-be1d-afb31aae2464"
    },
    {
        "author": "陶翰",
        "paragraphs": [
            "楚客西上書，十年不得意。",
            "平生相知者，晚節心各異。",
            "長揖五侯門，拂衣謝中貴。",
            "丈夫多別離，各有四方事。",
            "拔劒因高歌，蕭蕭北風至。",
            "故人有斗酒，是夜共君醉。",
            "努立強加餐，當年莫相棄。"
        ],
        "title": "送朱大出關",
        "id": "6aeb1e03-bf9c-4f60-b55e-15bdba02e071"
    },
    {
        "author": "陶翰",
        "paragraphs": [
            "松柏亂巖口，山西微徑通。",
            "天開一峯見，宮闕生虛空。",
            "正殿倚霞壁，千樓標石叢。",
            "夜來猨鳥靜，鐘梵響雲中。",
            "岑翠映湖月，泉聲亂溪風。",
            "心超諸境外，了與懸解同。",
            "明發唯改視，朝日長崖東。",
            "湖色濃蕩漾，海光漸曈朦。",
            "葛仙迹尚在，許氏道猶崇。",
            "獨往古來事，幽懷期二公。"
        ],
        "title": "宿天竺寺",
        "id": "77a9db1a-843a-4f1e-893b-eff8de2e942f"
    },
    {
        "author": "陶翰",
        "paragraphs": [
            "驅馬擊長劒，行役至蕭關。",
            "悠悠五原上，永眺關河前。",
            "北虜三十萬，此中常控弦。",
            "秦城亙宇宙，漢帝理旌旃。",
            "刁斗鳴不息，羽書日夜傳。",
            "五軍計莫就，三策議空全。",
            "大漠橫萬里，蕭條絕人煙。",
            "孤城當瀚海，落日照[祁]連。",
            "愴矣苦寒奏，懷哉式微篇。",
            "更悲秦樓月，夜夜出胡天。"
        ],
        "title": "出蕭關懷古",
        "id": "52798823-905e-4f6f-8ef6-31a922343af2"
    },
    {
        "author": "陶翰",
        "paragraphs": [
            "南國久蕪漫，我來空鬱陶。",
            "君看章華宮，處處生黃蒿。",
            "但見陵與谷，豈知賢與豪。",
            "精魂托古木，寶玉捐江臯。",
            "倚棹下晴景，迴舟隨晚濤。",
            "碧雲暮寥落，湖上秋天高。",
            "往事那堪問，此心徒自勞。",
            "獨餘湘水上，千載聞離騷。"
        ],
        "title": "南楚懷古",
        "id": "f7c45ade-6b80-40a6-a621-3e157955d09a"
    }
]