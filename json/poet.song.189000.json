[
    {
        "author": "洪咨夔",
        "paragraphs": [
            "木犀滿送第三香，交割秋光與後行。",
            "細雨斜風籬下菊，安排青蘂做重陽。"
        ],
        "title": "奬菊  其一",
        "id": "49b97b6f-b0d6-423b-8601-766d1b81edea"
    },
    {
        "author": "洪咨夔",
        "paragraphs": [
            "菰葉離披藕葉欹，精神得似未秋時。",
            "西風坐斷群芳路，不屬黄花更屬誰。"
        ],
        "title": "奬菊  其二",
        "id": "8e3fb268-4543-4d49-8147-9f925f9d825b"
    },
    {
        "author": "洪咨夔",
        "paragraphs": [
            "婉孌從君子，青雲遠大謀。",
            "樂羊燈火夜，李侃鼓鼙秋。",
            "露舄鳬迎喜，星機鵲送愁。",
            "誥花紛五色，光動九原頭。"
        ],
        "title": "章升伯妻孺人挽詩",
        "id": "02d294d3-908e-40ec-b143-8b5ecf2692cb"
    },
    {
        "author": "洪咨夔",
        "paragraphs": [
            "金堂石室舊徜徉，被髮依然下大荒。",
            "月送嬋娟華落蘂，雲移縹緲濕疎篁。",
            "桓伊箏外深情酒，幼度棋邊定力香。",
            "往古來今開闔眼，樓頭吹面朔風凉。"
        ],
        "title": "東山懷謝傅用禮滅翁韵",
        "id": "b84fd4f6-f7a0-44e5-8d1c-bb5cde57786b"
    },
    {
        "author": "洪咨夔",
        "paragraphs": [
            "秋風菰黍黑，山崦罕聞之。",
            "産瑞摇銀海，占豐灧玉池。",
            "芃芃秔合穗，裊裊穄分枝。",
            "却憶官張望，嘗新薦一匙。"
        ],
        "title": "山中菰生米父老謂豐年之祥用子有韵",
        "id": "2cc167c5-b936-440b-a602-e0fef3c69cef"
    },
    {
        "author": "洪咨夔",
        "paragraphs": [
            "庭下曉來霜，菰頓芭蕉折。",
            "絡石瘦菖蒲，獨抱青青節。"
        ],
        "title": "初霜",
        "id": "3f7642c9-5af5-45c6-989a-c54574aec3eb"
    },
    {
        "author": "洪咨夔",
        "paragraphs": [
            "路突亭依石，林凹渚見沙。",
            "嶔危幾岣嶁，深蔚似琅琊。",
            "客倦驚寒思，僧閑忘歲華。",
            "兩窗風露影，一樹枇杷花。"
        ],
        "title": "九州山僧房",
        "id": "11f91284-c26e-4700-8650-29c650d8d06d"
    },
    {
        "author": "洪咨夔",
        "paragraphs": [
            "涉世萬緣薄，愛書雙眼明。",
            "身從平處立，道向拙中生。",
            "啖蔗何妨晚，栽槐恰待榮。",
            "偈成投筆去，天闊暮雲橫。"
        ],
        "title": "挽俞致政",
        "id": "e3746027-9a20-48b2-92a6-8b7f44e1199b"
    },
    {
        "author": "洪咨夔",
        "paragraphs": [
            "養性居士白，用心承事黄。",
            "春風花竹墅，秋雨鱠蓴鄉。",
            "簡淡趨真諦，廉平絜義方。",
            "誌幽無長語，手墨粲琳琅。"
        ],
        "title": "挽銅里葉提點",
        "id": "25ffe918-5f94-4e90-bdfa-95b60acd9f73"
    },
    {
        "author": "洪咨夔",
        "paragraphs": [
            "凍雪晴邊白柄鑱，浴泥扶出錦綳衫。",
            "定知王謝家苗裔，風味生來便不凡。"
        ],
        "title": "徽州葉司理送冬笋",
        "id": "f867fd7f-4a31-4816-bf8d-bd8fe69316eb"
    },
    {
        "author": "洪咨夔",
        "paragraphs": [
            "億計橋門士，輸君第一籌。",
            "文爲天下樣，行與古人謀。",
            "磨鐵素心在，注金蒼鬢休。",
            "梅邊清絕夢，誰更酒扶頭。"
        ],
        "title": "挽俞景梁",
        "id": "d09cab48-eca9-44cb-b1c6-73cd7c3a4a7c"
    },
    {
        "author": "洪咨夔",
        "paragraphs": [
            "坐窮無過客，失喜得吾儕。",
            "材逸類淮海，詩清如簡齋。",
            "山明知玉氣，水涸見霜涯。",
            "期子進此道，爲親生好懷。"
        ],
        "title": "用韵答厲輔卿  其一",
        "id": "282e6c97-f182-49e2-a125-eb0dbb765e8a"
    },
    {
        "author": "洪咨夔",
        "paragraphs": [
            "南北錦一住，東西巖屢登。",
            "報春梅有信，送酒鵲無憑。",
            "之子能相過，詩名不浪稱。",
            "漉冰烹小鳳，爽思爲渠增。"
        ],
        "title": "用韵答厲輔卿  其二",
        "id": "2329de98-e29f-4119-93dd-20a64d2dd015"
    },
    {
        "author": "洪咨夔",
        "paragraphs": [
            "髓腦供祠寺，膏脂倒井閭。",
            "岸隤猶畧彴，塔禿只夫須。",
            "窈窕釵先燕，夷猶带不魚。",
            "醉歸天欲雪，好箇探梅圖。"
        ],
        "title": "敬用老人功臣浄土院韵",
        "id": "fecffd2a-8e44-469a-a8d0-d30031cdc050"
    },
    {
        "author": "洪咨夔",
        "paragraphs": [
            "蚱蜢髀多節，蜜蜂脾有香。",
            "蘚痕分磥砢，蘭穎聚琳琅。",
            "藥譜知曾有，詩題得未嘗。",
            "瓦盆風弄晚，披拂一襟凉。"
        ],
        "title": "石斛",
        "id": "4851dd9d-d971-4732-b4f6-dc7ac0ec05a2"
    },
    {
        "author": "洪咨夔",
        "paragraphs": [
            "聖君元命是元正，三素雲開甲子晴。",
            "不識姓名農圃老，相逢便與賀升平。"
        ],
        "title": "庚寅元日甲子晴",
        "id": "929034bb-6bbd-4d8b-9ee8-d98cb3f1ad13"
    },
    {
        "author": "洪咨夔",
        "paragraphs": [
            "輕陰不隔團團月，遺俗猶傳緩緩歌。",
            "踏雪看燈知不惡，宜春釀酒恨無多。"
        ],
        "title": "元夕",
        "id": "73d95e02-ccb2-4303-a5a6-c73353229873"
    },
    {
        "author": "洪咨夔",
        "paragraphs": [
            "水仙瀟洒伴梅寒，鴻鴈行中合數蘭。",
            "七里香花陪隸耳，涪翁醉眼被粗瞞。"
        ],
        "title": "水仙蘭",
        "id": "df4fc06f-b425-4cf0-bedf-c40fbad587d8"
    },
    {
        "author": "洪咨夔",
        "paragraphs": [
            "坐久燈欲乾，倒檠丐餘瀝。",
            "點滴能幾多，燼滅在漏刻。",
            "可以觀養生，精涸神氣蝕。",
            "豈伊半圭茸，能續踵後息。",
            "可以觀爲政，歛苦生理迫。",
            "豈伊數匙糜，能起溝中瘠。",
            "嗟哉秋晨禾，葉葉含露液。",
            "毋使暵就槁，而望一溉益。"
        ],
        "title": "燈歎",
        "id": "46824f45-6ed0-4fcc-80b7-ef743717c32f"
    },
    {
        "author": "洪咨夔",
        "paragraphs": [
            "對門三日罷晨炊，無處傭身老畫師。",
            "安得化山爲飯顆，大家鼓腹太平時。"
        ],
        "title": "對門  其一",
        "id": "fccb437e-631b-4425-94df-1fd92785606c"
    },
    {
        "author": "洪咨夔",
        "paragraphs": [
            "一簾霏雨暗花朝，焙藥爐邊擁破貂。",
            "深坐不知畦麥信，喜看黄液上瓶焦。"
        ],
        "title": "對門  其二",
        "id": "b288c2cd-dc95-403f-aa4e-b24b987012f3"
    },
    {
        "author": "洪咨夔",
        "paragraphs": [
            "脫却布袴博米歸，崗泥滑滑行苦遲。",
            "打麥作飯知何時，阿婆餠焦涎滿頤。",
            "更願春蠶一百箔，賣新得價絲貴樂。",
            "葫蘆沽酒和家酌，免教竈婦嘲姑惡。"
        ],
        "title": "禽語",
        "id": "c6c204a9-29b3-4ddd-afe4-3997d797a0a7"
    },
    {
        "author": "洪咨夔",
        "paragraphs": [
            "公輔溪壑慾，胡椒八百斛。",
            "若比梁冀大是廉，幾舡珠璣幾車玉，三十萬萬無厭足。",
            "我宋從來相用儒，國肥民飽却家臞。",
            "田園圖史論貧富，鼎鼐樓臺辨有無。",
            "嗚呼哉鄙夫，嗚呼哉貪夫。"
        ],
        "title": "讀元公輔傳有感",
        "id": "8e3c22f0-8927-4924-8db6-42c8951de0cc"
    },
    {
        "author": "洪咨夔",
        "paragraphs": [
            "道大兩儀小，身寡萬物衆。",
            "此心能砥柱，斯文即隆棟。",
            "書從羲孔來，字字濟世用。",
            "愈窮理愈邃，如探無底洞。",
            "有書不勤讀，惰農失春種。",
            "如何望秋成，箕杵日簸弄。",
            "一經勝籯金，萬帙供洛誦。",
            "所願器業進，增益門戶重。",
            "兒童悟易玄，奴婢曉詩頌。",
            "而况以士名，經史懶條綜。",
            "古來天目下，誰識三歲貢。",
            "吾翁破天荒，教子期命中。",
            "顧我肋已雞，望汝毛猶鳳。",
            "詩書氣脈續，聲價天壤鬨。",
            "毋學韓家符，燈火照睡夢。",
            "毋學陶家雍，文術付遊縱。",
            "光明發勤苦，奇雋出餓凍。",
            "四壁瓢腹空，一檠鐺脚共。",
            "人情易喘筒，世事難算甕。",
            "努力須青春，三陳與二宋。"
        ],
        "title": "示諸兒",
        "id": "d4e98dec-694c-4a6f-a56f-5b672e5ac401"
    },
    {
        "author": "洪咨夔",
        "paragraphs": [
            "花信雨擔閣，睡魔茶破除。",
            "朗吟摇矮屋，徐步逸輕車。",
            "鳥語向人密，交情隨事疎。",
            "紛紛何足問，天地一蘧廬。"
        ],
        "title": "春行",
        "id": "f4d24b27-13e0-45c6-84f9-3325007398cb"
    },
    {
        "author": "洪咨夔",
        "paragraphs": [
            "餠喫紅綾空復憶，錢分白打底曾知。",
            "推排風雨清明過，只有梨花三兩枝。"
        ],
        "title": "次趙保之清明即事  其一",
        "id": "55847afa-313e-43aa-8daa-57f6f6766cdb"
    },
    {
        "author": "洪咨夔",
        "paragraphs": [
            "草草携家去踏青，舊阡新冢紙錢輕。",
            "觸懷易作中年惡，羨殺兒童笑語聲。"
        ],
        "title": "次趙保之清明即事  其二",
        "id": "9a7730d5-97a1-4e74-8947-4832ecefd66a"
    },
    {
        "author": "洪咨夔",
        "paragraphs": [
            "花信東風第幾回，蕭條門巷老蒼苔。",
            "漢宮儘有新鑽火，無分傳將一點來。"
        ],
        "title": "次趙保之清明即事  其三",
        "id": "cbdd682b-221d-4906-b588-e128be24d856"
    },
    {
        "author": "洪咨夔",
        "paragraphs": [
            "看花何必只長安，到處韶華總一般。",
            "可是家貧風物晚，郎當萵筍鬭春盤。"
        ],
        "title": "次趙保之清明即事  其四",
        "id": "5cb87060-b12d-4d3b-bbea-7c76ee803f60"
    },
    {
        "author": "洪咨夔",
        "paragraphs": [
            "擅春正是海棠時，賸爲新晴準備詩。",
            "潑火雨來還有信，崗南崗北竹雞啼。"
        ],
        "title": "次趙保之清明即事  其五",
        "id": "bfa285c1-5249-43b2-87b1-e7b463fc890a"
    },
    {
        "author": "洪咨夔",
        "paragraphs": [
            "於皇永昌陵，食龜大梁都。",
            "坐控天下樞，卜世周鼎俱。",
            "聖賢六七作，夷夏同康衢。",
            "懷鴆玩積安，厝火忘細娛。",
            "黼京相與樂，興亡視如無。",
            "元氣付一錮，膏血供百須。",
            "但知豢富貴，金珠潤黄壚。",
            "豈料醉夢中，蠱瘵生華腴。",
            "凄風暗離黍，斜陽渺煙蕪。",
            "空令老忠簡，渡河死猶呼。",
            "南來吳會雄，北望汴水枯。",
            "迓續赤帝脈，覊縻黄頭胡。",
            "楚蜀壯襟带，江淮豐灌輸。",
            "以此圖中原，所嗟欠謀夫。",
            "平園舊賓客，清燈耿寒爐。",
            "搔首宿感集，拊髀流光徂。",
            "理亂有成鑒，天高不容呼。",
            "擬古賦二京，舉一通三隅。",
            "謂墮狗監舌，寧老瓜芋區。",
            "誰能齒臯朔，俳優雜星巫。",
            "芙蓉歸去來，月落長庚孤。"
        ],
        "title": "九華葉子真賦汴吳兩都極陳治亂之原仍有詩用杜遣懷韵見寄因和酬之",
        "id": "f9b61194-8e5f-479d-8d81-1793a58543fa"
    },
    {
        "author": "洪咨夔",
        "paragraphs": [
            "溫明好天氣，猛憶湖山遨。",
            "平堤到處柳，流水誰家桃。",
            "樽斚選勝檻，笙歌喚輕舠。",
            "百需不移具，一醉何庸逃。",
            "膜鼓着日緊，紙鳶得風高。",
            "買歸不論價，矜詡相爲豪。",
            "迅晷畧兩眼，柔颸摇三毛。",
            "閙裏夢已破，閑邊趣方牢。",
            "摘桑暮西崦，浸穀朝東臯。",
            "病來飯即藥，客至茶當醪。",
            "雲煙面目稔，筍蕨氣勢鏖。",
            "腰頑渠稱鶴，脚硬難爲鰲。",
            "吾非東山謝，亦非華陽陶。",
            "泊乎潜溪潜，萬事隨所遭。"
        ],
        "title": "暮春即事",
        "id": "516583a1-919c-40fe-ae7b-2f73802134e0"
    },
    {
        "author": "洪咨夔",
        "paragraphs": [
            "貴人生長不知田，絲竹聲中醉飽眠。",
            "渠信春山青草盡，排門三日未炊煙。"
        ],
        "title": "次韵閔饑  其一",
        "id": "61585f80-ce72-4a38-8593-913413e99843"
    },
    {
        "author": "洪咨夔",
        "paragraphs": [
            "巷頭巷尾幾夷齊，日爲饑腸不肯西。",
            "只願天公多雨粟，便教米價賤如泥。"
        ],
        "title": "次韵閔饑  其二",
        "id": "0dbf2958-d9e7-407c-99f4-ec80a1f20ae5"
    },
    {
        "author": "洪咨夔",
        "paragraphs": [
            "蕾金初出焙，板玉又登厨。",
            "爲愛頰車雋，做成風骨臞。",
            "黄婆幾倒盡，姹女得安無。",
            "快意宜知悔，清標不忍孤。",
            "五兵生厚味，寧作病浮屠。"
        ],
        "title": "茶笋病",
        "id": "35217c37-5b76-4fdd-8d9a-e69258b1cf35"
    },
    {
        "author": "洪咨夔",
        "paragraphs": [
            "沉香亭北夢魂賒，驚見祥雲七寶車。",
            "窮孟嘗君空好客，病維摩老不禁花。"
        ],
        "title": "口占酬俞端叔牡丹",
        "id": "18d36d45-c786-4e9f-8f4f-52064269213c"
    },
    {
        "author": "洪咨夔",
        "paragraphs": [
            "庭前木蘭花，皦皦扶春陽。",
            "鶴鳴夜漏午，步花獨歌商。",
            "低迷露濕衣，浩蕩月滿梁。",
            "深省渺誰語，中心空自藏。"
        ],
        "title": "次韵何伯溫  其一",
        "id": "39bf46a3-f9b2-4928-b6fa-47b0b9caeea1"
    },
    {
        "author": "洪咨夔",
        "paragraphs": [
            "出門夾徑松，春盡花滿林。",
            "毿毿麈尾黄，裊裊雲氣深。",
            "仙人左元放，騎龍夜相尋。",
            "飯我花杪露，實腹虛其心。"
        ],
        "title": "次韵何伯溫  其二",
        "id": "30ac1c92-dc3e-4c6e-8f04-bafff3337066"
    },
    {
        "author": "洪咨夔",
        "paragraphs": [
            "銅瓶一穟蕙，芳潔以自旌。",
            "相看色轉睟，未言意先傾。",
            "翛如鄭子真，聲名豈其卿。",
            "明窗細披挹，心空氣和平。"
        ],
        "title": "次韵何伯溫  其三",
        "id": "d0730a29-a5ca-4cfc-a0b7-9755e5b150e0"
    },
    {
        "author": "洪咨夔",
        "paragraphs": [
            "石田磽确萬山隈，逢着荒年更可哀。",
            "盡日幾人擔米上，長年何處得錢來。",
            "扣門强貸刑難逭，閉戶清饑死又催。",
            "不是乾坤芻狗汝，要令箇箇學顔回。"
        ],
        "title": "山鄉",
        "id": "0f01fde0-c913-4c41-8659-c927ac92c934"
    },
    {
        "author": "洪咨夔",
        "paragraphs": [
            "亦有黄金埒，非無瑞錦窠。",
            "養蒙知趣早，觀復用功多。",
            "嘉客賁場谷，碩人槃澗阿。",
            "時平風日好，花竹幾行窩。"
        ],
        "title": "錢德成山水窟",
        "id": "27772340-c1d7-498d-aaa6-4f5366232fb1"
    },
    {
        "author": "洪咨夔",
        "paragraphs": [
            "作縣如弄潮，莫吸半呷水。",
            "紅旗上岸來，喝采沙河市。",
            "拈取第一籌，細柳天風裏。"
        ],
        "title": "壽程宰  其一",
        "id": "3fb2b8fa-f59a-4075-b48e-ffa92c243bd8"
    },
    {
        "author": "洪咨夔",
        "paragraphs": [
            "愛民如緣竿，百尺頭進步。",
            "未到百尺頭，努力莫回顧。",
            "當場萬人看，亭亭碧霄住。"
        ],
        "title": "壽程宰  其二",
        "id": "b03af157-47f1-4cac-b1be-ec46fd71957b"
    },
    {
        "author": "洪咨夔",
        "paragraphs": [
            "回翁十日前，先脫老鶴胎。",
            "拍手浮玉頂，君騎鳳凰來。",
            "相逢說長生，一笑榴花開。"
        ],
        "title": "壽程宰  其三",
        "id": "16fe00b3-43de-4e03-bd34-fa9d3bc2ac1a"
    },
    {
        "author": "洪咨夔",
        "paragraphs": [
            "一雙杜宇青天月，兩點烏犍白水陂。",
            "不爲好山勾引出，那知已是插秧時。"
        ],
        "title": "曉出",
        "id": "8a2cfe51-270f-4f75-b84e-034695c7f556"
    },
    {
        "author": "洪咨夔",
        "paragraphs": [
            "縣勢坡陀樹老蒼，山光明潤客荒唐。",
            "木蘭多露不能濕，薝蔔匪風還自香。",
            "萬事婦姑鳴好醜，百年翁仲領興亡。",
            "九龍堂裏隨宜酒，盧橘來禽日正長。"
        ],
        "title": "行臨安縣圃",
        "id": "f1b63102-c97f-4eac-993b-fd7d52182e47"
    },
    {
        "author": "洪咨夔",
        "paragraphs": [
            "萱草逕庭寂，橘花窗戶明。",
            "我惟天地性，物自古今情。",
            "玄酒無窮味，朱弦不盡聲。",
            "道從涵泳得，寬作讀書程。"
        ],
        "title": "寄題永嘉林氏真意堂",
        "id": "28aa0f87-465d-4250-9204-cbbf3d338f6d"
    },
    {
        "author": "洪咨夔",
        "paragraphs": [
            "萬里一天碧，百懷雙鬢秋。",
            "凄其占後會，展也企前脩。",
            "風露昂藏鶴，煙波浩蕩鷗。",
            "書來如覿面，香滿藕花洲。"
        ],
        "title": "答隆慶李守",
        "id": "dcd84498-f9d0-4d88-b585-ebb1023f4610"
    },
    {
        "author": "洪咨夔",
        "paragraphs": [
            "佛法元無法，人謀盡過謀。",
            "說空猶是着，領妙更何求。",
            "徑滑松杉古，窗虛水石幽。",
            "琤琤鳴鐵裏，安處一時休。"
        ],
        "title": "東山次俞紫微止止堂韵",
        "id": "a91054c9-c732-4958-bcfd-46144f926245"
    },
    {
        "author": "洪咨夔",
        "paragraphs": [
            "楚人不識女須面，只畫昭君并莫愁。",
            "贏得江南窮相眼，自嗟空白一生頭。"
        ],
        "title": "繡觀音酬郢州王知錄丹青美人之贈兩絕  其一",
        "id": "0f85a93b-ff03-453f-840d-9a97e681fa35"
    },
    {
        "author": "洪咨夔",
        "paragraphs": [
            "十相端嚴具足身，一團楊柳浄瓶春。",
            "石城莫與蛾眉看，羞不如人却妬人。"
        ],
        "title": "繡觀音酬郢州王知錄丹青美人之贈兩絕  其二",
        "id": "65edeb83-a465-4cdc-af51-6f638ddd3c20"
    },
    {
        "author": "洪咨夔",
        "paragraphs": [
            "一雨添一凉，秋近暑已遠。",
            "菰荷響騷颯，忽其歲年晚。",
            "悁悁我所思，室而偏其反。",
            "燕乳巢未空，蛩吟枕先滿。",
            "涉非忘淺深，飲自知冷暖。",
            "黄姑與織女，隔河送悽惋。",
            "南金英瓊瑶，不換霜鬢短。"
        ],
        "title": "乍凉",
        "id": "1d10c4ef-111e-46ee-a721-153db5025972"
    },
    {
        "author": "洪咨夔",
        "paragraphs": [
            "好箇牽牛織女天，凄其獨夜不成眠。",
            "柳家細婢何能問，太尉粗人祗自憐。",
            "比翼難磨終古恨，嫵眉未了宿生緣。",
            "新凉如水誰消得，平等天公也解偏。"
        ],
        "title": "七夕",
        "id": "104c1ba9-85b3-4730-8dae-575d6d7adb7b"
    },
    {
        "author": "洪咨夔",
        "paragraphs": [
            "一曲玉連瑣，十分金屈巵。",
            "故新相代謝，底用爲秋悲。"
        ],
        "title": "秋思",
        "id": "afddea00-276e-4a58-8624-5c7ac3874dee"
    },
    {
        "author": "洪咨夔",
        "paragraphs": [
            "巨口松江鱸，縮頸槎頭鯿。",
            "一釂聊復爾，百懷故依然。",
            "林靜橫沆瀣，庭空澹嬋娟。",
            "鳴螿識人意，切切悲流年。",
            "最憐重開桂，抱寒爲人妍。"
        ],
        "title": "寓興",
        "id": "3ce136f4-90ce-4341-9532-7b314e9fd7ab"
    },
    {
        "author": "洪咨夔",
        "paragraphs": [
            "孤塔明橫巘，短橋華枉渚。",
            "結堂水石邃，奉此清節母。",
            "菊能駐頹景，松下蔚可數。",
            "萱能忘百憂，竹間粲欲語。",
            "日淡迎春風，雲薄謝秋暑。",
            "板輿穿蔭來，綵袂踏花舞。",
            "點頭每一笑，彈指忽千古。",
            "盡將柏舟淚，灑作蓼莪雨。",
            "僾然其若存，青山照庭戶。"
        ],
        "title": "阮亨甫壽樂堂澹庵各一首 壽樂",
        "id": "db5ddc73-9fd9-479d-a756-966c98622edb"
    },
    {
        "author": "洪咨夔",
        "paragraphs": [
            "江西老澹庵，高節湛秋水。",
            "君庵亦澹名，聞其風興起。",
            "一徑窈柏竹，八窗秀荃芷。",
            "意行襲幽芳，燕坐鑑碧泚。",
            "銅爐古鍾磬，瓦研素屏几。",
            "玄根息芸芸，泰宇安止止。",
            "大羹及玄酒，不入世人齒。",
            "床頭周易在，更與參妙理。"
        ],
        "title": "阮亨甫壽樂堂澹庵各一首 澹庵",
        "id": "b021eaa2-a31d-43bc-af20-6e3c4f0bd710"
    },
    {
        "author": "洪咨夔",
        "paragraphs": [
            "素節垂垂杪，衰懷拍拍叢。",
            "風乾梧葉白，霜老菊花紅。",
            "理曲多添瘦，停詩不減窮。",
            "出尋空闊處，揩眼送飛鴻。"
        ],
        "title": "秋懷  其一",
        "id": "b7de7ef5-0c0a-4ff6-90e8-7a7d69437112"
    },
    {
        "author": "洪咨夔",
        "paragraphs": [
            "鸚鵡琵琶恨，融歸十四弦。",
            "撥寒紅玉笋，拍暖繡金蓮。",
            "梅影春風裏，茶聲雪水邊。",
            "自憐還自笑，星髮照嬋娟。"
        ],
        "title": "秋懷  其二",
        "id": "dbdf8de2-6632-4c03-b904-307f62e134b6"
    },
    {
        "author": "洪咨夔",
        "paragraphs": [
            "青天一朵雲起東，斗黑怒雨驤玉龍。",
            "江頭女子十七八，喚出八十老龍翁。",
            "龍翁擲珠引龍舞，女子笑滿雙頰紅。",
            "天風吹動翡翠佩，騎龍直入蓬萊宮。"
        ],
        "title": "記夢",
        "id": "7a856e52-c3da-435a-9440-dad3cd17778b"
    },
    {
        "author": "洪咨夔",
        "paragraphs": [
            "扉開日華早，路轉霜花鮮。",
            "遊鴻得嘉客，健鶴隨老僊。",
            "舴艋野渡淺，畧彴孤村連。",
            "紆餘盤龍外，杳靄烏猿邊。",
            "麥畦破凍剗，稻架烘晴懸。",
            "萬鴉暗澒洞，隻鷺明㛹娟。",
            "寺古繚虛嶂，房深貯澄漣。",
            "珍鱗紫金睟，秀石蒼玉攣。",
            "住僧自縛律，愛客能逃禪。",
            "老帖不容搨，枯琴尚堪弦。",
            "出訪文舉碣，還息維摩氈。",
            "窗暉梅枝月，帳鬰柏子煙。",
            "吸清飽蟬腹，擁薄攢龜肩。",
            "忍寒如忍艾，望曉猶望年。",
            "報明翠鯨壯，送暖紅鱗妍。",
            "讀易坐方穩，搜詩去俄翩。",
            "行行晉縣壘，歷歷吳墓田。",
            "森峭徑絕壁，嵌空派危泉。",
            "飛墮雪珂境，撼動冰輪天。",
            "憇寂小養雋，挾酣急凌巔。",
            "閣摧失傑詠，巖在餘奇鎸。",
            "夕氣生遠嶼，倦懷寄平川。",
            "路旁柳如此，陌上花依然。",
            "數年束强項，一日舒聯拳。",
            "大千自鵬鷃，方寸皆魚鳶。",
            "東風染芳碧，更着尋春鞭。"
        ],
        "title": "山行紀事",
        "id": "dcbd254d-982e-4331-b6fe-885139bf37bb"
    },
    {
        "author": "洪咨夔",
        "paragraphs": [
            "問字無人過草堂，昨非今是兩俱忘。",
            "鶴何骯髒寒方警，梅許凄凉靜更香。",
            "萬古江山窮太白，一簾風月老張蒼。",
            "多君不作炎凉語，識我平生鐵石腸。"
        ],
        "title": "和何伯溫見寄  其一",
        "id": "7f832b65-c38e-484a-be73-7c93267f347f"
    },
    {
        "author": "洪咨夔",
        "paragraphs": [
            "青山流水曉葱朧，讀遍黄庭萬境空。",
            "羔甕無緣澆舌本，貘屏有分護頭風。",
            "人謀歷歷既未濟，民力班班大小東。",
            "陶寫此懷須好句，殷勤時與寄來鴻。"
        ],
        "title": "和何伯溫見寄  其二",
        "id": "2e1ab6d8-1bc9-470b-a591-884acd00fd09"
    },
    {
        "author": "洪咨夔",
        "paragraphs": [
            "八州都督新推轂，兩紀中書舊覆甌。",
            "郿塢然臍如有策，聊城飛笴便無憂。"
        ],
        "title": "和子有感時",
        "id": "0b6547dc-7d93-4ea0-bd3b-ac105d0b0328"
    },
    {
        "author": "洪咨夔",
        "paragraphs": [
            "日月磨心緒，風霜染鬢華。",
            "曆看新歲草，梅憶舊年花。",
            "濁酒供僛舞，清歌應摻撾。",
            "阿咸多事在，猶問老生涯。"
        ],
        "title": "歲杪用韵  其一",
        "id": "f1eecdf3-6bce-4d85-bdb2-61640d8f4835"
    },
    {
        "author": "洪咨夔",
        "paragraphs": [
            "黄麾春簇仗，夢不到東華。",
            "瓦研磨冰葉，磚爐煮雪花。",
            "窮甘猿帳卧，老倦犢轅撾。",
            "凍解光風轉，晴波拍兩涯。"
        ],
        "title": "歲杪用韵  其二",
        "id": "b13a0bde-ce66-4a70-b24c-5c408a2f6691"
    },
    {
        "author": "洪咨夔",
        "paragraphs": [
            "大徑山高寺山巔，小徑山深寺山趾。",
            "辛夷花開數點雨，艾納香空半泓水。",
            "新新故故自樓閣，下下高高各窗几。",
            "二三名公詩一束，八十老衲畫幾紙。",
            "雲岑滅沒野屋浮，草樹離列渡舟檥。",
            "露橫斷浦月已高，日落平沙風欲起。",
            "直疑着我江湖間，安得伴君巖壑裏。",
            "魚肥尚恨絲蓴晚，酒酣苦愛葅筍美。",
            "參寥有句墮杳靄，更上迎暉亭徙倚。"
        ],
        "title": "元宵前三日侍老人遊雙林",
        "id": "fb5b7dfd-74bb-4943-a949-483ef5db2eb8"
    },
    {
        "author": "洪咨夔",
        "paragraphs": [
            "田夫野老布長衫，郊外相逢與共譚。",
            "一把年華將望六，九分春色又過三。",
            "竹雞絕叫茶生笋，梅子微酸酒熟藍。",
            "流轉風光無間斷，此身元與化功參。"
        ],
        "title": "謹和老人明朝中春  其一",
        "id": "9ffb5102-9762-4d06-b089-66d90683e0d9"
    },
    {
        "author": "洪咨夔",
        "paragraphs": [
            "淡黄深碧上春衫，無限春懷豈易譚。",
            "隨手去來拈放一，到頭得失暮朝三。",
            "日烘花氣通玄牝，雨洗山光漲蔚藍。",
            "熟聽五更晴哢好，不須多恨罷朝參。"
        ],
        "title": "謹和老人明朝中春  其二",
        "id": "24708501-7da0-4021-b61e-0a05edc0a6d6"
    },
    {
        "author": "洪咨夔",
        "paragraphs": [
            "拂開芳草碧，坐斷落花紅。",
            "世味觥籌外，年華带眼中。",
            "六州空鑄鐵，萬物任爲銅。",
            "有鷕桑疇雉，逢時會長雄。"
        ],
        "title": "春行次韵",
        "id": "e8a77e80-776c-4ae4-a274-b97c8c35cc70"
    },
    {
        "author": "洪咨夔",
        "paragraphs": [
            "吾母苦蚤衰，髮霜齒存幾。",
            "小兒得其髮，大兒得其齒。",
            "予方四十時，上齶右車毀。",
            "從茲白石源，歲歲費經理。",
            "軟疑梅着酸，疎類榴罅子。",
            "根浮觸易兀，力弱遇輒靡。",
            "懷核忌堅栗，設胔便脆美。",
            "爛炰故自佳，急嚥聊復爾。",
            "刺肥劇鉏姦，剔纖難拔壘。",
            "屢搜風屢入，一快勢一圯。",
            "撼摇腫貫顴，焦蠹痛徹髓。",
            "外雖編貝然，中實空齦似。",
            "赤龍攪沆瀣，玉池漲清泚。",
            "天鼓弗能扣，金鼎亦徒舐。",
            "乳媼老不羞，機女少自喜。",
            "風流久已絕，血氣安足恃。",
            "磨治朝辛鹽，漱溉夕莎芷。",
            "庶幾尚扶危，不至遽乏使。",
            "太官羊何腴，五侯鯖更旨。",
            "雖無轑釜嗔，未免媚竈耻。",
            "菽腐柔趁梜，粟糜滑流匕。",
            "不愁餒在中，却笑飽欲死。",
            "舌以柔故存，此語未敢唯。"
        ],
        "title": "病齒",
        "id": "c7de458d-310e-4379-86c9-99ebb80cdd2c"
    },
    {
        "author": "洪咨夔",
        "paragraphs": [
            "柳汁何能染鬢根，柳絲只解絆愁魂。",
            "年光有底催人急，水牡丹花又上盆。"
        ],
        "title": "春思  其一",
        "id": "8c4ddadd-9c9e-45b6-91d9-16f43fc242da"
    },
    {
        "author": "洪咨夔",
        "paragraphs": [
            "細草荒煙古墓田，知經寒食幾年天。",
            "雪條花下翩翩紙，疑是曾分白打錢。"
        ],
        "title": "春思  其二",
        "id": "9e24f018-da85-4ea7-ac92-bf42f9ba7b1a"
    },
    {
        "author": "洪咨夔",
        "paragraphs": [
            "蝴蝶深深淺淺黄，被春惱得一般狂。",
            "打團飛入菜花去，自信世間無別香。"
        ],
        "title": "春思  其三",
        "id": "2b493af1-4643-46b7-94ff-eed4f076e3a1"
    },
    {
        "author": "洪咨夔",
        "paragraphs": [
            "沂水春風弄夕暉，舞雩意得詠而歸。",
            "爲何與點狂曾晢，箇裏須參最上機。"
        ],
        "title": "偶成",
        "id": "d4558218-a3c2-4c63-850c-5277438e6615"
    },
    {
        "author": "洪咨夔",
        "paragraphs": [
            "太皞明朝禪祝融，杖藜能送幾東風。",
            "兩崖蘿蔓因依綠，一樹桐華自在紅。",
            "聒聒竊脂農即事，喈喈摶黍女趨功。",
            "細思舉世誰閑得，一笑浮圖倒景中。"
        ],
        "title": "三月晦東山",
        "id": "8fed55ff-5682-4e39-85af-8e6f544e46aa"
    },
    {
        "author": "洪咨夔",
        "paragraphs": [
            "琉璃庭釦水晶欄，寶樹婆娑玉斧閑。",
            "只恐姮娥嫌冷落，却隨飛月下人間。"
        ],
        "title": "續夢",
        "id": "a60a3125-d064-4f1f-aeaa-c79a044a5a69"
    },
    {
        "author": "洪咨夔",
        "paragraphs": [
            "磨斲女媧補天不盡石，磅礴輪囷凝紺碧臼刳。",
            "扶桑掛日最上枝，媻跚勃窣生紋漪。",
            "吳罡小君贈我杵，阿香藁砧授我斧。",
            "斧開蒼璧粲磊磊，杵碎玄璣紛楚楚。",
            "出臼入磨光吐吞，危坐隻手旋乾坤。",
            "碧瑶宮殿几塵墮，蕊珠樓閣粧鉛翻。",
            "慢流乳泉活火鼎，淅瑟微波開溟涬。",
            "花風迸入毛骨香，雪月浸澈須眉影。",
            "太一真人走上蓮花航，維摩居士驚起獅子床。",
            "不交半談共細啜，山河日月俱清凉。",
            "桑苧翁，玉川子，款門未暇相倒屣。",
            "予方抱易坐虛明，參到洗心玄妙旨。"
        ],
        "title": "作茶行",
        "id": "89e40594-e135-4932-9436-9d77776815ee"
    },
    {
        "author": "洪咨夔",
        "paragraphs": [
            "溪山民物古，政理器能寬。",
            "平易見眉睫，明清生肺肝。",
            "春風簾影暖，霜月研聲寒。",
            "野老自相語，元豐崔長官。"
        ],
        "title": "送程於潜  其一",
        "id": "3652584e-8b5e-4675-86d3-ccf680d651e2"
    },
    {
        "author": "洪咨夔",
        "paragraphs": [
            "遡紫催飛舄，攢紅簇去鞍。",
            "吾邦傾市送，旁邑塞塗看。",
            "清廟登犧象，明庭峙孔鸞。",
            "野翁麋鹿友，時與訊平安。"
        ],
        "title": "送程於潜  其二",
        "id": "7744c671-14f5-43be-9bab-3b59547dc73e"
    },
    {
        "author": "洪咨夔",
        "paragraphs": [
            "天面如人面，昏昏鎮是愁。",
            "晚來雲色解，新月放眉頭。"
        ],
        "title": "新月",
        "id": "23708841-c5cf-45ea-88e5-6595c075655a"
    },
    {
        "author": "洪咨夔",
        "paragraphs": [
            "日月飛雙轂，如何駐黑頭。",
            "纔看敷密友，又見拆彊仇。",
            "葉聚稜稜峭，花垂娜娜稠。",
            "晚凉芬烈甚，欲睡更遲留。"
        ],
        "title": "百合花",
        "id": "565bacf1-b73a-4836-b0f6-7ebaaab9f7d5"
    },
    {
        "author": "洪咨夔",
        "paragraphs": [
            "積多雲鶴巖前雨，種遍長松墓上田。",
            "豐歉相乘天有數，今年管取斗三錢。"
        ],
        "title": "雨中次韵  其一",
        "id": "e7ef32d4-793b-43af-8a17-ea58a6848135"
    },
    {
        "author": "洪咨夔",
        "paragraphs": [
            "提壺勸飲元無秫，促織催機未有絲。",
            "葉底蟬蟟尤更苦，吸風飲露伴人饑。"
        ],
        "title": "雨中次韵  其二",
        "id": "5f31fe9f-a25c-46e0-95f8-266a3889a79f"
    },
    {
        "author": "洪咨夔",
        "paragraphs": [
            "握手不禁別，庭梧聲欲秋。",
            "雲霄生脚底，田里付眉頭。",
            "敬是禔身柱，和爲應物舟。",
            "卷旗蒲柳市，茶鼎雨颼颼。"
        ],
        "title": "送徐顯道尉無錫",
        "id": "e5f35957-fcf5-47af-8711-c6a28d4a6a99"
    },
    {
        "author": "洪咨夔",
        "paragraphs": [
            "粲粲金錢映玉簪，榮華能得幾光陰。",
            "季倫歌妓春申客，零落秋風沒處尋。"
        ],
        "title": "二花",
        "id": "0f352617-dffa-42b1-8c5e-966d71e61f8e"
    },
    {
        "author": "洪咨夔",
        "paragraphs": [
            "朝刪石上青之黄，暮摘鏡裏黑之蒼。",
            "胸中多少冗荆棘，不翦不芸空過日。",
            "君不見顔子一克己，曾參三省身。",
            "每日低頭矻矻自點檢，何曾浪把外物勞精神。",
            "嗟乎我猶未免爲鄉人。"
        ],
        "title": "理菖蒲",
        "id": "9eed15d9-e69c-4c7d-aa33-76fdb3425eb4"
    },
    {
        "author": "洪咨夔",
        "paragraphs": [
            "一覺湯餠睡，幾轉庭花陰。",
            "不作八翼夢，以無富貴心。",
            "東家朝鳴玉，西家暮橫金。",
            "芭蕉大蔽牛，不柰霜風侵。",
            "何如老忘得，曲肱滋味深。"
        ],
        "title": "閑居  其一",
        "id": "b81ff239-623c-4242-8dd7-da8e7f71b4f9"
    },
    {
        "author": "洪咨夔",
        "paragraphs": [
            "出門聞鳩語，秋思生春妍。",
            "豆苗深沒腰，稻花高出肩。",
            "路旁兩三叟，合爪感謝天。",
            "老身幸不死，得見穰穰田。",
            "眼中多少人，不能待豐年。"
        ],
        "title": "閑居  其二",
        "id": "c5045e7d-c185-49fe-8f64-71e327dfa103"
    },
    {
        "author": "洪咨夔",
        "paragraphs": [
            "近浦霏開略彴，遠山雲沒招提。",
            "樹底人家欲曉，隔籬彷彿雞啼。"
        ],
        "title": "雙林志廉得玄暉筆法作此七十三矣爲賦六言兩首  其一",
        "id": "01a88bc0-ff0c-4338-bd7f-92994f98d09a"
    },
    {
        "author": "洪咨夔",
        "paragraphs": [
            "潮退寒洲聚沫，雨收春嶂蒸雲。",
            "歷歷舊經行處，江村曙色初分。"
        ],
        "title": "雙林志廉得玄暉筆法作此七十三矣爲賦六言兩首  其二",
        "id": "5dcd1ec3-b66e-4dbb-bc28-196bfa2f1342"
    },
    {
        "author": "洪咨夔",
        "paragraphs": [
            "秋陰疎梧桐，暮寒老蒹葭。",
            "病鶴卧空谷，遊鴻起平沙。",
            "飄摇征衣單，寂歷津堠賒。",
            "中年不禁別，湘江渺天涯。"
        ],
        "title": "送阮深甫尉桂東  其一",
        "id": "8702c81d-dcc9-4835-b3ac-dcbee183d7e9"
    },
    {
        "author": "洪咨夔",
        "paragraphs": [
            "一靜鎮百紛，一恕生百順。",
            "所居欲官大，此道貴坐進。",
            "塗平鞭影疾，風壯帆力迅。",
            "臯蘭拾秋芳，好寄南來信。"
        ],
        "title": "送阮深甫尉桂東  其二",
        "id": "7a17739f-1d0e-41dc-b7e4-3c4df2b09394"
    },
    {
        "author": "洪咨夔",
        "paragraphs": [
            "太一相過燭未銷，朝元鐘動鬰羅蕭。",
            "身輕不怕瓊臺滑，蹴踏青霞上斗杓。"
        ],
        "title": "九月一日侍老人遊洞霄宿超然館聞鐘",
        "id": "7fb0b785-471d-4ae8-9bbb-28c297945020"
    },
    {
        "author": "洪咨夔",
        "paragraphs": [
            "壯杉耄檜護嵌空，飛墮蜿蜒白玉虹。",
            "莫道隔凡元有柱，胡麻流出石矼東。"
        ],
        "title": "翠蛟亭  其一",
        "id": "aadee59a-b9d5-4eb7-ba1a-ec6532c49016"
    },
    {
        "author": "洪咨夔",
        "paragraphs": [
            "晴雷碾破白雲窩，無數林華衮下坡。",
            "好把轆轤翻轉着，崑崙頂上卷黄河。"
        ],
        "title": "翠蛟亭  其二",
        "id": "e2c796bd-688d-401c-9e21-ae8749ae7220"
    },
    {
        "author": "洪咨夔",
        "paragraphs": [
            "響泉一派落天風，人在浮雲柳絮中。",
            "亭午柴關猶未啟，碧玲瓏底拒霜紅。"
        ],
        "title": "贈石室朱修行  其一",
        "id": "1282c9f4-6354-42cc-876a-57e2f3e478a7"
    },
    {
        "author": "洪咨夔",
        "paragraphs": [
            "落葉堆中折脚鐺，白雲煮盡又還生。",
            "洞門黄鶴婆娑舞，留得松風待月明。"
        ],
        "title": "贈石室朱修行  其二",
        "id": "1f7663e8-f961-463d-9337-1bd271fe1a5b"
    },
    {
        "author": "洪咨夔",
        "paragraphs": [
            "道家何荒唐，釋氏更汗漫。",
            "君胡欲逃儒，結入楊墨案。",
            "時文窘枘鑿，俗好厭冰炭。",
            "起尋出頭路，去覓行脚飯。",
            "左携仙君茅，右挾佛祖粲。",
            "隨身絕長物，到處得奇觀。",
            "江山枯桐寫，風月老筆判。",
            "識透心轉空，養足骨自換。",
            "長生不可獨，分寄石髓半。"
        ],
        "title": "送趙處士遊方",
        "id": "74d6d6b7-e00e-47ea-aed3-333d52f41452"
    },
    {
        "author": "洪咨夔",
        "paragraphs": [
            "鳳采生丹穴，螢光聚絳幃。",
            "兩登黄甲去，一佩皂囊歸。",
            "萱老悲方切，蘭枯夢又非。",
            "青山秋寂歷，客淚不勝揮。"
        ],
        "title": "何正言母安人挽詩",
        "id": "a30ec59a-daf1-4ecc-8b13-e00f808cb116"
    },
    {
        "author": "洪咨夔",
        "paragraphs": [
            "手臼登新秫，頭缸試嫩醪。",
            "蒲城寒信早，栗里曠懷高。",
            "重熟魚沾麵，微生蟹带糟。",
            "老儂元不飲，隨喜亦陶陶。"
        ],
        "title": "初釀",
        "id": "69a03d0b-5199-4e6e-943c-6ef2e3985653"
    },
    {
        "author": "洪咨夔",
        "paragraphs": [
            "赤葉風欲盡，黄花霜未乾。",
            "病添予許老，窮迫子能寒。",
            "劍蝕蛟還吼，袍塵鶻尚盤。",
            "山東河北事，欲語淚汍瀾。"
        ],
        "title": "贈前京東王制屬",
        "id": "7c6e22b1-51be-4dab-b6bb-5249eaf4f6cc"
    },
    {
        "author": "洪咨夔",
        "paragraphs": [
            "翁頭白如銀，媼頭黄如金。",
            "抵足搔瘡昏到明，羞殺敗布多年衾。",
            "晴窗蟢子懸瀰瀰，翁媼相看顔色啟。",
            "門前人送撰碑錢，半贖冬衣半糴米。"
        ],
        "title": "翁媼行",
        "id": "c74e2a70-d38e-4a3d-bb83-702ea51c375e"
    },
    {
        "author": "洪咨夔",
        "paragraphs": [
            "九月丙戌夜未中，祝融漲焰通天紅。",
            "曾樓傑觀舞燧象，綺峰繡陌奔燭龍。",
            "始從李博士橋起，三面分風十五里。",
            "崩摧洶洶海潮翻，填咽紛紛釜魚死。",
            "開禧回祿前未聞，今更五分多二分。",
            "大塗小撤噤不講，拱手坐視連宵焚。",
            "殿前將軍猛如虎，救得汾陽令公府。",
            "祖宗神靈飛上天，痛哉九廟成焦土。"
        ],
        "title": "哭都城火",
        "id": "05be6635-fbb9-4b1c-bc03-a77d6cad8382"
    },
    {
        "author": "洪咨夔",
        "paragraphs": [
            "晴烟杳靄似春山，疎柳啼鴉意度閑。",
            "溪上麥田翻未遍，故遲牛带夕陽還。"
        ],
        "title": "仲冬二日還自谷川道中  其一",
        "id": "74435162-dd45-4872-aab9-dc52e7c70534"
    },
    {
        "author": "洪咨夔",
        "paragraphs": [
            "滿天返照醉紅殷，未到生明月已彎。",
            "好是蛾眉無點恨，盈盈淡掃有無間。"
        ],
        "title": "仲冬二日還自谷川道中  其二",
        "id": "1aaacbfb-fb3a-4d19-b858-e34f2ecdebd1"
    },
    {
        "author": "洪咨夔",
        "paragraphs": [
            "霜霽午曦暖，潦收沙路晞。",
            "束山知寺古，避客怪僧稀。",
            "籜滑涉危屐，藤鈎穿密衣。",
            "月黄風不動，燈火虹橋歸。"
        ],
        "title": "至節前十日遊勝因寺",
        "id": "add886a8-a650-451d-ae82-41d13ec0eaf4"
    },
    {
        "author": "洪咨夔",
        "paragraphs": [
            "但見陰陽遞斡流，誰知陽本未嘗休。",
            "善端繼繼無窮脈，元化生生不盡頭。",
            "杜牧浪將箱勸讀，少陵空爲線添愁。",
            "何如靜坐觀其復，一點靈臺造物遊。"
        ],
        "title": "謹次老人至節韵",
        "id": "c8da5e78-82d6-4a46-a6dc-d5f204b70791"
    },
    {
        "author": "洪咨夔",
        "paragraphs": [
            "一脈陽從地底回，人情物意便春臺。",
            "鮮衣稚子面紅醉，知向外家參節來。"
        ],
        "title": "至節出謁回  其一",
        "id": "487efb57-dbd9-4c0d-9703-4efab05a7b6a"
    },
    {
        "author": "洪咨夔",
        "paragraphs": [
            "巧笑聲摇六博盆，纖纖人在綠窗根。",
            "隔紗想見春風面，雲滑金釵欲溜痕。"
        ],
        "title": "至節出謁回  其二",
        "id": "b29ea7bb-8ac9-4311-833f-99d1330bb7af"
    },
    {
        "author": "洪咨夔",
        "paragraphs": [
            "日過學不力，年催名未芳。",
            "心期雖皦皦，目視已茫茫。",
            "燈疊青紅暈，書紛黑白行。",
            "蒲團深瞑坐，禪味覺偏長。"
        ],
        "title": "病目",
        "id": "75d9f05a-86f9-4f60-854c-e1e4ccfff85b"
    },
    {
        "author": "洪咨夔",
        "paragraphs": [
            "矮檠矻初年，細字窘晚節。",
            "天憐蠹書障，神授鴻寶訣。",
            "金葩凉而嚴，丹寶溫以烈。",
            "兩囊貯風露，半簪藉霜雪。",
            "芬透頂𩕳爽，清祛腦脂熱。",
            "夢魂寥廓遠，宇觀沆瀣澈。",
            "雲開月更朗，電掣巖欲裂。",
            "術妙刮膜金，功過刳蟆鐵。",
            "聱牙讀楚詛，瑣尾窺越絕。",
            "不憂幻景侵，且喜翳根滅。",
            "頌花醉春溫，餐英飽秋潔。",
            "塗屋兆蕃碩，飲潭進耆耋。",
            "况茲芳澤聚，盡洗空華結。",
            "夜氣存虛明，天光發昭晰。",
            "須彌能微塵，渤澥或丘垤。",
            "不直一笑粲，已判雙眥决。"
        ],
        "title": "椒菊枕",
        "id": "d6037709-88f3-4b6e-8c98-879035610373"
    },
    {
        "author": "洪咨夔",
        "paragraphs": [
            "展也萬夫特，翛然山澤臞。",
            "朔風空汴泗，春水渺淮湖。",
            "籌驛尹師魯，詩壇梅聖俞。",
            "繡衣歸老去，有韞不輕沽。"
        ],
        "title": "俞提舉挽詩  其一",
        "id": "919ba468-3856-4c1f-b57e-aa04e44b56f4"
    },
    {
        "author": "洪咨夔",
        "paragraphs": [
            "蒼鶴孤山曉，黄花栗里秋。",
            "一身雖物外，萬國尚眉頭。",
            "遺老幾何在，耆英只麽休。",
            "問天天不語，江闊莫雲愁。"
        ],
        "title": "俞提舉挽詩  其二",
        "id": "3727e2a3-ec09-4946-b214-875ff8732055"
    },
    {
        "author": "洪咨夔",
        "paragraphs": [
            "敏銳霹靂手，寬平雲夢胸。",
            "雄臺高幕畫，劇邑富民庸。",
            "帆掛風方駃，戈揮日又舂。",
            "炊粱剪春韭，無復奉從容。"
        ],
        "title": "奚知縣挽詩",
        "id": "643a8369-be18-4162-ba7f-05fd8f6438f7"
    },
    {
        "author": "洪咨夔",
        "paragraphs": [
            "平山堂下解圍去，天水堡前經戰來。",
            "天地無情一般月，照人霜骨白皚皚。"
        ],
        "title": "臈中步月  其一",
        "id": "4f975758-713a-4c93-8272-d66f066c5a08"
    },
    {
        "author": "洪咨夔",
        "paragraphs": [
            "賣妻鬻子年饑後，索母求爺賊亂餘。",
            "對月椎胸幾家哭，更堪蕭索歲將除。"
        ],
        "title": "臈中步月  其二",
        "id": "5a9ad59c-6fd8-445b-9573-5d194ac72a9e"
    },
    {
        "author": "洪咨夔",
        "paragraphs": [
            "雋手芥拾紫，忠肝蒲伏青。",
            "嬰龍雲氣直，縛虎雪毛腥。",
            "炊枕夢何短，書棺名更馨。",
            "眇然人物幾，墓草涕交零。"
        ],
        "title": "何正言挽詩",
        "id": "9f81303b-f1b4-40d2-9e69-dcad615f3273"
    },
    {
        "author": "洪咨夔",
        "paragraphs": [
            "取水驛符到，喊山旗信通。",
            "碾分花底月，爐受竹間風。",
            "金谷正覓醉，玉川誰道窮。",
            "頂門甘露入，喚醒主人公。"
        ],
        "title": "謹和老人惠山泉  其一",
        "id": "c0ac7071-3e7f-46d2-bf52-97791c415cec"
    },
    {
        "author": "洪咨夔",
        "paragraphs": [
            "第二水泉動，斜三封印通。",
            "愛奇親煮雪，得雋細生風。",
            "酒肺蘇將渴，詩情洗盡窮。",
            "娉婷須好買，供奉讀書公。"
        ],
        "title": "謹和老人惠山泉  其二",
        "id": "67cb5b72-cb0d-4c7a-b05c-a6fa79e58a37"
    },
    {
        "author": "洪咨夔",
        "paragraphs": [
            "南山大小空，橫行無常時。",
            "蓄狗豢豕盡，澤吻樵牧兒。",
            "翁嫗起譟逐，妥尾行愈遲。",
            "力窮哭且駡，天網不汝遺。"
        ],
        "title": "歲暮山中紀事  其一",
        "id": "ea9e4559-2513-49a3-9574-26b02e809161"
    },
    {
        "author": "洪咨夔",
        "paragraphs": [
            "里巷負暄翁，隤然支離疏。",
            "饕虱緣縕袍，點綴頷下須。",
            "旁人勸翁捫，摇手一任渠。",
            "虱多轉不癢，何庸事驅除。"
        ],
        "title": "歲暮山中紀事  其二",
        "id": "c8437bad-e59c-41c9-994f-d41961f7d599"
    },
    {
        "author": "洪咨夔",
        "paragraphs": [
            "鄉風臘廿五，比戶然爆竹。",
            "窮陰挾黄昏，霹靂起空屋。",
            "梁間鬼拍手，笑人未免俗。",
            "罔兩白晝行，渠爾一爆逐。"
        ],
        "title": "歲暮山中紀事  其三",
        "id": "ad58d455-90b7-4ddd-80f1-d3facff3d049"
    },
    {
        "author": "洪咨夔",
        "paragraphs": [
            "市兒數十百，挾炬相追奔。",
            "爭唱賣獃歌，祈以昭易惛。",
            "我獃大如屋，幾臘擁敗垣。",
            "群雛勸我賣，急售價莫論。",
            "弄巧或成拙，太清不如渾。",
            "老鐵無孔鎚，甘守鈍性根。"
        ],
        "title": "除夜",
        "id": "2f4ec4a9-f1cc-4d57-bfec-94c31189f382"
    },
    {
        "author": "洪咨夔",
        "paragraphs": [
            "欲識新年課，都非舊日圖。",
            "詞分詩料帳，酒奪飯工夫。",
            "鍛息柳邊手，鑷閑花裏鬚。",
            "寒消芳草綠，打急辦行厨。"
        ],
        "title": "新年",
        "id": "2f6f33d9-4249-4ba2-8ba9-b09120644517"
    },
    {
        "author": "洪咨夔",
        "paragraphs": [
            "颼颼破屋小青裯，客枕頻年寄道周。",
            "行止非人真可笑，窮通有命尚何愁。",
            "春風舊壘雙飛燕，宿雨新巢百拙鳩。",
            "信是還家貧亦好，德人何處不天遊。"
        ],
        "title": "謹和老人欲還故廬",
        "id": "9645e7aa-fadd-4edc-9ec8-31417edbd7a7"
    },
    {
        "author": "洪咨夔",
        "paragraphs": [
            "抗疏明時效伏伽，一歸七度試春紗。",
            "柔風綠遍庭前草，細雨紅催陌上花。",
            "惠遠買來猶濁酒，趙州喫去只粗茶。",
            "回頭恰恰鶑啼處，黄四娘今尚有家。"
        ],
        "title": "謹和老人春行",
        "id": "ec2ad1ec-2e15-4202-ab25-47fcb9c19646"
    },
    {
        "author": "洪咨夔",
        "paragraphs": [
            "僧伽傳法處，阿育放光時。",
            "到頂直無縫，透心橫有枝。",
            "梅間詩鳳咮，竹裏酒鴟夷。",
            "醉上危層去，空明渺所思。"
        ],
        "title": "又塔院",
        "id": "f1980054-6d79-4f6d-b8e9-326c018ea381"
    },
    {
        "author": "洪咨夔",
        "paragraphs": [
            "鈿車羅帕禁街夜，珂傘炬城沙路春。",
            "少不自强今老矣，落梅風暖酒生鱗。"
        ],
        "title": "燈夕獨酌  其一",
        "id": "5a7f6125-e7d1-4c92-b767-1da83b597c92"
    },
    {
        "author": "洪咨夔",
        "paragraphs": [
            "海濤風定柳枝曲，江檝波明桃葉歌。",
            "剪燭停盃聽宛轉，不妨白雪映青蛾。"
        ],
        "title": "燈夕獨酌  其二",
        "id": "26d5efd4-27a2-4a36-8192-dbd51606d534"
    },
    {
        "author": "洪咨夔",
        "paragraphs": [
            "溫公一傳諫議劉，菊坡一傳吏部游。",
            "長庚伴月天欲曉，西照太白南羅浮。"
        ],
        "title": "送游考功將漕夔門  其一",
        "id": "67abe9c1-3c24-4199-beba-e6ec18c1ce08"
    },
    {
        "author": "洪咨夔",
        "paragraphs": [
            "神鼎一鑄魑魅怖，法鼓四震波旬悲。",
            "祖宗涵養天下氣，留得此脈扶顛危。"
        ],
        "title": "送游考功將漕夔門  其二",
        "id": "74abe650-3d3e-4522-8c95-b13be0f2413b"
    },
    {
        "author": "洪咨夔",
        "paragraphs": [
            "欲鳴不鳴銜口馬，欲去不去羸角羝。",
            "排天絕叫河漢裂，隻舸飛上岷江西。"
        ],
        "title": "送游考功將漕夔門  其三",
        "id": "a3fafa9f-e624-4775-8773-173835f8f98c"
    },
    {
        "author": "洪咨夔",
        "paragraphs": [
            "古來刀鋸鼎鑊具，用待誹謗妖言人。",
            "掁觸不怒予節去，惟天爲大知堯仁。"
        ],
        "title": "送游考功將漕夔門  其四",
        "id": "38f33db0-fd15-49fb-9058-437ad4be6c26"
    },
    {
        "author": "洪咨夔",
        "paragraphs": [
            "金湯棄去七百里，珠玉走盡六十州。",
            "誰生厲階不可問，桔柏江上風颼飀。"
        ],
        "title": "送游考功將漕夔門  其五",
        "id": "9fb6c8ab-ac30-45bd-962f-dc29b3c1f588"
    },
    {
        "author": "洪咨夔",
        "paragraphs": [
            "燒畬瀼外竹枝瘦，踏磧灘上桃花肥。",
            "繡衣故鄉豈不好，爲天下計毋庸歸。"
        ],
        "title": "送游考功將漕夔門  其六",
        "id": "b5863209-6799-47b9-a6c9-b83a1be4b57d"
    },
    {
        "author": "洪咨夔",
        "paragraphs": [
            "四肢誰謂可無骨，五臟自信難留寒。",
            "跂予望之不得語，但願萬里書平安。"
        ],
        "title": "送游考功將漕夔門  其七",
        "id": "f6ae9e2c-ede5-4c0c-8368-10a9113aa9aa"
    },
    {
        "author": "洪咨夔",
        "paragraphs": [
            "東來一舸橫天上，御風而行無點浪。",
            "有人野服帽高簷，宛如赤壁圖中樣。",
            "舉手疾聲呼先生，爲我心孔開聰明。",
            "輾然一笑若相語，乞得聰明不如魯。"
        ],
        "title": "正月二十四日早夢乞聰明於東坡",
        "id": "b0ada143-e73e-405f-96b1-cbe90f11a2bc"
    },
    {
        "author": "洪咨夔",
        "paragraphs": [
            "窣波影裏誦陀伽，古佛燈籠護絳紗。",
            "智慧竭羅雖正果，慈悲妙善亦空花。",
            "怕寒婉孌初拳蕨，望雨醒鬆細舌茶。",
            "節物感人還自解，有兒何用女當家。"
        ],
        "title": "老人晚得女真真又曾孫女金華皆再周而殤葬塔院後今春焚化用前韵賦詩謹和",
        "id": "e945fe3b-d249-41cd-9054-5322a93fe131"
    },
    {
        "author": "洪咨夔",
        "paragraphs": [
            "梅子酸猶淺，桃花豔已饒。",
            "春風開口吸，明月換肩挑。",
            "鶴向平湖放，猿從古洞招。",
            "出門天地闊，何處不逍遥。"
        ],
        "title": "送澄維那訪舊湖山",
        "id": "712a4493-41c6-4744-a6dd-ca702a67c4d8"
    },
    {
        "author": "洪咨夔",
        "paragraphs": [
            "生理鴟夷子，心期桑苧翁。",
            "行厨脩竹月，坐艦落花風。",
            "雛好纔孤鳳，行疎忽斷鴻。",
            "吳松明遠目，一點夕陽紅。"
        ],
        "title": "葉主簿挽詩",
        "id": "1bb12454-4216-43b0-a329-526ce971f7b8"
    },
    {
        "author": "洪咨夔",
        "paragraphs": [
            "破壞憨僧衲，凹欹漫叟漥。",
            "吐雲頭縮蜃，啖月口呿蟆。",
            "宮㜮愁難捧，堂胥怒可撾。",
            "莫貪濡筆利，浪草侍中麻。"
        ],
        "title": "謹和老人古硯韵",
        "id": "d71bdad1-d51d-4b72-acf0-0b5bdc22e7ca"
    },
    {
        "author": "洪咨夔",
        "paragraphs": [
            "飛絮遊絲弄霽華，出門芳草渺天涯。",
            "太平莫道全無象，脫繡鳴鈴傳送花。"
        ],
        "title": "路逢徽州送牡丹入都",
        "id": "29df1cef-825a-4d85-99c5-2570b68b6466"
    },
    {
        "author": "洪咨夔",
        "paragraphs": [
            "金丸未熟櫻桃過，錦幄俱空芍藥來。",
            "共坐晚凉觀物化，床頭有酒爲君開。"
        ],
        "title": "首夏一絕示徐錦囊",
        "id": "58494a4a-c226-4180-bd09-528cc8ba757b"
    },
    {
        "author": "洪咨夔",
        "paragraphs": [
            "無言安止止，不動妙如如。",
            "暴虎未聞道，汗牛空讀書。",
            "赤窮遑恤後，白坐且求初。",
            "寂歷野花晚，嫣然風雨餘。"
        ],
        "title": "答王仲鈞  其一",
        "id": "4ce7a108-f4aa-400c-8541-48aa8f74cfe4"
    },
    {
        "author": "洪咨夔",
        "paragraphs": [
            "老鏡風霜飽，離觴歲月悠。",
            "曲多傳郢水，詩亦到蘇州。",
            "拽轉撩天鼻，抽將閙市頭。",
            "投林毋用急，時至會封侯。"
        ],
        "title": "答王仲鈞  其二",
        "id": "838e78f4-2eac-4f1a-ab47-1c86e6ec9541"
    },
    {
        "author": "洪咨夔",
        "paragraphs": [
            "東風換骨立成僊，五色終迷自古然。",
            "龍變未符今舉讖，鶴來當驗後科緣。",
            "情如中酒宜親酒，命合腰錢會有錢。",
            "許買娉婷供老伴，不妨遲得兩三年。"
        ],
        "title": "次子有下第韵",
        "id": "410ad59b-cc2f-4e3a-8948-c81a979880bd"
    },
    {
        "author": "洪咨夔",
        "paragraphs": [
            "過我葵榴巷，留君筍薤厨。",
            "襟懷新雨快，面目故山癯。",
            "自笑孤飛鶴，誰憐返哺烏。",
            "未應埋沒得，囊有萬驪珠。"
        ],
        "title": "答駱肖秦",
        "id": "c92f3ae3-f80c-4257-9a43-c1066f534b75"
    },
    {
        "author": "洪咨夔",
        "paragraphs": [
            "病眼昏花懶讀書，閉門恬養冉溪愚。",
            "一簾草色蛤呼伴，四壁樹陰雞護雛。",
            "已是歸來何用引，本無太極不須圖。",
            "小團自汲新泉試，凉滿松風石銚爐。"
        ],
        "title": "初夏即事一首謝俞德遠惠茶",
        "id": "a0d9a750-62d5-48dd-b72c-12177748a33c"
    },
    {
        "author": "洪咨夔",
        "paragraphs": [
            "扶病索清蔭，循林步幽霏。",
            "花拈勃姑飯，草拾蝦蟆衣。",
            "良藥觸手是，壯容轉頭非。",
            "易補天上漏，難駐人間暉。",
            "寒暑遞流斡，悲樂相因依。",
            "功名少終吉，富貴多危機。",
            "李泌語欲咽，屈平志空違。",
            "不如滿引酒，舉世知我希。"
        ],
        "title": "重午山蹊獨步",
        "id": "266e7da1-9eb3-4a17-af4a-c9a43da7ccc8"
    },
    {
        "author": "洪咨夔",
        "paragraphs": [
            "飽飯茶甌罷，閑觀萬物情。",
            "狗加獅立號，貓冒虎爲名。",
            "故沼慈姑王，新畦腐婢榮。",
            "蟬從何許變，忽送出林聲。"
        ],
        "title": "觀物  其一",
        "id": "eba3b6f3-1f53-4394-954f-deeb6fdc0666"
    },
    {
        "author": "洪咨夔",
        "paragraphs": [
            "薄命天元定，深居日轉長。",
            "塔鈴空洛度，車鐸慣琅璫。",
            "筍長竹還老，蓮遲荷自香。",
            "羨他雛又乳，雙燕勝春忙。"
        ],
        "title": "觀物  其二",
        "id": "37293604-d547-4625-94ec-e304fd79bf82"
    },
    {
        "author": "洪咨夔",
        "paragraphs": [
            "翡翠簾帷雪透肌，纖風不動閙香吹。",
            "裴回顧影精神發，省得京華識面時。"
        ],
        "title": "抹利",
        "id": "a3c60b15-e42a-4be9-8128-03b790ec0818"
    },
    {
        "author": "洪咨夔",
        "paragraphs": [
            "颯然秋入井梧嘶，窗下紅蕖始脫泥。",
            "但有意開何論晚，縱無力上不嫌低。",
            "魚貪芳影機還熟，蝶怕深香路自迷。",
            "更把閑情堅耐着，明年花與屋簷齊。"
        ],
        "title": "晚蓮",
        "id": "a4e9d063-cb03-42ce-9995-6678859ef90f"
    },
    {
        "author": "洪咨夔",
        "paragraphs": [
            "蓮房折盡只留荷，露蓋班班一丈過。",
            "高下橫斜無定影，聚凉着得月明多。"
        ],
        "title": "凉月  其一",
        "id": "f5fd52a3-b99b-4122-a652-a25d5a1aba56"
    },
    {
        "author": "洪咨夔",
        "paragraphs": [
            "金粟安排雨後黄，定知花亦愛新凉。",
            "夜深月透玲瓏影，花自光明月自香。"
        ],
        "title": "凉月  其二",
        "id": "c3e7d201-4268-4d08-8306-02482f7c83c7"
    },
    {
        "author": "洪咨夔",
        "paragraphs": [
            "膠庠推博洽，州縣著廉平。",
            "人物萬夫特，山川千古英。",
            "虬髯橫意氣，猿臂鬰功名。",
            "一掬同年淚，西風浩蕩情。"
        ],
        "title": "挽阮倅",
        "id": "3619472d-58be-4201-af7e-6ed419118be7"
    },
    {
        "author": "洪咨夔",
        "paragraphs": [
            "篤敬古君子，公平賢大夫。",
            "筆端知已有，券外得心無。",
            "落日摇牆竹，淒風墮井梧。",
            "蓄深施不盡，留與讀書符。"
        ],
        "title": "挽李丞",
        "id": "b74e65fc-9bf2-4973-bc22-910983a506fe"
    },
    {
        "author": "洪咨夔",
        "paragraphs": [
            "卜廬必擇地，買鄰不論金。",
            "出機與入機，去心即來心。",
            "拗性臨川翁，罷相老境侵。",
            "霜竹鍾山寺，雅寄金玉音。",
            "强項峨眉僊，渡海憂患深。",
            "𥝧稏陽羨田，歡言飽甘霖。",
            "故山月在眼，客屋風滿襟。",
            "欲歸欠生業，隨寓如家林。",
            "覓榿適閑趣，借竹供清吟。",
            "俛仰一逆旅，乾坤古猶今。"
        ],
        "title": "和子有催歸",
        "id": "077b6e62-f7f9-4da5-a641-d3c3efce94f1"
    },
    {
        "author": "洪咨夔",
        "paragraphs": [
            "點破秋光數葉荷，水清時見小魚過。",
            "渟涵風露三更足，收拾江湖萬頃多。"
        ],
        "title": "謹和老人蓮桂  其一",
        "id": "6cd94168-7043-414e-8910-48eb3c7bb3f5"
    },
    {
        "author": "洪咨夔",
        "paragraphs": [
            "搗成一百八丸黄，入手能令熱惱凉。",
            "金粟如來身已化，蕊珠僊子骨猶香。"
        ],
        "title": "謹和老人蓮桂  其二",
        "id": "e0a536af-3e33-418d-a038-7c80d61e4379"
    },
    {
        "author": "洪咨夔",
        "paragraphs": [
            "欲歸未辦買山資，東寄西存漫一枝。",
            "樓上起樓渠自巧，客中作客我何癡。",
            "崎嶇溪步通虛市，鬰屈山蹊護短籬。",
            "不用子猷親種竹，屋頭元有綠猗猗。"
        ],
        "title": "移居西郭重樓",
        "id": "c6493153-edad-4079-bfc1-78f6afc7c625"
    },
    {
        "author": "洪咨夔",
        "paragraphs": [
            "得寮便住似西資，誰暇安巢更擇枝。",
            "閤密不妨中酒聖，樓明大好養書癡。",
            "誌公分料存刀尺，龐老家風欠笊籬。",
            "大厦千間宵八尺，傍人莫笑太窮猗。"
        ],
        "title": "自和",
        "id": "b0d87828-cba7-4547-98b3-70e25bf32ce5"
    },
    {
        "author": "洪咨夔",
        "paragraphs": [
            "溪流轉處兩三家，落落疎林淺淺沙。",
            "可是小春風物早，檐頭一束杜鵑花。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 長橋渡",
        "id": "0278cdcd-1b8c-4181-b433-facd06ab225c"
    },
    {
        "author": "洪咨夔",
        "paragraphs": [
            "止水攪不動，好山邀輒來。",
            "松間寒月晚，似欠兩翁催。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 閬山妙嚴院松月堂讀張汪二公詩有感用無垢韵",
        "id": "a1bfa278-5798-4ed4-876e-229b6df66222"
    },
    {
        "author": "洪咨夔",
        "paragraphs": [
            "鈎輈格磔鳥呼晚，勃窣媻姍人試寒。",
            "野水不流山四合，寶華雲裏着欄干。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 宿妙勝閣 其一",
        "id": "8c4d3511-c8a4-46ea-b85f-c9cc67f0a316"
    },
    {
        "author": "洪咨夔",
        "paragraphs": [
            "一徑白雲明似雪，滿山紅葉豔於花。",
            "過溪買酒等閑事，只恐客來非當家。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 宿妙勝閣 其二",
        "id": "ef25197b-cd06-4c2e-974b-349189662c62"
    },
    {
        "author": "洪咨夔",
        "paragraphs": [
            "無雨又無日，此行天相之。",
            "荒園遺木老，古隧得峰奇。",
            "霜晚蔬猶劍，風溫茗已旗。",
            "行厨何用許，勝處可忘饑。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 出閬山",
        "id": "d0da4f86-c1c1-4e3c-a41b-ca1ccc036ef0"
    },
    {
        "author": "洪咨夔",
        "paragraphs": [
            "狂暖釀成雨，逆風摇斷橈。",
            "寂談王舍衛，悶想鬰臺蕭。",
            "遊興孤芒屩，歸期數翠翹。",
            "推篷占霽色，木末散聲招。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 謹和老人鳳口遇雨",
        "id": "ccaefa9f-8a9f-46a7-a19a-ff121edab2d7"
    },
    {
        "author": "洪咨夔",
        "paragraphs": [
            "聽雨客無寐，放晴山有靈。",
            "禪關深紫翠，勳廟肅丹青。",
            "鼇負摩雲碣，龍扶拱日屏。",
            "真如無盡意，石澗水泠泠。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 翔鳳山資福寺",
        "id": "d110f4a7-47c6-4a50-a081-6f518cce1876"
    },
    {
        "author": "洪咨夔",
        "paragraphs": [
            "古木陰陰兀老蒼，月於疎處弄昏黄。",
            "巡簷不見梅花面，認得東風句子香。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 宿資福小閣次梁間韵 其一",
        "id": "5a23c52d-7569-4958-8c32-4ca2538b55fc"
    },
    {
        "author": "洪咨夔",
        "paragraphs": [
            "小窗無欠亦無餘，一榻翛然雪透膚。",
            "收拾故書藏恰好，怕人寫入鳳山圖。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 宿資福小閣次梁間韵 其二",
        "id": "985b254d-4185-4a00-9b0d-8e13e5b6fe04"
    },
    {
        "author": "洪咨夔",
        "paragraphs": [
            "生前圖形燿凌煙，死後起冢高祁連。",
            "垛樓陰合蒼官立，輦路苔生石翁泣。",
            "吳人最重十月朝，紙錢掛冢風飄飄。",
            "積金至斗命可買，玉带貂冠鎮長在。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 楊墳",
        "id": "93ec5e93-2316-4605-aafa-29b92d0dc874"
    },
    {
        "author": "洪咨夔",
        "paragraphs": [
            "日高裹飯看何山，山缺東南水遶關。",
            "松檜不摇風自度，讀書聲在白雲間。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 何山書堂",
        "id": "b9ae193e-f197-4b42-ab8f-189c2971e970"
    },
    {
        "author": "洪咨夔",
        "paragraphs": [
            "何山如幽人，道場如大家。",
            "穰穰衲子脚，剌剌騷翁牙。",
            "挾雋控寒飈，搜光躡晨霞。",
            "危顛矯窣堵，平疇畧汙邪。",
            "巖泉跑虎湧，徑松髯龍拏。",
            "鍾梵破深寂，金碧開紛葩。",
            "脩廊步屐峻，傑閣望眼賒。",
            "山勢珮玦矗，湖光鏡奩谺。",
            "清苕杳靄入，古弁空濛遮。",
            "列翠不可唾，群籟無敢譁。",
            "坐我旃檀林，酌之槍旗茶。",
            "宇定岫出雲，語妙天雨華。",
            "吾生久墮甑，昔遊慣乘槎。",
            "夷猶廬阜陽，宿留岷江涯。",
            "高曾凌嶠棧，卑或搜崖漥。",
            "昨夢難歷省，此行足雄誇。",
            "老親八十健，閑儔二三嘉。",
            "拍浮一葉眇，收攬萬景奢。",
            "富貴上蔡犬，貧賤東陵瓜。",
            "未須笑落鐸，誰能苦觰沙。",
            "候門占噪鵲，旋橈趁歸鴉。",
            "奇事恐沒沒，舉詩屬僧伽。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 道場山",
        "id": "3dd3449b-eda6-44a4-8b99-ffdcb8506762"
    },
    {
        "author": "洪咨夔",
        "paragraphs": [
            "苕霅趍太湖，地少天宇寬。",
            "高低寶樓閣，盛之水晶盤。",
            "中有讀書廬，八窗頫晴瀾。",
            "衡弁儼相望，不受湖光吞。",
            "彼美金玉人，伊吾斗闌干。",
            "騎鯨渺何許，衰柳風露寒。"
        ],
        "tags": [
            "太湖"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 玉湖書院懷二倪",
        "id": "cd8d12a6-32b3-493c-8681-07e88f132cbb"
    },
    {
        "author": "洪咨夔",
        "paragraphs": [
            "繫舡官柳根，闤闠得深密。",
            "日落遠水明，雲收好山出。",
            "天開有聲畫，人立無價璧。",
            "酒行不須多，鷺下菰蒲夕。"
        ],
        "title": "小雪前三日鍾冠之約余侍老人行山舟發後洪入杜塢自鄭蓋庵過閬山趨翔鳳山菁山徧覽楊墳秀園遂至何山道場山乘興薄吳興訪玉湖書院水晶境界而歸自戊子至庚子陰晴相半勝處輒徘徊賦詩飲酒偉哉觀也數詩見後 葉推官無盡景",
        "id": "3b15e604-372a-44b0-857c-67cfbbe696f4"
    },
    {
        "author": "洪咨夔",
        "paragraphs": [
            "風霜摇落都盧盡，一點春回造化家。",
            "萬物成終又成始，須將艮體看梅花。"
        ],
        "title": "梅  其一",
        "id": "1f7a7125-05df-4c7c-a8f8-f13411544cb6"
    },
    {
        "author": "洪咨夔",
        "paragraphs": [
            "寒根不與物俱陳，髁髁梢頭寂寂春。",
            "却月凌風誰會得，不沾一葉是真身。"
        ],
        "title": "梅  其二",
        "id": "80e9aa08-481f-4989-8e1a-7ff779d88c5e"
    },
    {
        "author": "洪咨夔",
        "paragraphs": [
            "飛香漲艷拍簷牙，暖熱樓居鄂陸家。",
            "寶髻盤鴉冰柱曉，倚闌平折北梢花。"
        ],
        "title": "和樓前梅  其一",
        "id": "a7e89ec8-b8e0-41a2-b0be-5468ede62624"
    },
    {
        "author": "洪咨夔",
        "paragraphs": [
            "樓高夜靜月華陳，冷浸含章一段春。",
            "人影花光相上下，定知梅亦解分身。"
        ],
        "title": "和樓前梅  其二",
        "id": "1f0209e4-b124-476e-8d59-c3f25b9483e0"
    },
    {
        "author": "洪咨夔",
        "paragraphs": [
            "四海幾青眼，五車今白頭。",
            "信天投矮屋，覓地起岑樓。",
            "山迥風煙合，江平潦霧收。",
            "誰歟人物計，留取備枚鄒。"
        ],
        "title": "送李致遠安遠簿  其一",
        "id": "e71149f2-8bb4-48a4-bb99-fa248aac5c8c"
    },
    {
        "author": "洪咨夔",
        "paragraphs": [
            "與我迭知己，喜君初得官。",
            "時來寧論晚，身健莫辭難。",
            "訪雪牽魂夢，停雲寄肺肝。",
            "斯文元氣在，努力好加餐。"
        ],
        "title": "送李致遠安遠簿  其二",
        "id": "75e82c19-b834-49b5-a6f5-e0e12021e68c"
    },
    {
        "author": "洪咨夔",
        "paragraphs": [
            "夜永難爲睡，群兒坐伴翁。",
            "漉虀冰甕碧，撚豆雪爐紅。",
            "清誦聽還雋，閑談笑又烘。",
            "安排明蚤供，薺長後園叢。"
        ],
        "title": "夜坐",
        "id": "529eee65-4aef-4976-b764-d09105fb6a2b"
    },
    {
        "author": "洪咨夔",
        "paragraphs": [
            "寄榻高寒地，收心懶散翁。",
            "雞鳴虛室白，鴉起小窗紅。",
            "古操塵絃拂，新詩凍研烘。",
            "桃梅芳意覺，不是去年叢。"
        ],
        "title": "大人和云樓底雪千峰樓頭着寓翁梅方開萼綠桃已亞枝紅斟淺偏勞勸眠遲不受烘錦城春在眼何暇問蠶叢時四川李制置以榮州見辟辭之也某因用前韵",
        "id": "bfd7d07c-cb09-4da9-8ddd-1ea8c5f03d87"
    },
    {
        "author": "洪咨夔",
        "paragraphs": [
            "脩髯危肩老僊人，布袍革带烏靴巾。",
            "胸中不着半點塵，天地萬象肧腪春。",
            "扇者橘，書者栗，瓢者朮，韁而掣者葛，笠而鞭者拙。",
            "中間厖然大者雪，從我兩髯三髧一蹩躠。",
            "馿何鈍，奴何癡，前掣後鞭趣使馳。",
            "麾鞭愈急行愈遲，掣韁欲斷人馿疲。",
            "但見尻禿禿，蹄局局，欲墜不墜止鳴木。",
            "本無伎倆能噴玉，正可吞聲春草綠。",
            "先生御氣存其神，下馿步行意更真。",
            "從渠蹇材拗莫馴，超然目送八極轡鳳驂麒麟。"
        ],
        "title": "洪崖圖行",
        "id": "7e0c78ba-b748-4abb-b7bd-bb8e18ec0b3d"
    },
    {
        "author": "洪咨夔",
        "paragraphs": [
            "得路隻輪車易上，失時獨幅被難眠。",
            "淡黄虀飯茅柴酒，東掩西遮也過年。"
        ],
        "title": "歲晏  其一",
        "id": "1cc47c5f-d356-43d4-a32a-529588cd672f"
    },
    {
        "author": "洪咨夔",
        "paragraphs": [
            "百想卧輪翻伎倆，三生圓澤弄精魂。",
            "何如靜對梅花坐，春滿江南雪後村。"
        ],
        "title": "歲晏  其二",
        "id": "19fe5fcf-81af-4a72-8ac1-01d28b2fa659"
    },
    {
        "author": "洪咨夔",
        "paragraphs": [
            "寄得江南驛信來，窺林映水幾枝開。",
            "形容綺語空能絮，酬答芳心總已灰。",
            "厭舊趨新和粉染，奪真弄假點酥裁。",
            "紛紛兒女春風惱，却笑詩翁醉打隈。"
        ],
        "title": "謹和老人賦梅",
        "id": "14f8dd7d-0320-4526-ac2b-4373600ada64"
    },
    {
        "author": "洪咨夔",
        "paragraphs": [
            "寶犀壓帳春風入，渴烏傳箭寒澌滴。",
            "砉然推枕起放衙，霜月滿庭鳧鴈集。",
            "簿書顛倒六作五，文移縱橫一取十。",
            "精神坐照吏姦破，政事流從儒術出。",
            "墨池霹靂送飛雨，積案如山笑譚畢。",
            "逢迎合爪遞相賀，戒石亭前見天日。",
            "公餘琴疊舞胎僊，客退爐熏齋繡佛。",
            "芳蹊桃李不自言，舊燕新鶑沸消息。",
            "詩筒入手如見面，金井新泉生玉色。",
            "汗青不朽須早計，過眼年華征羽急。"
        ],
        "title": "和趙保之青田即事",
        "id": "254048e0-580d-4dea-886b-c762abe95738"
    },
    {
        "author": "洪咨夔",
        "paragraphs": [
            "炙玉懷雪貍，膾銀憶冰鱭。",
            "異哉山澤荒，坐我窮鬼祟。",
            "兒頭似耶白，相對玩殘歲。",
            "爐寒灰熒熒，檠涸燈翳翳。",
            "擘柑老赤脚，煖酒小青髻。",
            "一酌佳入蔗，再酌甘勝薺。",
            "陶然會道妙，嗒然司德契。",
            "吾身與乾坤，共此小關捩。",
            "三百六十節，一節一節繫。",
            "四萬八千息，一息一息繼。",
            "日月有往來，陰陽有開閉。",
            "太和行其間，周流無邊際。",
            "臈盡梅紛披，春回柳摇曳。",
            "非時難强揠，有命莫過計。",
            "顔回簞瓢空，季路縕袍弊。",
            "只恐非大賢，公不待後世。"
        ],
        "title": "臈月二十五夜",
        "id": "0f830c68-7b05-4da8-bd44-0264115a6c50"
    },
    {
        "author": "洪咨夔",
        "paragraphs": [
            "驟暖揠芳意，薄遊烘軟塵。",
            "亂山雲氣曉，啼鳥杏花春。",
            "人物少催老，物華新換陳。",
            "一聲鏗爾瑟，沂水綠鱗鱗。"
        ],
        "title": "送程宗武遊岝崿",
        "id": "fdce8a0a-821a-47c6-85a7-b109ab6abe21"
    },
    {
        "author": "洪咨夔",
        "paragraphs": [
            "雲屏九折跨三休，公欲行春雪不愁。",
            "逗暖流澌鳴暗谷，送晴倒景漾層樓。",
            "似無似有草痕動，半落半開花氣浮。",
            "婆餠焦聲林外起，便從野渡喚橫舟。"
        ],
        "title": "謹和老人雪晴",
        "id": "248f39e1-25f1-44ca-82ce-107c23411673"
    },
    {
        "author": "洪咨夔",
        "paragraphs": [
            "間臺珍館嚴鶴林，老桂鉅竹籠春陰。",
            "騎鶴僊翁杳莫尋，適從何來貂插金。",
            "裳珮丹青雜璆琳，旗旛繡綵薰甲沉。",
            "蕊函三洞羅森森，雲璈九奏鏘愔愔。",
            "擁爐步虛摇箕參，稽首寥陽祈博臨。",
            "庭下朝謁紛冠簪，願言福壽高於岑。",
            "問子爲誰對輒瘖，以目代口手拊襟。",
            "伊民豺虎國蠹蟫，細大敲剝無遺針。",
            "凜虞膏血供几砧，巧諛曲媚求回心。",
            "天乎少戢湯火燖，庶幾沸魚逃釜鬵。",
            "上帝福善禍必淫，高目下耳一監歆。",
            "察此頌禱皆呻吟，革彼飛鴞懷好音。",
            "嗚呼愛而祠者古，畏而祠者今。",
            "安得皞皞相忘，武城弦歌單父琴。"
        ],
        "title": "元寂宮生祠行",
        "id": "f9bf49ac-7cef-4f81-9cf4-46cdfc0eb830"
    },
    {
        "author": "洪咨夔",
        "paragraphs": [
            "萬斛精神一握身，清吭宛轉欲飛塵。",
            "雞纔唱後便知曉，燕未來前先得春。",
            "驚覺海棠休苦睡，提醒楊柳莫空顰。",
            "最憐吉語能相報，麥熟同爲鼓腹人。"
        ],
        "title": "婆餠焦",
        "id": "9f8caab8-661c-468a-9685-862e2011b24e"
    },
    {
        "author": "洪咨夔",
        "paragraphs": [
            "手織天孫錦，胸吞海若洋。",
            "官卑材不盡，年往慮空長。",
            "啼鳥呼春夢，飛花餞夕陽。",
            "唯餘君子澤，插架簡編香。"
        ],
        "title": "孫教授挽詩",
        "id": "5f04a7d3-7e0d-47cf-8ff8-14e5cd5efc5c"
    },
    {
        "author": "洪咨夔",
        "paragraphs": [
            "小兒握固骨何弱，稚子着綳肌尚寒。",
            "豈不愛渠風味好，只應催我鬢毛殘。"
        ],
        "title": "笋蕨",
        "id": "421d62eb-a1df-49d9-b395-807f480150f0"
    },
    {
        "author": "洪咨夔",
        "paragraphs": [
            "浴罷氣體和，坐睡便胡床。",
            "首欹如汲瓶，數俯輒一昂。",
            "瞢騰復瞢騰，慾泯想亦忘。",
            "乾坤孰高下，今古誰興亡。",
            "矍然瞠兩眼，疎窗半斜陽。",
            "窗下櫻桃花，無風自吹香。"
        ],
        "title": "浴罷氣體和",
        "id": "3db4cb89-f536-4959-afff-075e786a7cae"
    },
    {
        "author": "洪咨夔",
        "paragraphs": [
            "東家鼎貴萬戶侯，西家暴富十谷牛。",
            "喚絲呼竹進玉舟，把酒已作明朝愁。",
            "中間人家賤貧慣，既得未得兩無患。",
            "晏眠起喫盫菜飯，飯罷亂拈書冊看。",
            "此樂名爲金不換。"
        ],
        "title": "金不換歌",
        "id": "1d393b55-8299-42d4-8966-813b4b4ad624"
    },
    {
        "author": "洪咨夔",
        "paragraphs": [
            "魏鄭公，田舍翁。",
            "陸敬輿，老獠奴。",
            "斯人斯人尚如許，薄命蛾眉何足數。",
            "野桃溪杏次第紅，脫袴博酒酬東風。"
        ],
        "title": "酬東風引",
        "id": "dcae4d8c-8f81-4d11-b87c-7f1b300c592d"
    },
    {
        "author": "洪咨夔",
        "paragraphs": [
            "却掃晝陰永，意行溪上汀。",
            "鬢華年減黑，草暈日添青。",
            "魚舞新磨鏡，鷗飛小畫屏。",
            "梨花寒食近，誰與管飄零。"
        ],
        "title": "溪行",
        "id": "f495af1a-e725-4fdb-b891-a535a37b1d87"
    },
    {
        "author": "洪咨夔",
        "paragraphs": [
            "攬春群玉寫芳懷，次第安排到藥苔。",
            "但得斯文留脈在，須教我輩放眉開。",
            "疎風細雨桃花過，竹屋柴門燕子來。",
            "老去湖山無復夢，荷鉏西崦覓榿栽。"
        ],
        "title": "用吳祕書正月晦韵",
        "id": "ca52629d-3938-4f37-923c-94a1c1aa2af8"
    },
    {
        "author": "洪咨夔",
        "paragraphs": [
            "倒劄枯藤立晚風，山光不與水俱東。",
            "蘋花落盡蘆花老，地闊天高一箇鴻。"
        ],
        "title": "禮滅翁退天台能仁院歸梁渚一絕寄之",
        "id": "c40b7510-2ce2-470f-ae38-f72322a93fcb"
    },
    {
        "author": "洪咨夔",
        "paragraphs": [
            "舊脫敗蓑亂，新添華節高。",
            "肅容春尚靜，俠氣夏方豪。",
            "黄孕子魚腹，青披孔雀尻。",
            "豐撞知可製，雷動景鍾號。"
        ],
        "title": "椶櫚",
        "id": "a9844bea-081d-40d5-868a-9e9fd557de4c"
    },
    {
        "author": "洪咨夔",
        "paragraphs": [
            "草平不斷瑶池路，樓礙東風花滿樹。",
            "綠眉素頰澹裙裳，月華暖透三更露。",
            "雙成飛瓊妬高妍，引梢摇月分嬋娟。",
            "雲璈一曲迸空碧，青鸞驚起花翩翩。"
        ],
        "title": "碧桃曲",
        "id": "9c7df524-3d09-44f5-a300-14b74e16c873"
    },
    {
        "author": "洪咨夔",
        "paragraphs": [
            "紅深翠淺浣花春，投老相逢過所欣。",
            "有許精神宜半睡，無多醖藉莫全醺。",
            "涵渟芳露須饒月，籠護晴暉不礙雲。",
            "成就化工真富貴，天香更與牡丹分。"
        ],
        "title": "燭下次海棠",
        "id": "ba7a86df-6ff4-4e2f-9acd-77f1a0b76ce9"
    },
    {
        "author": "洪咨夔",
        "paragraphs": [
            "鳳生丹山西，來爲太平符。",
            "矯立青琅玕，祥雲蔚相扶。",
            "一鳴合簫韶，再鳴應騶虞。",
            "散爲清明風，萬象皆敷與。",
            "色舉抑何决，矢脫金僕姑。",
            "戛摩參旗高，可望不可呼。",
            "穿花迷嬌雉，唼藻戲乳鳬。",
            "搔首重太息，春陰渺江湖。"
        ],
        "title": "送李微之倅成都",
        "id": "2a014679-2741-4c94-a7d0-702c8e974106"
    },
    {
        "author": "洪咨夔",
        "paragraphs": [
            "夢斷紅塵踏九衢，雲山佳處借樓居。",
            "採將瓠葉隨宜煮，拾得榴皮信意書。",
            "未問我今忘我世，須知吾本愛吾廬。",
            "黄公壚在花陰裏，磊砢從君一破除。"
        ],
        "title": "次叔厚韵",
        "id": "495fd9e9-1626-4aa0-a998-58751ffdf47e"
    },
    {
        "author": "洪咨夔",
        "paragraphs": [
            "佳笋如佳人，柔晢飽風致。",
            "佳醑如佳士，醇明負骨氣。",
            "此笋配此醑，可愛不可醉。",
            "得醉豈不好，醉恐不知味。",
            "蔚如王謝家，文雅將富貴。"
        ],
        "title": "二佳",
        "id": "09eb6276-d953-4d18-bbe1-6cc128f541d5"
    },
    {
        "author": "洪咨夔",
        "paragraphs": [
            "點脚地維絕，舉頭天語聞。",
            "瀑泉飛響雪，洞石湧崩雲。",
            "縹緲追元放，低回揖郭文。",
            "神清知好在，煙鎖綠苔紋。"
        ],
        "title": "二月二十七遊仙洞次壁間韵",
        "id": "5af16ae8-ba7e-4238-b09c-e404a21e2984"
    },
    {
        "author": "洪咨夔",
        "paragraphs": [
            "逸氣蓋三謝，英詞參二班。",
            "飛緌宜北闕，枉駕忽東山。",
            "花妥晝陰寂，絮吹春思閑。",
            "光風知幾轉，盡付酒杯間。"
        ],
        "title": "用韵答趙主簿",
        "id": "ad8f1a10-1d7a-40bc-a3f9-6dc6daf99b34"
    },
    {
        "author": "洪咨夔",
        "paragraphs": [
            "自鑄鐵成錯，誰吹灰使然。",
            "俗情床上下，野趣蜜中邊。",
            "花豔明光錦，苔痕白打錢。",
            "醉翁詩板在，山莫放童顛。"
        ],
        "title": "謹和老人羅山",
        "id": "7e5818db-66a2-48ff-b81b-c0a64c82d7b4"
    },
    {
        "author": "洪咨夔",
        "paragraphs": [
            "羅浮三十里，樓對玉崔嵬。",
            "風卷軟紅去，雲扶飛翠來。",
            "會心須盡帙，適性莫多杯。",
            "除得翳根盡，靈光生鏡臺。"
        ],
        "title": "寄題辛氏塵外樓",
        "id": "fb3516b5-1898-4a78-a5f5-7187615bd6f0"
    },
    {
        "author": "洪咨夔",
        "paragraphs": [
            "鶴帳華纓絕，牛蹊老屐穿。",
            "薄晴生晚哢，深綠護餘妍。",
            "萬卷不堪煮，百懷空自煎。",
            "朱櫻黄苦笋，小酌便陶然。"
        ],
        "title": "初夏",
        "id": "c362095d-a3e0-4cd5-8368-fd639aa7ff03"
    },
    {
        "author": "洪咨夔",
        "paragraphs": [
            "詩墨淋漓似小王，殷勤包贈暖紅香。",
            "楊州金繫腰何在，隨分留春共一觴。"
        ],
        "title": "里人送芍藥用韵",
        "id": "8766d272-a45e-4399-9166-059fa477d8af"
    },
    {
        "author": "洪咨夔",
        "paragraphs": [
            "盤隠門下客，流落餘兩箇。",
            "我故稔子窮，子亦諒我懦。",
            "穉松高未尺，早望屋脊過。",
            "小蓮出纔寸，便譽車輪大。",
            "急灘倒撐舡，狹路錯推磨。",
            "不誚材無堪，祗嘆命未作。",
            "沽酒勞閴寂，裹飯問寒餓。",
            "爲分猢猻愁，相對橐駝坐。",
            "有無共甘苦，休戚先吊賀。",
            "綢繆平生期，荏苒歲月蹉。",
            "人情少耐久，世事難預課。",
            "欲尋買山盟，恐踏算甕破。"
        ],
        "title": "寄高子厚",
        "id": "043d5fa2-71b9-4dfd-9a3b-80b83b9e09ad"
    },
    {
        "author": "洪咨夔",
        "paragraphs": [
            "麥黄蠶登簇，秧青雨催耕。",
            "農家竭作時，無工搏蚊蝱。",
            "短杠鴈鶩進，脩繂螻蟻行。",
            "謨蓋溪壑滿，名言輿梁成。",
            "吞聲不敢怨，但願天長晴。"
        ],
        "title": "憫農",
        "id": "0e1f0aab-f593-43a3-b70c-c3e313578a34"
    },
    {
        "author": "洪咨夔",
        "paragraphs": [
            "民不知兵物自華，表忠消得老碑誇。",
            "虎符龍節故王國，鳳舞鸞飛今帝家。",
            "遺廟斷垣低槲葉，荒村舊井濕桐花。",
            "馮夷尚怕潮頭弩，一望西興渡口沙。"
        ],
        "title": "和禮滅翁感錢氏舊事",
        "id": "07bf3906-bd17-445d-9db0-90dd799d07b2"
    },
    {
        "author": "洪咨夔",
        "paragraphs": [
            "大橈甲子一串穿，東州西州走諸禪。",
            "芭蕉虛實果何物，橄欖苦甜猶問天。",
            "華光佛壽十二劫，瞿曇像法一千年。",
            "兩翁見子肯倒屣，好爲推到無生前。"
        ],
        "title": "滅翁爲日者求詩",
        "id": "95fdbc63-ae10-46f5-ae53-466bfef899b3"
    },
    {
        "author": "洪咨夔",
        "paragraphs": [
            "蒲團竹几妙高臺，瞑坐何能放眼開。",
            "門外白雲多事在，又將飛雨出山來。"
        ],
        "title": "用鍾侍郎韵贈懶谷",
        "id": "7a55e937-0769-4e58-aa71-741776ce54a2"
    },
    {
        "author": "洪咨夔",
        "paragraphs": [
            "樓高收晚照，野迥送宵陰。",
            "鷺下汀沙靜，螢行岸竹深。",
            "攖寧和順氣，緣督正平心。",
            "轉物天機妙，昭文不在琴。"
        ],
        "title": "暑夕",
        "id": "def12f8d-9f72-4965-9f18-6fe38a1ea944"
    },
    {
        "author": "洪咨夔",
        "paragraphs": [
            "皂囊盥手自封題，忘却牛衣忍凍啼。",
            "一點丹心通碧落，歲寒寧負白頭妻。"
        ],
        "title": "王章",
        "id": "96a60581-e230-407d-91f7-c0b5ea021e17"
    },
    {
        "author": "洪咨夔",
        "paragraphs": [
            "隔簾草樹隔溪山，密密深深洞啟關。",
            "水色山光無障礙，南風送入亂書間。"
        ],
        "title": "暑坐",
        "id": "9d72a8a6-d526-4d68-aeb4-1a205db99cd3"
    },
    {
        "author": "洪咨夔",
        "paragraphs": [
            "剗草根須盡，傳花葉未多。",
            "明波撐窣堵，老石卧盤陀。",
            "煨美甘分芋，蒸肥欠裹荷。",
            "醒然下山去，明月滿林阿。"
        ],
        "title": "謹和老人夏日東山即事  其一",
        "id": "c3978c9c-e77a-4374-b9ab-4878c1eab5f3"
    },
    {
        "author": "洪咨夔",
        "paragraphs": [
            "菜把野園送，花枝隣巷賒。",
            "搗蟾和絳雪，騎斗弄青霞。",
            "古帖臨禽李，新詩續稻瓜。",
            "晚凉隨杖履，携酒訪魚槎。"
        ],
        "title": "謹和老人夏日東山即事  其二",
        "id": "88ec8967-6027-4c94-918c-59804deedc59"
    },
    {
        "author": "洪咨夔",
        "paragraphs": [
            "建鼓勸竭作，除田綠紛披。",
            "滿築沮澤岸，平流綺堘陂。",
            "定約欲水均，執熱願雨隨。",
            "破柱雷電合，危簷溜紳垂。",
            "成功一天瓢，收穫萬京坻。",
            "開元貞觀盛，閉關更休師。"
        ],
        "title": "田家建除體",
        "id": "b8c0ca52-2980-48e5-bbc5-f6c4c4539f4b"
    },
    {
        "author": "洪咨夔",
        "paragraphs": [
            "青田鶴翁杜德機，天根月窟手探之。",
            "嬰兒姹女熟摶弄，妙處不許旁人知。",
            "渠家庭院紛花藥，啄木黄鸝幾推却。",
            "流蘇百子卧春風，萬慾難供無底壑。",
            "生門死戶一線間，內丹走盡求外丹。",
            "明朝赤黄裂大山，護鼎龍虎方閑閑。"
        ],
        "title": "和趙青田燕坐",
        "id": "f1a74954-e9b5-45d9-8a65-205aa36de42f"
    },
    {
        "author": "洪咨夔",
        "paragraphs": [
            "老色蒼蒼耳向聾，秋聲欺得白頭翁。",
            "已甘草詔元無分，只苦耽詩久欠功。",
            "引興從容風月足，放懷浪宕水雲空。",
            "雨餘凉意生庭戶，夜半天河鵲信通。"
        ],
        "title": "新秋藥名  其一",
        "id": "28049897-dc6c-4c3e-9a5f-3fba9f56963b"
    },
    {
        "author": "洪咨夔",
        "paragraphs": [
            "兩眼旋花雪點鬚，鑽頭故紙枉工夫。",
            "倦懷懶附子公櫝，閑性熟諳摩詰圖。",
            "枝拂雲香行到桂，葉隨風舞又催梧。",
            "乘槎欲到空青問，織女牽牛事有無。"
        ],
        "title": "新秋藥名  其二",
        "id": "21e9f76f-f47b-4cff-aaf8-19b2098d3781"
    },
    {
        "author": "洪咨夔",
        "paragraphs": [
            "秋風問訊老芙蕖，靖節前行後阿舒。",
            "緩策穩過金絡馬，小烹佳勝蔗漿厨。",
            "何榮何辱人千古，誰是誰非冢一區。",
            "遇着好花隨處醉，莫論他屋與吾廬。"
        ],
        "title": "謹和老人官山看高子厚修墓",
        "id": "5b2ae57e-e303-447a-9337-3379b1639a4a"
    },
    {
        "author": "洪咨夔",
        "paragraphs": [
            "筆力强於二石弓，文場早合擅元戎。",
            "東西塗抹未爲老，左右圖書那得窮。",
            "三日窺牛酬壯志，十年到鳳策奇功。",
            "更須傳取長生訣，蜜炬高燒不受風。"
        ],
        "title": "用子有述懷韵爲壽",
        "id": "eb218e37-a187-47f4-8438-511c90d80c62"
    },
    {
        "author": "洪咨夔",
        "paragraphs": [
            "謝三郎女敗蓑衣，繿縷中藏玉雪肌。",
            "柱下莫愁無乳媼，秋風得此可忘饑。"
        ],
        "title": "俞成大送新芋",
        "id": "4e13f464-b1e8-44c6-b883-ad3db20e6b0c"
    },
    {
        "author": "洪咨夔",
        "paragraphs": [
            "太白曉燄燄，飛鴻秋冥冥。",
            "氣節蚤已勁，勳名晚逾馨。",
            "冰霜蜀棧蹇，風雨秦關腥。",
            "一范不可作，岷峨千古青。"
        ],
        "title": "范待制挽詩  其一",
        "id": "a437ae7e-f07a-4b3f-9e92-d7542dac4087"
    },
    {
        "author": "洪咨夔",
        "paragraphs": [
            "生不餌柏寺，死纔跨松階。",
            "浮雲忽易滅，明月終難埋。",
            "宇宙卓有立，江山渺無涯。",
            "掩卷獨搔首，西風知此懷。"
        ],
        "title": "范待制挽詩  其二",
        "id": "eb25504b-d64c-4d91-a5ea-67dbc7173239"
    },
    {
        "author": "洪咨夔",
        "paragraphs": [
            "秋光深處送春來，青葉扶疎數點梅。",
            "料是知君新釀熟，攙先九月菊花開。"
        ],
        "title": "和俞成大八月梅花",
        "id": "377a3b16-6f49-4e67-8c09-8aae28bf36e1"
    },
    {
        "author": "洪咨夔",
        "paragraphs": [
            "鬰鬰年來亦欲東，窮魔揮斥欠天蓬。",
            "得甜自喜皆花蜜，與苦相忘獨蓼蟲。",
            "張望紅秔新作業，柴桑青菊舊家風。",
            "隣翁强解人間事，數問朱轓甚日熊。"
        ],
        "title": "謹和老人秋日遣懷",
        "id": "80890964-66ca-4e2c-bc96-743a704f610d"
    },
    {
        "author": "洪咨夔",
        "paragraphs": [
            "無縫冰輪萬古同，御風飛到碧天中。",
            "四方上下無遮礙，一點清光處處通。"
        ],
        "title": "月下用鄭大參和沾維那圓覺韵",
        "id": "9b2f458b-bd88-4149-aadb-51be63d2f4d2"
    },
    {
        "author": "洪咨夔",
        "paragraphs": [
            "西風卷宿祲，天高近重陽。",
            "閣虛自沆瀣，塔靜能琅璫。",
            "幽花多素英，穠香奪春芳。",
            "老木未黄落，繁陰生夏凉。",
            "棋雋决楚漢，杯壯迷彭殤。",
            "醉帽信孟嘉，歸鞭忘葛强。",
            "萬事貴適意，誰能扣蒼蒼。"
        ],
        "title": "東山即事",
        "id": "d9b542cf-4965-4632-8a84-fc9bceb83345"
    },
    {
        "author": "洪咨夔",
        "paragraphs": [
            "秋光拍塞小村墟，高下人家意自如。",
            "屋底四蠶抽蛹細，牆頭三桂着花疎。",
            "握兒早秫酒無限，杓子晚菘虀有餘。",
            "大似元豐年界好，天應容我老樵漁。"
        ],
        "title": "九月四日過增口道中",
        "id": "26a7b23a-7da4-4d54-bcee-f19805183866"
    },
    {
        "author": "洪咨夔",
        "paragraphs": [
            "樓頭獨立夕陽西，摇落高風萬木嘶。",
            "人自官芻銜馬口，我方社酒薦豚蹄。",
            "一塵不著青銅鏡，萬法皆空黑漆篦。",
            "節後龍山應更好，秋光拍滿錦障泥。"
        ],
        "title": "謹和老人九日",
        "id": "93ee69b5-fea4-4dd8-89c7-aaae6af2e1b3"
    },
    {
        "author": "洪咨夔",
        "paragraphs": [
            "踏白霜明夜，牽黄木葉秋。",
            "斕斑文未豹，觳𧥆炙先牛。",
            "壓玉開三面，蒸酥讓一頭。",
            "酒邊纖手削，醉倒老浮丘。"
        ],
        "title": "謹和老人賦牛尾貍  其一",
        "id": "27318b3e-a3ce-4411-80dd-b2e21058842e"
    },
    {
        "author": "洪咨夔",
        "paragraphs": [
            "北雪佛貍種，西風金狗秋。",
            "謀生貪過鼠，逃死喘如牛。",
            "糟熟涎奴舌，虀芳點客頭。",
            "何時明獵火，吞盡楚青丘。"
        ],
        "title": "謹和老人賦牛尾貍  其二",
        "id": "1a8e8a0a-2e7f-43fe-98df-7a0eb2006345"
    },
    {
        "author": "洪咨夔",
        "paragraphs": [
            "薄命窘震凌，餘生颯糞朽。",
            "閑閑飽款竹，寂寂老鍛柳。",
            "溪空漁爭隈，野熟飲被肘。",
            "有隣晨致薤，無客夜剪韭。",
            "忽來闖戶屨，自挈問字酒。",
            "初見了眉睫，徐語應心口。",
            "顧予果誰與，恐子不我友。",
            "維昔燕夾攻，坐使汴失守。",
            "應奉固亂階，新法實禍首。",
            "療危非庸醫，救敗須國手。",
            "豐魏兩翁奮，關洛孤憤久。",
            "人謀密相濟，天意斷非偶。",
            "攻守豈必同，勝負亦常有。",
            "誰推姦人出，竟墮黠虜誘。",
            "包將復讎戈，付與掃愁帚。",
            "風雲激矢脫，日月峻輪走。",
            "殘羶污北雪，遺憾掛南斗。",
            "功名本同舟，學術廼各牖。",
            "一時策得失，千古史妍醜。",
            "忠簡社稷臣，尚起九京否。"
        ],
        "title": "趙忠簡孫璧見過有詩用韵",
        "id": "d7e66c54-9a8e-4262-8324-9355de99b8c1"
    },
    {
        "author": "洪咨夔",
        "paragraphs": [
            "莫怒狙公賦芧慳，萬緣一定不容干。",
            "老便窗下迷離暖，醉愛尊前郭索寒。",
            "屑玉晨光明沆瀣，流珠夜氣鬰蘭玕。",
            "但能飽喫長年飯，射虎南山有分看。"
        ],
        "title": "謹和老人初冬即事",
        "id": "ef77f5de-eb86-4aa7-bbfc-9dd04f24ac7a"
    },
    {
        "author": "洪咨夔",
        "paragraphs": [
            "平泉草木須臾夢，金谷鶑花一撮塵。",
            "富貴若生根到底，兩家占斷別無人。"
        ],
        "title": "謹和老人初冬寓筆十絕  其一",
        "id": "e27ac8ed-fe8a-4fba-90b1-2debcbc54b8c"
    },
    {
        "author": "洪咨夔",
        "paragraphs": [
            "是非不驗道應壞，禍福無憑天也荒。",
            "便使曹瞞生賣履，已賒王衍死排牆。"
        ],
        "title": "謹和老人初冬寓筆十絕  其二",
        "id": "2f714c23-13e3-4a74-95ed-126c2d317e28"
    },
    {
        "author": "洪咨夔",
        "paragraphs": [
            "何人地下管天條，不是臯陶即是蕭。",
            "金埒謾誇錢過斗，鐵圍寧問玉垂腰。"
        ],
        "title": "謹和老人初冬寓筆十絕  其三",
        "id": "3e564e1f-b3a4-47be-9dd2-e4745c81c4c3"
    },
    {
        "author": "洪咨夔",
        "paragraphs": [
            "當場弄出百般奇，傀儡棚中老偃師。",
            "滿眼機關無着處，到頭線索有收時。"
        ],
        "title": "謹和老人初冬寓筆十絕  其四",
        "id": "8503e9a2-b714-47be-b4cf-f76304a76f03"
    },
    {
        "author": "洪咨夔",
        "paragraphs": [
            "兩儀亦有盈虧數，萬物難逃出入機。",
            "一把牙籌空自苦，蓋棺着得幾通衣。"
        ],
        "title": "謹和老人初冬寓筆十絕  其五",
        "id": "b0a20c64-8b47-4a84-a324-57bbd490f346"
    },
    {
        "author": "洪咨夔",
        "paragraphs": [
            "避風臺上深情寵，偃月堂中盡意謀。",
            "爭柰天公無面目，滿林黄葉一番秋。"
        ],
        "title": "謹和老人初冬寓筆十絕  其六",
        "id": "70abacdf-a07f-4300-87bf-67b6acaa988e"
    },
    {
        "author": "洪咨夔",
        "paragraphs": [
            "煮茗燒香雙赤脚，撿書洗研一蒼頭。",
            "斯文興喪由天在，未用安排地起樓。"
        ],
        "title": "謹和老人初冬寓筆十絕  其七",
        "id": "676eeeff-14de-434b-8d2a-2ca982052665"
    },
    {
        "author": "洪咨夔",
        "paragraphs": [
            "元子掃空桓氏業，窟郎蕩盡李家風。",
            "前人留得兒孫立，何患鸞枝不長桐。"
        ],
        "title": "謹和老人初冬寓筆十絕  其八",
        "id": "e6f32802-0739-42d0-ba48-939279936f3a"
    },
    {
        "author": "洪咨夔",
        "paragraphs": [
            "方窮蔡澤問唐舉，未遇鄴侯逢懶殘。",
            "觸石起雲能沛雨，不應長作旱雷看。"
        ],
        "title": "謹和老人初冬寓筆十絕  其九",
        "id": "1db3b1a8-8849-4251-b8f8-2da4cfe23ef2"
    },
    {
        "author": "洪咨夔",
        "paragraphs": [
            "命有窮通分虎鼠，事無得失盡雞蟲。",
            "東籬獨有黄花在，挹取寒香壽阿翁。"
        ],
        "title": "謹和老人初冬寓筆十絕  其一○",
        "id": "116b3e90-2b76-4bc8-823b-360a276175d0"
    },
    {
        "author": "洪咨夔",
        "paragraphs": [
            "青女籠晴試小春，門前沙路浄無塵。",
            "平洲水竹因依好，白鷺飛來不避人。"
        ],
        "title": "又和  其一",
        "id": "c2f3aa8a-3964-4ca3-9157-a2403f78a934"
    },
    {
        "author": "洪咨夔",
        "paragraphs": [
            "往來魚虎澗流淺，出沒鼠狼庭草荒。",
            "宅近市傍人不到，獨迎西日上東牆。"
        ],
        "title": "又和  其二",
        "id": "3ae42f69-4a47-45bb-8d2c-04c03673fe66"
    },
    {
        "author": "洪咨夔",
        "paragraphs": [
            "柳亞溪橋幾換條，鬢根添得雪飄蕭。",
            "清臞自信堪騎鶴，最喜無錢絆住腰。"
        ],
        "title": "又和  其三",
        "id": "61b0bb22-3030-430c-b2be-e936fc2cb9b9"
    },
    {
        "author": "洪咨夔",
        "paragraphs": [
            "爾雅蟲魚已熟知，更將埤雅訪農師。",
            "投糟赤蟹真無價，薦餠黄雞正及時。"
        ],
        "title": "又和  其四",
        "id": "7129b9d2-4147-41b2-8f5e-92f86a1e62f7"
    },
    {
        "author": "洪咨夔",
        "paragraphs": [
            "終朝聒得耳神飛，東舍西隣盡販機。",
            "百樣攀花無我分，慣將簾作後堂衣。"
        ],
        "title": "又和  其五",
        "id": "b706ba81-47a6-471e-a995-da838cc7fd3d"
    },
    {
        "author": "洪咨夔",
        "paragraphs": [
            "架上亂書兒自整，床頭濁酒婦能謀。",
            "只將翹足垂蓮勢，靜對書窗課弈秋。"
        ],
        "title": "又和  其六",
        "id": "835bc692-517e-4677-ad74-8a8d48eb242c"
    },
    {
        "author": "洪咨夔",
        "paragraphs": [
            "風裏行雲不自由，低眉重整玉搔頭。",
            "桃根縱有飛花渡，燕子寧無接翅樓。"
        ],
        "title": "又和  其七",
        "id": "1d104536-c2c9-448e-b9e6-3e291a2c843b"
    },
    {
        "author": "洪咨夔",
        "paragraphs": [
            "寒燈芳燼發春紅，讀到豳詩繼匪風。",
            "吾道有消還有長，欲將此意寫絲桐。"
        ],
        "title": "又和  其八",
        "id": "06d552c1-09f0-448b-9696-b97b699b4d17"
    },
    {
        "author": "洪咨夔",
        "paragraphs": [
            "蟹正肥時秋色老，鴉爭噪處夕陽殘。",
            "未須多進玻瓈椀，滿樹霜紅正好看。"
        ],
        "title": "又和  其九",
        "id": "64be7518-0619-40d4-a77e-0c82060ed7c4"
    },
    {
        "author": "洪咨夔",
        "paragraphs": [
            "天時人事共流通，何用將冰語夏蟲。",
            "判爲梅花多釀酒，春風裏着蜜翁翁。"
        ],
        "title": "又和  其一○",
        "id": "7aa84639-dfb0-4fb0-bf70-6f80ad246aa6"
    },
    {
        "author": "洪咨夔",
        "paragraphs": [
            "未放梅梢一箇春，枇杷花已玉嶙峋。",
            "霜靴带取苔痕去，應被孤猿野鶴嗔。"
        ],
        "title": "仲冬九日還可庵謁墓遂入都",
        "id": "0fffa18f-8252-44ee-93dc-a0ddd7977cbd"
    },
    {
        "author": "洪咨夔",
        "paragraphs": [
            "淅瀝松廳夜，空山一樣聲。",
            "冰霜元自勁，水月更添清。",
            "衾薄難留夢，窗虛易得明。",
            "庭烏催奏墨，未曉已先鳴。"
        ],
        "title": "臺中聽雪",
        "id": "cfd523b0-f50e-48d5-9f70-73b1189809ff"
    },
    {
        "author": "洪咨夔",
        "paragraphs": [
            "寶鑰轟霄啟玉晨，風恬雪霽浄無塵。",
            "東皇太一紫壇曉，世界大千青陸春。",
            "藜杖流光環珮集，鏠旗歛影豆籩陳。",
            "樂歌須仗甘泉筆，斧藻天家泰道新。"
        ],
        "title": "太一宮齋祭呈司封吳舍人",
        "id": "dbb1e13a-13e8-4caf-aa98-ca41e134ec8a"
    },
    {
        "author": "洪咨夔",
        "paragraphs": [
            "吾道何通塞，人情自寂喧。",
            "無羔還可茗，有鶴不須錢。",
            "議論追嘉祐，聲名續貞元。",
            "壽親惟此爾，一笑柏椒邊。"
        ],
        "title": "謹和老人除日",
        "id": "62fd2dd7-a95d-48fe-adb3-eefef68d9a2c"
    },
    {
        "author": "洪咨夔",
        "paragraphs": [
            "花片牆陰晚，禽聲屋角晴。",
            "東風猶峭在，煨芋坐深明。"
        ],
        "title": "清凉院僧房致齋",
        "id": "516ddb50-3050-4a25-a992-0dfadea0e79c"
    },
    {
        "author": "洪咨夔",
        "paragraphs": [
            "天氣年年只麽新，官忙不似舊閑身。",
            "油車畫舫西湖閙，可惜埋頭典却春。"
        ],
        "tags": [
            "西湖"
        ],
        "title": "銓闈董試上巳二絕  其一",
        "id": "896368fc-6ad8-4441-b73a-9f5fb379a3ba"
    },
    {
        "author": "洪咨夔",
        "paragraphs": [
            "柳暗鴉嬌日正長，筆頭風雨響脩廊。",
            "一簾芳碧雙蝴蝶，也解尋人姓字香。"
        ],
        "title": "銓闈董試上巳二絕  其二",
        "id": "552908d2-95d2-42f6-9444-cba00b615d45"
    },
    {
        "author": "洪咨夔",
        "paragraphs": [
            "密雪疎風客屋穿，幾回除夕伴憂煎。",
            "團欒方索日邊飯，契闊已成松底眠。",
            "畫火何堪思舊事，理衣誰與管新年。",
            "平時戒汝無多酌，爭得屠蘇到汝前。"
        ],
        "title": "除夜哭內",
        "id": "96deac5c-fc95-46db-8546-df87f571aab9"
    },
    {
        "author": "洪咨夔",
        "paragraphs": [
            "東風蓆帽快行催，渾爲天家造士來。",
            "捧詔九霄雲氣濕，分題五色日華開。",
            "揀金沙裏須精鑒，脫穎囊中盡異材。",
            "容受直言天子聖，好聽臚唱響春雷。"
        ],
        "title": "省闈試士",
        "id": "3bd0937b-59f0-4596-a311-8b64c4d8a6b9"
    },
    {
        "author": "洪咨夔",
        "paragraphs": [
            "漢廷與目策英豪，投釣知誰首掣鰲。",
            "百日紅連綸閣迥，萬年枝拂禁城高。",
            "內廊坐永風生席，輦路歸遲月映袍。",
            "西抹東塗渾忘却，一絇短雪不堪搔。"
        ],
        "title": "六月五日集英殿策士從官待宣于內軍器庫廊",
        "id": "aa2dffb9-ce4e-4872-afa8-a3106e28a25a"
    },
    {
        "author": "洪咨夔",
        "paragraphs": [
            "禁門深鑰寂無譁，濃墨淋漓兩相麻。",
            "唱徹五更天未曉，一池月浸紫薇花。"
        ],
        "title": "六月十六日宣鎖",
        "id": "2d80f33e-f853-44f8-9354-465943f097e5"
    },
    {
        "author": "洪咨夔",
        "paragraphs": [
            "致主唐虞澤兆民，賢才端是國精神。",
            "作人欲返皇風古，拔士先隨聖化新。",
            "收歛文章歸獻替，安排事業到彌綸。",
            "宸章屬望丁寧甚，上答天恩莫愛身。"
        ],
        "title": "恭和御製賜吳叔告已下聞喜宴詩",
        "id": "e603b1e6-e091-4ec3-8b48-894e74b1b349"
    },
    {
        "author": "洪咨夔",
        "paragraphs": [
            "本期洗眼看伊周，到此華胥只夢遊。",
            "爛熳蒼苔心事晚，婆娑紅槿鬢華秋。",
            "藏頭欲效鑽沙鼈，捫舌空成噍草牛。",
            "飯豆芋魁渾好在，得歸不藥病還瘳。"
        ],
        "title": "謹和老人瘳字韵",
        "id": "181dad89-1dda-43b9-ad11-2e4df7620673"
    },
    {
        "author": "洪咨夔",
        "paragraphs": [
            "雨脚如麻日日然，垂成生恐壞豐年。",
            "九重肸蠁通方寸，一點光明徧大千。",
            "喜動朝行花底散，愁銷野次葦間緣。",
            "奄觀銍艾霜風晚，重壓牛車倍費鞭。"
        ],
        "title": "謹和大人喜晴",
        "id": "bea245c7-a16d-4882-9302-821be27f9100"
    },
    {
        "author": "洪咨夔",
        "paragraphs": [
            "大士慈悲出補陀，掃除陰翳作人和。",
            "武康芋子鹽官棗，遇着豐年也倍多。"
        ],
        "title": "閏月廿六日奉御香祈天竺觀音於昭慶寺是日得霽",
        "id": "9f959e05-d6b6-49f3-bb96-0981ee7855e9"
    },
    {
        "author": "洪咨夔",
        "paragraphs": [
            "世事鵬斥鷃，人情燕伯勞。",
            "心須腔放闊，眼要孔提高。",
            "陳力惟求健，承恩敢恃牢。",
            "熟思歸計是，春酒薦蔞蒿。"
        ],
        "title": "謹和老人賦退朝",
        "id": "2124feec-2588-45f4-9a22-4dc5c2b52a15"
    },
    {
        "author": "洪咨夔",
        "paragraphs": [
            "推雲不動雨聲苦，醖雪未成風力乾。",
            "瘖鶩一庭淘墨汁，也煩老子坐深寒。"
        ],
        "title": "下元節後省試進奏院吏",
        "id": "511185d6-0c81-4d21-869e-bf6a2d24acf0"
    },
    {
        "author": "洪咨夔",
        "paragraphs": [
            "樓頭禁鼓試初撾，催草江淮督使麻。",
            "落紙一簾風雨疾，不知斜墨陣翻鴉。"
        ],
        "title": "十一月五日鎖學士院",
        "id": "055b3bc2-c00d-4a20-ba1b-297b64f50c16"
    },
    {
        "author": "洪咨夔",
        "paragraphs": [
            "曲折宮牆日影方，堂深人靜似山梁。",
            "斲櫚葉底梅花老，次第風光到海棠。"
        ],
        "title": "直玉堂和李參政絕句",
        "id": "0c6d9c14-a715-4840-95a9-0509af64f34c"
    },
    {
        "author": "洪咨夔",
        "paragraphs": [
            "迎侍京華又見春，天時人事一番新。",
            "丙申兒遇丙申歲，己卯爺逢己卯辰。",
            "本分法門行得熟，長生樣子學來真。",
            "斑衣奉酒多爲壽，滿眼光風正可人。"
        ],
        "title": "老人生朝爲壽",
        "id": "6352fba1-e16b-4cd2-a66b-b24c24677ab4"
    },
    {
        "author": "洪咨夔",
        "paragraphs": [
            "黄繖中間一點紅，繡雲鹵簿海棠風。",
            "鈞容聲出雲霄外，馬上誰憐有老聾。"
        ],
        "title": "正月十九日孟享從駕  其一",
        "id": "4128fc82-3577-4bae-bead-418029be1a59"
    },
    {
        "author": "洪咨夔",
        "paragraphs": [
            "新將給事換前銜，班被真除法從攙。",
            "道是緊頭人不信，回看壓得兩緋衫。"
        ],
        "title": "正月十九日孟享從駕  其二",
        "id": "464142c9-c603-4d72-b271-3f76eb28da77"
    },
    {
        "author": "洪咨夔",
        "paragraphs": [
            "風雨殘春晚作晴，寶山深靜勃鳩鳴。",
            "雲收翠戟龍文潤，日透金鋪獸面明。",
            "蠶出火時桑正沃，秧抽穎處麥還成。",
            "在天列聖孫謀遠，流福人間釀太平。"
        ],
        "title": "太廟致齋",
        "id": "50de2edd-b523-4a11-bc2e-e8247f34cfdc"
    },
    {
        "author": "洪咨夔",
        "paragraphs": [
            "寶鳳銜春度玉墀，開基節後即天基。",
            "日行黄道三辰秩，斗轉蒼龍萬象熙。",
            "扶起車攻常武運，做成既醉太平時。",
            "千官拜舞東風裏，歡上延英萬歲巵。"
        ],
        "title": "天基聖節錫宴致語口號",
        "id": "52963f43-6777-496a-999d-705b4dcf69bc"
    },
    {
        "author": "洪咨夔",
        "paragraphs": [
            "更化開皇極，中興兆赤符。",
            "節摽千歲曆，氣協五時圖。"
        ],
        "title": "端平二年端午帖子詞 皇帝閤 其一",
        "id": "4a0c9521-218e-4ccb-a8f7-43ae9f54257a"
    },
    {
        "author": "洪咨夔",
        "paragraphs": [
            "雨足秧分甽，風清麥弄岐。",
            "聖心涵水鏡，即是太平基。"
        ],
        "title": "端平二年端午帖子詞 皇帝閤 其二",
        "id": "5a996de0-f8b5-471c-9cbf-a5e8bcc56090"
    },
    {
        "author": "洪咨夔",
        "paragraphs": [
            "明進離方午，柔生遇已陰。",
            "妙參三聖易，細測兩儀心。"
        ],
        "title": "端平二年端午帖子詞 皇帝閤 其三",
        "id": "dcd92684-057e-4f83-b361-ac411eaafadf"
    },
    {
        "author": "洪咨夔",
        "paragraphs": [
            "緝熙虛敞薰颸細，清燕深明晝晷長。",
            "大學中庸繙詠久，金猊幾度手添香。"
        ],
        "title": "端平二年端午帖子詞 皇帝閤 其四",
        "id": "e20b985d-409f-4fd1-a051-4f7a7f2a8563"
    },
    {
        "author": "洪咨夔",
        "paragraphs": [
            "登進英才追慶曆，開延正論踵咸平。",
            "朝廷有道長如此，拜賜宮衣信是榮。"
        ],
        "title": "端平二年端午帖子詞 皇帝閤 其五",
        "id": "9d90d9a0-5db8-4eb6-89ab-2f6d3347d4fc"
    },
    {
        "author": "洪咨夔",
        "paragraphs": [
            "王師一舉下河東，好定規摹繼伐功。",
            "入眼宮槐宜夏日，轉頭關柳易秋風。"
        ],
        "title": "端平二年端午帖子詞 皇帝閤 其六",
        "id": "8d2bb59d-a271-4780-ada5-3599ec36d6f0"
    },
    {
        "author": "洪咨夔",
        "paragraphs": [
            "珮襲芳蘭碧，釵明寶篆紅。",
            "深宮三十六，同被二南風。"
        ],
        "title": "端平二年端午帖子詞 貴妃閤 其一",
        "id": "8cfc3bd2-d3cd-4520-8f54-73de80c73c49"
    },
    {
        "author": "洪咨夔",
        "paragraphs": [
            "萱長宜男草，榴開結子花。",
            "歡聲喧令節，慶事屬天家。"
        ],
        "title": "端平二年端午帖子詞 貴妃閤 其二",
        "id": "a135d8e9-3992-49bd-b462-e156631b3a16"
    },
    {
        "author": "洪咨夔",
        "paragraphs": [
            "綺疏浸影槐龍轉，繡戶浮香艾虎垂。",
            "硯冷玉蜍金井水，手抄警戒愛君詩。"
        ],
        "title": "端平二年端午帖子詞 貴妃閤 其三",
        "id": "d9b84aa1-2b00-4563-8914-0224668b47fb"
    },
    {
        "author": "洪咨夔",
        "paragraphs": [
            "裁成寶月翻宮扇，織就祥雲製御衣。",
            "朝賀歸來無點暑，坐看燕子引雛飛。"
        ],
        "title": "端平二年端午帖子詞 貴妃閤 其四",
        "id": "d3195c34-33b0-4280-a01d-51337e64bf4f"
    },
    {
        "author": "洪咨夔",
        "paragraphs": [
            "穿蓮漏永金鋪邃，雪藕衣輕玉殿凉。",
            "好把無邪毋不敬，細挑綵字壽君王。"
        ],
        "title": "端平二年端午帖子詞 貴妃閤 其五",
        "id": "cb7d91ff-173c-4804-9cb3-a1edbd55a402"
    },
    {
        "author": "洪咨夔",
        "paragraphs": [
            "龢鳳東風轉，携龍北斗回。",
            "人間遒鐸振，天上獸樽開。"
        ],
        "title": "端平三年春帖子詞 皇帝閤 其一",
        "id": "f73b110e-b033-4307-978f-346578d912d9"
    },
    {
        "author": "洪咨夔",
        "paragraphs": [
            "冰天寒色餞，暘谷霽華賓。",
            "生意乾坤滿，宸襟一點春。"
        ],
        "title": "端平三年春帖子詞 皇帝閤 其二",
        "id": "c89f245b-836e-4674-9ba2-6d2653bd9b4c"
    },
    {
        "author": "洪咨夔",
        "paragraphs": [
            "寬大朝廷詔，中和郡國詩。",
            "欲求躋慶曆，先使見淳熙。"
        ],
        "title": "端平三年春帖子詞 皇帝閤 其三",
        "id": "a2e3ae97-19e7-4faf-b451-c9fac6da7b13"
    },
    {
        "author": "洪咨夔",
        "paragraphs": [
            "喚仗紫宸披曉靄，退朝清燕坐晴霏。",
            "簡編有味爐熏永，鈴索無聲漏箭稀。"
        ],
        "title": "端平三年春帖子詞 皇帝閤 其四",
        "id": "48c8a9c3-03d9-4d4f-8b5c-7610604b6af7"
    },
    {
        "author": "洪咨夔",
        "paragraphs": [
            "東風送喜上天顔，吉語飛來井軫間。",
            "榆塞雪消鳴鏑靜，柳營月暖擊刁閑。"
        ],
        "title": "端平三年春帖子詞 皇帝閤 其五",
        "id": "d688976f-d6f6-48d7-ac99-ead31484a7ec"
    },
    {
        "author": "洪咨夔",
        "paragraphs": [
            "麥苗培秀臘前雪，稻種浸芽春後晴。",
            "野老田夫觀治象，便從新歲賀升平。"
        ],
        "title": "端平三年春帖子詞 皇帝閤 其六",
        "id": "b5b48e58-e032-45a5-abbe-757cf3adf29b"
    },
    {
        "author": "洪咨夔",
        "paragraphs": [
            "太液輕澌泮，溫明霽日融。",
            "菜流芳荇碧，花頌瑞椒紅。"
        ],
        "title": "端平三年春帖子詞 皇后閤 其一",
        "id": "88473d8a-b5fb-4046-8c71-68ea88a6219e"
    },
    {
        "author": "洪咨夔",
        "paragraphs": [
            "甲觀韶光集，禖壇好語傳。",
            "思齊男慶百，假樂子宜千。"
        ],
        "title": "端平三年春帖子詞 皇后閤 其二",
        "id": "b8843242-19ea-466e-b58c-8d6af0b0cb8c"
    },
    {
        "author": "洪咨夔",
        "paragraphs": [
            "塗山陰贊夏王化，媯汭密裨虞帝仁。",
            "保合大和無間斷，際天蟠地一般春。"
        ],
        "title": "端平三年春帖子詞 皇后閤 其三",
        "id": "e9fb33b6-6733-4c8e-a165-cd9523c556d4"
    },
    {
        "author": "洪咨夔",
        "paragraphs": [
            "關雎風化冠周南，次第桃夭及葛覃。",
            "農事未興先獻種，女紅方起又親蠶。"
        ],
        "title": "端平三年春帖子詞 皇后閤 其四",
        "id": "aff7c160-41b6-4c83-859c-11eab19f2909"
    },
    {
        "author": "洪咨夔",
        "paragraphs": [
            "殷雷金鑰千門邃，斜月璇題六寢深。",
            "禁柳護寒鴉未起，求衣已獻晚朝箴。"
        ],
        "title": "端平三年春帖子詞 皇后閤 其五",
        "id": "30405752-9dc2-44dd-9339-1d1c3590aba3"
    },
    {
        "author": "洪咨夔",
        "paragraphs": [
            "梅試催粧粉，蘭披入夢香。",
            "迎春占北斗，受福拜東皇。"
        ],
        "title": "端平三年春帖子詞 貴妃閤 其一",
        "id": "ca4c5155-e727-457f-90e1-3e241ec0ccf2"
    },
    {
        "author": "洪咨夔",
        "paragraphs": [
            "象應軒龍次，恩承帝座光。",
            "燕壇風澹蕩，蠶館日舒長。"
        ],
        "title": "端平三年春帖子詞 貴妃閤 其二",
        "id": "e7c79855-4885-4dc4-ae72-2b9bb17048b5"
    },
    {
        "author": "洪咨夔",
        "paragraphs": [
            "春透蓬萊碧玉壺，晴窗恭侍寶奎敷。",
            "從容玩畫家人卦，取次題箴列女圖。"
        ],
        "title": "端平三年春帖子詞 貴妃閤 其三",
        "id": "557813f1-7a22-48ea-8d6a-2b53c3d27efd"
    },
    {
        "author": "洪咨夔",
        "paragraphs": [
            "鳷鵲雪殘籠霽景，鵁鶄波暖颺紋漪。",
            "宮中不用催行樂，草木群生各自熙。"
        ],
        "title": "端平三年春帖子詞 貴妃閤 其四",
        "id": "b537837f-b4c6-4ece-a3b7-e88e7005e061"
    },
    {
        "author": "洪咨夔",
        "paragraphs": [
            "萬年枝上綵裁綠，千葉花頭酥點紅。",
            "鏡綬囊絲相映燭，探先半月慶流虹。"
        ],
        "title": "端平三年春帖子詞 貴妃閤 其五",
        "id": "1cffbd83-6242-41d5-b151-b8ef795a9401"
    },
    {
        "author": "洪咨夔",
        "paragraphs": [
            "製錦新城衣錦歸，種桃遺愛蒲桃蹊。",
            "恩波淮水流不盡，福力螺山高與齊。",
            "天上已催班玉筍，日邊行見月璇題。",
            "歡聲都是長生曲，薰作香雲覆寶猊。"
        ],
        "title": "壽劉宰",
        "id": "8edcb310-a549-4f4c-ac4d-b54da38bc02b"
    },
    {
        "author": "洪咨夔",
        "paragraphs": [
            "秋橫岱嶽氣象豪，仰瞻萬仞青且高。",
            "上凌層漢直咫尺，下視列岫真兒曹。",
            "此山萬古儲勝跡，年年人慶東平日。",
            "誰知此嶽復降神，鍾作南州人第一。",
            "我公之生超凡塵，申甫當年應此身。",
            "嶽之大兮公器宇，嶽之秀兮公精神。",
            "平生節義磨天地，冰雪丰姿了無翳。",
            "詞鋒凜凜人膽寒，少年斫却月中桂。",
            "人指杭川水遶東，于今清澈亦如公。",
            "太平官府能重創，等閑清興獨哦松。",
            "他年三鳳成名了，笑道雙親猶未老。",
            "料應坐席煖方生，又赴九天紫泥詔。",
            "金鴨香濃慶誕神，好看戲綵滿堂新。",
            "不須把酒殷勤祝，嶽算從來無盡春。"
        ],
        "tags": [
            "泰山"
        ],
        "title": "壽劉丞",
        "id": "33f4bc63-975e-44d8-bb33-e7a2eb42d97f"
    },
    {
        "author": "洪咨夔",
        "paragraphs": [
            "德名三后並，母道兩朝尊。",
            "勇决高千古，危疑定一言。",
            "先期還政事，隆禮改山園。",
            "哀挽西郊道，雲愁晝亦昏。"
        ],
        "title": "太后挽詩  其一",
        "id": "370bfaf2-79d7-4d98-8a9b-a3ed522ae083"
    },
    {
        "author": "洪咨夔",
        "paragraphs": [
            "扶日行黄道，乘雲上紫微。",
            "憂勞形末命，恭儉見陳衣。",
            "布德開刑網，和戎戢武威。",
            "要知懷重處，行路涕交揮。"
        ],
        "title": "太后挽詩  其二",
        "id": "fd3854dc-cc3d-4ab2-89b5-213922fd9fd7"
    },
    {
        "author": "洪咨夔",
        "paragraphs": [
            "千古精忠日月光，恨無麟筆寫堂堂。",
            "還家耻作梁江總，辟穀誰如韓子房。",
            "後死十年應有待，輕生萬里故非狂。",
            "有兒可拾江邊骨，須信人亡道不亡。"
        ],
        "title": "挽謝疊山",
        "id": "a1e28614-5940-459f-b4d6-d994e4b71659"
    },
    {
        "author": "洪咨夔",
        "paragraphs": [
            "石友抱奇璞，朅來掾吾邦。",
            "昂然凌霄姿，莒鼎獨力扛。",
            "入幕有此士，諸人亮難雙。",
            "決事風赴谷，哦詩雨翻江。",
            "青衫裹妍骨，黑髮今眉龐。",
            "世無九方皋，誰識驪與駹。",
            "一朝解綬去，船鼓催逢逢。",
            "闔府少顔色，我心若爲降。",
            "倦游方閉門，寄傲但一窗。",
            "惜別不得餞，况能綴羊腔。",
            "明廷急才俊，召驛南逾瀧。",
            "森森鄧林枝，剪拔窮株樁。",
            "豈其飯牛戚，未作展驥龐。",
            "早晚對北闕，葉鐘發鯨撞。"
        ],
        "title": "送石士志推官赴調",
        "id": "19b32b81-4bda-419f-b902-ca55bedd9cb2"
    },
    {
        "author": "洪咨夔",
        "paragraphs": [
            "露滿中庭月滿天，秋來懷抱轉悽然。",
            "客程恨不日千里，歸思亂如雲一川。",
            "故國傷心那忍說，遺民望眼幾回穿。",
            "當家舊事堪垂淚，海上看牛十五年。"
        ],
        "title": "奉使燕山回早行書事",
        "id": "7aa88fa9-9b44-4203-86ef-fb5d253b18bc"
    },
    {
        "author": "洪咨夔",
        "paragraphs": [
            "鵲噪梅梢喜報晴，催開幾葉砌邊蓂。",
            "和薰愛日如春日，光動文星映壽星。",
            "賓客稱觴應滿座，兒孫戲綵自盈庭。",
            "萱堂幸繼芝蘭末，仰祝百千龜鶴齡。"
        ],
        "title": "姪壽叔祖",
        "id": "62d11a72-49d2-4d25-9b77-f9f1363e5e44"
    },
    {
        "author": "洪咨夔",
        "paragraphs": [
            "拓罷淮南金戟牙，時平來坐野僧家。",
            "槍旗謾摘社前雨，旌節旋移春後花。"
        ],
        "title": "句  其一",
        "id": "c8b2f9df-7240-454d-8a7e-923083f83fd2"
    },
    {
        "author": "洪咨夔",
        "paragraphs": [
            "生憐一架明於雪，終殿群芳嫁却春。"
        ],
        "title": "句  其二",
        "id": "5f2eadfd-d654-45b5-a76a-51ca9d60cc34"
    },
    {
        "author": "洪咨夔",
        "paragraphs": [
            "風雨寂歷蘆荻秋，梧葉落盡斜陽洲。"
        ],
        "title": "句  其三",
        "id": "a8a08f90-a5f6-4226-bdb7-a0f5b9cad0c0"
    },
    {
        "author": "鄭清之",
        "paragraphs": [
            "洹河見水老如新，此見云何別妄真。",
            "心本佛心須作佛，境皆塵境莫隨塵。",
            "空中花果浮生眼，夢裏悲歡現在身。",
            "萬事盧胡喫茶去，不知誰主更誰賓。"
        ],
        "title": "默坐偶成  其一",
        "id": "c9e06d2d-4497-4c39-8de2-c985bb99dfbb"
    },
    {
        "author": "鄭清之",
        "paragraphs": [
            "底須莫莫更休休，老去浮湛一敝舟。",
            "病惱幻軀天惡劇，醉尋熟睡我先籌。",
            "眼前勤惰書開闔，窗下陰晴雨散收。",
            "假使莊生夢爲蝶，也應貸粟監河侯。"
        ],
        "title": "默坐偶成  其二",
        "id": "e8c60f70-2072-4ce4-9268-6904ed3c7e14"
    },
    {
        "author": "鄭清之",
        "paragraphs": [
            "睡魔勾引鶴投林，書債中拋筆似瘖。",
            "尚有烏髭贏白髮，擬尋朱汞養黄金。",
            "寸機解起千疆畝，一息能藏萬古今。",
            "塵世何人是知己，推窗明月正當心。"
        ],
        "title": "默坐偶成  其三",
        "id": "1dbe0e32-b38a-4e31-94d5-a302aab0fe10"
    },
    {
        "author": "鄭清之",
        "paragraphs": [
            "我到家山雪尚飛，看看寒食展歸期。",
            "花開無酒蝶貽笑，春盡不吟鶑有辭。",
            "窗下竹君陪晤對，手中杖子共追隨。",
            "閑來自唱無生曲，井底泥蛇舞柘枝。"
        ],
        "title": "追記覺際偶成",
        "id": "8b4a3d44-ffef-440f-9ed6-beaa767b8888"
    },
    {
        "author": "鄭清之",
        "paragraphs": [
            "磨磚豈解成明鏡，打坐如何作佛身。",
            "靜閙頭頭須認着，暑中冰凍雪中春。"
        ],
        "title": "靜極",
        "id": "0bf2e47a-d7a6-4a54-9f00-b90aa25f8df6"
    },
    {
        "author": "鄭清之",
        "paragraphs": [
            "小草虛心不染塵，傳燈會上屢焚身。",
            "光明一點元無盡，謾結空花作好春。"
        ],
        "title": "燈薪",
        "id": "a7d60a0f-b6c7-4589-906a-0db00aba0914"
    },
    {
        "author": "鄭清之",
        "paragraphs": [
            "幻體當如泡影觀，法身清浄本堅完。",
            "四千八萬陀羅臂，艾炷教君何處安。"
        ],
        "title": "臂疼醫令灼艾戲成",
        "id": "98042fde-70bc-4009-9412-21313cb69efd"
    },
    {
        "author": "鄭清之",
        "paragraphs": [
            "西風摵摵草蟲鳴，萬莢叢中詫瑞蓂。",
            "煮啖快輸兒女吻，燃萁不忍尚堆青。"
        ],
        "title": "食豆莢",
        "id": "44b6c80d-75ee-4f80-ab10-44733c79fa79"
    },
    {
        "author": "鄭清之",
        "paragraphs": [
            "雲長鑿骨未爲奇，斷臂亭亭對祖師。",
            "萬法從心當自省，箇中冷暖有魚知。"
        ],
        "title": "臂疼自砭",
        "id": "7baba3c2-980c-49d8-9f19-2941d7bbfc00"
    },
    {
        "author": "鄭清之",
        "paragraphs": [
            "子思問學惟誠意，孟氏工夫只反身。",
            "定慧妙明何處覓，要知儒釋共天真。"
        ],
        "title": "有感",
        "id": "c9b518dc-e4eb-4e92-838a-6a6c2cd1d777"
    },
    {
        "author": "鄭清之",
        "paragraphs": [
            "秋光澹薄有無間，掠水斜風雨脚斑。",
            "試向菰蒲深處望，嫩黄一點荇花閑。"
        ],
        "title": "秋色佳甚未能一到覺際像景謾賦二絕  其一",
        "id": "0abc3f9e-8f38-47e9-a61a-2f725c06fe57"
    },
    {
        "author": "鄭清之",
        "paragraphs": [
            "藕花萬柄歛春妝，賸駐霜荷葺芰裳。",
            "水路想通漁艇入，我來月下要鳴榔。"
        ],
        "title": "秋色佳甚未能一到覺際像景謾賦二絕  其二",
        "id": "96252c5d-55bc-4cc7-be82-cf486bdb12e3"
    },
    {
        "author": "鄭清之",
        "paragraphs": [
            "夢覺無兩莊子，是非只一東坡。",
            "顔淵簞食爲樂，啟期带索行歌。",
            "魯侯不遇天也，伯寮其如命何。",
            "世事如棋新局，人生落葉辭柯。",
            "誰人見張平叔，何處覓藍采和。",
            "且服單方妙藥，般若波羅蜜多。"
        ],
        "title": "感風悶坐戲成六言一首示雲岑",
        "id": "86178fde-cb0c-4de6-bb3d-baecc4d8a326"
    },
    {
        "author": "鄭清之",
        "paragraphs": [
            "垂垂金穎賀秋成，去逐狂風一羽輕。",
            "何事天工惡戲劇，眼前翻覆見虧盈。"
        ],
        "title": "秋成風雨",
        "id": "af2969d6-482d-471c-b8eb-032b848bbcdd"
    },
    {
        "author": "鄭清之",
        "paragraphs": [
            "秋霖得晚晴，景色似郊坰。",
            "山向閑中碧，雲從闕處青。",
            "簷牙抽宿溜，木杪掛疎星。",
            "一枕便高卧，清風入暑欞。"
        ],
        "title": "雨後閑坐偶成",
        "id": "e64f1618-d191-4a8e-8641-9e56e9b69c4d"
    },
    {
        "author": "鄭清之",
        "paragraphs": [
            "夜聽寒蛩曉聽蟬，梧桐疎雨晚秋天。",
            "空齋抱膝元無事，半是癡憨半是禪。"
        ],
        "title": "兀坐",
        "id": "d95c430e-4bb7-4c30-a94c-f673d2212b20"
    },
    {
        "author": "鄭清之",
        "paragraphs": [
            "殺活禪機本自由，順行逆用總先籌。",
            "伽梨親抱貍奴送，管是南泉是趙州。"
        ],
        "title": "香山老惠兩貓",
        "id": "3a49a3ae-c442-4944-9fbd-6cff6cfc2730"
    },
    {
        "author": "鄭清之",
        "paragraphs": [
            "梵宮新遣兩貍奴，晨粥饑餐食肉如。",
            "料是伊蒲三昧熟，未知繞膝訴無魚。"
        ],
        "title": "香山貓食粥",
        "id": "be794fd1-fb97-45db-b515-4f738a7d096b"
    },
    {
        "author": "鄭清之",
        "paragraphs": [
            "剪剪黄花秋後春，霜皮露葉護長身。",
            "生來籠統君休笑，腹裏能容數百人。"
        ],
        "title": "冬瓜",
        "id": "4d30fb73-0e25-4d48-beaf-7b57e293f5c0"
    },
    {
        "author": "鄭清之",
        "paragraphs": [
            "青紫皮膚類宰官，光圓頭腦作僧看。",
            "如何緇俗偏同嗜，入口元來總一般。"
        ],
        "title": "茄子",
        "id": "20b811a1-ede1-4889-9b45-2852459f6e90"
    },
    {
        "author": "鄭清之",
        "paragraphs": [
            "未遇公卿儘好看，會將碧眼照人寒。",
            "邯鄲夢覺君休問，試卜何時可掛冠。"
        ],
        "title": "贈李相士",
        "id": "296d5f4a-6a14-4087-bbf8-474688975bc8"
    },
    {
        "author": "鄭清之",
        "paragraphs": [
            "颶風超海撼官城，吹斷銀河徹曉傾。",
            "瓦陣飛翻千鵠起，屐聲旁午萬蛙鳴。",
            "駢肩重足人如醉，湧溜奔雲氣未平。",
            "誰與箋天如帝律，毒龍斥去鎖東瀛。"
        ],
        "title": "七月初五日城中大風雨",
        "id": "126338bc-9b9b-4ff8-b671-ed34b0f58c8c"
    },
    {
        "author": "鄭清之",
        "paragraphs": [
            "古德把茅惟蓋頭，颶風飄屋等虛舟。",
            "矮窗猶有蒲團滑，也勝床前衮雪毬。"
        ],
        "title": "聞覺際被風寄頔老",
        "id": "ce3e040f-762c-49c4-ab1b-de862c8ed30e"
    },
    {
        "author": "鄭清之",
        "paragraphs": [
            "秋後從來數晚菘，自鋤稀甲幾多叢。",
            "莫辭榾榾頻携甕，準擬清饞玉糝翁。"
        ],
        "title": "督覺際蒔菜",
        "id": "8de5a18d-23e2-4f60-afda-94fff7fe5ea8"
    },
    {
        "author": "鄭清之",
        "paragraphs": [
            "伐國曾聞用女戎，忍留妖麗漢宮中。",
            "如知褒姒貽周患，須信巫臣爲楚忠。",
            "青冢不遺芳草恨，白溝那得戰塵空。",
            "解移尤物柔强虜，延壽當年合議功。"
        ],
        "title": "偶記賦王昭君謾錄之",
        "id": "d8aeb341-ab24-4df6-bbdf-03efd1856da6"
    },
    {
        "author": "鄭清之",
        "paragraphs": [
            "天孫紅錦淺深裁，爲惜芳苞未肯開。",
            "爭奈東風披拂甚，枝頭次第吐香腮。"
        ],
        "title": "八月初五夢桃杏枝上皆小蕊頃刻間一花先開既而次第皆拆色殊紅鮮可愛夢中爲賦一詩覺但記其第二句戲足成之",
        "id": "82c90d74-be86-412c-bcb8-e0d150668588"
    },
    {
        "author": "鄭清之",
        "paragraphs": [
            "彈鋏朱門歲月過，生涯安樂遍行窩。",
            "談天有口機關別，處世無心笑語多。",
            "自是君平忠孝在，其如曼倩滑稽何。",
            "一帆又作鴟夷去，遥想江湖聽踏歌。"
        ],
        "title": "贈談命陳總屬",
        "id": "e913fd7b-9088-4b21-a439-595719072755"
    },
    {
        "author": "鄭清之",
        "paragraphs": [
            "輕風熨貼晚雲開，爲放中秋半月來。",
            "待得月圓多值雨，不如今夕共罇罍。"
        ],
        "title": "八月上弦夕",
        "id": "79eb5994-5a71-4ff0-8913-ac64d20b352e"
    },
    {
        "author": "鄭清之",
        "paragraphs": [
            "蛛網雨中時恤緯，蜂屯衙後自嬰城。",
            "竹根得土筍爭長，紙隙受風窗善鳴。"
        ],
        "title": "覺際閑坐紀所見",
        "id": "212b9ba5-e9d7-4a1b-9661-9806b882d529"
    },
    {
        "author": "鄭清之",
        "paragraphs": [
            "滿殻濡潮汐，因沙産海滣。",
            "文身吳太伯，緘口魯銅人。",
            "雀化宜分雋，蛙烹肯擬倫。",
            "試呈饕賦手，半熟酒含津。"
        ],
        "title": "食蛤戲成",
        "id": "0bbd7d89-5391-4943-bece-c615bcff8832"
    },
    {
        "author": "鄭清之",
        "paragraphs": [
            "桂後秋蘭解出奇，幽香元不許春知。",
            "移根好向它山覓，承受風光到菊籬。"
        ],
        "title": "督覺際植花  其一",
        "id": "ed1e912b-84ac-4d1a-8298-ed27ddfc7630"
    },
    {
        "author": "鄭清之",
        "paragraphs": [
            "兄弟梅礬是水仙，曝根向暖種宜先。",
            "銀臺金盞惟須酒，不可無渠對雪天。"
        ],
        "title": "督覺際植花  其二",
        "id": "c85cfaec-3796-4a6a-9867-0ec01ecdb3f6"
    },
    {
        "author": "鄭清之",
        "paragraphs": [
            "淡交耐久最宜蔬，風味清嚴莫芥如。",
            "沃壤深畦須蚤計，雪中滿擬飫冰葅。"
        ],
        "title": "催覺際殖芥",
        "id": "821863de-acc8-46be-85e6-44f40a323c4f"
    },
    {
        "author": "鄭清之",
        "paragraphs": [
            "肝脾何藥解清虛，不用參苓不㕮咀。",
            "一種單方無授受，明窗端坐只觀書。"
        ],
        "title": "觀書",
        "id": "b42f2377-a860-4c0c-8997-b1f0e19d1ede"
    },
    {
        "author": "鄭清之",
        "paragraphs": [
            "依風急雨墊秋清，疎數無時總有聲。",
            "最是可憐雲裏月，幾番陰翳幾番明。"
        ],
        "title": "夜雨",
        "id": "657544ba-b492-40a5-91eb-921d0a49c9ef"
    },
    {
        "author": "鄭清之",
        "paragraphs": [
            "范蠡功成便五湖，鴟夷未了復陶朱。",
            "爭如終老嚴陵釣，千古清名一事無。"
        ],
        "title": "睡起戲筆",
        "id": "a1f498c7-ce60-4d3b-b80a-ac3efd58bb6c"
    },
    {
        "author": "鄭清之",
        "paragraphs": [
            "楚畹春曾汎曉光，直留雅艷到虹藏。",
            "山中不把一枝到，世外那聞千佛香。"
        ],
        "title": "謝天童老秋蘭  其一",
        "id": "26045eea-edda-48ef-8c17-66f62c76eb31"
    },
    {
        "author": "鄭清之",
        "paragraphs": [
            "秋色追隨入慧光，肯携幽卉問行藏。",
            "深林未省炎凉態，來爲閑人特地香。"
        ],
        "title": "謝天童老秋蘭  其二",
        "id": "fae5d316-e9f8-43b8-b810-f7432e8ee1b7"
    },
    {
        "author": "鄭清之",
        "paragraphs": [
            "綠葉青青带紫光，拈來笑處沒遮藏。",
            "密圓應具楞嚴偈，非木非空出妙香。"
        ],
        "title": "謝天童老秋蘭  其三",
        "id": "4762cf94-9f0c-4076-adaf-0bcdc8675d7b"
    },
    {
        "author": "鄭清之",
        "paragraphs": [
            "浮湛世事付洪喬，欹枕迢迢度永宵。",
            "雨細無聲簷溜滴，香殘有燼篆煙銷。",
            "翻盆碩鼠全欺暗，繞鬢飛蚊始作嬌。",
            "老去易驚寒暑變，幾多今夕又明朝。"
        ],
        "title": "夜雨不睡  其一",
        "id": "1e2bb637-5aab-4ab6-9e06-3f6f689f6285"
    },
    {
        "author": "鄭清之",
        "paragraphs": [
            "少日無歡老易愁，鶑花過眼一春休。",
            "清虛未解窮聃釋，情思誰能更孔周。",
            "白醉蹔煩簷送暖，蒼顔惟恐鏡包羞。",
            "爭知一點天然物，不共浮生作去留。"
        ],
        "title": "夜雨不睡  其二",
        "id": "755bcb34-714b-46c2-8960-c4146a466e0e"
    },
    {
        "author": "鄭清之",
        "paragraphs": [
            "曾讀茶經如讀律，一物不備茶不出。",
            "未論煮瀹應節度，第一收藏在堅密。",
            "摘鮮封裹須焙芳，濕蒸爲寇防侵疆。",
            "朝屯暮蒙要微火，九轉溫養如丹房。",
            "育王老慧老茶事，新授秘訣乃如此。",
            "幾番惠我先春芽，朅來細問茶何似。",
            "我初謂師茶絕奇，十日之後如飲糜。",
            "頗疑緇俗果異撰，良苦輒爲居所移。",
            "吾言未終師絕叫，爲茶傳法恨不早。",
            "綺疏應合有司存，料理如前毋草草。",
            "對師大笑面欲靴，三年宰相食無鮭。",
            "長鬚赤脚供井臼，荒寒政類山人家。",
            "扊扅炊盡瓶笙吼，何曾敲雪春雲走。",
            "不如時扣趙州門，侍者可人長摸首。"
        ],
        "title": "育王老禪屢惠佳茗比又携日鑄爲餉因言久則味失師授以焙藏之法必有以專之笑謂非力所及謾成拙語解嘲錄以爲謝",
        "id": "5d89cbe5-7a43-483e-9123-94efbf7ad434"
    },
    {
        "author": "鄭清之",
        "paragraphs": [
            "竹下幽香祗自知，孤高終近歲寒姿。",
            "垂楊曼舞多嬌態，倚頼東風得幾時。"
        ],
        "title": "竹下見蘭",
        "id": "cdca88aa-fa13-476f-8da3-7b5eaff25d0a"
    },
    {
        "author": "鄭清之",
        "paragraphs": [
            "齋餘宴坐息深深，萬法皆閑境會心。",
            "輕浪颭荷珠溜玉，晴曦穿竹翠籠金。",
            "岸頭舟楫人歸語，檻外菰蒲鳥去音。",
            "謾說陶車并謝屐，如如不動勝登臨。"
        ],
        "title": "小軒偶成",
        "id": "618225b5-5c55-4d2f-ae24-7c87f22e82ce"
    },
    {
        "author": "鄭清之",
        "paragraphs": [
            "蔞蒿見錄爾雅篇，族譜系出荆楚壖。",
            "居人采擷不論錢，橫道𨈆轢如車前。",
            "物有貴賤所遇然，雞壅豕苓以帝言。",
            "世間何有正味焉，耆芰昌歜性所便。",
            "冰壺先生虀甕傳，敢驕玉食輕膏羶。",
            "天隨酷謂杞菊賢，一賦金石聲相宣。",
            "玉糝羹芋稱蘇仙，天上酥酡能比肩。",
            "憶昔客授湘湖偏，乍逢此蒿口流涎。",
            "嚼寒冰玉香滿咽，紺滑琉璃鳴貝編。",
            "糅以豚膏軟如綿，脆甘豐膩潔且鮮。",
            "天花石耳羞爭妍，木雞退飛山之巔。",
            "笑渠芽蕨成兒拳，岸視橰圃眉宇軒。",
            "七葅五菜誰敢先，獨能兄事玉版禪。",
            "一別楚産知幾年，孤根朅來植鄞川。",
            "春苗出土含曉煙，援條小摘喜欲癲。",
            "故人千里方言還，調芼酌之雙觥船。",
            "枯腸慰滿藜莧緣，食芹而美不敢專。",
            "遣送兵厨羞俎籩，噴飯一笑篔簹邊。"
        ],
        "title": "舊冬得蔞蒿數十根植之舍傍今春遂可採擷輒持羾黄堂拙語先之聊發一笑",
        "id": "ba4aa24a-3376-4d9b-b98b-2c6a97c8f026"
    },
    {
        "author": "鄭清之",
        "paragraphs": [
            "老彗妖芒欲爇天，王良見迫爲收鞭。",
            "紫微一夜璣衡轉，甘雨祥風到野田。"
        ],
        "title": "太史報彗星沒",
        "id": "9394624a-110a-4894-b7fc-c761d8a44d36"
    },
    {
        "author": "鄭清之",
        "paragraphs": [
            "關心穡事恐春遲，蹔許花風入繡旗。",
            "翠浪半天岐麥詠，玉簪數筯刈蔞詩。",
            "野亭寄韵追唐什，秋菊餐芳敵楚辭。",
            "早晚催歸漢廷右，西湖深處樂天碑。"
        ],
        "tags": [
            "西湖"
        ],
        "title": "謝虛齋和詩",
        "id": "a9dcaae8-e90b-4e42-b600-f9bde4234be4"
    },
    {
        "author": "鄭清之",
        "paragraphs": [
            "迢遞層陰曉自開，仙舟花底問瀛萊。",
            "文章太守非遊衍，爲省春耕特地來。"
        ],
        "title": "和虛齋勸農十詩  其一",
        "id": "31263e39-3c3f-4a4e-8195-81c63c74851f"
    },
    {
        "author": "鄭清之",
        "paragraphs": [
            "爇天妖焰彗初沉，朝汲仁賢簡帝心。",
            "未用鋒車便脂牽，小須千里遍春霖。"
        ],
        "title": "和虛齋勸農十詩  其二",
        "id": "3329ada0-0e85-4393-ad7c-9dc40808eb8f"
    },
    {
        "author": "鄭清之",
        "paragraphs": [
            "蔽日寒雲悄欲秋，仁風載路曉光浮。",
            "田翁攬抱兒孫笑，竹馬橫陳未肯休。"
        ],
        "title": "和虛齋勸農十詩  其三",
        "id": "b61bfe42-e8d9-4f2c-be64-474a3ae7a00d"
    },
    {
        "author": "鄭清之",
        "paragraphs": [
            "問訊桑麻真郡政，按行松菊似家山。",
            "挽回和氣歸田里，只費齋鈴半日閑。"
        ],
        "title": "和虛齋勸農十詩  其四",
        "id": "ef875062-f307-4881-85a5-b898d3d7c3f7"
    },
    {
        "author": "鄭清之",
        "paragraphs": [
            "暇日棋書六一翁，錦檣絲轡與春逢。",
            "年時豹尾車中望，山色有無知幾重。"
        ],
        "title": "和虛齋勸農十詩  其五",
        "id": "700ebdfb-9b94-4e55-9609-0788b7aedcc3"
    },
    {
        "author": "鄭清之",
        "paragraphs": [
            "曉夢吟成望帝歸，征鞍未許柳絲知。",
            "笑聽鄮嶺春禽哢，去博延英午漏遲。"
        ],
        "title": "和虛齋勸農十詩  其六",
        "id": "3079a8f5-bdda-41b9-808e-cd984fcbd81d"
    },
    {
        "author": "鄭清之",
        "paragraphs": [
            "酡顔醉客玉西東，半濕塵衫上翠空。",
            "鄒谷雖寒應解黍，朱車面面是春風。"
        ],
        "title": "和虛齋勸農十詩  其七",
        "id": "73b02885-82fa-47e0-9997-436795eee3c6"
    },
    {
        "author": "鄭清之",
        "paragraphs": [
            "小隊旌旗半道歸，松陰緩策攬清暉。",
            "女郎未覺褰帷過，笑語相教着嫁衣。"
        ],
        "title": "和虛齋勸農十詩  其八",
        "id": "6fd83382-e79c-4ef1-935d-5003cde41fc9"
    },
    {
        "author": "鄭清之",
        "paragraphs": [
            "老黠山靈具六通，解將蒼狗護奇峰。",
            "虛齋自有青囊眼，却笑景純書未工。"
        ],
        "title": "和虛齋勸農十詩  其九",
        "id": "8748ded6-d01a-441d-970e-ea122894acde"
    },
    {
        "author": "鄭清之",
        "paragraphs": [
            "恰好農時踏翠煙，睡龍驚起雨公田。",
            "官程便作乘閑看，不用扁舟學計然。"
        ],
        "title": "和虛齋勸農十詩  其一○",
        "id": "d90493ab-7ad0-438b-acdb-86b932c1e2d1"
    },
    {
        "author": "鄭清之",
        "paragraphs": [
            "箯輿十里見青嶄，行盡松陰得翠巖。",
            "萬壑聲中清磬出，一峰高處白雲緘。",
            "茶新煮鼎作魚沫，僧有可人能麈談。",
            "自覺靈山緣境熟，佛禪重問後三三。"
        ],
        "title": "宿翠山  其一",
        "id": "4b13a59c-9f51-4233-9af8-31502d9867f6"
    },
    {
        "author": "鄭清之",
        "paragraphs": [
            "暖風依日佐山行，幾許春隨屐齒生。",
            "溪舞綠雲苔出沒，田翻翠浪麥斜橫。",
            "閑中適意榮三事，歲晚無年式耦耕。",
            "一靜可能銷幻藥，剩開胸次着崢嶸。"
        ],
        "title": "宿翠山  其二",
        "id": "e79f8a58-1670-43b7-ba5c-60f96b87ffaf"
    },
    {
        "author": "鄭清之",
        "paragraphs": [
            "大椿凌千秋，靈芝競三秀。",
            "書傳遞誇詡，垂芳古今宙。",
            "貴耳但奇奇，相馬失之瘦。",
            "誰知楚醒花，遠避漢金酎。",
            "擇交得素節，彼哉懷春誘。",
            "夫君全德馨，內美本吾有。",
            "姑置芝與椿，秋蘭歲相壽。"
        ],
        "title": "和葺芷應直院送秋蘭韵",
        "id": "6e5ec509-60cd-4a03-8e84-11e3857655ad"
    },
    {
        "author": "鄭清之",
        "paragraphs": [
            "十日南坡兩日晴，晴時不放日華明。",
            "春光似妬閑人佔，端的春風飽世情。"
        ],
        "title": "南坡口號十八首  其一",
        "id": "0795ae36-6483-47aa-85a1-f18979a279a1"
    },
    {
        "author": "鄭清之",
        "paragraphs": [
            "天工忽忽度年光，料理人間富貴忙。",
            "閑裏何曾關造物，一分風景亦收藏。"
        ],
        "title": "南坡口號十八首  其二",
        "id": "7aa5dc9b-a102-447d-9bba-fb6a6cfc9fa2"
    },
    {
        "author": "鄭清之",
        "paragraphs": [
            "誰將春晚作冬看，添着綿衣減却難。",
            "道是麥寒猶未在，願渠麥熟且禁寒。"
        ],
        "title": "南坡口號十八首  其三",
        "id": "5e35bd23-9c28-49f8-a559-5091b44fff3c"
    },
    {
        "author": "鄭清之",
        "paragraphs": [
            "休言無地起樓臺，十箇花窠沒處栽。",
            "東近比鄰西近水，且教紅白面牆開。"
        ],
        "title": "南坡口號十八首  其四",
        "id": "677ff73f-39b4-4fea-92f4-24f81820e366"
    },
    {
        "author": "鄭清之",
        "paragraphs": [
            "欲識魚梁試作看，輕拋野淥罩清寒。",
            "幾回漉起空無物，輸殺羣兒下釣竿。"
        ],
        "title": "南坡口號十八首  其五",
        "id": "8923a575-064c-4726-8f8a-18aadd6a185c"
    },
    {
        "author": "鄭清之",
        "paragraphs": [
            "吾孫宗子喜相過，一笑檀欒似樂窩。",
            "且向尊中陪北海，直須閑裏識南坡。"
        ],
        "title": "南坡口號十八首  其六",
        "id": "af6aa558-67b8-4dfc-aab0-e472cc76808f"
    },
    {
        "author": "鄭清之",
        "paragraphs": [
            "酷愛鳥鳴山更幽，牆陰風雨但颼颼。",
            "筠籠買得春禽語，不會憂時也白頭。"
        ],
        "title": "南坡口號十八首  其七",
        "id": "223ea74e-43f1-42a7-bd81-1f69fdb93a43"
    },
    {
        "author": "鄭清之",
        "paragraphs": [
            "管絃不礙登山屐，粱肉何妨滿腹書。",
            "豈是清談愧夷甫，爲無阿堵繞吾廬。"
        ],
        "title": "南坡口號十八首  其八",
        "id": "99e9d60b-6804-4d80-95f4-ccf6497fe213"
    },
    {
        "author": "鄭清之",
        "paragraphs": [
            "試向清池放小鮮，洋洋圉圉忽攸然。",
            "校人真箇知魚樂，殺活機鋒總是禪。"
        ],
        "title": "南坡口號十八首  其九",
        "id": "7713a5d8-0ffa-4bd7-abee-74b5901beac8"
    },
    {
        "author": "鄭清之",
        "paragraphs": [
            "分席春畦僅一弓，靈根移自石窗東。",
            "饒渠五味誇仙藥，爭似鹽梅正策功。"
        ],
        "title": "南坡口號十八首  其一○",
        "id": "6be3d319-747f-490a-a1b7-6ff8ae1ffa18"
    },
    {
        "author": "鄭清之",
        "paragraphs": [
            "紛綸兒造信多才，果解分風作去來。",
            "我向南坡一旬雨，春陰今曉爲誰開。"
        ],
        "title": "南坡口號十八首  其一一",
        "id": "80cb1b39-091a-440a-902f-edd5540e2c8a"
    },
    {
        "author": "鄭清之",
        "paragraphs": [
            "小窗白醉篆香遲，只有書君伴燕頤。",
            "料得人間無此樂，殷勤獻與定牢辭。"
        ],
        "title": "南坡口號十八首  其一二",
        "id": "fe8c649d-b6f7-4457-bcc5-cedf8b8a89f5"
    },
    {
        "author": "鄭清之",
        "paragraphs": [
            "枝筇掛起一旬彊，剪剪春寒到柳塘。",
            "白髮不公欺老我，偏於閑處引風霜。"
        ],
        "title": "南坡口號十八首  其一三",
        "id": "91a3715a-b447-4a6e-99ac-a18ea87d6226"
    },
    {
        "author": "鄭清之",
        "paragraphs": [
            "記得兒時誦古詩，其甘如薺謂吾欺。",
            "淡交休恨相知晚，携向晶盤笑殺伊。"
        ],
        "title": "南坡口號十八首  其一四",
        "id": "2b8b6de9-e4f9-4c86-a103-608e1518680d"
    },
    {
        "author": "鄭清之",
        "paragraphs": [
            "曉來兩鵲屋山鳴，報喜多應只報晴。",
            "似爲東皇傳好語，故留勝賞到清明。"
        ],
        "title": "南坡口號十八首  其一五",
        "id": "66eec841-2e5f-4d22-b1dc-535d7663a1a3"
    },
    {
        "author": "鄭清之",
        "paragraphs": [
            "舊日都城飫子魚，一鱗今不到茅廬。",
            "果然額上通三印，盡去侯門代鯉書。"
        ],
        "title": "南坡口號十八首  其一六",
        "id": "a7de7056-93f5-470e-9630-c8c31c40e71c"
    },
    {
        "author": "鄭清之",
        "paragraphs": [
            "安晚生涯冷似灰，別墅經營半月迴。",
            "誇與兒郎翁驟富，詩囊盈握送陳雷。"
        ],
        "title": "南坡口號十八首  其一七",
        "id": "873df1d9-c95b-4495-8a6e-22df0a25e2d5"
    },
    {
        "author": "鄭清之",
        "paragraphs": [
            "紅紅白白共枝榮，怪底山茶有寧馨。",
            "倩得司花來判斷，不妨一姓養螟蛉。"
        ],
        "title": "南坡口號十八首  其一八",
        "id": "f89a2ed2-115a-4a5c-a5a9-7634b7e77aa4"
    },
    {
        "author": "鄭清之",
        "paragraphs": [
            "箯輿掠雨到僧門，带得清閑一二分。",
            "素喜堂中無偃月，朅來寺裏作穿雲。",
            "赤心莫逆唯松友，青眼相看有竹君。",
            "燒葉更聯東野句，紙窗鑽隙候晴曛。"
        ],
        "title": "辛丑仲春同黄制屬自延壽雨過禪寂",
        "id": "0122ae49-52aa-4c41-a292-c2117442a441"
    },
    {
        "author": "鄭清之",
        "paragraphs": [
            "山扉連月款言巵，擬共還家浣客衣。",
            "愧失養生收一溉，笑擒夢豎竄三危。",
            "大槐安國休重省，兜率陀天尚緩歸。",
            "一病一衰秋後雨，孰言之武老能爲。"
        ],
        "title": "病後和黄玉泉韵  其一",
        "id": "276a7907-102e-4b41-a5f3-61ff02edf401"
    },
    {
        "author": "鄭清之",
        "paragraphs": [
            "赤明瀹篆正恢台，戲挹雄風滌悶懷。",
            "病骨喜隨新籜換，好詩忽餽寶珠來。",
            "巨魚未縱王褒壑，陋室聊淹禹錫階。",
            "且共理身如理國，小須握手詠康哉。"
        ],
        "title": "病後和黄玉泉韵  其二",
        "id": "270d6ec7-2804-4382-9409-c672210dcad0"
    },
    {
        "author": "鄭清之",
        "paragraphs": [
            "爲乏刀圭飲卯巵，黄庭空想衣朱衣。",
            "三田未遣三彭去，九軌幾成九折危。",
            "瘦骨可能支夜永，醉鄉那復挽春歸。",
            "亦知有客真佳甚，握手還須笑樂爲。"
        ],
        "title": "再和前韵  其一",
        "id": "8cb1793c-4d3e-4e27-894a-e69c8faf8eaa"
    },
    {
        "author": "鄭清之",
        "paragraphs": [
            "若時風雨候三台，憂國豐年幾入懷。",
            "執戟未愁方朔死，閉門唯喜子桑來。",
            "人間宰相真如夢，天上羣仙詎可階。",
            "事業鏤冰何所有，之乎者也矣焉哉。"
        ],
        "title": "再和前韵  其二",
        "id": "a63645a5-e08f-41c3-a372-2949c38b7290"
    },
    {
        "author": "鄭清之",
        "paragraphs": [
            "轅門怒髮彘肩巵，計相當年笑解衣。",
            "誰識英雄千古意，肯論性命一絲危。",
            "伏波卧看飛鳶墮，杜曲生憐獨鶴歸。",
            "自愧此身成濩落，空搔種種欲何爲。"
        ],
        "title": "再和前韵  其三",
        "id": "472fa3a6-6351-4d3d-9912-a6a6f0a990ad"
    },
    {
        "author": "鄭清之",
        "paragraphs": [
            "遂初雅喜賦天台，牆月東邊謾古懷。",
            "雖乏平泉供宴樂，幸尋荒徑愜歸來。",
            "蹣跚愧我無金汞，蹀躞看君上玉階。",
            "傍舍數弓畦藥本，聊支晚歲亦優哉。"
        ],
        "title": "再和前韵  其四",
        "id": "3c19cc37-a948-41d6-9ace-fdc9bdb4ea6c"
    },
    {
        "author": "鄭清之",
        "paragraphs": [
            "難追八駿舉瑶巵，肯向羅浮醉綠衣。",
            "敝服真成原憲病，枯枝幾賦仲堪危。",
            "忘憂擬問酒中聖，覓句懶從天外歸。",
            "笑傲桑榆知有幾，春秋敢以大椿爲。"
        ],
        "title": "再和前韵  其五",
        "id": "9a6ea705-20d0-4b3c-9cff-501ba1b5572c"
    },
    {
        "author": "鄭清之",
        "paragraphs": [
            "茂先博物懵星台，世味沉酣酷鴆懷。",
            "風月自爲無盡藏，湖山誰肯愛閑來。",
            "競知疾下多車乘，豈悟機危蹈廩階。",
            "幸與樂天相伴住，休論達者謂何哉。"
        ],
        "title": "再和前韵  其六",
        "id": "bda928bc-7e82-40d1-829b-ceeb927d1c5c"
    },
    {
        "author": "鄭清之",
        "paragraphs": [
            "虛齋填東鄞，從之南容君。",
            "我初未之識，邕翰傾殷勤。",
            "修潔以博習，秀美而有文。",
            "玉犀映秋水，英辭湧春雲。",
            "雞距角魯蜀，昂然鶴非羣。",
            "晤言到聖處，商也樂所聞。",
            "最喜直而義，壯音駴鼓鼖。",
            "告子少於孟，先策養氣勛。",
            "牛山木信美，謹勿容斧斤。",
            "助苗固得槁，可使稗不耘。",
            "觀子所植立，真能張吾軍。",
            "仁義可效治，淵源在河汾。",
            "詩書自師友，芝蘭足膏薰。",
            "剛風接逕翮，去去翔霄旻。",
            "清時有聞者，必也吾子云。"
        ],
        "title": "送姚提幹行",
        "id": "4ed7b371-4215-4858-ac30-b25b217d0931"
    },
    {
        "author": "鄭清之",
        "paragraphs": [
            "齋壇將禱肅熊貔，一縷忱恂六出奇。",
            "雲欲商量驚先路，雨方收卷避催詩。",
            "冰花肯斅梅妝額，風絮嫌隨柳獻眉。",
            "鹽虎玉龍莊語在，願光遠業瑞昌時。"
        ],
        "title": "和德夫治中林宗諭雪詩簡黄制卿",
        "id": "79345d54-52c4-4661-af0d-779be9069e74"
    },
    {
        "author": "鄭清之",
        "paragraphs": [
            "昌黎有名言，受恩異知己。",
            "而况不識面，知心詎能幾。",
            "浮雲日多變，交道冷如水。",
            "握手遽下石，利害毫髮比。",
            "人情易燥濕，灧澦發九軌。",
            "終然風雨晦，雞鳴獨無已。",
            "世變方下趨，特立繄君子。",
            "山谷未見坡，氣味已相似。",
            "希文非素交，永叔甘遠徙。",
            "敢謂世無人，前修可專美。",
            "我昔聞君名，恍如讀青史。",
            "已乃知同時，深心愛敬起。",
            "端平濫持衡，薦賢職當爾。",
            "亟以聞九重，夜半下一紙。",
            "雅志樂弦歌，公車猶尼止。",
            "賢者固難進，奪情辭詔旨。",
            "知賢未及用，上印返田里。",
            "閑居事幽屏，黜陟不到耳。",
            "賓朋有公言，聲徽振商祉。",
            "入則禆國論，挺挺中流砥。",
            "出持皇華節，光風汎桃李。",
            "從容五六載，平進付常理。",
            "又聞交游間，榮落保終始。",
            "不負楊臨賀，真見其人矣。",
            "夜夢加晝思，髣髴眉宇紫。",
            "軍將忽打門，緘書照窗几。",
            "風簷屢開闔，襟期頓清泚。",
            "有如嶧陽桐，知音發妙指。",
            "高情激孤笑，新意償宿喜。",
            "得一夔已足，失百參何耻。",
            "老我豈私賀，善類知有恃。",
            "看君廣厦開，大芘天下士。"
        ],
        "title": "古風一篇簡徐德夫提刑",
        "id": "3ee3e93a-77d4-4ae6-bcae-2f9a219f4a7e"
    },
    {
        "author": "鄭清之",
        "paragraphs": [
            "如蠶吐緯自縈纏，出沒無蹤屋陋邊。",
            "懷毒滿身如蝎大，謾張羅網欲謾天。"
        ],
        "title": "簷前蜘蛛",
        "id": "10027eb5-7dff-4338-b995-aeeb74f221ff"
    },
    {
        "author": "鄭清之",
        "paragraphs": [
            "松號大夫交可絕，梅爲清客志相同。",
            "英英鳳實卑餘子，楚楚龍孫過乃翁。",
            "晚際一弓櫜素月，暑中千斛糶清風。",
            "小軒政欲供晨坐，付女遮闌曉日東。"
        ],
        "title": "安晚軒竹",
        "id": "51ed0fde-aa9e-46c8-92d4-5ad1c1cb482e"
    },
    {
        "author": "鄭清之",
        "paragraphs": [
            "少日愛花螽趯趯，老去凍蠶已休織。",
            "水村山郭一枝曉，忽到窗前三嘆息。",
            "年年雪裏自作春，摇手東皇不相識。",
            "衣冠古岸綺季至，介胄嶙峋亞夫色。",
            "從來魏徵真嫵媚，要是廣平終鐵石。",
            "月香水影兒女語，千古詩腸描不得。",
            "笑馮與可幻竹君，相對無言面深墨。"
        ],
        "title": "冬節忤寒約客默坐爇品字柴作五禽戲體中差小佳園丁以矮梅至如見東郭順子使人之意也消欣然呵皸手凍筆占數語呈劉菊坡博一笑  其一",
        "id": "4d7242d1-9c01-48da-a82e-cb7e02db2f00"
    },
    {
        "author": "鄭清之",
        "paragraphs": [
            "雪毛舞風學喓趯，凍落天孫碎雲織。",
            "玉肌不粟彭祖方，戲挾奇芬笑安息。",
            "生憎萬花肯同調，嗤點壽陽聊半識。",
            "結根不向青桂宮，絕交月姊無難色。",
            "誰能柔此老强項，朝暮隆隆轉媧石。",
            "春風爲媒懶結子，來訪苔痕娛夢得。",
            "人間要覓爾許清，語渠肉食乃無墨。"
        ],
        "title": "冬節忤寒約客默坐爇品字柴作五禽戲體中差小佳園丁以矮梅至如見東郭順子使人之意也消欣然呵皸手凍筆占數語呈劉菊坡博一笑  其二",
        "id": "78f7742d-9cb1-4e9b-8932-926f9260d602"
    },
    {
        "author": "鄭清之",
        "paragraphs": [
            "滕六附暄墮寒力，六花未辦天機織。",
            "籬菊老盡蘭始芽，凌波仙子方踵息。",
            "水邊亭亭逢玉人，照眼縞衣如舊識。",
            "冰霜相與厲貞操，蜂蝶那能犯莊色。",
            "聽渠吹笛作商聲，正音滿地出金石。",
            "菊坡爲索孤山詩，好句新從座中得。",
            "二君聯璧如長城，笑整雲梯再攻墨。"
        ],
        "title": "冬節忤寒約客默坐爇品字柴作五禽戲體中差小佳園丁以矮梅至如見東郭順子使人之意也消欣然呵皸手凍筆占數語呈劉菊坡博一笑  其三",
        "id": "db9cd84a-1035-4b2d-838c-30db09b42f0b"
    },
    {
        "author": "鄭清之",
        "paragraphs": [
            "牡丹驕春醉無力，艷紫妖紅錦新織。",
            "鹿解銜花空誤唐，楚以姬歸竟亡息。",
            "何如野外挺孤操，照水淵然有深識。",
            "昂昂雪鬢顔真卿，何物女子稱國色。",
            "主張繁華勿復言，如對雁門二千石。",
            "語君欲識梅花面，好向雲巖訪拾得。",
            "語君欲作梅花詩，磨盡蓮經大千墨。"
        ],
        "title": "冬節忤寒約客默坐爇品字柴作五禽戲體中差小佳園丁以矮梅至如見東郭順子使人之意也消欣然呵皸手凍筆占數語呈劉菊坡博一笑  其四",
        "id": "7139cba4-4d5f-4d92-9f50-a1785bc15210"
    },
    {
        "author": "鄭清之",
        "paragraphs": [
            "菊坡筆挽千鈞力，剪就冰綃出鮫織。",
            "謫仙笑作揚州詩，鵬賦消摇六月息。",
            "市門聊學子真隠，下坐還從季野識。",
            "清標自是孤山姿，㜮眡唐家六宮色。",
            "芒端琢句貌疎影，竹邊着渠牛礪石。",
            "枝橫带雪最佳處，近水清寒月先得。",
            "語梅政可兄涪翁，凍雨浯溪打碑墨。"
        ],
        "title": "冬節忤寒約客默坐爇品字柴作五禽戲體中差小佳園丁以矮梅至如見東郭順子使人之意也消欣然呵皸手凍筆占數語呈劉菊坡博一笑  其五",
        "id": "5d538928-b802-459b-bed5-11cf47f29c74"
    },
    {
        "author": "鄭清之",
        "paragraphs": [
            "春工漚絲呈巧力，紅日如梭萬花織。",
            "愛花蕩子不愛命，效死驪姬似荀息。",
            "草木摇落天地閉，賢哉梅也衆不識。",
            "靈根九轉到仙品，千古離騷作書色。",
            "漲晴癡暖動山意，攀翻健倒蒼苔石。",
            "高標底須雪後見，清芬每向閑中得。",
            "花前失喜廣文詩，柿葉書成點新墨。"
        ],
        "title": "謝鄭廣文和韵",
        "id": "148fc7d7-6cc2-4b20-b4c1-b09e5ccee23f"
    },
    {
        "author": "鄭清之",
        "paragraphs": [
            "東風不借半分力，老樹絲窠罥寒織。",
            "虛枝生白獨也正，夜氣歸根吹以息。",
            "箇中灑灑無一塵，無眼界至無意識。",
            "居然暗發定慧香，不取諸相了空色。",
            "若於此花論相好，是人如以木鑽石。",
            "吾嘗聞之老瞿曇，無有少法爲可得。",
            "我詩當以無耳聽，索梅一笑付蠅墨。"
        ],
        "title": "廣文出新意得梅之全花實根葉譜入秀句輒效反騷一章",
        "id": "6268fccb-ac5e-489e-88a4-fb1c7352d7e2"
    },
    {
        "author": "鄭清之",
        "paragraphs": [
            "青藜不解支脚力，機杼微聞隔林織。",
            "暗香來處窮幽棲，蹇馿崎嶇牛喘息。",
            "山中欲訪隠君子，等閑未許李邕識。",
            "同盟頗笑五大夫，晚節污秦有慚色。",
            "摩挱寒玉古苔蘚，從渠喚作荆山石。",
            "雪中素隠非行怪，自是花間着不得。",
            "直須謫仙蘇二來，溪藤快掃如鴻墨。"
        ],
        "title": "再和  其一",
        "id": "5c046b5b-31a9-4969-b6c6-c594670a1fae"
    },
    {
        "author": "鄭清之",
        "paragraphs": [
            "雪意賈寒欺酒力，思婦懶學迴文織。",
            "屏山未合篆痕銷，笑倩南枝陪燕息。",
            "冰紈絳蠟入纖手，素臉殷跗未真識。",
            "兒癡認作春風面，剛道杏花欠顔色。",
            "香浮紙帳夢欲醒，影到窗紗月移石。",
            "爲梅着語將無同，左袒孤山未爲得。",
            "吳都誇麗逸此士，十年浪費老傖墨。"
        ],
        "title": "再和  其二",
        "id": "1b807a2b-9ae5-49c8-8cfb-72ea63579336"
    },
    {
        "author": "鄭清之",
        "paragraphs": [
            "伊祁作春私帝力，司花女課千機織。",
            "月四十五以爲功，化工何嘗停半息。",
            "老梅偃蹇傲衆芳，一錢輕視程不識。",
            "和羹肯爲媚竈計，望林祗笑欲炙色。",
            "莓苔被服當文繡，冰雪定交過金石。",
            "靜樂先生大雅韵，始信清名不虛得。",
            "政須草聖傳新篇，安得張顛首濡墨。"
        ],
        "title": "和趙靜樂梅韵  其一",
        "id": "cddf522f-24b3-4f34-99d7-390d28da06f0"
    },
    {
        "author": "鄭清之",
        "paragraphs": [
            "司寒駕天騁軌力，凍合冰蠶不成織。",
            "皮膚皸瘃雪滿衣，真人恬漠與道息。",
            "一花挺出萬木僵，其友松筠乃能識。",
            "清香遠到惟德馨，素質自持無異色。",
            "春工着意嬪衆卉，用物精多老蒼石。",
            "耄紅飛盡蜜房深，佳處暗爲蜂翅得。",
            "誰知竹外一枝好，千載垂芳在詩墨。"
        ],
        "title": "和趙靜樂梅韵  其二",
        "id": "9f2ea4f8-a868-4311-b121-a8c6fc5b8040"
    },
    {
        "author": "鄭清之",
        "paragraphs": [
            "霜雰雰兮風乍力，草變衰兮蛩罷織。",
            "思秋蘭兮委蕭艾，望椒丘兮聊止息。",
            "悵佳人兮既遠，紛吾美兮誰識。",
            "忽有人兮好修，遺予佩兮春色。",
            "茁瓊芽兮九畹，带杜衡兮被石。",
            "凜增冰兮峩峩，杳光風兮驟得。",
            "卜蘭居兮南坡，拂余龜兮食墨。"
        ],
        "title": "菊坡疊遣梅什忽惠蘭芽此變風也敢借前韵效楚詞一章以謝來辱",
        "id": "b9632182-1ed4-46ea-8004-b826414a370d"
    },
    {
        "author": "鄭清之",
        "paragraphs": [
            "萬里修程占學力，色絲黄絹新組織。",
            "只今下筆追二雅，端如養氣閉千息。",
            "公子何自知寒梅，須知三長具精識。",
            "亭亭玉雪瑞煙曉，愛日香浮綵衣色。",
            "自然雅韵出天姿，芝蘭那肯羨玄石。",
            "我慚姱節對俚語，炊沙鏤冰竟何得。",
            "願君寫入遂錦堂，冷蘂疎枝陪淡墨。"
        ],
        "title": "和趙大監知宗韵",
        "id": "bcc6fc9c-1228-49b3-a307-3808d494b1eb"
    },
    {
        "author": "鄭清之",
        "paragraphs": [
            "訪梅長與寒角力，兩鬢絲絲尚堪織。",
            "吊湘賦鵩强解事，長沙少年空太息。",
            "酷愛孤芳支歲寒，草木雖多嬾求識。",
            "肥遁不爲蒼帝臣，白賁丘園義形色。",
            "風饕雪虐真養素，笑枕溪流漱寒石。",
            "請翻橘頌作梅賦，倍覺風騷楚人得。",
            "詩翁試爲决然疑，謂余非是甘飲墨。"
        ],
        "title": "再韵簡菊坡",
        "id": "9227933b-6497-4856-ac36-7ff5ce47134e"
    },
    {
        "author": "鄭清之",
        "paragraphs": [
            "好惡移人信有力，宮姬尚取崑崙織。",
            "剛姿未必廣平愛，皓首誰憐趙岐息。",
            "夷車衡茝蓀芷荃，富矣離騷誇博識。",
            "靈均頌橘不及梅，內白孰爲有精色。",
            "夫何卞玉楚見棄，素榮無乃碔砆石。",
            "梅古賢人又何怨，伯夷正自求仁得。",
            "氏以墨胎端自污，請效公輸爲削墨。"
        ],
        "title": "昨雖移韵於蘭然石鼎聯章不可以不成也再賦一則語以殿衆作亦騷之亂詞云  其一",
        "id": "de3be50f-27a3-49ba-82a1-ddb17c1fa862"
    },
    {
        "author": "鄭清之",
        "paragraphs": [
            "續詩愧無修綆力，意緒中斷軻母織。",
            "掉頭吟坐欲成寐，出吻悲鳴方願息。",
            "君詩愛梅筆不停，四疊陽關人未識。",
            "冰壺交映雪同調，秋水爲神月爭色。",
            "翛然未肯弟山礬，介如何必化松石。",
            "詩壇置韵百夷姓，敵壘收功劇孟得。",
            "須君爲梅作佳傳，問事玄冥煩史墨。"
        ],
        "title": "昨雖移韵於蘭然石鼎聯章不可以不成也再賦一則語以殿衆作亦騷之亂詞云  其二",
        "id": "4b8e709e-1310-469e-aa05-d4ce3cb68726"
    },
    {
        "author": "鄭清之",
        "paragraphs": [
            "夫君論事回天力，斯文如貢厥篚織。",
            "天葩瑞時來帝傍，天香染衣未渠息。",
            "因携天上白琅玕，散作天花天女識。",
            "冰清誰似乃翁譽，玉麈孩視寧馨色。",
            "月中疎影射銀漢，雪裏樛枝護磐石。",
            "望林笑策蓋世勛，萬戶侯封爲公得。",
            "吹徹樓頭畫角春，十行朝拜睿思墨。"
        ],
        "title": "再和靜樂",
        "id": "fb019a8c-a2bf-4d79-aa25-b4cfd9ac8a72"
    },
    {
        "author": "鄭清之",
        "paragraphs": [
            "士惟食志非食力，於陵奚事親屨織。",
            "靜樂一門自師友，簣進不爲子貢息。",
            "元仲季方從太丘，海內人士俱願識。",
            "案上惟作羽籥聲，室中定無鉏箒色。",
            "申旦督課如園蔬，子夜程書過衡石。",
            "舉似翁嫗笞其兒，教育英才笑安得。",
            "文獻超羣王謝家，韋布當磨鐵硯墨。"
        ],
        "title": "靜樂用元韵爲勸學之什再和",
        "id": "596b2496-a6de-41c1-bac1-86594791c7a9"
    },
    {
        "author": "鄭清之",
        "paragraphs": [
            "北窗夢覺呼一力，曙鳥微聞絡緯織。",
            "推窗宛見野梅面，带雨猶如看花息。",
            "堅白雅佔南枝先，淺紅留待北人識。",
            "宮中自是憐玉奴，天上何爲愛藍色。",
            "肯隨蘭芷媚屈宋，獨主芙蓉笑丁石。",
            "愧我聯篇蟻空旋，羨君六博梟已得。",
            "梅嬾作尉竟仙去，拜官無用斜封墨。"
        ],
        "title": "再和梅韵",
        "id": "8bb74c16-19f0-4f27-975c-44fd4cb43715"
    },
    {
        "author": "鄭清之",
        "paragraphs": [
            "仕學優於服田力，公儀之家廢葵織。",
            "詩書爲府道德林，樂在藏修洎游息。",
            "濃薰班馬有餘香，暗摸曹劉豈難識。",
            "插架牙籤映隙曛，近竹芸編侵晚色。",
            "諸生競詫邊腹笥，正音如聞孔堂石。",
            "從知車馬自稽古，須信熊魚可兼得。",
            "四科褒進惟尚賢，欽想昌黎方讀墨。"
        ],
        "title": "再和勸學韵",
        "id": "8b5c294f-cba2-46ea-861f-2afc4f785328"
    },
    {
        "author": "鄭清之",
        "paragraphs": [
            "冰山鑿碎五丁力，散作席花誰捆織。",
            "射鵰人去飛燕寒，擁衾內視方閉息。",
            "能令赤鳳冒白羽，夜半翾翻天際識。",
            "白雲鄉中助劇戲，從以萬妃紛玉色。",
            "鸞沼乍驚舞明鏡，虎鹽未見蓋危石。",
            "乍離還合紛總總，已定復飄如得得。",
            "姑置是事先年豐，有突不黔應笑墨。"
        ],
        "title": "和葺芷雪韵  其一",
        "id": "b4d1f49a-e9fe-4184-8137-88336c92f3cc"
    },
    {
        "author": "鄭清之",
        "paragraphs": [
            "夸父逐日有餘力，驅萬白蜺飛練織。",
            "連天照耀作夜明，湧池培堆驚壤息。",
            "竹高已學槍頭勢，梅近猶能半面識。",
            "坡翁笑效六一體，八章聯翩韵聲色。",
            "麻衣忽見蜉蝣陣，硯池觀魚來紫石。",
            "鄭谷祗解瘦寒句，江上漁蓑正披得。",
            "何如囊錦生縠紋，兔園老筆陽春墨。"
        ],
        "title": "和葺芷雪韵  其二",
        "id": "8d774302-5170-436e-b862-8ec3de3c7d76"
    },
    {
        "author": "鄭清之",
        "paragraphs": [
            "司冬已窮造父力，寒機墮指曉猶織。",
            "長安貴人金屋嬌，琉璃屏下方偃息。",
            "穿窗入幕兒女笑，喚作楊花元不識。",
            "明珠照乘月午夜，秋水連雲天一色。",
            "翻縞新詩出退之，撒鹽戲語欺安石。",
            "一寒最憐東郭士，履穿踵决行不得。",
            "自喜猶爲孔子徒，且學顔淵食炊墨。"
        ],
        "title": "再和雪韵",
        "id": "788b6d32-bafa-4a97-afb3-ee9950e69305"
    },
    {
        "author": "鄭清之",
        "paragraphs": [
            "文身太伯甘斥鹵，緘口銅人舌微吐。",
            "借資墨客富濡沫，骨醉唇香登燕俎。",
            "半熟含酒老饕賦，此翁僅可闖堂戶。",
            "班班雋永带神液，入室真味翁未睹。",
            "菊坡風裁黄豫章，如食蝤蛑江{搖扌=虫}柱。",
            "盤餐盡廢太瘦生，格遠調高自清苦。",
            "子蛤遣汝到眉案，努力去爲酒中虎。",
            "末下鹹豉有何好，猶侶蓴羹傲傖父。",
            "海之介夫此小兒，雞肋見笑楊德祖。",
            "前身曾作水解仙，飛入珠宮飲甘露。",
            "能令齒吻策餘烈，一鼎松風漱寒乳。"
        ],
        "title": "適得滷蛤頗佳遣餉菊坡因記曾作蛤子詩有文身吳太伯緘口魯銅人之句戲綴前語代簡",
        "id": "2154c063-09fc-42d8-8716-250081cbe6ce"
    },
    {
        "author": "鄭清之",
        "paragraphs": [
            "眼欲觀書身欲眠，斜拖黄卷曲肱邊。",
            "不須身眼爭然否，試待醒來問孝先。"
        ],
        "title": "閑中口占數絕 觀書困甚",
        "id": "2e92772c-825b-4655-a984-a85bbdf7ac63"
    },
    {
        "author": "鄭清之",
        "paragraphs": [
            "雨多愁麥又憂苗，不雨還憂旱火驕。",
            "憂國浪愁端自苦，老天那肯病湯堯。"
        ],
        "title": "閑中口占數絕 聯雨解悶",
        "id": "8035f5a2-ca4b-44ce-8f93-06d967efac00"
    },
    {
        "author": "鄭清之",
        "paragraphs": [
            "杏桃結子已成翁，稚綠中間着耄紅。",
            "階藥元來如許壽，麥秋天氣露春工。"
        ],
        "title": "閑中口占數絕 濃綠中見芍藥一朵",
        "id": "2f5f6789-4969-4897-b4ea-6f1b124666d5"
    },
    {
        "author": "鄭清之",
        "paragraphs": [
            "見說烏蜂不採花，羣飛啄蜜喙如鴉。",
            "雖然冗食真堪汰，笑語園丁且放衙。"
        ],
        "title": "閑中口占數絕 園丁去烏蜂",
        "id": "a462c6ba-7f9a-47c0-b8f2-d41dd718218f"
    },
    {
        "author": "鄭清之",
        "paragraphs": [
            "春魚潮罷捉洋山，數水艚船索手還。",
            "海若想應饕更甚，飽鮮無復到人間。"
        ],
        "title": "閑中口占數絕 海魚絕少",
        "id": "9ba6d634-c6b4-4fa3-88f5-aa2c53dc0883"
    },
    {
        "author": "鄭清之",
        "paragraphs": [
            "長公本喜飲，半入野人腹。",
            "南洲春夢婆，亦復開醉目。",
            "尚想晉流麗，鼈飲更升木。",
            "興來索老兵，誰謂酌可獨。",
            "我亦愛客至，陶巾時一漉。",
            "雖有彭澤田，種秫苦不足。",
            "頗因病入務，瓢棄尚餘綠。",
            "豈無大雅朋，來伴離騷讀。",
            "廣文粲簷花，和靖峙修竹。",
            "交情如酎醇，秀句喜心沃。",
            "觴政嘗卜夜，談闈屢更僕。",
            "胡爲闊宇芝，但憶頹山玉。",
            "聊爾遣書瓻，安得洗愁斛。",
            "昔誇聖人中，今愧平原督。",
            "杯手助持螯，車涎笑逢麴。",
            "青州豈烏有，白衣問黄菊。",
            "如臯應解顔，對飲頗勝俗。",
            "何時赤壁游，匏樽笑相屬。",
            "欲歌鹿鳴三，正苦龜藏六。",
            "飲肯遺公榮，雨煩過御叔。",
            "忻聞麥兩岐，况有魚百族。",
            "小却揖二豪，觥船倒醽醁。"
        ],
        "title": "林治中鄭廣文以詩來遣魯酒報聘拙語輔行",
        "id": "c9c2ba9b-0f5f-439d-b2d7-a93be24c96ec"
    },
    {
        "author": "鄭清之",
        "paragraphs": [
            "卯飲貪引巵，夕食不厭腹。",
            "松醪灧玉池，鬰尊傲黄目。",
            "歸閑喜携幼，欣榮對夏木。",
            "頗笑屈原醒，寧甘馬周獨。",
            "詩筒發豪思，江月欲戲漉。",
            "每賡北海詠，未羨西鄰足。",
            "槽規長吉紅，蟻玩杜陵綠。",
            "醉鄉擬續記，書眼瞭可讀。",
            "時康萬戶春，興到七賢竹。",
            "筵虛艷姬舞，面想宮嬪沃。",
            "別腸驅藥使，健筆命騷僕。",
            "居然得良朋，清辭瀉壺玉。",
            "習池可聯乘，步兵有餘斛。",
            "誰能酒限拘，强效八州督。",
            "今年小麥好，豈屑官廩麴。",
            "嘉節迫蒲艾，早計數萸菊。",
            "客中真有佳，眼前喜無俗。",
            "賦殷金石聲，光粲牛斗屬。",
            "句到後三三，人誰賽六六。",
            "試編諸賢詩，第以伯仲叔。",
            "共成杜康傳，更聚山中族。",
            "萬事付亡何，乾坤一杯醁。"
        ],
        "title": "謝玉泉君黄伯厚和韵",
        "id": "7b8f911b-c1cf-4467-87de-197ed9463730"
    },
    {
        "author": "鄭清之",
        "paragraphs": [
            "平生周伯仁，耿耿空洞腹。",
            "翛然猿鶴姿，豈辨鳩鷹目。",
            "僕射不解事，居士偶題木。",
            "種柳僅成五，樂園祗可獨。",
            "皓首愧商隠，湛恩霑漢漉。",
            "城府百無有，丘壑一已足。",
            "詎省醉裙紅，安識墜樓綠。",
            "生經未渠諳，酒頌聊喜讀。",
            "耳熱聞秦聲，浪謂肉勝竹。",
            "高陽有勍者，盛氣如曲沃。",
            "直須殿上飲，撫床徑呼僕。",
            "競看椀揮金，幾欲斗撞玉。",
            "方丈食萬錢，娉婷珠一斛。",
            "豈復堪束带，靡徙揖郡督。",
            "耆壽祝老饕，嘉名艷春麴。",
            "乃知梁州萄，大勝伯始菊。",
            "相逢作青眼，洗去爾許俗。",
            "泠然曲寡和，尚有騎能屬。",
            "元和一漁翁，喜共學士六。",
            "吳歈間雅奏，楚優效孫叔。",
            "石鼎夜未央，春空雲已族。",
            "何當一會期，清驩溢寒醁。"
        ],
        "title": "諸君和篇摩壘致師不容閉壁再繹前韵  其一",
        "id": "0af918ca-98d4-4222-a73c-3bc6ef072e0f"
    },
    {
        "author": "鄭清之",
        "paragraphs": [
            "邴原解劇飲，雅名稱龍腹。",
            "季倫殺爲嬉，席妓敢嗔目。",
            "有酒何庸辭，恐射蔣濟木。",
            "但當携酒去，名花賞幽獨。",
            "年秫未足了，聖米猶可漉。",
            "愛屐憐猩魂，奪巵笑蛇足。",
            "桂漿有餘芳，桑落見重綠。",
            "諫遠衢尊投，法置酺飲讀。",
            "籌觥進蔌肴，流觴屏絲竹。",
            "未憂瓶罌罄，但費𠤷盥沃。",
            "勝事在園林，家務付兒僕。",
            "釀羔截肪乳，炰鳳泣脂玉。",
            "鍊句丹九轉，擒文泉萬斛。",
            "競詆酒中賢，祗堪帳下督。",
            "穿幘俯前案，障面厭方麴。",
            "吹不落眼花，歸去來籬菊。",
            "華胥國遨遊，無懷氏風俗。",
            "登詩壇爭長，破愁城相屬。",
            "二簋用坎四，三客敬需六。",
            "共樂時方清，誰言世之叔。",
            "相從孟公座，寧別輔氏族。",
            "一笑祝諸賢，行釂天家醁。"
        ],
        "title": "諸君和篇摩壘致師不容閉壁再繹前韵  其二",
        "id": "712f6b10-fe33-4c45-b598-5deed99dc2bc"
    },
    {
        "author": "鄭清之",
        "paragraphs": [
            "黄公辭酒壚，經笥捧便腹。",
            "讀書饑鳶聲，了了崇文目。",
            "陂澄萬頃波，巢寄一枝木。",
            "戲題百姓眼，自笑孤舘獨。",
            "轍涸聊相濡，神液未容漉。",
            "嘯歌匪彈劍，悁隘殊躄足。",
            "文織犧尊黄，句弦綺琴綠。",
            "不見蠏杯持，徒費爾雅讀。",
            "坐對罌卧牆，空有葉映竹。",
            "枯腸但茶搜，燥吻遲膏沃。",
            "主人如馬瘦，酒使欠猩僕。",
            "思折酤媼券，欲訪義漿玉。",
            "喟茲鯨吸量，眇矣龍驤斛。",
            "靈根日灌溉，詩課自程督。",
            "試當閲醫經，薄釀借神麴。",
            "共醉靈均絲，未問長房菊。",
            "飲興非有期，衣曬寧免俗。",
            "杯勺雖不勝，嘔泄聽隨屬。",
            "嬾疊陽關三，肯競梟博六。",
            "不飲但麥豆，頗勝劉文叔。",
            "醉騎黄犢孫，歸玩墨君族。",
            "子爲評酒名，擬號安晚醁。"
        ],
        "title": "再和戲黄玉泉",
        "id": "872568d0-60b8-4983-8250-05cb3f77c93c"
    },
    {
        "author": "鄭清之",
        "paragraphs": [
            "無詩不言酒，作賦真誑腹。",
            "未破公子慳，况與佳人目。",
            "壯心思擊壺，聖杯賡啄木。",
            "袖想胡旋雙，妝記摇手獨。",
            "賓筵乏酬獻，醴齊催泲漉。",
            "禰衡辦撾鼓，元崇方病足。",
            "曾無列屋粉，空韵梳鬟綠。",
            "百篇摘仙詠，十軸蒙溪讀。",
            "有美建安璩，競爽淇園竹。",
            "芒端寒燠轉，胸次古今沃。",
            "卧甕嗤舍郎，祭酒可令僕。",
            "時陳南北洗，頗醉東西玉。",
            "雖微醖五斗，端有才一斛。",
            "詩壇長齊盟，筆陣嚴總督。",
            "方將喝銀雲，未肯平封麴。",
            "宮宴看傳柑，帝歌須和菊。",
            "牛心固異撰，犢鼻且同俗。",
            "尊酒日相逢，我歌君爲屬。",
            "歡期踐三五，釀頃虧十六。",
            "酣暢嗟阮修，飲狂謝裴叔。",
            "漥尊留古製，長勺分魯族。",
            "居然同老襟，淺斟醽水醁。"
        ],
        "title": "謝葺芷和韵",
        "id": "4a05b291-5fe0-45c3-865c-83ff6e141b62"
    },
    {
        "author": "鄭清之",
        "paragraphs": [
            "鱣堂心醉經，精神應滿腹。",
            "溫飽非所志，飲食不以目。",
            "說詩稱解頤，善問待攻木。",
            "頗愁百斛量，孔庭惟立獨。",
            "俎豆答衛問，筐瓷欠鄒漉。",
            "曾子非養口，漆園且尊足。",
            "時於清夜分，酌以翠勺綠。",
            "聊澆磊磈胸，不廢吾伊讀。",
            "每篇亦作句，如對紀書竹。",
            "相逢蓋初傾，一別桑重沃。",
            "融尊慚坐滿，魯餽疎拜僕。",
            "衛生不自寶，抑首親患玉。",
            "囊無諛墓金，米乏佳傳斛。",
            "厨煙爨人凊，蔬課園夫督。",
            "粟缾收秫田，黍釀用陰麴。",
            "解同杜陵襟，期醉昌黎菊。",
            "赤手當縛菟，白眼謾嗔俗。",
            "莊虛左氏宴，觴肯西子屬。",
            "酒債負尋常，會期遭百六。",
            "要須中聖賢，庶以展伯叔。",
            "醉入無功鄉，醒豈屈原族。",
            "岸幘一笑粲，共賦醽酒醁。"
        ],
        "title": "謝鄭廣文和韵",
        "id": "9fd74938-7482-4689-bd8a-84fa2ee8cb8c"
    },
    {
        "author": "鄭清之",
        "paragraphs": [
            "怒蛙頻作灌夫駡，老鸛唯聞莊舄吟。",
            "麥熟只應呼快活，林間欠此一聲禽。"
        ],
        "title": "雨中即事簡二友  其一",
        "id": "b40c487a-2ff0-496a-9c93-57d9e98283fb"
    },
    {
        "author": "鄭清之",
        "paragraphs": [
            "舉頭但覺雲頭闇，移脚何曾雨脚乾。",
            "衣裌未便時衣褐，薄寒渾作晚秋看。"
        ],
        "title": "雨中即事簡二友  其二",
        "id": "e40f2162-3f27-4afb-914a-d14f253a949b"
    },
    {
        "author": "鄭清之",
        "paragraphs": [
            "鳩能喚雨復呼晴，日日長從屋角鳴。",
            "晴雨不應關汝事，强饒唇舌效君卿。"
        ],
        "title": "雨中即事簡二友  其三",
        "id": "04916fea-e90f-481e-8684-d1064f3afd16"
    },
    {
        "author": "鄭清之",
        "paragraphs": [
            "五月炎天正及時，輕絲扇子未曾持。",
            "殷勤寄語班姬道，只恐秋深却要伊。"
        ],
        "title": "雨中即事簡二友  其四",
        "id": "d443245c-f18a-4b14-a949-b3b661757e91"
    },
    {
        "author": "鄭清之",
        "paragraphs": [
            "籜龍厭俗託孫兒，隔砌相過人不知。",
            "借宅敲門太多事，胡床竟日對漪漪。"
        ],
        "title": "雨中即事簡二友  其五",
        "id": "f3d11a91-4eec-4b0c-a9a4-c3e5d7fe9b50"
    },
    {
        "author": "鄭清之",
        "paragraphs": [
            "鶑聲求友亂繅車，兀坐翻思二客佳。",
            "乞得晚晴紅照水，南坡東畔月侵階。"
        ],
        "title": "雨中即事簡二友  其六",
        "id": "95ca74b5-b3be-4a8e-a8cb-74faf40e110d"
    },
    {
        "author": "鄭清之",
        "paragraphs": [
            "雷伯四月瘖無聲，鳴鳩呼婦鳬浴晴。",
            "星如榝沙燈吐紅，羲和駕鞭乘赤明。",
            "稚秧針水未入種，秀麥浪畦猶督耕。",
            "香車不動百龍蟄，轉轆如織千蛇橫。",
            "愛民太守心語口，瘨我以旱寧無生。",
            "川靈有知龜亦許，異物蜿蜒歸掌撫。",
            "一雨果從方寸來，此念端誠本天與。",
            "但看父老歌豐年，不用兒童學皇舞。",
            "弭災肯效欒巴噀，哺民無異紫芝乳。",
            "一年事在阿堵中，四封笑溢迎門語。",
            "我州潴野同淮徐，公方有意六輔渠。",
            "上天下澤鍾惠施，千里波及皆君餘。",
            "蒙齋詩成虛齋和，我樂賦之如遂初。",
            "坐對聯珠飽官粟，但有歡喜無欷歔。",
            "祗今快續二賢詠，不須乞米移顔書。"
        ],
        "title": "客有誦袁蒙齋得雨酬倡之什輒賡元韵志喜也呈虛齋使君  其一",
        "id": "2b9c3d77-53d7-4001-af6e-8890ff18b45d"
    },
    {
        "author": "鄭清之",
        "paragraphs": [
            "媧石補天玻璃聲，遇坎爲雨離爲晴。",
            "金烏玉兔旁午出，百二十官稱常明。",
            "下土臣敢再拜問，誰主風雨催民耕。",
            "天江津河尾北見，玉井水漿參左橫。",
            "胡爲湯旱龜土坼，胡爲堯水魚頭生。",
            "孰令赤地星丈許，吭扼雷公仍背撫。",
            "孰令河鼓塞銀潢，勺水線流不輕與。",
            "孰令卷舌自張翕，孰令天雞自飛舞。",
            "雲師族聚曷遽散，電母兒號奚不乳。",
            "黑豬渡河去無迹，蒼龍銜珠噤弗語。",
            "朱鳥崛强王偃徐，烏龜縮頸老沮渠。",
            "夫君牋天帝馮怒，旱魃磔死不問餘。",
            "天街清潤聯璧珠，不爲乾封爲太初。",
            "一雨三日誰力歟，更唱迭和忘欷歔。",
            "歸之太守不肯有，欵乃聊代志喜書。"
        ],
        "title": "客有誦袁蒙齋得雨酬倡之什輒賡元韵志喜也呈虛齋使君  其二",
        "id": "756c3705-4cf8-41a8-a08b-bd3796a9f454"
    },
    {
        "author": "鄭清之",
        "paragraphs": [
            "豢龍作醢龍吞聲，天公憒憒迷雨晴。",
            "玉脂泣烹足媚嫵，苦酒五色生光明。",
            "龍雖神物畏饞吻，携朋去作天田耕。",
            "稚禾婉婉魚薧立，高原庚庚龜兆橫。",
            "漢家燮調豈無術，陰陽縱閉歸董生。",
            "□□□□□□□，□□□□□□□。",
            "我貧自笑一瓢許，瓶粟屢空慚釜與。",
            "彭澤曾無種秫資，沂水聊助詠雩舞。",
            "頗怪吹雲讀風訟，浪愁淅米繙危語。",
            "清時何事弘羊烹，善政端無甯虎乳。",
            "仁人拯溺非姑徐，亟挽天漢如决渠。",
            "我知造物識君意，十日一雨焉取餘。",
            "願君展此作霖手，蘇民旱徙扶黄初。",
            "在在京坻賦高廩，坐令歌頌銷欷歔。",
            "病坡作計羹玉糝，辟穀寧羨黄石書。"
        ],
        "title": "客有誦袁蒙齋得雨酬倡之什輒賡元韵志喜也呈虛齋使君  其三",
        "id": "a5426be8-ca4f-4ec9-b899-137d12fce23f"
    },
    {
        "author": "鄭清之",
        "paragraphs": [
            "賣葑千艘底處藏，媧天濯熱卧湖光。",
            "山雲既雨猶相逐，水草無花亦自香。",
            "野徑遍穿人借問，僧茶旋點客先嘗。",
            "翻思舉世趨炎者，誰識蘋風五月涼。"
        ],
        "title": "湖上口占",
        "id": "c955d9b5-c503-4a4c-b8ce-420dc567809c"
    },
    {
        "author": "鄭清之",
        "paragraphs": [
            "梅霖妬日强遮藏，西雨東邊漏隙光。",
            "黄口禽鳴應乳臭，白花梔坼似衙香。",
            "排根荷出憐嵇紹，遁迹蓴肥哂孟嘗。",
            "閑處便成清境界，底須沂水羨雩涼。"
        ],
        "title": "戲續前韵簡幕掾林治中",
        "id": "cb8fa569-f0d7-43c7-b97d-9f6d089e51d5"
    },
    {
        "author": "鄭清之",
        "paragraphs": [
            "長門思渴薦寒泉，浪讀松醪桂酒篇。",
            "數米釀來成玉液，傳家方秘出金川。",
            "白飛瓊斚應歸重，紅滴珠槽敢忌前。",
            "聊遣朋壺供一笑，平分風月晚凉天。"
        ],
        "title": "煮白酒送林治中",
        "id": "86842c50-e619-4368-aa3e-2d3559c93934"
    },
    {
        "author": "鄭清之",
        "paragraphs": [
            "人才百年能幾見，俗子一揖已累人。",
            "元溫亦知有此客，德操未省誰爲賓。"
        ],
        "title": "偶成呈林鄭二友兩絕  其一",
        "id": "5ced6367-4be9-4c50-a86a-9e7c660337b5"
    },
    {
        "author": "鄭清之",
        "paragraphs": [
            "聲名谷口吾宗秀，風調西湖我輩人。",
            "自是山巖着不得，天教蹔此伴閑身。"
        ],
        "tags": [
            "西湖"
        ],
        "title": "偶成呈林鄭二友兩絕  其二",
        "id": "58c470c0-f440-4e1c-8974-7f398dc37bb9"
    },
    {
        "author": "鄭清之",
        "paragraphs": [
            "君莫愁，君莫愁，不龜澼絖能封侯。",
            "君莫愁，君莫愁，腰六相印一敝裘。",
            "看渠涎顙與躄足，千金信矣壺中流。",
            "荻花江月正佳耳，青衫浪泣琵琶舟。",
            "短衣楚製乃翁喜，未必挽弓右丁字。",
            "貂蟬本是侍臣冠，有時出自兜鍪裏。",
            "雖然萬戶將軍臂，夜逢醉尉頭搶地。",
            "賣薪愚婦輕買臣，不信讀書有奇事。",
            "世間衆萬無定容，桃笙木棋唯所逢。",
            "秋來桂菊黄金叢，千機錦繡開芙蓉。",
            "西風也解作富貴，豈必桃李專春風。",
            "得時失據自甘苦，姑置是事天夢夢。",
            "君莫愁，君莫愁，雙手試捫舌在不。",
            "勸君勤買西湖船，打篷疎雨旗亭酒。"
        ],
        "tags": [
            "西湖"
        ],
        "title": "紹定閩寇平上功省府黄伯厚與焉余時在政事堂趙用甫掾西曹力言此文墨士請官以左選既而賞戾法迄授武階去歲戊戌用甫帥鄞乃來爲閫屬余浪跡湖山歲餘始一見稍稔接觴詠亹亹迫人間及前事有見晚恨余與之酒曰一文資直慁子然以人廢法雖相知如今日亦弗敢則笑而不怨赴調行在所贈以君莫愁之歌",
        "id": "76237a5f-b1e7-41ff-8f4a-13b8fabb0d33"
    },
    {
        "author": "鄭清之",
        "paragraphs": [
            "水滿橫塘占曉涼，蓮腮霞舉葉雲生。",
            "魚兒富貴真難比，翠蓋紅妝擁隊行。"
        ],
        "title": "家園即事十三首  其一",
        "id": "3d173ddf-e2d4-403e-86e0-685b8823d12d"
    },
    {
        "author": "鄭清之",
        "paragraphs": [
            "新竹地肥方怒長，幽花晚發自欣榮。",
            "飛來野蝶多情思，不逐蜻蜓點水輕。"
        ],
        "title": "家園即事十三首  其二",
        "id": "82676055-8ae9-449a-a322-3defbf769bc9"
    },
    {
        "author": "鄭清之",
        "paragraphs": [
            "池荷岸竹閟寒清，肱枕欹眠夢欲成。",
            "珍重西鄰知好事，隔河送過讀書聲。"
        ],
        "title": "家園即事十三首  其三",
        "id": "157e7e2a-b123-4114-accb-b00c64360503"
    },
    {
        "author": "鄭清之",
        "paragraphs": [
            "千巖萬壑自秋春，靜處觀山能幾人。",
            "疊得假山人競看，世間宜假不宜真。"
        ],
        "title": "家園即事十三首  其四",
        "id": "e7a284a1-ff79-407b-9129-415552e5cb63"
    },
    {
        "author": "鄭清之",
        "paragraphs": [
            "綠陰樂靜未號蟬，藕葉扶嬌汎水眠。",
            "輸殺蜂屯深閉壁，峙糧宿飽蜜中邊。"
        ],
        "title": "家園即事十三首  其五",
        "id": "51d0cc11-3a8a-4c58-af1f-bc6cc17540ce"
    },
    {
        "author": "鄭清之",
        "paragraphs": [
            "侏儒飽愧東方朔，嫗母呼回郭舍人。",
            "博局由來更勝負，雉盧那復較疎親。"
        ],
        "title": "家園即事十三首  其六",
        "id": "b429e45e-8456-42cc-ae35-9eac1c1898db"
    },
    {
        "author": "鄭清之",
        "paragraphs": [
            "早作南風午北風，暄涼翻手雨無蹤。",
            "田翁舉似霖霪日，脚踏鳴車笑殺儂。"
        ],
        "title": "家園即事十三首  其七",
        "id": "6ccd3f14-5b35-4f47-bfe8-d7f6316e4450"
    },
    {
        "author": "鄭清之",
        "paragraphs": [
            "書带環生繚岸青，葉間蟲篆學陽冰。",
            "墨池文冢非難化，芝菌從教子厚蒸。"
        ],
        "title": "家園即事十三首  其八",
        "id": "0556d9b4-9b15-4a43-986e-dd397558e4ec"
    },
    {
        "author": "鄭清之",
        "paragraphs": [
            "樹底鳴鳩相唯諾，花間飛蝶自綢繆。",
            "二蟲得失聊堪笑，鴻鵠誰能問弈秋。"
        ],
        "title": "家園即事十三首  其九",
        "id": "b85a096d-a785-4782-a5ff-20718dd75279"
    },
    {
        "author": "鄭清之",
        "paragraphs": [
            "游魚繞石日千里，反舌鳴聲已百能。",
            "老鶴易饑增廩稍，乳鷄勤哺領孫曾。"
        ],
        "title": "家園即事十三首  其一○",
        "id": "d2ea8d52-de20-4f6f-9961-78690d4f338c"
    },
    {
        "author": "鄭清之",
        "paragraphs": [
            "客有可人君子竹，書無同至大王風。",
            "此風此竹堪誰共，着得茶經桑苧翁。"
        ],
        "title": "家園即事十三首  其一一",
        "id": "d37d12d7-ebba-43b6-aa2d-d2df3acbd543"
    },
    {
        "author": "鄭清之",
        "paragraphs": [
            "人心似鐵爐猶在，世事如棋路不移。",
            "閑著目光牛背上，英雄千古竟兒嬉。"
        ],
        "title": "家園即事十三首  其一二",
        "id": "c4651d9b-ce69-496c-98b7-e7dec3b5cdea"
    },
    {
        "author": "鄭清之",
        "paragraphs": [
            "老紅擬佔春光住，嫩綠枝頭更嬌妬。",
            "隨風宛轉未肯落，猶作霓裳羽衣舞。"
        ],
        "title": "家園即事十三首  其一三",
        "id": "bdcfa87b-85a1-4c4f-abae-4b0b25f7b7dc"
    },
    {
        "author": "鄭清之",
        "paragraphs": [
            "樂天故不憂，作德心逸休。",
            "鷄蟲笑杜甫，蝴蝶夢莊周。",
            "苛政猛於虎，蹊田奪之牛。",
            "書傳亂人意，周易在床頭。"
        ],
        "title": "家園即事",
        "id": "2aea7923-de67-48a8-94d6-4424e924f8f1"
    },
    {
        "author": "鄭清之",
        "paragraphs": [
            "恭惟上明聖，宵旰親政初。",
            "朝有快活貫，野無薄笨車。",
            "我獨何因緣，濫持鈞與樞。",
            "妄意在人物，搜羅到巖墟。",
            "穆之百函至，酬答疲卷舒。",
            "雖云得梗概，詎必相賢愚。",
            "君時藹廉譽，一再登除書。",
            "公牘耻私謝，直語非貢諛。",
            "尚無赫蹏牋，而况雙鯉魚。",
            "元龍一世豪，名下定不虛。",
            "我歸海之濱，偃息田園居。",
            "生平舊交游，相忘付江湖。",
            "軍將忽打門，君書來自吳。",
            "瓿藁富鴻筆，硯銘出龜趺。",
            "興懷向㵳泬，論文逮荒疎。",
            "自言久愛敬，今始通勤渠。",
            "不爲熱翕翕，不爲暖姝姝。",
            "云何好尚真，夐與世俗殊。",
            "意者元城賢，待以涑水迂。",
            "獸旗畫星壤，龍藩開玉符。",
            "老我嘆蒲柳，投閑託枌榆。",
            "味言喜啖蔗，秀句嫌催租。",
            "的知我輩人，調度非轅駒。",
            "子長固多愛，舍菀乃集枯。",
            "梅花倚瘦竹，清芬借敷與。",
            "常恐硬黄紙，喚歸翔紫廬。",
            "問君立朝節，蹇諤辛毗裾。",
            "問君治理效，所至桐鄉朱。",
            "正爾澤東履，俄然移右扶。",
            "借留此截鐙，來暮彼歌襦。",
            "譬之絳霄雲，來往本自如。",
            "君亦何心哉，此事姑置諸。",
            "但惜君去我，有唱誰和余。",
            "寒山尚餘雪，江闊征帆孤。",
            "揮毫寫別恨，臨風獨躊躇。"
        ],
        "title": "詩別可齋陳制置移鎮吳門",
        "id": "5ccb0cff-d3b3-4313-8636-a392fba9bc72"
    },
    {
        "author": "鄭清之",
        "paragraphs": [
            "可齋嚴冷如古書，莊語敢下鉛與朱。",
            "讀之不厭味有餘，簫韶聞奏愁爰居。",
            "文墨政事同機樞，照人炯炯懸冰壺。",
            "昆弟親我同二蘇，對床風雨夜夢俱。",
            "別來半歲意鬰紆，頼有二客能從余。",
            "或寄可齋雙鯉魚，道甫問訊今何如。"
        ],
        "title": "懷可齋簡林鄭二從事",
        "id": "a9cb39e8-c16a-468b-ab26-a918a6eaaee9"
    },
    {
        "author": "鄭清之",
        "paragraphs": [
            "蜜蜂家計千頭奴，日併花課供蜜租。",
            "粉紅黄白各本色，擁腫雙脚尻爲車。",
            "採花歸來不知數，一一到門如合繻。",
            "方春乳房湧金屋，子弟分王遣之國。",
            "廣輪處處成甘州，饞口嚌嚅不遺力。",
            "蜜脾割盡刲蠟膚，畢歲辛勤用謀食。",
            "秋深冬早未見春，嗅芳咀華來藻蘋。",
            "釀成餱糧香滿室，日日飽衙知愛君。",
            "問誰食蜜還主臣，阜財富國今何人。"
        ],
        "title": "乍晴觀蜂房戲占",
        "id": "9f40663b-b698-4d83-98f2-4bf9397ed8e6"
    },
    {
        "author": "鄭清之",
        "paragraphs": [
            "月腹一寸能郭索，黄流在中自濡殻。",
            "蝤蛑可是丈人行，螃蠏眡之師長伯。",
            "二眸挺出勝怒蛙，八跪前驅非屈蠖。",
            "笑令樊噲自橫行，何用呂布須急縛。",
            "餔糟啜醨乃吾味，嚼齒穿齦未渠惡。",
            "屬厭祗覺一解勝，效美不辭雙距落。",
            "蔡謨但記尊足存，孫卿不悟鐵成錯。",
            "謾誇右手亦持螯，水中之怒無乃虐。",
            "梁王葅醢猶至今，千古吁嗟漢恩薄。",
            "玉柱江{搖扌=虫}酒半酣，銀絲鯽魚膾新斫。",
            "此非不足君所邪，斶顧居貧未能學。",
            "蟲魚瑣碎熟爾雅，麯生逢之三距躍。",
            "太真小物自足佳，葺芷一笑爲飛白。"
        ],
        "title": "糟蟚蚏送葺芷",
        "id": "44e18306-2690-4418-bcf8-2235d338ead3"
    },
    {
        "author": "鄭清之",
        "paragraphs": [
            "海塗之人暗摸索，如龜自遮聊以殻。",
            "沈湘雖避屈三閭，斷髮奈逢吳太伯。",
            "周官自詭蠯蠃蚔，羲經敢並龍蛇蠖。",
            "嫗妃投甕甘骨醉，舌味無心寧法縛。",
            "黄詩未足助盤飧，吳稻詎能爲歲惡。",
            "尊前介士尚錚錚，海底漫郎終落落。",
            "帛聲試聽響犀瓠，玉指爲渠代金錯。",
            "掩羣而取僅遺小，誰念坑降秦政虐。",
            "二螯六跪冒族姓，穴居頗笑鄰之薄。",
            "縱令臏足亦可喜，中有妙解木應斫。",
            "賸擬新篘問揚字，先賦南烹仰韓學。",
            "蠔山馬甲不易致，岸下紫鱗方牣躍。",
            "主人鸛鶴真耐痛，笑許子彭如水白。"
        ],
        "title": "再和且答索飲語",
        "id": "19a33161-f130-4592-b396-b0070e087dac"
    },
    {
        "author": "鄭清之",
        "paragraphs": [
            "我如杜甫逢王翰，君似梁鴻領孟光。",
            "花竹自慚非獨樂，杼機聊喜聽鄰牆。",
            "賦成寧笑老傖父，甕熟定容同舍郎。",
            "他日楊花飛燕子，可能長記陸宣莊。"
        ],
        "title": "鄭德言暫館于別墅",
        "id": "8445d7a9-efac-4577-9a21-83bc2fd7557f"
    },
    {
        "author": "鄭清之",
        "paragraphs": [
            "五物中間着一翁，園廛隨分可支筇。",
            "章施采服花妝露，戛擊鳴球竹嘯風。",
            "疎種密栽觀木漸，淺流深浚養泉蒙。",
            "眼前丘壑無佳句，自哂詩腸苦未窮。"
        ],
        "title": "安晚偶成",
        "id": "81cb0feb-215c-40e1-bd33-94a26ce32fe6"
    },
    {
        "author": "鄭清之",
        "paragraphs": [
            "帝遣夫君侍玉除，籋雲飛上駕龍駒。",
            "兵談蹔此棲油幕，荷隰居然見子都。",
            "風牖喜便鴻案舉，月臺長對兔輪孤。",
            "孟嘗幸舍非吾事，徒愧荀林爲送孥。"
        ],
        "title": "和鄭制幹遷居",
        "id": "a4b68cee-d803-4c2d-ad74-efa57e957d51"
    },
    {
        "author": "鄭清之",
        "paragraphs": [
            "平生愛山林，里居想王屋。",
            "孤月自無朋，斷雲曾不族。",
            "詎知莊遵市，儵有賈誼卜。",
            "西河就索居，漆園問尊足。",
            "翟門羅可去，軻宅仁已熟。",
            "似聞結駟多，每見後騎屬。",
            "魯臺時遣餽，監侯已發粟。",
            "競歡王儉蓮，肯問顔公粥。",
            "家貧願鄰富，蒹葭欣倚玉。",
            "頗容滑稽叟，來簉堂上燭。",
            "猶能辨絲簧，漸近不如竹。",
            "濁醪慁兵醖，庸行參聖讀。",
            "願爲善頌禱，既醉備五福。",
            "謀婦擬提壺，敲門驚啄木。",
            "持螯兩從事，來就桑下宿。",
            "美味均適口，雙明喜增目。",
            "命駕匪千里，星言媿不夙。",
            "聯句乏追韓，補詩聊繼束。",
            "終當效樂天，駱馬爲酒鬻。"
        ],
        "title": "和鄭制幹謝借居且惠朋樽醉螯詩",
        "id": "9726d6e3-5208-4c50-bd0e-c75c2e1914a9"
    },
    {
        "author": "鄭清之",
        "paragraphs": [
            "並海危峰駕六鼇，招提深處綠周遭。",
            "樛松直上睡龍起，怒瀑飛來風虎嘷。",
            "坐向亭空雲作伴，待看身與月爭高。",
            "山靈意我酬清賞，爲酌冰泉讀楚騷。"
        ],
        "title": "題雪竇千丈巖",
        "id": "573c1104-e220-420a-8f84-4ebb063ee7f0"
    },
    {
        "author": "鄭清之",
        "paragraphs": [
            "豺狼當道實堪嗔，就乳於菟笑楚臣。",
            "馮婦下車宜衆說，將軍射石見心真。",
            "渡河應避馮河勇，搏獸終歸舞獸仁。",
            "他日朕虞須命益，九官濟濟定相親。"
        ],
        "title": "林治中近有捕虎之役調以拙詩",
        "id": "ee164d4f-be00-464b-a583-92af1273cecd"
    },
    {
        "author": "鄭清之",
        "paragraphs": [
            "展也虞朝庶績熙，合修厥貢暨熊貍。",
            "兕容于野雖非地，豹澤其文似識時。",
            "毛革正須供有用，血牙安事殺爲嬉。",
            "國僑惠政人誰犯，虎聽多應謝子皮。"
        ],
        "title": "比以拙詩戲調張籍不知作者已盈軸矣輒和兩韵  其一",
        "id": "003a6c28-1e62-44e8-8132-51906f35d4cd"
    },
    {
        "author": "鄭清之",
        "paragraphs": [
            "虓虎寧如龜有知，陸行端自觸危機。",
            "縛渠呂布還須急，驅以王尋謾失威。",
            "肯使黔馿呈短技，直教獵騎合邊圍。",
            "惡盈詎必分人獸，猛獲終擒自衛歸。"
        ],
        "title": "比以拙詩戲調張籍不知作者已盈軸矣輒和兩韵  其二",
        "id": "83fb4883-aba4-4942-9af8-0a05be5eed6f"
    },
    {
        "author": "鄭清之",
        "paragraphs": [
            "洗出金灘鎖骨沙，種成老樹競槎牙。",
            "冰霜歷盡肌生玉，窗牖寒深影到紗。",
            "舊歲枝頭新歲景，十分好處一分花。",
            "誰言冷圃惟秋菊，春意撩人乃爾耶。"
        ],
        "title": "圃中問訊梅友老榦疎花有足喜者",
        "id": "f99e51b3-6fab-4fdd-b86c-e0073b006896"
    },
    {
        "author": "鄭清之",
        "paragraphs": [
            "直道何曾較尺尋，昔賢垂範到斯今。",
            "臯謨勉勉歌元首，說誨言言沃朕心。",
            "幸遇千齡開聖治，頃塵三事愧宵箴。",
            "奎文衣被真難報，盥誦新詩愛助深。"
        ],
        "title": "謝徐德夫右司和御製賜詩  其一",
        "id": "94ca393a-dd06-461a-9dcd-648591e4723a"
    },
    {
        "author": "鄭清之",
        "paragraphs": [
            "朅來林下破天慳，要使明詩見一閑。",
            "齒屐印苔春縱步，頸壺蒸粟晚加餐。",
            "夢魂飛到味書閣，世路牢封函谷關。",
            "翻笑醉翁猶未醉，黄金白鬢詫腰環。"
        ],
        "title": "謝徐德夫右司和御製賜詩  其二",
        "id": "13117a12-1be1-4af7-95bd-b6dadb9bfbff"
    },
    {
        "author": "鄭清之",
        "paragraphs": [
            "擘天滕六勇如貔，移下瓊臺撲凸奇。",
            "老盡青山真是幻，從渠白戰更無詩。",
            "馮闌且喜明雙目，嘶騎寧愁到十眉。",
            "羔酒不妨敲竹韵，園林正好樂清時。"
        ],
        "title": "和林治中雪詩五首  其一",
        "id": "048d5683-bb1d-4fb2-92c4-c27639ac8f88"
    },
    {
        "author": "鄭清之",
        "paragraphs": [
            "兒嬉犯凍搦文貔，怒眥張唇狀崛奇。",
            "圖得形模規婦笑，絕憐冷落賦翁詩。",
            "幕談多暇堪娛目，喜色排寒爲上眉。",
            "頗念袁安正高卧，柮柴煨芋了年時。"
        ],
        "title": "和林治中雪詩五首  其二",
        "id": "ed05263f-e3f6-45f7-ac51-20d81acd8078"
    },
    {
        "author": "鄭清之",
        "paragraphs": [
            "鹽虎模糊懵豹貔，玉峰高並自多奇。",
            "春先北苑供花事，夜入西淮奏雅詩。",
            "銀闕勢增開雉尾，賀班香近列蛾眉。",
            "看君來歲賡酬筆，移在儀曹進表時。"
        ],
        "title": "和林治中雪詩五首  其三",
        "id": "d03d77ef-3331-449c-a59f-d9462b0d346c"
    },
    {
        "author": "鄭清之",
        "paragraphs": [
            "白旄麾遍牧郊貔，羽扇分飛更出奇。",
            "凍裂弓鍪元濟縛，嚙殘氈毳子卿詩。",
            "蘆花夜月凝湓口，梅玉春風侈蜀眉。",
            "一幅溪藤知幾返，鏤冰冷語不驚時。"
        ],
        "title": "和林治中雪詩五首  其四",
        "id": "795f49e0-a099-4a60-9994-d42a8792b09e"
    },
    {
        "author": "鄭清之",
        "paragraphs": [
            "貙貗甝狒貊貛貔，獵騎漫山伏正奇。",
            "瘃手草成熊舘賦，掩羣驅入兔罝詩。",
            "獸奔駭類淮淝口，狐媚讙摧虢國眉。",
            "滕六倚渠真誤事，大寒不出是知時。"
        ],
        "title": "和林治中雪詩五首  其五",
        "id": "fc7f4431-4fea-43f4-9325-608d39a1343c"
    },
    {
        "author": "鄭清之",
        "paragraphs": [
            "組練橫陳壯士貔，想因舞羽去窮奇。",
            "千山白髮存公道，十日清吟費老詩。",
            "待伴易銷春有脚，交光最勝月如眉。",
            "只愁無著梅花處，東絹平章付伯時。"
        ],
        "title": "因會來詩再賡元韵",
        "id": "3085cd10-43b4-4cc7-85d8-c4b3c31159ab"
    },
    {
        "author": "鄭清之",
        "paragraphs": [
            "莫搜險韵續貒貔，雪景須知雪後奇。",
            "日絢寒光莊浄界，梅將真色薦新詩。",
            "試敲折竹煎茶舌，旋覓遥岑出黛眉。",
            "油幕輸君談笑樂，聖杯正是一中時。"
        ],
        "title": "續詩之寵依韵以謝",
        "id": "504657bd-751d-4cbb-9fe7-1167f9b552d9"
    },
    {
        "author": "鄭清之",
        "paragraphs": [
            "惠中秀外更清便，婭姹嬌羞二八年。",
            "無奈畏塗生衽席，寧教寒夜折冰綿。",
            "遣來勣嫗知君狀，擬伴涪翁到曉天。",
            "只恐磚花陶學士，風流未了續膠緣。"
        ],
        "title": "村邊以湯婆樣惠示與詩俱來依元韵",
        "id": "ffa0f959-2de2-4e8d-b7fd-2a7cedde770a"
    },
    {
        "author": "鄭清之",
        "paragraphs": [
            "閑身惟向靜中便，莫景侵尋絳縣年。",
            "失解真精昏默默，且觀玄牝息綿綿。",
            "溫柔鄉裏誰能老，冷澹生涯別有天。",
            "笑撫脚婆爲法喜，漆園何必問經緣。"
        ],
        "title": "再和村邊解嘲  其一",
        "id": "ae1b8f4a-f309-428c-ba44-ef9e62cf14c4"
    },
    {
        "author": "鄭清之",
        "paragraphs": [
            "暖足番君老更便，摩挱笑問阿婆年。",
            "聊吟夜月移花影，肯向春風逐柳綿。",
            "自有散花居丈室，何妨姹女共壺天。",
            "鉛華列屋諸君事，乞與寒梅了世緣。"
        ],
        "title": "再和村邊解嘲  其二",
        "id": "2e887707-0493-45e9-b4eb-82031990ad9d"
    },
    {
        "author": "鄭清之",
        "paragraphs": [
            "造化真機動靜便，誰云巧智可同年。",
            "藍田日暖煙生玉，閩嶠霜濃木有綿。",
            "萬象爲春皆是物，一花不實豈其天。",
            "吾身太極元同運，陽長陰消在所緣。"
        ],
        "title": "再和村邊解嘲  其三",
        "id": "3e033a2e-963f-45e8-9ae2-042362e06ada"
    },
    {
        "author": "鄭清之",
        "paragraphs": [
            "我貧每笑齊之斶，晚食雖甘未忘肉。",
            "梅肥尚餘風折綠，溟涬餐英命騷僕。",
            "藩籬剟彼羝角觸，送似玉堂如楚束。",
            "惡詩聊賦徐凝瀑，妙句飛來漱鳴玉。",
            "曾無導吏隨賈餗，坐遣跛奚委葵菽。",
            "茁芽勤視緣坡竹，期飫伯仁空洞腹。",
            "書腸膏腥士之辱，得魚不敢餉羊續。",
            "要知菜味勝山谷，步趨强顔髮曲局。",
            "盤有美茹無不足，陋矣王芻箋衛奧。"
        ],
        "title": "和葺芷筍詩",
        "id": "ea55c96f-398e-4a55-90c3-400277de2ddb"
    },
    {
        "author": "鄭清之",
        "paragraphs": [
            "平明對鏡良獨難，子能脫屣彈指間。",
            "戲視此身如髦蠻，冠巾擺落逃繻關。",
            "千鈞强弩一笑彎，萬錢買盡江南山。",
            "厭渠世路車輪殷，赤脚健倒苔痕斑。",
            "參寥佛印若是班，江湖風月不汝慳。",
            "汝狂方醒衆所讙，我獨見之爲三嘆。",
            "辨詰孔釋語可刪，白雲深處輸君閑。"
        ],
        "title": "贈許石田爲僧",
        "id": "b3f1b3b1-5291-4d24-971b-50df6b582ef0"
    },
    {
        "author": "鄭清之",
        "paragraphs": [
            "飯罷茶來手接時，箇中日日是真機。",
            "建溪顧渚君休問，冷暖如魚只自知。"
        ],
        "title": "和敬禪師茶偈  其一",
        "id": "1ea094ba-b973-4002-ae75-250a2ca8fc20"
    },
    {
        "author": "鄭清之",
        "paragraphs": [
            "睡蛇纏繞黑甜時，棒喝全提落鈍機。",
            "管取一甌先着到，三更日出有誰知。"
        ],
        "title": "和敬禪師茶偈  其二",
        "id": "68e035f1-46cb-4729-93e0-9a85d3f96bc8"
    },
    {
        "author": "鄭清之",
        "paragraphs": [
            "魚鼓纔休客至時，摸頭元是最先機。",
            "不須吸盡西江水，一滴曹溪味便知。"
        ],
        "tags": [
            "长江"
        ],
        "title": "和敬禪師茶偈  其三",
        "id": "f0ffab5a-9e56-4fe2-84cb-f67fe3037be2"
    },
    {
        "author": "鄭清之",
        "paragraphs": [
            "問訊瞿曇老比丘，靈山何似雪山頭。",
            "笑翁底事真堪笑，面似靴皮笑未休。"
        ],
        "title": "贈育王堪笑翁",
        "id": "43ff4cc1-9aca-4322-bbab-efa444635c6e"
    },
    {
        "author": "鄭清之",
        "paragraphs": [
            "活計園蔬日日新，杜陵差慰婦長貧。",
            "旱薑水芋年時熟，春薤秋菘意味真。",
            "畦甕賸分三伏雨，露根常占百花晨。",
            "荷鋤未省勤耕稼，猶愧師門學圃人。"
        ],
        "title": "蔬圃",
        "id": "70782aeb-3057-447e-aef7-edf18dcf08d2"
    },
    {
        "author": "鄭清之",
        "paragraphs": [
            "旌車勤雨拂參旗，大士圓通現白衣。",
            "爐穟輕煙方先路，雷門急令已宣威。",
            "爲霖賸作西成計，書歲誰云大有稀。",
            "賢守劬躬民國念，食言應笑魯臣肥。"
        ],
        "title": "和林倅賦郡守隨車雨",
        "id": "1879f2c1-a924-42f3-a588-4d6108e8d3de"
    },
    {
        "author": "鄭清之",
        "paragraphs": [
            "閲盡恒河水上波，聲塵何似泡漚多。",
            "還師拍板鉗鎚後，更唱誰家別調歌。"
        ],
        "title": "和白雪老禪二偈  其一",
        "id": "99dc8499-1c41-4081-8047-6881e8a9c6c0"
    },
    {
        "author": "鄭清之",
        "paragraphs": [
            "簷鐸吟風月半凹，黄金布地欠誅茅。",
            "三更出日真光景，大好欽身正笠包。"
        ],
        "title": "和白雪老禪二偈  其二",
        "id": "53e52d01-db9c-410b-8200-0a48146f44ff"
    },
    {
        "author": "鄭清之",
        "paragraphs": [
            "貫休齊己唐詩人，當時逸氣凌簪紳。",
            "聲名亹亹逼甫白，幽蘭直與梅爭春。",
            "誰知北面石霜老，服勤杖屨皆終身。",
            "二公所得當蓋世，英詞傑句風中塵。",
            "至今傳者以詩重，妙處反爲詩所湮。",
            "弄翰戲墨雖佛事，炊沙作糗成饑嗔。",
            "不欲詩工與字巧，緒餘能奪道之真。",
            "心宗一了萬法具，辯才飛轉陶家輪。",
            "君不見阿難多聞及辯慧，呪語要敵摩伽神。"
        ],
        "title": "靈隠慧上人惠詩爲古風以贈",
        "id": "e59c7ade-c55d-471d-bcaf-07cbd8856cc2"
    },
    {
        "author": "鄭清之",
        "paragraphs": [
            "二老毫端一滴曹，喚醒䆿語沒忉忉。",
            "更無慧可安身處，作麽當時立得牢。"
        ],
        "title": "天育二老禪惠示經佛偈答以十詩  其一",
        "id": "05c83ea6-d545-44fb-9626-8e0f632d9531"
    },
    {
        "author": "鄭清之",
        "paragraphs": [
            "餘塵明極强分離，菩薩如來是阿誰。",
            "既道本來無一物，將何芥子納須彌。"
        ],
        "title": "天育二老禪惠示經佛偈答以十詩  其二",
        "id": "9ca6486f-f060-4162-8ec8-4f868c290e94"
    },
    {
        "author": "鄭清之",
        "paragraphs": [
            "龍宮海藏自分明，搕{撟扷/韭}灘頭一任傾。",
            "因果若還終不昧，政須防作野狐鳴。"
        ],
        "title": "天育二老禪惠示經佛偈答以十詩  其三",
        "id": "15d2b617-50bb-4db1-a157-11213ac83f9d"
    },
    {
        "author": "鄭清之",
        "paragraphs": [
            "書經猶有遮箇在，畫佛何曾夢見來。",
            "玲石玉峰雷雨過，梅花昨夜一枝開。"
        ],
        "title": "天育二老禪惠示經佛偈答以十詩  其四",
        "id": "3b757d02-4056-4e64-b3e4-d1b42c576eb5"
    },
    {
        "author": "鄭清之",
        "paragraphs": [
            "三經已是太多羅，州去休休更問婆。",
            "箇裏幸然無一事，何須終日把磚磨。"
        ],
        "title": "天育二老禪惠示經佛偈答以十詩  其五",
        "id": "9cffa431-ed17-423f-a7ca-f5a91aa442a9"
    },
    {
        "author": "鄭清之",
        "paragraphs": [
            "四十劫來閑坐休，忽拋長舌閙籃頭。",
            "若言面壁爲心法，瞿老還輸第一籌。"
        ],
        "title": "天育二老禪惠示經佛偈答以十詩  其六",
        "id": "c1ca321e-cf7c-478c-ad28-1910e03cce54"
    },
    {
        "author": "鄭清之",
        "paragraphs": [
            "懵懂維摩不二門，畧無遺囑付兒孫。",
            "普賢若匪剛饒舌，此事如何更吐吞。"
        ],
        "title": "天育二老禪惠示經佛偈答以十詩  其七",
        "id": "9f44924b-d129-4133-b3c1-569bc11f781a"
    },
    {
        "author": "鄭清之",
        "paragraphs": [
            "老胡無聖亦無言，驀指虛空喚作禪。",
            "掌血條痕無着處，教誰白地患青顛。"
        ],
        "title": "天育二老禪惠示經佛偈答以十詩  其八",
        "id": "bf32b0c8-9675-4ff9-9801-195505c36ea2"
    },
    {
        "author": "鄭清之",
        "paragraphs": [
            "般柴運水老龐禪，佛法無多在密邊。",
            "餠汝將來還與汝，因師交點更團圓。"
        ],
        "title": "天育二老禪惠示經佛偈答以十詩  其九",
        "id": "44219118-ac67-483b-b40e-0a2e6e984b33"
    },
    {
        "author": "鄭清之",
        "paragraphs": [
            "生老年來病已深，灸瘢着艾復難禁。",
            "六根四大元無有，何處求師下一鍼。"
        ],
        "title": "天育二老禪惠示經佛偈答以十詩  其一○",
        "id": "13d30097-93f8-4bdd-b7d6-f7a4b58a03dd"
    },
    {
        "author": "鄭清之",
        "paragraphs": [
            "具足圓通性，一念本昭徹。",
            "佛我與信心，是三無差別。",
            "凡人未見聖，如渴以河說。",
            "佛身忽現前，如水印秋月。",
            "心精自開遮，見根匪優劣。",
            "念中有大士，珠瓔百寶結。",
            "補陀洛伽相，在在猶日揭。",
            "是名爲正觀，倒想作奇絕。",
            "稽首圓通尊，茲念無起滅。",
            "非相亦非念，不盈復不闕。",
            "唯然觀自在，無眼耳鼻舌。"
        ],
        "title": "鄭德言親睹洛伽觀音相遂依所見繪畫朝夕嚴奉且求贊語敬題其旁",
        "id": "0fb5c255-441b-434a-8197-5cb1b0f90979"
    },
    {
        "author": "鄭清之",
        "paragraphs": [
            "昌黎先生入山裏，大顛牢把數珠子。",
            "松下經函着浄瓶，照管習之翻却水。",
            "丞郎滿檐江西禪，行行勘辯撩天鼻。",
            "偃溪爛嚼雪窗紙，換却舌頭別參起。"
        ],
        "title": "拙偈調偃谿上人",
        "id": "00548412-4a9e-4a0f-9361-a55ef796b153"
    },
    {
        "author": "鄭清之",
        "paragraphs": [
            "佛法方當惡劇時，偃溪笑裏袖鉗鎚。",
            "不教管領千雲衲，打徹頭關更問誰。"
        ],
        "title": "雪窗董寺丞將指平讞安晚來訪因舉似偃溪爲下一則語",
        "id": "84df3a28-59d3-43b0-9462-ab00c8ffec5d"
    },
    {
        "author": "鄭清之",
        "paragraphs": [
            "世路機心走兔迒，雪窗一縷不遮藏。",
            "籋雲梯月真游戯，茅舍何曾外玉堂。"
        ],
        "title": "簡雪窗董寺丞  其一",
        "id": "fdfea100-d6ee-4ed9-9dc0-7648ad5c27a6"
    },
    {
        "author": "鄭清之",
        "paragraphs": [
            "聖賢事業在心槃，禹稷顔回豈異觀。",
            "世故波瀾同起滅，姓名千古要清寒。"
        ],
        "title": "簡雪窗董寺丞  其二",
        "id": "c1e43608-071a-46ca-bf69-c6bd43de2090"
    },
    {
        "author": "鄭清之",
        "paragraphs": [
            "顛風橫雨窮山秋，樵青弛檐車停輈。",
            "松聲撼空吼萬牛，轟豗勢欲傾不周。",
            "晨雞扼吭喑且愁，百鳥何敢相喧啾。",
            "恍疑趙壁環諸侯，呼聲動地鏘弓矛。",
            "又疑變化鵾鵬儔，垂天鼓翼南溟陬。",
            "或者挽翻河漢流，電飛霆擊龍蛟虬。",
            "不然火烈陸渾丘，天跳地踔啼熊猴。",
            "狂吞很吐山裂鳩，大音奔騰怒相投。",
            "夢中驚迴仙枕游，分明夜宿浙江頭。",
            "三更潮水掀柁樓，蒼茫起坐擁黄紬。",
            "觸屏喚作錢塘舟，此身端坐巖之幽。",
            "如何兩耳不自由，乃與喧寂爲湛浮。",
            "影蛇石虎以妄求，世間萬事浪喜憂。",
            "大學能定心逸休，疾雷破柱方夷猶。",
            "直須養浩師孟鄒，風止韵作商聲謳。"
        ],
        "title": "山間大風雨晝夜不止聞松聲撼床戲成拙語謾錄呈葺芷參溪",
        "id": "02bd5229-4522-4da3-85a7-a5ca1e7fffff"
    },
    {
        "author": "鄭清之",
        "paragraphs": [
            "勝地來休沐，山程懶忌前。",
            "草堂新杜曲，詩格舊臨川。",
            "客乘千珠履，翁琴百澗泉。",
            "參尋幽路滑，空想石頭禪。"
        ],
        "title": "和複岫庵賡酬之什  其一",
        "id": "1dc96efe-f5d2-445f-89da-887668252e53"
    },
    {
        "author": "鄭清之",
        "paragraphs": [
            "大雅千巖秀，清標萬玉前。",
            "醉扶有宗武，屬和得師川。",
            "境勝堪鋤月，詩香可釀泉。",
            "竹林風度在，枯坐笑僧禪。"
        ],
        "title": "和複岫庵賡酬之什  其二",
        "id": "0b5a1cbe-c150-45bc-9648-a6263e8a037a"
    },
    {
        "author": "鄭清之",
        "paragraphs": [
            "多生菜氣粥魚僧，味菜還如好色登。",
            "戲學挑根和露煮，正堪摘稻配香蒸。"
        ],
        "title": "和趙從道賦菜畦春富貴  其一",
        "id": "3dae4ce9-156c-443c-93f2-5fcc266867e8"
    },
    {
        "author": "鄭清之",
        "paragraphs": [
            "芝田不減商山樂，蔬食誰言孔色矜。",
            "蒲筍祗應維蔌美，鏤鍚何必羨韓膺。"
        ],
        "title": "和趙從道賦菜畦春富貴  其二",
        "id": "4bca636a-0adc-49b5-8c28-cd2012e5afbb"
    },
    {
        "author": "鄭清之",
        "paragraphs": [
            "玉壺仙骨産蓬萊，客授京璜雋武開。",
            "曾向西山傳墨印，好遊東觀籋蘭臺。",
            "青雲直上輕餘子，黑髮誰量未易才。",
            "側耳韶簫充雅奏，願同觀樂詫州來。"
        ],
        "title": "送林教授行  其一",
        "id": "266a4c19-3549-4368-a23d-0b483b0c56e2"
    },
    {
        "author": "鄭清之",
        "paragraphs": [
            "石鼎煎茶午夢醒，羊腸怕聽繞車聲。",
            "剡舟忽至驚安道，漢使新招別子卿。",
            "交誼從君知絕俗，凋年如我最關情。",
            "鸞凰先路爲時瑞，肯卜筵篿訴獨清。"
        ],
        "title": "送林教授行  其二",
        "id": "a83b5c17-9569-4288-ba5b-cc1d62bd1d07"
    },
    {
        "author": "鄭清之",
        "paragraphs": [
            "橫塘雨過水初平，浪影窺窗一孔明。",
            "籬下觸羝五鹿角，林間反舌百禽聲。",
            "柳公權可送行客，梅子真能寬渴兵。",
            "誰道夏園無所有，蓮花端可傲張卿。"
        ],
        "title": "安晚園戲占",
        "id": "14293718-b556-42fb-aec9-f9f608c62241"
    },
    {
        "author": "鄭清之",
        "paragraphs": [
            "安晚閑身晚更安，蛩宵無夢落金鞍。",
            "通心白髮難爲染，對面青編儘耐看。",
            "多謝紫萸占老健，喜招黄菊伴秋寒。",
            "江城借黓生輕暖，忽有鳴蛙却爲官。"
        ],
        "title": "九日即事  其一",
        "id": "9b5b6370-55b3-4e7a-ac6c-a2ce331ac120"
    },
    {
        "author": "鄭清之",
        "paragraphs": [
            "甕畦籬戶小園林，獨鶴相陪省一琴。",
            "老眡官年從實錄，貧依國息寄橫金。",
            "詩盈弓力猶能寸，客值騷醒且枉尋。",
            "楓葉似知酤令緩，漂摇醉臉出牆陰。"
        ],
        "title": "九日即事  其二",
        "id": "f36ad2bb-8bbc-44c3-ae8e-acc09b896ab9"
    },
    {
        "author": "鄭清之",
        "paragraphs": [
            "童孫競爽祝雞翁，點勘凡將句讀中。",
            "戲指丈兄誇少壯，嬾推庚甲問雌雄。",
            "窮秋對展三更月，迥夜傳呼萬竅風。",
            "逗曉東窗相管領，舉頭灧灧日車紅。"
        ],
        "title": "九日即事  其三",
        "id": "69dfd66c-7e43-48a0-976c-d5763ac4fa31"
    },
    {
        "author": "鄭清之",
        "paragraphs": [
            "炊煙萬井着僧居，人在康衢畫不如。",
            "寄語偃溪崖淡墨，圖中添我一柴車。"
        ],
        "title": "題偃溪聞長老堯民擊壤圖",
        "id": "c89644d3-5964-4769-8e06-1775ca8e7910"
    },
    {
        "author": "鄭清之",
        "paragraphs": [
            "野服芒鞋踏蘚斑，千峰約飭整雲鬟。",
            "山行陡覺精神健，老去惟貪耳目閑。",
            "步武來尋僧舍舊，話言應想夜窗閒。",
            "錢湖難買歸鞍駐，料得春衫憶素蠻。"
        ],
        "title": "謝林治中訪別覺際庵",
        "id": "e4587d1f-3045-499c-b118-93c661ac4648"
    },
    {
        "author": "鄭清之",
        "paragraphs": [
            "是身本虛妄，覓主了無得。",
            "誰知日用間，顛到由六賊。",
            "茫茫前後際，生滅在空色。",
            "賊去主人歸，渾家不相識。"
        ],
        "title": "正月晦夕夢中作偈覺但記其首兩句遂於枕上足之錄呈慧上人",
        "id": "d81ac018-2bd8-4cbd-a1c9-467ef2784ed2"
    },
    {
        "author": "鄭清之",
        "paragraphs": [
            "平生一片癡，妄意室中物。",
            "自言富可待，到了貧徹骨。",
            "一宵入人家，百寶認髣髴。",
            "揀得真金身，明處是泥佛。"
        ],
        "title": "因筆記賊入空室頌",
        "id": "91946dde-62fb-4d00-a087-00185bcc5ec1"
    },
    {
        "author": "鄭清之",
        "paragraphs": [
            "幾朝花片落書奩，未信春光已屬厭。",
            "猛省清明今日是，家家青柳壓朱簷。"
        ],
        "title": "乙巳三月出湖口占  其一",
        "id": "2848fdee-129d-4c78-afa8-133072752f48"
    },
    {
        "author": "鄭清之",
        "paragraphs": [
            "曉日慇懃爲着鞭，微風逐旋約輕煙。",
            "東皇景勝渾如舊，西子妝濃許近前。",
            "檻外客山今對展，禊時朋酒占初筵。",
            "十年重訪蘇堤柳，總付春光入畫船。"
        ],
        "title": "乙巳三月出湖口占  其二",
        "id": "7aab68e6-11a5-4bdd-800b-e0ef1687b6d4"
    },
    {
        "author": "鄭清之",
        "paragraphs": [
            "竹門斜倚酒家帘，石路高低記水簾。",
            "炙背老農驚傴僂，乘肩癡女笑窺覘。",
            "數羝人立攀籬落，一蝶兒嬉掠繖簷。",
            "款約朋從歸去路，馬頭應有月纖纖。"
        ],
        "title": "到龍井寺  其一",
        "id": "0fbf5d14-262b-49b3-b5a2-dbe035a318b0"
    },
    {
        "author": "鄭清之",
        "paragraphs": [
            "山圍古寺綠周遭，一閣軒騰面勢高。",
            "爐篆得薌抽露穟，石泉借茗作雲濤。",
            "風流二老歸靈鷲，筆墨千年續楚騷。",
            "拙語留題罥蛛壁，暗中摸索愧劉曹。"
        ],
        "title": "到龍井寺  其二",
        "id": "252a67d0-dd3c-448d-9a3d-73c839ddbed9"
    },
    {
        "author": "鄭清之",
        "paragraphs": [
            "底忙不肯訪禪林，山寺何曾避客深。",
            "奇石韵高非令色，老松皮脫見真心。",
            "簷牙徇鐸關幽事，溪曲無絃出妙音。",
            "拂拭少游碑好在，姓名曾記落碑陰。"
        ],
        "title": "到龍井寺  其三",
        "id": "d1840cec-1ef1-4d41-991b-e69d1ae292d2"
    },
    {
        "author": "鄭清之",
        "paragraphs": [
            "十里輕軒憇佛廬，夢身差記蝶蘧蘧。",
            "伊蒲巧作魚蝦樣，矮筍新鑱繭栗株。",
            "暫到欲陪僧夏靜，等閑生怕俗塵污。",
            "計然老去翻多事，空挽西施向五湖。"
        ],
        "title": "到龍井寺  其四",
        "id": "e45dae19-e0ae-4813-a766-bc0c89fa7e70"
    },
    {
        "author": "鄭清之",
        "paragraphs": [
            "瀛丈移從弱水間，君恩泮奐得躋攀。",
            "茗香壺酒成三事，巾褐枝筇佔獨班。",
            "境勝亦能充道勝，官閑何似在家閑。",
            "玄都猶有桃花在，更向西湖訪好山。"
        ],
        "tags": [
            "西湖"
        ],
        "title": "旌德觀  其一",
        "id": "c66438d0-e1a3-44bb-8fb1-af866eeea258"
    },
    {
        "author": "鄭清之",
        "paragraphs": [
            "綠蓑青笠慣菰蒲，錯認東湖處士居。",
            "舟尾笑迎車後客，渡頭催買網中魚。",
            "水程趣戍半規日，山意論交千卷書。",
            "歸去重樓試凝望，恍曾雲氣矗凌虛。"
        ],
        "title": "旌德觀  其二",
        "id": "fc9743b0-196f-4d51-b07c-53d09e20b431"
    },
    {
        "author": "鄭清之",
        "paragraphs": [
            "半生東甬數間屋，一日西湖十首詩。",
            "回首風光少年客，春山擁翠作蛾眉。"
        ],
        "tags": [
            "西湖"
        ],
        "title": "旌德觀  其三",
        "id": "8a771703-d1fd-411b-a738-22a03c484fc0"
    },
    {
        "author": "鄭清之",
        "paragraphs": [
            "避俗懶成癖，登樓睡失魔。",
            "忘機鷗自下，開檻蝶相過。",
            "高處景差勝，靜中春更多。",
            "君恩何以報，歸夢欲如何。"
        ],
        "title": "賜第登樓  其一",
        "id": "eb2b4cdc-9a7e-44ff-890d-5649678f60b6"
    },
    {
        "author": "鄭清之",
        "paragraphs": [
            "桃李漫山不是春，紛紛蜂蝶趁遊人。",
            "梅花已带春歸了，分付垂楊浥露塵。"
        ],
        "title": "賜第登樓  其二",
        "id": "db1a0784-ac8b-4f55-8ae6-cfdfc1005ea9"
    },
    {
        "author": "鄭清之",
        "paragraphs": [
            "病思歸心走兔迒，自嗤幻境未渠忘。",
            "并州便作咸陽看，設若桑乾亦故鄉。"
        ],
        "title": "賜第登樓  其三",
        "id": "d8f1cdfd-9006-429f-a1a7-3cc80880e490"
    },
    {
        "author": "鄭清之",
        "paragraphs": [
            "江東老子惠之和，九錫牛車慍蔡婆。",
            "不殺伯仁君信否，澹然推分意如何。"
        ],
        "title": "觀王導傳作",
        "id": "3ebd36e4-7c3d-4cf4-b827-01a646f94d9b"
    },
    {
        "author": "鄭清之",
        "paragraphs": [
            "病覺身名小，閑知日月忙。",
            "篆香雲四合，盆篠竹千章。",
            "慧性乾成障，愁懷弱未張。",
            "何如莊宇定，虛室自天光。"
        ],
        "title": "閑中偶成  其一",
        "id": "e311896b-93d0-4827-add9-c41595710f81"
    },
    {
        "author": "鄭清之",
        "paragraphs": [
            "春過日初永，睡餘人未忺。",
            "露花心翼翼，風葉喜沾沾。",
            "殿後蜂尋穴，懷歸燕語簷。",
            "垂楊在何處，落絮點疎簾。"
        ],
        "title": "閑中偶成  其二",
        "id": "d2cf995e-d741-4368-8e61-cd47db27b34b"
    },
    {
        "author": "鄭清之",
        "paragraphs": [
            "在昔昌黎公，序贈張童子。",
            "獨出超等夷，芳名駕青史。",
            "君門藹世勳，夐軼西平李。",
            "宗社方同休，彪炳見孩稚。",
            "天庭插犀角，星眸炯秋水。",
            "誦書如焦琴，高下涵角祉。",
            "朱門共駭聽，洗此箏笛耳。",
            "老翁欲笞兒，眼看拾青紫。",
            "一朝聞九關，賚予出周篚。",
            "我朝晏與楊，炳炳貴名起。",
            "願子志遠大，勤學踵前軌。",
            "家尊我相知，作詩贈歸騎。"
        ],
        "title": "孟童子中異科而還來訪余於行都賜第輒贈以詩",
        "id": "b04308c2-b909-4f8f-8311-634daa797fe9"
    },
    {
        "author": "鄭清之",
        "paragraphs": [
            "草木雖無知，葉落能糞本。",
            "榮枯遞乘除，苗實自穮蔉。",
            "東湖百頃蓮，夏日傲趙盾。",
            "州家浚河渠，獮薙甚耘墾。",
            "長身萬柄荷，髦梗付鍤畚。",
            "寒煙熨青鏡，時有白浪輥。",
            "水解毓仙骨，根着泉源混。",
            "外乾乃中腴，下益寧上損。",
            "淤泥胎玲瓏，多節竅渾沌。",
            "園丁亦善沒，擘波沸魴鱒。",
            "象株忽仰浮，登岸殊衮衮。",
            "誰知絳縣塗，可試平叔粉。",
            "名非玉井船，實過秋蘭畹。",
            "肴蔌雜燕豆，葅菜補中壼。",
            "交梨能養生，諼草亦忘忿。",
            "空言出好事，孰與津燥吻。",
            "贈君擬條冰，差勝羞藻蕰。"
        ],
        "title": "東湖送藕與葺芷",
        "id": "4ca8c68b-0173-412e-8871-0511ebe4ee7e"
    },
    {
        "author": "鄭清之",
        "paragraphs": [
            "仲尼胡不徹薑食，損智深譏藏戲劇。",
            "將以愚民豈其然，半山失喜爲動色。",
            "拗執誰解鎸此老，一時鑿說契胸臆。",
            "我疑諗之神農書，增壯胃腑良有力。",
            "呂令音商其味辛，調芼魚蔬蘗香稷。",
            "方冬沃土培其根，隴畦分封隨壤息。",
            "長鬚視苗廑獻新，先時斸取奮鉏棘。",
            "青株斯拔薤本重，紅萁半露蓤包側。",
            "駢指驚看産漆園，胝足疑爲導積石。",
            "欲搗芳辛入虀臼，爲憐膚理傲金狄。",
            "僕命薺荼涴詩雅，肩差梅桂班內則。",
            "笑加束縛代書鯉，持助饔庖鱠銀鯽。",
            "旱年宜薑諺有之，今歲雨多生意嗇。",
            "小摘酸寒類甲菜，大何嬰冒期膝席。",
            "公羊穀梁汝往哉，反音一笑當勿劾。"
        ],
        "title": "送新薑與葺芷",
        "id": "9f5a8e66-b6e9-4fb1-b9f9-6343267164a9"
    },
    {
        "author": "鄭清之",
        "paragraphs": [
            "老我愧不學，無以祛六蔽。",
            "短綆赴修汲，深淺忘厲揭。",
            "每逢撲凸篇，如對葛答謎。",
            "敵壘或致師，何以禦柴曳。",
            "書林倦回旋，筆徑宜睥睨。",
            "獨自搔背癢，誰與解襪繫。",
            "誤墨拙成蠅，飲醯癡聚蚋。",
            "器成多苦窳，草創類茅蕝。",
            "未善文心雕，曷助葵足衛。",
            "樂只正始音，盡發文冢瘞。",
            "古意窺九嶷，詞源决三澨。",
            "英風韵風雅，噩噩規誥誓。",
            "精剛拏健鶻，妥帖律狂猘。",
            "解注卑蟲魚，獻納笑蝦䱥。",
            "讀檄頭愈疾，聽語麋著箄。",
            "風高補釣臺，天朗摘蘭禊。",
            "合止按商角，刮磨出廉銳。",
            "妙指曲不傳，奪胎骨可蛻。",
            "神鍼如運斤，拆屋去眼翳。",
            "又如大醫王，刲胃滌淫滯。",
            "萬象困蒐討，瑶金拔昆麗。",
            "司文當執衡，却掃甘擁篲。",
            "空山闊游從，思君願言嚏。",
            "蕪詞薦藜藿，香芼待薑桂。",
            "翳桑急壺飱，毋爲答飯毳。"
        ],
        "title": "山間錄拙作求教葺芷俚語將命笑擲幸甚",
        "id": "d5fcf364-e3b6-421c-a8df-9e022b2ca868"
    },
    {
        "author": "鄭清之",
        "paragraphs": [
            "雲師一生耽聖草，銀鐵蟠空覷天巧。",
            "老來逸氣未全平，筆底鋒鋩猶獨掃。",
            "開關勇士爭赴敵，劍戟弓戈奮相繚。",
            "睡龍决起求頷珠，劃木抓巖紛怒爪。",
            "風雷喧豗撼坤軸，飛電交橫印清沼。",
            "忽然天宇變空澄，千丈孤峰立寒峭。",
            "張顛驚號智永泣，剝筋椎髓爲君飽。",
            "恨予不習草書訣，九轉枯腸祗自攪。",
            "雲師雲師汝誠能，春蚓秋蛇幾時了。",
            "何如認取主人翁，破衲蒙頭紙窗曉。"
        ],
        "tags": [
            "西湖"
        ],
        "title": "書西湖雷峰雲講主草書",
        "id": "732b618f-0d3e-4ca3-a0e8-45ca187e328a"
    },
    {
        "author": "鄭清之",
        "paragraphs": [
            "五行在天地，惟水明且清。",
            "如何南中泉，乃獨以貪名。",
            "水號黑與弱，淖汩稱濁涇。",
            "彼皆有其實，所以得此聲。",
            "山川日秀發，九疑羅翠屏。",
            "扶輿産清淑，丹砂銀石英。",
            "有泉出其間，泠然堪濯纓。",
            "政坐貪夫累，土炭涴玉冰。",
            "桓山以魋故，至今人羞稱。",
            "柳子愚其溪，百世相因仍。",
            "有如此白水，好貪豈其情。",
            "我欲招夷齊，稷之南山汀。",
            "一洗萬古貪，涌雪歸東溟。",
            "夫君素潔己，贈以貪泉銘。"
        ],
        "title": "送黄伯厚入廣",
        "id": "d87a9e30-0a97-47b9-907c-594a884e0a46"
    },
    {
        "author": "鄭清之",
        "paragraphs": [
            "聖君如堯舜，豈無巢與由。",
            "計然亦何慕，五湖一扁舟。",
            "之人久不作，側席思巖幽。",
            "嘗聞鹿何君，清芬徹凝旒。",
            "重華錫嘉號，見一光林丘。",
            "誰謂雅道息，競風日悠悠。",
            "脫冠掛神武，有士歸東州。",
            "笑將金閨籍，猛博處士裘。",
            "鈞天爲開顔，曰此夷逸儔。",
            "大書繼一字，虹光屬奎婁。",
            "宸章軼麟衮，正聲出天球。",
            "清名奬靜退，下視古素侯。",
            "睿謨廣先憲，姱節追前修。",
            "况今輯衆雋，丞弼登虞周。",
            "明時樂閒暇，出處自不侔。",
            "赤城宅仙子，登陸方蓬洲。",
            "君歸訪司馬，坐忘春與秋。",
            "方瞳照綠髮，戲轉黄河流。",
            "煙霧肅逋客，隠者應輟耰。",
            "欵乃輔行色，春風生柁樓。"
        ],
        "title": "送繼一郭處士",
        "id": "0e853465-4d4e-4c04-9411-476a744a9622"
    },
    {
        "author": "鄭清之",
        "paragraphs": [
            "妾有一片心，奚啻金與石。",
            "金石尚可磨，此心終不易。",
            "妾有金錯刀，不買珠與翠。",
            "一笑向尊前，願買郎心醉。",
            "娟娟桃李花，東風蕩柔枝。",
            "見郎郎弗顧，掩面啼春閨。",
            "不關郎意惡，自悲妾命薄。"
        ],
        "title": "妾薄命",
        "id": "69cab477-29a1-406f-9000-f18adf5be6b6"
    },
    {
        "author": "鄭清之",
        "paragraphs": [
            "山川自高深，開闢由邃古。",
            "長江瀉岷峨，橫亙截區宇。",
            "東流爲沔津，疏鑿仗神禹。",
            "襟带成奧區，都會稱鄂渚。",
            "環城得修岡，雄勝著臺府。",
            "上有江漢亭，憑高欲鶱舉。",
            "雲譙護左方，南樓以爲輔。",
            "飛甍立嶕嶤，纔去天尺五。",
            "星辰近梯級，嵐霏日吞吐。",
            "橫陳極蒼茫，萬象互昂俯。",
            "晴光敞雙明，景物恣枚數。",
            "炊煙接空翠，下列十萬戶。",
            "榱棟出稜角，闤闠分脈縷。",
            "川塗競走集，水陸跨重阻。",
            "東南引湖湘，西北控淮楚。",
            "舟車所交屬，人物森萃聚。",
            "歌謠雜諧合，來往紛傴僂。",
            "溟濛塵蔽空，揮霍汗成雨。",
            "游蓋驚雲飄，聯轡識驂舞。",
            "驅馳溢阡陌，時節相媚嫵。",
            "裾袖翳朝日，光曜燭綃組。",
            "憧憧蟻遷穴，紜紜繭抽緒。",
            "亭亭肆遐睎，一一可細覩。",
            "至如城中邊，萬竈宅貔虎。",
            "春秋謹教閲，什什而伍伍。",
            "紅旆羅旌幢，中軍立旗鼓。",
            "冰霜貫戈甲，雷霆震弓弩。",
            "後先嚴車徒，坐作中規矩。",
            "被廬猶晉蒐，少長悉有序。",
            "禮成既飲至，絡繹還所部。",
            "俯瞰了不遺，清流數魴鱮。",
            "乃若天空澄，江色入環堵。",
            "雲水渺相接，斜陽落晴塢。",
            "千艘卧平沙，片帆歸遠浦。",
            "微茫泛一葉，咿軋響雙櫓。",
            "報譯認檣烏，航琛知海賈。",
            "微陰轉層巒，輕煙生宿莽。",
            "棲鳥絕重瀾，歸鴻集寒嶼。",
            "夜深漁火明，孤洲記鸚鵡。",
            "晴陰與朝暮，景色若誇詡。",
            "方春及韶淑，鶑燕爭鳴乳。",
            "桃李出新妝，周張環繡黼。",
            "修眉橫柳堤，遺鈿錯花圃。",
            "孟夏薰風來，草木自蕃舞。",
            "翠幄帷清陰，密葉覆幽墅。",
            "入林梯空旻，影團修月斧。",
            "露掌逼高寒，金波沃肝腑。",
            "隆冬雪紛飛，瓊樓耀江滸。",
            "萬花著林端，晃不分細鉅。",
            "茲維四時媚，代謝聽寒暑。",
            "榮枯雖異撰，去來莫追拒。",
            "彼動此靜觀，羣魚沸鼎釜。",
            "紛綸各狀態，天械發機杼。",
            "或如懷袖物，俯拾恣所取。",
            "或如海陸珍，搜羅寄庭廡。",
            "或如觀大駕，旄頭先鹵簿。",
            "或如親校獵，玉虬挖翠羽。",
            "或富若武庫，寶物窮積貯。",
            "或麗若上林，鳥獸羅禁籞。",
            "或紓若綺縠，或列若簨簴。",
            "或背若相違，或進若相與。",
            "或蓊若興雲，或林若率旅。",
            "或驚若脫兔，或拱若禮鼠。",
            "或若雞出塒，或若馬奔圉。",
            "或變若龍蛇，或怪若猰貐。",
            "或奮焉若讎，或比焉若侶。",
            "或矯若怒嗔，或偃若戲侮。",
            "或賸若贏餘，或匱若貧窶。",
            "或聚散翕忽，或縱橫旁午。",
            "或禽聲咿嚘，高下參律呂。",
            "或人語叫噪，歷落寫筐筥。",
            "或以琴置膝，絲音宜搏拊。",
            "或時棋滿枰，石韵雜珩瑀。",
            "或欹枕高眠，胡蝶夢栩栩。",
            "或相對啜茶，舌本躍清語。",
            "或暇日觀書，腸腹自撐拄。",
            "或乘興飛觴，醉後忘爾汝。",
            "或即境揮毫，圖畫入縑楮。",
            "造物無盡藏，儻來亦何忤。",
            "俛仰已陳迹，恍惚失處所。",
            "達觀萃茲亭，宇宙一秬黍。",
            "斯亭名者誰，儒林得鼻祖。",
            "昔賢維南軒，心學紹東魯。",
            "睠焉西南遊，芳洲擷蘺荰。",
            "遺墨尚淋浪，隸刻照亭柱。",
            "邇來三十年，軒桷漸頹窳。",
            "堂堂魏國孫，玉節蒞茲土。",
            "英聲凜荆揚，盛事踵遐武。",
            "曾侯廬陵秀，一笑不齟齬。",
            "風月喜平分，江山藉宗主。",
            "興仆追前修，遺蹟洊蒐補。",
            "飛翬抗雄梁，石花呈古礎。",
            "荒榛得奇觀，幽思發新杼。",
            "公餘多勝概，往往壓諸庾。",
            "賡酬駕元白，光燄陵李杜。",
            "領客共落成，而我亦同俎。",
            "半生嗟鏤冰，一字不堪煮。",
            "樂事紀末顛，鴻筆媿燕許。",
            "吾伊補書債，欵乃效漁父。",
            "儻繼竹枝詞，編入武昌譜。"
        ],
        "tags": [
            "长江"
        ],
        "title": "江漢亭百韵",
        "id": "bf7668a1-af5a-4603-8b7c-96d9ce98737e"
    },
    {
        "author": "鄭清之",
        "paragraphs": [
            "老龍卧蒼海，千年抱明珠。",
            "神禹決淮泗，偃蹇不受驅。",
            "怒走崧岱頂，風雨撼八區。",
            "亭亭立天柱，化作青松株。",
            "蟠根蟄九地，融液如流酥。",
            "嶙峋脫支節，幽人拾肌膚。",
            "虹光夜穿屋，盎突明膏腴。",
            "芳薰漸凝漬，玄霜出冰壺。",
            "糅以丹鳳髓，摹以青龜趺。",
            "擣以明月兔，曝之暘谷烏。",
            "或潤似玉玦，或堅如金觚。",
            "六丁下取將，香藹流清都。",
            "絳闕注仙籍，白日飛凡夫。",
            "借問何神靈，黑質分龍軀。",
            "干將昨已至，莫耶復來趨。",
            "二龍適吻合，變化尤其殊。",
            "君看一滴水，雙雙躍天衢。"
        ],
        "title": "惠墨",
        "id": "2317bab9-91c1-4361-8913-b16638ae5ef7"
    },
    {
        "author": "鄭清之",
        "paragraphs": [
            "吾聞墨者徒，設教本兼愛。",
            "釋伽弘其源，方識宇宙大。",
            "河沙與寶塔，平等了無礙。",
            "夫何佛法衰，涉晉唐五代。",
            "祖師南北分，鼻孔爭譎怪。",
            "傳流各衣鉢，紛綸辨宗派。",
            "爾來三百年，涂轍日以隘。",
            "教律復異門，禪機亦殊解。",
            "訂以大小乘，森若立矛介。",
            "虎豹自猙獰，蛇龍相噬嘬。",
            "駕空樹金碧，爾汝別疆界。",
            "蒲盧學抱子，嗣續植根蔕。",
            "蝸爭競蠻觸，夷樂騁兜佅。",
            "裘屨無貳顔，楚越隔肝肺。",
            "天弢苦覊束，心穽堅莫壞。",
            "之人良可悲，賢愚固難概。",
            "誰知已訥公，粲粲發眉采。",
            "少年摻袂游，瓶錫遍湖海。",
            "是非不關耳，窮達付長嘅。",
            "晚歸耕石田，禾枯將種稗。",
            "唯有舊家山，青眼終不改。",
            "掛笠寄清樾，編茅客欠噫。",
            "目之維摩室，而無天女在。",
            "謂是龐公居，似欠孔明拜。",
            "强名曰二老，當索形骸外。",
            "泉石日幽雅，松竹森蔚薈。",
            "軒窗抱巖壑，胸次絕瑕纇。",
            "睡起聽粥魚，微雲初霮䨴。",
            "宴坐圓覺場，忘言默相對。",
            "二老容于軒，須彌納一芥。",
            "捨軒求二老，怒風號大塊。",
            "軒以二老名，未免蛇足畫。",
            "請更以不二，免爲軒所賣。",
            "我爲說偈言，聊以贖詩債。"
        ],
        "title": "贈已訥二老軒",
        "id": "44ee42a4-819b-4306-a9b1-ba2ef633f62d"
    },
    {
        "author": "鄭清之",
        "paragraphs": [
            "誰將東湖光，歛作大圓鑑。",
            "千峰就妝束，萬象互窺瞰。",
            "紅消日脚明，綠凈山影蘸。",
            "我來一登臨，扁舟聊可纜。"
        ],
        "title": "東湖",
        "id": "5e67d07c-0a94-434b-9710-025c4d55b86d"
    },
    {
        "author": "鄭清之",
        "paragraphs": [
            "落花流水何紛紛，三分春色二分塵。",
            "黄鸝繞樹戀不得，蝶蜂浪作花都巡。",
            "昨日繁華今寂寞，飄零多屬風雨晨。",
            "金谷無人粉香死，錦踪繡跡俱成陳。",
            "世人重花不重葉，林園自此無精神。",
            "東君年少時，酷愛枝頭花。",
            "庸奴桃李妾姚魏，滿蹊未數黄娘家。",
            "一朝棄背春風老，懶踏長門階上草。",
            "芳菲特暫歡，顔色不長好。",
            "白頭事人那可期，不堪重賦章臺詩。"
        ],
        "title": "次抱拙妾薄命",
        "id": "759121f2-bf3c-46d3-bdc4-2e1cd78e71f9"
    },
    {
        "author": "鄭清之",
        "paragraphs": [
            "老農喜說田家早，缺月疎星穿木杪。",
            "洗錚燎草作晨炊，麥飯嚥甘蟲食蓼。",
            "兒牽秧馬婦携笠，泥滑不嫌春雨少。",
            "平疇拍拍水連堤，姑惡數聲天欲曉。"
        ],
        "title": "田家",
        "id": "c0f8e4ea-bfb7-465d-9ca1-a80758834b23"
    },
    {
        "author": "鄭清之",
        "paragraphs": [
            "湖流湍駛欲下瀨，舟人挽牽如蹶張。",
            "空令百丈重牛首，如何萬斛浮龍驤。",
            "進寸退尺天未定，暮四朝三風作强。",
            "遲明檣烏幸西望，看取快箭激修房。"
        ],
        "title": "水急船行頗遲",
        "id": "4c3fe8ad-aea9-464f-95b6-1fd29a2151de"
    },
    {
        "author": "鄭清之",
        "paragraphs": [
            "楊花滿地飛蝴蝶，釵梁露濕羅衣怯。",
            "臉痕玉潤拂紅膏，顔色如花命如葉。",
            "鯉魚風起蒲葉香，鶑啼燕舞春日長，墮紅殘萼斷君腸。",
            "悞逐浮萍轉零落，自古佳人多命薄。"
        ],
        "title": "重賦章臺",
        "id": "7571d53b-4d50-4a3f-afd0-9e7f730b98dd"
    },
    {
        "author": "鄭清之",
        "paragraphs": [
            "房精夜隕渥洼水，中有天馬變如鬼。",
            "籋雲流赭登玉臺，清風謖謖生雙耳。",
            "無端遣入天子閑，足底百趼如關山。",
            "隔河唐將浴牝馬，哀鳴頓足將奔還。",
            "風毛雨鬣不自整，肯顧苑北雲錦斑。",
            "但有風稜餘瘦骨，竊銜不管霜蹄蹶。",
            "大星昨夜落旄頭，好載閼氏媒突厥。"
        ],
        "title": "畫馬圖",
        "id": "22dd1feb-9d7e-4058-a047-d4daef5d2461"
    },
    {
        "author": "鄭清之",
        "paragraphs": [
            "冰蠶吐絲青唾茸，天孫轉機聲隆隆。",
            "帝家初裁新樣月，蒼然正色摩寒宮。",
            "一朝飛隨烈士手，九關自此無剛風。",
            "乘鸞女與蒲葵翁，癡翁騃女誰爲容。",
            "吳剛斧頭紅玉篆，并州剪刀快如箭。",
            "化工持此天然巧，古璧團團照君面。",
            "長安四時生麴塵，馬頭摇曳春風轉。",
            "君不見醉李白，窮杜甫，當時西游乘蹇馿。",
            "太清獻賦動旒冕，脫靴笑視將軍奴。",
            "奇哉二子真坦率，朝暮貰酒黄公壚。",
            "游蓋飄雲手遮日，未省有扇如清夫。",
            "清夫扇子僅盈尺，買斷清風歸嘯廬。",
            "何物元規敢相污，醉中祗恐李杜呼。",
            "我當吮筆和墨喚起文與可，把君畫入李白杜甫圖。"
        ],
        "title": "碧扇行",
        "id": "56224358-36eb-405e-a542-3339f2b4c732"
    },
    {
        "author": "鄭清之",
        "paragraphs": [
            "瘦鶴雲霄志，相從伴獨清。",
            "可堪三徑寂，頻作九臯鳴。",
            "博字輸鵝頸，橫空避雁聲。",
            "終辭華表去，汗漫逐騎鯨。"
        ],
        "title": "戲調長鳴鶴",
        "id": "2609928f-b4e6-41c1-a2a1-4198a95b85bc"
    },
    {
        "author": "鄭清之",
        "paragraphs": [
            "斜逕轉山腰，平疇露稚苗。",
            "雲低松挾長，雨足浪宣驕。",
            "宿鷺翔孤嶼，歸僧睨斷橋。",
            "倦餘成小立，新月掛青霄。"
        ],
        "title": "覺際閒行",
        "id": "f8d9adb0-a3b8-4ce9-8cb7-a492536677fc"
    },
    {
        "author": "鄭清之",
        "paragraphs": [
            "半晴陰更重，乍煖冷猶爭。",
            "墜葉蒲芽綴，新蓴荇面生。",
            "鐘聲带雨澀，帆力貯風橫。",
            "客至雙飛鶴，歸歟茗可烹。"
        ],
        "title": "三月末泛湖",
        "id": "69a03364-471b-4157-944e-338aa9d9bac6"
    },
    {
        "author": "鄭清之",
        "paragraphs": [
            "小橋銜石路，安步水之湄。",
            "浪蓋菰蒲伏，寒禁笋蕨癡。",
            "蜂房深戶牖，燕壘漸塗茨。",
            "過眼春餘幾，延緣歸思遲。"
        ],
        "title": "菴前徐步",
        "id": "c6066132-2812-4dcd-9d83-9100a408c6fa"
    },
    {
        "author": "鄭清之",
        "paragraphs": [
            "避事寧違俗，端居悟及身。",
            "穎泓供媵御，方冊替親賓。",
            "室闇月闌入，庭空花自陳。",
            "所安惟適耳，誰復辨秋春。"
        ],
        "title": "書齋獨坐",
        "id": "ffe37eb0-5c97-4396-bc01-8ca94d6b129c"
    },
    {
        "author": "鄭清之",
        "paragraphs": [
            "急雨先聲入芰荷，傍船魚躍弄新波。",
            "東西黑白投林鳥，高下青黄異畝禾。",
            "村豎相呼騎犢背，小舟斜艤問漁蓑。",
            "秋來物物供吟筆，不着黄秦可若何。"
        ],
        "title": "東歸越上",
        "id": "ff376242-19fc-4e24-8eec-d9ef759592c1"
    },
    {
        "author": "鄭清之",
        "paragraphs": [
            "香粟飛從月姊邊，秋花無數總饒先。",
            "清芬肯作椒蘭觀，雅韵羞陪粉黛妍。",
            "點就金丹篩雨露，染成玉骨跨神仙。",
            "餘芳更孕青青子，相伴寒梅到雪前。"
        ],
        "title": "桂花",
        "id": "f6b7bb03-301c-4983-b99e-fd7536a02cec"
    },
    {
        "author": "鄭清之",
        "paragraphs": [
            "石路縈紆水繞村，酒帘深處見柴門。",
            "橫塘樹密鳩携婦，老屋籬深犢有孫。",
            "麥莟菜花成錦繡，筍芽薤甲當雞豚。",
            "竹輿莫作追程去，半似桃源欲細論。"
        ],
        "title": "金峨途中",
        "id": "ace7f8e1-2257-442a-8b8e-ad73cb73dfaf"
    },
    {
        "author": "鄭清之",
        "paragraphs": [
            "西望岷峨天一方，誰教地險絕遐荒。",
            "皇風已喜渾無外，國勢那須別有疆。",
            "黄鶴盤空飛不過，金牛拔地去何長。",
            "漢庭四海皆臣妾，一曲歌風未忍忘。"
        ],
        "title": "奉題蜀邸五雲西岷峨保障",
        "id": "7e2a0800-a1dc-4c04-9208-e80eca645e09"
    },
    {
        "author": "鄭清之",
        "paragraphs": [
            "隔籬野圈㹀眠犢，带雨村舂雞喚雛。",
            "旋熟黄粱留客住，滿篘白酒倩人沽。",
            "未諳旅况三分在，早覺藜腸一半枯。",
            "寄語吾鄉譜鮮子，莫教辜負脆皮鱸。"
        ],
        "title": "思鄉味戲成",
        "id": "d06c0544-8634-4e47-9efc-59ae6803e130"
    },
    {
        "author": "鄭清之",
        "paragraphs": [
            "椒盤爲計定春前，客裏那知歲籥遷。",
            "行路間關穿履雪，薄官羞澀看囊錢。",
            "媿無黄帝屠蘇酒，試謁淵明種秫田。",
            "令尹可人應拍手，從教滿意作新年。"
        ],
        "title": "除夜求屠蘇",
        "id": "23329b79-e281-4677-8515-bba5d9ac0465"
    },
    {
        "author": "鄭清之",
        "paragraphs": [
            "前身端合是王充，收拾羣經貯腹中。",
            "書吻可能如布穀，筆鋒應不事雕蟲。",
            "看來眉目真蘭茁，攬取詞章作繡筒。",
            "歸去莫誇童子技，好尋芳躅到蟾宮。"
        ],
        "title": "贈陳童子",
        "id": "087a967f-b0b5-49be-a2f1-21483a60d5d4"
    },
    {
        "author": "鄭清之",
        "paragraphs": [
            "山行心迹已雙清，驟見清溪眼爲明。",
            "鬼谷洞前符竹在，觀音巖下魶魚行。",
            "宗師宴坐空餘石，龍女分流不作聲。",
            "人影交橫到林薄，綠煙深處一猿驚。"
        ],
        "title": "山行",
        "id": "ab321824-e46d-438b-8dfb-b1e815df7a69"
    },
    {
        "author": "鄭清之",
        "paragraphs": [
            "五更河鼓尚橫陳，小立晨光漸可人。",
            "日出野雞猶唱曉，雪晴山鳥競呼春。",
            "溪筠拂袖霜花落，石路支筇蘚迹新。",
            "慚愧明朝江國近，買魚沽酒祓征塵。"
        ],
        "title": "正月六日早行松山道",
        "id": "22a9c1f1-5aa0-456a-a2bc-4344cf516bb5"
    },
    {
        "author": "鄭清之",
        "paragraphs": [
            "中年別意增懷抱，昨夜秋聲到客船。",
            "流水孤村鴉好在，平沙遠景雁依然。",
            "惜無繡口供吟筆，只有蓴羹愧昔賢。",
            "付與西湖林處士，重陽健倒菊花前。"
        ],
        "tags": [
            "西湖"
        ],
        "title": "送行詩  其一",
        "id": "c95b1796-b498-4559-a429-fc5099d19a58"
    },
    {
        "author": "鄭清之",
        "paragraphs": [
            "半生霜鬢飄萍迹，幾度風餐繫柳船。",
            "舞詠未忘雩里在，去來翻似賈胡然。",
            "先生自是今和靖，林下端能友士賢。",
            "二畝孤山應更好，瘦梅疎影小春前。"
        ],
        "title": "送行詩  其二",
        "id": "c82dcc78-17a2-4342-8ad0-e1de79b20452"
    },
    {
        "author": "鄭清之",
        "paragraphs": [
            "雨後鳴湍走碧溪，水聲秋意恰相宜。",
            "窺蟬螳臂方衷甲，啄蚓雞羣競濟師。",
            "初月掛簷窗未覺，新涼入牖簟先知。",
            "西風早已催征棹，管領蓴鱸入夢思。"
        ],
        "title": "山房秋日即事  其一",
        "id": "e1f5823a-a7cb-4400-9d9b-8335f5506750"
    },
    {
        "author": "鄭清之",
        "paragraphs": [
            "失驚牆外已飄黄，屈指秋來十日强。",
            "暑寇負頑猶出沒，風師未壯且翺翔。",
            "橘包捧腹微藏葉，桂蕾呈身只欠香。",
            "掃盡暮天疑浴罷，半眉淡月畫新妝。"
        ],
        "title": "山房秋日即事  其二",
        "id": "bc1b3cb1-de44-4c35-852c-495e0e07c01e"
    },
    {
        "author": "鄭清之",
        "paragraphs": [
            "稻花經雨已脫白，楓葉未霜先借緋。",
            "入紵蚊牙千計巧，掛簷蛛腹十分肥。",
            "田翁看水携鋤去，山婦臨炊抱蔓歸。",
            "唯有詩腸無一事，隔溪數盡暮鴉飛。"
        ],
        "title": "山房秋日即事  其三",
        "id": "dc688b65-c165-41eb-abd9-236a1afb6b30"
    },
    {
        "author": "鄭清之",
        "paragraphs": [
            "軟紅銷盡利名韁，興到湖山取次行。",
            "萬馬拍堤春浪起，一龜曝日曉峰橫。",
            "客中寢飯根塵寂，雪後松篁意氣生。",
            "身是定僧無欠賸，惟餘雙鶴報寒更。"
        ],
        "title": "晨興散步  其一",
        "id": "c4740575-973b-4e5b-980d-ffc9d7c66754"
    },
    {
        "author": "鄭清之",
        "paragraphs": [
            "僧居西畔鶴居南，我向中邊住此菴。",
            "歲晚結交松莫逆，老來知味菜分甘。",
            "禪心每日閑中得，世事新從夢裏諳。",
            "隠几空明香穗斷，凈揩雙目對晴嵐。"
        ],
        "title": "晨興散步  其二",
        "id": "ba2237a4-2021-4b55-85ba-9cfc8fd11e03"
    },
    {
        "author": "鄭清之",
        "paragraphs": [
            "晚歲知非蘧伯玉，前身作脫戒師兄。",
            "青山不灼利名火，白髮能銷忿欲兵。",
            "境對虛空全體現，眼無揀擇內心平。",
            "曉窗醒寂關何事，到枕清鐘一兩聲。"
        ],
        "title": "晨興散步  其三",
        "id": "7b425b74-3c01-4e50-a9d4-cd8031c12381"
    },
    {
        "author": "鄭清之",
        "paragraphs": [
            "乞得閑身入釣臺，柳眉舒盡見桃腮。",
            "山中歷日花開落，物外交朋鶴去來。",
            "更展書窗延竹影，賸翻隙地長梅栽。",
            "春寒無頼欺霜履，健倒應愁破綠苔。"
        ],
        "title": "食後閑步",
        "id": "538edb5a-9ba4-4351-8ca0-22f9f3191a58"
    },
    {
        "author": "鄭清之",
        "paragraphs": [
            "踏盡紅塵挹翠巒，江湖清夢入雕鞍。",
            "濛濛薄霧渾疑雨，惻惻疎風不是寒。",
            "野菊頻催花事早，老楓初試葉聲乾。",
            "恰知病骨宜清景，恨不浮家學釣竿。"
        ],
        "tags": [
            "西湖"
        ],
        "title": "祈晴行西湖上呈館中一二同官  其一",
        "id": "c2e9fb43-453d-41e6-896a-dae1588d93e1"
    },
    {
        "author": "鄭清之",
        "paragraphs": [
            "曉色窺林半淡濃，亂鴉飛去水漫空。",
            "山橫孤霧殘霞外，秋在微雲疎雨中。",
            "官事却能成勝賞，詩壇端可策新功。",
            "吳儂浪說西湖景，蓬觀今逢蘇長公。"
        ],
        "tags": [
            "西湖"
        ],
        "title": "祈晴行西湖上呈館中一二同官  其二",
        "id": "95fb4ce3-89a0-41ab-9b6f-aca4fdbc7ae4"
    },
    {
        "author": "鄭清之",
        "paragraphs": [
            "嬾把無生話更參，月移梅影到枝南。",
            "身心識破夢中蝶，頭角老來春後蠶。",
            "笑斸野泉畦露菊，巧尋煖地圃霜柑。",
            "蒲團睡足書遮眼，貝葉叢間會孔聃。"
        ],
        "title": "余識頔雲岑已三十年晚居覺際又八載矣近因山行疑接談麈偈語奉贈",
        "id": "57f3b5d5-6ee7-4abf-a55d-036404d305d4"
    },
    {
        "author": "鄭清之",
        "paragraphs": [
            "戲將鶡弁博緇衣，般若叢中賸作癡。",
            "鵝頸肯爲羅隠笑，鷄林能辨樂天詩。",
            "好從休處求安逸，莫向閒中覓住持。",
            "覺際湖山最佳趣，藕花洲渚菊東籬。"
        ],
        "title": "調雲岑",
        "id": "1e0b4b04-ebfa-46ba-a6a3-e3de2a7d49ab"
    },
    {
        "author": "鄭清之",
        "paragraphs": [
            "一奩鳴瀑寫天紳，怪石鯨奔欲化鱗。",
            "靈隠飛來真相後，老坡重證戒師身。",
            "居山活計今成趣，造物工夫總待人。",
            "自喜愛閒逢勝絕，杖藜端不負殘春。"
        ],
        "title": "余自東山往金峨住山戒師迎於中塗到上方泉石幽勝有心匠助天巧者因成數語以贈",
        "id": "e19fe4c6-7c84-48b3-9159-7e7931d57646"
    },
    {
        "author": "鄭清之",
        "paragraphs": [
            "松號大夫交可絕，梅爲清客志相同。",
            "英英鳳實卑餘子，楚楚龍孫過乃翁。",
            "晚際一弓櫜素月，署中千斛糶清風。",
            "小軒正欲供晨坐，付與遮攔曉日東。"
        ],
        "title": "三友",
        "id": "6201974c-137b-4ae1-8ad7-930bcd58cd0a"
    },
    {
        "author": "鄭清之",
        "paragraphs": [
            "舟車覆却萬變，人雷動靜兩忘。",
            "蟲臂聽渠得失，羊腸何異康莊。"
        ],
        "title": "遣興",
        "id": "117b5c2f-76e9-4c11-958a-5f473b7b8aa6"
    },
    {
        "author": "鄭清之",
        "paragraphs": [
            "長鋏歸來有魚，狀似松江之鱸。",
            "爲向東坡傳語，醉卧黄公酒壚。"
        ],
        "title": "出市得鱖魚成六言",
        "id": "4de6cac6-a32c-4a5a-a5b6-b961c1c5fa4d"
    },
    {
        "author": "鄭清之",
        "paragraphs": [
            "家令身危侯國計，洛陽讒擯涕流書。",
            "都門祖帳何功德，千古徽名說二疏。"
        ],
        "title": "觀史有感",
        "id": "bbf03a0c-b945-4e1e-8185-74a9c4c44163"
    },
    {
        "author": "鄭清之",
        "paragraphs": [
            "濯翠篩紅獻晚晴，爲渠日脚護歸程。",
            "碧雲四合如相妬，纔剩西邊一縷明。"
        ],
        "title": "晚晴",
        "id": "6c5c543a-44dd-437f-9165-29b0520f1184"
    },
    {
        "author": "鄭清之",
        "paragraphs": [
            "自愧端平村宰相，今爲安晚野堂翁。",
            "君恩全付閒身世，山水從容一笑中。"
        ],
        "title": "覺際偶成",
        "id": "0d011aa2-3081-4257-a143-4cd9825cbe36"
    },
    {
        "author": "鄭清之",
        "paragraphs": [
            "月圃仙人試道妝，風流六一舊琴堂。",
            "遥知鼻觀盈秋馥，乞與冰曹數粟香。"
        ],
        "title": "覓桂花於夷陵宰  其一",
        "id": "21c7abd9-b6e3-4b44-9de9-7379ed06ffdc"
    },
    {
        "author": "鄭清之",
        "paragraphs": [
            "東家竹屋最窮空，不識簷花落雨中。",
            "笑遣吳剛揮玉斧，解令冷舍作蟾宮。"
        ],
        "title": "覓桂花於夷陵宰  其二",
        "id": "207c8b61-5fd8-4fde-9cb4-18edd62330fe"
    },
    {
        "author": "鄭清之",
        "paragraphs": [
            "金闕真黄入靚妝，仙葩何事到鱣堂。",
            "只緣風雨要人甚，窖取旃林百斛香。"
        ],
        "title": "謝送桂花  其一",
        "id": "0452b9c6-c0e6-4c90-87ce-a3ee1ad3868d"
    },
    {
        "author": "鄭清之",
        "paragraphs": [
            "道眼如如了色空，維摩方病散花中。",
            "杜陵有酒勤相覓，留竢清齋出梵宮。"
        ],
        "title": "謝送桂花  其二",
        "id": "9abec941-374f-4c64-afce-407b2c48def6"
    },
    {
        "author": "鄭清之",
        "paragraphs": [
            "我亦逢場因作戲，要令竿木自隨身。",
            "老僧不學面壁觀，山偈隨緣舉似人。"
        ],
        "title": "自嘲",
        "id": "a5c765ff-2cb0-4ad0-88a2-678c7a1e1e38"
    },
    {
        "author": "鄭清之",
        "paragraphs": [
            "退之硫黄藥成疾，伯仁金印恩爲仇。",
            "眼前世事盡如此，十日峭寒春作秋。"
        ],
        "title": "感事",
        "id": "d8994c9f-4fab-4026-860f-50b2fa6eaa01"
    },
    {
        "author": "鄭清之",
        "paragraphs": [
            "矮伯老於周柱史，瘦梅青似楚離騷。",
            "推窗欲覓登山路，無數青苔落鸛毛。"
        ],
        "title": "鳳栖方丈",
        "id": "d7a53353-b9bc-4806-8e4f-ca6ced5cc0c9"
    },
    {
        "author": "鄭清之",
        "paragraphs": [
            "斜照染成金色界，嫩霞蘸出水紅天。",
            "箇中買得皆真境，不遣詩人費一錢。"
        ],
        "title": "晚景",
        "id": "7321358b-cb89-4764-aa17-91b29a84067b"
    },
    {
        "author": "鄭清之",
        "paragraphs": [
            "一巖洞空掛雲山，巧印穹蒼半璧環。",
            "只爲廣寒宮殿遠，故留闕月在人間。"
        ],
        "title": "一巖",
        "id": "df6c7486-89cc-404f-acba-a532cabbb68e"
    },
    {
        "author": "鄭清之",
        "paragraphs": [
            "輕紅淺翠抹弓腰，高映斜陽跨碧霄。",
            "半似一條瓊玉带，合成五色水晶橋。"
        ],
        "title": "虹出",
        "id": "18e685db-6c2a-449d-97dd-a205efec086d"
    },
    {
        "author": "鄭清之",
        "paragraphs": [
            "心似合驩因恨結，眉如別柳爲愁彎。",
            "罇前舞影風能偃，爭奈當年力拔山。"
        ],
        "title": "讀虞美人草歌戲成",
        "id": "5400314a-3451-4438-adc5-b1604208a622"
    },
    {
        "author": "鄭清之",
        "paragraphs": [
            "佛法方當惡劇時，偃溪笑裏袖鉗鎚。",
            "不教管領千雲衲，打徹頭關更問誰。"
        ],
        "title": "調雲岑",
        "id": "4388546e-fa0f-4c90-a35d-bd5ee9e18d16"
    },
    {
        "author": "鄭清之",
        "paragraphs": [
            "人行沌口三程路，蟬作陽關第四聲。",
            "待到日夕蟬歇處，無端促織替渠鳴。"
        ],
        "title": "聞蟬",
        "id": "fcbbe3a0-1bcf-4a89-9580-a7b392f20e65"
    },
    {
        "author": "鄭清之",
        "paragraphs": [
            "摇曳輕陰羃柳堤，坳塘日暖漾鳧鷖。",
            "無端崖下鳴榔發，飛起一聲過水西。"
        ],
        "title": "紀龍井上所見",
        "id": "2d50751a-5f3b-487c-b261-98d6543a0eb4"
    },
    {
        "author": "鄭清之",
        "paragraphs": [
            "粉面芳心碧玉裳，特來宛作故山香。",
            "征途不覺春如許，更問蘭芽幾寸長。"
        ],
        "title": "梅",
        "id": "126de7a5-cfec-4b19-bb39-6a2b545c232d"
    },
    {
        "author": "鄭清之",
        "paragraphs": [
            "曾記窗蠅古德詩，笑渠未有出頭時。",
            "驀然撞破窗間紙，透出虛空未是遲。"
        ],
        "title": "戲作窗蠅詩",
        "id": "489e5e61-3424-4b78-afec-cf1d442e6ad0"
    },
    {
        "author": "鄭清之",
        "paragraphs": [
            "井泉槐火幾清明，白髮紅顔管送迎。",
            "榮落智愚千古恨，一時分付子規聲。"
        ],
        "title": "清明有感",
        "id": "2429799f-065a-4ae9-8b06-7d563557b231"
    },
    {
        "author": "鄭清之",
        "paragraphs": [
            "圓長已褪青雲子，芳軟猶存綠玉房。",
            "留伴陶泓共新浴，要令毛穎沃清香。"
        ],
        "title": "蓮房洗硯",
        "id": "f5879ee7-9815-4405-a1af-ad995a8a5b78"
    },
    {
        "author": "鄭清之",
        "paragraphs": [
            "竹邊深靜納新晴，瘦策徐行足力輕。",
            "曲檻負牆塵不到，游蜂時寄採花聲。"
        ],
        "title": "小憩上菴",
        "id": "1b3082f8-1948-4cf9-ab4c-d9c3a29f557d"
    },
    {
        "author": "鄭清之",
        "paragraphs": [
            "謝公雅志在東山，一入黄扉不復還。",
            "公去我來山屬我，爲公償却半生閒。"
        ],
        "title": "題東山上方",
        "id": "2bcea9f0-e599-483e-9dba-50445609efe2"
    },
    {
        "author": "鄭清之",
        "paragraphs": [
            "夕陽茅屋占江干，風斂炊煙作暮寒。",
            "閒看月光牛背上，畫圖添我一檣竿。"
        ],
        "title": "泊黄檀",
        "id": "adf5cb0e-303e-4823-90ce-2f9b8c528e13"
    },
    {
        "author": "鄭清之",
        "paragraphs": [
            "金鱗玉翅舞漣漪，雷雨休言變化遲。",
            "尺水能開千里潤，看來端的是龍兒。"
        ],
        "title": "玉泉觀魚",
        "id": "c7595d5c-56de-44f3-87af-fc7ce089458d"
    },
    {
        "author": "鄭清之",
        "paragraphs": [
            "推篷滉漾失船蹤，萬頃玻瓈在沌東。",
            "政戀湖光挾山色，知心龍伯贈橫風。"
        ],
        "title": "湖風不順",
        "id": "a9942f10-4f30-4905-95dd-80cc2665a414"
    },
    {
        "author": "鄭清之",
        "paragraphs": [
            "橋石天台水谷簾，峰迴秀擁更深嚴。",
            "我來便欲兼忘世，少立清風爲拂髯。"
        ],
        "title": "三月二十四日自東山到金峨一宿而歸偶題壁上安晚居士自覺際航湖入東山道金文意行至此淡晴輕冷風策策有聲草樹清幽泉石雅潔如在天竺靈隠間深靚過之既暮假榻瀑通夕喧枕始印魯直夢成風雨詩粥魚鳴展鉢而去因筆一絕",
        "id": "e08a273b-0c57-4f0a-a0fc-fe43e4e03c0c"
    },
    {
        "author": "鄭清之",
        "paragraphs": [
            "呼晴不似鳩知務，報喜何如鵲愛人。",
            "有口自鳴誰禁汝，亂啼何必待殘春。"
        ],
        "title": "戲嘲杜宇",
        "id": "2e659fc5-0dc2-4921-820a-c084ba5feea9"
    },
    {
        "author": "鄭清之",
        "paragraphs": [
            "紅染花梢未是真，一川晴綠最關人。",
            "誰知屬玉雙飛處，占斷西湖幾許春。"
        ],
        "tags": [
            "西湖"
        ],
        "title": "游松山溪塘晴日蕩漾",
        "id": "4dd522a9-809e-4262-b17c-2c4e1bbb2df9"
    },
    {
        "author": "鄭清之",
        "paragraphs": [
            "明月清風住釣船，新秋世界落詩編。",
            "漁翁若遣騷人作，肯食人間一點煙。"
        ],
        "title": "漁舟",
        "id": "ebfe79ee-8186-44ca-9fd9-f56dd7032ce8"
    },
    {
        "author": "鄭清之",
        "paragraphs": [
            "微雲疎雨一分月，折葦枯荷强半秋。",
            "猶有遠禽飛不盡，急翻孤影暮江頭。"
        ],
        "title": "即事",
        "id": "37b02a68-a1c9-4a69-8907-431365b0dbb8"
    },
    {
        "author": "鄭清之",
        "paragraphs": [
            "溪邊風景遠且平，頗似江鄉雙眼明。",
            "柳風淅淅荔日淡，計取生還第一程。"
        ],
        "title": "別僧",
        "id": "0578451a-d257-417b-87ec-a643b66ef5a5"
    },
    {
        "author": "鄭清之",
        "paragraphs": [
            "蘿月禪機莫强猜，如來無去亦無來。",
            "霜凝寒綠歸松鬢，春染輕紅入杏腮。"
        ],
        "title": "頔上人持瑩蘿月五詩見示因走筆和韵聊禦睡魔  其一",
        "id": "dc47538e-bb13-4efc-9edd-01e4a13ac6e4"
    },
    {
        "author": "鄭清之",
        "paragraphs": [
            "須彌境界含方廣，芥子中間見福昌。",
            "但使有船堪載月，不應無佛漫留堂。"
        ],
        "title": "頔上人持瑩蘿月五詩見示因走筆和韵聊禦睡魔  其二",
        "id": "60b9f456-4e3e-47fa-a384-d60fa48a64ea"
    },
    {
        "author": "鄭清之",
        "paragraphs": [
            "竺乾心法拈花笑，洙泗家風鼓瑟希。",
            "一問已應居第二，更詢來處落三機。"
        ],
        "title": "頔上人持瑩蘿月五詩見示因走筆和韵聊禦睡魔  其三",
        "id": "a0ca9995-37c6-47fd-929f-3722ce67b5a2"
    },
    {
        "author": "鄭清之",
        "paragraphs": [
            "三更日出行千里，百尺竿危到幾回。",
            "遮莫分身兜率去，聽從路滑石頭來。"
        ],
        "title": "頔上人持瑩蘿月五詩見示因走筆和韵聊禦睡魔  其四",
        "id": "62f24419-0826-43fd-9dd9-e34a62576f73"
    },
    {
        "author": "鄭清之",
        "paragraphs": [
            "病著心華須佛治，老僧眼纈要經遮。",
            "勿逢蘿月五禪偈，絕勝盧仝七椀茶。"
        ],
        "title": "頔上人持瑩蘿月五詩見示因走筆和韵聊禦睡魔  其五",
        "id": "bcbeb97d-4278-4fa5-a589-7c8b2bfbe9d3"
    },
    {
        "author": "鄭清之",
        "paragraphs": [
            "懸崖石路擘蒼苔，川竇巖扉處處開。",
            "信是拔山人有力，一峰搦碎總飛來。"
        ],
        "title": "登飛來峰",
        "id": "edc82985-1c9c-4e50-b732-5ea5e046f1e7"
    },
    {
        "author": "鄭清之",
        "paragraphs": [
            "粉翅縈花幾度忙，惜花長是爲春光。",
            "爭如箇箇蜂鬚上，到處分甘作乳房。"
        ],
        "title": "花間見蝶",
        "id": "b93373e9-fdc7-4c83-9784-2b90973ba230"
    },
    {
        "author": "鄭清之",
        "paragraphs": [
            "雨餘日脚到天涯，十里平山戴晚霞。",
            "疑是千虹蟠絳闕，頻移光景入仙家。"
        ],
        "title": "上清宮  其一",
        "id": "027a9e48-791e-4f6b-92ee-34a3f98e3eef"
    },
    {
        "author": "鄭清之",
        "paragraphs": [
            "上清山腹正便便，賸納風光似輞川。",
            "曉雨洗開新綠岸，晚霞蘸出嫩紅天。",
            "鞭浮野竹數莖筍，葉俯秋荷幾柄蓮。",
            "不是西湖最佳景，更於何處著癯仙。"
        ],
        "tags": [
            "西湖"
        ],
        "title": "上清宮  其二",
        "id": "264ca6c8-e518-4737-b387-f02cbdd686f0"
    },
    {
        "author": "鄭清之",
        "paragraphs": [
            "齋宿虛閒只浄明，俗氛暫洗覺身輕。",
            "半山雲脚炊煙溼，一枕松聲澗水鳴。",
            "對語老禪真法器，譯經新諦出僧檠。",
            "歸翻貝葉蓮花頌，猶带招提月影清。"
        ],
        "title": "浄明院",
        "id": "4da30850-48c5-4f9c-8148-210259fa4584"
    },
    {
        "author": "鄭清之",
        "paragraphs": [
            "水神何時生六翮，飛出雙泉江練白。",
            "平湖浸月渺無邊，一笑對之成揖客。",
            "轆轤初動曉星橫，夜捲寒瓊聲湱湱。",
            "千年佛殿礎花乾，十畝空庭蔭修柏。",
            "問泉何事逞奇觀，故向庭前作真澤。",
            "昔年何塞今何通，泉豈有心猶揀擇。",
            "若云泉自井中來，枯甃沿山有龜拆。",
            "如信地中泉自見，是年何須穿土脈。",
            "幡風胥動兩無憑，細詮此證歸禪伯。",
            "我方饒舌爲作記，了不相干勞刻畫。",
            "寄詩更欲結茶緣，付與宗風自鎚拍。"
        ],
        "title": "雙井",
        "id": "85279f88-f768-485f-aaf4-59256462e368"
    },
    {
        "author": "鄭清之",
        "paragraphs": [
            "嘉定丙子斗插申，秋灰出管纔半旬。",
            "我來適值蒸暑節，燭龍吐燄扶桑濱。",
            "炎官流汗走躑躅，金烏啄火焚空旻。",
            "溼雲擁岫呼不出，火雲糊天挂赫日。",
            "腦脂蓋眼壯士眠，誰挽天河洗蒸鬰。",
            "友人萬君家龍丘，追涼共作招提游。",
            "入門指點到丈室，中有石壁清且幽。",
            "半月泓澄鎖寒綠，氣象淒切涵清秋。",
            "凜然便覺肌骨爽，恍疑石罅蟠蛟虬。",
            "老師宴坐圓覺場，一笑對客雙胡牀。",
            "雀芽新試蠏眼湯，未到舌本先生涼。",
            "懸河倒流揮玉麈，果然驚出蛟龍舞。",
            "須臾霧裹浮圖尖，地墨天昏作風雨。",
            "吻端造化轉寒燠，約束商羊上天去。",
            "雲開月明衆峰出，指向巖前石應語。",
            "歸來爲乏瓊瑶報，清夢安排幾番到。",
            "池角土花生碧草，逗曉簷前乾鵲噪。",
            "我承佛敕爲行詞，可拜雲洲老師號。"
        ],
        "title": "贈雲洲老師",
        "id": "0fd869fa-3f21-4f57-9618-8dc55c2072d1"
    },
    {
        "author": "鄭清之",
        "paragraphs": [
            "語火是燈，掉頭弗應。",
            "惟賊識賊，一問即承。"
        ],
        "title": "贅禪宗無門關後第四十九則語",
        "id": "d0bfe608-e0f6-4aae-a398-4515c1f3b9d7"
    },
    {
        "author": "鄭清之",
        "paragraphs": [
            "一樣娉婷絕代無，水宮魚貫出瓊鋪。",
            "緣何買得凌波女，爲有荷盤萬斛珠。"
        ],
        "title": "荷花",
        "id": "2b4595a3-f4cc-4b20-a9b3-da59f0d401a5"
    },
    {
        "author": "鄭清之",
        "paragraphs": [
            "粉面芳心碧玉裳，持來宛作故山香。",
            "征途不覺春如許，更問蘭芽幾寸長。"
        ],
        "title": "瑞香花",
        "id": "f27b2333-ffe8-4d74-b31d-75ea348e2abd"
    },
    {
        "author": "鄭清之",
        "paragraphs": [
            "書如香色倦猶愛，茶似苦言終有情。",
            "慎勿教渠紈袴識，珠槽碎釜浪相輕。"
        ],
        "title": "茶",
        "id": "878e056c-b0d3-42ff-8697-8d4f9b8b2c1b"
    },
    {
        "author": "鄭清之",
        "paragraphs": [
            "陸地芳洲擁翠翹，巨靈穿石滾雲濤。",
            "摶空蒼鳳欲飛舞，奔海玉龍爭怒號。",
            "萬象橫陳坤軸富，一亭平挹月輪高。",
            "獨醒未覺孤清景，笑酌寒泉讀楚騷。"
        ],
        "title": "題雪竇山妙高峰",
        "id": "b661f65f-9e61-4a55-adf4-927cc3636e3f"
    },
    {
        "author": "鄭清之",
        "paragraphs": [
            "四明瀛海壖，大田沃多稼。",
            "三江納行潦，九穀偏畏夏。",
            "治水宜講行，時哉及閒暇。",
            "方當暑如惔，孰謂晴可乍。",
            "十雨非所憂，一暴良已怕。",
            "東有錢湖浸，寒玉渺無價。",
            "西有它山源，盈科通晝夜。",
            "維此兩支邑，厥田俱下下。",
            "問之何因爾，水道無所舍。",
            "河伯空望洋，旱魃巧乘罅。",
            "緬思井田規，畎澮分溆汊。",
            "培浚儻高深，怒潮敢雄跨。",
            "官但督賦輿，誰肯趨田駕。",
            "六輔能即功，百泉豈難壩。",
            "願言均此施，利澤侔造化。",
            "盡復淮南陂，端可儕杜亞。"
        ],
        "title": "可齋陳大卿政成之暇蒐討河渠爲鄉國長久慮開萬世利非君侯其誰屬因效一得以廣盛心焉",
        "id": "b0a62a90-918f-4837-926c-79a605a569ce"
    },
    {
        "author": "鄭清之",
        "paragraphs": [
            "孔明本躬耕，樊遲請學稼。",
            "力田乃有秋，暑雨敢咨夏。",
            "聖賢每憂民，孔墨不遑暇。",
            "因思比歲饑，可謂越俗乍。",
            "豈惟農夫驚，亦使達官怕。",
            "倉無矯制發，米湧在東價。",
            "居然望豐年，譬彼求時夜。",
            "畫壤來福星，上熟壓中下。",
            "二麥賸割雲，五菜紛繞舍。",
            "苗根舒薤本，黍莟拆榴罅。",
            "龍鱗原鏤塍，燕尾水分汊。",
            "毨獸將西成，秧馬豈虛跨。",
            "劭農收奇勳，省斂不更駕。",
            "豫爲鄞鄉謀，復廣它山壩。",
            "功比昔賢倍，政隨時雨化。",
            "願刻可齋詩，端與雅頌亞。"
        ],
        "title": "再用韵",
        "id": "18b9f309-b2fd-49ed-8ec0-c283f3ef9fe8"
    },
    {
        "author": "鄭清之",
        "paragraphs": [
            "轉盼湖山忽半年，春鶑啼處起秋蟬。",
            "詩囊未倒真成債，道眼相看總是禪。",
            "壯士不甘弓掛壁，病翁猶有筆如椽。",
            "少須定賦茅齋約，恐掉頭吟聒夜眠。"
        ],
        "title": "頔上人索春間詩軸以臂疼未能錄去姑以偈語展限",
        "id": "21ed81d8-62e6-4e56-9108-5172b43370f7"
    },
    {
        "author": "鄭清之",
        "paragraphs": [
            "蟠空健筆虎蛟騰，九折羊腸萬馬登。",
            "裁剸燠寒真見聖，牢籠泉石肯輸僧。",
            "命意得了兔走穴，放字未安狐聽冰。",
            "句法當頭飛棒喝，就渠言下辨三乘。"
        ],
        "title": "還雲岑魯直詩",
        "id": "33389b1c-6559-447b-99eb-2e00981ff937"
    },
    {
        "author": "鄭清之",
        "paragraphs": [
            "晚唐詩似晚春景，姿媚有餘風骨輕。",
            "千歲俄逢古罍洗，摩挲篆籀眼增明。"
        ],
        "title": "讀魯直詩",
        "id": "a33c1b57-601b-4247-be4d-f60c75e15cb0"
    },
    {
        "author": "鄭清之",
        "paragraphs": [
            "誰道寒官俸給稀，齎裝滿路得追隨。",
            "秋光不與詩腸算，無限江山信筆支。"
        ],
        "title": "口占",
        "id": "0d5909f2-10a8-413e-b2d3-8c576e4ddc8f"
    },
    {
        "author": "鄭清之",
        "paragraphs": [
            "黑雲妬日故要遮，剩得輕紅一縷霞。",
            "小雨挾風針水面，滿奩皺縠起團花。"
        ],
        "tags": [
            "西湖"
        ],
        "title": "西湖  其一",
        "id": "145d8b40-b66b-4590-94ff-bf90f671cc0e"
    },
    {
        "author": "鄭清之",
        "paragraphs": [
            "官程未了是敲推，課督無人只自催。",
            "不到西湖無半句，西湖端合號詩媒。"
        ],
        "tags": [
            "西湖"
        ],
        "title": "西湖  其二",
        "id": "3a10683c-e808-4aa1-a03d-9f9fc2b7d020"
    },
    {
        "author": "鄭清之",
        "paragraphs": [
            "兼旬病目成鴆媒，竟日掩書風爲開。",
            "端如猩猩畏機穽，愛酒着屐須一來。",
            "信手翻書未終葉，春風已覺生牙頰。",
            "笑同黄卷且尋醫，免使鷦鷯翳蚊睫。"
        ],
        "title": "病目自嘲",
        "id": "681f12e3-215b-4e7b-90eb-3deedf90d9db"
    },
    {
        "author": "鄭清之",
        "paragraphs": [
            "生平未省讀食經，蟛蜞何事干荀卿。",
            "霜螯带糟老饕賦，素鱗斫鱠晶盤行。",
            "政欲蓴鱸飽歸興，肯嫌蛙蛤譏南烹。",
            "誰言厚味多腊毒，坐疑匕箸生戎兵。",
            "緇塵浪欲滓銀海，所頼烱烱留元精。",
            "飛蛾擾燈室光暗，很蟆食月天公驚。",
            "我今所患在目睫，口非得罪曹緘銘。",
            "一身百體兼所養，六鑿未可分重輕。",
            "詎容貴目乃賤口，無端腸胃甘檗冰。",
            "就令辟穀即仙去，何異餒鼠乘飛翎。",
            "我聞養生先實腹，幸乏明珠買娉婷。",
            "稻魚粗可足生理，饑夢不到侯門鯖。",
            "更畦菘薤自鋤灌，肯與雞鶩爭餘贏。",
            "笑揩雙目保亡恙，况無傳筆如丘明。"
        ],
        "title": "目眚忌食戲成",
        "id": "07fe1ccd-db89-4c29-a746-a69d6dca997f"
    },
    {
        "author": "鄭清之",
        "paragraphs": [
            "皇朝誕節號乾明，此日親賢間世生。",
            "處貴從來如白屋，愛閑真定壓專城。",
            "但知篤孝終身樂，不慕紆朱萬事輕。",
            "黄閣功名知未晚，飛鴻心事亦冥冥。"
        ],
        "title": "壽留守",
        "id": "3888ddd5-9bd7-474b-bfb9-62d5f746f235"
    },
    {
        "author": "鄭清之",
        "paragraphs": [
            "圓嶠移來東海東，梵王宮在最高峰。",
            "試將法雨周沙界，千丈巖頭挂玉虹。"
        ],
        "title": "梵王宮",
        "id": "c5b7187f-7b5d-48d3-acb1-280bdb38c857"
    },
    {
        "author": "鄭清之",
        "paragraphs": [
            "經行塔下幾春秋，每恨無因到上頭。",
            "今日始知高處險，不如歸卧舊林丘。"
        ],
        "title": "咏六和塔",
        "id": "332f21aa-7356-4417-888e-50fff4431656"
    },
    {
        "author": "鄭清之",
        "paragraphs": [
            "客裏不知春早晚，失驚紅雨到牆陰。"
        ],
        "title": "句  其一",
        "id": "cbeb3162-3512-4d21-a3a2-3aae3ba52d4f"
    },
    {
        "author": "鄭清之",
        "paragraphs": [
            "玉昆相倚带仙風，壁立春前萬卉空。"
        ],
        "title": "句  其二",
        "id": "02fb02dd-d634-4f11-a60b-4e240e19f678"
    },
    {
        "author": "鄭清之",
        "paragraphs": [
            "國香不欲論家譜，合姓孫枝作鄭花。"
        ],
        "title": "句  其三",
        "id": "31e6e86c-66e6-44b6-ae45-8f13d00df7bb"
    },
    {
        "author": "鄭清之",
        "paragraphs": [
            "玉質欲藏如許脆，鐵芒何苦太尖生。"
        ],
        "title": "句  其四",
        "id": "53261d0d-b0fe-451c-88ef-edf139c7092a"
    },
    {
        "author": "鄭清之",
        "paragraphs": [
            "他年蒙渥澤，方玉带圍赬。"
        ],
        "title": "句  其五",
        "id": "235fc964-4e1d-49ac-815c-0590559d658d"
    },
    {
        "author": "汪莘",
        "paragraphs": [
            "朝立寒溪東，暮立寒溪西。",
            "一到神頓領，熟視眼更迷。",
            "水光不見水，但見青天無表裏。",
            "天光不見天，但見一片清烟涵無邊。",
            "水中有天天不濕，天中有水水不入。",
            "天耶水耶墮渺茫，只是天光與水光。",
            "月來水天中，水天裹月如不裹。",
            "月去水天中，水天鎖月如不鎖。",
            "明月不來不去時，琉璃泡中珠一顆。",
            "先自水天莫分別，更添月色更親切。",
            "水色天色月色擘不開，水光天光月光拈不來。",
            "夢中酒渴不可忍，一口吸下驪龍腮。"
        ],
        "title": "水天月歌",
        "id": "c13d42c7-5f6e-4691-91c0-0d71705ff35d"
    },
    {
        "author": "汪莘",
        "paragraphs": [
            "偉哉天地間，誰家兩枝蓮。",
            "紅蓮一枝瑰子鮮，白蓮一枝雪樣妍。",
            "兩花徑面各千里，壓盡衆草無朱鉛。",
            "不見賣花翁，不知阿誰擔南躔又北躔。",
            "不見賣花蜂，但見烏蟾兩點追過天津橋那邊。",
            "有時雙暈更整整，有時五彩尤戔戔。",
            "有時露下花頭濕，有時風起花頭偏。",
            "五鳳銜入淵中淵，六龍插上天中天。",
            "一入一上知何年，至今絡繹如梭穿。",
            "花歛作昏舒作晝，世間未識春前後。",
            "神農教民亂耕耨，唐侯指出兩花定節候。",
            "唐侯司花方少年，朝朝暮暮長與花周旋。",
            "苟非其人子莫傳，爲花揀得花中仙。",
            "姚家愛花故不俗，花前自鼓薰風曲。",
            "綵旗幻出芙蓉面，晚來旗脚薰風轉。",
            "此花不費一錢買，付與後來司花作模楷。",
            "青春飛過秋飛迴，紅白芙蕖花自開。",
            "曾觀堯舜山河去，也見漢唐池舘來。",
            "看花人逐年年改，疇昔看花幾人在。",
            "惟有阿兄日珠姊月珠，坐乘兩花撫四海。"
        ],
        "title": "日月蓮花歌",
        "id": "7073c6a4-5deb-4541-83b0-872c5f8b0fc1"
    },
    {
        "author": "汪莘",
        "paragraphs": [
            "別駕寄我新詩章，賞花須賞花中王。",
            "我誦此詩欲大叫，山川靈氣未始亡。",
            "憶昔少年健如虎，兩脚不住尋奇芳。",
            "何曾著眼看桃李，天台洞口呼劉郎。",
            "癡兒騃女意自得，不肯隨我超凡常。",
            "嵩山洛浦忽入夢，秦人漢士俱堂堂。",
            "仰天大笑不復道，朱宮紫府森開張。",
            "是時青春二三月，姚家一樹真黄裳。",
            "其餘牛家魏家種，千紅萬碧羅新妝。",
            "論花固是花中傑，論人亦是人中祥。",
            "不覺我醉花亦醉，不覺花香人亦香。",
            "氣高已壓玉笥綴，骨硬肯羨金釵行。",
            "授我以元君之雲篆，沃我以王母之霞觴。",
            "當時跳出生死窟，自此踏倒名利場。",
            "懷洞庭兮悲瀟湘，吟清風兮詠滄浪。",
            "仙人擊節相屬和，賤子起舞尤顛狂。",
            "歷聘二十八列宿，遍謁三千六上皇。",
            "東風未斷薰風起，江北吹落江南藏。",
            "天葩何年到此土，形貌雖減神猶昌。",
            "濂溪先生誇富貴，東坡老子憐忠良。",
            "不如煎酥煮麵喫，大勝三椀搜枯腸。"
        ],
        "tags": [
            "洞庭湖"
        ],
        "title": "潘別駕寄牡丹歌次韵",
        "id": "bbb11c71-66a5-4d75-b307-9b573bce5413"
    },
    {
        "author": "汪莘",
        "paragraphs": [
            "君不見濟陰九穗禾，又不見河南六岐麥。",
            "何似新安海陽縣，瑞粟一枝超簡冊。",
            "嘉定四載六月中，採來疑自東極東。",
            "龍枝鳳冠雲蕖叢，令人多力善走顔色紅。",
            "六岐九穗豈足道，徑欲一醉敲金鐘。",
            "趙君不敢留，馳以告宰公。",
            "宰公不敢留，馳以告太守意甚忠。",
            "嘉定聖人坐法宮，聲色不邇心在農。",
            "嘉定聖人與天通，故産瑞粟昭年豐。",
            "新安太守見此喜，謂匪奇花異卉同，銷金黄羅手自封。",
            "再拜獻天門，進入開天容。",
            "吾聞粟有神，其姓曰慶天。",
            "吾聞粟字制，其西曰金堅。",
            "吾聞粟字釋，蓋取陽精相續如百川。",
            "請君占所聞，可以知開先。",
            "我歌賀宰公，宰公歸太守。",
            "我歌賀太守，太守歸我皇極天子大父母，願見太平萬古萬萬古。",
            "惟有貧儒都不知，但願食粟長無饑。"
        ],
        "title": "瑞粟歌",
        "id": "cf80136a-ea04-4537-936d-8dbf4544da33"
    },
    {
        "author": "汪莘",
        "paragraphs": [
            "柳塘有狂士，酒闌好擊鼓。",
            "殷出黄金骨裏淚，摻出白玉心中苦。",
            "此苦知爲何人家，寒宵心事亂如麻。",
            "岑牟肯戴紅槿帽，蹀足不數漁陽檛。",
            "翻手作春杏開早，覆手秋風葉如掃。",
            "開元天子是天工，那知塵起長安道。",
            "我今擊鼓一聲高徹天，擊鼓二聲深徹泉。",
            "天上拂開白日路，地鎖掣斷如飛烟。",
            "豺狼聞之腦門裂，狐鼠粉碎臭滿穴。",
            "惟有蒼鱗火鬣雙虬龍，籋雲揈雷雨騷屑。",
            "青天洗出古時青，日月洗出古時明。",
            "百穀草木催發生，鸞鳳亦作簫韶鳴。",
            "走上半空望五嶽，插天截海蟠金城。",
            "我皇無爲人自寧，此時方表鼓中聲，寫作柳塘擊鼓行。"
        ],
        "title": "擊鼓行",
        "id": "1795a56d-a08e-4de3-9296-d92574084c32"
    },
    {
        "author": "汪莘",
        "paragraphs": [
            "口中吐佛子，腰間出神仙。",
            "眉心紅日大如錢，腦宮誦經聲泠然。",
            "瞿曇黄老去我久，可使舉世終無傳。",
            "天亦若忌我，我自夢裏知其天。",
            "團團清光中，本來面目常現前。",
            "分明是真不是想，水中月影鏡中像。",
            "自從別後見君稀，一朝邂逅成歡賞。",
            "見亦不可擬，得亦不可强。",
            "知音相逢只彈指，甃命遮寒且涵養。",
            "芙蓉芰荷顛倒披，九天風露流肝脾。",
            "俯觀人世不忍棄，世人棄我良非癡。",
            "有時憤悶須痛飲，長安市上相追隨。",
            "左挾田先生，右拍樊於期。",
            "狗屠在前舞陽後，擊筑叱起高漸離。",
            "揚雄但能識奇字，未識以道御之無不宜。",
            "一舞神鬼哭，再舞雷電飛。",
            "三舞乾坤悉清凈，却視萬物生光輝。",
            "我衰不能作伊川，手把犂鋤墾蚯蚓。",
            "亦復不能作呂望，垂絲磻溪上。",
            "但願漢家宗社牢，化權何必吾人操。",
            "但願紫微宮南太微北，中間七箇能甄陶。",
            "君不見張三裹青衫，李四著紫袍，黄金轉多官轉高。",
            "孔丘盜跖那復辨，長蛇封豕爭雄豪。",
            "我欲告天天肯否，旁人竊笑婦摇手。",
            "不如開眼明月前，莫教失却清風後。",
            "杜子美，李太白，清風爲魂月爲魄。",
            "至今來往天地間，幾回獨把欄干拍。"
        ],
        "title": "放歌行",
        "id": "5d19ea10-7026-40ad-989b-372626d0a72b"
    },
    {
        "author": "汪莘",
        "paragraphs": [
            "漢家中原一百州，故老南望空悠悠。",
            "問君北賊何足道，坐守畫地如窮愁。",
            "不共戴天是此仇，生不殺賊死不休。",
            "諸公但能安身計，更無一點英雄氣。",
            "遂令多士皆沉醉，絕口不復言時事。",
            "恭惟主上天勇智，皦日平生復仇志。",
            "秋色平場千萬騎，望裏亭亭黄屋至。",
            "六軍拜手呼萬歲，報恩便欲無生意。",
            "西風蕭瑟天無雲，引領蟠冢愁黄曛。",
            "白衣不得見天子，道人何得愁朱門，可憐涇渭胸中分。",
            "願起沔陽死諸葛，作我大宋飛將軍。"
        ],
        "title": "中原行懷古",
        "id": "527e29b1-2909-4307-9180-24dd277b29ff"
    },
    {
        "author": "汪莘",
        "paragraphs": [
            "仙人剪水銀河邊，仙風吹散花聯翩。",
            "明星撩亂入我眼，風緊一陣隨天旋。",
            "如今誰卧剡溪雪，如今誰訪山陰船。",
            "古人氣韵不可見，曉來對此空悠然。",
            "檐前未覺眼界豁，臨眺忽憶樓居仙。",
            "若爲留得數玉樹，六月繞屋生清妍。"
        ],
        "title": "觀雪行",
        "id": "86a6a75e-3adf-4546-abcc-1da203973fb0"
    },
    {
        "author": "汪莘",
        "paragraphs": [
            "去年來見公，畧以書自陳。",
            "今年來見公，知公意已親。",
            "一見爲我喜，再見爲我顰。",
            "溫存到風雨，檢點及米薪。",
            "會我群玉堂，坐上皆偉人。",
            "欲引野鶴姿，軒昂出京塵。",
            "公自哀其窮，我豈有足珍。",
            "但願公富貴，何憂我賤貧。",
            "過從兩三月，意味十萬春。",
            "將非前世緣，更結來生因。",
            "所恨難久留，歸理青溪緡。",
            "公亦厭承明，請牧江海濱。",
            "嗟我老于行，東西足悲辛。",
            "那宜種橘柚，幸使守松筠。"
        ],
        "title": "別真直院西山",
        "id": "4b451348-aad4-438d-a5b3-baab674db57f"
    },
    {
        "author": "汪莘",
        "paragraphs": [
            "紫陽佳山水，帝室雄垣藩。",
            "桑柘若雲屯，梨棗如星環。",
            "邇來十四載，有失漢詔寬。",
            "坐令隴畝上，面作百摺酸。",
            "侯來自江西，與物破險囏。",
            "處處春風村，家家秋月灣。",
            "矧侯老儒術，淵源起波瀾。",
            "文盟後韓孟，詩社前張樊。",
            "賤子昔好學，何理不仰鑽。",
            "風雷繞腸胃，日月懸肺肝。",
            "宇宙在掌握，鬼神露毫端。",
            "身由疾惡病，家以論事殫。",
            "天門守九虎，歸卧牛衣間。",
            "誓欲滅此賊，使天回正觀。",
            "豫子欲趨趙，聶生方入韓。",
            "匕首忽電掣，鐵椎已雷鑽。",
            "世無伯牙手，鍾子每長嘆。",
            "世無子期耳，伯牙淚空彈。",
            "人生樂相知，相知良亦難。",
            "不知起胡越，相知同歲寒。",
            "自侯之來矣，願言識孔鸞。",
            "秋風動心氣，朔雲資瘧姦。",
            "及此春日舒，扶病猶蹣跚。",
            "怪僕來胡遲，爲僕留城關。",
            "見侯亦胡爲，明珠傾月團。",
            "見僕亦何爲，伸此蛟龍蟠。",
            "龜老殻愈堅，鶴老頂益丹。",
            "自恨身已老，徒重鈍與頑。",
            "終憶玉川子，干謁非所安。",
            "山不養伯齡，伯齡不厭山。"
        ],
        "title": "訪孟守",
        "id": "b5fbc5d1-9f2c-4401-9184-a764f5f549f3"
    },
    {
        "author": "汪莘",
        "paragraphs": [
            "文者道之器，詩者文之精。",
            "世儒失本原，謂以一枝鳴。",
            "僕昔頗好學，不與時俗并。",
            "始求爲己事，中有濟物情。",
            "靜與古月俱，動與秋陽行。",
            "先聖此從容，風流被後生。",
            "身世兩相違，淹留竟何成。",
            "一丘聊自適，萬化爭逢迎。",
            "天地露根柢，動植陳性情。",
            "日月顯處妙，鬼神隠中明。",
            "老佛既恍惚，諸子亦縱橫。",
            "興衰雜今古，憂豫難悉平。",
            "時買白玉板，寫此朱絲聲。",
            "似被天公嗔，魑魅出見驚。",
            "秋霜下黄葉，春風自抽萌。",
            "蘭花待春風，深林含芳馨。",
            "屬聞賢別駕，古學兼韶韺。",
            "仍聞吐佳句，氣挾蘇州清。",
            "今朝別柴扉，匪敢投公卿。",
            "臭味畧相似，長松與茯苓。"
        ],
        "title": "訪湯倅",
        "id": "8410e444-c837-413f-94f6-f43c53d83702"
    },
    {
        "author": "汪莘",
        "paragraphs": [
            "新月長眉清，娟娟照茅舍。",
            "坐有我弟俱，因得窮造化。",
            "初嘆此箇月，涵浙復涵灞。",
            "終憶此箇月，古夜復今夜。",
            "日月天中行，地下亦雙明。",
            "天地在太虛，一點如流萍。",
            "水輪載以浮，風輪吹不停。",
            "地譬雞子黄，天乃雞子清。",
            "天半繞地下，天半出地上。",
            "星辰附天旋，晝夜成俯仰。",
            "吾嘗揮雷鞭，騎龍日宮前。",
            "整頓朝東皇，拜手金烏傍。",
            "日宮月宮留不住，翻身透過天頂去。",
            "雙手撥轉赤精毬，山河萬象在裏頭。",
            "此時見天不見地，憶嘗閲盡世間事。",
            "幾度穿入月之內，幾度穿出天之外。",
            "幾度天地劫火來，只有太虛元不壞。",
            "我自太虛觀世間，釋迦老子皆等閑。"
        ],
        "title": "對月與念六弟談化作",
        "id": "73dcf5b3-ba23-4998-9ee0-273e43f5fa11"
    },
    {
        "author": "汪莘",
        "paragraphs": [
            "太皡涵帝德，勾芒播皇仁。",
            "群龍服蒼駕，靈雨冒南岑。",
            "淵魚自暖躍，谷鳥相和吟。",
            "桃花既夾道，麥苗亦成林。",
            "竹籬带夕陽，茅舍含清陰。",
            "白蘋空騁望，青楓第傷心。",
            "况值聖明代，聊以陶吾真。",
            "寄言同懷子，芳醪期共斟。"
        ],
        "title": "春懷  其一",
        "id": "809cabfd-f472-4488-81b0-c0b90a439704"
    },
    {
        "author": "汪莘",
        "paragraphs": [
            "黄鸝占高枝，蝴蝶戀芳草。",
            "達人能岸春，兒女被春惱。",
            "和風吹衣裳，白日照懷抱。",
            "天地爲我園，衆目一何小。",
            "東皇行仲月，南極現朱鳥。",
            "虞帝被袗衣，周王在靈沼。",
            "于飛既覽德，於牣亦知道。",
            "感此彌恨長，冉冉以空老。"
        ],
        "title": "春懷  其二",
        "id": "84accfa2-e0ec-452f-b2c8-d9c93cd20e90"
    },
    {
        "author": "汪莘",
        "paragraphs": [
            "綠水繞北戶，白日挂南榮。",
            "岑樓高中天，引領望咸京。",
            "咸京望不見，遠山與雲橫。",
            "鸞鳳邈何許，燕雀巢朱甍。",
            "谷風起將夕，偃月哉生明。",
            "童子焚妙香，稚女彈神箏。",
            "似非今世曲，無乃古人情。",
            "爲言且勿彈，吾疾方未平。"
        ],
        "title": "春懷  其三",
        "id": "e61b6468-5dea-4b9b-a98c-f20ffd10efa0"
    },
    {
        "author": "汪莘",
        "paragraphs": [
            "神游何邊方，夢到迷處所。",
            "論世非秦漢，辨地豈吳楚。",
            "碧桃翳陽林，翠霞蔭清渚。",
            "鵾雞鳴花間，鸞鶴將儔侶。",
            "中有古玉堂，日月光相貯。",
            "似是重瞳君，左右列二女。",
            "我時再拜興，帝復相爾汝。",
            "蘧然形已開，不得竟所語。"
        ],
        "title": "春懷  其四",
        "id": "8460511a-f75b-42af-aec3-21fa2d5ac604"
    },
    {
        "author": "汪莘",
        "paragraphs": [
            "青天夫何長，白日又何促。",
            "吹却幾株花，成此一村綠。",
            "不嫌春已晚，春晚愛不足。",
            "誰能描晚春，隠然在心曲。",
            "我心如明鏡，萬象相映燭。",
            "我心如虛空，萬物自磨觸。",
            "斜陽紅欲滴，遠水光可掬。",
            "中有太古人，歌聲出金玉。"
        ],
        "title": "春懷  其五",
        "id": "999458cb-ec39-46f8-b68a-0247aec77b8e"
    },
    {
        "author": "汪莘",
        "paragraphs": [
            "夕陽下西崦，明月出東方。",
            "清波如有神，喬木何蒼蒼。",
            "簪玉待魏文，趿履從思王。",
            "奎壁不在天，西園爛成章。",
            "祥飈繞飛蓋，鴛鴦宿春塘。",
            "絲竹壯高會，賓主無留觴。",
            "憂生惜日短，玩物貪夜長。",
            "歲寒不易得，此道亦足藏。"
        ],
        "title": "春懷  其六",
        "id": "d37783ea-9ec8-4057-93b6-2a8fbcc1cd61"
    },
    {
        "author": "汪莘",
        "paragraphs": [
            "夾鍾應和氣，和氣到天中。",
            "半爲枝間綠，半作水上紅。",
            "杖策南野際，鸛鶴摩蒼穹。",
            "君子有本性，不受外物攻。",
            "那能學攀桂，俯首嫦娥宮。",
            "竦身攝倒景，與子凌剛風。",
            "參旗一以展，欃搶避其鋒。",
            "舉瓢酌雲將，歌詩謝鴻濛。"
        ],
        "title": "春懷  其七",
        "id": "9e9daffa-2b9a-4806-9293-2b9f1953a34a"
    },
    {
        "author": "汪莘",
        "paragraphs": [
            "魚鼈好在川，鳥獸好在山。",
            "人皆好山水，所好非一端。",
            "君子抱仁智，寓意山水間。",
            "矧乃陽春月，富貴相追攀。",
            "靚裝散香風，纖指發清彈。",
            "道旁起深羨，有識獨長嘆。",
            "我亦共春游，所遇得正觀。",
            "可與達者悟，難與昧者談。"
        ],
        "title": "春懷  其八",
        "id": "06ee296d-cf03-46ba-8ecd-0a6ad6b6e19f"
    },
    {
        "author": "汪莘",
        "paragraphs": [
            "日釀天正綠，風酣麥方秋。",
            "閑携稚子輩，眷言共春游。",
            "芒鞋過澗壑，竹杖穿林丘。",
            "東西隨所適，語嘿頗自由。",
            "亦有一樽酒，父子相獻酬。",
            "山花既含笑，野草亦忘憂。",
            "一輪漸隠隠，半規尚悠悠。",
            "歸路何所嘆，古人可與謀。"
        ],
        "title": "春懷  其九",
        "id": "f5127d73-dee9-44d9-868d-fb8f2ca74772"
    },
    {
        "author": "汪莘",
        "paragraphs": [
            "曳杖登春臺，萬物含光輝。",
            "天地豈不大，孤雲獨無依。",
            "我友在東海，古屋弦湘妃。",
            "昔醉芙蓉浦，今掩桃李扉。",
            "不見已三年，何由會王畿。",
            "贈子青玉案，報我紫金鞿。",
            "日暗牛羊下，月明烏鵲飛。",
            "有生共如此，擾擾徒增欷。"
        ],
        "title": "春懷  其一○",
        "id": "9f507ffa-7569-4175-b9cf-e17638c66bf8"
    },
    {
        "author": "汪莘",
        "paragraphs": [
            "曉來雨初晴，天宇凈如拭。",
            "隔籬見花柳，春氣亂五色。",
            "東君渾不管，但爲閑者得。",
            "我方獵鵾鵬，溟南復溟北。"
        ],
        "title": "春曉",
        "id": "6f63a404-cf0f-42ef-84d8-728e1bf31503"
    },
    {
        "author": "汪莘",
        "paragraphs": [
            "昔年浮丘人，池舘藏一丘。",
            "天門騎鹿仙，浩氣壓女牛。",
            "朅來木正落，歌動林塘幽。",
            "至今五月花，憔悴因郎羞。",
            "底處牽白犢，超然對清流。",
            "景風故隨車，爲我迴凉秋。"
        ],
        "title": "陋居五詠 景風院",
        "id": "80b50668-f11b-4b9f-9985-603f6f44c97c"
    },
    {
        "author": "汪莘",
        "paragraphs": [
            "丈室明松窗，水竹相因依。",
            "盧橘冬已花，日出黄蜂飛。",
            "愛此禪房幽，不踏市朝機。",
            "時觀彼蒼意，常與人願違。",
            "彼蒼不可會，青山又斜暉。"
        ],
        "title": "陋居五詠 池館",
        "id": "b56f2466-b22d-4d11-bd4f-146f7a55c34c"
    },
    {
        "author": "汪莘",
        "paragraphs": [
            "散髮篁竹中，濯足寒澗流。",
            "太陽正徘徊，心與爽氣遊。",
            "活活走龍鱗，鏘鏘韵天球。",
            "於焉種荷花，遥剪西湖秋。",
            "亦思百頃綠，薰風木蘭舟。",
            "青鳥去還來，白魚沉更浮。",
            "竹澗魚鳥家，益覺吾廬幽。"
        ],
        "tags": [
            "西湖"
        ],
        "title": "陋居五詠 竹澗",
        "id": "d410e686-adfc-4e8e-a5c4-0ee52df9a86c"
    },
    {
        "author": "汪莘",
        "paragraphs": [
            "穿渠带幽徑，列竹依清流。",
            "中有好鳥鳴，暮鎖星辰稠。",
            "北風攪雪花，更覺龍鳳遒。",
            "東皇憐歲寒，丹白如飛浮。",
            "細履或得得，長歌亦悠悠。",
            "顧我非蔣卿，何以致羊裘。"
        ],
        "title": "陋居五詠 蔣徑",
        "id": "6ef8f4a6-9f5a-41b8-980e-b2295fd6ace7"
    },
    {
        "author": "汪莘",
        "paragraphs": [
            "呼匠琢山骨，臨水起月臺。",
            "一槃古月色，竹影凉毰毸。",
            "竹影如掃月，月色掃不開。",
            "居然廣寒宮，桂枝苦低回。",
            "便欲招謫仙，娥眉送瓊杯。",
            "娥眉見梅花，思君弄青梅。"
        ],
        "title": "陋居五詠 月臺",
        "id": "766bf65d-af90-4abb-98de-bc1d15968ce1"
    },
    {
        "author": "汪莘",
        "paragraphs": [
            "朱宮瓦缶鳴，汙澤黄鍾屏。",
            "古來會通籍，作者能籤整。",
            "翁如食橄欖，但願回味永。",
            "只今竹洲上，伏臘仰公廩。",
            "玩彼易外象，付此卦中影。",
            "遥知疏桐下，缺月見深省。",
            "我來如征鴻，愛此沙洲冷。",
            "他年直紫薇，夢斷青絲綆。",
            "舊游倘入念，折簡肯相命。",
            "新詩蒙剪拂，爲憐伍噲等。",
            "駕言載雙榼，卜日問三徑。",
            "預約清樽月，雲頭開金餠。"
        ],
        "title": "竹洲見寄次韵",
        "id": "e80b9f57-006f-40ce-8c90-1afd9ac8fbf0"
    },
    {
        "author": "汪莘",
        "paragraphs": [
            "竹翁惡俗客，屢舉却塵翁。",
            "云何一見我，捉手形深睠。",
            "坐呼蘭溪酒，即取太白勸。",
            "階前抱關卒，爲我顔色變。",
            "解榻經兩眠，天寒恐冰霰。",
            "主意厚且真，惜別如挽牽。",
            "握手紫竹杖，眩轉含飛電。",
            "端作臨水送，沙溪清練練。",
            "還家甫席暖，書到驚一縣。",
            "特遣贈行詩，水剪梨花片。",
            "且約二三子，同煮竹洲麵。",
            "豈意古人事，乃復今日見。",
            "理髮敘心曲，所屬加餐飯。",
            "無事覺晝長，明窗試筆硯。"
        ],
        "title": "又敘謝",
        "id": "2fbac2d7-6a7f-45b7-91ab-22134d9cb926"
    },
    {
        "author": "汪莘",
        "paragraphs": [
            "蓬萊道山到者稀，忽隨飈駕同來歸。",
            "天橫閬野望不盡，地絕瀛海如無依。",
            "初得松門入蕭瑟，漸繞苔徑穿芳菲。",
            "奇花異卉不可識，但覺春是人間非。",
            "高檐長廊白日靜，朱簾綠幕清風微。",
            "仰觀群玉三大字，始憶上帝書所儲。",
            "赤圖綠牒文字古，空桑孤竹音調希。",
            "飲中八仙各灑落，瓊林風月相光輝。",
            "坐而投壺妙貫耳，立而對奕工解圖。",
            "吟詩誦賦清且永，何事顧我頻歔欷。",
            "君不見咸平景德時，太平都在楊劉詩。",
            "又不見慶曆元祐際，後來誰與歐蘇繼。",
            "只今延閣多才賢，如玉在山珠在淵。",
            "楊劉歐蘇未爲老，秦皇鼂張俱少年。",
            "有客野於孟東野，更宜盧仝作詩社。",
            "碧牋小紙辱佳命，青林紫筆令揮寫。",
            "君山天酒澆枯腸，吸盡一架酴醿香。",
            "贈君千歲白鹿健，報我三尺金魚光。",
            "羽陵蠹簡非我處，老上龍庭欲飛去。",
            "鳳臺南軒又招手，第一內宅由來住。",
            "東西南北身已老，安得丹液還元腦。",
            "碧桃洞口花亂飛，留待歸來不須掃。"
        ],
        "title": "群玉堂即事",
        "id": "5e8e758c-6e18-4f4a-b274-3ef6456fdf6f"
    },
    {
        "author": "汪莘",
        "paragraphs": [
            "黄山高哉，巋然爲江東之巨鎮兮，壁立於兩浙之上游。",
            "摩天戛日以直上，陽枝陰派盤數州。",
            "四海不知兩根本，行人但覺雲飛浮。",
            "嘗試芒鞋竹枝迨乎其間兮，一溪桃杏紅爛熳，萬壑松柏寒颼颼。",
            "懸崖絕磴可望不可到兮，古木倒挂險更遒。",
            "上有靈泉瀑布千萬道，如銀河自天爭瀉而競注兮，砅雷濺雪隠現穿林幽。",
            "中有青鸞黄鶴千萬對，雄倡雌和迭舞而交鳴兮，深林自適復有雪白數點之猿猴。",
            "山中自昔無曆日，花開葉落成春秋。",
            "殘英脫葉不知其所從來兮，但見夫澗谷之間桃花如扇，松花如纛，竹葉如笠，蓮葉如舟。",
            "菖蒲九節餵白鹿，靈芝三秀眠青牛。",
            "人間三月春已暮，洞中花卉春長留。",
            "奇香異氣逐風去，散落塵世誰能酬。",
            "黄山高哉，雲際一峰尚可畫，雲外一峰畫不得，霜繒鋪了掉首休。",
            "丹砂一峰燭天爭日月，九龍一峰拔地張旂旒。",
            "天都一峰傑出於三十六峰兮，星斗森羅挂珠殿，日月對展瓊瑶樓。",
            "中有一人兮龍冠而鳳裘，左容成兮右浮丘。",
            "我時收却釣竿樵具作一束，投諸曹阮溪中流。",
            "浴余身兮湯泉，風余袂兮帝所。",
            "夔鼓隠隠兮管啾啾，水精盤兮碧玉甌。",
            "帝酌我兮勞我，左右爲余兮凝眸。",
            "指余以南峰石壁記，授余以紅鉛黑汞大丹頭。",
            "黄山高哉，余將覽秀巢雲鍊其下，坐令萬物不生疵癘黍盈疇。"
        ],
        "title": "黄山高",
        "id": "6dc75b79-5ce6-4a72-938d-3be6e51e5ddc"
    },
    {
        "author": "汪莘",
        "paragraphs": [
            "敬公太古明月服，愛公九天寒露漿。",
            "畏公龍泉太阿劍，喜公班虎花蛇囊。",
            "月中含月作懷抱，露表滴露生清凉。",
            "風塵澒洞要英傑，太平潤色須文章。",
            "公昔荷橐侍紫皇，公今握符坐建康。",
            "綸巾羽扇夏日靜，鳴鳩乳燕南風長。",
            "青天有月來堂堂，白鷺分水鳴湯湯。",
            "城頭獨立是誰子，身長七尺鬚眉蒼。",
            "袖藏古劍咸陽市，淚逐東風灑桃李。",
            "一心只望金陵飛，未到三更已千里。",
            "北斗錯落垂寒光，願公提起掃八荒。",
            "刺人如影那見血，激天孤竹和空桑。"
        ],
        "title": "訪建康留守",
        "id": "642a7594-1157-4b7b-8a60-dea9ddb18fd5"
    },
    {
        "author": "汪莘",
        "paragraphs": [
            "青天蕩蕩摩青銅，紫微將相環西東。",
            "大鵬一擊九萬里，兩翼不鼓乘長風。",
            "大鵬飛到天門下，天門無不聳觀者。",
            "列星退步失光彩，九虎低頭若凡馬。",
            "有鳥决起搶榆枋，望而不見空斷腸。",
            "青天愈高鵬愈遠，豈不有意招八荒。",
            "我捨新安來，狂歌錢塘市。",
            "上有無情之吳山，下有傷心之江水。",
            "春已暮，人未歸，平生不問鱖魚肥。",
            "若教買得青山住，飽食笋蕨歌春暉。"
        ],
        "title": "訪曾侍郎",
        "id": "94b9f951-eb11-4e63-ac94-a449be8b7419"
    },
    {
        "author": "汪莘",
        "paragraphs": [
            "憶昔見公十載前，知公即日圖凌烟。",
            "而今見公十載後，豈意翻爲竹洲叟。",
            "黄金照日天門開，夜叉安得生風雷。",
            "龍文虎脊君當取，有才不用當誰哉。",
            "中原寢廟無消息，塞上無人能殺賊。",
            "君王此志二十秋，四海看君閑不得。"
        ],
        "title": "訪吳安撫竹洲",
        "id": "402eb3f1-c041-4c2d-99d2-fec90b4ca3e1"
    },
    {
        "author": "汪莘",
        "paragraphs": [
            "先王昔牧紫陽城，池邊駐屐荷花生。",
            "先王今居帝青閣，歲歲荷花自開落。",
            "華榜高垂四十年，銀鈎鐵畫蛟龍纏。",
            "公來對之不忍去，如見先王在眼前。",
            "願公子孫滿仙籍，相繼此邦森畫戟。",
            "願君與國爲柱石，長使邦人歌駐屐。"
        ],
        "title": "題新安郡圃駐屐亭",
        "id": "2ab66ad2-06a2-4e24-b476-0afd57202de5"
    },
    {
        "author": "汪莘",
        "paragraphs": [
            "負清抱黄圓如彈，昆侖磅礴幽未判。",
            "母雞春日宿雞棲，躬抱乾坤入烹煆。",
            "翼之腹之氣自蒸，有時踏轉令交貫。",
            "朦朦如困當晝中，惺惺無眠過夜半。",
            "食時莫怪喚不應，凝然有在應難喚。",
            "君不見陰陽氣足有超越，恍惚惚恍生神觀。",
            "數聲隔㲉聞淳音，一點懸胎脫幽贊。",
            "母雞慣事徐啄開，可憐毛羽良毰毸。",
            "却思裏許若爲活，跧伏性命能低回。",
            "啄粟飲水孰教之，天機自動曾何疑。",
            "三三兩兩旋母脚，出入南北相追隨。",
            "纍然多寡乍磊落，倏然後先無定著。",
            "乘閒疾數數不得，往來旁午依前錯。",
            "聞道輪迴少安泊，謫仙那能被法縛。",
            "秋山歸來酒新熟，呼童烹雞色自若。",
            "殺與不殺莫忖度，請君注目寒江倚山閣。"
        ],
        "title": "雞雛",
        "id": "17adb55f-e2ef-4af0-9920-8030f687c477"
    },
    {
        "author": "汪莘",
        "paragraphs": [
            "鼇山萬仞峙璇霄，上有高真道寂寥。",
            "拔足壯能軒物表，洗心清不渾塵囂。",
            "洞天別有風光異，人世那知宇宙遥。",
            "雲覆醮壇閑悄悄，烟凝仙室靜蕭蕭。",
            "步虛韵穩聽晨禮，環珮聲遲識晚朝。",
            "飯啗青精顔色好，詞歌白鶴利名消。",
            "囊空阿堵緣辭寵，匣蓄干將爲斬妖。",
            "折角巾多裁氎布，隠居衣盡屏鮫綃。",
            "神游汗漫趨蓬島，禹步迴旋指斗杓。",
            "九轉丹砂盈日月，三千功行繼松喬。",
            "密渠細石通泉竇，斜插疏籬護藥苗。",
            "甕裏香醪斟琥珀，壁間修扇閣芭蕉。",
            "蟠桃欲熟人爭竊，野菜初生手自挑。",
            "花卉得時舒錦繡，瓶湯娛客奏笙簫。",
            "長松夭矯龍千尺，嫩竹琳琅玉萬條。",
            "鳳翅亂峰森洞口，羊腸微徑繞山腰。",
            "床眠癭木肱常曲，兀坐文藤足屢翹。",
            "衮衮騫河傾俊辯，溫溫和璞琢孤標。",
            "我慚未躍三春浪，君去行看八月潮。",
            "好把陰功拯存沒，西歸宜早買吳舠。"
        ],
        "title": "贈祁門不老山高法師",
        "id": "b3ebeed0-d980-47bf-b21b-358693b8300e"
    },
    {
        "author": "汪莘",
        "paragraphs": [
            "北山之宅可忘歸，北山之山天下稀。",
            "自非君身有仙骨，安得蓬壺閬苑相因依。",
            "長松巨柏氣象古，紅鸞白鳳交橫飛。",
            "朔風萬里促冬日，金橘千樹爭光輝。",
            "樞密曾孫侍御子，天資酷與前人似。",
            "只今四十未爲老，不選娥眉壓閭里。",
            "道院夜長霜月白，豪氣猶餘好賓客。",
            "早晚春歸花亂發，蝶舞鶑啼亦傷魄。",
            "此言聊戲爾，時事端可惜。",
            "大兒只求上上考，次兒只用平平策。",
            "胡運已衰當謝絕，西戎方彊又須索。",
            "北山主人那得閑，袖中三尺青蛇斑。",
            "有客不知其所往，歲暮江頭雪三尺。"
        ],
        "title": "題汪侍郎仲宗北山道院",
        "id": "65fb753f-654b-48b6-ab0b-66ad0fa6299c"
    },
    {
        "author": "汪莘",
        "paragraphs": [
            "鳳麟敢謂皇家無，如公自合應時須。",
            "胡爲返駕竹洲隠，只與高堂素壁成畫圖。",
            "一麾淮海重拜敕，老人在南子在北。",
            "稱家菽水歡有餘，每日乃得見顔色。",
            "大兒三十心力到，租稅免教官吏逼。",
            "小兒十五天資敏，火耕水耨云未克。",
            "竹林茅屋謾讀書，我正不蒙稽古力。",
            "請言竹洲勝，蕖篠相因依。",
            "紅蕖未妨晚色靜，翠篠解過凉陰稀。",
            "漁童樵青足驅使，夜深醉和風雨歸。",
            "夢中突兀長堤橫，忽覺單騎遊邊城。",
            "擒胡已决千里外，邯鄲一枕空崢嶸。",
            "閑來靜觀宛殊昨，却憐蒲團坐日落。",
            "偶見始畫天地心，從此鳶飛共魚躍。",
            "向來天地本來閑，獵夫見鹿不見山。",
            "不然堤下寒流自太古，何人曾作沂水看。",
            "前日從公洲上語，茯苓期我能同煮。",
            "未容只作竹洲翁，屬聞漢詔求伊呂。"
        ],
        "title": "訪吳安撫命賦詩竹洲中有靜香亭長堤靜觀齋舞雩亭",
        "id": "33e8a28c-cb68-4ef4-8e2a-41c791111a5f"
    },
    {
        "author": "汪莘",
        "paragraphs": [
            "人家有園種花柳，君家有園種梧竹。",
            "花柳只引蜂蝶來，梧竹能招鸞鳳宿。",
            "昨君飲我池上亭，亭邊梧竹深冥冥。",
            "鎪風鏤月已足玩，滴雨灑雪尤堪聽。",
            "君不見梧君昔在岐山上，開花與鳳作屏障。",
            "又不見竹君昔在渭水陽，結實與鳳充糇糧。",
            "岐山渭水地差遠，頗覺老鳳勞往返。",
            "成周已去漢唐空，梧亦無根竹無本。",
            "君家甲第連朱扉，碧梧翠竹相因依。",
            "千年老鳳嘆何在，一旦下集增光輝。",
            "梧君竹君喜相遇，鳳兮鳳兮君且住。",
            "老鳳回頭謝二君，吾方高舉青天去。"
        ],
        "title": "梧竹亭",
        "id": "eed02cb6-01dc-4821-ac79-66734c3a1140"
    },
    {
        "author": "汪莘",
        "paragraphs": [
            "一朵烏雲起天末，倏忽長驅半天闊。",
            "雲頭到處急雨來，雨脚錯落飛河魁。",
            "吹以南箕更豪橫，打窗噴壁催吟詠。",
            "恰驚瓦上碎珠跳，已快檐前銀竹映。",
            "平生不識南箕狀，且看平疇翻翠浪。",
            "恍然立我三湘間，欲著扁舟相跌宕。",
            "風迴雨霽天地新，良苗斗覺添精神。",
            "天意更看七八月，明年無處可打蕨。"
        ],
        "title": "淳熙壬寅仲夏大雨寫望",
        "id": "84daca3f-8ce5-45eb-bd6b-6368788af405"
    },
    {
        "author": "汪莘",
        "paragraphs": [
            "晚唐多處士，林亭足娛嬉。",
            "吾鄉盛儒冠，何園可棲遲。",
            "貧者有不能，富者有不爲。",
            "我窮不出門，出門復坐馳。",
            "此事我所嘆，無地容蛟螭。",
            "聞君築小亭，幽懷正在茲。",
            "况復扁野趣，未見已伸眉。",
            "示我野趣詩一軸，邀我共賦野趣詩。",
            "我思其義浸宏闊，操筆引紙頻嗟咨。",
            "古今何人得野趣，野趣不許凡人窺。",
            "見君所賦我已會，賦我所見君勿嗤。",
            "請從大庭栗陸葛天起，一片野趣無高卑。",
            "居不懸金石，出不建旄旗。",
            "衣不繪龍鳳，食不羅鼎彜。",
            "人家忘貧亦忘富，鄰里何盛仍何衰。",
            "蒼顔白髮各自足，山圍水繞忘所之。",
            "堯舜禮樂民始慕，湯武干戈民始疑。",
            "窮奢極侈到秦漢，沉酣骨髓終陳隋。",
            "遂令舉世不復野，村夫俚婦爭夸毗。",
            "我觀宇宙間，野趣元不移。",
            "散殊零落遍處處，收拾聚集當時時。",
            "多年如客棄不采，一朝有主來如期。",
            "君看上下數千載，不多古跡存餘基。",
            "乃知作者豈俗士，後有繼者須英奇。",
            "地野背城市，屋野堆茅茨。",
            "草野沒荒徑，竹野成疏籬。",
            "春野暗桑柘，綠葉一尺肥。",
            "秋野明稼穡，紫穗三尺垂。",
            "禽野不在籠，魚野不在池。",
            "公卿幸不到，雞犬亦自如。",
            "使我頭得野，散髮迎凉颸。",
            "使我脚得野，赤脚濯寒漪。",
            "爐野燃生薪，器野執素瓷。",
            "行野昂老鶴，坐野蹲孤羆。",
            "語野從己出，笑野非他隨。",
            "一盂野飯既不缺，一杯野菜尤相宜。",
            "一樽野酒罕儔侶，只可自飯還自釃。",
            "善惡吾不言，禍福吾不爲。",
            "黜陟吾不聞，理亂吾不知。",
            "一野萬事野，其野不可追。",
            "天地不能野，不合文理爭峩巍。",
            "日月不能野，不合照耀光陸離。",
            "崑崙瀛洲不能野，不合琳琅金碧相撐枝。",
            "不知此心孰賦與，一塊太朴元不虧。",
            "野於萬象不可飾，野於萬事不可醫。",
            "君不見荷鋤歷山豈非野，後來袗衣鼓琴大風雅。",
            "荷鋤有莘豈非野，後來相湯鳴條金鼓從天下。",
            "荷鋤南陽豈非野，要與管仲作同社。",
            "荷鋤栗里豈非野，要作荆軻何如者。",
            "嗟此四野人，野趣不獲真。",
            "嗟予有野趣，山水長相親。",
            "動與麋鹿遊，靜與木石鄰。",
            "北方久已失天討，周王憤起如有神。",
            "羽林鐵騎疾風雨，赤幟皂纛摩星辰。",
            "千金日費豈所憚，旱蛇六翼又足顰。",
            "安得邦伯皆結輩，磊落參錯急保民。",
            "我有五色線，補衮衮可新。",
            "我有五色石，補天天可春。",
            "野詩不中貴人讀，野畫不入貴人目。",
            "朝廷不用野人來，自有野雲相伴宿。"
        ],
        "title": "野趣亭",
        "id": "ee21bb00-8e7b-4ebf-828e-14c3a7ec07f9"
    },
    {
        "author": "汪莘",
        "paragraphs": [
            "性靜無一物，心生有萬端。",
            "曾將魂魄鍊，不被鬼神瞞。",
            "縱步地雖窄，仰頭天自寬。",
            "裁詩偏得偶，遇卦只成單。"
        ],
        "title": "方壺自詠  其一",
        "id": "44176417-f98a-41df-b89a-fcb232bad6d3"
    },
    {
        "author": "汪莘",
        "paragraphs": [
            "三萬六千刻，四千三百時。",
            "不思人事汩，只怪歲華馳。",
            "拚命嘗因道，忘家亦爲詩。",
            "幽懷聊自遣，俗子莫令知。"
        ],
        "title": "方壺自詠  其二",
        "id": "b9d02428-5d63-4098-9204-3202284cc479"
    },
    {
        "author": "汪莘",
        "paragraphs": [
            "生死何時了，盈虛祇足傷。",
            "誰能一刻靜，大勝百年忙。",
            "反己求中帝，逢時說外王。",
            "紛紛徒藉藉，踽踽亦凉凉。"
        ],
        "title": "方壺自詠  其三",
        "id": "15d964a2-c2ca-4dfe-8062-300555c2c84f"
    },
    {
        "author": "汪莘",
        "paragraphs": [
            "事體向晚境，情懷非少年。",
            "平生不得地，至死亦由天。",
            "坐背暑彌勝，行膺寒愈堅。",
            "願言過去苦，莫與後來賢。"
        ],
        "title": "方壺自詠  其四",
        "id": "10289e64-8f79-4668-a340-413bb8b34bf2"
    },
    {
        "author": "汪莘",
        "paragraphs": [
            "白晝常陪俗，清宵得養魂。",
            "幾時成草屋，終日掩柴門。",
            "事迫文方出，身閑道始尊。",
            "世方懷祖逖，吾已吊劉琨。"
        ],
        "title": "方壺自詠  其五",
        "id": "9b505775-a7d0-406f-aa7c-548e8aeea67f"
    },
    {
        "author": "汪莘",
        "paragraphs": [
            "無象始無假，有形斯有邪。",
            "盈虛憐日月，聚散笑烟霞。",
            "一性亦無我，五行何况他。",
            "誰能離火宅，吾與上牛車。"
        ],
        "title": "方壺自詠  其六",
        "id": "88e6fe1d-52ae-48f7-921f-756aa63f970d"
    },
    {
        "author": "汪莘",
        "paragraphs": [
            "殘臘天垂老，新春日始孩。",
            "玄君歸渾沌，青帝出肧胎。",
            "樓上獨倚處，海邊相見來。",
            "閑思栽五柳，怒欲拔三槐。"
        ],
        "title": "方壺自詠  其七",
        "id": "66ea15fa-961a-4cdc-a803-5211389931b8"
    },
    {
        "author": "汪莘",
        "paragraphs": [
            "百歲已過半，隻身誰與偕。",
            "得因徵悟道，失在太開懷。",
            "且託山花宿，時從水竹齋。",
            "神回天上活，骨付月中埋。"
        ],
        "title": "方壺自詠  其八",
        "id": "f2ba1dfc-8259-490a-8cde-4cc362537c5b"
    },
    {
        "author": "汪莘",
        "paragraphs": [
            "興發花開處，情生葉落邊。",
            "既爲欣厭惑，未脫死生纏。",
            "鑿破心中月，衝開頂上天。",
            "俗儒應大笑，古佛不曾傳。"
        ],
        "title": "方壺自詠  其九",
        "id": "a18e6150-3d50-4822-9a01-8c1bf01ac20d"
    },
    {
        "author": "汪莘",
        "paragraphs": [
            "誰和陽春曲，仍操白雪音。",
            "郊寒猶有骨，島瘦未無心。",
            "雲到散時看，月當虧處尋。",
            "可憐持玉尺，終不度金針。"
        ],
        "title": "方壺自詠  其一○",
        "id": "15005f9d-419d-43b1-ac50-5147aa309932"
    },
    {
        "author": "汪莘",
        "paragraphs": [
            "直寫胸中事，誰拈紙上塵。",
            "興來那暇懶，得處不容廑。",
            "行有鬼神覷，詩防天地嗔。",
            "歐蘇尋後輩，郊島是前身。"
        ],
        "title": "方壺自詠  其一一",
        "id": "e85804f7-b904-43b6-b649-78ee5e309054"
    },
    {
        "author": "汪莘",
        "paragraphs": [
            "出郭已超俗，住溪尤近真。",
            "青天素知我，白雪便隨人。",
            "守道何妨賤，藏書不盡貧。",
            "長懷社中友，共發甕頭春。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其一",
        "id": "826ddc2c-4efd-4c24-b693-fcc66e8f871e"
    },
    {
        "author": "汪莘",
        "paragraphs": [
            "世事偏宜假，吾生只認真。",
            "少知行路惡，老愛在家貧。",
            "寧接古時鬼，怕逢今世人。",
            "澗松方卧雪，野草亦爭春。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其二",
        "id": "b51202c1-aeb7-44de-9fa3-e99027dbb566"
    },
    {
        "author": "汪莘",
        "paragraphs": [
            "群處那相合，單棲正自如。",
            "好言天外事，懶讀世間書。",
            "指直筆難把，唇濡硯屢噓。",
            "傾壺有餘瀝，窺甕得殘菹。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其三",
        "id": "ec119f7e-7bbd-49c3-ae91-73229f3a06bf"
    },
    {
        "author": "汪莘",
        "paragraphs": [
            "每恨投南鵲，尤憐向北枝。",
            "雖蒙今士笑，恐有後人思。",
            "運火解朝凍，嚥津充夜饑。",
            "不來溪上住，那得雪中詩。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其四",
        "id": "a1ee59e2-b98c-46a7-a8dd-2002f7d3ee8c"
    },
    {
        "author": "汪莘",
        "paragraphs": [
            "徹骨寒誰覺，回骸暖自醒。",
            "直須人悄悄，方得物亭亭。",
            "性伏涵三極，心開燭萬靈。",
            "有僧肥臃腫，怪我瘦竛竮。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其五",
        "id": "c6b3d722-2cbf-4db2-a886-e3346b833c7d"
    },
    {
        "author": "汪莘",
        "paragraphs": [
            "脫命市朝隘，側身桑梓深。",
            "山含首陽色，水带汨羅音。",
            "中夜不能寐，萬端都上心。",
            "鄰鷄猶未動，沙鳥已相尋。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其六",
        "id": "656086da-c094-4221-b4a1-b49b688239a5"
    },
    {
        "author": "汪莘",
        "paragraphs": [
            "茅屋凍將壓，柴扉寒不開。",
            "交朋幾竿竹，兄弟數枝梅。",
            "渡口月初出，沙頭人正迴。",
            "客居殊自在，歲事亦相催。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其七",
        "id": "59aa1113-22e7-4451-b24a-1ae32c375d69"
    },
    {
        "author": "汪莘",
        "paragraphs": [
            "朱減顔逾皺，霜添鬢却新。",
            "文章應捨我，富貴不如人。",
            "照破生前物，思窮死後神。",
            "謂宜休仕漢，何必只逃秦。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其八",
        "id": "95bbb183-846c-46b3-becf-680195c8f327"
    },
    {
        "author": "汪莘",
        "paragraphs": [
            "積雪滴還凍，斜陽陰復明。",
            "千峰濃淡碧，一水淺深清。",
            "醫卜猶真祿，樵漁亦美名。",
            "人皆云有命，我獨得無生。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其九",
        "id": "1a27ff38-9094-4daa-8996-8c3c4745c5ec"
    },
    {
        "author": "汪莘",
        "paragraphs": [
            "築室深山裏，開門古澗邊。",
            "月高猿子叫，日晏虎兒眠。",
            "带雪挑黄菜，敲冰取碧泉。",
            "不知居士樂，空受俗人憐。"
        ],
        "title": "開禧元年四月自中都挈家還鄉寓居城南十二月遷居柳溪上其夜大雪初一日蓋宰來訪約過縣齋爲一日款深夜而歸賦此  其一○",
        "id": "c72362d7-caff-4748-93a6-29b633362341"
    },
    {
        "author": "汪莘",
        "paragraphs": [
            "道在羲皇孰斷金，至人出處合天心。",
            "青山白雲有生路，流水落花無足音。",
            "世外太古日色靜，洞中一片春風深。",
            "自憐晚輩服膺久，亦許杖屨來相尋。"
        ],
        "title": "懷朱晦菴先生",
        "id": "8c25ef7f-bc4a-4275-a676-6a4f28ef4cf8"
    },
    {
        "author": "汪莘",
        "paragraphs": [
            "胸次包天燭九垓，正須博大濟時材。",
            "朝從碧落摶風角，暮泛靈槎出斗魁。",
            "別墅已將修竹隠，朱門仍向鏡湖開。",
            "如今且爲蒼生起，一取前賢氣燄回。"
        ],
        "title": "壽高內翰  其一",
        "id": "95d4a126-69e5-4876-9ca1-022b439a8a6d"
    },
    {
        "author": "汪莘",
        "paragraphs": [
            "璞玉渾金表裏同，心知言動有陰功。",
            "一門人傑成龍種，三世科名各繼宮。",
            "華蓋共瞻天座北，勾陳長扈帝垣中。",
            "野人只待秋風起，去向西湖作釣翁。"
        ],
        "tags": [
            "西湖"
        ],
        "title": "壽高內翰  其二",
        "id": "267e9494-5588-4918-a9b5-349eba48f5b5"
    },
    {
        "author": "汪莘",
        "paragraphs": [
            "鶴立青松老令威，佳辰山水倍清輝。",
            "曾扶東壁排雲出，幾跨蒼龍带雨飛。",
            "竹簟水風須得意，玉堂春日即催歸。",
            "願公與國爲梁棟，千載煌煌照太微。"
        ],
        "title": "壽高內翰  其三",
        "id": "dc7a9d0b-5740-4c7a-995b-cdbb865d8e3b"
    },
    {
        "author": "汪莘",
        "paragraphs": [
            "萬壑千巖映翠霞，越王城下競傳誇。",
            "青天白日秘書舫，乳燕鳴鳩內相家。",
            "高浪趣潮滄海直，大鵬橫擊五雲斜。",
            "自吹玉笛相爲壽，昨夜菖蒲吐紫花。"
        ],
        "title": "壽高秘書",
        "id": "e6199f3b-de69-46fa-9ef4-75a79b33f657"
    },
    {
        "author": "汪莘",
        "paragraphs": [
            "雪艇風帆去玉京，故家猿鶴相歡迎。",
            "九天氣母壺中足，十月嬰兒頂上行。",
            "曾問何修能至此，但云無欲自然成。",
            "夜來夢向山莊立，一炷清香徹太清。"
        ],
        "title": "壽何尚書",
        "id": "a2056711-0a29-4a6f-91cc-92e8c8618ea3"
    },
    {
        "author": "汪莘",
        "paragraphs": [
            "竊伏西湖雪鬢催，長歌聲斷鬼神哀。",
            "青天有月無人看，白帝行秋待我來。",
            "近水遠山俱冷淡，敗荷孤葦尚低回。",
            "今朝欲向青門道，出到疏籬意已灰。"
        ],
        "tags": [
            "西湖"
        ],
        "title": "寄商察院",
        "id": "5b358ada-155d-473a-81db-a52db74e25c1"
    },
    {
        "author": "汪莘",
        "paragraphs": [
            "宮講先生句子香，晦菴衣鉢有餘芳。",
            "松篁性本參天直，楊柳情仍庇地長。",
            "自恨此身真逆旅，不知何日更傳觴。",
            "山人初向山中出，還欲歸來水一方。"
        ],
        "title": "玉堂中賡任宮講希夷惠詩韵",
        "id": "2fdc42ce-3ddc-4396-944c-bd05848fad34"
    },
    {
        "author": "汪莘",
        "paragraphs": [
            "一道西江隔水雲，夜瞻牛斗共天文。",
            "聖之清必先夫子，仁者勇須今使君。",
            "天下山川居一半，湖州風月占三分。",
            "錦囊幸許傳抄去，預取蘭香手自薰。"
        ],
        "title": "訪楊湖州  其一",
        "id": "fff5c9bf-5f54-4bc3-a9ef-12e4a3d84deb"
    },
    {
        "author": "汪莘",
        "paragraphs": [
            "苕溪霅溪風景好，浙西浙東皆弗如。",
            "處處堤邊種楊柳，家家門外有芙蕖。",
            "使君遠繼東坡事，處士端宜耘老居。",
            "聞道香名來一訪，白鬚照水久躊躇。"
        ],
        "title": "訪楊湖州  其二",
        "id": "5d0d9585-7e1b-44bb-8537-f8016add45d0"
    },
    {
        "author": "汪莘",
        "paragraphs": [
            "夢魂何事練溪濱，起自新春向晚春。",
            "紅杏園林催百舌，綠楊洲渚薦重唇。",
            "一年好處是寒食，三月水邊多麗人。",
            "遥想使君行樂處，牡丹如障草如茵。"
        ],
        "title": "寄潘倅",
        "id": "104471d3-2776-4e32-8e8b-0cc93997f517"
    },
    {
        "author": "汪莘",
        "paragraphs": [
            "今宵何處愜清遊，震澤波心太華頭。",
            "初出海張紅錦扇，到中天挂水晶毬。",
            "兔蟾迸作雙輪現，金火鎔成一鑑秋。",
            "惟有飛仙知表裏，入他宮殿又焉廋。"
        ],
        "title": "中秋月  其一",
        "id": "8dd02252-0ab9-4fb1-9c1c-aa7d8939201a"
    },
    {
        "author": "汪莘",
        "paragraphs": [
            "對月題詩過幾人，不知何句與渠親。",
            "精神尤向水中活，形狀直須天上真。",
            "紫磨一輪開作屋，桂花千朵斫爲薪。",
            "寒儒老矣心猶在，誠念唐虞有野臣。"
        ],
        "title": "中秋月  其二",
        "id": "94fb44eb-ffca-45a4-a916-bb9936349f38"
    },
    {
        "author": "汪莘",
        "paragraphs": [
            "萬派寒芒一道飛，陰精盛處遠成圍。",
            "抱回紅日浴東井，橫截碧天朝太微。",
            "惟有中秋金正王，復當子夜水生肥。",
            "溶溶滿掬乾坤髓，說向傍人是泄機。"
        ],
        "title": "中秋月  其三",
        "id": "dd366f0f-8864-40c8-a194-d2e16e47afe7"
    },
    {
        "author": "汪莘",
        "paragraphs": [
            "吟詩競盡月精微，自昔誰明造化機。",
            "近作金波千道去，遠成玉鑑一團飛。",
            "陽魂滿處因乾父，陰魄虧時自巽妃。",
            "笠澤漁舟都不問，醉中倒着綠蓑衣。"
        ],
        "title": "中秋月  其四",
        "id": "fb682a38-f072-4a6f-8d24-27e2d0f8b3ff"
    },
    {
        "author": "汪莘",
        "paragraphs": [
            "詩人長以月爲心，對月題詩隨淺深。",
            "缺此作鈎圓作鑑，白將如玉紫如金。",
            "鍊丹道士綿綿守，見性禪師了了吟。",
            "今夜誰家殺風景，聒天鼓吹到橫參。"
        ],
        "title": "中秋月  其五",
        "id": "b5bcf175-f245-47ce-8605-d62c6ac7c870"
    },
    {
        "author": "汪莘",
        "paragraphs": [
            "結髮師心內院行，紫雲門闕碧霞城。",
            "一聲霹靂衝天響，萬點星辰匝地明。",
            "鼎裏金丹能虎變，牀頭鐵杖带龍腥。",
            "極知富貴非吾事，玉簡珠繒有姓名。"
        ],
        "title": "佛書載兜率天有內院道書有赤城朱窗乃帝一內宅因述所聞",
        "id": "9882e67d-8b30-4b95-ad6c-d662f743f3e3"
    },
    {
        "author": "汪莘",
        "paragraphs": [
            "扁舟京口意躊躇，北固峰頭淚滿裾。",
            "聞道昔時兵可用，未知今日事何如。",
            "傷心南渡英雄盡，屈指中原歲月疏。",
            "待見太平心始足，不妨歸去老樵漁。"
        ],
        "title": "游甘露寺",
        "id": "f2bcf254-c933-4b26-8b1d-a5ca49a150f1"
    },
    {
        "author": "汪莘",
        "paragraphs": [
            "倚天長劍爲誰收，欲獻君王鎮九州。",
            "世事漫隨紅日下，壯心空逐碧江流。",
            "雁橫西塞偏愁客，菊綻東籬始當秋。",
            "抖擻向來塵土夢，便提蓑笠上漁舟。"
        ],
        "title": "夜興",
        "id": "30c9de6e-d46b-4779-ac93-105f7e6183c1"
    },
    {
        "author": "汪莘",
        "paragraphs": [
            "形骸欹仄面皮黄，破屋三間號柳塘。",
            "自大暑來真畏暑，到微凉處便知凉。"
        ],
        "title": "秋懷  其一",
        "id": "ef123b65-19c6-4b7a-81ed-1aae80e6f3f6"
    },
    {
        "author": "汪莘",
        "paragraphs": [
            "四野秋風交敝廬，時平不用藺相如。",
            "有人來問生涯事，指點蓑衣學釣魚。"
        ],
        "title": "秋懷  其二",
        "id": "d82a219d-fe54-4d9a-ba93-e615137828a8"
    },
    {
        "author": "汪莘",
        "paragraphs": [
            "秋雲無復似春濃，天地何人到此窮。",
            "斜日淡烟今古恨，如何都付與孤鴻。"
        ],
        "title": "秋懷  其三",
        "id": "a4efbac6-681f-4a62-ac99-c7a9de4705cb"
    },
    {
        "author": "汪莘",
        "paragraphs": [
            "北渚風生禾葉秋，洞庭波起夕陽收。",
            "楚人臨水爲誰立，帝子隔烟相對愁。"
        ],
        "tags": [
            "洞庭湖"
        ],
        "title": "秋懷  其四",
        "id": "081a69a2-e043-4d9f-b2ce-403fded4d930"
    },
    {
        "author": "汪莘",
        "paragraphs": [
            "自分爲人類魯臯，幾將心事泛吳舠。",
            "手摶日月供宸筆，揀盡金雞玉兔毫。"
        ],
        "title": "秋懷  其五",
        "id": "2daafd2e-c75e-46cf-a9d0-65e593f44ce3"
    },
    {
        "author": "汪莘",
        "paragraphs": [
            "曾向瀟湘遇水仙，倏來如月去如烟。",
            "深林一笑聞山鬼，余處幽篁不見天。"
        ],
        "title": "秋懷  其六",
        "id": "c3851cdf-952c-4cc2-8f08-256235d56e2c"
    },
    {
        "author": "汪莘",
        "paragraphs": [
            "傷春未了又悲秋，無復歡悰到酒舟。",
            "茅屋半欹籬半倒，伏羲一卷在牀頭。"
        ],
        "title": "秋懷  其七",
        "id": "a71f2ff2-02e2-4178-be65-78fd676f4da1"
    },
    {
        "author": "汪莘",
        "paragraphs": [
            "玉露金風刮夜天，疏桐缺月耿窗前。",
            "十詩未盡窮愁志，說與家僮汝自眠。"
        ],
        "title": "秋懷  其八",
        "id": "e46c8aef-c31f-4bde-8cf3-6ca00ec9a024"
    },
    {
        "author": "汪莘",
        "paragraphs": [
            "一带青巒失舊青，荻花楓葉夕陽明。",
            "閑思天上多官府，自是幽人道未成。"
        ],
        "title": "秋懷  其九",
        "id": "ce4828f5-9435-44f0-964a-0d16be59ec2d"
    },
    {
        "author": "汪莘",
        "paragraphs": [
            "虞帝周王不復生，幾多豪傑應離明。",
            "鳳凰覽遍真難合，直至而今欠一聲。"
        ],
        "title": "秋懷  其一○",
        "id": "c2c0e6d0-a6e2-465b-baf9-579f5aa633ff"
    },
    {
        "author": "汪莘",
        "paragraphs": [
            "野店溪橋柳色新，千愁萬恨爲何人。",
            "殷勤織就黄金縷，带雨籠烟過一春。"
        ],
        "title": "次潘別駕韵",
        "id": "dcc45512-a237-4ab6-ac09-3925b0cc2758"
    },
    {
        "author": "汪莘",
        "paragraphs": [
            "白馬嘶風入紫陽，使君一笑列壺觴。",
            "秋原是處堪圖畫，豆子花紅稻半黄。"
        ],
        "title": "潘別駕自祁門回",
        "id": "1661b0bc-3a18-41a0-bf85-e2e8a77e07c4"
    },
    {
        "author": "汪莘",
        "paragraphs": [
            "落日扁舟萬古心，半山明耀半溪陰。",
            "漁鹽商賈都來往，縱有客星何處尋。"
        ],
        "title": "九月十六日出郡登舟如錢塘十七日舟中雜興  其一",
        "id": "0fd98026-28ea-4ae8-b677-41be26141dd3"
    },
    {
        "author": "汪莘",
        "paragraphs": [
            "一簇沙鷗占碧波，手摇雙槳叫吳歌。",
            "大羅只許詩人賦，不許詩人上大羅。"
        ],
        "title": "九月十六日出郡登舟如錢塘十七日舟中雜興  其二",
        "id": "417504a6-3ca1-4aea-a598-a60909333bbe"
    },
    {
        "author": "汪莘",
        "paragraphs": [
            "天地窮時事不窮，最傷心處是凉風。",
            "少年每下悲秋淚，投老情知淚亦空。"
        ],
        "title": "九月十六日出郡登舟如錢塘十七日舟中雜興  其三",
        "id": "0c604181-0bf7-48d0-ac10-c2af3733cd75"
    },
    {
        "author": "汪莘",
        "paragraphs": [
            "兩夜江心對泬寥，恍兮惚裏有逍遥。",
            "堂堂皓月排空出，自覺精神湧碧霄。"
        ],
        "title": "九月十六日出郡登舟如錢塘十七日舟中雜興  其四",
        "id": "9aed3bc8-5baa-4617-9906-d73aff255b34"
    },
    {
        "author": "汪莘",
        "paragraphs": [
            "碧天似水元非水，碧水如天不是天。",
            "人現非天非水處，君來何處覓神仙。"
        ],
        "title": "九月十六日出郡登舟如錢塘十七日舟中雜興  其五",
        "id": "c24019a7-03ce-4966-9285-b4c9682ab656"
    },
    {
        "author": "汪莘",
        "paragraphs": [
            "白雲晚向山中出，白霧朝從水上生。",
            "三百里灘轟笛過，鬼神驚倒怒龍聲。"
        ],
        "title": "九月十六日出郡登舟如錢塘十七日舟中雜興  其六",
        "id": "15231c13-0762-4cc8-929e-1b0b2fd201ad"
    },
    {
        "author": "汪莘",
        "paragraphs": [
            "莘野磻溪亦偶然，每逢耕釣憶前賢。",
            "春風秋月閑來往，只付時人一醉眠。"
        ],
        "title": "九月十六日出郡登舟如錢塘十七日舟中雜興  其七",
        "id": "f56e2dd5-60a3-479c-98fd-1e65ac92fb72"
    },
    {
        "author": "汪莘",
        "paragraphs": [
            "橫石灘頭古釣磯，綠波擊破雪花飛。",
            "老翁識得魚爭處，手把綸竿滿意歸。"
        ],
        "title": "九月十六日出郡登舟如錢塘十七日舟中雜興  其八",
        "id": "9e82c516-22dc-4943-9b9c-390590f9070e"
    },
    {
        "author": "汪莘",
        "paragraphs": [
            "日暮滄江駐客舟，眼前境界起詩愁。",
            "沿山幾處人烟僻，摘粟收麻到白頭。"
        ],
        "title": "九月十六日出郡登舟如錢塘十七日舟中雜興  其九",
        "id": "f82f1ea1-6fdc-41f2-af61-75e3eb40d1bb"
    },
    {
        "author": "汪莘",
        "paragraphs": [
            "巍然釣石壓江濱，烟水茫茫斷四鄰。",
            "天帝座邊元是客，劉郎何得欲相臣。"
        ],
        "title": "九月十六日出郡登舟如錢塘十七日舟中雜興  其一○",
        "id": "ba05db1d-8b3c-4a5d-8dd4-9eba075d0663"
    },
    {
        "author": "汪莘",
        "paragraphs": [
            "山蹊黄葉從過滿，石案蒼苔不用除。",
            "壇上古松巖畔竹，切須留伴老僧居。"
        ],
        "title": "遊南山",
        "id": "18020347-7973-4961-813b-eb0b9910a8db"
    },
    {
        "author": "汪莘",
        "paragraphs": [
            "皂蓋朱轓練水濱，春生秋殺總精神。",
            "須知愛士何曾泛，屈指應無第二人。"
        ],
        "title": "送趙君十絕  其一",
        "id": "e2f0d478-1c51-4a84-a0cf-842f46544d21"
    },
    {
        "author": "汪莘",
        "paragraphs": [
            "醉把金鞭度綠楊，軍民夾道笛聲長。",
            "紅旗千面詩千首，半雜風雲入建章。"
        ],
        "title": "送趙君十絕  其二",
        "id": "e3060ad2-2752-4e30-a0c1-958cd47787bc"
    },
    {
        "author": "汪莘",
        "paragraphs": [
            "荷葉高高荷蘂低，夕陽初落畫橋西。",
            "湖州士女來相接，爭擁蘭舟入霅溪。"
        ],
        "title": "送趙君十絕  其三",
        "id": "c036128f-531b-4725-991c-70b5af6e418e"
    },
    {
        "author": "汪莘",
        "paragraphs": [
            "歸去苕溪理釣蓬，風清月白水精宮。",
            "青蓮居士爭閑得，時答天書一兩通。"
        ],
        "title": "送趙君十絕  其四",
        "id": "8b155452-6706-4480-bff8-8d731bb7e57d"
    },
    {
        "author": "汪莘",
        "paragraphs": [
            "風雨黄昏自掩扉，燈前時復一歔欷。",
            "兒曹相問緣何事，爲道君侯早晚歸。"
        ],
        "title": "送趙君十絕  其五",
        "id": "d7ce3bb9-694b-4083-a806-0c14af1eaf41"
    },
    {
        "author": "汪莘",
        "paragraphs": [
            "一榼村醪插別筵，清風急雨送歸船。",
            "望中未是湖州境，便有吳歌唱採蓮。"
        ],
        "title": "送趙君十絕  其六",
        "id": "d14d79c9-6e2c-4f12-9d49-3564aacdeff5"
    },
    {
        "author": "汪莘",
        "paragraphs": [
            "練水至清無淺深，使君何日再登臨。",
            "請看江上千株柳，盡是君民離別心。"
        ],
        "title": "送趙君十絕  其七",
        "id": "7ba35c9e-0822-4cf4-a02a-0083f0ec1c35"
    },
    {
        "author": "汪莘",
        "paragraphs": [
            "有客胸藏太息書，蕭蕭白髮不堪梳。",
            "君王若問江東士，莫只相憐誦子虛。"
        ],
        "title": "送趙君十絕  其八",
        "id": "02baa39a-fe7e-49f4-82d0-901240e8bdd8"
    },
    {
        "author": "汪莘",
        "paragraphs": [
            "閑步水南因水北，仍從山後復山前。",
            "日歸海底龍方覺，月到天心虎正眠。"
        ],
        "title": "秋興  其一",
        "id": "f940c188-e7ca-4cd6-b967-0638bea23b8d"
    },
    {
        "author": "汪莘",
        "paragraphs": [
            "天外涵天心廣大，月中吐月性光明。",
            "夜來飛上崑崙頂，獨倚瓊樓嘯一聲。"
        ],
        "title": "秋興  其二",
        "id": "75b5c01c-b146-4b37-8801-547b94251bec"
    },
    {
        "author": "汪莘",
        "paragraphs": [
            "一旦秋風起洛濱，東歸聊復寄鱸蓴。",
            "如今已在漁鄉住，宜與清朝作散人。"
        ],
        "title": "秋興  其三",
        "id": "09be67a3-f814-41ef-b179-8f7a05bd29a9"
    },
    {
        "author": "汪莘",
        "paragraphs": [
            "水邊楊柳怯秋風，憶昨杏花相映紅。",
            "心地不隨時節變，始知天下有英雄。"
        ],
        "title": "秋興  其四",
        "id": "3b3d58a1-4adb-411f-adeb-5ff13400b854"
    },
    {
        "author": "汪莘",
        "paragraphs": [
            "蘿衣嫋嫋带凉風，人道秋空豈是空。",
            "白日不知天上事，衆星環拱紫微宮。"
        ],
        "title": "秋興  其五",
        "id": "ee52251b-4b98-433f-b557-ea1279d392b6"
    },
    {
        "author": "汪莘",
        "paragraphs": [
            "七尺經霜翠竹竿，斬來石壁釣江湍。",
            "絲頭垂下驪龍口，掣得明珠似月寒。"
        ],
        "title": "秋興  其六",
        "id": "c86997d0-98e4-4af4-b85f-b65f93b3edea"
    },
    {
        "author": "汪莘",
        "paragraphs": [
            "秋天尤覺曉天清，仰首看天俯首行。",
            "不但長歌聲似鶴，一身渾似鶴般輕。"
        ],
        "title": "秋興  其七",
        "id": "bb7b889c-c809-4ec0-a185-ae2cc6828772"
    },
    {
        "author": "汪莘",
        "paragraphs": [
            "眼有神光射靄山，不須更問列仙班。",
            "道人四海都遊遍，只有先生一介閑。"
        ],
        "title": "除日寄黟山周尊師",
        "id": "0ce26eef-48ac-4443-9e11-bd74d153e494"
    },
    {
        "author": "汪莘",
        "paragraphs": [
            "一路桃花愁殺人，柳塘茅屋正宜春。",
            "春風不是不相識，不遣春山養病身。"
        ],
        "title": "東行途中有感",
        "id": "38f25c66-f8d5-4549-b743-49dd0e6eaa41"
    },
    {
        "author": "汪莘",
        "paragraphs": [
            "碧玉山中白玉溪，武陵村落午時雞。",
            "南樓一覺春宵雨，夾路桃花送馬蹄。"
        ],
        "title": "去昌化縣西四十里留宿陳東魯南樓",
        "id": "2c653983-f908-49ca-b037-19e0cc85a996"
    },
    {
        "author": "汪莘",
        "paragraphs": [
            "三月天寒尚臘衣，錢塘遊子嘆斜暉。",
            "柳間蘇小無由見，惹得楊花滿袖歸。"
        ],
        "title": "謁真直院楊花滿路口占一絕見直院誦之",
        "id": "50f7df5c-37e7-43a7-b60a-6504108022e0"
    },
    {
        "author": "汪莘",
        "paragraphs": [
            "壓架春風十萬條，護檐霜榦自蕭蕭。",
            "一朝盡識群賢面，陡覺星辰共碧霄。"
        ],
        "title": "真直院招飲道山群玉堂自陳秘監而下凡八人坐上賦絕句",
        "id": "a3dece69-6ee9-4635-95c5-782b1fc752ad"
    },
    {
        "author": "汪莘",
        "paragraphs": [
            "傾國佳人默怨天，紅顔過了拜尊前。",
            "世家大族多兄嫂，獨得公姑分外憐。"
        ],
        "title": "直院自言願所以相拯之意有非毫楮所可宣者歸途口占一絕爲寄",
        "id": "11aec7b7-688c-4048-bb0c-78d00adb2565"
    },
    {
        "author": "汪莘",
        "paragraphs": [
            "在家每憶松江好，及到松江又憶家。",
            "夢見樵青來竹裏，笑將漁父插桃花。"
        ],
        "title": "三月十九日過松江五絕  其一",
        "id": "b49c1bc9-a241-403c-8b42-0ce760748478"
    },
    {
        "author": "汪莘",
        "paragraphs": [
            "萬頃烟波短棹飛，一雙鷗鳥弄斜暉。",
            "如今頻作姑蘇客，遥指當年舊釣磯。"
        ],
        "title": "三月十九日過松江五絕  其二",
        "id": "56ebde91-4efd-4cee-b2e5-d031d18a78e1"
    },
    {
        "author": "汪莘",
        "paragraphs": [
            "煎茶徐讀散人傳，對酒朗吟漁父詞。",
            "除却月風同此意，祗應烟雨暗相知。"
        ],
        "title": "三月十九日過松江五絕  其三",
        "id": "742651bf-f2d1-4f3a-98a8-137b4f9742be"
    },
    {
        "author": "汪莘",
        "paragraphs": [
            "薰風吹夢聽新蟬，又向長橋艤釣船。",
            "好剪吳松半江水，袖歸三十六峰前。"
        ],
        "title": "三月十九日過松江五絕  其四",
        "id": "d7c9acb0-6535-4816-9416-4f5a9d269a21"
    },
    {
        "author": "汪莘",
        "paragraphs": [
            "笠澤滄波擁洞庭，望中七十二峰青。",
            "待偕龍女乘雲去，占取參天一畫屏。"
        ],
        "tags": [
            "洞庭湖"
        ],
        "title": "三月十九日過松江五絕  其五",
        "id": "614d6155-d7ac-45b0-b64a-cb73eba3d322"
    },
    {
        "author": "汪莘",
        "paragraphs": [
            "道過新豐沽酒樓，不須濯足故相酬。",
            "華山仙伯徐思看，爭遣時人識馬周。"
        ],
        "title": "過丹陽界中新豐市",
        "id": "db7a5214-2aa0-4bc2-9476-692f9fbb52f8"
    },
    {
        "author": "汪莘",
        "paragraphs": [
            "石頭城上望斜暉，覽盡金陵寂寞歸。",
            "嘆息青天如許大，可無一箇鳳凰飛。"
        ],
        "title": "途中再詠金陵",
        "id": "4946e47c-29e0-4f1e-ac4c-88bc26558131"
    },
    {
        "author": "汪莘",
        "paragraphs": [
            "欲向江南採白蘋，杜鵑啼後已無春。",
            "洞庭龍女雲中降，手把雙珠笑贈人。"
        ],
        "tags": [
            "洞庭湖"
        ],
        "title": "回至松江  其一",
        "id": "2a070679-28c3-498f-bcd3-4a7b7d1150a5"
    },
    {
        "author": "汪莘",
        "paragraphs": [
            "深林茅屋隠漁樵，時有扁舟過石橋。",
            "誰把客星入圖畫，曉風殘月伴吹簫。"
        ],
        "title": "回至松江  其二",
        "id": "0a3d23d8-6689-4ea9-ad4c-ecce5218b3cf"
    },
    {
        "author": "汪莘",
        "paragraphs": [
            "每泛西湖不忍還，高亭數疊出雲間。",
            "如今回至高亭路，却望西湖數疊山。"
        ],
        "tags": [
            "西湖"
        ],
        "title": "到高亭山望南北高峰",
        "id": "f9ea0056-8ebc-47f8-89e1-6c0f62734f03"
    },
    {
        "author": "汪莘",
        "paragraphs": [
            "昨夜燈前把酒杯，鄱陽主簿送春來。",
            "只疑天地無清氣，都在江頭一樹梅。"
        ],
        "title": "程朝望送梅花",
        "id": "7191ffd2-0537-4198-bd1b-0dfc6a214fcf"
    },
    {
        "author": "汪莘",
        "paragraphs": [
            "長恨無人共一杯，直知好友自天來。",
            "淵明到死真成菊，和靖平生却是梅。"
        ],
        "title": "再用韵  其一",
        "id": "b162b8d3-c6e7-41fb-89f5-6e633f4982d4"
    },
    {
        "author": "汪莘",
        "paragraphs": [
            "接得南枝即按杯，似和霜月带將來。",
            "自從驛使相逢後，千載無人解寄梅。"
        ],
        "title": "再用韵  其二",
        "id": "3a643a2c-f17f-4431-b2ee-0f448d31f6db"
    },
    {
        "author": "汪莘",
        "paragraphs": [
            "何嘗自覓王弘酒，頗怪曾麾道濟粱。",
            "處士固應高一着，江州太守味尤長。"
        ],
        "title": "重陽趙使君惠酒",
        "id": "ba33ecfd-5a3e-44d9-94f9-7318668c3474"
    },
    {
        "author": "汪莘",
        "paragraphs": [
            "要識人間過去愁，春宵風雨到湖樓。",
            "如今此恨無分處，應有知人在後頭。"
        ],
        "title": "寓清湖橋夜枕聞雨",
        "id": "88431734-7efc-4d4b-9d0d-28cb4b5b0e7b"
    },
    {
        "author": "汪莘",
        "paragraphs": [
            "前賢相遇是前程，不見斯人莫誤行。",
            "白面書生那解事，只將文字住京城。"
        ],
        "title": "夜坐有感",
        "id": "180205a7-d198-486c-b1cd-311aaf2789be"
    },
    {
        "author": "汪莘",
        "paragraphs": [
            "君平簾外雨霏霏，寂寞何人識少微。",
            "怪得湖邊天色好，小舟爭載夕陽歸。"
        ],
        "title": "晚晴即事",
        "id": "fabd4e77-1e78-49fd-b90f-a7177255d64f"
    },
    {
        "author": "汪莘",
        "paragraphs": [
            "十里湖山苦見招，柳堤荷蕩赤欄橋。",
            "待他朝市人歸後，獨泛扁舟吹玉簫。"
        ],
        "tags": [
            "西湖"
        ],
        "title": "夏日西湖閑居十首  其一",
        "id": "ed86c0fd-ba24-4c97-a558-ea8f12fc00df"
    },
    {
        "author": "汪莘",
        "paragraphs": [
            "急管繁絃樽俎閒，何人靜眼對湖山。",
            "怪來水面無鷗鷺，多在殘蒲落照灣。"
        ],
        "tags": [
            "西湖"
        ],
        "title": "夏日西湖閑居十首  其二",
        "id": "4e527eda-668d-4254-bb02-52c5b1c16b2d"
    },
    {
        "author": "汪莘",
        "paragraphs": [
            "每嘆西湖境未殊，向來人物有還無。",
            "紅蕖綠竹渾相得，明月清風亦不孤。"
        ],
        "tags": [
            "西湖"
        ],
        "title": "夏日西湖閑居十首  其三",
        "id": "a69868be-11c0-4a43-83a8-7a8e69424dc5"
    },
    {
        "author": "汪莘",
        "paragraphs": [
            "晚風吹動碧琳寒，初日花房露未乾。",
            "誰道幽人無伴侶，紅蕖萬朵竹千竿。"
        ],
        "tags": [
            "西湖"
        ],
        "title": "夏日西湖閑居十首  其四",
        "id": "d13b6edd-10fd-4bab-bc70-e4b44d74f401"
    },
    {
        "author": "汪莘",
        "paragraphs": [
            "修竹祠堂曲水濱，寒泉菊盞久埃塵。",
            "道傍車馬無心到，似我頻來有幾人。"
        ],
        "tags": [
            "西湖"
        ],
        "title": "夏日西湖閑居十首  其五",
        "id": "fb789e58-60da-4541-873e-0c2dc1613583"
    },
    {
        "author": "汪莘",
        "paragraphs": [
            "一曲波光徹太虛，四垂碧漢罩湖魚。",
            "遊人眼被荷花礙，不覺琉璃泡裏居。"
        ],
        "tags": [
            "西湖"
        ],
        "title": "夏日西湖閑居十首  其六",
        "id": "bc43672d-2d72-4c12-bd53-1adace350e48"
    },
    {
        "author": "汪莘",
        "paragraphs": [
            "露冷風清斗柄遷，芙蕖零落謝家船。",
            "都人正作黄粱夢，獨占西湖明月天。"
        ],
        "tags": [
            "西湖"
        ],
        "title": "夏日西湖閑居十首  其七",
        "id": "035cc778-5ca1-42d0-a590-b34b93804b86"
    },
    {
        "author": "汪莘",
        "paragraphs": [
            "清夜湖心把酒杯，花間風月共徘徊。",
            "金鐘何事催天曉，又恐遊人相逐來。"
        ],
        "tags": [
            "西湖"
        ],
        "title": "夏日西湖閑居十首  其八",
        "id": "14deebc4-855e-4c4d-ace5-da43dc965067"
    },
    {
        "author": "汪莘",
        "paragraphs": [
            "醉把青荷當篛笠，亂披紅芰作蓑衣。",
            "漁翁家在蓬瀛上，欲駕蓮舟一葉歸。"
        ],
        "tags": [
            "西湖"
        ],
        "title": "夏日西湖閑居十首  其九",
        "id": "bd492fc5-4ae1-4a13-9911-df7395215950"
    },
    {
        "author": "汪莘",
        "paragraphs": [
            "藕蔕嚼來殊解渴，荷香聞得亦忘饑。",
            "幽人不趁槐花課，收得西湖幾句詩。"
        ],
        "tags": [
            "西湖"
        ],
        "title": "夏日西湖閑居十首  其一○",
        "id": "8a15a515-18ba-47c9-ac36-e5950d274f9c"
    },
    {
        "author": "汪莘",
        "paragraphs": [
            "一枕黄粱夢欲殘，死生大海浪漫漫。",
            "鬢邊白髮休除却，時向窗前把鏡看。"
        ],
        "title": "感白髮",
        "id": "1918a850-7dfe-48bd-854c-a2a7707028ad"
    },
    {
        "author": "汪莘",
        "paragraphs": [
            "坐卧芙蓉花上頭，清香長繞飯中浮。",
            "金風玉露玻璃月，併作詩人富貴秋。"
        ],
        "title": "湖上早秋偶興",
        "id": "92aab0ca-e908-4941-a973-62cd552d0449"
    },
    {
        "author": "汪莘",
        "paragraphs": [
            "簟紋如水浸蟾光，睡覺湖邊月半牀。",
            "道是廣寒疑不是，月中那得藕花香。"
        ],
        "title": "夜興",
        "id": "55b5e308-0db1-4683-8504-6c16b5c17bab"
    },
    {
        "author": "汪莘",
        "paragraphs": [
            "水光如錦葉如烟，微雨相從到洞天。",
            "翠盖紅妝無處避，一時挨入木蘭船。"
        ],
        "title": "泛小舟入蓮蕩微雨即事",
        "id": "79e9bdb8-cd7c-41e9-9145-65841203f1bf"
    },
    {
        "author": "汪莘",
        "paragraphs": [
            "浮雲散盡月孤明，月裏仙人影更清。",
            "憶昔相逢不相識，如今同坐復同行。"
        ],
        "title": "偶題",
        "id": "459e490b-17d2-480f-a94a-30c5c9ecb8d7"
    },
    {
        "author": "汪莘",
        "paragraphs": [
            "林下雪消添晚汲，山中日出欠晨炊。",
            "先生茅屋春猶早，只有階前碧草知。"
        ],
        "title": "臘月雪後",
        "id": "b9a5fea3-8844-44f0-be96-b5099737b9c8"
    },
    {
        "author": "汪莘",
        "paragraphs": [
            "方壺客去偃雲牀，槐柳陰陰日自長。",
            "睡起不知天早晚，問人山頂是斜陽。"
        ],
        "title": "遷入新居後客至偶成",
        "id": "3e4f9b08-7b66-45d1-af2d-43f3aa25a3dc"
    },
    {
        "author": "汪莘",
        "paragraphs": [
            "石橋南北碧桃香，翠葉交柯水面凉。",
            "終歲方壺無一事，春來也爲種花忙。"
        ],
        "title": "春夏之交風雨彌旬耳目所觸即事十絕  其一",
        "id": "ee92bd75-5577-43a1-874f-cbb47d8a9d3a"
    },
    {
        "author": "汪莘",
        "paragraphs": [
            "不賦杜鵑三十秋，今愁不比昔時愁。",
            "杜鵑豈是催春去，爲見春來啼不休。"
        ],
        "title": "春夏之交風雨彌旬耳目所觸即事十絕  其二",
        "id": "ea09ce19-bd8e-46af-962c-928e3cb84643"
    },
    {
        "author": "汪莘",
        "paragraphs": [
            "夏雨春風窮管仲，停雲榮木老淵明。",
            "斷紅池舘無人到，猶有黄鸝一兩聲。"
        ],
        "title": "春夏之交風雨彌旬耳目所觸即事十絕  其三",
        "id": "ff8b7c42-1cde-4d9b-b6ad-f7e025476c58"
    },
    {
        "author": "汪莘",
        "paragraphs": [
            "野水平橋細浪生，柴門草長斷人行。",
            "園林霽後春如在，燕雀鳴時夏正清。"
        ],
        "title": "春夏之交風雨彌旬耳目所觸即事十絕  其四",
        "id": "8c938692-12dd-409e-9843-468d9a1e943e"
    },
    {
        "author": "汪莘",
        "paragraphs": [
            "即日南風清且微，北窗心靜見天機。",
            "林鶑母子聲相應，野蝶雌雄性共飛。"
        ],
        "title": "春夏之交風雨彌旬耳目所觸即事十絕  其五",
        "id": "43244ed1-1f22-4be8-b4d3-a825594d3ef8"
    },
    {
        "author": "汪莘",
        "paragraphs": [
            "春去江南水拍天，經旬茅屋罕炊烟。",
            "石牆頹毀板橋斷，始覺貧家氣象全。"
        ],
        "title": "春夏之交風雨彌旬耳目所觸即事十絕  其六",
        "id": "965e5b78-69b3-402e-b789-bfb0161305fd"
    },
    {
        "author": "汪莘",
        "paragraphs": [
            "雷電陰晴共一簾，殘春首夏境相兼。",
            "閑尋穉笋今朝長，靜數新荷昨夜添。"
        ],
        "title": "春夏之交風雨彌旬耳目所觸即事十絕  其七",
        "id": "2114b565-4241-47c3-8d8b-06cee264240f"
    },
    {
        "author": "汪莘",
        "paragraphs": [
            "下簾讀易有深功，一炷清香過日中。",
            "赤帝元來協青帝，南風初至似東風。"
        ],
        "title": "春夏之交風雨彌旬耳目所觸即事十絕  其八",
        "id": "a921ae98-62d9-455b-ab5f-1b36524e7ee0"
    },
    {
        "author": "汪莘",
        "paragraphs": [
            "槐葉風清鶑哺子，麥苗露濕雉尋媒。",
            "道人不出方壺境，坐見天時去又來。"
        ],
        "title": "春夏之交風雨彌旬耳目所觸即事十絕  其九",
        "id": "b5af3859-773e-4347-add3-815dcc636b27"
    },
    {
        "author": "汪莘",
        "paragraphs": [
            "檐前花放不忍折，庭下草深仍懶鋤。",
            "苦雨晴時春已盡，可憐新月挂清虛。"
        ],
        "title": "春夏之交風雨彌旬耳目所觸即事十絕  其一○",
        "id": "352bcbab-dc5e-4ac4-b767-b2628ace0b27"
    },
    {
        "author": "汪莘",
        "paragraphs": [
            "插柳栽花便滿林，午天蜂蜨曉天禽。",
            "老來病損渾無力，報答春光只有心。"
        ],
        "title": "自去秋疾作正月尚未全愈曉枕有懷",
        "id": "b2795ea9-f61a-4687-b46e-9b6d11d271b4"
    },
    {
        "author": "汪莘",
        "paragraphs": [
            "江南兒女尚多情，爲愛芳晨載酒行。",
            "幸自不知惆悵事，鳥啼花落是清明。"
        ],
        "title": "寒食節有感  其一",
        "id": "3e3e7266-de70-4f26-8eff-0236201eec16"
    },
    {
        "author": "汪莘",
        "paragraphs": [
            "寒食原頭杜宇聲，誰家不起古今情。",
            "紙錢燒罷人歸後，一樹梨花凍月明。"
        ],
        "title": "寒食節有感  其二",
        "id": "1326e80c-d14e-4d30-ac93-f8e537aca80c"
    },
    {
        "author": "汪莘",
        "paragraphs": [
            "相伴留侯訪赤松，碧桃花下醉融融。",
            "玉龍嘶罷還家晚，月出蓬萊第一峰。"
        ],
        "title": "贈張漢卿",
        "id": "8547167a-34cb-41f1-9b5d-96c170d14882"
    },
    {
        "author": "汪莘",
        "paragraphs": [
            "虎攫龍跧數百秋，灘聲長繞半天流。",
            "老僧不與人間事，獨立門前一點頭。"
        ],
        "title": "昌化縣西廣福寺前嶺上有古松一株甚奇每過其下徘徊不能去今夏五月過之始賦一絕",
        "id": "5273116f-9f00-4965-be38-96a008a4cccd"
    },
    {
        "author": "汪莘",
        "paragraphs": [
            "西湖日日可尋芳，樓上凭欄意未忘。",
            "斫取荷花三萬朵，作他貧女嫁衣裳。"
        ],
        "tags": [
            "西湖"
        ],
        "title": "孟秋朔日天台劉允叔和叔鄉人陳思敬餞飲錢塘門外雙清樓上",
        "id": "ffb5b3a2-7fab-40b8-ac74-f2f444fe7c86"
    },
    {
        "author": "汪莘",
        "paragraphs": [
            "萬里溪光一望穿，潛魚世界白鷗天。",
            "若爲移得溪光去，落日茅齋相對眠。"
        ],
        "title": "臘日晚過楊村寫望",
        "id": "e91d7b00-d65d-4081-ae8d-e5ced671f8d2"
    },
    {
        "author": "汪莘",
        "paragraphs": [
            "遠山殘雪獻年華，翠黛千層蹙浪花。",
            "天上畫屏描不得，懶移皮屐下鄰家。"
        ],
        "title": "立春日山行",
        "id": "b759dec8-6a5c-4831-b2f9-f16570b188cf"
    },
    {
        "author": "汪莘",
        "paragraphs": [
            "籬陰雙蝶趁春暉，輕展新黄試舞衣。",
            "點草撲花如得意，因何相逐背人飛。"
        ],
        "title": "籬陰",
        "id": "6cca6ebe-0ce0-4164-98b3-6d9c574b1247"
    },
    {
        "author": "汪莘",
        "paragraphs": [
            "竹外夭桃分外明，一枝折得繞溪行。",
            "春風誰道全無主，胡蝶飛來花上爭。"
        ],
        "title": "仲春溪行即事",
        "id": "aeeb6456-9506-47f6-996e-03822ae13f91"
    },
    {
        "author": "汪莘",
        "paragraphs": [
            "繰出烟絲輕裊裊，掃成雪帚重垂垂。",
            "風流舉世無過柳，總合殷勤把一枝。"
        ],
        "title": "柳枝詞",
        "id": "994fa0b0-fef7-4e3e-ac61-e263ac8b5db4"
    },
    {
        "author": "汪莘",
        "paragraphs": [
            "邇來尤覺光陰速，晝夜分明似水流。",
            "却是光陰無變動，謾教浮世有春秋。"
        ],
        "title": "暮春二十八夜枕上有懷  其一",
        "id": "f0c3b202-f1e4-499f-b04c-8a5035812f97"
    },
    {
        "author": "汪莘",
        "paragraphs": [
            "茅檐環走兩金輪，二十九番楊柳春。",
            "回首半生無覓處，祗應留得見前身。"
        ],
        "title": "暮春二十八夜枕上有懷  其二",
        "id": "af20fa50-924a-4fa8-ac9e-9c05c6c58824"
    },
    {
        "author": "汪莘",
        "paragraphs": [
            "念爾殘春啼不休，若爲春夏抱春愁。",
            "亦知春去年年事，憶似前時春盡頭。"
        ],
        "title": "季夏之末鵑聲不已",
        "id": "3d393f89-09f7-43d8-8b36-f12596b0d771"
    },
    {
        "author": "汪莘",
        "paragraphs": [
            "鴉聲欲斷雉聲起，柳眼已青桑眼黄。",
            "故鄉春事正如許，春事只緣思故鄉。"
        ],
        "title": "閏十一月東行臘月立春夜秀州船埸橋玩月甲辰正月廿四日出都城廿七日曉行即事",
        "id": "49b5f5ac-112f-4f13-bf4e-428e09e8f5e5"
    },
    {
        "author": "汪莘",
        "paragraphs": [
            "春來風雨耿黄昏，初見青青月一痕。",
            "憶自消魂南浦後，不禁描出向前村。"
        ],
        "title": "乙巳暮春初六日晚對新月",
        "id": "1ab7e8bb-e65b-40f6-8d19-5dd3553592fc"
    },
    {
        "author": "汪莘",
        "paragraphs": [
            "東院長廊約二更，風雷送雨正冥冥。",
            "忽看電掣金蛇過，照出青天一點青。"
        ],
        "title": "中元夜興",
        "id": "e59c2261-eb21-4ffc-a373-5d1161e5e5f5"
    },
    {
        "author": "汪莘",
        "paragraphs": [
            "綠陰窗底蔚藍光，習習清風入座凉。",
            "五月人間同此意，故知彭澤到羲皇。"
        ],
        "title": "綠陰",
        "id": "b645c9a1-9b49-4d5e-8de4-a51713bb1259"
    },
    {
        "author": "汪莘",
        "paragraphs": [
            "年年不是要悲秋，秋氣愁人不自由。",
            "誰見江南魂斷處，瀟湘帝子在眉頭。"
        ],
        "title": "感秋",
        "id": "0d1d8871-4164-45d0-bbe6-60adf17e04f2"
    },
    {
        "author": "汪莘",
        "paragraphs": [
            "韓范諸公各一時，賢豪久速係安危。",
            "從來功業知難就，未敢先賡慶曆詩。"
        ],
        "title": "戊申六月聞晦庵先生除兵部侍郎",
        "id": "90659120-9388-4458-b7b4-9a0c213287ba"
    },
    {
        "author": "汪莘",
        "paragraphs": [
            "雨後荷盤可乾汞，日中蓮座自焚香。",
            "兒童拗斷壘珠柄，牽出銀絲隨手長。"
        ],
        "title": "己酉夏偶興  其一",
        "id": "04fdd993-a7a3-4bb6-af17-c1a5b21ea725"
    },
    {
        "author": "汪莘",
        "paragraphs": [
            "剝開蓮子見芳鮮，花葉同心縮翠拳。",
            "欲記池蓮多少朵，一枝荷葉一枝蓮。"
        ],
        "title": "己酉夏偶興  其二",
        "id": "5bda5a8b-08ec-4c13-b58b-806cc3eb5985"
    },
    {
        "author": "汪莘",
        "paragraphs": [
            "兩鏡手提如合璧，兩光相攝萬重光。",
            "重重樓閣重重戶，有箇瞳人裏面藏。"
        ],
        "title": "己酉夏偶興  其三",
        "id": "822e27d8-ee6c-4a92-a56c-cfc32171b985"
    },
    {
        "author": "汪莘",
        "paragraphs": [
            "兩燈射壁兩重光，一影俱生一影傍。",
            "假使百燈同一室，百身還只一身忙。"
        ],
        "title": "己酉夏偶興  其四",
        "id": "5b9cc5d2-bb78-4f89-adb4-2b0cacf96d55"
    },
    {
        "author": "汪莘",
        "paragraphs": [
            "四海春風曲肱裏，出入鼻端雲一縷。",
            "不知案上清露珠，漏泄傅巖夢中雨。"
        ],
        "title": "八月間書案假寐戲作",
        "id": "d7032455-32da-4147-9e20-294d435f68b7"
    },
    {
        "author": "汪莘",
        "paragraphs": [
            "西極層雲最上層，碧雲峰著白雲楞。",
            "六龍頂佩斜陽下，恰似青紗一點燈。"
        ],
        "title": "壬子歲雲峰寫望",
        "id": "75adfa37-db46-489c-996b-7244b991f131"
    },
    {
        "author": "汪莘",
        "paragraphs": [
            "爲我歸途怯晚風，解袍添我意何窮。",
            "念君夜度青松嶺，亦恐寒侵氣體中。"
        ],
        "title": "三月謝吳子文",
        "id": "b7fd0769-a526-45c9-b94a-2448bda4115d"
    },
    {
        "author": "汪莘",
        "paragraphs": [
            "江行二月正清新，無主桃花不戀春。",
            "老去情懷甚年少，少年未解惜芳晨。"
        ],
        "title": "甲寅西歸江行春懷十首  其一",
        "id": "c0ca7b57-69f9-43f2-8057-62f1824dbf8b"
    },
    {
        "author": "汪莘",
        "paragraphs": [
            "薄晚東風一岸巾，波光挾日戰龍鱗。",
            "尋思來往成何事，只向人間得此人。"
        ],
        "title": "甲寅西歸江行春懷十首  其二",
        "id": "1283a285-4e7e-40a7-b1b1-6c6dd7261cb2"
    },
    {
        "author": "汪莘",
        "paragraphs": [
            "一層山只一溪斜，偃卧東風戀日華。",
            "莫把江行生旅思，他年憶此勝還家。"
        ],
        "title": "甲寅西歸江行春懷十首  其三",
        "id": "1ac61198-a231-4713-9d70-7d768601754f"
    },
    {
        "author": "汪莘",
        "paragraphs": [
            "香韉繡軛急朝昏，李陌桃蹊不盡樽。",
            "滿席落花人睡起，始知春興屬柴門。"
        ],
        "title": "甲寅西歸江行春懷十首  其四",
        "id": "95e580bf-8332-454f-a8b9-612fbf51fc66"
    },
    {
        "author": "汪莘",
        "paragraphs": [
            "閑來此意本翛然，一點清愁出意邊。",
            "亦似東君無定準，乍晴乍雨惱花天。"
        ],
        "title": "甲寅西歸江行春懷十首  其五",
        "id": "b9811d9d-bb34-4d19-995c-0960e5ba38dd"
    },
    {
        "author": "汪莘",
        "paragraphs": [
            "塞空春意總分明，桃李無言却混成。",
            "剛被幽禽知此意，風前拈出兩三聲。"
        ],
        "title": "甲寅西歸江行春懷十首  其六",
        "id": "55b071e1-5cf6-4b27-9bbc-45a82ce5f568"
    },
    {
        "author": "汪莘",
        "paragraphs": [
            "二月湖山把酒中，呼猿洞口水涵空。",
            "醉來剝盡新花蘂，百疊生紅未見風。"
        ],
        "title": "甲寅西歸江行春懷十首  其七",
        "id": "e4be6cf7-4e98-4a94-9fa4-92418e90bc51"
    },
    {
        "author": "汪莘",
        "paragraphs": [
            "白晝春光綠染衣，東風千里挂帆歸。",
            "竹籬紅白花相映，只聽雞聲在翠微。"
        ],
        "title": "甲寅西歸江行春懷十首  其八",
        "id": "b43a0a61-04e9-4251-8f00-a382b344300a"
    },
    {
        "author": "汪莘",
        "paragraphs": [
            "西湖楊柳欲棲烏，遥想溪山似畫圖。",
            "二月到家寒食近，末梢春境憶西湖。"
        ],
        "tags": [
            "西湖"
        ],
        "title": "甲寅西歸江行春懷十首  其九",
        "id": "21575bb4-87a5-49c1-8fb3-785207103122"
    },
    {
        "author": "汪莘",
        "paragraphs": [
            "繞屋桃花可得追，迎門猶有海棠枝。",
            "牡丹未放酴醿小，併入青梅煮酒時。"
        ],
        "title": "甲寅西歸江行春懷十首  其一○",
        "id": "e14ec650-7a43-4814-9c3b-e3da095f448a"
    },
    {
        "author": "汪莘",
        "paragraphs": [
            "駿馬輕衫拂曉行，野塘春水縠紋生。",
            "心知沮溺無尋處，猶把津頭問耦耕。"
        ],
        "title": "慶元五年休寧權縣鄭丞吳山寺勸農次韵  其一",
        "id": "0f764a2e-2f44-46a6-ac71-654d9cfd979f"
    },
    {
        "author": "汪莘",
        "paragraphs": [
            "鳳凰城裏舊徘徊，村裏吳山躍馬來。",
            "也有旗亭沽酒處，可憐桃杏向人開。"
        ],
        "title": "慶元五年休寧權縣鄭丞吳山寺勸農次韵  其二",
        "id": "f5eabb5f-2db9-4adb-917d-3dd1e41673dd"
    },
    {
        "author": "汪莘",
        "paragraphs": [
            "點墨揮毫勢始停，起來耳目共時醒。",
            "一窗月色元無響，四壁蟲聲不見形。"
        ],
        "title": "八月十一夜作文起夜興",
        "id": "caaf289e-2c2c-4d9c-a994-045c4904a663"
    },
    {
        "author": "汪莘",
        "paragraphs": [
            "竹籬茅屋兩三家，白晝青春自歲華。",
            "碧縠水邊搓柳線，綠羅天畔繡桃花。"
        ],
        "title": "辛酉正月初八日入郡赴高校書之約二十二日出西郊即事",
        "id": "53470a0a-17f8-4cc3-857e-f74acca4a630"
    },
    {
        "author": "汪莘",
        "paragraphs": [
            "秋水無塵浸碧虛，風前一葉故飛飛。",
            "瀟湘帝子何時降，立盡斜陽未肯歸。"
        ],
        "title": "感秋  其一",
        "id": "73942757-1a9d-4cc2-bac7-ec095fb51e20"
    },
    {
        "author": "汪莘",
        "paragraphs": [
            "閑佩仙瓢到柳汀，柳邊一點酒旗星。",
            "斜陽欲落無人惜，空有烟林作畫屏。"
        ],
        "title": "感秋  其二",
        "id": "b94698af-b4f9-41a4-b586-a28696544ecf"
    },
    {
        "author": "汪莘",
        "paragraphs": [
            "行到籬邊菊已黄，相逢不改舊時香。",
            "自憐失意秋風後，猶爲寒花一舉觴。"
        ],
        "title": "感秋  其三",
        "id": "bcb5c657-9f77-4ba4-ac50-f34a68ced8a7"
    },
    {
        "author": "汪莘",
        "paragraphs": [
            "不須龜筮此生休，死去無心更出頭。",
            "莫說竹籬茅舍事，丹楓一樹正悲秋。"
        ],
        "title": "感秋  其四",
        "id": "5fc348ea-ad2f-4500-adad-6809755ad298"
    },
    {
        "author": "汪莘",
        "paragraphs": [
            "獨步荒山日欲昏，數聲乾葦過遊魂。",
            "重崗複澗穿難盡，恍惚隨人月一痕。"
        ],
        "title": "感秋  其五",
        "id": "66f579af-31a7-4aea-bbde-9495a623ea6e"
    },
    {
        "author": "汪莘",
        "paragraphs": [
            "病起南臯二月時，鏡中樗散鬢成絲。",
            "不因雀噪檐間樹，春雪春晴總不知。"
        ],
        "title": "壬戌歲春懷  其一",
        "id": "6168db49-5904-402a-ad0d-ef60550f3184"
    },
    {
        "author": "汪莘",
        "paragraphs": [
            "抱疾衡門與藥親，苦無筋力尚精神。",
            "東風日夜開桃李，不爲人間失意人。"
        ],
        "title": "壬戌歲春懷  其二",
        "id": "2cd85507-3a68-4169-a965-10b4f1172e37"
    },
    {
        "author": "汪莘",
        "paragraphs": [
            "昔年曾訪此林坰，今日重來倍有情。",
            "道在山中人不會，竹風柏日總分明。"
        ],
        "title": "四月十二日携家如錢塘二十二日過湖至九里松船步頭秦家安泊凡住百日八月還家仲冬題金德恭東園",
        "id": "23c6a231-73a5-4853-a679-8a7f9146b622"
    },
    {
        "author": "汪莘",
        "paragraphs": [
            "半近烟村半近城，東園花木鎖柴荆。",
            "我來獨對南山立，始信陶潛兩眼明。"
        ],
        "title": "再到",
        "id": "8e0c38c0-783b-4d9b-bd52-08abbb2db14f"
    },
    {
        "author": "葉寘",
        "paragraphs": [
            "先君有女嘗擇對，玉雪王郎真可人。",
            "連榜舍升俱伯氏，中興家世最名臣。",
            "回翔璧水十年舊，踴躍龍門三月新。",
            "從此青霄騰踏上，久知陳孺不長貧。"
        ],
        "title": "賀王伯愚登第  其一",
        "id": "a8e79580-83da-47a1-ada5-91b4909fe987"
    },
    {
        "author": "葉寘",
        "paragraphs": [
            "世無羔雁到林泉，惟有登科路坦然。",
            "我亦門闌多喜色，君今衣鉢得家傳。",
            "龍旗方照三千字，虎榜爭趨五百仙。",
            "莫道中年情態薄，華塗名節儘加鞭。"
        ],
        "title": "賀王伯愚登第  其二",
        "id": "074c7eda-91b1-4e17-9231-79e5a7e474a2"
    },
    {
        "author": "葉寘",
        "paragraphs": [
            "岷峨之秀如雲起，前有三蘇後三李。",
            "三蘇專以節行聞，三李相承最工史。",
            "兩家百年成美談，盛事胡不云東南。",
            "春風樓前擁三山，秀出君家父子三。",
            "玉佩瓊琚詞大放，宏博取科跡相望。",
            "縯綸妙體王者言，下筆仍裁舍人樣。",
            "君於兄弟尤白眉，天質寬厚心平夷。",
            "如舟萬斛方整棹，駕揚穩聽天風吹。",
            "道山蓬萊陳几席，自當席草宮門北。",
            "玉堂深處覺天低，金鎖開時分夜直。",
            "人生窮達惟兩途，富貴外物如錙銖。",
            "生朝相祝何所如，導引願與欒城俱，名節要當參長蘇。",
            "凜然天地相終始，何獨扁舟載五湖。"
        ],
        "title": "壽陳監丞",
        "id": "8be7040a-a765-4a1a-93dc-e1142cc5797e"
    },
    {
        "author": "葉寘",
        "paragraphs": [
            "熊掌舍魚吾有取，自幼嘗聞子車語。",
            "飯香獵戶分熊白，妙語涪翁乃能吐。",
            "世間兩味果稱珍，故人念我肯珍分。",
            "數千里致良不易，食美真當持獻君。",
            "從小知嘗熊膽苦，人不通今寧識古。",
            "熊皮兀坐二十年，毛去皮存縫誰補。",
            "人言窮命有時通，老翁八十卜非熊。",
            "試將兩味從公卜，世間真有磻溪翁。"
        ],
        "title": "送熊掌熊白",
        "id": "f161e3fa-c9ea-4118-8e87-14a2f146a2a9"
    },
    {
        "author": "葉寘",
        "paragraphs": [
            "迎陽舐掌餐朝霜，虎額分白狐裘黄。",
            "野人供之未敢嘗，聊比澗沚溪毛將。",
            "方其潛遯嵌空去，塞向固然知墐戶。",
            "藏身爲地抑何拙，令人開戶知其處。",
            "貴重榮稱玉面郎，尾以牛後誇奇章。",
            "世間醜好誰爭强，賢否一語由臧倉。",
            "諗季貍兮美南國，範我馳驅非詭獲。",
            "衣褐褐見脫脫兮，雪綽通身妙藏白。",
            "人言可以貢金門，芹美猶云欲獻君。",
            "倘幸珍稱供玉食，全勝肥遯老邱園。",
            "侑以詩篇煩筆削，詩欠活眼覓一著。"
        ],
        "title": "送玉面貍與月湖",
        "id": "7fa3536d-d8d8-4c15-839b-557c6e3a9004"
    },
    {
        "author": "馮興宗",
        "paragraphs": [
            "眼俗難觀古，時間只順天。",
            "平生羞詭遇，投老更加鞭。"
        ],
        "title": "題壁",
        "id": "c07c78db-4e59-4239-af1e-c0070fb2c416"
    },
    {
        "author": "潘景夔",
        "paragraphs": [
            "晚入招提路，山風冷透裳。",
            "寒鴉互分合，霜稻半青黄。",
            "習訟傷澆俗，思閑慰故鄉。",
            "牧童如有感，扣角唱斜陽。"
        ],
        "title": "香巖院",
        "id": "55bd242e-2e74-4fb9-a0a8-73a56aca330f"
    },
    {
        "author": "韓漪",
        "paragraphs": [
            "小樓燈火夜青熒，風撼梧桐客夢驚。",
            "誰家更理琴烏曲，誤聽壁間絲竹聲。"
        ],
        "title": "六經閣",
        "id": "e3d9e1f0-2078-4e7d-bb4b-9577f4eb71cb"
    },
    {
        "author": "蔡任",
        "paragraphs": [
            "我與斯民同一性，誰言此邑號三陽。"
        ],
        "title": "句",
        "id": "dfd4b797-3f34-4fd1-b1c9-613a00401a7b"
    },
    {
        "author": "鍾興嗣",
        "paragraphs": [
            "羯奴禍唐室，宗社已傾危。",
            "翠華幸西蜀，大物孰主持。",
            "儲君起靈武，事亦從權宜。",
            "人望既有屬，姦孽就誅夷。",
            "次山憂國切，聞此喜可知。",
            "歸美頌君父，隠惡義當爲。",
            "涪翁仗正論，凜然寓刺規。",
            "指擿心中過，併及宮闈微。",
            "茲用春秋法，肅宗其何詞。",
            "曾無一半語，追咎元子非。",
            "後來好事輩，往往互詆譏。",
            "或立黨同意，或費解嘲詩。",
            "識者具眼力，理解夫奚疑。",
            "盍觀我宋朝，崖上中興碑。",
            "光堯再造績，炳若日星垂。",
            "功成體天道，退處志莫移。",
            "神器親付授，嗣皇猶懇辭。",
            "數四不獲命，黽勉祗受之。",
            "飭躬備敬養，朝夕益孳孳。",
            "君不見帝典書之盛，端由揖遜基。",
            "二聖盡慈孝，堯舜並驅馳。",
            "俯視於李唐，德業有醇疵。",
            "惟餘尅復願，天每靳其機。",
            "孫支繼述責，未有易今時。",
            "出兵弔遺黎，孰不迎王師。",
            "免使讀頌者，懷憤徒傷悲。"
        ],
        "title": "浯溪",
        "id": "12a90cdf-ce33-49ce-a7d8-bb8b9ceb7fa3"
    },
    {
        "author": "汪統",
        "paragraphs": [
            "詩書流澤自宮牆，祀謹先賢配孔堂。",
            "黄道中天臨下土，清時群牧盛維揚。",
            "固應奕世思功德，曾與皇家作棟梁。",
            "生晚敢斯師軌躅，寒泉一勺薦春觴。"
        ],
        "title": "寶慶改元孟春中澣敬拜十賢於學宮謹哦唐律",
        "id": "9a36df4f-b0fb-4870-b282-982ac303373e"
    },
    {
        "author": "林干之",
        "paragraphs": [
            "讀書避世喧，結廬五雲表。",
            "澹泊足生涯，詰曲藏深杳。",
            "仰觀紅日近，俯視衆山小。",
            "滄溟舞澎湃，雲氣度浩渺。",
            "喬松蔓翠蘿，絕壁挂啼鳥。",
            "一派從天來，長練挂木杪。",
            "海鷗忘機智，峝蝶驚飛繞。",
            "亦知山房靜，而被俗客擾。",
            "作詩寄殷勤，努力須壯少。",
            "他年騰踏去，蕙帳猿驚曉。"
        ],
        "title": "贈水簾洞黄秀才",
        "id": "0b0d257c-5063-45cd-a5d2-940cb3099581"
    },
    {
        "author": "沈大椿",
        "paragraphs": [
            "愁少憐詩酒，閒多忽簿書。",
            "登樓當白晝，馮檻看清滁。",
            "風急移凉榻，雲歸想故廬。",
            "往來橋上客，誰得見長魚。"
        ],
        "title": "中和樓",
        "id": "5b4a0bf1-2931-40c1-839f-ba25d2e14bae"
    },
    {
        "author": "沈大椿",
        "paragraphs": [
            "一官安敢問青氈，形影相看祇自憐。",
            "黄鵠已登清漢去，白鷗空占淺沙眠。",
            "杏花開徧蕪城雨，柳色渾鋪瓜渚烟。",
            "老眼生疎堪自笑，浪驚風物向淮天。"
        ],
        "title": "自維揚回儀真",
        "id": "c21689ac-ccaa-44b6-bd79-d4b9bcded5f1"
    },
    {
        "author": "沈大椿",
        "paragraphs": [
            "登臨興極未容還，拂拭緇塵扃秀間。",
            "萬事已甘軒鶴老，一身聊擬磧鷗閒。",
            "灘聲猶带湘江水，野色遥分建業山。",
            "雅志未容歸騎促，有情斜日尚蒼灣。"
        ],
        "title": "扃秀亭  其一",
        "id": "268b95df-a5d8-421a-b902-87ffa8dd296c"
    },
    {
        "author": "沈大椿",
        "paragraphs": [
            "倦飛山鳥未能還，心在孤雲疊嶂間。",
            "大水雄山須遠適，好風佳月自幽閒。",
            "非關謝傅當年事，何似周郎舊日山。",
            "安得此心成獨往，白鷗盟約在江灣。"
        ],
        "title": "扃秀亭  其二",
        "id": "03ac430b-fb15-4a9d-a73f-50ffcb3f40ca"
    },
    {
        "author": "沈大椿",
        "paragraphs": [
            "青蒲短短柳斜斜，入眼新愁亂莫遮。",
            "雨潤固應宜筍蕨，風饕端不貸鶑花。",
            "春來止酒常因病，客裏逢人祗問家。",
            "安得扁舟下荆水，一歸老我舊生涯。"
        ],
        "title": "自維揚回真州",
        "id": "2be3b58a-feab-495b-bbc5-3b254cb88040"
    },
    {
        "author": "吳機",
        "paragraphs": [
            "此景儀真亦有年，何人管領向樓前。",
            "江淮自昔雖南北，烟雨從來肯變遷。",
            "萬里孤帆遺恨在，半空佳句至今傳。",
            "諸公欲會當時意，且對滄波泛酒船。"
        ],
        "title": "烟雨奇觀樓",
        "id": "63fc329a-f157-4388-86df-81dbdbe74958"
    },
    {
        "author": "吳機",
        "paragraphs": [
            "一泓清水數竿竹，消得詩人爲品題。",
            "今我公餘無俗事，不妨領客暫提携。"
        ],
        "title": "水竹亭",
        "id": "e62a1340-3b46-4bd6-816c-23940230cdaf"
    },
    {
        "author": "吳機",
        "paragraphs": [
            "調發今年迥不同，折衝果在笑談中。",
            "若非制閫規模定，安得兼全戰守功。"
        ],
        "title": "聞凱亭",
        "id": "00db1869-1a21-46ac-a2c5-e3fe254e8cac"
    },
    {
        "author": "吳機",
        "paragraphs": [
            "從容行樂興無涯，地轉清幽亦可佳。",
            "須信居塵塵不染，竹風飄拂爽人懷。"
        ],
        "title": "轉幽亭",
        "id": "aa45e70a-82ae-4e97-b846-4f018835abb9"
    },
    {
        "author": "吳機",
        "paragraphs": [
            "小亭新築藕花邊，爲愛陂塘五月天。",
            "最好一番風雨過，瓊珠無數落清泉。"
        ],
        "title": "喜凉亭",
        "id": "7f34e229-34bf-4099-9aaa-2111626b4d20"
    },
    {
        "author": "吳機",
        "paragraphs": [
            "回環流水漾晴波，一葉扁舟逸興多。",
            "寄語遊人恣觀覽，豐年相與樂中和。"
        ],
        "title": "漣漪亭",
        "id": "1116d46c-5fe3-4091-8d77-22f9cb347064"
    },
    {
        "author": "吳機",
        "paragraphs": [
            "月照乾坤豈得私，只緣近水倍光輝。",
            "况逢秋杪氣猶爽，一笑從容盡醉歸。"
        ],
        "title": "得月亭",
        "id": "a437b388-4426-48a9-950f-2c2c1dc1189e"
    },
    {
        "author": "吳機",
        "paragraphs": [
            "天造地設非一端，諸公試爲倚闌干。",
            "四時不改江山秀，萬象無窮宇宙寬。",
            "古往今來還復舊，風清月白不勝寒。",
            "長淮幸遇豐登歲，得與斯民奠枕安。"
        ],
        "title": "天開圖畫亭  其一",
        "id": "e9fcbc42-f5d7-45d0-b10a-97d2d72fc543"
    },
    {
        "author": "吳機",
        "paragraphs": [
            "天祐長淮歲屢豐，熙熙還與舊時同。",
            "月逢元夕清光滿，人在春風和氣中。",
            "自有儀真無此景，一新圖畫是誰功。",
            "與民共樂拚沉醉，蚤覺衰顔借酒紅。"
        ],
        "title": "天開圖畫亭  其二",
        "id": "b8c776ef-7cc6-408f-bbe8-dc52ab10c2ab"
    },
    {
        "author": "李一鰲",
        "paragraphs": [
            "玉盆應有意，要洗貪者廉。"
        ],
        "title": "句",
        "id": "d82a2c83-ec69-4727-8245-8734f8d4d3a4"
    },
    {
        "author": "樓鐩",
        "paragraphs": [
            "孺興往事亦難明，對景思人想獨清。",
            "黄絹異時留好語，幽泉千古擅佳名。",
            "五星巧作聯珠勢，一派嘗聞瀉玉聲。",
            "他日相逢如話舊，也曾到此會簪纓。"
        ],
        "title": "靈泉寺",
        "id": "5d146920-a58c-41fa-91df-0aba5e21f028"
    },
    {
        "author": "魏峴",
        "paragraphs": [
            "一堰限溪江，七鄉利耕稼。",
            "滷汐回東溟，多水流仲夏。",
            "仁哉王長官，一勞貽永暇。",
            "長輸不盡澤，絕勝晴雨乍。",
            "旱魃縱肆威，恃此不足怕。",
            "滴水一滴金，欲買真無價。",
            "年來沙作祟，耄倪憂日夜。",
            "役夫鍤方舉，賢帥車已下。",
            "豐貲發公儲，嚴祀闡神舍。",
            "臨流肅旌騎，問瘼窮隙罅。",
            "買地開一吭，納水通百汊。",
            "山判不可移，石級誰敢跨。",
            "董正有贊府，相視皆別駕。",
            "仍憂竭尾閭，置柵抵立壩。",
            "即此是商霖，何必驕陽化。",
            "它山不可磨，錢秦特其亞。"
        ],
        "title": "迴沙閘成用可齋陳公韵",
        "id": "8b2c3c7e-5008-424d-917f-82180061607c"
    },
    {
        "author": "魏峴",
        "paragraphs": [
            "一朝堰此水，千載粒吾民。",
            "只仰溪爲雨，何勞旱望雲。",
            "四時人飲碧，六月稻嘗新。",
            "流出心源澤，年年惠我鄞。"
        ],
        "title": "它山堰次永嘉薛叔振韵",
        "id": "76637f96-d2e0-41cf-a140-3a6df2a4f7a8"
    },
    {
        "author": "薛叔振",
        "paragraphs": [
            "官爲唐令尹，心切禹蒸民。",
            "疊石流川水，分波及稼雲。",
            "萬濤驚不夜，千古見如新。",
            "更有朝宗脈，聲容匪獨鄞。"
        ],
        "title": "它山堰",
        "id": "a70cfc15-9c1f-4348-8e14-651773f2aaa5"
    },
    {
        "author": "高孝璹",
        "paragraphs": [
            "珠簾白舫亂湖光，隔岸龍舟艤夕陽。",
            "今日歡遊復明日，便將京洛看錢塘。"
        ],
        "tags": [
            "西湖"
        ],
        "title": "題臨安西湖",
        "id": "5ee7d644-f19f-40ba-8f97-ac0cd8597ded"
    },
    {
        "author": "高孝璹",
        "paragraphs": [
            "虛名自看數椽廬，流毒於今幾卷書。",
            "擬代周顒報山鬼，移文逋客請先渠。"
        ],
        "title": "題王文公祠",
        "id": "9932bd61-f520-4ecf-bacf-a0b78b6505b8"
    },
    {
        "author": "徐觀",
        "paragraphs": [
            "溪流湯湯，山容林林。",
            "公行於亭，鼓瑟鼓琴。",
            "山禽聒聒，溪石崒崒。",
            "公休於亭，左經右律。",
            "山有佳木，侯薪侯蒸。",
            "尋尺之木，厦屋之楹。",
            "渒彼容苀舠，蒸徒以顧。",
            "屹爾中流，恢我王度。",
            "公無戀斯，民無去思。",
            "百里之闓，千里之畿。"
        ],
        "title": "新亭",
        "id": "74be0c03-5841-4207-a9db-20d866d3f854"
    },
    {
        "author": "胡炎",
        "paragraphs": [
            "一封朝奏大明宮，吹起廬陵古直風。",
            "言路從來天樣闊，蠻烟誰使徑旁通。",
            "朝中競送長沙傅，嶺表爭迎小澹翁。",
            "學館諸生空飽飯，臨分憂國意何窮。"
        ],
        "title": "送胡季昭",
        "id": "b2591640-0647-4b93-afc9-baa302e759b5"
    },
    {
        "author": "胡炎",
        "paragraphs": [
            "丹梯百丈掛雲門，尺五天高青可捫。",
            "劈破琅玕成老石，當年曾共見曾孫。"
        ],
        "title": "武夷漫興二首  其一",
        "id": "ef17dd1d-7529-442b-81fe-1c91fbf73381"
    },
    {
        "author": "胡炎",
        "paragraphs": [
            "棹轉溪迴生面開，此峰竟作別峰猜。",
            "雲堆石路迷山脚，忽聽鷄聲縹緲來。"
        ],
        "title": "武夷漫興二首  其二",
        "id": "b6e1bca6-0d81-4719-b4c2-2fb220287358"
    },
    {
        "author": "謝璡",
        "paragraphs": [
            "寇至人遠避，寇退人復歸。",
            "歸來尋舊址，草蕪迷荒基。",
            "哀哉住傍梅，清夢常相依。",
            "可憐歲寒心，能識存亡機。",
            "不欲染塵垢，先枯避時虞。",
            "方今向太平，枯幹生新枝。",
            "主人修廢墜，古梅仍春輝。",
            "俗態分榮瘁，梅心無改移。",
            "如我耐寒友，頭白不相違。",
            "梅花自奇絕，世事與古別。",
            "花下獨徘徊，似聽梅花說。",
            "不願傍官驛，驛外塵飛多馬跡。",
            "幾番驛使自南來，南枝折盡花狼藉。",
            "不願在深宮，蛾眉人去壽陽空。",
            "繽紛簷下花飛片，不上宮粧入草叢。",
            "不願在西湖，舊時逋仙迹已蕪。",
            "可惜暗香疎影處，邇來都是給樵蘇。",
            "不願近東閣，無人更管花開落。",
            "黄昏風雨鎖朱門，和羹人伴歸沙漠。",
            "但願開向千巖窟，饕虐馮陵任風雪。",
            "花香只繞處士廬，花飛不點征人骨。",
            "吟翁索笑癡更癡，誰似梅花能識時。",
            "始終不渝含酸味，去就長存調鼎資。",
            "廣平鐵石筆何在，生死與我深相知。"
        ],
        "tags": [
            "西湖"
        ],
        "title": "識時梅歌",
        "id": "576a9f92-48ed-4304-9206-291d155715c0"
    },
    {
        "author": "羅茂良",
        "paragraphs": [
            "好讀牀頭易一編，盈虛消息總天然。",
            "崢嶸齒頰皆冰雪，肯怕炎方有瘴煙。"
        ],
        "title": "送胡季昭二首  其一",
        "id": "0e7e0c1f-e9c2-4ab0-9623-bce797fce2af"
    },
    {
        "author": "羅茂良",
        "paragraphs": [
            "頻寄書回洗我愁，莫言無雁到南州。",
            "長相思外加餐飯，計取承君舊話頭。"
        ],
        "title": "送胡季昭二首  其二",
        "id": "37945b78-4d83-4a8e-8c99-5b826974d915"
    },
    {
        "author": "羅茂良",
        "paragraphs": [
            "泰華山人上赤墀，上嗟安在見何遲。",
            "老於尚父投竿日，少似轅生對策時。",
            "怨鶴驚猿辭舊隠，鞭鸞笞鳳總新知。",
            "早陳經國平邊策，歸領雲巢舊住持。"
        ],
        "title": "送曾雲巢被召",
        "id": "246768e7-c9b5-47ed-a0dc-54a013708932"
    },
    {
        "author": "楊夢信",
        "paragraphs": [
            "胸中歷歷古人詩，妙用縱橫自一機。",
            "管得杜韓驚且泣，斕斑要作百家衣。"
        ],
        "title": "鄉禪嵩老集古人佳句成詩編成巨帙以示余欽歎不足輒賦二絕率然悚仄  其一",
        "id": "4d158073-7ba8-4b16-a4fc-09955e434807"
    },
    {
        "author": "楊夢信",
        "paragraphs": [
            "學詩元不離參禪，萬象森羅總現前。",
            "觸著見成佳句子，隨機飣餖便天然。"
        ],
        "title": "鄉禪嵩老集古人佳句成詩編成巨帙以示余欽歎不足輒賦二絕率然悚仄  其二",
        "id": "d15932d7-2a55-4ab2-b563-9439a09bfd55"
    },
    {
        "author": "方信孺",
        "paragraphs": [
            "城根片石久糢糊，圖記應須考國初。",
            "欲識番山真面目，至今東北號清虛。"
        ],
        "title": "番山",
        "id": "ea5e2330-62c5-4688-bd0f-7ec87c5bfdab"
    },
    {
        "author": "方信孺",
        "paragraphs": [
            "禺山何事作番山，空有陂陀迹已漫。",
            "今日升堂聽絲竹，沉香不見舊闌干。"
        ],
        "title": "禺山",
        "id": "81ecaf30-abc2-424e-8158-9a949aa51ff8"
    },
    {
        "author": "方信孺",
        "paragraphs": [
            "五星自是漢家符，忍死任囂亦太愚。",
            "今日朝臺猶百尺，荒城不記舊規模。"
        ],
        "title": "任囂城",
        "id": "b3d4eb47-0d1e-47c0-9c8f-022c62439ffd"
    },
    {
        "author": "方信孺",
        "paragraphs": [
            "三城不斷鬰相望，千里長江勢渺茫。",
            "蠻獠傳聞亦膽破，從知嶺外有金湯。"
        ],
        "tags": [
            "长江"
        ],
        "title": "三城",
        "id": "0657b0cd-5ac7-4d95-83f5-85d3667a3ff0"
    },
    {
        "author": "方信孺",
        "paragraphs": [
            "睥睨旁圍百尺樓，翬飛縹緲接雲浮。",
            "鯨波不動海山碧，彈壓東南十四州。"
        ],
        "title": "清海軍樓",
        "id": "bb99af09-bff6-4a2f-a1ab-b93aa7eda48b"
    },
    {
        "author": "方信孺",
        "paragraphs": [
            "蹁躚天上五仙人，羊駕何年到海濱。",
            "晉漢相傳半無有，觀中遺石自輪囷。"
        ],
        "title": "五仙觀",
        "id": "728a67b7-a386-4ca4-afc0-e26b4afc456c"
    },
    {
        "author": "方信孺",
        "paragraphs": [
            "撤茅易瓦利無窮，盍種甘棠比召公。",
            "大手斷碑何處覓，典型猶見此堂中。"
        ],
        "title": "廣平堂",
        "id": "71d1d67f-5673-4b9e-9706-7581e0e054be"
    },
    {
        "author": "方信孺",
        "paragraphs": [
            "月峽旁通玉液池，綵舟爭勝出宮閨。",
            "荒臺今日人相問，野草無言日自西。"
        ],
        "title": "石屏堂",
        "id": "3184d377-62cb-405b-92e7-5f28c9112180"
    },
    {
        "author": "方信孺",
        "paragraphs": [
            "晉唐相望已千年，香火如今數十賢。",
            "不見古人空再拜，祠堂西去有貪泉。"
        ],
        "title": "十賢祠",
        "id": "565aae57-c6e2-499c-a22f-47793a59d1a9"
    },
    {
        "author": "方信孺",
        "paragraphs": [
            "崔嵬十二峙乾和，五柱何如馬伏波。",
            "敗塹頹垣今日見，想曾荆棘漢銅駝。"
        ],
        "title": "鐵柱",
        "id": "dd362358-b5a6-45f9-afd9-980b34866c76"
    },
    {
        "author": "方信孺",
        "paragraphs": [
            "沙邱遺臭茂陵空，何物能成九轉功。",
            "地下劉郎猶有媿，駕言聊作葛仙翁。"
        ],
        "title": "藥洲",
        "id": "331e5131-a060-43b3-9e94-7bce4b071d93"
    },
    {
        "author": "方信孺",
        "paragraphs": [
            "九峰參立倚空明，好事傳聞應列星。",
            "運石早知能贖罪，上書何必待緹縈。"
        ],
        "title": "九曜石",
        "id": "e9497636-aef1-426b-951b-dfb3f313a43b"
    },
    {
        "author": "方信孺",
        "paragraphs": [
            "真珠市擁碧扶闌，十萬人家着眼看。",
            "獨恨登臨最高處，舉頭猶不見長安。"
        ],
        "title": "越樓",
        "id": "8298b65f-144c-4776-a06b-a7b9ac97ff7c"
    },
    {
        "author": "方信孺",
        "paragraphs": [
            "經營猶記舊歌謠，來往舟人趁海潮。",
            "風物眼前何所似，揚州二十四紅橋。"
        ],
        "title": "南濠",
        "id": "a1b694b0-2c89-467d-b5d3-182eba591f21"
    },
    {
        "author": "方信孺",
        "paragraphs": [
            "金碧參差兜率天，曾煎訶子試新泉。",
            "荒園廢宅無人問，門外桃花却是禪。"
        ],
        "title": "法性寺",
        "id": "97a32c12-0811-4995-a80b-9a675ac77914"
    },
    {
        "author": "方信孺",
        "paragraphs": [
            "碓頭一語便投機，若說風幡是落遲。",
            "今日堂中容百衆，不知那箇可傳衣。"
        ],
        "title": "風幡堂",
        "id": "3b771ae5-1770-4934-a96e-0ff4dd47fa9c"
    },
    {
        "author": "方信孺",
        "paragraphs": [
            "制止遺蹤底處尋，相傳筆授此叢林。",
            "毗盧四萬八千卷，正要墨池如許深。"
        ],
        "title": "筆授軒",
        "id": "3692ae1d-4a16-442f-926f-2bd82d4a0ea1"
    },
    {
        "author": "方信孺",
        "paragraphs": [
            "庭前雙樹尚依然，何處猶參無樹禪。",
            "一自老盧歸去後，年年長結萬燈緣。"
        ],
        "title": "菩提樹",
        "id": "d855aec8-45cd-4330-96ad-d8f604456c30"
    },
    {
        "author": "方信孺",
        "paragraphs": [
            "枯墳曾閲幾興亡，行客徘徊古道傍。",
            "茅屋一間無處覓，可憐不似楚昭王。"
        ],
        "title": "任囂墓",
        "id": "3a6d5b7c-249f-4d4d-81b5-c476c25c3044"
    },
    {
        "author": "方信孺",
        "paragraphs": [
            "九井神光射斗牛，天開寶級鎮南州。",
            "客船江上東西路，常識嶙峋雲外浮。"
        ],
        "title": "浄慧寺千佛塔",
        "id": "0d9817fb-6ea1-488b-b514-231464f65a90"
    },
    {
        "author": "方信孺",
        "paragraphs": [
            "妙處常存道豈高，箇中得意自陶陶。",
            "空堂寂寞豐碑在，觀裏何人復種桃。"
        ],
        "title": "衆妙堂",
        "id": "1f1ad22d-1f18-446c-b78c-bc142154840a"
    },
    {
        "author": "方信孺",
        "paragraphs": [
            "霸業淒涼一炬休，鑄金爲像亦狂謀。",
            "五湖但說鴟夷子，千古誰知恩赦侯。"
        ],
        "title": "劉氏銅像",
        "id": "c2f620f5-6c14-4f37-a709-83b5b6f86661"
    },
    {
        "author": "方信孺",
        "paragraphs": [
            "雙闕岧嶢即是碑，天荒初破此娥眉。",
            "行人來往手加額，解說當年旌表時。"
        ],
        "title": "劉氏雙闕",
        "id": "c367a332-5cfd-40ff-ab59-de84b6a17a98"
    },
    {
        "author": "方信孺",
        "paragraphs": [
            "半天縹緲認飛翬，一柱輪囷幾十圍。",
            "絕頂五更鈴共語，金雞風轉片帆歸。"
        ],
        "title": "番塔",
        "id": "d7a5d6dc-e178-47f0-a22c-4e65b1b99d4b"
    },
    {
        "author": "方信孺",
        "paragraphs": [
            "海山雨過月明時，自是南州一段奇。",
            "塵土只今無着處，可憐誰與更題詩。"
        ],
        "title": "海山樓",
        "id": "0de2ef89-306f-49c0-ad2b-464eff64bc47"
    },
    {
        "author": "方信孺",
        "paragraphs": [
            "萬山衮衮盡東來，高處猶存百尺臺。",
            "回首舊時張樂地，一杯重與酹蒼苔。"
        ],
        "title": "越井岡",
        "id": "a8a9b9b3-df9f-4ba0-9c86-6c37499f980b"
    },
    {
        "author": "方信孺",
        "paragraphs": [
            "古甃寒潮百尺清，僞王題品老佗營。",
            "渴來不飲盜泉水，特地翻爲達磨名。"
        ],
        "title": "越臺井",
        "id": "26546b44-ce97-432a-bfd2-dd0066254ed3"
    },
    {
        "author": "方信孺",
        "paragraphs": [
            "小橋橫絕兩峰環，白日松風爲掩關。",
            "天半樓臺矗金碧，直疑海上普陀山。"
        ],
        "title": "西竺山廣果寺",
        "id": "b3ed3837-03fa-4671-a5d2-9028495ae617"
    },
    {
        "author": "方信孺",
        "paragraphs": [
            "慈度天王更覺華，蒼龍東角梵王家。",
            "普慈化樂成塵土，興聖猶兼覺性誇。"
        ],
        "title": "東七寺",
        "id": "99f27b55-37e9-4925-9d3e-78b08063b712"
    },
    {
        "author": "方信孺",
        "paragraphs": [
            "文殊千佛顯真乘，水月光中見定林。",
            "昭瑞當時連集福，咸池今日應奎參。"
        ],
        "title": "西七寺",
        "id": "78f563ad-e3a9-4ddc-81f6-b68edf203045"
    },
    {
        "author": "方信孺",
        "paragraphs": [
            "井軫南宮煥寶光，千秋古勝並延祥。",
            "祗今兩寺無名字，地藏旁聯四實方。"
        ],
        "title": "南七寺",
        "id": "cbf60fd1-18c3-4bf4-bbf1-dd71884b8714"
    },
    {
        "author": "方信孺",
        "paragraphs": [
            "國清尊勝北山隅，證果報恩同一區。",
            "地藏荒蕪并報國，尚餘悟性斗牛墟。"
        ],
        "title": "北七寺",
        "id": "a7bf5cf6-e6fb-4009-a365-c09ca17dea1f"
    },
    {
        "author": "方信孺",
        "paragraphs": [
            "碧海何年已變田，空傳雙舄舊時仙。",
            "乘風欲挹浮邱袖，同訪朱明別洞天。"
        ],
        "title": "浮邱山",
        "id": "05d44436-ceac-4748-a9c7-69e39dc91a4f"
    },
    {
        "author": "方信孺",
        "paragraphs": [
            "可怪仙翁亦世情，珊瑚還許致殷勤。",
            "波神不是趙佗客，即是前身石季倫。"
        ],
        "title": "珊瑚井",
        "id": "8726a3ab-f4e8-43e1-bc8a-4806b0d19a2d"
    },
    {
        "author": "方信孺",
        "paragraphs": [
            "倔强難除結尚椎，築臺北望欲何爲。",
            "大夫自載千金橐，誰念韓侯十萬師。"
        ],
        "title": "朝漢臺",
        "id": "009565b2-0616-4e7f-a9c8-865f66123202"
    },
    {
        "author": "方信孺",
        "paragraphs": [
            "一德由來可享天，東鄰牛祭亦徒然。",
            "荒涼到處遊麋鹿，誰識郊壇八面圓。"
        ],
        "title": "劉氏郊壇",
        "id": "a42dbeef-92d0-48cb-8062-a0fec8d2a12e"
    },
    {
        "author": "方信孺",
        "paragraphs": [
            "綠陰到處小舟藏，淺水漂紅五里香。",
            "不見芳華舊亭苑，桃花應解笑劉郎。"
        ],
        "title": "劉王花塢",
        "id": "456600da-6c00-4dec-9b00-abebbfc00f4f"
    },
    {
        "author": "方信孺",
        "paragraphs": [
            "鯨波僅免葬吞舟，狐死猶能效首邱。",
            "目斷蒼茫三萬里，千金雖在此生休。"
        ],
        "title": "蕃人塚",
        "id": "fe943733-036c-4c40-a73d-c3698e76f823"
    },
    {
        "author": "方信孺",
        "paragraphs": [
            "千年玉骨掩塵沙，空有餘妍賸此花。",
            "何似原頭美人草，樽前猶作舞腰斜。"
        ],
        "title": "花田",
        "id": "fc50d83c-884e-4356-bb5f-767d9e32ac5c"
    },
    {
        "author": "方信孺",
        "paragraphs": [
            "呂嘉積石浪相傳，雙闕天開尚宛然。",
            "成敗古來俱一夢，千秋何似老樓船。"
        ],
        "title": "石門",
        "id": "5f6b6cbb-ac7c-42da-a7f3-81724bbac4a8"
    },
    {
        "author": "方信孺",
        "paragraphs": [
            "泉本無貪人自清，何須一酌始忘情。",
            "回車勝母君知否，見說曾參亦好名。"
        ],
        "title": "貪泉",
        "id": "57679f06-1c38-4338-9e3b-8fb2c318c0d8"
    },
    {
        "author": "方信孺",
        "paragraphs": [
            "一飲千金事已非，那容更載此香歸。",
            "若教到此方投去，早落人間第二機。"
        ],
        "title": "沉香浦",
        "id": "ad582888-f08a-48fc-9189-e023968e9071"
    },
    {
        "author": "方信孺",
        "paragraphs": [
            "右带靈洲左石門，何年飛閣倚晴雲。",
            "南遊不用看圖畫，曾向坡仙句裏聞。"
        ],
        "title": "鑒空閣",
        "id": "c2b38a37-acac-47af-b997-b28a422c9018"
    },
    {
        "author": "方信孺",
        "paragraphs": [
            "東南佳氣盛衣冠，樓閣翬飛縹緲間。",
            "疑是落星灣上見，更須題作小金山。"
        ],
        "title": "靈洲",
        "id": "6124f6dc-9ec4-421f-846b-f51a1533ae30"
    },
    {
        "author": "方信孺",
        "paragraphs": [
            "甘溪依約舊城東，陵谷遷移一夢中。",
            "春盡踏青人不見，桄榔老大木棉紅。"
        ],
        "title": "甘溪",
        "id": "57bf1277-ce90-44ea-8c5e-ef4dbfbd399f"
    },
    {
        "author": "方信孺",
        "paragraphs": [
            "耆老相傳亦可嗟，深山大澤自龍蛇。",
            "老蛟變化初何怪，天馬從來産渥洼。"
        ],
        "title": "馬蛟山",
        "id": "d4d7b408-2cee-4859-946f-95b61e803069"
    },
    {
        "author": "方信孺",
        "paragraphs": [
            "疑冢崢嶸此不封，麒麟彷彿是山中。",
            "後人未識藏雷穴，踏破蒼苔古甃空。"
        ],
        "title": "雷洞",
        "id": "267ca7cf-0f51-494f-8b10-ecc1710d1ebd"
    },
    {
        "author": "方信孺",
        "paragraphs": [
            "拔宅誰能辨有無，澗邊空記舊丹爐。",
            "世間自是多凡骨，何處猶尋九節蒲。"
        ],
        "title": "蒲澗",
        "id": "ead739a4-842a-4cd8-9d39-0cc636d5d71d"
    },
    {
        "author": "方信孺",
        "paragraphs": [
            "天半飛濤六月寒，蒼崖壁立互回環。",
            "從今好事能題品，列作南中第一山。"
        ],
        "title": "滴水巖",
        "id": "050d53c6-d52f-4523-9476-aa264d17f25e"
    },
    {
        "author": "方信孺",
        "paragraphs": [
            "千載仙居已渺茫，道山佛屋自相望。",
            "春花秋草年年事，却作遊人歌舞場。"
        ],
        "title": "菖蒲觀覺真寺",
        "id": "249652ae-fb1d-44a0-a8d1-07cedb070f86"
    },
    {
        "author": "方信孺",
        "paragraphs": [
            "坳石天然印曲流，飛觴寂寞幾春秋。",
            "山陰千古誇陳迹，此地何人記舊遊。"
        ],
        "title": "流杯池",
        "id": "0efb642e-3be8-4767-95d8-ac89a7e0723d"
    },
    {
        "author": "方信孺",
        "paragraphs": [
            "見說刀圭已解仙，寧須丹竈半人間。",
            "葛翁本是求勾漏，何意南來訪此山。"
        ],
        "title": "葛仙翁煉丹石",
        "id": "42d66d39-922a-4de8-ac22-29cb54cab8b8"
    },
    {
        "author": "方信孺",
        "paragraphs": [
            "爲覓丹砂到海濱，空山廢井已生塵。",
            "不將一滴蘇焦槁，神艾虛傳解活人。"
        ],
        "title": "鮑姑井",
        "id": "cd945682-a8cf-4810-96a1-adcce5593c94"
    },
    {
        "author": "方信孺",
        "paragraphs": [
            "絕壁初無路可通，何人特地鑄金鐘。",
            "神仙底處應難詰，彈落餘聲和澗松。"
        ],
        "title": "懸鐘",
        "id": "0a210725-6fd8-4d74-b188-978ce155463f"
    }
]