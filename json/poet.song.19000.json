[
    {
        "author": "韓琦",
        "paragraphs": [
            "翠柏枝繁鬰未伸，我來刪理務躬親。",
            "孤根得地雖經歲，逸勢參天不在人。",
            "先易工夫知取捨，後凋顔色長精神。",
            "環材自入他年用，莫厭因時翦擇頻。"
        ],
        "title": "刪柏",
        "id": "aac95b70-0177-4c9a-a9b5-1196f28fed0b"
    },
    {
        "author": "韓琦",
        "paragraphs": [
            "緩带憑軒喜放泉，映花穿柳逗潺湲。",
            "誰言勝境須崑閬，自有清音過管絃。",
            "赴海任遥終澤潤，灌園思足尚留連。",
            "衰翁日寄南窗傲，枕上時醒白晝眠。"
        ],
        "title": "放泉",
        "id": "0ae6d659-b302-419f-a671-0f8763f92354"
    },
    {
        "author": "韓琦",
        "paragraphs": [
            "至日郊原擁節旄，先塋躬得奉特醪。",
            "霜威壓野寒方重，山色凌虛氣自高。",
            "衣錦不來夸富貴，報親惟切念劬勞。",
            "連村父老歡相迓，因勸勤耕候土膏。"
        ],
        "title": "冬至祀墳",
        "id": "529b7cfd-1d18-41d0-9011-15729bb4bef5"
    },
    {
        "author": "韓琦",
        "paragraphs": [
            "無臭含天德，資貧乃地珍。",
            "羣陰徒肆暴，萬室自融春。",
            "豐黍輕鄒律，歌襦陋蜀民。",
            "何妨灰棄道，仁政不同秦。"
        ],
        "title": "燒煤戲成",
        "id": "20d47dd2-0e14-4a24-8706-6e05a73eb121"
    },
    {
        "author": "韓琦",
        "paragraphs": [
            "偃蓋孤松挺北軒，亭亭雙柏寢堂前。",
            "干霄夭矯蒼龍上，當戶陰森翠幄圓。",
            "百歲生成猶易枿，近時栽葺欲誰憐。",
            "居官好惡宜加謹，詩拙徒思警後賢。"
        ],
        "title": "悲二木",
        "id": "3231a6ee-42cc-453b-9ae6-68cab5296eee"
    },
    {
        "author": "韓琦",
        "paragraphs": [
            "昨夜同雲徹曉陰，雪牀輕襯六花深。",
            "一開帝扆憂民慮，普慰農疇望歲心。",
            "天興酒徒張醉幕，家疑仙室盡瑶林。",
            "喜憑休逸臺西檻，羣玉高低聳萬岑。"
        ],
        "title": "喜雪",
        "id": "85e00004-392e-4f90-b483-44f0a2f5e3f6"
    },
    {
        "author": "韓琦",
        "paragraphs": [
            "休逸臺頭雪乍晴，病眸雖澁亦增明。",
            "幾年無此三農樂，萬物皆隨一氣清。",
            "修竹拒寒森晚節，垂楊偷潤裊春情。",
            "當軒欲繪西山景，巧筆何人似李成。"
        ],
        "title": "雪霽登休逸臺",
        "id": "a8a45e3d-36dd-42f8-9cff-726d43242ad3"
    },
    {
        "author": "韓琦",
        "paragraphs": [
            "公今重釋五千言，一法專求是要詮。",
            "天道生成忘萬物，師人功業在羣賢。",
            "世塵甚擾吾何欲，謙柄常持彼任先。",
            "治國治身非異理，雨無心迹自安然。"
        ],
        "title": "謝觀文趙尚書寄示集注老子",
        "id": "a9e6afd2-9592-47bb-b187-49d594143da7"
    },
    {
        "author": "韓琦",
        "paragraphs": [
            "一渠遐引直千金，對激雙輪用智深。",
            "本務愛民除歲患，且非爲政有機心。",
            "重羅撼雪收長利，嘉植成帷展舊陰。",
            "來者相沿知日盛，肯教前作入煙沈。"
        ],
        "title": "雙磑",
        "id": "ea47db24-2c1f-4254-a60c-90042f2104c4"
    },
    {
        "author": "韓琦",
        "paragraphs": [
            "鹿角科民歲甚勞，故栽榆柳匝城壕。",
            "駢枝豈下笓籬密，聳幹將凌埤堄高。",
            "扞蔽莫先輕枳棘，森嚴無日挺干旄。",
            "霜斤謹勿窺微利，惜取金湯四面牢。"
        ],
        "title": "壕林",
        "id": "6bae4b8f-e5c5-4068-9a63-896c1dfc0723"
    },
    {
        "author": "韓琦",
        "paragraphs": [
            "三朝徧喜得晴和，歲美民康此驗多。",
            "天運主生方啟戶，土膏乘暖已騰波。",
            "雪憑空闊高低在，風引韶妍次第過。",
            "霽靄正開先隴近，太行晡景上嵯峨。"
        ],
        "title": "元日祀墳馬上",
        "id": "16e15d10-b16d-4b55-95a0-94b09d382176"
    },
    {
        "author": "韓琦",
        "paragraphs": [
            "名園嘗已植羣芳，更得新株補舊行。",
            "非欲後來傳好事，只圖芬馥滿吾鄉。"
        ],
        "title": "栽花二闋  其一",
        "id": "b3c258c5-3948-45de-bb60-6a48432a6ad1"
    },
    {
        "author": "韓琦",
        "paragraphs": [
            "百品名花手種來，復尋嘉艷及時栽。",
            "主人便去心無恨，從向東風自在開。"
        ],
        "title": "栽花二闋  其二",
        "id": "445250d3-e187-4fcb-a29c-afe0c1ef5295"
    },
    {
        "author": "韓琦",
        "paragraphs": [
            "退削嘗連上，清衷遂一開。",
            "調元辭重任，殄寇倚非才。",
            "虎士方爭奮，羌雛已訴哀。",
            "遽馳金節覲，俄得錦衣回。",
            "雅契瞻并府，衰容病鄴臺。",
            "孤懷難託雁，芳信忽傳梅。",
            "瑇瑁遥賓席，蒲萄入醉杯。",
            "高談嗟阻闊，危榭幾徘徊。",
            "大鹵誠淹帥，中樞即貳台。",
            "三槐東第甲，還似相車來。"
        ],
        "title": "次韻答并帥王仲儀端明以詩見寄",
        "id": "f06ff220-cfcf-449e-b3c7-34fa58006f65"
    },
    {
        "author": "韓琦",
        "paragraphs": [
            "睿師當亨會，真賢上貴途。",
            "驥程輕歷塊，鵬運狹搶榆。",
            "大器方膺用，清風自少徒。",
            "危言忘世忌，直道得神扶。",
            "廩粟常周急，囊衣異弗婁。",
            "臨戎資遠略，進讀待名儒。",
            "位峻升中執，胡驕賴北狙。",
            "殊隣摧桀驁，正路屏榛蕪。",
            "機務參籌幄，恬波靜海隅。",
            "高名喬嶽重，勁節老松孤。",
            "眾望歸鈞席，羣生入化罏。",
            "幽遐通滯塞，愁鬰變怡愉。",
            "明哲咸推甫，深忠獨許壺。",
            "上樞俄任德，冢輔適容愚。",
            "清燕常陪論，丹誠得盡輸。",
            "協心安國本，罄宇保民蘇。",
            "知止頻思退，遺榮遂懇圖。",
            "連章傾悃愊，重責厭憂虞。",
            "物議皆嗟去，宸言勉賜俞。",
            "四朝全始卒，一代足師模。",
            "恣逐林泉樂，幾忘僕馬痡。",
            "韓城窮近賞，嵩谷喜深趨。",
            "飛溜星分派，奇峰笋迸株。",
            "買山兼勝得，卜宅與真俱。",
            "壽考何人及，優游舉世無。",
            "神頤紫虛觀，迹謝赤墀塗。",
            "不意煩詩筆，勤來恤病軀。",
            "龍章驚表裸，雀彈枉投珠。",
            "酬唱情雖接，仙凡路尚殊。",
            "終期解官綬，先約造靈區。"
        ],
        "title": "次韻答宮保張相公以長篇見寄",
        "id": "eac59ff9-6400-43b6-b635-f41ba4e9ceb3"
    },
    {
        "author": "韓琦",
        "paragraphs": [
            "王氏名園枕子城，主人方壯便遺榮。",
            "栽花直欲春長在，愛客誰尤囊盡傾。",
            "萬景併歸閑日月，一身常寄小蓬瀛。",
            "吾居甚邇還空鎖，不退堪爲達士輕。"
        ],
        "title": "留題相州王珫推官園亭",
        "id": "c9807fce-a0bd-478d-ba40-7f2d38a6d751"
    },
    {
        "author": "韓琦",
        "paragraphs": [
            "適辭鄉邑入平川，春惱輕寒未禁煙。",
            "金印此時交大府，銀袍當日接英躔。",
            "清衷正渴攄賢藴，窳質前知在化甄。",
            "衰病早期還舊里，不循公迹住三年。"
        ],
        "title": "次韻答王拱辰宣徽將交政惠詩",
        "id": "e03b63d8-68c4-4407-b8c9-7efcd2db5834"
    },
    {
        "author": "韓琦",
        "paragraphs": [
            "去年修禊小龍池，醉席高吟盛一時。",
            "今日正逢春駘蕩，此身翻苦病支離。",
            "浮觴勝會人胥樂，閉閣衰悰自不知。",
            "御水有期猶半月，雨餘風景願遲遲。"
        ],
        "title": "上巳屬疾",
        "id": "3883c7b2-fec4-4519-8658-97caa26ce179"
    },
    {
        "author": "韓琦",
        "paragraphs": [
            "許公亭館壓通津，强率羸軀接會賓。",
            "萬隴得苗經飽雨，滿車餘粟有歸民。",
            "退花杏小驚春晚，繫馬蔬柔辨食珍。",
            "風伯入讒憎樂事，怒號終日走埃塵。"
        ],
        "title": "會食許公亭",
        "id": "38528bf7-5325-48c0-8e31-8a01292de875"
    },
    {
        "author": "韓琦",
        "paragraphs": [
            "二蘇遺筆匿仙扃，賢宰來求爲發明。",
            "字久半隨風雨剝，氣豪猶入鬼神驚。",
            "終疑鸞鳳騫雲去，不假江山到骨清。",
            "人對盛時須自勉，醉吟顛草尚垂名。"
        ],
        "title": "扶溝宰周源來求二蘇兄弟留題于白鶴觀詩",
        "id": "7223d215-9e32-4e83-8522-2f68410a3ea6"
    },
    {
        "author": "韓琦",
        "paragraphs": [
            "再乞鄉邦遂志艱，十年方得見家山。",
            "晝衣麗錦過前寵，秋逼衰蒲失舊顔。",
            "數月又遷當冗劇，一生曾未識安閑。",
            "故人千里無由愬，賴有詩筒去復還。"
        ],
        "title": "次韻答子淵趙學士",
        "id": "40cb153a-dd93-4729-a538-f7f8c469cd3b"
    },
    {
        "author": "韓琦",
        "paragraphs": [
            "從來交分擬金蘭，一紀前同陟道山。",
            "君畜高才終未偶，我居榮路獨何顔。",
            "鄴臺將卜全身退，洛宅先輸任意閑。",
            "感舊倚樓空自歎，不如飛翼倦知還。"
        ],
        "title": "再答二闋  其一",
        "id": "1b309a99-7fe4-4468-a7cb-989045f05fc0"
    },
    {
        "author": "韓琦",
        "paragraphs": [
            "退謀休洛勇難攀，性得清虛不在山。",
            "十畝足居應慕白，一瓢猶樂直師顔。",
            "誰論世路風波惡，漸見仙家日月閑。",
            "我亦安陽蝸舍就，羨君殊欲幅由還。"
        ],
        "title": "再答二闋  其二",
        "id": "599d67bf-565e-4d9e-8e30-fe3cecf13d47"
    },
    {
        "author": "韓琦",
        "paragraphs": [
            "雨曾擎日上高天，遽脫浮榮請退堅。",
            "寵殿大邦方異禮，確申前懇甫踰年。",
            "三師共仰青宮貴，四海皆稱白傅賢。",
            "自顧衰殘歸未得，幾時平地接神仙。"
        ],
        "title": "寄致政趙少師",
        "id": "b466af1e-d6af-47a2-86b8-634309313f36"
    },
    {
        "author": "韓琦",
        "paragraphs": [
            "月榭風亭勝雅名，主公閑適愈多情。",
            "芳樽屢酌瀛洲上，誰聽霓裳散序聲。"
        ],
        "title": "又寄二闋  其一",
        "id": "ff8dafe4-0243-49fe-89cf-e05562566146"
    },
    {
        "author": "韓琦",
        "paragraphs": [
            "到處園亭列畫屏，四時如只在仙扃。",
            "歸來便是無爲樂，不必重箋道德經。"
        ],
        "title": "又寄二闋  其二",
        "id": "c07dfed7-8994-4254-9ea2-3fa31625e38e"
    },
    {
        "author": "韓琦",
        "paragraphs": [
            "危閣輕裘陟望宸，欲逃蒸暑若憂焚。",
            "清風自越兼金貴，真境都無數仞分。",
            "歸渚水禽明似雪，擾空沙燕鬧如蚊。",
            "憑軒眷闕羈魂斷，亂逐南飛送雨雲。"
        ],
        "title": "登望宸閣",
        "id": "a1813757-5269-4276-97f9-2675bfc417a7"
    },
    {
        "author": "韓琦",
        "paragraphs": [
            "當暑思來坐北軒，俯看形勝在簷前。",
            "樓臺突兀陵高木，城堞縈回際遠天。",
            "萬室正虞多暍者，一身慚獨御泠然。",
            "歊煩盡滌無心下，欲帳輕綃徹夜眠。"
        ],
        "title": "登金銅門",
        "id": "8aa88b3f-6a3e-4027-8d6f-d8aa6234f0c6"
    },
    {
        "author": "韓琦",
        "paragraphs": [
            "亭館雖蕪勝勢存，病襟猶足滌冥昏。",
            "晚凉天氣秋風入，雨霽園林伏暑奔。",
            "古榭穩騎危岫翠，御流遥瀉曲池渾。",
            "河魚未獲山芎效，幾廢良辰命客樽。"
        ],
        "title": "立秋日後園",
        "id": "eb575d51-7cda-41cc-bbf0-e8d2ba5f3dcb"
    },
    {
        "author": "韓琦",
        "paragraphs": [
            "煩蒸求得到中元，餘酷侵人尚鮮歡。",
            "病塞不能衝酒堰，氣清終已倒盂蘭。",
            "陳編就榻將開懶，危閣凌風欲下難。",
            "聞道禾弮盡踰尺，日西偏喜夕霞丹。"
        ],
        "title": "己酉中元",
        "id": "60a022c8-fe74-4058-b6c0-2f0ea393c979"
    },
    {
        "author": "韓琦",
        "paragraphs": [
            "去年西洛過中秋，正怯清光刺病眸。",
            "此夜北都逢好月，喜延嘉客上高樓。",
            "真居自與風塵絕，雅句須窮造化搜。",
            "但引流霞歌白雪，豈殊身在廣寒遊。"
        ],
        "title": "中秋席上",
        "id": "4aeca907-c499-4f09-a2bc-c0a8c8f753fe"
    },
    {
        "author": "韓琦",
        "paragraphs": [
            "池館隳摧古榭荒，此延嘉客會重陽。",
            "雖漸老圃秋容淡，且看寒花晚節香。",
            "酒味已醇新過熱，蟹黄先實不須霜。",
            "年來飲興衰難强，漫有高吟力尚狂。"
        ],
        "tags": [
            "宴饮",
            "赞美",
            "重阳节",
            "品格",
            "赏花"
        ],
        "title": "九日水閣",
        "id": "fcb22ad6-d8b5-46bb-86ff-039f06bfe062"
    },
    {
        "author": "韓琦",
        "paragraphs": [
            "繁雲凝結遠成堆，雪意應隨雅客來。",
            "滿地粧梅知臘近，一天風絮誤春迴。",
            "玳欹賓席豪詩筆，珠沃歌喉滑醉杯。",
            "病叟有心萌酒戰，明轟鐘鼓不銜枚。"
        ],
        "title": "次韻和機宜强至都官喜雪",
        "id": "f9b79989-e352-4530-bc8d-6562930e984f"
    },
    {
        "author": "韓琦",
        "paragraphs": [
            "天和人意共昏昏，飄擲繁霙助客樽。",
            "正會笙歌開醉目，忽驚珠玉得嘉言。",
            "已凌衰鬢爭霜采，更拂妖顔上粉痕。",
            "東閣有賢才調雅，媿無優禮紹公孫。"
        ],
        "title": "次韻再答",
        "id": "f7b9fbf2-4921-4b5e-86c4-edfcc0668058"
    },
    {
        "author": "韓琦",
        "paragraphs": [
            "過馬傳名事莫詳，我嚴賓集在更張。",
            "不資金石升堂樂，務接芝蘭入室香。",
            "農穫大豐歌滯穗，訟銷羣枉閴甘棠。",
            "時聞雅席延諸彥，病守心閒興亦長。"
        ],
        "title": "雅集堂",
        "id": "47dca9d7-c839-4bff-b5eb-6f2593f41508"
    },
    {
        "author": "韓琦",
        "paragraphs": [
            "重陰初釋六花殘，試倚危欄一望看。",
            "魂爽頓如居物外，句新難得上毫端。",
            "酒收豪席珊瑚碎，風刮仙盤沆瀣乾。",
            "化就兜羅綿世界，鷲宮高插白雲寒。"
        ],
        "title": "望宸閣雪後",
        "id": "f243cba2-b39e-48aa-bbd5-b256dba1dc80"
    },
    {
        "author": "韓琦",
        "paragraphs": [
            "故曆將除夜未晨，暖風輕送六霙勻。",
            "及時皆喜逢三白，伺曉何妨具五辛。",
            "一箭尚留終在臘，萬花潛發欲驚春。",
            "藏鬮令惡傳杯速，歡殺紅爐守歲人。"
        ],
        "title": "己酉歲除夜雪",
        "id": "36e49f4e-5e93-457f-888a-6d15c846b41d"
    },
    {
        "author": "韓琦",
        "paragraphs": [
            "臘寒初破作春陰，澌澁銅烏遠漏沉。",
            "氣折笙簧聲易軟，澗勻梅柳色潛深。",
            "已催豪俠將狂興，更惱衰殘欲病心。",
            "任展輕銷誰畫得，霧昏樓閣半遥林。"
        ],
        "title": "春陰席上",
        "id": "00741436-08be-4a32-8436-d68c429a6c98"
    },
    {
        "author": "韓琦",
        "paragraphs": [
            "花雨交加墜寶坊，萬燈全掩玉蟾光。",
            "幾時蓮與春風偶，此夜人如蠟日狂。",
            "欲樂一知趨壽域，路迷無處不仙鄉。",
            "當筵自是壺中景，莫訪金吾漏短長。"
        ],
        "title": "龍興燈夕",
        "id": "03877d08-58ea-401d-9a66-63edf6a5e109"
    },
    {
        "author": "韓琦",
        "paragraphs": [
            "此夕濃陰送雨來，冥然天意可輕猜。",
            "欲催嘉卉乘時發，似抑妖蓮作僞開。",
            "强沸金絲終斷續，半濡羅綺尚徘徊。",
            "待前一任游人散，且聽新聲盡醉疊。"
        ],
        "title": "上元遇雨席上",
        "id": "badb546c-c609-4f00-955f-6ade9400184a"
    },
    {
        "author": "韓琦",
        "paragraphs": [
            "幾陣風凝霰作牀，穩承花雪入春芳。",
            "南園蝶舞都疑夢，北嶺梅開只欠香。",
            "氣暖不容冰笋就，潤深潛引麥針長。",
            "衰翁未得陽和助，且自宜城抵醉鄉。"
        ],
        "title": "春雪",
        "id": "e4125d68-1c35-4a03-9b52-93e6923ea38e"
    },
    {
        "author": "韓琦",
        "paragraphs": [
            "半銷殘雪在庭柯，寂寞園林試强過。",
            "正病寒威連月困，不知春色一朝多。",
            "小桃樓角香心動，百舌枝頭語意和。",
            "促理新聲加釀酒，只憂韶景去如梭。"
        ],
        "title": "中和節後園",
        "id": "b3d8e16f-25c5-4085-8e71-17f4ba7189f4"
    },
    {
        "author": "韓琦",
        "paragraphs": [
            "明祀嚴先甲，喜辰歷上丁。",
            "采芹因舊館，釋菜協前經。",
            "俎豆由斯學，粢盛信匪馨。",
            "欲知時祭重，百世仰儀刑。"
        ],
        "title": "仲春釋奠",
        "id": "37e11ea6-9935-4eee-8091-d2ecfcde12d9"
    },
    {
        "author": "韓琦",
        "paragraphs": [
            "百五嘉辰此命筵，中分春色極芳妍。",
            "花遺嫩靨饒風地，雲坼輕陰半雨天。",
            "淑景萬容粧節物，勝游千路入神仙。",
            "酣杯莫顧歸時夜，藏火難逢月尚圓。"
        ],
        "title": "康戌二月十六日寒食會雅集堂",
        "id": "9c84b19c-03c7-466c-8022-58fe92f37b89"
    },
    {
        "author": "韓琦",
        "paragraphs": [
            "同賞利花過浄坊，壓沙幽閴面平岡。",
            "孤園不治黄金界，醉筆徒誇白雪香。",
            "風急幾翻雲影亂，殿深全掩玉毫光。",
            "朝來經雨低含淚，競寫真妃寂寞粧。"
        ],
        "title": "會壓沙寺觀梨花",
        "id": "4a9d8e41-2949-4a08-bee8-2be620421bc3"
    },
    {
        "author": "韓琦",
        "paragraphs": [
            "天知人意喜春娛，故作輕雲捲復舒。",
            "風撼花飛鋪宴席，雨平沙穩助流車。",
            "蛾顰嫩葉初眠柳，馬茁柔椿未薦蔬。",
            "何必笙歌喧坐上，且延歡伯侍香裾。"
        ],
        "title": "次韻和宋適推官壓沙惠詩",
        "id": "0e474c4f-549f-4101-8def-b7e12cd56922"
    },
    {
        "author": "韓琦",
        "paragraphs": [
            "伊昔豪英襲將牙，更崇因果欲何加。",
            "精藍世自傳緇服，繪像塵誰障碧紗。",
            "詩好盈編堆錦組，字奇隨筆走龍蛇。",
            "空餘舊史高風在，衰替嗟吾外氏家。"
        ],
        "title": "過全福寺",
        "id": "d405b500-a518-46d9-8767-92cca16acf62"
    },
    {
        "author": "韓琦",
        "paragraphs": [
            "三月三來御水涯，古亭春色綠相遮。",
            "牡丹已認冠叢葉，郁李真疑綬引花。",
            "侍妓寢歌成雅席，惡風吹酒入微沙。",
            "土囊終夕從飄怒，不障清歡祓禊家。"
        ],
        "title": "上巳會許公亭二首  其一",
        "id": "78386f2f-ba1d-4f7d-bca8-8ad1e5310b71"
    },
    {
        "author": "韓琦",
        "paragraphs": [
            "元巳乘閑到許亭，勝遊差遠幾開扃。",
            "尋春自失花顔素，愛客偏回柳眼青。",
            "曲水事遥存燕喜，甘棠人去想儀形。",
            "禊筵莫愬杯行數，歸轡迎風酒易醒。"
        ],
        "title": "上巳會許公亭二首  其二",
        "id": "4d6cd754-73dd-4436-a2b3-d32b4c385e3b"
    },
    {
        "author": "韓琦",
        "paragraphs": [
            "亭館蕭然古岸頭，園林雖雅背清流。",
            "感時堪惜芳菲過，拖病須從祓禊遊。",
            "歸艦逆風乘醉去，落花隨水带香浮。",
            "貳車欲繼山陰事，立賦新篇不易酬。"
        ],
        "title": "次韻和通判錢昌武郎中上巳許公亭惠詩",
        "id": "c85a0140-7867-41ed-b61b-aa2dee893da6"
    },
    {
        "author": "韓琦",
        "paragraphs": [
            "笳鼓齊喧泛御津，何妨同欲樂茲辰。",
            "中三節物初過五，八十春光未破旬。",
            "紅旆厭風收電脚，綠波傷櫂散魚鱗。",
            "欲知治世昇平象，請看熙熙兩岸民。"
        ],
        "title": "次韻和留守宋适推官遊宴御河二首  其一",
        "id": "3ade2a26-f662-4f4d-9440-088ca1a8f36e"
    },
    {
        "author": "韓琦",
        "paragraphs": [
            "三月春容駘蕩天，御流飛舸引雙旜。",
            "十分芳景無三二，四合游人有萬千。",
            "花任風殘猶逐水，酒隨歌半已空船。",
            "病夫且伴嘉賓醉，不過明朝卯尚眠。"
        ],
        "title": "次韻和留守宋适推官遊宴御河二首  其二",
        "id": "eaad7876-c3e9-405f-8b5e-1ecf173fae35"
    },
    {
        "author": "韓琦",
        "paragraphs": [
            "河曲春遊得舊傳，使君從俗上蘭船。",
            "低篷密罩香羅綺，小艇交颺細管絃。",
            "有獻滿盤烘芍藥，競豪臨水落鞦韆。",
            "歸來夾岸民觀甚，望遠應疑李郭仙。"
        ],
        "title": "三月十八日上水關",
        "id": "0b1293f4-a74e-4397-9ab3-b5f40f069d7b"
    },
    {
        "author": "韓琦",
        "paragraphs": [
            "此日傾城樂御河，作河生日語應訛。",
            "波涵祛服千花亂，風壯歡聲萬曲和。",
            "元巳嬉遊非俗尚，十洲光景得春多。",
            "衰翁欲盡都人興，醉弁歸同夕照俄。"
        ],
        "title": "三月十八日會望春亭",
        "id": "9ce462ce-8612-48db-9bef-adbb3eda723d"
    },
    {
        "author": "韓琦",
        "paragraphs": [
            "可愛西園夏景長，南來風好拂襟凉。",
            "樓臺軒豁年殊舊，池沼乾枯雨未滂。",
            "羣鳥護雛時起鬭，眾花成子幾堪嘗。",
            "欲知逃暑芳樽味，似過林禽玉溜漿。"
        ],
        "title": "西園初暑",
        "id": "95278ca8-2790-4a95-971a-83b681d36b44"
    },
    {
        "author": "韓琦",
        "paragraphs": [
            "昔年瀛館接仙才，官路升沈孰可猜。",
            "直使庸駑叨上笏，却教賢傑老西臺。",
            "莫悲居處荒三徑，且把功名寄一杯。",
            "應笑位高歸去晚，謗多終日怒蚊雷。"
        ],
        "title": "寄西臺子淵趙學士",
        "id": "61d66416-fbee-4027-88d3-9ad790d1ee0a"
    },
    {
        "author": "韓琦",
        "paragraphs": [
            "驕陽爲虐極煩歊，萬物如焚望沃焦。",
            "舉世不能逃酷吏，幾時還得快凉飚。",
            "精祈擬責泥龍效，大索誰誅旱魃妖。",
            "翹首岱雲膚寸起，四方膏澤盡良苗。"
        ],
        "title": "苦熱未雨",
        "id": "6ee35448-9fb5-47ad-b323-a802568e004e"
    },
    {
        "author": "韓琦",
        "paragraphs": [
            "掣電搜龍發怒雷，欲驅時旱滌民災。",
            "四溟滂澤三農足，萬宇愁襟一夕開。",
            "虹影漸從天外散，蟬聲初到枕邊來。",
            "高樓小酌清風滿，不勝當年避暑杯。"
        ],
        "title": "雨足晚晴",
        "id": "7b4d47e9-4d74-4417-adb0-b3af17d00c12"
    },
    {
        "author": "韓琦",
        "paragraphs": [
            "淅淅風清葉未凋，秋分殘景自蕭條。",
            "禾頭無耳時微旱，蚊嘴生花毒漸消。",
            "錢迸嫩苔陳閣靜，字橫賓雁楚天遥。",
            "西園宴集偏宜夜，坐看圓蟾過麗譙。"
        ],
        "title": "庚戌秋分",
        "id": "f8279ab2-31c5-468c-8747-5d7ba0819959"
    },
    {
        "author": "韓琦",
        "paragraphs": [
            "待月中秋一肆筵，雨輕雲晦似無緣。",
            "何須寒影摇杯面，且命高歌醉目前。",
            "莫向此宵空悵望，定應明夜亦嬋娟。",
            "憑欄可奈時人意，不愛清光只重圓。"
        ],
        "title": "中秋遇雨",
        "id": "28bc3c9f-dbee-4fc7-a4a8-e827b952edd6"
    },
    {
        "author": "韓琦",
        "paragraphs": [
            "靈祠躬禱極伸虔，唯恐愆陽病晚田。",
            "不恨高樓空宴月，却欣豐澤入民天。",
            "且歌多稼將棲畝，莫賦嘉期動隔年。",
            "媿誤賓軒侵夜散，阻看銀界爛三千。"
        ],
        "title": "次韻和通判錢昌武郎中中秋遇雨",
        "id": "1e1a7b8f-6a52-4337-8b5a-8c168e6dba0e"
    },
    {
        "author": "韓琦",
        "paragraphs": [
            "正苦中秋暝雨侵，忽驚凉月綻雲深。",
            "壺光未透冰涵玉，鑑影微昏蘚上金。",
            "彩筆怨吟幾絕望，巨觥酣戰欲重尋。",
            "孀娥似慰人心鬰，時放蟾輝漏薄陰。"
        ],
        "title": "中秋筵散雨餘見月色",
        "id": "03d1e276-d033-489f-9f59-431eeee07ff7"
    },
    {
        "author": "韓琦",
        "paragraphs": [
            "欲安衰朽敞虛堂，竊信孤忠敢自當。",
            "本幸歲時同眾樂，適開樽俎遇重陽。",
            "黄花旋插香環坐，翠嶺新成妙出牆。",
            "留與鄴都爲故事，年年常占好風光。"
        ],
        "title": "重九會安正堂",
        "id": "d4d0645c-9119-483b-a802-6bade2726257"
    },
    {
        "author": "韓琦",
        "paragraphs": [
            "蕭疎嘉節得陽重，病守西園此又逢。",
            "且奉賓歡窮勝事，莫悲秋色動衰容。",
            "管喧銀字凌歌席，菊碎金鈴上醉鐘。",
            "何必更臨高處會，北樓深古近騎峯。"
        ],
        "title": "重九晚登騎山樓",
        "id": "96f5688c-3026-4c2a-b192-34aba4393b2a"
    },
    {
        "author": "韓琦",
        "paragraphs": [
            "壓沙千畝敵侯封，珍果誠非眾品同。",
            "自得嘉名過冰蜜，誰知精別有雌雄。",
            "常滋沆瀣充肌脆，不假燕脂上頰紅。",
            "四海舉皆推美味，任從潘賦紀張公。"
        ],
        "title": "壓沙寺梨",
        "id": "4a8a454f-79ab-44ce-99c9-0538752f969c"
    },
    {
        "author": "韓琦",
        "paragraphs": [
            "區區京轂幾經春，不退方能運法輪。",
            "欲舉筌蹄皆自達，縱羅寒暑豈吾辛。",
            "大千雖納寧多施，一切誰名得度人。",
            "我已心中了無物，重煩師說究微塵。"
        ],
        "title": "送卿師上人",
        "id": "11f64132-4c67-4e93-80b9-ea338cf49d8d"
    },
    {
        "author": "韓琦",
        "paragraphs": [
            "董君壇側杏林新，高卧雲霞獨一身。",
            "已究丹經成大藥，更居仙府得長春。",
            "仁心務濟誰思報，道術逢知即示真。",
            "暫別山來應自笑，紫霄曾未識紅塵。"
        ],
        "title": "送謝山人歸紫霄舊隱",
        "id": "62189e8b-1cc9-478b-b756-564eefbf1e93"
    },
    {
        "author": "韓琦",
        "paragraphs": [
            "衰病何堪治鄴臺，貳車猶喜得高才。",
            "方資庖刃投虛利，忽愴瓜時及代回。",
            "別袂醉分雲共慘，去塗塵寂雪初培。",
            "劍光久已衝牛斗，力振沈埋尚愧雷。"
        ],
        "title": "通判錢昌武代歸以詩見別次韻爲答",
        "id": "72df93d5-8bd5-4fd8-b718-258af74bcccd"
    },
    {
        "author": "韓琦",
        "paragraphs": [
            "欲識經冬氣倍和，高穹回矚念民瘥。",
            "盡搜秋夏乘龍起，併與寰區瑞雪多。",
            "是處玉峯開璧府，幾番雲浪溢銀河。",
            "來牟定過前年麥，銷得衰翁醉又歌。"
        ],
        "title": "屢雪",
        "id": "70d6c958-4eaa-448d-a377-4f22075b5eb5"
    },
    {
        "author": "韓琦",
        "paragraphs": [
            "天宇昏凝幕，星潢凍漏津。",
            "報豐推上瑞，散利浹無垠。",
            "皓彩生和燭，深仁出化鈞。",
            "乘時驅癘氣，幾日困疲民。",
            "滿慰三農望，潛基萬國春。",
            "道山誰辨玉，佛界普成銀。",
            "緩舞疑翻佩，徐來類積薪。",
            "盤高擎露蕊，隙細入駒塵。",
            "易掩妖顔嫮，難藏厚地珍。",
            "墜輕時斷續，勢猛忽紛綸。",
            "肯使瑕瑜見，惟思沃瘠均。",
            "歌妍皆似郢，璧碎不因秦。",
            "輈冷侵馴鹿，符光逼琢麟。",
            "充盈是谿壑，挺特有松筠。",
            "近嶺梅先發，瀕江練更勻。",
            "樓臺競環麗，蟾兔起精神。",
            "病骨驚心怯，書帷憶舊親。",
            "風流資醉目，豪放任詩人。",
            "陳閣方多暇，睢園喜命賓。",
            "宜城須大引，佳味過吳醇。"
        ],
        "title": "雪十十韻",
        "id": "4de0d73f-a830-4059-85b6-9c247bb8b874"
    },
    {
        "author": "韓琦",
        "paragraphs": [
            "園池開拓費經籌，雅意奚專自宴休。",
            "好事庶逢賢守繼，康時聊便里民游。",
            "一聞公暇閑無敵，頓激歸心浩不收。",
            "早晚再容懷綬樂，赤松高趣遂希留。"
        ],
        "title": "次韻和張宗益工部初到相臺書事",
        "id": "06c78649-bd0b-4e27-a919-394323af2926"
    },
    {
        "author": "韓琦",
        "paragraphs": [
            "銅雀臺邊事少州，名郎來守喜安休。",
            "吾民正遂歌襦樂，我里甘忘衣錦游。",
            "詩筆入神春益健，宴杯窮賞夜方收。",
            "鳳池時復思豪奪，爭奈鄉人欲借留。"
        ],
        "title": "再和",
        "id": "b2374629-a8cd-4610-b351-e1f85a548123"
    },
    {
        "author": "韓琦",
        "paragraphs": [
            "昔年衣繡臨吾鄉，後圃力變池亭荒。",
            "井梁生澁卧耕壤，螺榭岌嶪營高岡。",
            "易爲隅柱極增觀，下視眾嶺森成行。",
            "錦鱗遂落閑者釣，誰喧歌酒臺東堂。"
        ],
        "title": "又次韻和題休逸臺",
        "id": "574ce62d-6027-4c72-8b94-fccfa84ba71c"
    },
    {
        "author": "韓琦",
        "paragraphs": [
            "臺前風景無時良，臺上之樂殊未荒。",
            "開筵真侶在蓬島，練句美玉生崑岡。",
            "銅壺報刻緩星箭，金釵送酒排花行。",
            "鈴齋長寂得吏隱，便是道家虛白堂。"
        ],
        "title": "再和",
        "id": "c6ff8290-857d-4a51-80bc-5ad25ecddb1b"
    },
    {
        "author": "韓琦",
        "paragraphs": [
            "昔忝臨漳守，娛心自退公。",
            "閑愁放天上，真境得壺中。",
            "燕處雖云適，規模惜未豐。",
            "恢園隳舊堞，困宇出新工。",
            "材品珍方用，花名異始充。",
            "泉分洹水堰，梁下鄴城宮。",
            "今始推良牧，褒辭借病翁。",
            "笙鏞諧廟瑟，珠玉滿郵筒。",
            "詎敢矜前政，徒知偃下風。",
            "北堂留衣錦，西巘峻維嵩。",
            "休逸簷梢月，榮歸浪襯虹。",
            "班條多暇日，清賞此何窮。"
        ],
        "title": "次韻答張宗益工部",
        "id": "62e6cb8e-a147-465f-8d18-23755db059e0"
    },
    {
        "author": "韓琦",
        "paragraphs": [
            "北土嚴凝氣候偏，臘殘池館愈蕭然。",
            "長河冰塞多寒地，密雪雲繁三白天。",
            "粧點瑶林連霧淞，沈埋茵草未羊眠。",
            "但知催釀宜城醞，終見春芳次第妍。"
        ],
        "title": "殘臘",
        "id": "b9fa42d0-1ce3-442f-86cb-8c2944390c62"
    },
    {
        "author": "韓琦",
        "paragraphs": [
            "早謝樞衡貴，逍遥哂眾愚。",
            "樂從黄卷得，游命赤松俱。",
            "風雅樽前事，雲山世外娛。",
            "何妨紫虛下，散髮伴樵蘇。"
        ],
        "title": "次韻答致政宮師張相公",
        "id": "8e8120d2-5487-4a8c-8073-f87a2de54056"
    },
    {
        "author": "韓琦",
        "paragraphs": [
            "處暗頻驚擲夜光，千金高價恨難償。",
            "蟠桃入口知仙味，鈞奏醒魂認帝鄉。",
            "辯解重圍思亹亹，戰逢强陣怯堂堂。",
            "懷歸自是衰疲甚，不爲吾剛挫舊腸。"
        ],
        "title": "次韻答相州張宗益工部",
        "id": "d0d88e11-d70c-4f2b-bec4-2fc8165b1a15"
    },
    {
        "author": "韓琦",
        "paragraphs": [
            "故人憐舊政，褒惜一何深。",
            "營葺推勤治，優閑稱道心。",
            "池臺資勝事，風月入高吟。",
            "酒戶雖難角，詩盟已屢尋。",
            "詞豪甘自屈，氣銳敢輕侵。",
            "奇變雲霞爛，冥搜海嶽陰。",
            "暄和生嶰律，淡泊寄陶琴。",
            "但媿衰聾耳，安能別大音。"
        ],
        "title": "又次韻答",
        "id": "8b2c66c7-5d7f-4f43-ad94-bee98bad18a3"
    },
    {
        "author": "韓琦",
        "paragraphs": [
            "倏忽韶光一半過，寒威猶尚壓暄和。",
            "故摧春色歡終減，屢失花期日旋那。",
            "病骨不禁風料峭，衰悰難遏醉吟哦。",
            "憑欄更爲芳菲惜，重取輕苫擁舊科。"
        ],
        "title": "辛亥二月十五日",
        "id": "94ea020c-23d5-4ccf-8804-b7bac1bd15d8"
    },
    {
        "author": "韓琦",
        "paragraphs": [
            "寒食春城是處花，唐賢詩好此難加。",
            "柳眉拖霧舒還皺，日脚縈雲綻復遮。",
            "扢抓喜隨膏雨解，鞦韆閑任綵繩斜。",
            "芳辰只愧樽前淡，妓版停歌不振牙。"
        ],
        "title": "辛亥寒食",
        "id": "e140fccd-e13c-4e97-a222-5702875c3034"
    },
    {
        "author": "韓琦",
        "paragraphs": [
            "時節清明府事閒，壓沙高會敞禪關。",
            "妓歌沈席摧鶯舌，花影摇樽衒粉顔。",
            "春色滿添膏澤後，人心和入醉遊間。",
            "坐中尤覺風來好，白雪飛香混博山。"
        ],
        "title": "清明會壓沙寺",
        "id": "2e6c553f-df44-41de-adde-ca3939c7c7e1"
    },
    {
        "author": "韓琦",
        "paragraphs": [
            "興福梨珍號素封，千株花發此欣逢。",
            "風開笑臉輕桃艷，雨带啼痕自玉容。",
            "蝶舞只疑殘靨墜，月明唯覺異香濃。",
            "尋春已恨來傷晚，莫厭頻揮瀲灧鐘。"
        ],
        "title": "同賞梨花",
        "id": "f1e2fa8a-1235-4c5f-93d2-801a71213068"
    },
    {
        "author": "韓琦",
        "paragraphs": [
            "花下延賓啟宴杯，回頭香雪即成堆。",
            "主人自挈宜城釀，不爲青旗趁爾來。"
        ],
        "title": "又一闋",
        "id": "d2c5ad1e-3811-49a0-a207-1a907bb05d78"
    },
    {
        "author": "韓琦",
        "paragraphs": [
            "修禊園林枕御津，宴亭軒豁足娛賓。",
            "羲皇治世舒長日，崑閬仙風爛熳春。",
            "脫俗且將詩送酒，縱吟須仗筆爭神。",
            "會餘俯仰皆陳迹，不醉山陰定笑人。"
        ],
        "title": "辛亥上巳會許公亭",
        "id": "287178a2-0d88-4dfe-92bf-5f25ebe0424d"
    },
    {
        "author": "韓琦",
        "paragraphs": [
            "元日津亭景物嘉，喜留軒馭弭高牙。",
            "棠陰共識思賢地，柳色偏傷贈別家。",
            "御水少陪乘興棹，潭園難趁及時花。",
            "杯深莫拒勤拳意，去路音輝日日賒。"
        ],
        "title": "許公亭席上別鎮帥呂公孺諫議",
        "id": "8a141f2c-9f5e-4267-839d-170bf8b61efb"
    },
    {
        "author": "韓琦",
        "paragraphs": [
            "國艷孤高豈自媒，寒鄉加力試栽培。",
            "當時尚昧隨和貴，今日真逢左魏開。",
            "名品已先推洛譜，夢魂唯恐失陽臺。",
            "花王親視風騷將，中的方應賞巨杯。"
        ],
        "title": "同賞牡丹",
        "id": "9929f278-ef89-4c3d-958d-7659b73ee3c7"
    },
    {
        "author": "韓琦",
        "paragraphs": [
            "都人殫出集河湄，猶記從初放水時。",
            "三五已過修禊宴，浹旬行作送春詩。",
            "微波濺襪仙浮棹，曲岸當壚柳映旗。",
            "自笑遨頭衰復病，也同歡俗恣追隨。"
        ],
        "title": "辛亥三月十八日遊御河二首  其一",
        "id": "40419ce4-f224-4e84-9285-2499dd26a080"
    },
    {
        "author": "韓琦",
        "paragraphs": [
            "從俗沿流輒命筵，平沙經雨潤河壖。",
            "百泉遥派初來日，三月深春欲去天。",
            "夾岸綺羅香未散，幾船弦管沸爭前。",
            "波間無限能泅者，不信迎潮絕技先。"
        ],
        "title": "辛亥三月十八日遊御河二首  其二",
        "id": "90c177cf-4476-4694-a0f5-05875196e48e"
    },
    {
        "author": "韓琦",
        "paragraphs": [
            "開席臨流雨驟侵，都人殊鬰勝遊心。",
            "侍娃不見塵生襪，農穀偏欣隴拔針。",
            "郢雪鬭高閑未接，峽雲爭去杳難尋。",
            "無過却下船中坐，豈廢衰翁醉又吟。"
        ],
        "title": "遊河遇雨",
        "id": "7993de1f-b27c-410a-a045-a6b5e953e6fb"
    },
    {
        "author": "韓琦",
        "paragraphs": [
            "登科常愧處盧前，敘齒於兄小十年。",
            "鶴不乘軒猶自若，鴻誰能弋已安然。",
            "山頭俗駕歸誠晚，湖外扁舟見獨先。",
            "惟有大鈞公道在，方圓隨物舊同甄。"
        ],
        "title": "次韻答致政趙少卿",
        "id": "bbb59e03-0347-489c-8a53-135e56c7a9f9"
    },
    {
        "author": "韓琦",
        "paragraphs": [
            "運月愆陽作旱災，龍壇申禱潔三垓。",
            "至誠始懼卑高隔，嘉應俄如影響來。",
            "喜闊農心歸擊壤，潤深人意不驚雷。",
            "大鈞廣播知難報，埏埴何嘗望一杯。"
        ],
        "title": "喜雨應禱",
        "id": "a31127db-08cf-4cfb-9214-9aa6cb7e2f4d"
    },
    {
        "author": "韓琦",
        "paragraphs": [
            "一雨滂沲過作霖，油雲隨禱極陰森。",
            "微誠未必回天意，靈答潛知渴眾心。",
            "瑞絕莫先惟在穀，價高難擬不論金。",
            "朝來田畯更相賀，犁下侵淫二尺深。"
        ],
        "title": "次韻答簽判沈唐太丞應祈雨足",
        "id": "d6d2fa45-6df8-4642-bf75-a0d303c01137"
    },
    {
        "author": "韓琦",
        "paragraphs": [
            "獨步文章世孰先，直聲孤節亦無前。",
            "欲知退足高千古，請視經猶疾五年。",
            "在我光陰長更樂，扶天功業去如捐。",
            "西湖風月誰爲伴，笑許當時處士賢。"
        ],
        "tags": [
            "西湖"
        ],
        "title": "寄致政歐陽少師",
        "id": "70860951-6489-4e92-8552-6e70bde15609"
    },
    {
        "author": "韓琦",
        "paragraphs": [
            "伏暑如何散鬰陶，榮歸陪賞望空勞。",
            "紅芳照檻蓮千頰，綠蔭環波柳萬條。",
            "趨第小車誰競挽，見山新址日增高。",
            "遥知賢守多娛地，詩筆雖豪酒未豪。"
        ],
        "title": "盛暑思接榮歸之游寄相守張工部",
        "id": "2e785946-8b1e-4758-8ec2-851bd90d4610"
    },
    {
        "author": "韓琦",
        "paragraphs": [
            "二七今同末伏辰，初秋時候暑微熏。",
            "星橋舊說通靈匹，劍肉何人遺細君。",
            "瑩席冰寒心共爽，噪風蟬急耳欣聞。",
            "郢中新曲高難和，唯付珠喉任遏雲。"
        ],
        "title": "辛亥七夕末伏",
        "id": "bcebbc30-6ee5-451d-a20a-a6ef1876a2c0"
    },
    {
        "author": "韓琦",
        "paragraphs": [
            "陶暑娛賓次水西，滿塘蓮艷馥軒墀。",
            "荷坳似學繖翻去，房曲如將盞倒垂。",
            "肯把風流欺儉幕，且憑歌調擬吳姬。",
            "從來拙宦老難巧，任過靈光醉不知。"
        ],
        "title": "七夕會關亭觀蓮",
        "id": "23028540-8dec-47c3-b364-17f7da4c300f"
    },
    {
        "author": "韓琦",
        "paragraphs": [
            "憶帥秦亭二紀餘，當時賓幕盛芙蕖。",
            "椎牛共樂毬場宴，倚馬常資記室書。",
            "台席久從還綬退，月卿猶滯剖符居。",
            "樽前想解留連意，一笑難逢易摻袪。"
        ],
        "title": "貽刑",
        "id": "ec132350-5729-4cbc-955d-88bd8e724655"
    },
    {
        "author": "韓琦",
        "paragraphs": [
            "怒河秋漲俯都城，縱嚙長堤豈易平。",
            "氣悍若從天上落，勢高難使地中行。",
            "筑垣居水雖危事，沈馬回波是至誠。",
            "故道幾時循禹迹，免教常歲害民生。"
        ],
        "title": "元城埽行河",
        "id": "6f22dd02-8f35-4a93-81fd-5d98b5260ff6"
    },
    {
        "author": "韓琦",
        "paragraphs": [
            "鱗鱗郊隰引雙旌，頓豁塵襟病眼明。",
            "微靄際空隨日破，遥林環野接天平。",
            "捺弮禾重籠新雨，舐犢牛閑罷力耕。",
            "策馬故尋堤上路，移時欣在綠陰行。"
        ],
        "title": "行河道中",
        "id": "c7bd2c26-e7a8-47bf-bac7-7399c4ff1c3e"
    },
    {
        "author": "韓琦",
        "paragraphs": [
            "中秋不必拘三五，惟望時方月正圓。",
            "已薦社壝通肸蠁，始開賓席對嬋娟。",
            "清光自喜今宵滿，俗會從輸一日先。",
            "樂事幾爲風雨破，直須歡飲倍常年。"
        ],
        "title": "辛亥八月十六日社始月望",
        "id": "72fa1860-556d-427e-ae01-c2f7a768418e"
    },
    {
        "author": "韓琦",
        "paragraphs": [
            "舒輪方滿正中秋，報社神歆已降休。",
            "且共良農歌稔歲，何須明月照高樓。",
            "金絲自壯歡吟氣，風雨終爲樂事仇。",
            "酣飫野翁猶带斷，不爭豪飲亦堪羞。"
        ],
        "title": "辛亥八月十六日夜復值陰晦",
        "id": "d90a98e7-d857-4a82-8e16-901aa975db2a"
    },
    {
        "author": "韓琦",
        "paragraphs": [
            "待月中秋欲共歡，不堪陰晦阻羣觀。",
            "賓歸已徹青油幕，雲綻聊窺白玉盤。",
            "就榻酒狂平未歇，據鞍吟苦得應難。",
            "孀娥此夕潛何甚，專要人將別眼看。"
        ],
        "title": "中秋飲散始微見月",
        "id": "aec770de-2d4c-40d6-a154-fd3d5e3f4e70"
    },
    {
        "author": "韓琦",
        "paragraphs": [
            "秋光濃拂使君家，尚去重陽五日賒。",
            "且育好詩成素飲，更先諸客對黄花。",
            "池萍漬雨錢錢密，塞雁書空字字斜。",
            "但縱高吟開醉膽，莫驚摇落動悲嗟。"
        ],
        "title": "九月四日會安正堂",
        "id": "8f2cb279-cf1e-4955-8987-d04a6f4caf13"
    },
    {
        "author": "韓琦",
        "paragraphs": [
            "斯堂曾許占風光，須到重陽復命觴。",
            "坐上半非前歲客，杯中無改舊花香。",
            "初晴已過登高水，散慮宜趨自得場。",
            "唯有一時詩酒戰，願開强戶振雄鋩。"
        ],
        "title": "辛亥重九會安正堂",
        "id": "eb890bb1-c8d5-4974-a254-de71fa0bcf11"
    },
    {
        "author": "韓琦",
        "paragraphs": [
            "蕪音逢節佐賓罍，屬和當筵盡雅才。",
            "銅鉢一聲詩已就，金鈴千朵菊爭開。",
            "月明正有抽毫樂，夜永何妨秉燭回。",
            "無酒可嗤彭澤令，東籬空望白衣來。"
        ],
        "title": "即席再賦",
        "id": "928a43ed-703e-4c05-8838-4ba76796012c"
    },
    {
        "author": "韓琦",
        "paragraphs": [
            "西北樓高四望長，登臨還賞節辰良。",
            "荀陳盛集星光動，相衛名山記字詳。",
            "瑇瑁不妨欹醉弁，茱萸誰自鬭香囊。",
            "病翁安敢當能賦，只俟英瑶作報章。"
        ],
        "title": "辛亥重九登騎山樓",
        "id": "cfa301a8-1e7e-463a-b907-9bf88a4e87d0"
    },
    {
        "author": "韓琦",
        "paragraphs": [
            "垂楊陰裏百花開，誰記當是任意栽。",
            "好事繼逢賢太守，算無心望主人來。"
        ],
        "title": "和運判張端秘丞戲題安陽郡園",
        "id": "211f7b92-a248-4770-b821-8e4badb502e2"
    },
    {
        "author": "韓琦",
        "paragraphs": [
            "晝錦輕拋又幾年，縱逢春色亦依然。",
            "爭知臺榭笙歌外，盡是猿驚鶴怨天。"
        ],
        "title": "代郡園見答",
        "id": "d9dce80d-8196-4f07-ae0d-4f089b0630ca"
    },
    {
        "author": "韓琦",
        "paragraphs": [
            "一辭康樂困喧囂，花笑鶯啼似借嘲。",
            "日望君恩容病質，得歸應自解譊譊。"
        ],
        "title": "再戲郡園",
        "id": "1044b3ea-f4c8-4ff9-a791-2434334ee7e9"
    },
    {
        "author": "韓琦",
        "paragraphs": [
            "買臣素賤猶鄉守，莊舄雖榮尚越吟。",
            "已葺吾園似仙府，莫教歸信苦沈沈。"
        ],
        "title": "再代答",
        "id": "a57c5c57-324a-41b3-8645-8fdfaac47bf0"
    },
    {
        "author": "韓琦",
        "paragraphs": [
            "過慮先河備，輕舟造愜山。",
            "驚鷗情自動，流水意長閑。",
            "村落多豐外，寒溫不定間。",
            "如何援民溺，搔首只空還。"
        ],
        "title": "御河舟中",
        "id": "0c21cde8-100d-4590-8ec3-9932b3269efe"
    },
    {
        "author": "韓琦",
        "paragraphs": [
            "河决金堤在漢成，曾推延世此經營。",
            "安人爲愜當時意，立事因垂不朽名。",
            "誰鑿故山釃御水，却通新漕入都城。",
            "一疏一塞俱稱利，暫訪遺蹤豈易評。"
        ],
        "title": "視河愜山",
        "id": "b9bf36eb-19cb-438d-886a-0ba3fdd5315a"
    },
    {
        "author": "韓琦",
        "paragraphs": [
            "至節開樽就席前，六花飛舞助賓筵。",
            "颺空自勝重羅麫，引滿偏宜旋絮綿。",
            "合坐歡談霏屑地，幾聲橫笛落梅天。",
            "況逢陽復貞亨會，贏取笙歌爛醉眠。"
        ],
        "title": "至節筵間喜雪",
        "id": "6666fa27-c91c-4816-8ef8-d099635c4219"
    },
    {
        "author": "韓琦",
        "paragraphs": [
            "燈燭森森萬象羅，徹宵車馬罷誰何。",
            "追人好月嬋娟滿，带雪輕寒料峭多。",
            "佳節俯從河沴寢，羣心俄逐詔音和。",
            "乘春自欲開民鬰，不爲樽前笑與歌。"
        ],
        "title": "元宵席上",
        "id": "eab18428-a148-4b5e-a788-4f870b3ab953"
    },
    {
        "author": "韓琦",
        "paragraphs": [
            "日跂高風謝世紛，只思移疾卧漳濆。",
            "萬鐘糠粃常知慕，三徑蓬蒿欲自耘。",
            "忠義心誠終老合，仙凡岐路此時分。",
            "唯瞻天外冥鴻遠，會起卑飛及舊羣。"
        ],
        "title": "次韻答致政歐陽少師退居述懷二首  其一",
        "id": "700b3502-a5dd-46a7-a19e-3ed88950c0a9"
    },
    {
        "author": "韓琦",
        "paragraphs": [
            "塵俗徒希勇退高，幾時投迹混耕樵。",
            "神交不間川塗闊，直道難因老病消。",
            "魏境民流河抹岸，潁湖春早柳縈橋。",
            "相從誰挹浮邱袂，左在琴書酒滿瓢。"
        ],
        "title": "次韻答致政歐陽少師退居述懷二首  其二",
        "id": "d327e374-01c5-4909-ae74-fb204a8cace3"
    },
    {
        "author": "韓琦",
        "paragraphs": [
            "來守留都第四年，年年元已此開筵。",
            "一春曾喜陳歌舞，三會皆逢去管絃。",
            "無樂只憂辭酒客，多寒誰辨惜花天。",
            "欲看郊外風光野，更上亭西祓禊船。"
        ],
        "title": "壬子上巳會許公亭",
        "id": "6a2a7655-5085-47b5-b8d3-20177938e143"
    },
    {
        "author": "韓琦",
        "paragraphs": [
            "元巳西津禊飲中，筑防因視愜山雄。",
            "調夫雖擾三農業，禦水猶希一簣功。",
            "曲突慮微方絕患，開門輕敵是招戎。",
            "岸邊觀者應相笑，遭賊徒彎過後弓。"
        ],
        "title": "上巳視愜山新堤",
        "id": "1c53d02b-21ed-4e6b-8c08-4a819bc7750a"
    },
    {
        "author": "韓琦",
        "paragraphs": [
            "踏沙徐人綠楊中，漸見祗園寶勢雄。",
            "柏奮怒虬環古殿，花遺嬌靨散春風。",
            "娛心未放歌聲好，對目難窮幻術工。",
            "共醉一時寒食景，不須庭際牡丹紅。"
        ],
        "title": "壬子寒食會壓沙寺二首  其一",
        "id": "3796656d-1277-4de9-98f8-ddadb54181f0"
    },
    {
        "author": "韓琦",
        "paragraphs": [
            "一春光景速奔車，且趁良辰會壓沙。",
            "藏火未須傳蠟燭，感時空自把梨花。",
            "笙歌不作芳菲主，風雅終成冷淡家。",
            "歸路復疑霄漢上，御波舟穩襯雲霞。"
        ],
        "title": "壬子寒食會壓沙寺二首  其二",
        "id": "91196de2-fcae-4173-9d04-099f3d936968"
    },
    {
        "author": "韓琦",
        "paragraphs": [
            "寒食西藍賞素英，白毫光裏亂雲騰。",
            "莊嚴金地三千界，顔色瑶臺十二層。",
            "后土瓊花漸我寡，唐昌玉蕊豈吾朋。",
            "雪香預約爲亭號，修創終逢好事僧。"
        ],
        "title": "同賞梨花",
        "id": "de640350-a543-49b5-b071-5a93a25551b0"
    },
    {
        "author": "韓琦",
        "paragraphs": [
            "萬點送春飛，人悲未足悲。",
            "禪關無問理，溪曲過開時。",
            "鈿委津陽路，風回洛水湄。",
            "流年來自去，醉莫論空枝。"
        ],
        "title": "落花",
        "id": "4f620531-946b-4bbb-b94c-44fe250fd080"
    },
    {
        "author": "韓琦",
        "paragraphs": [
            "寒食初過始及旬，魏都偏重此佳辰。",
            "傾城盡作河生日，匝岸皆如蠟祭人。",
            "幾艦神仙疑駭俗，一川笳鼓任同民。",
            "東皇似助熙臺樂，併與千門萬戶春。"
        ],
        "title": "壬子三月十八日游御河二首  其一",
        "id": "ec94c665-dac5-441c-ab95-fb37fd7a27e1"
    },
    {
        "author": "韓琦",
        "paragraphs": [
            "三月游河魏國風，愜山通日正暄融。",
            "壓沙寺古花殘雪，過馬橋高水飲虹。",
            "眾樂自深春色外，萬愁俱泯醉吟中。",
            "天公恐雨傷民意，只放輕雲暝碧空。"
        ],
        "title": "壬子三月十八日游御河二首  其二",
        "id": "50f6ba10-bdc8-408f-98da-87e29f9328d8"
    },
    {
        "author": "韓琦",
        "paragraphs": [
            "畫艗雙雙掠水飛，一天雲重鎖春暉。",
            "遨頭不與追鐃鼓，無限遊人寂寞歸。"
        ],
        "title": "舟中再賦一闋",
        "id": "7aa308c6-3fff-451f-9dc9-319a70a8949d"
    },
    {
        "author": "韓琦",
        "paragraphs": [
            "何須風雨苦相催，自結東君不在媒。",
            "開晚要當三月盛，艷高宜作百花魁。",
            "好期天上香魂返，長對樽前醉玉頹。",
            "誰道元輿能體物，只教羞死刺玫瑰。"
        ],
        "title": "安正堂觀牡丹",
        "id": "0d82a6ef-673d-4b88-a52f-92a293ccdcbc"
    },
    {
        "author": "韓琦",
        "paragraphs": [
            "八十康寧極品榮，神仙居處足頤生。",
            "風騷此日資高尚，事業當年有太平。",
            "酒量更從閑後長，禪心偏向靜中明。",
            "自嗟不及飛來鶴，能伴公遊稱道情。"
        ],
        "title": "致政宮師張相公遠惠佳篇謹次元韻爲答",
        "id": "7d75dc1b-d180-4335-864c-49365c2f03d1"
    },
    {
        "author": "韓琦",
        "paragraphs": [
            "醉卧嵩雲得句豪，豈知平地有風濤。",
            "應嗤病驥鹽車重，終日長鳴只告勞。"
        ],
        "title": "又次韻和續成絕句",
        "id": "025a5c08-3398-437a-bbef-27edfe190fd5"
    },
    {
        "author": "韓琦",
        "paragraphs": [
            "一憶賢交動至誠，安車雖遠必勤征。",
            "荀陳爲會還推象，嵇呂相思不問程。",
            "洛社成圖茲易合，越溪回櫂彼何情。",
            "西湖便是瀛洲上，莫接仙遊跨海鯨。"
        ],
        "tags": [
            "西湖"
        ],
        "title": "聞致政趙少師遠訪歐陽少師于潁川",
        "id": "78f1d29f-247f-4100-a009-b12fd8b55b13"
    },
    {
        "author": "韓琦",
        "paragraphs": [
            "天平高絕是家山，雨治安陽欲到難。",
            "此日名郎真好事，直携嘉客遠同觀。",
            "峯擎寺脚重霄近，雹起潭心六月寒。",
            "遥想醉吟崑閬裏，亂飛珠玉出毫端。"
        ],
        "title": "聞前都水王荀龍郎中將率二三知舊遊天平山寺",
        "id": "6a509289-02c3-404b-a735-119f28319cb5"
    },
    {
        "author": "韓琦",
        "paragraphs": [
            "羨公朝夕挹浮邱，應笑吾曹窘若囚。",
            "塵外有誰攀逸駕，壺中何處著閑愁。",
            "心休已得天真樂，身退猶存國事憂。",
            "積善由來神所勞，坐膺全福不須求。"
        ],
        "title": "次韻答致政趙少師感懷",
        "id": "84303003-17b4-4e28-bfd8-b8f10e71c65b"
    },
    {
        "author": "韓琦",
        "paragraphs": [
            "一輪徐出海東頭，皓彩全供白帝秋。",
            "桂跡自消安在斫，寶光無缺不因修。",
            "池心影撼金鱗碎，杯面波隨玉液流。",
            "此夜圓蟾看處好，何須偏上最高樓。"
        ],
        "title": "壬子中秋對月",
        "id": "ab5838e3-3373-420c-8e9d-5cb77338d95e"
    },
    {
        "author": "韓琦",
        "paragraphs": [
            "岧嶢飛閣聳晴空，此過層梯第幾重。",
            "四野風煙籠勝地，半天金碧護真容。",
            "浮圖逼檻抽雙笋，埤堄排雲矗萬峰。",
            "數刻飄然霄漢上，直疑超界脫塵蹤。"
        ],
        "title": "登大安寺閣",
        "id": "8c34185c-fe7b-4682-8321-ffcc85cb3a35"
    },
    {
        "author": "韓琦",
        "paragraphs": [
            "春英無不惜開遲，秋菊常懷素景悲。",
            "慣負晚霜甘索寞，忽逢先閏促離披。",
            "欲移庭檻嫌傷早，擬泛賓罍未入時。",
            "自是寒花當守分，一違佳節速人嗤。"
        ],
        "title": "八月十九日賞菊",
        "id": "e1bc2361-8688-4422-8da6-16648ae33360"
    },
    {
        "author": "韓琦",
        "paragraphs": [
            "蕭辰禪宇展疎筵，才去登高二日前。",
            "欲識先期成雅會，要聞清論接英賢。",
            "何須白發喧歌板，自有黄花送酒船。",
            "危閣半空同倚檻，一般重九寂寥天。"
        ],
        "title": "壬子九月七日會大安寺",
        "id": "6f20f600-a10e-4de0-a8a2-ad255b7f1afa"
    },
    {
        "author": "韓琦",
        "paragraphs": [
            "菊有黄花氣候移，重陽香萼已乾枝。",
            "金鈴後坼孤芳在，玉液輕浮一醉宜。",
            "煙渚去來鴻自適，霜叢飛遶蝶何知。",
            "風前客帽從吹落，且伴山翁倒接䍦。"
        ],
        "title": "壬子重九",
        "id": "287f7c1b-d992-4aed-8207-b59042dc467f"
    },
    {
        "author": "韓琦",
        "paragraphs": [
            "坤維求尹此難才，重倚真賢出上懷。",
            "一去棠陰歌蔽芾，再來人樂似乖崖。",
            "新承綸綍從天別，舊過山川作畫排。",
            "莫候使星臨益分，郎回符采正三階。"
        ],
        "title": "趙資政再尹西蜀",
        "id": "24dd8d96-6d17-4280-9127-4bbe7fa012fc"
    },
    {
        "author": "韓琦",
        "paragraphs": [
            "陽氣初升力尚微，雪花來促故陰歸。",
            "潤滋柔荔乘時出，暖逐輕灰應律飛。",
            "彤筆喜豐書瑞諜，土圭收影侍靈暉。",
            "踐長班集應同賀，劒珮光寒拱殿闈。"
        ],
        "title": "壬子冬至喜雪",
        "id": "4e851755-dfc3-4669-9117-06936136b429"
    },
    {
        "author": "韓琦",
        "paragraphs": [
            "定幕雍容綠水濱，使軺今喜接光塵。",
            "當年不足稱良治，此日空慚問大鈞。",
            "鐘鼎已無前飲勝，笑言應認昔懷真。",
            "開樽莫惜俄歡弁，數刻相違易愴神。"
        ],
        "title": "次韻答接伴夏倚少卿",
        "id": "f144c2ce-5a74-4aa6-8f1f-621277d3b0d6"
    },
    {
        "author": "韓琦",
        "paragraphs": [
            "近臘猶慳六出繁，忽驚盈尺及民寬。",
            "萬方蒙澤人人賀，通夕無風陣陣乾。",
            "危石蓋深鹽虎陷，老枝擎重玉龍寒。",
            "欲知靈鷲銀爲界，試陟高樓一望看。"
        ],
        "title": "壬子十一月二十九日時雪方洽",
        "id": "109e0d9b-5da3-43f3-ac8d-80472bbb9a6a"
    },
    {
        "author": "韓琦",
        "paragraphs": [
            "魏藩池館有唐風，宴宇耽然制尚雄。",
            "歲月已深摧巨棟，庭除非舊逼離宮。",
            "稍遷基址囂塵外，適在園林掩映中。",
            "從此命賓何最盛，四時嘉景盡牢籠。"
        ],
        "title": "新移宴廳",
        "id": "5c01ac68-5294-4f77-ae8c-3964e51415dd"
    },
    {
        "author": "韓琦",
        "paragraphs": [
            "爭放紅蕖燎紫沈，勝遊誰肯惜千金。",
            "人和更有笙歌助，酒美應無巷陌深。",
            "化國光陰方甚永，洞天風物不難尋。",
            "如何可致吾民樂，長似熙熙此夜心。"
        ],
        "title": "癸丑燈夕",
        "id": "b03e92fd-014f-4d21-bb56-ad0bbc3d00fc"
    },
    {
        "author": "韓琦",
        "paragraphs": [
            "迎得新春入舊科，獨先嘉卉占陽和。",
            "今年頓被寒摧朽，應爲尖頭送暖多。"
        ],
        "title": "壬子春分方見迎春盛開以小詩嘲之",
        "id": "e706c2ef-8653-44a1-8f58-af6d944bf4a0"
    },
    {
        "author": "韓琦",
        "paragraphs": [
            "晝錦三來治鄴城，古人無似此翁榮。",
            "首過先隴心還慰，一見家山眼自明。",
            "釃酒故廬延父老，駐車平野問農耕。",
            "便思解綬從田叟，報國慙雖萬死輕。"
        ],
        "title": "癸丑初拜先墳",
        "id": "2e70a43d-e278-4009-a414-52e82146e9c9"
    },
    {
        "author": "韓琦",
        "paragraphs": [
            "風入旌旗撼曉光，兩塋親展喜非常。",
            "濃陰蔽野瞻喬木，逸勢橫天認太行。",
            "自歎重茵寧及養，縱垂三組敢夸鄉。",
            "路人或指榮雖甚，明哲何如漢子房。"
        ],
        "title": "次日早赴西墳",
        "id": "3686a7de-a909-4b7e-a767-5571b2d09791"
    },
    {
        "author": "韓琦",
        "paragraphs": [
            "墳北清泉味至甘，寺僧渟蓄已成潭。",
            "躍魚靈感思追孝，酌水高懷不戒貪。",
            "萬草日滋珠競出，一天晴落鑒方函。",
            "暫延嘉客求新句，欲創幽亭即就龕。"
        ],
        "title": "墳北觀泉",
        "id": "c57d3030-7219-49c8-9aca-689b9018b53c"
    },
    {
        "author": "韓琦",
        "paragraphs": [
            "重向高堂舉宴杯，四年牽强北門回。",
            "故園風物都如舊，多病襟懷遂一開。",
            "白髮耻夸金絡騎，綠陰欣滿鐵梁臺。",
            "因思前彥榮歸者，未有三曾晝錦來。"
        ],
        "title": "初會晝錦堂",
        "id": "24af6b4d-2413-4fe2-8960-27d176a881e1"
    },
    {
        "author": "韓琦",
        "paragraphs": [
            "倦飛垂翼奈勞何，喜向南枝得舊窠。",
            "三治故鄉前世少，一思遺履上恩多。",
            "病魂醒處安閑枕，酒量衰來怯巨螺。",
            "復聽雅音清聵耳，愛居誰辨九韶和。"
        ],
        "title": "次韻答提點醴泉張宗益工部喜還鄉郡",
        "id": "fb184d5f-c835-4027-962a-6965f02e09bc"
    },
    {
        "author": "韓琦",
        "paragraphs": [
            "當年嘗欲志榮歸，因建虛堂面北池。",
            "樽俎落成方自我，園林爲主已輸誰。",
            "重來故里前恩在，難報深仁舊老知。",
            "須俟安車時訪此，踐言人始信吾詩。"
        ],
        "title": "初會榮歸堂",
        "id": "4eb15ae0-fcfe-4a5b-b40b-fa47ef0feb42"
    },
    {
        "author": "韓琦",
        "paragraphs": [
            "危亭初起俯清潯，只得當軒幾醉吟。",
            "一日鄉園傷驟別，四年宮闕動歸心。",
            "簷前好竹今成篠，波下修鱗舊種針。",
            "鷗識再來尤不懼，向人馴狎似家禽。"
        ],
        "title": "再題狎鷗亭",
        "id": "71c88d8b-76ba-40ac-89ca-2b8a195dd7a0"
    },
    {
        "author": "韓琦",
        "paragraphs": [
            "休逸臺高復憑欄，依然風月喜生顔。",
            "城頭仰視親栽柳，天外微分舊見山。",
            "草色且無歸後怨，禽飛同到倦時還。",
            "欲知恩許三來幸，錦爛輕裘白晝閑。"
        ],
        "title": "初登休逸臺",
        "id": "af2affa3-e58e-4247-b493-ddf86530b15b"
    },
    {
        "author": "韓琦",
        "paragraphs": [
            "風捲蓮香不斷頭，田田荷影動清流。",
            "紅包密障魚鷹坐，綠蓋低容水馬遊。",
            "時折嫩梢供玉箸，更裁圓葉代金甌。",
            "何如滿艦傾醇酎，醉向花前打拍浮。"
        ],
        "title": "榮歸觀蓮戲成",
        "id": "b955fec1-8981-4498-abae-a242003a0840"
    },
    {
        "author": "韓琦",
        "paragraphs": [
            "昔嗟官麴歲勞民，嘗引新渠激磑輪。",
            "若念經營存愛利，肯從隳朽貴因循。",
            "軒楹遇葺知還舊，花木欣來似見春。",
            "已作州人游觀地，即期同俗樂芳辰。"
        ],
        "title": "再葺雙磑",
        "id": "4903ab79-40aa-4597-ab75-35e2791df5bb"
    },
    {
        "author": "韓琦",
        "paragraphs": [
            "何假嗔雷擊怒桴，點傾嘉澤浹民區。",
            "經時亢隔羣心駭，數月焦熬一陣蘇。",
            "已發宋苗安在揠，再生莊鮒不虞枯。",
            "須叟慰滿三農望，却斂神功寂似無。"
        ],
        "title": "喜雨",
        "id": "b8b16378-e7b9-4321-8667-06b6c2f9f247"
    },
    {
        "author": "韓琦",
        "paragraphs": [
            "舊拓名園壯鄴中，本思行樂興民同。",
            "閭閻已慣春遊盛，花木誰矜半植功。",
            "愛客笙歌雖不定，稱時風月且無窮。",
            "三來縱賞人休訝，白髮蒼顔坐醉翁。"
        ],
        "title": "再題康樂園",
        "id": "8317ec9c-61ad-43de-bff8-f4d0a25f0d0c"
    },
    {
        "author": "韓琦",
        "paragraphs": [
            "椽筆親揮善祝詩，老顔筋骨逸如飛。",
            "玉關尚抑動侯入，遼海先欣病鶴歸。",
            "顧眄已知增氣燄，夢魂猶想接容輝。",
            "宸襟一日懷忠藎，召節星馳出禁扉。"
        ],
        "title": "次韻答安撫滕甫侍讀誕日惠詩",
        "id": "e14ea0b9-2bf6-4f43-b01b-8cc22a35001c"
    },
    {
        "author": "韓琦",
        "paragraphs": [
            "荒居聊足奉賓娛，隘甚難希玉椀呼。",
            "秋候俯新零白露，仙期還喜望黄姑。",
            "雲間誰識橋橫鵲，庭際方欣網掛蛛。",
            "天與性靈元自拙，却求星媛可回無。"
        ],
        "title": "癸丑七夕會北第",
        "id": "8543d5cd-2a0f-41f7-b8ca-b911973bc620"
    },
    {
        "author": "韓琦",
        "paragraphs": [
            "中元時俗類秋嘗，病起躬行力未强。",
            "摖米乍炊知早熟，盂蘭方倒喜初凉。",
            "風摧豹脚蚊休拍，露逼雞毛菜已長。",
            "皮骨僅存心尚壯，猶思荷葉當蕉觴。"
        ],
        "title": "中元病起",
        "id": "36f78b0d-a1f5-4296-8658-ee1eb6c86f21"
    },
    {
        "author": "韓琦",
        "paragraphs": [
            "嘉客非期會，如因病守邀。",
            "靜俱知道勝，隱不待文招。",
            "柳色堆瑶榭，荷得湊綺寮。",
            "幾回杯興逸，同欲御仙飚。"
        ],
        "title": "次韻答張宗益工部喜陳薦龍圖竇舜卿侍郎同至相臺",
        "id": "cefcd213-59fa-43c9-a61e-c53d39b7b798"
    },
    {
        "author": "韓琦",
        "paragraphs": [
            "老顧菟裘欲退藏，一區營宅已過楊。",
            "林泉不較爲生厚，名節猶希到死香。",
            "麤葺蕭居忘湫隘，喜歸陶徑任荒凉。",
            "賴逢素舊時相樂，同入無何嘯傲鄉。"
        ],
        "title": "次韻答陳龍圖述北第林泉之勝",
        "id": "681b72ad-cc89-4dd3-bf13-0aeefc86fb1d"
    },
    {
        "author": "韓琦",
        "paragraphs": [
            "禪宇初無好事名，君來殊欲稱高情。",
            "誅茅治屋忘多施，洗竹疏泉得二清。",
            "苦任雪霜凌勁節，靜和風月瀉寒聲。",
            "因知嘉號非虛美，翠擁流環豈易并。"
        ],
        "title": "題王荀龍郎中長興院新葺雙清堂",
        "id": "772002fc-5bd9-4e65-b1f2-471fd332ad7b"
    },
    {
        "author": "韓琦",
        "paragraphs": [
            "待月清商欲半前，欣留嘉客啟踈筵。",
            "採蕭方釋三秋詠，應曆從虧一莢圓。",
            "密訝雲藏臺面柳，靜看珠出水中天。",
            "銀蟾影裏金樽倒，樂過陶琴不上絃。"
        ],
        "title": "八月十四日留監牧張竚職方賞月",
        "id": "db1c3de3-36f4-4988-a110-c6d5780cd627"
    },
    {
        "author": "韓琦",
        "paragraphs": [
            "雲惱中秋湊月昏，失明疑值老蟾吞。",
            "枉刪踈柳延孤影，肯晃芳樽滌醉魂。",
            "好射重陰開六幕，任均餘照及千門。",
            "便從到曉漫天黑，不禁詩家萬駟奔。"
        ],
        "title": "中秋陰未見月",
        "id": "63c6a0de-ffb0-49fc-877b-73ed0996d333"
    },
    {
        "author": "韓琦",
        "paragraphs": [
            "應厭偏州節物荒，重陽前忍去安陽。",
            "雙清易感霜莖怨，三雅難留露蕊芳。",
            "不惜高吟來疾置，尚思衰叟會寒鄉。",
            "誰知衣弊京塵客，乃是南宮卧錦郎。"
        ],
        "title": "次韻答前水監王荀龍郎中重九感懷",
        "id": "2401eda8-bf9a-470b-b584-5f3d45585898"
    },
    {
        "author": "韓琦",
        "paragraphs": [
            "崛起層基正面山，登高疑是出塵間。",
            "一天秋色清吟筆，萬蕊寒香發醉顔。",
            "與眾且同今日樂，相逢難遇此時閑。",
            "猶輸陶令歸來興，翩似冥鴻不可攀。"
        ],
        "title": "重陽二首  其一",
        "id": "78c502d8-a56c-4327-b973-a26851bf7f8b"
    },
    {
        "author": "韓琦",
        "paragraphs": [
            "菊有花爭一日先，次逢佳節色增妍。",
            "任飄杯面黄金碎，好聽歌喉白雪圓。",
            "戲馬遺風應索寞，抱螺高興且留連。",
            "良辰俯仰嗟陳迹，莫惜歡吟爛醉眠。"
        ],
        "title": "重陽二首  其二",
        "id": "4f791da1-3ce7-46b0-9761-1b60270c76c9"
    },
    {
        "author": "韓琦",
        "paragraphs": [
            "三邊伊昔喜延枚，每向良辰命宴杯。",
            "幾遇雪天留兔苑，嘗因風賦重蘭臺。",
            "錦衣寬病恩何厚，琳館甘閑老未催。",
            "白首又同吹菊會，且將愁臆暫時開。"
        ],
        "title": "次韻答提舉陳龍圖重陽感舊",
        "id": "430f87a6-7506-4f1d-b494-765a80be47f0"
    },
    {
        "author": "韓琦",
        "paragraphs": [
            "暫趨先隴弭旌旄，因卹吾民嗇事勞。",
            "穀實已傷嗟歲廩，麥根雖立望春膏。",
            "林踈山骨清彌瘦，天闊詩魂病亦豪。",
            "田舍罕逢車騎過，聚門村婦擁兒曹。"
        ],
        "title": "秋晚赴先塋馬上",
        "id": "ff3be098-9db6-461f-b2a3-5fb560760686"
    },
    {
        "author": "韓琦",
        "paragraphs": [
            "曉乘輕凜上平岡，西欵親塋一舍强。",
            "带靄遠峰時隱見，半霜殘葉雜青黄。",
            "來牟渴雨空成隴，賓雁衝雲自著行。",
            "此日初冬嚴祀事，只增悽惕不夸鄉。"
        ],
        "title": "初冬祀墳二首  其一",
        "id": "48b29996-574b-4f85-89a3-0f292de8167b"
    },
    {
        "author": "韓琦",
        "paragraphs": [
            "西享先墳已致誠，却嚴軒從指東塋。",
            "鴻驚去旆參差起，馬避柔桑詰曲行。",
            "農寓兵來閑即教，牛無休日旱猶耕。",
            "病翁寡術蘇疲瘵，徒勸民心厚所生。"
        ],
        "title": "初冬祀墳二首  其二",
        "id": "fba972e8-ea4b-44dd-872c-66a2b046e595"
    },
    {
        "author": "韓琦",
        "paragraphs": [
            "玉椀高居眾所誇，三川推甲一何嘉。",
            "前兼勝勢韓王第，右枕名區洛尹衙。",
            "此宅吾鄉聊庇族，悔違公語卜隣家。",
            "縱思却作招來戶，脚重難營老小車。"
        ],
        "title": "次韻答判河陽文潞公述相洛所居之勝",
        "id": "eacd12a9-0aed-45be-8f77-0200952da660"
    },
    {
        "author": "韓琦",
        "paragraphs": [
            "昔再懷章遂錦遊，壞亭曾復此池頭。",
            "今歸舊里藏衰拙，更葺新堂便燕休。",
            "前檻月波清漲夜，後簷風竹冷吟秋。",
            "伊余本是無機者，因立嘉名近狎鷗。"
        ],
        "title": "題忘機堂",
        "id": "f19171d7-0513-4c1e-ac81-e90311892661"
    },
    {
        "author": "韓琦",
        "paragraphs": [
            "邪氣潛攻隙，彌旬因伏牀。",
            "惡寒知肉緩，難睡覺更長。",
            "謾講添年藥，終無應病方。",
            "幾時辭厚祿，心泰百憂忘。"
        ],
        "title": "屬疾",
        "id": "4590da7d-903a-453b-8598-670087f90fc7"
    },
    {
        "author": "韓琦",
        "paragraphs": [
            "重到觀魚面北軒，正當游泳晚凉天。",
            "未歸陶令慚何甚，目識莊生樂亦然。",
            "幾認琴聲泉漱玉，數驚鈎影月沉弦。",
            "徐撐畫舫樽前看，必信吾曹是水仙。"
        ],
        "title": "再題觀魚軒",
        "id": "d6aafb35-8031-470a-b16f-92064fada4be"
    },
    {
        "author": "韓琦",
        "paragraphs": [
            "因趨先隴問耕桑，益見農家事可傷。",
            "種麥未生遭土澇，鬻禾無價值錢荒。",
            "陰風鼓怒資時旱，寒色催愁上夕陽。",
            "里俗漫矜吾太守，不知何術致民康。"
        ],
        "title": "歲末省墳",
        "id": "4506d307-3e3d-4bcc-878c-095c9dcb78f4"
    },
    {
        "author": "韓琦",
        "paragraphs": [
            "寤寐先塋敢暫忘，元正親得奉肴觴。",
            "病襟不覺支離困，山勢頻瞻蜿蜒長。",
            "盡日風埃天黯淡，一冬田隴雪微茫。",
            "人思三白今無望，只覬春膏浹萬方。"
        ],
        "title": "元日祀墳",
        "id": "c19f009c-6be6-4f33-9e8c-7f851fd28329"
    },
    {
        "author": "韓琦",
        "paragraphs": [
            "始駭經冬雪，時飛但斂塵。",
            "誰知高厚意，頓與發生春。",
            "已慰三農望，何妨萬卉新。",
            "病翁聊一醉，歡喜過斯民。"
        ],
        "title": "喜雪",
        "id": "0ef5e156-25bd-4cd1-9c59-b3318b200efb"
    },
    {
        "author": "韓琦",
        "paragraphs": [
            "元夕山樓撤舊層，荒年人必減歡朋。",
            "聊趨浄宇莊嚴地，一看通衢自在燈。",
            "慰俗不專樽俎適，開愁宜有管絃能。",
            "歌筵列把新詩代，環視應饒士女憎。"
        ],
        "title": "甲寅燈夕會浄明寺",
        "id": "1aed01c0-dd0b-4fea-90c3-288cf6b7e947"
    },
    {
        "author": "韓琦",
        "paragraphs": [
            "元夕雖荒欲罷難，羣情宜向此時看。",
            "官緣歲歉思從約，俗樂春遊肯自安。",
            "風引香塵人不斷，月和殘雪夜方寒。",
            "誰知病守憂民意，歌舞樽前是强歡。"
        ],
        "title": "甲寅上元",
        "id": "255d2510-65ac-4d5a-880f-39a1d4c2bc8b"
    },
    {
        "author": "韓琦",
        "paragraphs": [
            "故陰方向此宵窮，有客趨朝念禮容。",
            "將獻未央稱賀酒，坐聽長樂欲明鐘。",
            "恩回品彙滋榮近，賞及孤平信息濃。",
            "早晚歸同鄉圃會，縱觀春色上危墉。"
        ],
        "title": "次韻答王荀龍郎中旅次除夜",
        "id": "e577a5ca-4391-493f-b9a6-b1bda9b2dcae"
    },
    {
        "author": "韓琦",
        "paragraphs": [
            "洛下名園比比開，幾何能得主人來。",
            "爭如塞上抽身早，長向花前盡興回。",
            "九老儀形傳好事，十洲風景與仙才。",
            "無時嘯傲煙霞外，世務紛紛想厭咍。"
        ],
        "title": "寄題致政李太傅園亭",
        "id": "9111ccd3-51aa-4ca9-8674-0fc6f43dd820"
    },
    {
        "author": "韓琦",
        "paragraphs": [
            "朝來殘雪盡，春意滿東郊。",
            "嫩綠開池面，深紅點杏梢。",
            "山晴添遠靄，鴉暖認危巢。",
            "正是芳時病，吟鸎似見嘲。"
        ],
        "title": "早春病起",
        "id": "f85b8e56-974a-4b32-bb8e-0ea0b17b91c0"
    },
    {
        "author": "韓琦",
        "paragraphs": [
            "移得花王自洛川，格高須許擅春權。",
            "管絃圍簇生來貴，天地工夫到此全。",
            "絕艷好將金作屋，清香宜引玉飛錢。",
            "一聲舊幕行雲曲，醉斝爭揮不論船。"
        ],
        "title": "北第洛花新開",
        "id": "98e009c4-8076-4fc0-bc23-f3fcb2955d68"
    },
    {
        "author": "韓琦",
        "paragraphs": [
            "溶溶春水滿方塘，欄檻風微落蕊香。",
            "盡日楊花飛又歇，有時林鳥見還藏。",
            "沈疔不爲閑來減，流景知從靜處長。",
            "欲戰萬愁無酒力，可堪三月去堂堂。"
        ],
        "title": "郡圃春晚",
        "id": "7225a8c3-b3e3-46b5-b390-64ec39f6b5a8"
    },
    {
        "author": "韓琦",
        "paragraphs": [
            "祖風門法在坤維，早厭京塵杖錫歸。",
            "已大化緣興佛事，更窮真際得禪機。",
            "人觀相好咸生信，師顧莊嚴亦謂非。",
            "岡指牛眠今果驗，益知囊訣盡精微。"
        ],
        "title": "寄院主浄慧大師",
        "id": "1799e7b1-331c-4cb6-a90a-0b0796344e5c"
    },
    {
        "author": "韓琦",
        "paragraphs": [
            "春寒入人骨，病肌尤見侵。",
            "芳園欲暫適，風惡不可禁。",
            "回身復擁爐，噤餘難發吟。",
            "幾日陽和恩，一開愁悴心。"
        ],
        "title": "春寒呈提舉陳薦龍圖",
        "id": "08ecbd18-7c5f-4e2a-a459-f820260a7bcb"
    },
    {
        "author": "韓琦",
        "paragraphs": [
            "曾拓名園壯鄴中，本思行樂興民同。",
            "人安日見嬉遊盛，歲久誰知治葺功。",
            "幾席病春臺榭雨，一軒忘暑芰荷風。",
            "三來欲伴羣心適，勉强樽前作醉公。"
        ],
        "title": "癸丑再題康樂園",
        "id": "c4d4f87a-1710-4eee-99fc-d719ea10721c"
    },
    {
        "author": "韓琦",
        "paragraphs": [
            "金湯西北綠陰中，雙磑當渠一派通。",
            "人跡罕來花自老，利源常在水何功。",
            "事能如意嗟常少，春苦無情去又空。",
            "大抵相知難會合，且同樽酒醉春風。"
        ],
        "title": "春日磑亭同會",
        "id": "49800a5a-8d29-4077-8e9f-90b646b52aee"
    },
    {
        "author": "韓琦",
        "paragraphs": [
            "禁煙時重展先塋，今日躬爲拜掃行。",
            "撲面塵多嗟歲旱，得苗田少奈民生。",
            "二分春過寒猶峭，四合山來眼暫明。",
            "思奉松楸存寤寐，不國濡露始勤誠。"
        ],
        "title": "寒食祀墳二首  其一",
        "id": "9b034c12-1b83-4ef6-bffa-24d7a045deb0"
    },
    {
        "author": "韓琦",
        "paragraphs": [
            "太行山下列兒孫，重疊千峰浪勢奔。",
            "近麓縈回藏勝地，先墳長遠得安村。",
            "雖榮不及豐親養，更病須來潔祭樽。",
            "欲使族中知盡力，各思忠孝大吾門。"
        ],
        "title": "寒食祀墳二首  其二",
        "id": "a8cf0611-9972-408d-b324-e778285c130f"
    },
    {
        "author": "韓琦",
        "paragraphs": [
            "萬株松柏筆鋒攢，塋在西岡落處安。",
            "念祖力完先隴易，祀墳三作守臣難。",
            "農疇失稔煙徒禁，祭禮從風食尚寒。",
            "已事勿嗟歸甚速，要勤營奉合休官。"
        ],
        "title": "寒食東墳",
        "id": "ac42dd4d-b583-4e57-bab2-a4c460a69ddc"
    },
    {
        "author": "韓琦",
        "paragraphs": [
            "東西岡遠截空橫，岡下村村聚落成。",
            "柳線略無經雨色，麥針微向近河生。",
            "龍鐘父老知迎拜，磽確田疇尚力耕。",
            "自古班春須卹患，我觀民病若爲平。"
        ],
        "title": "靈嶽道中",
        "id": "98a89e73-4c9b-4507-bec3-1ad2c2781660"
    },
    {
        "author": "韓琦",
        "paragraphs": [
            "清明池館足遊人，祓禊風光共此辰。",
            "晉俗浮觴存勝事，漢宮傳蠟寵隣臣。",
            "若云荒政宜蕃樂，是使熙臺失眾春。",
            "應候從來多甚雨，幾時膏澤慰斯民。"
        ],
        "title": "清明同上巳",
        "id": "3e08a32f-2b2e-4661-b452-e7c6b02d36ad"
    },
    {
        "author": "韓琦",
        "paragraphs": [
            "名園民喜及時開，聊慰羣心共一杯。",
            "美酒眾忘深巷陌，好花生值惡風埃。",
            "遊人盡陟春臺去，尺雨宜蘇旱歲來。",
            "病守當筵誰會得，不聽鐘鼓只聽雷。"
        ],
        "title": "寒食開園",
        "id": "e6a2e279-ad0a-4cf0-989d-cc868b8f1396"
    },
    {
        "author": "韓琦",
        "paragraphs": [
            "牡丹親植錦堂前，回首光陰二十年。",
            "一見開顔如有舊，三來經賞豈無緣。",
            "競新品目應輸洛，獨守單平似信天。",
            "欲寄朝雲皆大筆，願搜豪句飾妖妍。"
        ],
        "title": "晝錦堂同賞牡丹",
        "id": "1594866a-acd3-4212-b805-d8c16c02b049"
    },
    {
        "author": "韓琦",
        "paragraphs": [
            "錦堂重賞牡丹紅，不惜殘英數日空。",
            "嘉艷豈無來歲好，清歡難得故人同。",
            "誰言山下曾爲雨，只恐身輕去逐風。",
            "且共對花開口笑，莫持姚左較雌雄。"
        ],
        "title": "晝錦堂再賞牡丹",
        "id": "bfbf3f30-b44c-49f8-b649-0838db7d602d"
    },
    {
        "author": "韓琦",
        "paragraphs": [
            "榆莢空飛不算錢，韶光歸速置何緣。",
            "惜春情味過年少，戰酒英雄退日前。",
            "竹笋迸階抽兕角，楊花鋪水漲龍涎。",
            "妖妍萬變成凋謝，長養須資大夏權。"
        ],
        "title": "暮春書事",
        "id": "25995e03-197f-42ed-90e0-a09d720029da"
    },
    {
        "author": "韓琦",
        "paragraphs": [
            "東君回轡肯流連，詩入衰情更易緣。",
            "荷葉如錢生水面，楊花飛雪滿階前。",
            "感時空濺傷春淚，殢酒思流見麴涎。",
            "殘景向人催上老，似推公道不容權。"
        ],
        "title": "暮春書事自和",
        "id": "bed22fdd-95e9-4a43-8c7d-8453933d5f55"
    },
    {
        "author": "韓琦",
        "paragraphs": [
            "芍藥名高致亦難，此觀妖艷滿彫欄。",
            "酒酣誰欲張珠網，金鈿偏宜間寶冠。",
            "露裛更深雲髻重，蝶樓長苦玉樓寒。",
            "鄭詩已取相酬贈，不見諸經載牡丹。"
        ],
        "title": "北第同賞芍藥",
        "id": "67040c41-f399-487c-b27c-6b63be3cd34d"
    },
    {
        "author": "韓琦",
        "paragraphs": [
            "東亭嘗種廣陵花，美艷新增出舊芽。",
            "小魏風標高洛品，大喬流徙得孫家。",
            "丹砂纈妙深難染，白玉冠危瑩絕瑕。",
            "肯與姚黄爲近侍，亦須稱后始無差。"
        ],
        "title": "狎鷗亭同賞牡丹",
        "id": "3f084e58-5a07-4cf5-a920-c16e70d469b6"
    },
    {
        "author": "韓琦",
        "paragraphs": [
            "旱災誠久歷三時，祠禱雖虔似不知。",
            "一夕雲雷施利澤，萬家溝壑復生期。",
            "禾苗立後收多早，天意回來此未遲。",
            "恩被無垠才數刻，盡思人力欲何爲。"
        ],
        "title": "久旱喜雨",
        "id": "933a477b-9139-4576-a769-e63f9f6d6770"
    },
    {
        "author": "韓琦",
        "paragraphs": [
            "四序推遷理亦常，其間天意或難詳。",
            "將令炎暑收殘虐，何使清商預伏藏。",
            "幾日西風來拂袵，昔時中冀盛飛觴。",
            "無辭剩引南燕酌，鹽疊冰峰合坐凉。"
        ],
        "title": "初伏避暑",
        "id": "2a6e23fc-127e-4ba2-8c32-3fa1ae47bf0a"
    },
    {
        "author": "韓琦",
        "paragraphs": [
            "連年河朔失時豐，將漕推能選擢公。",
            "萬慮本期充歲計，一言思欲動宸衷。",
            "知難願易澄清寄，遂請俄司峻極宮。",
            "殿柱有題應不忘，肯容材哲便甘窮。"
        ],
        "title": "寄提舉劉思封",
        "id": "13e4b952-62f5-4a93-8766-0b42fe75cb5f"
    },
    {
        "author": "韓琦",
        "paragraphs": [
            "星潢今夕度仙輈，人世爭爲乞巧樓。",
            "萬室瞻迎皆欲得，一生孤拙未嘗求。",
            "緱山月白遺新曲，漢殿窗明識舊偷。",
            "若道營橋真浪說，如何飛鵲盡髠頭。"
        ],
        "title": "七夕",
        "id": "ce85f493-7e3d-4c49-9710-fbe9d36f7e8f"
    },
    {
        "author": "韓琦",
        "paragraphs": [
            "韓畫顔書世絕珠，鈴齋時足奉驩虞。",
            "跋題應命誠羞澀，不是跳龍卧虎徒。"
        ],
        "title": "次韻答文侍中寄示韓晉公村田歌舞圖顔魯公跋尾仍使題於後",
        "id": "f13e8dd9-65cb-4c20-9809-616a60478dde"
    },
    {
        "author": "韓琦",
        "paragraphs": [
            "七寶成輪上海東，他圓爭與此時同。",
            "須知一夜清光別，爲得三秋正色中。",
            "唐曲聽回雲作駕，鄴園游盛蓋飛鴻。",
            "古人只恨音塵闊，對賞樽樽願一空。"
        ],
        "title": "甲寅中秋對月二首  其一",
        "id": "06230df2-d7c7-4425-9da5-40cdca033979"
    },
    {
        "author": "韓琦",
        "paragraphs": [
            "中秋侵夕啟賓罍，共看長空一鑑開。",
            "四坐雪霜清耳目，萬家崑閬倚樓臺。",
            "波凉桂子從天落，陰極潮頭半海來。",
            "正好抽毫競高唱，當筵人勝仲宣才。"
        ],
        "title": "甲寅中秋對月二首  其二",
        "id": "7611c975-5b4d-4555-961c-b68bca1065c8"
    },
    {
        "author": "韓琦",
        "paragraphs": [
            "鄉居新葺後，歸興邈難招。",
            "老去重離別，秋來添寂寥。",
            "雲橫初送雁，渡淺未成橋。",
            "千里猶思駕，封圻幸不遥。"
        ],
        "title": "提舉陳龍圖遷居邢臺二首  其一",
        "id": "96941863-9237-4cfe-8f71-dffbc4f3da5c"
    },
    {
        "author": "韓琦",
        "paragraphs": [
            "多病襟懷易入憂，那堪驚別復驚秋。",
            "難追劉白樽前樂，尚約松喬世外遊。",
            "花發東籬誰共酌，草荒南浦只生愁。",
            "從茲冷落歡吟地，晝錦榮歸興狎鷗。"
        ],
        "title": "提舉陳龍圖遷居邢臺二首  其二",
        "id": "cff6e963-d579-4e79-9716-d654115a5c73"
    },
    {
        "author": "韓琦",
        "paragraphs": [
            "勉同風俗燕重陽，可惜良辰值歲荒。",
            "南畝流民方塞路，東籬嘉菊漫浮觴。",
            "雖無絃管追遊樂，賴有山川氣象强。",
            "自笑當筵陶靖節，幾時歸去傲羲皇。"
        ],
        "title": "甲寅重九",
        "id": "d9c19e80-9648-4162-9782-0a41e54b0c05"
    },
    {
        "author": "韓琦",
        "paragraphs": [
            "親塋來展祀，郊野未霜嚴。",
            "古道日低削，高山時仰瞻。",
            "寒花雖在目，短穀不加鐮。",
            "多少幽閑趣，吾方事退潛。"
        ],
        "title": "孟冬朔日祀墳二首  其一",
        "id": "cb025223-172d-40ff-9891-9ce783e753a8"
    },
    {
        "author": "韓琦",
        "paragraphs": [
            "首冬齋潔展先塋，極目郊原一望清。",
            "無限人心蘇尺雨，有時天意活蒼生。",
            "遥林蓊鬰霜來晚，荒隴稀踈穗不成。",
            "何術濟民歸未得，媿偷官祿奉粢盛。"
        ],
        "title": "孟冬朔日祀墳二首  其二",
        "id": "ba72f720-d085-4201-8fc6-b6c7d503f420"
    },
    {
        "author": "韓琦",
        "paragraphs": [
            "二塋逢節展松楸，因嘆農疇薦不收。",
            "高穗有時存蜀黍，善耕猶惜賣吳牛。",
            "泉乾幾處閑機磑，雨過誰家用糞樓。",
            "首種漸生還自喜，尚憂難救赤春頭。"
        ],
        "title": "祀墳馬上",
        "id": "e141f2a2-5e6b-47fa-9b29-6aff4634cd81"
    },
    {
        "author": "韓琦",
        "paragraphs": [
            "懷德思人始繪容，不緣斯舉理難窮。",
            "兔園何有安民迹，鷲嶺兼無護法功。",
            "名姓不傳勳閣上，儀形徒入梵祠中。",
            "願更此誤圖公像，公行宜居極樂宮。"
        ],
        "title": "次韻答趙少師以南京永壽禪院主僧崇祐於新鐵鑄佛大殿後建堂寫真於其中",
        "id": "5d38ea59-7a90-41ba-af3b-a7bb5018aa91"
    },
    {
        "author": "韓琦",
        "paragraphs": [
            "琳館優閑祿隱郎，高懷存舊寵吾鄉。",
            "觀梁共且希魚樂，巢閣終應待鳳翔。",
            "囊疏一時驚慄慄，殿楹常記日堂堂。",
            "忠言非久回宸慮，坐見無爲拱舜廊。"
        ],
        "title": "次韻答提舉劉司封見訪",
        "id": "4c2797d7-b03a-4ffa-a8e2-0b9f79911027"
    },
    {
        "author": "韓琦",
        "paragraphs": [
            "輞川誠自好，人各愛吾園。",
            "欲縱家山樂，終縻吏事繁。",
            "鴻飛思避弋，羝觸困羸籓。",
            "幾日歸陶徑，方知踐此言。"
        ],
        "title": "次韻和文潞公題王右丞維輞川圖",
        "id": "31ac43d4-6967-4798-95c8-2fc887a4c822"
    },
    {
        "author": "韓琦",
        "paragraphs": [
            "升平胡可狀，歌舞入樵蘇。",
            "歲美人皆樂，朝和野共娛。",
            "心休無事擾，本固絕顛扶。",
            "我願明時治，長如此畫圖。"
        ],
        "title": "次韻和文潞公題韓晉公村田歌舞圖",
        "id": "995d15d8-0f5b-4ede-8ceb-81ecb2abe24e"
    },
    {
        "author": "韓琦",
        "paragraphs": [
            "病質衰來百事慵，遺榮心欲企高蹤。",
            "疲駑向老知無用，聖德矜愚諒有容。",
            "筋力豈能誇矍鑠，林泉終幸養孱庸。",
            "東籬秋晚黄花盛，陶令思歸興愈濃。"
        ],
        "title": "次韻答提舉王郎中",
        "id": "6084499c-fd2d-491a-a7ce-3f2334e6c619"
    },
    {
        "author": "韓琦",
        "paragraphs": [
            "歲除詩筆復加勤，和寡辭高過郢人。",
            "可念風期千里闊，又看春態一年新。",
            "幾時鄰糴盈倉足，來濟吾民比戶貧。",
            "開道海艘將自押，使車應捨未須巾。"
        ],
        "title": "次韻答提舉王郎中歲除有感",
        "id": "1b81e629-692e-4a8e-aad9-5fcdb5985b5e"
    },
    {
        "author": "韓琦",
        "paragraphs": [
            "仍歲農疇失夏秋，方春尤窘奈饑流。",
            "人無粒食何堪命，天作陰寒亦似愁。",
            "煮葉不遑爲木酪，翳桑惟日徯囊糇。",
            "幾時膏澤充民望，待看來年十倍收。"
        ],
        "title": "閔農",
        "id": "437accde-80be-4f11-9a9e-cf8c5704710e"
    },
    {
        "author": "韓琦",
        "paragraphs": [
            "小車聊假便衰殘，上冢都忘涉路難。",
            "坐卧俏能伸手足，堅完誠可避風寒。",
            "搴帷自不希前躅，憑軾時還遂一觀。",
            "暫得容身終未穩，退歸乘此始爲安。"
        ],
        "title": "假竇侍郎安車元日祀墳",
        "id": "70d543d2-c4ea-4f5b-b2bd-cedb31880a47"
    },
    {
        "author": "韓琦",
        "paragraphs": [
            "新元先隴遂伸虔，荒歲嗟逢眾食艱。",
            "比戶生涯皆墨突，幾家林木似牛山。",
            "三陽已泰春來懶，六幕雖昏雪尚慳。",
            "道殣寖多無力救，據鞍衰叟只慚顔。"
        ],
        "title": "元日祀墳道中",
        "id": "552b46d9-1fdd-49e4-a734-18d32f237ea5"
    },
    {
        "author": "韓琦",
        "paragraphs": [
            "冒寒連驛促征輪，須信相思是故人。",
            "頓似清風袪大暑，何嗟明月隔芳塵。",
            "雪隈簷角依微在，春著花稍次第新。",
            "不把一杯同一笑，此時幽憤興誰伸。"
        ],
        "title": "提舉陳龍圖春寒惠然見訪",
        "id": "900ccce2-9742-4570-81ce-c2ee28a11c77"
    },
    {
        "author": "韓琦",
        "paragraphs": [
            "重喜延松奉宴遊，只期軒從少遲留。",
            "花移上闕看爭發，酒熟宜城可旋篘。",
            "正好一杯同撥悶，信應千古足銷愁。",
            "人生不是無交舊，難得相知到白頭。"
        ],
        "title": "北第會陳龍圖",
        "id": "43f0e39f-8c93-4181-8369-7c9fe35c153e"
    },
    {
        "author": "韓琦",
        "paragraphs": [
            "北第新成戇老庵，日期休此養無堪。",
            "地偏深得幽居興，景野難將俗好參。",
            "戶外鳴泉疑拊石，城頭叢薄當凝嵐。",
            "何須便挹浮邱袂，且奉高賢聽雅談。"
        ],
        "title": "戇老庵會陳龍圖",
        "id": "008886cf-6ec5-4ac0-806c-c9e096092f01"
    },
    {
        "author": "韓琦",
        "paragraphs": [
            "愛客筵當曲水開，肴觴交出任縈回。",
            "歌聲直向梁間住，春色偏從洞裏來。",
            "不繫舟虛誰觸忤，無機鷗近絕驚猜。",
            "休論俛仰爲陳迹，且學山陰祓禊杯。"
        ],
        "title": "浮醴亭會陳龍圖",
        "id": "8b24a290-cd7d-4e4b-8a4e-f51739093d9d"
    },
    {
        "author": "韓琦",
        "paragraphs": [
            "千里相思訪所知，昔人曾有此聞稀。",
            "方欣一見銷萌吝，便忍連章賦式微。",
            "早是衰年多感慨，不堪寒色挫芳菲。",
            "剡溪雪月光如晝，懊惱仙舟興盡歸。"
        ],
        "title": "提舉陳龍圖特垂顧遽促歸軒",
        "id": "f6a0ca85-b8a1-4862-ac74-ddbb5cbcf50d"
    },
    {
        "author": "韓琦",
        "paragraphs": [
            "熙熙春色水溶溶，修禊臨流景倍濃。",
            "物外風光占崑閬，洞中神變走魚龍。",
            "飄花任逐紅塵去，浮醴時看紫府供。",
            "欲學永和當日序，媿無奇筆紹前蹤。"
        ],
        "title": "乙卯巳會醴亭",
        "id": "79522894-60d3-42d7-bcc4-d82c1bf878ed"
    },
    {
        "author": "韓琦",
        "paragraphs": [
            "曲水春閑遂宴嬉，何須元巳始爲宜。",
            "且看真洞杯盤出，豈顧塵寰節序移。",
            "曳尾靈龜來可羨，乘槎仙客去難追。",
            "一觴一詠無絃管，恰似蘭亭列坐時。"
        ],
        "title": "三月五日會浮醴亭",
        "id": "053e3a87-9092-4b72-9594-562378bc1543"
    },
    {
        "author": "韓琦",
        "paragraphs": [
            "鄉守三逢禁火天，每驅旌纛掃松阡。",
            "衰殘豈足酬恩遇，光寵徒知及祖先。",
            "望極西山饒勝氣，樂舒東戶革荒年。",
            "何時歸處墳廬下，不假蘇秦負郭田。"
        ],
        "title": "乙卯寒食祀墳",
        "id": "92de1d44-b0c9-490a-bc60-6e1c1f9cfa53"
    },
    {
        "author": "韓琦",
        "paragraphs": [
            "雖欣膏澤啟豐年，民病猶艱救目前。",
            "闕祀丘墳無解裂，薦饑村落少鞦韆。",
            "雲梳隴麥千行直，粉淡牆花半臉妍。",
            "榆莢漸能供歉腹，何曾拋得買春錢。"
        ],
        "title": "祀墳道中",
        "id": "4619e004-b90b-494d-86ff-26420939c05a"
    },
    {
        "author": "韓琦",
        "paragraphs": [
            "忽極暄融候莫窮，不爲膏澤却爲風。",
            "氣蒸人腹成中熱，塵入花心作病蟲。",
            "欲望好峰迷遠目，正濃韶景失晴空。",
            "飄然終日俄收怒，歸送旌旗撼晚紅。"
        ],
        "title": "祀墳遇風",
        "id": "be20e5fa-0e71-4444-a28e-4157785657e3"
    },
    {
        "author": "韓琦",
        "paragraphs": [
            "正是花王穀雨天，此携尊酒一憑軒。",
            "陽臺幾日徒驚夢，息國經年又不言。",
            "但得留連詞客醉，算難回避蜜蜂喧。",
            "自從標錦輸先手，羞見妖紅作狀元。"
        ],
        "title": "北第同賞牡丹",
        "id": "26625b70-a1f2-4672-b763-2f6b6f34645b"
    },
    {
        "author": "韓琦",
        "paragraphs": [
            "風養花王接舜薰，始知仙圃別藏春。",
            "欣聞東道招來數，得見西京譜外新。",
            "九萼壓叢看易失，萬金邀客日須頻。",
            "羣芳面我應相識，便是宜輕不退人。"
        ],
        "title": "觀王推官園牡丹",
        "id": "d0ec295d-6ab6-4fcf-bc61-332efd764abe"
    },
    {
        "author": "韓琦",
        "paragraphs": [
            "從來三月賞芳妍，開晚今逢首夏天。",
            "料得東君私此老，且留西子久當筵。",
            "柳絲偷學傷春緒，榆莢爭飛買笑錢。",
            "我是至和親植者，雨中相見似潸然。"
        ],
        "title": "乙卯晝錦堂同賞牡丹",
        "id": "0fcd6454-b3ad-48b8-a4c5-a5a045044d4e"
    },
    {
        "author": "韓琦",
        "paragraphs": [
            "楊柳生花不戀枝，紛紛終日亦何依。",
            "聚來庭下爲毬輥，散向空中作雪飛。",
            "閒共落英浮遠水，靜和幽蝶舞斜暉。",
            "見君方惜春難住，忍縱輕狂攪擾歸。"
        ],
        "title": "柳絮",
        "id": "2522dc91-73e9-4d1c-bede-0aa797c84afa"
    },
    {
        "author": "韓琦",
        "paragraphs": [
            "維揚嘉種發清和，灼灼吾園盛孰過。",
            "紅玉鬭成樓突兀，白雲爭簇髻巍峩。",
            "仙容世必推茅嶺，醉豔人誰敵苧蘿。",
            "不是栽培功未至，年年何苦轉枝多。"
        ],
        "title": "乙卯北第同賞芍藥",
        "id": "3dc8b382-2233-45cf-a288-f21681d377f6"
    },
    {
        "author": "韓琦",
        "paragraphs": [
            "廣陵花發信惟夭，已剪還開客重邀。",
            "滿引莫辭金鑿落，盛觀何止玉逍遥。",
            "嬌紅鬧密輕多葉，醉粉欹斜奈軟條。",
            "且縱高吟賞真豔，侍姝羞匿不須招。"
        ],
        "title": "北第再賞芍藥",
        "id": "b53d3140-7d3e-4c0d-b9fd-14ed2707eb18"
    },
    {
        "author": "韓琦",
        "paragraphs": [
            "家園經賞復官園，芍藥多名兩共妍。",
            "醉白堂前淮海豔，狎鷗亭下鳳麟天。",
            "樓粧瑞玉千層密，冠縷真金半尺圓。",
            "不鬭詩豪開酒戶，是將傾國欲輕捐。"
        ],
        "title": "狎鷗亭同賞芍藥",
        "id": "fcdef848-d18d-4ee5-9fda-7e08577558d2"
    },
    {
        "author": "韓琦",
        "paragraphs": [
            "因建新堂慕昔賢，本期歸老此安然。",
            "輕陰竹滿窗間月，倒影蓮開水下天。",
            "自向酒中知有德，更於琴外曉無絃。",
            "霓裳百指非吾事，只學醺酣石上眠。"
        ],
        "title": "初會醉白堂",
        "id": "d3a63c48-45a2-48fa-b4ab-61a708a45343"
    },
    {
        "author": "韓琦",
        "paragraphs": [
            "一紀禆鴻化，千齡從列仙。",
            "至仁高協帝，厚德遠參乾。",
            "驗寡親嘗藥，恩深欲報天。",
            "爲殫臣庶淚，朝雨助潸然。"
        ],
        "title": "章獻明肅皇太后挽辭二首  其一",
        "id": "070dd741-fadd-486d-b84a-6de5e5c6c98a"
    },
    {
        "author": "韓琦",
        "paragraphs": [
            "璿駕方修祀，金波忽墜空。",
            "悲歌傳薤露，祕殿閴椒風。",
            "霧重昏軒曜，雲悽泣舜瞳。",
            "仙輿邈何在，天外蕊珠宮。"
        ],
        "title": "章獻明肅皇太后挽辭二首  其二",
        "id": "ed8af6e0-632b-4b0d-ba7d-41ac9ebe3fe0"
    },
    {
        "author": "韓琦",
        "paragraphs": [
            "外族傳仙系，中閨著德容。",
            "瑞符衣覆玉，懿範史編彤。",
            "天闊雲埋仗，秋高露泣松。",
            "宸心望歸駕，滄海晦三峰。"
        ],
        "title": "章懿皇太后挽辭二首  其一",
        "id": "b7c1b9c7-ce54-4c84-a179-56b2fa25fd51"
    },
    {
        "author": "韓琦",
        "paragraphs": [
            "夢日推祥舊，儀坤講禮新。",
            "帝親無及養，天意此何仁。",
            "宮寢延嵩月，褘褕寓洛塵。",
            "欲知仁主孝，淚血送龍輴。"
        ],
        "title": "章懿皇太后挽辭二首  其二",
        "id": "7d1fc764-e80a-4b1f-832a-2410280bf8c8"
    },
    {
        "author": "韓琦",
        "paragraphs": [
            "椒掖遺芳在，龜臺別信空。",
            "舊恩緣服重，新廟見慈同。",
            "殘月無多夜，餘花一向風。",
            "徽音從此斷，忍顧洛川東。"
        ],
        "title": "章惠皇太后挽辭二首  其一",
        "id": "37bca504-e13e-4656-9e06-0eae69e03dcf"
    },
    {
        "author": "韓琦",
        "paragraphs": [
            "柔順符坤德，興居監女箴。",
            "笥衣裙有練，殿壁带無金。",
            "外族疏恩薄，中宸結愛深。",
            "宮娥齊飲泣，誰副祝延心。"
        ],
        "title": "章惠皇太后挽辭二首  其二",
        "id": "3f852ecd-b6f4-4a77-9e9d-4251957070f6"
    },
    {
        "author": "韓琦",
        "paragraphs": [
            "道久民胥化，幾先慮極深。",
            "勤邦循禹度，傳聖得堯心。",
            "生德齊天地，仁聲振古今。",
            "三山神藥在，滄海信空沉。"
        ],
        "title": "仁宗皇帝揭辭三首  其一",
        "id": "4d750ea2-f597-46a5-a4ac-8f12713e8a48"
    },
    {
        "author": "韓琦",
        "paragraphs": [
            "薄葬定隣邊，民安即舊廛。",
            "大非空六馬，深不錮三泉。",
            "忍逐宮車出，翻隨玉輅旋。",
            "西都無限竹，淚色似湘川。"
        ],
        "title": "仁宗皇帝揭辭三首  其二",
        "id": "e6a52c1d-5373-4dd6-81ad-528ddafaba61"
    },
    {
        "author": "韓琦",
        "paragraphs": [
            "聖治方無事，仙遊遽不還。",
            "心休黄屋外，鄉還白雲間。",
            "笳鼓悽寒月，旌旗卷暮關。",
            "孤臣期得殉，黄鳥願重刪。"
        ],
        "title": "仁宗皇帝揭辭三首  其三",
        "id": "d90e303f-c912-4037-8cff-83a98f8da518"
    },
    {
        "author": "韓琦",
        "paragraphs": [
            "遽委飛乾運，應開出震符。",
            "子方批鳳尾，天已下龍胡。",
            "遏密思堯治，謳歌啟舜圖。",
            "只留勤儉德，千古亙三無。"
        ],
        "title": "英宗皇帝挽辭三首  其一",
        "id": "f5ee3195-c9fb-48e5-84e0-73ebc869d381"
    },
    {
        "author": "韓琦",
        "paragraphs": [
            "此日天無色，輴車下禁宸。",
            "悲風隨去仗，哀淚裛行塵。",
            "一閉皇堂夜，長閒御寢春。",
            "守陵來有幾，蕭索慶寧人。"
        ],
        "title": "英宗皇帝挽辭三首  其二",
        "id": "a1d8c196-f10f-4aa7-ab4f-f0219c1d6dd2"
    },
    {
        "author": "韓琦",
        "paragraphs": [
            "蜃駕雖停洛，飆輿已遡天。",
            "空藏軒劍舄，不敢霸山川。",
            "挽揭秋聲外，旌翻夕照前。",
            "老臣非從死，何路答知憐。"
        ],
        "title": "英宗皇帝挽辭三首  其三",
        "id": "ecf138c5-7e3e-491a-ace7-df6adc5705a1"
    },
    {
        "author": "韓琦",
        "paragraphs": [
            "早退輕高位，孤風振昔賢。",
            "上思終不已，民望日依然。",
            "榮寵三增秩，優游十換年。",
            "請看良史舊，德孰似公全。"
        ],
        "title": "司徒侍中杜公挽辭三首  其一",
        "id": "f4a8e5bf-f7be-43be-9366-b56da4e115d4"
    },
    {
        "author": "韓琦",
        "paragraphs": [
            "直道當年梗，清名萬世師。",
            "身閒心在國，跡退德高時。",
            "警絕新詩雅，飛騰老筆奇。",
            "歸休何所樂，持此造希夷。"
        ],
        "title": "司徒侍中杜公挽辭三首  其二",
        "id": "da222845-8cae-48c0-bbb3-1ae8ad719c3d"
    },
    {
        "author": "韓琦",
        "paragraphs": [
            "哲人何永逝，天理此難忱。",
            "子謹新遺札，家無舊賜金。",
            "可傳清白業，未足太平心。",
            "訃至悲尤動，忘年顧遇深。"
        ],
        "title": "司徒侍中杜公挽辭三首  其三",
        "id": "670072d0-e7b9-4c06-b920-3ffeed32f50a"
    },
    {
        "author": "韓琦",
        "paragraphs": [
            "早冠廉良選，尋專翰墨盟。",
            "上知唯直道，人愛是純誠。",
            "樞極權無撓，台衡論必平。",
            "嗚呼今已矣，天不爲蒼生。"
        ],
        "title": "僕射王公挽辭三首  其一",
        "id": "5ce0688b-d2c6-44d9-a68d-0682b2d347f4"
    },
    {
        "author": "韓琦",
        "paragraphs": [
            "公昔魁多士，予時託後塵。",
            "交因荷心照，義實過天倫。",
            "進始欣連茹，官終愧積薪。",
            "牙絃茲遂絕，不見賞音人。"
        ],
        "title": "僕射王公挽辭三首  其二",
        "id": "b0ff54ab-0f19-4053-aba6-da742c471a76"
    },
    {
        "author": "韓琦",
        "paragraphs": [
            "相府陪高議，於時適共榮。",
            "開懷敘疇昔，協力冀登平。",
            "幾日違言笑，何期隔死生。",
            "寢門長慟後，追愴不勝情。"
        ],
        "title": "僕射王公挽辭三首  其三",
        "id": "633c6f2f-3abe-4a95-9755-8e31e9a0a75c"
    },
    {
        "author": "韓琦",
        "paragraphs": [
            "昔與君遊者，芝蘭永更芳。",
            "高懷澄水月，和氣燠春陽。",
            "陳迹川流遠，嘉名歲景長。",
            "平生歐尹友，嘗歎善人亡。"
        ],
        "title": "張汝士寺丞挽辭二首  其一",
        "id": "b1f532c2-7ee5-46d5-a896-3903da2dda86"
    },
    {
        "author": "韓琦",
        "paragraphs": [
            "滿腹康時業，丁年未一伸。",
            "方從中洛掾，俄掩北邙塵。",
            "有子賢荀里，登科感孟鄰。",
            "新阡伊闕下，長得塞門春。"
        ],
        "title": "張汝士寺丞挽辭二首  其二",
        "id": "5a00f748-f91e-4778-92e9-922e3a6071c6"
    },
    {
        "author": "韓琦",
        "paragraphs": [
            "昔忝中山帥，君時佐郡條。",
            "協心圖治俗，同榜喜爲僚。",
            "方卜門容駟，俄驚坐賦鴞。",
            "新阡思一慟，西蜀奈迢遥。"
        ],
        "title": "江西提點刑獄閻顒郎中挽辭一首",
        "id": "6fa5b67f-94e4-4bb7-b701-a22025a66fc9"
    },
    {
        "author": "韓琦",
        "paragraphs": [
            "公昔求還事，年猶未縱心。",
            "軒裳輕俗累，水月瑩禪襟。",
            "樂任荒三徑，閒時戲一禽。",
            "陶然踰五閏，已矣世同欽。"
        ],
        "title": "致政王子融侍郎挽辭三首  其一",
        "id": "4c156851-f2eb-41a4-8a47-8512e6437827"
    },
    {
        "author": "韓琦",
        "paragraphs": [
            "伯氏勳名永，繇公左右然。",
            "賢碑求帝篆，行錄廣時傳。",
            "餘範光門法，遺文粲史編。",
            "欲知天報厚，五福賜君全。"
        ],
        "title": "致政王子融侍郎挽辭三首  其二",
        "id": "6d6dd759-7906-4798-82c7-13ca0221ffe8"
    },
    {
        "author": "韓琦",
        "paragraphs": [
            "昔貳淄川政，嘗依太守賢。",
            "于門欽世德，阮巷忝親聯。",
            "僕始慙當軸，公方遂引年。",
            "音容俄永隔，抆泣望新阡。"
        ],
        "title": "致政王子融侍郎挽辭三首  其三",
        "id": "d9893b65-23af-4c71-9cc8-e6cd19341902"
    },
    {
        "author": "韓琦",
        "paragraphs": [
            "科等魁髦彥，文章壓縉紳。",
            "大權更將相，優寵極人臣。",
            "還事至一品，享年踰七旬。",
            "請看今與昔，誰可望公鄰。"
        ],
        "title": "太尉侍中宋公挽辭三首  其一",
        "id": "99751988-31da-4fc4-bad9-126326cc3c05"
    },
    {
        "author": "韓琦",
        "paragraphs": [
            "仁皇求治始，公出冠儒英。",
            "仕路知卿相，時名獨弟兄。",
            "兩朝推重德，當世服純誠。",
            "身後傳家者，羣書但滿籝。"
        ],
        "title": "太尉侍中宋公挽辭三首  其二",
        "id": "dc927330-9d0c-49fb-9ebd-5e0044be0bc9"
    },
    {
        "author": "韓琦",
        "paragraphs": [
            "注想尊元老，云亡歎哲人。",
            "恤章隆上衮，哀挽出中宸。",
            "史入經綸迹，文藏造化神。",
            "茄簫陽翟路，行者亦霑巾。"
        ],
        "title": "太尉侍中宋公挽辭三首  其三",
        "id": "e3cdf96f-b55f-422e-a9e1-b8710019c097"
    },
    {
        "author": "韓琦",
        "paragraphs": [
            "對未延宣室，文嘗薦子虛。",
            "書方就綿蕝，奠已致生芻。",
            "故國悲雲棧，英游負石渠。",
            "名儒升用晚，厚愧不先予。"
        ],
        "title": "蘇洵員外挽辭二首  其一",
        "id": "eb418535-534c-4fd5-8d23-9be6f9613e3f"
    },
    {
        "author": "韓琦",
        "paragraphs": [
            "族本西州望，來爲上國光。",
            "文章追典誥，議論極皇王。",
            "美德驚埋玉，環材痛壞梁。",
            "時名誰可嗣，父子盡賢良。"
        ],
        "title": "蘇洵員外挽辭二首  其二",
        "id": "390ffd8c-f058-4289-85d0-a5cf5e0cbdae"
    },
    {
        "author": "韓琦",
        "paragraphs": [
            "韋平傳慶裔，方召起隆名。",
            "塞上天聲遠，帷中廟算精。",
            "眾期調玉鉉，時忽喪金城。",
            "朝野悲何甚，邦家重老成。"
        ],
        "title": "太尉呂公挽辭二首  其一",
        "id": "ec89b9d2-0556-4484-a2e2-faeba0d302a1"
    },
    {
        "author": "韓琦",
        "paragraphs": [
            "要劇更中外，幾微照古今。",
            "嘉謀增國重，和氣入人深。",
            "龍已須雲起，星俄向壘沉。",
            "得名非得壽，天報此難忱。"
        ],
        "title": "太尉呂公挽辭二首  其二",
        "id": "58711ede-9018-4e59-8bf0-9d308aeb2c5f"
    },
    {
        "author": "韓琦",
        "paragraphs": [
            "脫幘吏休後，憑軒風快餘。",
            "瀑泉增瀨急，新葉補林疏。"
        ],
        "title": "早夏  其一",
        "id": "22be9f37-de53-416a-a0c8-07f1822a7458"
    },
    {
        "author": "韓琦",
        "paragraphs": [
            "暑初天未熱，觀閣進輕涼。",
            "果熟愁枝重，荷生覺渚香。"
        ],
        "title": "早夏  其二",
        "id": "c85336c8-a654-4050-8718-416ddb5f2692"
    },
    {
        "author": "韓琦",
        "paragraphs": [
            "十里溪源注北塘，貯成寬碧澹泱泱。",
            "新蒲弱荇參差綠，去鶩來鳧斷續行。",
            "一纜輕波摇鷁舸，滿罾斜日晒魚梁。",
            "使君思拙無清夢，高柳陰成草自長。"
        ],
        "title": "早夏  其三",
        "id": "053ff052-88a9-4107-8c5a-b9ff688811a0"
    },
    {
        "author": "韓琦",
        "paragraphs": [
            "歸老江湖久自盟，睡餘且復對空枰。",
            "重來內閣人誰健，慣蹋天街馬不驚。",
            "已喜劉歆分七略，尚傳韓愈誨諸生。",
            "太平潤色須色等，應許吾兼吏隱名。"
        ],
        "title": "次韻翁監再來館中",
        "id": "09b3d928-7a76-49ed-9e79-87a2aaefd253"
    },
    {
        "author": "韓琦",
        "paragraphs": [
            "獨樹翹寒色，閑雲淡落暉。",
            "新霜黄橘重，久雨翠梧稀。",
            "暝雀鳴還啄，高鳥定更飛。",
            "敝貂猶故在，卒歲免無衣。"
        ],
        "title": "初冬小園寓目",
        "id": "c6764156-f205-41fb-aed7-676ba5e4b16a"
    },
    {
        "author": "韓琦",
        "paragraphs": [
            "治道剛明老始閑，禮義曾著一朝冠。",
            "觀農省歲知民瘼，退寇安邦建夏桓。",
            "法駕六龍親善御，吟遊五老薄時寒。",
            "清名邁古今人慕，稷契餘風後學看。"
        ],
        "title": "睢陽五老圖",
        "id": "60b26112-c96b-48f9-b8ec-95d4800a28ac"
    },
    {
        "author": "韓琦",
        "paragraphs": [
            "殷勤洗灌加培植，莫遣狂枝亂出牆。",
            "種竹。"
        ],
        "title": "句",
        "id": "78655513-b215-4f88-9395-9a655e608e00"
    },
    {
        "author": "趙抃",
        "paragraphs": [
            "李唐韓吏部，矯矯文宗師。",
            "立言作諸箴，勵世亦自規。",
            "游箴警惰廢，事業終光輝。",
            "言箴慎囁囁，張口觸禍機。",
            "行箴死所守，於義無乖違。",
            "好惡不悖理，戒或私是非。",
            "知名懼浮實，動主嫌怨隨。",
            "五者日踐履，要以君子歸。",
            "與可知道粹，期至嚴奧窺。",
            "誦已記所志，礲石鎸其辭。",
            "俾之揭堂上，使後亦忽隳。",
            "夫人貴且富，非得强自爲。",
            "入賢去不肖，在己不在時。",
            "希韓亦韓徒，中道無已而。"
        ],
        "title": "題邛州文同判官五箴堂",
        "id": "ff045497-8c84-429d-9aba-95bdcfd66afb"
    },
    {
        "author": "趙抃",
        "paragraphs": [
            "吾觀樊生者，氣燄凌雲霄。",
            "逢人肆議論，芬馥蘭與椒。",
            "去年應秋詔，入貢天子朝。",
            "南宮擯不收，歸迹如蓬飄。",
            "長途病憔悴，舊里門蕭條。",
            "今時賤未用，無計逃誚嘲。",
            "昨日升吾堂，出詩振瓊瑶。",
            "自云世儒學，其胄來遥遥。",
            "異哉先冢上，有木名百僚。",
            "一根初兩幹，幹木仍駢交。",
            "茂育三十稔，曷爲風霜凋。",
            "材奇固得地，抱合勢已喬。",
            "連理古所瑞，於義尤昭昭。",
            "奚哉私門中，福壽不可邀。",
            "善祥既失效，嘆惋成長謠。",
            "吾言異於是，矧世逢虞堯。",
            "力爲君子儒，進道忽使消。",
            "積德慶厥後，斯木誠非妖。"
        ],
        "title": "次韻樊祖安秀才連理木",
        "id": "27f9c051-c32d-4373-8dc4-baafb212ab7d"
    },
    {
        "author": "趙抃",
        "paragraphs": [
            "志士博古今，名賢口誦聖。",
            "通則施所有，致君翼時政。",
            "窮斯處巖穴，信道宗天命。",
            "富貴貧賤耶，烏與一息競。",
            "先生抱蜀奇，不爲席珍聘。",
            "學易到深處，研幾劇精靜。",
            "書屋數百椽，寒松夾幽徑。",
            "竹森瀟灑觀，泉逗潺湲聽。",
            "小人多謗訾，先生自吟詠。",
            "其徒識所歸，歸雅不歸鄭。",
            "今時自薄惡，先生自醇正。",
            "其徒知所入，入賢不入佞。",
            "憂弊以文捄，敵邪以道勝。",
            "先生終其爲，彼俗徒詬病。"
        ],
        "title": "張景通先生書堂",
        "id": "a0662870-bd2d-40a3-9319-ef572c032ee1"
    },
    {
        "author": "趙抃",
        "paragraphs": [
            "我嘗輕歸轅，一息快心目。",
            "亭橋跨幽澗，廡砌森怪竹。",
            "榜句多老詞，襟風不韻俗。",
            "開卷味加永，照泉清可掬。",
            "先秋固爽塏，大夏失煩燠。",
            "樂哉於道外，視此樂豈足。"
        ],
        "title": "過胡元賓林亭",
        "id": "79e2a21d-e0dd-4ed6-9993-c7f2b955e45f"
    },
    {
        "author": "趙抃",
        "paragraphs": [
            "有客冬還吳，孤舟暮停潁。",
            "山收亂雲彩，天放新蟾影。",
            "呼童掛簾起，對此清夜景。",
            "橫琴弄流水，醉耳誰其醒。"
        ],
        "title": "和范御史十一月三日見月",
        "id": "c8372001-39e0-4c4c-8ae3-e1d53f6872f7"
    },
    {
        "author": "趙抃",
        "paragraphs": [
            "朝離石澗寺，暮泊香山夾。",
            "揚帆復順流，快若兩翼插。",
            "濠洲舊風物，愚昔此承乏。",
            "重上莊生臺，如夢覺一霎。"
        ],
        "title": "過濠州呈前人",
        "id": "20067872-e566-49bb-abbe-a38f3e4dbe31"
    },
    {
        "author": "趙抃",
        "paragraphs": [
            "羣峯鬰然起，惟此山獨孤。",
            "筑臺山之巔，鬰孤名以呼。",
            "窮江足樓閣，危壓斗牛墟。",
            "直登四臨瞰，眾勢不可踰。",
            "贛川繚左右，庾嶺前崎嶇。",
            "望闕峙其後，北向日月都。",
            "人家雜烟水，原野周城郛。",
            "烜潤或晴雨，明晦或曉晡。",
            "春榮夏物茂，秋肅冬林枯。",
            "氣象日千變，一一如畫圖。",
            "比予去諫舍，乞此養慵愚。",
            "事訛得以正，俗瘵得以蘇。",
            "歲豐盜攘息，獄命寃繫無。",
            "熙然與民共，所喜朋僚俱。",
            "中淡有琴詠，外喧有歌歈。",
            "樽罍有美酒，盤餐有嘉魚。",
            "優游一臺上，四序不暫辜。",
            "乃知爲郡樂，況復今唐虞。"
        ],
        "title": "鬰孤臺",
        "id": "9d93c243-e4ee-4443-b310-c8288e26d007"
    },
    {
        "author": "趙抃",
        "paragraphs": [
            "吾聞上下泉，終與江海會。",
            "高哉廬阜間，出處濂溪派。",
            "清深遠城市，潔浄去塵埃。",
            "毫髮難遁形，鬼神縮妖怪。",
            "對臨開軒窗，勝絕甚圖繪。",
            "固無風波虞，但覺耳目快。",
            "琴樽日左右，一堂不爲泰。",
            "經史日枕藉，一室不爲隘。",
            "有蓴足以羹，有魚足以鱠。",
            "飲啜其樂真，靜正於俗邁。",
            "主人心淵然，澄徹一內外。",
            "本源孕清德，游詠吐嘉話。",
            "何當結良朋，講習取諸兌。"
        ],
        "title": "題周敦頤濂溪書堂",
        "id": "f13e6cf8-737a-42e8-9ab7-0db8a87ac749"
    },
    {
        "author": "趙抃",
        "paragraphs": [
            "自顧愚無堪，老大何所用。",
            "得郡江湖來，一意雲泉縱。",
            "驚此西南身，連夕東北夢。",
            "乃知故人念，許與明月共。",
            "荆書一紙賢，季諾千金重。",
            "寄我瓊瑶篇，使得長諷誦。",
            "寒松有唳鶴，高梧有鳴鳳。",
            "何日謝知音，爲鼓商絃弄。"
        ],
        "title": "寄酬蔡州王陶正言",
        "id": "ba73fe56-5a63-4668-911a-1993461ccf00"
    },
    {
        "author": "趙抃",
        "paragraphs": [
            "執己剛玉性，誰得同趣向。",
            "涕唾無所藉，歸居宅深曠。",
            "左右山林間，巑岏立屏障。",
            "坐期清風來，未許酷日晃。",
            "高棚立西軒，密葉覆其上。",
            "益爲晚宇廕，詎隔霞空望。",
            "聖書樂名教，俗事絕塵鞅。",
            "恬然寵辱驚，足矣庭闈養。",
            "下榻遲佳朋，盈樽倒新釀。",
            "藥劑矜有靈，神明助無恙。",
            "賢豪重出處，詞句大奔放。",
            "謂愚可與道，緘遺俾酬倡。",
            "忽如窮窘人，護發金玉藏。",
            "收儲篋笥光，孰顧貪惏謗。"
        ],
        "title": "次韻江鉞都官凉軒",
        "id": "fb3b6aa2-1664-4812-8103-e31ce42e5f92"
    },
    {
        "author": "趙抃",
        "paragraphs": [
            "武陽夏侯氏，參立鼎峙足。",
            "秉鈞相三朝，仗鉞帥全蜀。",
            "茅土當時榮，照煥人耳目。",
            "事業申意氣，遺像儼壁屋。"
        ],
        "title": "題三輔院",
        "id": "95763c00-aa5f-46a2-9fae-59db5131be98"
    },
    {
        "author": "趙抃",
        "paragraphs": [
            "盤龍得山名，寺占山之下。",
            "老師草庵居，後嗣廣精舍。",
            "禪流日益盛，寂照騰詩價。",
            "我來誨其徒，競以相誇詫。",
            "少林的的意，一語獨無暇。",
            "默然坐明窗，孤蟾徹清夜。",
            "遲曉登終南，行行與誰話。"
        ],
        "title": "游南山宿盤龍寺",
        "id": "a7ea670c-9926-420b-b6e0-81e527421ea7"
    },
    {
        "author": "趙抃",
        "paragraphs": [
            "劍州古要害，重門搤開闔。",
            "隄防兩川地，喉吭此呀呷。",
            "在昔禦狂寇，如朽施巨拉。",
            "時平付良守，一與公論合。",
            "政成治東圃，於焉解賓榻。",
            "予方錦官去，邀我置壺榼。",
            "縱步車馬休，舉目蒼翠匝。",
            "攄懷談笑喧，傾車潺湲雜。",
            "不春亦芳菲，匪風自蕭颯。",
            "主賓飲興豪，量海川酒納。",
            "貳車臺中舊，題詩謂予盍。",
            "默默極佳處，茲俗何以答。"
        ],
        "title": "留題劍門東園",
        "id": "523df8f3-345f-492b-aa9c-af6bae12fcfe"
    },
    {
        "author": "趙抃",
        "paragraphs": [
            "少時所學苦，食蘗日自强。",
            "壯歲從宦清，飲冰中剛腸。",
            "陽安百里地，邈在天一方。",
            "惠政不鞭朴，斯民樂耕桑。",
            "念予昨守贛，與兄會家鄉。",
            "兄今歲已滿，余遽提蜀疆。",
            "一朝此邂逅，五載忘參商。",
            "且勿語離索，易老驚鬢霜。",
            "且勿較通塞，放懷把酒觴。",
            "上方聖政新，求賢坐明堂。",
            "兄道足施設，兄志彌頡頏。",
            "喜予外祖門，從此生輝光。"
        ],
        "title": "贈陽安徐邁表兄屯田",
        "id": "c55ee0f8-7f77-4fd3-af33-1bd92e88f186"
    },
    {
        "author": "趙抃",
        "paragraphs": [
            "余家有故園，園中可圖錄。",
            "天然一派根，一根生兩竹。",
            "一長復一短，比之如手足。",
            "長者似乃兄，短者弟相逐。",
            "我見人弟兄，少有相和睦。",
            "竹分長幼情，人豈無尊宿。",
            "將竹比人心，人殆類禽畜。",
            "常記五六歲，不見還呼哭。",
            "及至長大時，妻孥相親族。",
            "咫尺不相見，相踈何太速。",
            "不顧父母生，同胞又同腹。",
            "旦夕慕歌歡，幾能思骨肉。",
            "枉具人鬚眉，而食天五穀。",
            "靜思若斯人，爭及園中竹。"
        ],
        "title": "雙竹",
        "id": "6f255c1c-94c8-47b0-b7cc-a1dc0c411815"
    },
    {
        "author": "趙抃",
        "paragraphs": [
            "皇祐二年秋九月，九日龍門遇佳節。",
            "新都大夫孫隱之，報政優游共民悅。",
            "升山高會賓主俱，滿頭黄菊泛茱萸。",
            "遥開醉眼極千里，身高氣爽胸懷舒。",
            "逢時感物以次發，詩成落落傾璣珠。",
            "初言府政好太守，化行歲稔民力蘇。",
            "喜聲協氣遨以狂，稚子負老老者扶。",
            "又言登臨風景異，澄川秀野如披圖。",
            "殊方真賞到奇處，未來空只誇江湖。",
            "得之獨善不在己，遠遣遺我開煩紆。",
            "嗟我江原亦民長，周遭百里平如掌。",
            "簿書役役甚囚拘，聞有岷峨無計上。",
            "及聞治邑茲山奇，脚力不到神魄馳。",
            "誰知我亦好山者，篋中時復觀君詩。"
        ],
        "title": "次韻孫直言九日登龍門山",
        "id": "2a806beb-3e08-48d6-a394-55499818fc20"
    },
    {
        "author": "趙抃",
        "paragraphs": [
            "吾鄉伯堅真丈夫，氣剛色强言詞疎。",
            "胸中一物不使有，日儲月斂唯詩書。",
            "布裘落魄韋带緩，權門不肯低眉趨。",
            "朋游累百誰爾汝，人皆不與爭揶揄。",
            "掩關啜菽苦意氣，糞壤玉璧泥沙珠。",
            "宣慈中山我孤處，昨日走介貽我書。",
            "書云詔下籲俊乂，父兄命頴之京都。",
            "古人求養志擇祿，今而豈得逃馳驅。",
            "肩書手劍出門去，嚌咨肯復兒女如。",
            "我聞此語涕交下，人皆欲養繄我無。",
            "羨子之爲與道合，勸子亟往無踟躕。",
            "明年得志拜堂上，豈非人子榮親歟。"
        ],
        "title": "送周穎之京師",
        "id": "b6aebe5c-9577-4c26-86f4-9f623cf83ac0"
    },
    {
        "author": "趙抃",
        "paragraphs": [
            "老君作經五千言，勤行大笑亡與存。",
            "先生有詩七百首，詔書三度來天門。",
            "年登八十齒髮壯，骨輕步武如雲奔。",
            "一琴一樽一爐藥，人間日月從朝昏。"
        ],
        "title": "贈沖妙李先生",
        "id": "3677ef73-1e73-411d-8419-4081dfcff331"
    },
    {
        "author": "趙抃",
        "paragraphs": [
            "方予讞獄唐安歸，火雲熾日交炎威。",
            "爐烘炭赫幾千里，百鳥不能凌空飛。",
            "塵埃簿牒几前滿，膚汗如雨淋漓揮。",
            "俗官冗狀紛未省，胸腹堙鬰氣力微。",
            "蟾宮有客桂新折，忽遣詩筒慰慵拙。",
            "詞佳句好吟未窮，一坐涼飚奪炎熱。"
        ],
        "title": "酬張唐英",
        "id": "46f26478-9ea8-426c-b368-29b144f187c8"
    },
    {
        "author": "趙抃",
        "paragraphs": [
            "我趨仕途三十春，矹矹求友難其人。",
            "相逢探取百一二，變幾不泯磨功名。",
            "或言同途行異徑，或始卓犖終因循。",
            "或臨利害失趨向，或走勢利遺賤貧。",
            "或面盱睢背忌刻，或口仁義心頑嚚。",
            "或名公卿節屠隸，或實盜跖文孟荀。",
            "澄川倏忽起波浪，平地咫尺生嶙峋。",
            "薰蕕蘭芷逐蕭艾，玷纇瓊玖俄砆珉。",
            "茲事自古慎所與，傾蓋如舊白頭新。",
            "仲尼評友戒損益，故嘗佩服書諸紳。",
            "履中蹈道敢不勉，至愚所恃生逢辰。",
            "朝廷基扃要扶助，天子堯舜聖且仁。",
            "焦勞汲汲納讜議，風憲思得御史真。",
            "翰林鉅公不識面，誤以愚者名上陳。",
            "至和改元秋九月，詔書曉落長淮濱。",
            "孤貧自省預臺選，無意顧藉家與身。",
            "直期賢用不肖斥，忠邪路判如越秦。",
            "頻章累疏辨得失，上前往往嬰龍鱗。",
            "時吾貫之日聯句，玉樹欲使蒹葭親。",
            "爲憐出處共本末，未始氣味殊甘辛。",
            "忠言鯁議不我間，開誠待我逾天倫。",
            "螭頭連登拜白簡，豸角對拱朝紫宸。",
            "雕盤隼擊雪霜凜，豺狼奔北窮狐㕙。",
            "九重上報不惜死，豈復讒口防狺狺。",
            "避嫌歲滿體當去，柬南亟請辭天闉。",
            "俞音分得郡印綬，毗陵地與桐廬隣。",
            "潁清淮淥榜舟過，橘黄酒白鱸魚珍。",
            "兒童共遊競嗟賞，閭里故老相歡欣。",
            "皇恩過家許上冢，我輩榮華事欲均。",
            "得公長篇三四讀，正似觀海無涯津。",
            "測量不可何以報，贈公歲久如松筠。"
        ],
        "title": "和范御史見贈",
        "id": "c11d7d2d-107b-4c08-84c3-b7cdd026b156"
    },
    {
        "author": "趙抃",
        "paragraphs": [
            "濠州抵泗里數百，長淮波平曉如席。",
            "鳴鼙解纜楊柳堤，畫船中有東吳客。",
            "君恩得請許歸去，聊治里閭去咫尺。",
            "歲窮天遠心欲飛，念之汲汲事行役。",
            "豁如天意適我願，號令西北起風伯。",
            "初時淅淅以鼓動，布帆尚留十幅窄。",
            "孤檣得勢安以平，中流激箭巨浪劈。",
            "篙橫櫓閣力不用，疾若摯隼增羽翮。",
            "瞥然兩岸瞬霎過，木葉馳黄山走碧。",
            "拏舟月餘今日快，一樽自歌兩手拍。",
            "樽中酒空不自歌，順風好景如之何。",
            "毗陵太守同此樂，爲言無惜新詩多。"
        ],
        "title": "順風呈前人",
        "id": "1900848c-eb7e-46ec-89a0-64d7d94708db"
    },
    {
        "author": "趙抃",
        "paragraphs": [
            "江南歷盡佳山水，獨贛潺潺三百里。",
            "移舟夜泊惶恐灘，畫角烏烏曉風起。",
            "棲鷗宿鷺四散飛，夢魂驚入漁樵耳。",
            "三通迤邐東方明，又是篙工造行矣。",
            "橫波利石千萬層，板繩縛纍如山登。",
            "夷途終致險且升，自顧忠信平生憑。"
        ],
        "title": "入贛聞曉角有作",
        "id": "4a4ee347-a864-4b9e-8223-e43580b718fc"
    },
    {
        "author": "趙抃",
        "paragraphs": [
            "我憶去年仲冬月，夜醉離尊曉船發。",
            "鼕鼕畫鼓上窮江，章貢川源接南粵。",
            "虔州之民十萬家，下車公議亂如麻。",
            "去除煩苛養疲瘵，令嚴訟簡俗亦嘉。",
            "農事屢登稻粱積，獄犴空虛寇衰息。",
            "遠陬安堵幸實天，闕然自愧予何力。",
            "邇來被旨還神京，乘秋擊棹烟波行。",
            "夷猶入境奚所喜，故人樂土絃歌聲。"
        ],
        "title": "將至太和寄蔡仲偃太博",
        "id": "00a02239-11da-4869-bd11-9422377a0fad"
    },
    {
        "author": "趙抃",
        "paragraphs": [
            "閬州之景天下奇，嘗見老杜城南詩。",
            "嘉陵江湍清且潔，錦屏山疊雄復巇。",
            "醉翁生鐘大峩秀，收拾氣象爲文詞。",
            "自從屏星副郡治，訟平事簡奚設施。",
            "幽潛穹大極所有，搜羅詠賦一不遺。",
            "州僚俊集嘉酬和，海濤洶湧洪波隨。",
            "顧余不鄙可語者，聯編累軸緘以貽。",
            "寸珠盈掬破冥晦，尺璧入手無瑕疵。",
            "窮搜囊篋暴侈富，開窺秘嗇心驚嬉。",
            "竟微一毫報佳況，臨紙復輟慚久之。"
        ],
        "title": "答閬州通判吳師孟職方",
        "id": "bb040c21-e22e-40cc-8c87-22ddd07c5316"
    },
    {
        "author": "趙抃",
        "paragraphs": [
            "君愛仙源厭塵俗，高樓對起欄干曲。",
            "朝霞灼灼浮晴暉，二十四峯照羣玉。",
            "樓下長江烟水綠，樓前有瀨歸艎促。",
            "主人借問何時還，回首崢嶸看不足。"
        ],
        "tags": [
            "长江"
        ],
        "title": "訪何若谷",
        "id": "f268ac35-fed3-4b5a-b231-be0ea39483fc"
    },
    {
        "author": "趙抃",
        "paragraphs": [
            "我昔所寶真雷琴，絃絲軫玉徽黄金。",
            "晝橫膝上夕抱寢，平生與我爲知音。",
            "一朝如扇逢秋捨，而今只有無絃者。",
            "無情曲調無情聞，浩浩之中都奏雅。",
            "我默彈兮師寂聽，清風之前明月下。",
            "子期有耳何處聽，自笑家風太瀟灑。"
        ],
        "title": "次韻僧重喜聞琴歌",
        "id": "b320b82a-3579-4075-aa63-d4bc258327c9"
    },
    {
        "author": "趙抃",
        "paragraphs": [
            "子房身乞辭大用，赤松伴遊世所重。",
            "高遠誰親弋外鴻，尊榮肯羨池中鳳。",
            "至今仙迹存金華，我來一日登三洞。",
            "回顧却笑長安人，辛苦登天憑鶴控。"
        ],
        "title": "遊金華洞",
        "id": "8c01dc54-c4c0-44bb-8e90-1131b2e0746b"
    },
    {
        "author": "趙抃",
        "paragraphs": [
            "唐臺壓郡東北陲，勢旋力轉奔而馳。",
            "偉哉造物誰其尸，一山中起高峩巍。",
            "羣峯環輔拱以立，背面肘腋相倚毗。",
            "怪石差差少媚色，長松落落無邪姿。",
            "巖隈有路數百仞，直登不悔形神疲。",
            "中間軒豁浮圖舍，棟宇綵錯金璧輝。",
            "寒泉一畝清可鑑，優游鱣鮪揚鱗鬐。",
            "猿閒鳥暇兩呼笑，老僧矍鑠趨且嬉。",
            "天風烈烈骨毛竦，更云六月無炎曦。",
            "攀緣絕頂下四顧，溪山百里如掌窺。",
            "我思宜有隱君子，放心不與時安危。",
            "巢由之行已高世，白雲卧此逃堯媯。"
        ],
        "title": "題衢州唐臺山",
        "id": "589e686d-4a23-4e80-b4ad-d2557646ecd2"
    },
    {
        "author": "趙抃",
        "paragraphs": [
            "喜君出使東川行，臘寒擁雪辭神京。",
            "平生忠力晚愈固，萬山叱馭險亦平。",
            "青泥嶺惡白晝上，更逢落雪百尺盈。",
            "盤高折下寸寸進，馬蹄硉矹人膽驚。",
            "君懷初不阻艱險，却念疆土連錦城。",
            "謂予嘗有一日雅，豪吟縱筆高泉傾。",
            "三章落落字字好，開緘與雪爭瑶瓊。",
            "置郵亟來發以誦，齒牙冷切胸懷清。",
            "豈徒感服爲文字，所得風義推誠明。",
            "今君東轅我西守，去此止有數日程。",
            "兩川春物正爛漫，何時文酒親講評。"
        ],
        "title": "寄酬梓路運使趙諴度支",
        "id": "0ccafddd-7a69-499c-980b-f7217d2ffc22"
    },
    {
        "author": "趙抃",
        "paragraphs": [
            "問答眾口徒紛紛，爭入菩薩不二門。",
            "金毛獅子不敢吼，不嘿不見維摩尊。",
            "維摩之尊無異相，潞州傳出毗耶像。",
            "相公村與知非子，掛向壁間看榜樣。"
        ],
        "title": "謝曾魯公惠維摩居士真",
        "id": "bf712c15-9dcd-4205-8b37-2dc5c430ac78"
    },
    {
        "author": "趙抃",
        "paragraphs": [
            "薄袂欹雲散，輕盤舞袖低。",
            "簾疎蕩樓閣，塵暗逐輪蹄。",
            "絮亂垂楊道，香流種藥畦。",
            "春窗惱春思，一枕杜鵑啼。"
        ],
        "title": "暖風",
        "id": "d549edf7-7fb8-4830-af08-da8dd66889b3"
    },
    {
        "author": "趙抃",
        "paragraphs": [
            "翠密馴文雉，叢深隱畫輪。",
            "離披金谷曉，寂寞茂陵春。",
            "古渡班荆客，長堤走馬人。",
            "芊芊似袍綠，一雨一番新。"
        ],
        "title": "芳草",
        "id": "cfd4b75f-fcba-4cfd-8c69-cbb00b5a1f7e"
    },
    {
        "author": "趙抃",
        "paragraphs": [
            "城郭青烟散，郊園彩日長。",
            "鬭雞紅錦翅，游騎紫絲韁。",
            "有蝶俱含粉，無人不惜芳。",
            "儘拚花下飲，歸去醉成鄉。"
        ],
        "title": "寒食郊園即事",
        "id": "acba4ff5-3322-459c-94cb-062812748451"
    },
    {
        "author": "趙抃",
        "paragraphs": [
            "響亂書窗外，人驚夢枕中。",
            "江城啼曉月，澤國愬春風。",
            "柳道盤飱綠，桃園躞蹀紅。",
            "年年來此地，留恨任西東。"
        ],
        "title": "杜鵑",
        "id": "9fb4c57b-6852-46ad-a67d-ec7b7fa77d81"
    },
    {
        "author": "趙抃",
        "paragraphs": [
            "幽花連徑發，驚鳥避人啼。",
            "雨過晴虹上，風清走馬嘶。",
            "灘平魚艇穩，村小酒旗低。",
            "誰及山翁樂，號呶醉似泥。"
        ],
        "title": "溪山晚目",
        "id": "f9fc478b-44f6-4c88-9645-8f2043a31373"
    },
    {
        "author": "趙抃",
        "paragraphs": [
            "午寢忘譏刺，閒居杜送迎。",
            "雨泥雙燕下，烟垅一犁耕。",
            "座入山光迥，門連野色平。",
            "吟餘仍兀坐，誰與戰楸枰。"
        ],
        "title": "村居",
        "id": "8727cd17-9795-438e-a28a-dce0c58de201"
    },
    {
        "author": "趙抃",
        "paragraphs": [
            "日華烘玉甃，烟縷亙雕甍。",
            "棗熟房櫳暝，花妍院落明。",
            "醉輕春有味，夢短晝無情。",
            "欲識愔愔意，回文織已成。"
        ],
        "title": "曲館",
        "id": "9a32025f-779a-4489-879c-0ead79ea9b8d"
    },
    {
        "author": "趙抃",
        "paragraphs": [
            "墜果春三徑，蒸雲晚一軒。",
            "廊腰回戰蟻，山腹合啼猿。",
            "泉淡禽窺影，苔深屐印痕。",
            "自慚名利者，聊免世紛喧。"
        ],
        "title": "題九仙寺",
        "id": "34e5ddbb-0d04-4967-a1cf-bc953ac6f5ca"
    },
    {
        "author": "趙抃",
        "paragraphs": [
            "學佛之徒眾，難能是向文。",
            "唯師獨奇尚，於我故慇懃。",
            "詩遇知音誦，琴防俗子聞。",
            "虛亭對明月，長許到宵分。"
        ],
        "title": "贈吉安院主",
        "id": "be013fe1-5c7a-4e14-97fa-263e5f4e8d03"
    },
    {
        "author": "趙抃",
        "paragraphs": [
            "裝懷成倥傯，從事愧風流。",
            "且榷征門利，甘同倚市羞。",
            "摇心隨使旆，極目望仙舟。",
            "青玉靈壇遠，終朝接上遊。"
        ],
        "title": "先與祠嶽續以權市征弗克往呈通判沈侯",
        "id": "0176474d-69df-4e7d-b386-efbf98bebef5"
    },
    {
        "author": "趙抃",
        "paragraphs": [
            "舉目皆仙迹，齋心遠俗流。",
            "江山入詩助，蘋藻爲神羞。",
            "去矣登危嶠，歸仍泛穩舟。",
            "何勞嘆蕭索，無惜話真遊。"
        ],
        "title": "沈侯見和再次前韻",
        "id": "d402f98c-228b-43c9-a6e8-b5cf8f5a5002"
    },
    {
        "author": "趙抃",
        "paragraphs": [
            "席上歌驪闋，風前嘶馬驕。",
            "怱怱傾桂醑，一一上蘭橈。",
            "破浪欣無恙，依蓮愧不憀。",
            "踟躕重回首，雲翼自扶摇。"
        ],
        "title": "和沈侯敘別往祠嶽",
        "id": "adceb477-10d3-48da-a092-23085926ae83"
    },
    {
        "author": "趙抃",
        "paragraphs": [
            "沿牒非吾土，逢春憶故園。",
            "于今佐犀帳，經歲別鴒原。",
            "訟簡仍開卷，時平且屬鞬。",
            "江鄉去千里，凝睇一銷魂。"
        ],
        "title": "言懷寄三兄",
        "id": "a4afefab-5e1a-4d16-b676-f763c8c97782"
    },
    {
        "author": "趙抃",
        "paragraphs": [
            "擊汰泛輕艎，離懷莫共傷。",
            "去投方朔牘，歸曳老萊裳。",
            "在昔名尤重，于今道已光。",
            "此行有新集，一一錦裁囊。"
        ],
        "title": "送石秘校",
        "id": "81997455-f3eb-4c90-aca5-190f11343474"
    },
    {
        "author": "趙抃",
        "paragraphs": [
            "澄江抵練長，極目路蒼茫。",
            "烟芷差差綠，風荷柄柄香。",
            "西流終古恨，南浦鎮時忙。",
            "擬待傳辭意，離人在楚鄉。"
        ],
        "title": "和何節判觀水",
        "id": "45761f1e-422e-4b9c-9f21-92ea9a3659dc"
    },
    {
        "author": "趙抃",
        "paragraphs": [
            "只應登雪嶠，疑是有丹梯。",
            "雨後千山秀，風前一笛嘶。",
            "平時空執弭，樂土不鳴鼙。",
            "目斷依蓮客，君東我自西。"
        ],
        "title": "和蔡黄裳節推外邑見貽二首  其一",
        "id": "6ba8bf36-79c1-4c56-adcb-06ceec6067fe"
    },
    {
        "author": "趙抃",
        "paragraphs": [
            "冉冉成輕別，遲遲想倦遊。",
            "去應寬蕙带，行亦佩吳鈎。",
            "訪隱逢三徑，尋真認十洲。",
            "有人頻倚望，何日人刀頭。"
        ],
        "title": "和蔡黄裳節推外邑見貽二首  其二",
        "id": "110960aa-80d5-4090-a31d-078ce0ceb8d8"
    },
    {
        "author": "趙抃",
        "paragraphs": [
            "棣萼遥南國，蘇萱種北堂。",
            "雪音何處斷，風翼自回翔。",
            "送目吳天闊，傳辭楚水長。",
            "通宵識歸路，惟夢到吾鄉。"
        ],
        "title": "和三兄見寄",
        "id": "efc01152-8adb-4af7-899a-67e8181a6a6a"
    },
    {
        "author": "趙抃",
        "paragraphs": [
            "我愛白司馬，有言來謁祠。",
            "才名千古照，忠義一生奇。",
            "諫切寧思祿，讒行却罪詩。",
            "如何江上客，惟道琵琶詞。"
        ],
        "title": "江上白樂天祠",
        "id": "f8d95bc7-1fa7-4dcd-b368-3cf4e3d29345"
    },
    {
        "author": "趙抃",
        "paragraphs": [
            "有虎競磨牙，逢人事攫拏。",
            "夜聲聞別塢，曉跡印平沙。",
            "迫路奔驚犬，藏林噪亂鴉。",
            "過舟無可奈，極目是蒹葭。"
        ],
        "title": "有虎",
        "id": "b81fdc29-570a-4590-a3f7-90686ff91e37"
    },
    {
        "author": "趙抃",
        "paragraphs": [
            "生涯罾一架，深浦勢并兼。",
            "張目因知密，游鱗不漏纖。",
            "急收防力跳，輕語怕驚潛。",
            "持去全家樂，盈盤鱠縷甜。"
        ],
        "title": "罾魚",
        "id": "a9b701da-ec22-4960-901a-42d071096297"
    },
    {
        "author": "趙抃",
        "paragraphs": [
            "早是窮冬逼，那堪客思兼。",
            "事嗟流水遠，年愧入春添。",
            "與雪幸同操，驚霜忽到髯。",
            "晚舟前浦泊，何處有青帘。"
        ],
        "title": "歲暮感懷",
        "id": "38baedad-8a01-429c-a771-74f554df8f16"
    },
    {
        "author": "趙抃",
        "paragraphs": [
            "今我歲將暮，過橈鸚鵡洲。",
            "憶君人少與，買舍瀫江頭。",
            "客路書多絕，吾鄉夢半遊。",
            "明年誰到蜀，能寄好書不。"
        ],
        "title": "寄任大中秀才",
        "id": "8ef053a9-795a-4d2f-a8a8-e7b7529e2e7c"
    },
    {
        "author": "趙抃",
        "paragraphs": [
            "向晚立汀沙，人閒目更賒。",
            "林踈僧屋露，風轉客帆斜。",
            "幽白孤飛鳥，橫紅數抹霞。",
            "漁翁偶相問，憐我宦天涯。"
        ],
        "title": "向晚",
        "id": "32847267-2a48-4722-859c-ff71159bcf04"
    },
    {
        "author": "趙抃",
        "paragraphs": [
            "鄭重流芳信，慇懃慰遠官。",
            "已欣懷袖滿，仍覺齒牙寒。",
            "置速傳辭易，人遐結會難。",
            "側身東望久，離緒轉盤桓。"
        ],
        "title": "又和三兄見寄",
        "id": "ec8121ad-9e7f-49f3-9f8f-a327d3dad869"
    },
    {
        "author": "趙抃",
        "paragraphs": [
            "經歲別親闈，于今詠式微。",
            "捐繻成後約，拭袂重言歸。",
            "脫葉迷官道，酸風中客衣。",
            "新文滿珍笥，去去有餘輝。"
        ],
        "title": "送鄒舜咨回鄉",
        "id": "434c0ae2-0cdd-4425-964c-c345821a9380"
    },
    {
        "author": "趙抃",
        "paragraphs": [
            "並遊攀逸軌，兩喜擅佳聲。",
            "鵠志一千里，鵬圖九萬程。",
            "青雲今共上，白水舊齊盟。",
            "聖主君堪羨，連鑣去策名。"
        ],
        "title": "送余林二生赴舉",
        "id": "29ce857e-d4e1-4b44-80fc-29f839b6c71a"
    },
    {
        "author": "趙抃",
        "paragraphs": [
            "懿識本天資，長才繼者誰。",
            "漕舟逾萬計，實廩近千斯。",
            "入境喧輿頌，還鄉結主知。",
            "上方思柄用，何惜告謀惟。"
        ],
        "title": "送李運使學士赴闕十詠  其一",
        "id": "f0982e42-cbb1-4d26-8d79-48cfa1859e25"
    },
    {
        "author": "趙抃",
        "paragraphs": [
            "下士無虛坐，摛文有話言。",
            "鎮浮賢者業，襲慶相君門。",
            "在郡行車樂，瞻天被詔溫。",
            "只應朝請日，三接渙宸恩。"
        ],
        "title": "送李運使學士赴闕十詠  其二",
        "id": "9af206dd-2552-4086-9a49-6e594b5982cc"
    },
    {
        "author": "趙抃",
        "paragraphs": [
            "睿簡從朝議，僉俞協帝疇。",
            "受釐延賈傅，給饋美酇侯。",
            "會府居功最，朝廷錫命優。",
            "思皇今在旦，歸去贊宸猷。"
        ],
        "title": "送李運使學士赴闕十詠  其三",
        "id": "b123367f-b255-47cb-a86d-62c3e4cca34f"
    },
    {
        "author": "趙抃",
        "paragraphs": [
            "壓境號民蘇，連甍競樂輸。",
            "萬桑豐歲計，一節赴朝趨。",
            "安穩舟無恙，雍容騎甚都。",
            "贈言聊紀盛，爲頌愧非夫。"
        ],
        "title": "送李運使學士赴闕十詠  其四",
        "id": "d359e6b4-6e10-433e-86fe-72ed88340d07"
    },
    {
        "author": "趙抃",
        "paragraphs": [
            "傳姻聯世美，振玉擅家聲。",
            "南楚聊均逸，東臯亦勸耕。",
            "察廉無遁物，刺舉有能名。",
            "宣室今前席，寧庸羨賈生。"
        ],
        "title": "送李運使學士赴闕十詠  其五",
        "id": "3b31873b-1df2-433f-b8a4-b09242fb6f00"
    },
    {
        "author": "趙抃",
        "paragraphs": [
            "早擅雲間譽，嘗登月裏名。",
            "十輪門襲慶，萬石世傳榮。",
            "待繼開賓閤，聊爲擁使旌。",
            "績成今第一，歸作漢公卿。"
        ],
        "title": "送李運使學士赴闕十詠  其六",
        "id": "26e4c623-df1f-48f0-90c5-5d2cb7facf74"
    },
    {
        "author": "趙抃",
        "paragraphs": [
            "荆衡此駕軺，封郡去相遼。",
            "國廩矜流衍，農疇喜富饒。",
            "幾時無協氣，何處不讙謠。",
            "漢室通糧道，論功最後蕭。"
        ],
        "title": "送李運使學士赴闕十詠  其七",
        "id": "da602e14-5d74-4e1f-8c5d-0335655f49af"
    },
    {
        "author": "趙抃",
        "paragraphs": [
            "南榮來漢詔，北闕近堯天。",
            "懿績隆三歲，豐儲備九年。",
            "威嚴多摘伏，薦籍幾登賢。",
            "去去民思甚，銷魂盡黯然。"
        ],
        "title": "送李運使學士赴闕十詠  其八",
        "id": "04ff715c-3fee-4294-81e7-3227e24224db"
    },
    {
        "author": "趙抃",
        "paragraphs": [
            "歌闋散雕筵，膺舟是謫仙。",
            "秦亭臨斷岸，楚水浸遥天。",
            "魏闕瞻湖上，長安指日邊。",
            "綵旍隨目遠，一向立風前。"
        ],
        "title": "送李運使學士赴闕十詠  其九",
        "id": "3bafbeac-dcba-4790-9531-b9a0f78de7b2"
    },
    {
        "author": "趙抃",
        "paragraphs": [
            "供帳楚江濱，瞻言淚滿巾。",
            "如何從事客，曾作受恩人。",
            "再顧溝中物，尤慚席上珍。",
            "異時調鼎鼐，應許與陶鈞。"
        ],
        "title": "送李運使學士赴闕十詠  其一○",
        "id": "8eee5160-e45f-40f6-9660-a03073687a94"
    },
    {
        "author": "趙抃",
        "paragraphs": [
            "詰旦逢佳節，今宵寓遠鄉。",
            "且欣賓榻解，休歎客亭長。",
            "黄葉臨風亂，紅萸浥露香。",
            "酒徒何處所，空自憶高陽。"
        ],
        "title": "和戴天使重陽前一夕宿長沙驛二首  其一",
        "id": "2d03f172-490c-4d1b-a668-b02f187e0dc6"
    },
    {
        "author": "趙抃",
        "paragraphs": [
            "楚館夜衾涼，離人念故鄉。",
            "遠吟只覺苦，歸夢不成長。",
            "壁有寒蛩怨，鄰聞綠蟻香。",
            "登高在何處，明日宴山陽。"
        ],
        "title": "和戴天使重陽前一夕宿長沙驛二首  其二",
        "id": "3d41fc7c-25b8-4c21-845f-a6fcfe60ef7c"
    },
    {
        "author": "趙抃",
        "paragraphs": [
            "湖南楊叔武，消息有人傳。",
            "連歲征蠻徼，經秋卧瘴烟。",
            "爲時天未喪，勿藥病還痊。",
            "雲水溶溶去，憑詩寄此篇。"
        ],
        "title": "聞楊畋病愈",
        "id": "9e38252c-0dbc-498a-8a94-2e0e0c96d4ae"
    },
    {
        "author": "趙抃",
        "paragraphs": [
            "春到依覉旅，懷開似發緘。",
            "野禽鳴勝管，春草綠於衫。",
            "水暖風微碎，山明日半銜。",
            "巴西寒極地，冰雪尚千巖。"
        ],
        "title": "入蜀舟中逢春",
        "id": "569f28e5-4f7e-4ccf-939a-fc9d547bbf38"
    },
    {
        "author": "趙抃",
        "paragraphs": [
            "照不私毫髮，波光上下浮。",
            "明餘到琴淡，清極入詩幽。",
            "忽認江湖晝，渾疑天地秋。",
            "閒雲勿輕蔽，有客坐孤舟。"
        ],
        "title": "入蜀江上對月",
        "id": "1bd6ca40-51ff-41d9-ba02-d3642319fb1c"
    },
    {
        "author": "趙抃",
        "paragraphs": [
            "爲怕三春過，因謀數刻狂。",
            "醉輕欣射中，歡甚惜歌長。",
            "驕馬花間繫，啼鶯柳下藏。",
            "前旌歸去晚，十里淡風光。"
        ],
        "title": "春日陪宴會春園亭",
        "id": "264d8c6e-95d1-443d-867f-6a29c8b2f10a"
    },
    {
        "author": "趙抃",
        "paragraphs": [
            "蜀國有良工，孫枝斵古桐。",
            "逢師寫流水，爲我益清風。",
            "淡恐時心厭，幽蘄世耳聰。",
            "坐來明月滿，無語訟庭空。"
        ],
        "title": "月夜聽僧化宜彈琴",
        "id": "43fc9a43-4f84-415d-be1f-fc29e790c694"
    },
    {
        "author": "趙抃",
        "paragraphs": [
            "召節下英藩，歸轅望帝閽。",
            "中和刺史政，教友相君門。",
            "去聽塗歌美，留瞻壁像尊。",
            "欲知春色好，元是百城恩。"
        ],
        "title": "送蜀守賈昌朝水部赴闕",
        "id": "d4d1fe3b-1fc2-4f0a-95d9-64bd54781db4"
    },
    {
        "author": "趙抃",
        "paragraphs": [
            "治多祥氣感，名可信書褒。",
            "詩有千篇富，才爲兩蜀豪。",
            "任誠時少與，敦義世推高。",
            "劍棧芳菲地，公行我亦勞。"
        ],
        "title": "送曾交屯田赴闕",
        "id": "cc3cc827-43e7-414b-b5a4-f687eb8f1a22"
    },
    {
        "author": "趙抃",
        "paragraphs": [
            "牘奏辭三院，鄉榮領百城。",
            "帝恩山嶽重，臣命羽毛輕。",
            "風月隨人好，江湖照膽清。",
            "須公贈金玉，光照重行行。"
        ],
        "title": "和范御史初出都門",
        "id": "8d81fc6b-d440-4575-92f4-2bbb8b42ee33"
    },
    {
        "author": "趙抃",
        "paragraphs": [
            "奏懇初無飾，天恩亦重違。",
            "一麾新命下，兩槳故關歸。",
            "淮木林林脫，霜鴻陣陣飛。",
            "賢朋詩酒樂，行矣自相依。"
        ],
        "title": "和韻前人初出銷頭",
        "id": "0c6b7fd0-9f8e-4a4a-b1d2-57c380f75a86"
    },
    {
        "author": "趙抃",
        "paragraphs": [
            "一遇湯王旱，須爲傅說霖。",
            "只應蟠澗底，濟物是初心。",
            "昔歲苗將槁，陽驕不和陰。",
            "農夫望膏澤，徒蟄爾何深。"
        ],
        "title": "和石澗寺龍潭",
        "id": "be0c9ccb-2344-4cf9-83c0-9f234ff9c5db"
    },
    {
        "author": "趙抃",
        "paragraphs": [
            "幽郡少叢事，名園邀上賓。",
            "逢花有深意，拚醉欲酬春。",
            "僚友同年舊，郎官拜命新。",
            "不來無此樂，還似姓車人。"
        ],
        "title": "和通判范都官不赴賞春",
        "id": "6dcd79e2-6f41-4044-83f5-dce56694a0a4"
    },
    {
        "author": "趙抃",
        "paragraphs": [
            "邊寄今儒弁，帷籌得將才。",
            "甘辛均士卒，號令走風雷。",
            "驚曉城鼙急，吹秋隴笛哀。",
            "先聲羌膽碎，聞道漢兵來。"
        ],
        "title": "續夢中作",
        "id": "4f2a2a88-3c48-4163-92f9-d0b82558195b"
    },
    {
        "author": "趙抃",
        "paragraphs": [
            "輪奐相輝映，嚴扉聳畫楹。",
            "霜空夜月午，齋冷湛冰清。",
            "縟禮行神廟，星華下禁城。",
            "瀛洲有才士，佳句見交情。"
        ],
        "title": "次韻吳充學士齋居冬夜書事",
        "id": "9791011c-f78c-4b89-b936-2c83db965bdb"
    },
    {
        "author": "趙抃",
        "paragraphs": [
            "一失已戚戚，誠哉勿爾爲。",
            "因知賢者事，不與眾人期。",
            "別浦客帆卸，隔江漁笛吹。",
            "同行兄弟樂，還免動鄉思。"
        ],
        "title": "和六弟抗江上書懷",
        "id": "a6e6f7a0-2782-4de0-bbeb-8b1c820b8289"
    },
    {
        "author": "趙抃",
        "paragraphs": [
            "路半狂飚起，江心巨浪橫。",
            "蒼茫舟子叫，匍匐稚兒驚。",
            "古岸移時入，新醪薄暮傾。",
            "此宜無足道，大抵似人生。"
        ],
        "title": "驚濤",
        "id": "25f6470b-b26e-4b52-8be2-4e5d168516b0"
    },
    {
        "author": "趙抃",
        "paragraphs": [
            "之官雖異數，行棹欲同仙。",
            "忽覺清風遠，因驚俗累牽。",
            "子留書得後，我愧約乖前。",
            "境上依依過，江南水拍天。"
        ],
        "title": "別後寄表弟李定",
        "id": "24f04c61-2da5-4015-9bda-af2ac1f52c5a"
    },
    {
        "author": "趙抃",
        "paragraphs": [
            "賢正屯蒙日，陰邪會用時。",
            "人從萬死過，誰肯一言危。",
            "毒意回天后，忠誠薦柬之。",
            "復唐三百載，留得枕江祠。"
        ],
        "title": "彭澤狄梁公祠",
        "id": "0c0f8cc3-e35e-42ce-bcce-91f3cd2430f6"
    },
    {
        "author": "趙抃",
        "paragraphs": [
            "捨陸事川程，霜天曉色明。",
            "長波萬頃闊，大舸一帆輕。",
            "靜唱村漁樂，斜飛渚鴈驚。",
            "雲披見樓閣，隱隱豫章城。"
        ],
        "title": "經鄱陽湖",
        "id": "b3a3775f-1eb8-49ba-819b-1c4d87168a57"
    },
    {
        "author": "趙抃",
        "paragraphs": [
            "朋心照舊明，寧比蓋初傾。",
            "共惜花兼酒，誰論利復名。",
            "與君如有約，不醉似無情。",
            "更遇詩勍敵，周旋未易輕。"
        ],
        "title": "次韻何若谷賞花即席",
        "id": "e61edacd-c335-4bca-9ed0-e7f1bbfb9866"
    },
    {
        "author": "趙抃",
        "paragraphs": [
            "歲始三日雨，恩隨萬井春。",
            "如何至和氣，先被遠方人。",
            "洗濯山川秀，霑濡草木新。",
            "堯仁際天地，調燮有臣鄰。"
        ],
        "title": "紀雨",
        "id": "ba48a81b-9cec-4435-9d00-c1440704f81e"
    },
    {
        "author": "趙抃",
        "paragraphs": [
            "歷章初請外，亡狀愧瘝官。",
            "爲郡恩尤重，斯民治素難。",
            "訟稀逢薄稔，詩倡得清歡。",
            "況復仁封接，焉依簟與菅。"
        ],
        "title": "次韻提刑蔡挺度支見贈",
        "id": "64e3e5b4-acb4-4159-9d4b-3455e13a3d63"
    },
    {
        "author": "趙抃",
        "paragraphs": [
            "春晝僧房靜，楸枰戰氣豪。",
            "斜飛沙塞鴈，奔怒海門濤。",
            "決勝周旋久，陰謀計較勞。",
            "豈知中隱士，心不掛纖毫。"
        ],
        "title": "次韻何若谷中隱堂觀棊",
        "id": "9a5e7408-a70b-4f12-8ff8-7b47455fe1ed"
    },
    {
        "author": "趙抃",
        "paragraphs": [
            "報政方山下，分携贛水濱。",
            "人蒙百里惠，花見四年春。",
            "親志樂戲綵，家聲高縉紳。",
            "還期逢慶節，慈宴拱嚴宸。"
        ],
        "title": "送興國令徐師回殿丞",
        "id": "5107ab48-cc5f-46b3-9811-b77e6e7b1850"
    },
    {
        "author": "趙抃",
        "paragraphs": [
            "章貢東西派，并流作贛川。",
            "奔湍出城曲，離合向臺前。",
            "把酒來憑檻，鳴鼙見放船。",
            "滔滔歸底處，滄海路三千。"
        ],
        "title": "登章貢臺",
        "id": "21073043-4055-4d19-b059-0fdde7eb3a45"
    },
    {
        "author": "趙抃",
        "paragraphs": [
            "爲僚初自喜，邀客亦逢嘉。",
            "把酒須同樂，分襟莫預嗟。",
            "未成登畫舸，好共賞黄花。",
            "試向東籬看，秋叢映晚霞。"
        ],
        "title": "次韻周敦頤國博重陽節近見菊",
        "id": "aa3fe9cb-41be-4076-a72b-9e9e1295d07b"
    },
    {
        "author": "趙抃",
        "paragraphs": [
            "洞老壽松椿，高名古絕羣。",
            "亂山泉㶁㶁，舉世事紛紛。",
            "使者持丹詔，先生卧白雲。",
            "方今莫招隱，君德正華勛。"
        ],
        "title": "題張果老洞",
        "id": "a6042dd4-a501-4a79-8e2e-ac239daad8b7"
    },
    {
        "author": "趙抃",
        "paragraphs": [
            "寺古傍郊坰，門無車馬聲。",
            "我來聞眾妙，人少到師清。",
            "錦水金波靜，銀蟾一指明。",
            "幽琴徐發響，真不負臺名。"
        ],
        "title": "贈琴臺僧正",
        "id": "3ca53acd-6701-4af6-b556-8576e6e31986"
    },
    {
        "author": "趙抃",
        "paragraphs": [
            "按行車暫尼，身得止崢嶸。",
            "江喜淙淙聽，雲疑步步生。",
            "春鄰花縣好，晴遠劍關明。",
            "買石鎸豪句，高哉老杜名。"
        ],
        "title": "留題修覺山",
        "id": "3e5c1b34-e351-4a77-bfbe-5fea3fdb95c1"
    },
    {
        "author": "趙抃",
        "paragraphs": [
            "訟簡歲豐盈，鈴齋竟日清。",
            "窗排羣石怪，簷擁遠山明。",
            "古木風千葉，新髭雪數莖。",
            "開樽向幽處，餘論見高情。"
        ],
        "title": "次韻孔憲山齋",
        "id": "ee44f3fd-c440-47b5-944b-e8852a6576a7"
    },
    {
        "author": "趙抃",
        "paragraphs": [
            "正性歸忠誼，名談見本原。",
            "中丞有賢子，宣聖得真孫。",
            "解職留民惠，還朝拜主恩。",
            "東方要安堵，一爲上前論。"
        ],
        "title": "送前人赴闕",
        "id": "f6e00a7b-bd57-4254-98bd-40675052c971"
    },
    {
        "author": "趙抃",
        "paragraphs": [
            "山東去蜀右，不憚客程遥。",
            "酒酌杯中醁，琴携爨下焦。",
            "故人題大筆，佳句刻長橋。",
            "快讀離懷解，如冰暖日消。"
        ],
        "title": "次韻吳中復龍圖題長橋鋪",
        "id": "67f22850-ba59-4565-9c2e-b355ffbed636"
    },
    {
        "author": "趙抃",
        "paragraphs": [
            "南禪眾所稱，簡老是真僧。",
            "法器聞雖古，清風見未曾。",
            "洪爐中點雪，大海裏孤燈。",
            "七十休官近，歸歟我得朋。"
        ],
        "title": "寄衢僧惟簡",
        "id": "a64d0c31-9960-4393-ad29-5c183ba16fea"
    },
    {
        "author": "趙抃",
        "paragraphs": [
            "去贛八千里，於今十二年。",
            "無緣久東浙，有命再西川。",
            "吏散庭空訟，僧高寺欲禪。",
            "老來思舊治，尤喜獲佳篇。"
        ],
        "title": "寄謝毛憲",
        "id": "8766cb0b-2d45-4840-be8b-0a0a8f7211e7"
    },
    {
        "author": "趙抃",
        "paragraphs": [
            "泥書下紫宸，公議協朝紳。",
            "真主正圖治，諫官今得人。",
            "從容陪國論，憔悴恤天民。",
            "大對如晁董，公嘗素所陳。"
        ],
        "title": "送范憲百祿赴闕",
        "id": "da727b2d-39e9-447b-a76a-aa0a87b1043c"
    },
    {
        "author": "趙抃",
        "paragraphs": [
            "叱馭窮邊壘，還轅賞驛梅。",
            "微香心旋吐，清詠意尤瓌。",
            "誨墨蒙兼貺，郵筒喜屢開。",
            "錦官花更好，翹望臘前回。"
        ],
        "title": "和榮諲學士按部過長濆關所寄詩",
        "id": "b5bc1173-f3a4-4591-830a-23cbcd2d0457"
    },
    {
        "author": "趙抃",
        "paragraphs": [
            "閔雨詔復下，傷農今四春。",
            "潭龍從號懶，廟鬼詎能神。",
            "苗槁塵生久，雲空電轉頻。",
            "天公誠可問，誰與主陶鈞。"
        ],
        "title": "閔雨",
        "id": "47d6c17c-95c8-4483-a39f-d9fbcc8c7767"
    },
    {
        "author": "趙抃",
        "paragraphs": [
            "節物奚爲感，秋懷不自任。",
            "曉寒侵遠夢，秋力助高吟。",
            "薄脫驚風葉，疎舂隔水砧。",
            "商絃調一曲，惟子定知音。"
        ],
        "title": "次韻李元方秀才秋日旅懷",
        "id": "8e95c0cc-df95-4c06-a962-0485f3d22b55"
    },
    {
        "author": "趙抃",
        "paragraphs": [
            "我爲靈山好，登留到日曛。",
            "巖幽餘暑雪，鐘冷入秋雲。",
            "篇詠惟僧助，塵煩與俗分。",
            "明朝入東棹，因得識吾文。"
        ],
        "title": "題靈山寺",
        "id": "753e405c-ee3b-4804-9695-56b6cd679aa5"
    },
    {
        "author": "趙抃",
        "paragraphs": [
            "誥出義方語，亭更發詔名。",
            "爲郎拜天寵，有子擅家聲。",
            "健羨鄉評美，光輝野史榮。",
            "綵衣官亦重，門外擁雙旌。"
        ],
        "title": "寄題致政周洙屯田如詔亭",
        "id": "55e28b7a-0751-4de8-b6ad-acacc44b4155"
    },
    {
        "author": "趙抃",
        "paragraphs": [
            "休官鎮浮俗，眉壽冠同年。",
            "恬養八十歲，苦吟三百篇。",
            "乘秋迓杖屨，終日隱林泉。",
            "我羨歸歟樂，高蹤不可肩。"
        ],
        "title": "致政都官宋兄言歸舊隱贈行",
        "id": "01daceb6-13e2-4327-b773-10fcff12574d"
    },
    {
        "author": "趙抃",
        "paragraphs": [
            "縹緲齊雲閣，遥聞摸石池。",
            "物華春已盛，人意樂無涯。",
            "羅綺一山遍，旌旗十里隨。",
            "花棚夾歸道，驍騎看星馳。"
        ],
        "title": "游海雲山",
        "id": "6a67f914-243e-4134-8cfb-66c99a4d1c8f"
    },
    {
        "author": "趙抃",
        "paragraphs": [
            "已久論交契，何妨醉別筵。",
            "君宜歸大用，我獨倦高年。",
            "郡印今分治，科名昔共鎸。",
            "離懷雖一水，言遠似三川。"
        ],
        "title": "次韻程給事赴越任過杭相會",
        "id": "18bf3b61-5438-4e72-b9e6-c4e4111dc7ec"
    },
    {
        "author": "趙抃",
        "paragraphs": [
            "粉籜雙雙脫，修篁兩兩高。",
            "同心齊管鮑，並節漢蕭曹。",
            "寒歲霜威禦，炎天暑氣逃。",
            "此君真可異，吟遶不知勞。"
        ],
        "title": "題杭州雙竹寺",
        "id": "eba4d119-0abb-4c3b-87e6-2a2a061668fb"
    },
    {
        "author": "趙抃",
        "paragraphs": [
            "秘館紅塵外，瑶京白日邊。",
            "樽中不空酒，琴面已無絃。",
            "曉上朝真閣，春耕負郭田。",
            "優游大自在，何處更神仙。"
        ],
        "title": "送章岵少卿提舉洞霄宮二首  其一",
        "id": "3367f5ea-9436-42d9-9b32-132541732fb3"
    },
    {
        "author": "趙抃",
        "paragraphs": [
            "使節忠罄勤，東南兩見春。",
            "清宵多假寐，白髮半憂民。",
            "金闕遥辭寵，琳宮去謁真。",
            "羨公誰最甚，我是欲歸人。"
        ],
        "title": "送章岵少卿提舉洞霄宮二首  其二",
        "id": "d4c8dc75-0824-4fdc-a149-4dbf2fa8af7d"
    },
    {
        "author": "趙抃",
        "paragraphs": [
            "人生難會合，天與此階緣。",
            "逸駕來艱遠，孤颿映後前。",
            "吳江阻潮汐，越嶠望雲烟。",
            "敘別情何厚，新詩兩燦然。"
        ],
        "title": "次韻趙少師寄別程給事",
        "id": "b0cb04c8-b86b-471d-ba84-3ff10707b03e"
    },
    {
        "author": "趙抃",
        "paragraphs": [
            "鴈序暫分飛，毗陵動所思。",
            "廉能真有子，清白素聞詩。",
            "船泛西州遠，山尋北蕩奇。",
            "明春復歸會，還是隔年期。"
        ],
        "title": "送六弟隨子之官毗陵",
        "id": "6bafb24e-0fe2-4be6-8ca7-81c8926a94bb"
    },
    {
        "author": "趙抃",
        "paragraphs": [
            "得謝殊狂客，無言愧浄名。",
            "心觀潭月白，梵聽海潮聲。",
            "曉色開華頂，秋暉照赤城。",
            "公詩播人口，冰玉未爲清。"
        ],
        "title": "覽先祖太傅留題國清寺繼和",
        "id": "59cf2101-ce95-4479-8d74-77aa96b306a1"
    },
    {
        "author": "趙抃",
        "paragraphs": [
            "嶺路與巖坰，池樓古郡城。",
            "千年溫俗意，四榜謝公名。",
            "寄傲留佳句，遺思出至誠。",
            "滔滔慎江水，東注等休聲。"
        ],
        "title": "抵永嘉題謝公巖",
        "id": "db9907e6-9e98-4fd6-bff3-3242ea48ffdf"
    },
    {
        "author": "趙抃",
        "paragraphs": [
            "易有幽人象，天垂處士星。",
            "知音辭相府，歸養爲親庭。",
            "閒和碧雲句，深窮白首經。",
            "惟賢二千石，優顧眼尤青。"
        ],
        "title": "贈鄭賡高士",
        "id": "54ab9ec7-afa6-4c8b-91ec-52ef541bea29"
    },
    {
        "author": "趙抃",
        "paragraphs": [
            "曉與諸孫別，依然頗動懷。",
            "去乘蘭棹穩，行得綵衣偕。",
            "漁父遥連市，村扉半掩柴。",
            "夜來溪上宿，夢已在高齋。"
        ],
        "title": "早離溫江夜泊白沙步",
        "id": "1da3a9a9-03cd-4ac1-8974-34639e91d4c1"
    },
    {
        "author": "趙抃",
        "paragraphs": [
            "予退喜同休，翻思慎水遊。",
            "閒雲披遠岫，明月在高樓。",
            "送日千餘里，離懷三度秋。",
            "爭如禪客子，截斷眾江流。"
        ],
        "title": "次韻寄致政石牧之大夫",
        "id": "66235e33-ba94-40bb-a659-3afeecd95d67"
    },
    {
        "author": "趙抃",
        "paragraphs": [
            "仕契最敦厚，夤緣絕夤倫。",
            "同登甲戌第，俱是戌申人。",
            "把酒曾四老，分携又五春。",
            "新詩光篋笥，珠寶未爲珍。"
        ],
        "title": "寄酬吳天常中散",
        "id": "97b05345-97aa-458e-9145-db28d54e6186"
    },
    {
        "author": "趙抃",
        "paragraphs": [
            "輕舟離曉岸，涼氣滿秋空。",
            "鸞枳從官況，蟾宮繼父風。",
            "榮塗終頡頏，清節愈磨礲。",
            "今我所期子，名當徹舜聰。"
        ],
        "title": "送毛寬任清流主簿",
        "id": "af0d6092-c7bc-4c74-9596-b3049c55dce1"
    },
    {
        "author": "趙抃",
        "paragraphs": [
            "中允壽齡尊，人亡德尚存。",
            "無根彼芝草，爲瑞此松墳。",
            "往行稱鄉井，遺榮付子孫。",
            "靈苗豈虛設，所應在高門。"
        ],
        "tags": [
            "西湖"
        ],
        "title": "西湖吳中允墳生芝草",
        "id": "5566fbf0-f020-42b7-8567-75025a555a0c"
    },
    {
        "author": "趙抃",
        "paragraphs": [
            "簡刑憂俗困，一境被恩私。",
            "清極人知勸，誠先吏不欺。",
            "席觴徒眷戀，岸菊漸離披。",
            "薦鶚有餘表，橫飛去指期。"
        ],
        "title": "送吳栢節推赴闕",
        "id": "6b88ab64-3d95-4a51-9d9c-3fcb3e7708f8"
    },
    {
        "author": "趙抃",
        "paragraphs": [
            "遺訓素諄諄，先生冢尚新。",
            "門風競蘭玉，鄉譽動簪紳。",
            "戶牖宵排燭，琴書晝拂塵。",
            "子孫爲學盛，宜有起家人。"
        ],
        "title": "宿故梁子正得意堂有感示諸梁英少",
        "id": "74a1ee2f-9c68-4c01-85ec-7c4f345e41f9"
    },
    {
        "author": "趙抃",
        "paragraphs": [
            "子舍競詵詵，號天日月昏。",
            "有綃傳秀像，無藥反英魂。",
            "右棘官虛位，西山墓閉門。",
            "遣余衣上淚，時復有啼痕。"
        ],
        "title": "外弟李定少卿輓詩三首  其一",
        "id": "aae990f1-af06-48aa-86e8-3f34f020d6d2"
    },
    {
        "author": "趙抃",
        "paragraphs": [
            "少列吾姑子，懷能負俊良。",
            "歌詩追李杜，筆札出鐘王。",
            "道指三千遠，年踰六十亡。",
            "嗟哉長已矣，冠劍失威光。"
        ],
        "title": "外弟李定少卿輓詩三首  其二",
        "id": "2d015166-0864-4f60-bd16-cd746a257f4a"
    },
    {
        "author": "趙抃",
        "paragraphs": [
            "福地生奚似，喪人送幾何。",
            "環環山水秀，蟄蟄子孫多。",
            "情悼魂兮些，辭憑挽者歌。",
            "嗟余身在越，西首淚滂沱。"
        ],
        "title": "外弟李定少卿輓詩三首  其三",
        "id": "3d71c795-9089-4f1e-87e4-a5cbd7b1e1af"
    },
    {
        "author": "趙抃",
        "paragraphs": [
            "富貴三朝老，公忠百辟師。",
            "躋民復仁壽，與國繫安危。",
            "聖意加優注，榮途亦屢辭。",
            "人嗟五福內，獨不享期頤。"
        ],
        "title": "故吳丞相充輓詩三首  其一",
        "id": "3f9cf686-c7e2-4293-a829-693ce58e9252"
    },
    {
        "author": "趙抃",
        "paragraphs": [
            "論道尊三事，登庸歷十年。",
            "舜嘗咨爾岳，說已濟斯川。",
            "太史書清德，高門繼象賢。",
            "都人瞻繪像，衮服冠貂蟬。"
        ],
        "title": "故吳丞相充輓詩三首  其二",
        "id": "4a29290f-04f9-42e4-b5e0-579a506cc6b6"
    },
    {
        "author": "趙抃",
        "paragraphs": [
            "純誠先德行，餘事著文章。",
            "所予維中壽，難謀彼上蒼。",
            "旌銘籠曉月，挽鐸訴秋霜。",
            "自愧居田里，無緣奠柩觴。"
        ],
        "title": "故吳丞相充輓詩三首  其三",
        "id": "cc2bddc8-7e2a-4381-9640-7377ae963da1"
    },
    {
        "author": "趙抃",
        "paragraphs": [
            "野老余遵道，人微德義尊。",
            "家居青嶂底，身在白雲根。",
            "盛事傳閭里，昌期付子孫。",
            "不煩迂步遠，此去自高門。"
        ],
        "title": "寄開化余遵道",
        "id": "2b511ca6-fc21-4787-974a-2a3908e95dcb"
    },
    {
        "author": "趙抃",
        "paragraphs": [
            "朝野歡和際，君臣愷樂時。",
            "聖謨天地久，睿藻日星垂。",
            "內閤羣編啟，靈函眾寶披。",
            "光華頒帝翰，密勿寵官師。",
            "雨露神毫灑，風雲上意綏。",
            "翱翔轉鸞鳳，夭矯奮龍螭。",
            "侍宴聆清問，銜杯拱睟儀。",
            "御香蒙領袖，和氣入肝脾。",
            "言念宸恩重，曾非賤士遺。",
            "天顔瞻咫尺，臣職愧箴規。",
            "補闕難言衮，傾心竊比葵。",
            "養賢兼養正，所願易求頤。"
        ],
        "title": "謝賜飛白御書晏羣玉殿",
        "id": "3fc01e2e-45a0-4519-8031-08c5a8cddda8"
    },
    {
        "author": "趙抃",
        "paragraphs": [
            "土宇歡呼日，天家慶誕辰。",
            "虹光流渚異，電彩遶樞頻。",
            "物與薰風浹，祥并協氣臻。",
            "庭除交玉帛，宴衎列簪紳。",
            "丹穴來儀鳳，華封祝聖人。",
            "小臣叨下列，鼓舞頌堯仁。"
        ],
        "title": "同天節",
        "id": "7df316d6-e079-4671-84aa-cda33701bfdc"
    },
    {
        "author": "趙抃",
        "paragraphs": [
            "羌狄方懷德，朝家正右文。",
            "邊城輕舉動，天子爲憂勤。",
            "公位三朝重，威名萬里聞。",
            "聊煩鎮西夏，盡得護諸軍。",
            "賜第仍開燕，傳觴命極醺。",
            "陜民如望旱，一雨壓塵氛。"
        ],
        "title": "送韓丞相琦出鎮陜右",
        "id": "8f9d455f-c107-4d69-993c-434162bbaf85"
    },
    {
        "author": "趙抃",
        "paragraphs": [
            "江闊北風長，高帆盡幅揚。",
            "勢能分巨浪，力恐拔危檣。",
            "鷗鷺頻驚迫，魚龍相助忙。",
            "峯巒旋岸碧，木葉走汀黄。",
            "快似登仙去，輕於傅羽翔。",
            "一程三百里，晚泊未斜陽。"
        ],
        "title": "急帆",
        "id": "e6154b40-2ca1-469c-b151-6a90b6c53969"
    },
    {
        "author": "趙抃",
        "paragraphs": [
            "迢遞辭宸闕，遷延換歲華。",
            "舟纔入荆渚，人覺在天涯。",
            "浪激多推岸，流濡足沸沙。",
            "勢盤帆小便，漲淺路頻差。",
            "橫艇叉魚浦，摇旗賣酒家。",
            "山微思念越，江窄止通巴。",
            "烟色汀蕪淡，風光野燒斜。",
            "蠻歌朝競唱，祠鼓暮連撾。",
            "渡口初逢柳，林邊未見花。",
            "前程春始盛，一一待詩誇。"
        ],
        "title": "初入荆江",
        "id": "54cc845b-6279-46db-b283-2c0e8cabea91"
    },
    {
        "author": "趙抃",
        "paragraphs": [
            "世緒傳英德，時才播令名。",
            "錦裀終襲慶，桂籍舊升榮。",
            "仕路登優績，朝閨服俊聲。",
            "風猷著臺閣，操尚冠簪纓。",
            "墳衍方謀學，冰霜未底清。",
            "分憂膺閫寄，頒教洽輿情。",
            "會府資謀計，中闈念篤誠。",
            "漢庭當繼好，戎帳去修盟。",
            "通幣旋君節，飛芻擁使旌。",
            "舟車勤轉漕，倉廩慶豐盈。",
            "廉士祈甄用，貪官愧竄驚。",
            "鳳書來輦轂，熊軾鎮荆衡。",
            "壓境無喧訟，連疇近力耕。",
            "騰謠聞五袴，行樂護千兵。",
            "道路纖塵絕，人家協氣生。",
            "渙恩飛睿詔，華序拜名卿。",
            "更直羣書府，于宣百粵城。",
            "祖筵徒戀戀，仙舸重行行。",
            "預想歌來暮，前期報政成。",
            "上心方簡注，元鼎佇和羹。"
        ],
        "title": "送昭文劉少卿移知南海",
        "id": "348669f4-4f5b-4535-8d36-ac8287858810"
    },
    {
        "author": "趙抃",
        "paragraphs": [
            "浹恩頒漢檢，沿牒別熊川。",
            "免作徒勞嘆，聊爲從事賢。",
            "貯文囊製錦，贊畫幕依蓮。",
            "志尚心非石，標儀骨是仙。",
            "贈言驚去矣，携手覺淒然。",
            "遠目渾疑斷，離腸已似煎。",
            "馬嘶楓葉道，人醉菊花天。",
            "到日成優績，宸綸佇九遷。"
        ],
        "title": "送同年何推官",
        "id": "bed98cb5-722e-4662-b089-4736b3142652"
    },
    {
        "author": "趙抃",
        "paragraphs": [
            "彼美庭楠植，基培幾十年。",
            "夜來全庇月，曉去薄生烟。",
            "萬葉光齊動，雙株影共圓。",
            "幽樓疑有鶴，清響爲留蟬。",
            "飲對傳三雅，琴依按七絃。",
            "河陽花自媚，彭澤柳空眠。",
            "勢翳門闌靜，陰清几案鮮。",
            "不才逢訟簡，吟遶强成篇。"
        ],
        "title": "庭楠",
        "id": "b64133b9-a95c-4460-a28c-239692e7472c"
    },
    {
        "author": "趙抃",
        "paragraphs": [
            "占勝芳菲地，標名罨畫池。",
            "水光菱在鑑，岸色錦舒帷。",
            "風碎花千動，烟團柳四垂。",
            "巧才吟不盡，精筆寫徒爲。",
            "照影摇歌榭，分香上酒巵。",
            "主人邀客賞，和氣與春期。"
        ],
        "title": "蜀倅楊瑜邀罨畫池",
        "id": "9a4d4f37-2852-45c8-aa0c-4ceeab8a799f"
    },
    {
        "author": "趙抃",
        "paragraphs": [
            "舊邦逢朐䏰，靈地接岷峨。",
            "住嶺排烟火，懸巖引薜蘿。",
            "雨花疑錦濯，晴水甚藍挼。",
            "遠地之官去，孤舟走嶮拕。",
            "出麾無一事，傾蓋首相過。",
            "幸不愚煩外，欣承議論多。",
            "春光千騎駿，天色百城和。",
            "賞物樓新構，鎸文石旋磨。",
            "爲時即慷慨，得友盛吟哦。",
            "世重黄金諾，人傳白雪歌。",
            "投壺傾立馬，飛鏑屢鳴鼉。",
            "局戰犀敲玉，杯歡亂酌螺。",
            "坐來風入袂，歸去月流波。",
            "我愧才疏拙，生微術揣摩。",
            "主容勤勞徠，行色覺蹉跎。",
            "匪用詩爲好，離懷可奈何。"
        ],
        "title": "寄謝雲安知軍王端屯田",
        "id": "5277feea-1f14-47fa-be51-a63ae5887a80"
    },
    {
        "author": "趙抃",
        "paragraphs": [
            "凍雲交四隅，飛雪滿江湖。",
            "急勢團風轉，閒容到水無。",
            "並遊漁喜唱，失侶雁驚呼。",
            "客棹沿灣泊，村醪覓徑酤。",
            "去程方數蜀，歸思正遥吳。",
            "得句同諸弟，余懷幸不孤。"
        ],
        "title": "江上遇雪",
        "id": "0925bd81-8683-489c-9e70-6f9f3c7d98cc"
    },
    {
        "author": "趙抃",
        "paragraphs": [
            "江外三千里，城頭百尺臺。",
            "神都瞻寶闕，星斗切瑶魁。",
            "風闊春襟快，雲披曉月開。",
            "山川增氣象，欄檻出塵埃。",
            "天際橫歸鴈，林梢露出槐。",
            "喜逢冠蓋客，半是日邊來。"
        ],
        "title": "登望闕臺",
        "id": "5e0eab79-f90f-4a22-9747-2444d7791236"
    },
    {
        "author": "趙抃",
        "paragraphs": [
            "言念分符日，來逢別乘賢。",
            "瘡痍求俗去，風教爲民宣。",
            "吏獄都無擾，農疇屬有年。",
            "歡嘗陪射的，清不廢鳴絃。",
            "避俗尋蕭寺，遊春醉畫船。",
            "文楸坐帷幄，詩敵肆戈鋋。",
            "邂逅窮江地，淒涼落葉天。",
            "代還公去矣，佇立我依然。",
            "久契誠彌固，離憂不暫蠲。",
            "高臺倚章貢，時一誦佳篇。"
        ],
        "title": "次韻何若谷別後見寄",
        "id": "1074a5c9-cc04-4579-a583-6d696947a4cd"
    },
    {
        "author": "趙抃",
        "paragraphs": [
            "手植踰三紀，年隨矮勢增。",
            "枝盤多蠖屈，根轉欲虬騰。",
            "密覆周遭地，孤撐最上層。",
            "風條低偃蹇，烟葉碎鬅鬙。",
            "顧我來雖羨，如公退未能。",
            "溪園饒樂事，時此會佳朋。"
        ],
        "title": "成大卿宅矮槐",
        "id": "77207844-2d07-458e-b475-65355f358996"
    },
    {
        "author": "趙抃",
        "paragraphs": [
            "三十六峯峻，維岷在蜀奇。",
            "方行刺史部，重款丈人祠。",
            "凍雪諸蕃隔，晴雲六面披。",
            "訪山窮寶洞，敕鬼覘豐碑。",
            "泉落寒崖響，蘿依古木垂。",
            "良工存舊筆，老叟琢新詩。",
            "陟險齊雙屐，逢幽鼓七絲。",
            "盤桓不忍去，還作更來期。"
        ],
        "title": "遊青城山",
        "id": "31744600-561e-4037-9c3e-63be92824078"
    },
    {
        "author": "趙抃",
        "paragraphs": [
            "火官施酷令，曦馭肆炎威。",
            "魃虐詩嘗刺，巫焚禮舊譏。",
            "神將明德應，人用至誠祈。",
            "有幸真天與，先期不汝違。",
            "四郊雲靉靉，三日雨霏霏。",
            "色動田園喜，聲無里巷欷。",
            "終圖實倉廩，已足賤珠璣。",
            "報彼民咨者，恩斯帝力歸。"
        ],
        "title": "喜雨",
        "id": "bf260977-6869-4d47-96dd-0bb054badd71"
    },
    {
        "author": "趙抃",
        "paragraphs": [
            "乾坤報不得，犬馬戀無緣。",
            "請有再三瀆，生踰七十年。",
            "雲山充素志，霜雪滿華巔。",
            "遠矣日邊地，歸歟春暮天。",
            "灘長釣臺客，棋久爛柯仙。",
            "去樂林泉下，何勞一指禪。"
        ],
        "title": "引年自喜",
        "id": "3ee5ede3-cbcb-4201-908a-0cbbbd602311"
    },
    {
        "author": "趙抃",
        "paragraphs": [
            "東南杭與越，形勢夾長川。",
            "地占一方秀，天生萬象全。",
            "兩城俱卓爾，列郡豈加焉。",
            "異世稱無間，同時較有偏。",
            "厥民如貴簡，彼國實居先。",
            "大海收淮瀆，羣山冠幅員。",
            "古人蹤欲見，遊客目先穿。",
            "況自醇風俗，從來省朴鞭。",
            "有年人既庶，樂教志彌堅。",
            "每得前朝事，嘗由眾口傳。",
            "土疆歸闕下，州宇闢湖邊。",
            "未苦秦來幸，先經霸擅權。",
            "有賢思避世，擇地效高眠。",
            "盤屈稽山勢，嵯峨玉笥巔。",
            "茂林侵碧漢，修竹掛青烟。",
            "東浙潮聲近，西陵草色鮮。",
            "四明登陸顯，五泄夾溪沿。",
            "漁浦從舟楫，仙居遠市廛。",
            "山青難入畫，花灼正如燃。",
            "石傘陰遮徑，松潭韻寫絃。",
            "千峯雲靉靆，雙澗水潺湲。",
            "靈迹曾遊處，清風可坐延。",
            "龜浮山出浪，龍去井迷年。",
            "泉湧尋源出，蘿繁附木纏。",
            "屏危開石上，星摘射巖前。",
            "仙髻傳今古，峯形露醜妍。",
            "法華初賜號，釋子已超禪。",
            "一感因人異，羣言可理詮。",
            "遍隨高下賞，潛解利名牽。",
            "民室常盈目，城闉異及肩。",
            "通幽雲底路，朝接洞中天。",
            "必有千年隱，都忘萬事煎。",
            "嚴園烟水亂，樊榭柳花顛。",
            "聖閣迎仙母，湖樓望綵船。",
            "越臺凌縹緲，溪女鬭嬋娟。",
            "野景誠無限，遊人豈獨專。",
            "清虛宮剎古，恍惚歲時遷。",
            "寶相靈猶驗，雲門瑞復還。",
            "塵埃籠古壁，章句列前賢。",
            "醮禮因勤甚，龍宮尚儼然。",
            "魚池乖本意，僧罟觸輕漣。",
            "鑿石成金像，營庵對玉蓮。",
            "瑰奇天桂室，瀟灑寶林篇。",
            "歷歷森豪俊，昭昭著簡編。",
            "蘭亭真翰筆，桃谷舊神仙。",
            "想像人堪慕，淒涼物足憐。",
            "公卿誇道路，父子遁林泉。",
            "廢宅仙宮立，還鄉世事捐。",
            "嗟時徒役役，味道益乾乾。",
            "種墓藏山穴，聳祠闞水壖。",
            "方干栖逸地，祖貫起英躔。",
            "相隱今遺跡，侯封昔見旜。",
            "錦衣漸我得，車帳爲民褰。",
            "臣力難堪矣，君仁未舍旃。",
            "挺身徒盡瘁，報德乏微涓。",
            "所向知師古，干時愧學圓。",
            "璣衡中切冒，條教外頒宣。",
            "每慕黄居潁，曾卑隗相燕。",
            "有爲懷黽勉，無術可收甄。",
            "得請鄉邦便，躬祠祖垅虔。",
            "耕桑初勸諭，饑疫偶成連。",
            "賑發無深惠，疲勞獲少痊。",
            "闔封方富稔，載路息迍邅。",
            "近幸同年代，前符昔日緣。",
            "一麾來鎮撫，千騎爲盤旋。",
            "弊政因民革，煩文到日蠲。",
            "恩隨和氣浹，令比置郵遄。",
            "美譽皆騰實，清香已勝羶。",
            "善良陶靜化，姦猾洗前愆。",
            "吏畏輸心鑒，民深入善淵。",
            "課書人第一，軺召里逾千。",
            "身起侯藩政，班趨秘殿聯。",
            "謀猷光帝座，議論溢經筵。",
            "道合風雲會，功高玉石鎸。",
            "正宜裨日月，未可問園田。",
            "士論逾時望，人心曷月湔。",
            "聲名加顯顯，歌頌轉翾翾。",
            "預喜明賢遇，須知直道便。",
            "中宸深有眷，外補實難銓。",
            "行爲山陰老，聊收一大錢。"
        ],
        "title": "次韻程給事會稽懷古即事",
        "id": "798e097e-12cc-41e9-868e-888046f3cc06"
    },
    {
        "author": "趙抃",
        "paragraphs": [
            "梵守近靈祠，偕遊薄晚歸。",
            "雲疎通日影，風景作霜威。",
            "博約詩情健，盤桓酒力微。",
            "旌麾分頡頏，戈戟聳光輝。",
            "左右車帷徹，周連燭炬圍。",
            "湖流平杳杳，泉派濺霏霏。",
            "却念觀珪劍，仍欣賞鉢衣。",
            "廟樓臨浩渺，寺閣倚峩巍。",
            "燈火還城市，烟波遠石磯。",
            "鼓鐘初警動，騶馭始分飛。",
            "勝槩同時遇，賢朋共樂稀。",
            "佳章蒙寄貺，隣愧得仁依。"
        ],
        "title": "次韻程給事同孫覺學士楊憲景略天衣謁禹廟夜歸",
        "id": "89f072b2-aa24-4f17-b24f-394dafc987e9"
    },
    {
        "author": "趙抃",
        "paragraphs": [
            "維嶽生台輔，於時正典刑。",
            "我嘗同政府，公早謝明廷。",
            "官貴躋三少，身閒越八齡。",
            "所難惟壽算，豈易是康寧。",
            "求舊心猶壯，尋幽足未停。",
            "宋都俄暫別，吳語喜重聽。",
            "宗契今逾厚，交情久可銘。",
            "摛辭工詠物，吐屑妙談經。",
            "嵐色迎紅旆，湖光動綵舲。",
            "游名多寫壁，燕席旋張屏。",
            "忽遇瀛洲客，新辭使者星。",
            "承恩來玉陛，涖事傍沙汀。",
            "厭賞塵中景，思登野外亭。",
            "愛忘嘉意重，溢美雅章形。",
            "敘遠才超絕，搜奇思杳冥。",
            "道山寧久去，歸路入雲青。"
        ],
        "title": "次韻林希喜趙少師概遊杭",
        "id": "8464fa1e-51fc-4242-bcf0-dc80a67e060f"
    },
    {
        "author": "趙抃",
        "paragraphs": [
            "曉光澄水月，秋影顫風幡。",
            "宛是真如地，荷花獲翠軒。"
        ],
        "title": "麓山十詠 真身湖",
        "id": "0b461d34-b121-4254-9bba-f92a0ed9e6bc"
    },
    {
        "author": "趙抃",
        "paragraphs": [
            "雪挫更霜摧，寒心未易回。",
            "庭前皆古意，何必問西來。"
        ],
        "title": "升中古柏",
        "id": "666a569d-9ee0-404c-bbcb-6674dd7ac4ba"
    },
    {
        "author": "趙抃",
        "paragraphs": [
            "雨久藏書蠹，風高老屋斜。",
            "鄰居盡金碧，一一梵王家。"
        ],
        "title": "書院",
        "id": "d7bc87d9-3eaa-4f5d-bb6f-d189374be9b0"
    },
    {
        "author": "趙抃",
        "paragraphs": [
            "千燈傳靜剎，四絕號虛堂。",
            "已是金銀界，仍爲翰墨場。"
        ],
        "title": "四絕堂",
        "id": "52dad72c-990d-4c8c-935c-294d7a0c8cd4"
    },
    {
        "author": "趙抃",
        "paragraphs": [
            "木老巖坰冷，泉飛月殿寒。",
            "栖真無一事，清嘯倚欄干。"
        ],
        "title": "洞真觀",
        "id": "c44e41ed-aab7-4477-bc43-3445a13a84a2"
    },
    {
        "author": "趙抃",
        "paragraphs": [
            "靈洞古壇基，烟蘿接翠微。",
            "日西春又晚，不見羽人歸。"
        ],
        "title": "抱黄洞",
        "id": "1cd4e345-f350-4d24-a4be-4c4abb74df1b"
    },
    {
        "author": "趙抃",
        "paragraphs": [
            "古木與雲齊，門前百丈梯。",
            "我來煩想滌，疑是過靈溪。"
        ],
        "title": "嶽麓寺",
        "id": "ee247a1d-1836-4f04-a33a-bf0731e4ac44"
    },
    {
        "author": "趙抃",
        "paragraphs": [
            "靈派本無源，因禽潄玉泉。",
            "自非流異稟，誰識洞中僊。"
        ],
        "title": "白鶴泉",
        "id": "e453b50d-b22b-457d-91bd-1ec98c7a316a"
    },
    {
        "author": "趙抃",
        "paragraphs": [
            "峯頂已崔嵬，因高更筑臺。",
            "夜分僧定起，咫尺見雲雷。"
        ],
        "title": "法華堂",
        "id": "f28add97-17a0-4134-a641-177f3be8f1a0"
    },
    {
        "author": "趙抃",
        "paragraphs": [
            "片石倚中天，雲深鳥道間。",
            "人多祝堯壽，登此拜南山。"
        ],
        "title": "拜嶽石",
        "id": "5ebb26f2-fdda-441c-9273-48f7d9c24a91"
    },
    {
        "author": "趙抃",
        "paragraphs": [
            "幽寺倚巖阿，雲扉掩薜蘿。",
            "老僧中燕息，誰問世風波。"
        ],
        "title": "過雲安軍下巖僧舍",
        "id": "b2759248-7aa6-483f-89cd-78690a2800d4"
    },
    {
        "author": "趙抃",
        "paragraphs": [
            "寒瀑落春巖，天垂百丈縑。",
            "更疑仙客宴，不捲水晶簾。"
        ],
        "title": "橫溪洞飛泉",
        "id": "938046a1-4877-4d51-9a91-96c5574580b1"
    },
    {
        "author": "趙抃",
        "paragraphs": [
            "灣盡疑無路，堤回忽見橋。",
            "冬空仍水後，物物稱蕭條。"
        ],
        "title": "和范御史過陳州",
        "id": "c7fcc288-d061-4ff6-80e8-6e8ac78bcde8"
    },
    {
        "author": "趙抃",
        "paragraphs": [
            "奔流出萬山，亂石銷孱顔。",
            "彼躍龍門者，何嘗懼此關。"
        ],
        "title": "題魚關",
        "id": "c5251df8-7e73-4659-a1f3-b30d2a88618b"
    },
    {
        "author": "趙抃",
        "paragraphs": [
            "重九登高節，陽秋稟氣和。",
            "家家懽會日，祺壽所宜多。"
        ],
        "title": "男㞦生日",
        "id": "6acd0841-dc9a-48a9-884d-9131f071019f"
    },
    {
        "author": "趙抃",
        "paragraphs": [
            "塵事不留毫，誰云夢寐勞。",
            "因思四老會，今復數年高。"
        ],
        "title": "次韻吳天常",
        "id": "f3ea85cb-1697-4be0-84c6-6fcc9375fa2a"
    },
    {
        "author": "趙抃",
        "paragraphs": [
            "制動必原靜，治人先正心。",
            "風乎晝壇上，退食鳴瑶琴。"
        ],
        "title": "書琴壇",
        "id": "763ebe90-1d71-409c-959f-e82b90647fc3"
    },
    {
        "author": "趙抃",
        "paragraphs": [
            "天迥旅懷闊，風長野叫來。",
            "滄波清可愛，先爲濯京埃。"
        ],
        "title": "和范御史石倉晚泊",
        "id": "94681dfa-ae62-4fc5-a11c-7c70474c2739"
    },
    {
        "author": "趙抃",
        "paragraphs": [
            "古寺無碑刻，僧云不記年。",
            "自餘安所問，惟是愛林泉。"
        ],
        "title": "覺林寺",
        "id": "81eb8527-c067-4234-952a-f0a229f5ac4e"
    },
    {
        "author": "趙抃",
        "paragraphs": [
            "校文春殿籥天關，內籞千葩放牡丹。",
            "風捲異香來幕帟，日披濃艷出欄干。",
            "芳菲喜向禁中見，憔悴憶曾江外看。",
            "剪賜從臣君意重，數枝和露入金盤。"
        ],
        "title": "禁籞見牡丹仍蒙恩賜",
        "id": "0210ef92-f551-4425-9865-47018ec8a6fe"
    },
    {
        "author": "趙抃",
        "paragraphs": [
            "省宇屏圖哲匠成，寫傳蘆鴈筆尤精。",
            "斜依風葦叢叢裊，遠颺烟波渺渺平。",
            "弋者定嗟何所慕，鵬摶莫怪不能鳴。",
            "公看羽翼飛勝處，有意青雲萬里程。"
        ],
        "title": "次韻三司蔡襄蘆鴈獐猿二首  其一",
        "id": "b268cd39-d984-4f29-8a6c-49a902d866cb"
    },
    {
        "author": "趙抃",
        "paragraphs": [
            "獐狎猿馴遂性情，恍然疑不是丹青。",
            "豈憂夜獵林中去，只欠秋吟月下聽。",
            "舉目便同臨澗谷，此身全恐寄郊坰。",
            "山容野態窮微妙，造化爭功六幅屏。"
        ],
        "title": "次韻三司蔡襄蘆鴈獐猿二首  其二",
        "id": "558a2833-d006-4735-be98-2e9f68800299"
    },
    {
        "author": "趙抃",
        "paragraphs": [
            "臘殘鸚鵡洲邊過，憶汝東吳住舊廬。",
            "誦聖窮愁千卷外，覓官留滯十年餘。",
            "也知失意能平氣，底事多時不寄書。",
            "兄在松溪我荆楚，別懷三處一欷歔。"
        ],
        "title": "憶信安五弟拊",
        "id": "28ee26fb-8e17-4649-a466-058ebcbf9ac2"
    },
    {
        "author": "趙抃",
        "paragraphs": [
            "江頭落寞窮冬日，天末崎嶇薄宦身。",
            "休問世途千態巧，且貪杯酒十分醇。",
            "顔間戚戚成何事，醉裏熙熙即是真。",
            "梅雪半殘烟柳吐，一番消息又青春。"
        ],
        "title": "飲酒",
        "id": "c4e9fb56-1005-4e29-83b7-aab125ee86af"
    },
    {
        "author": "趙抃",
        "paragraphs": [
            "二十四日立春節，六七千里孤舟行。",
            "呼兒倒酒迎春醉，忽爾持詩屬我賡。",
            "海上去年賓燕樂，江頭今歲客心情。",
            "興來極目尋春色，岸柳汀蕪綠未成。"
        ],
        "title": "和十二弟揚臘月立春",
        "id": "2001c280-28d5-45af-be5e-ceca5a2b4d2f"
    },
    {
        "author": "趙抃",
        "paragraphs": [
            "縣封蕭索楚江澄，旅況吟懷冷似冰。",
            "漏促已交新歲鼓，酒蘭猶剪隔宵燈。",
            "立身從道思無愧，得路由機患不能。",
            "未報君恩踰四十，青春還是一番增。"
        ],
        "title": "除夜泊臨江縣言懷",
        "id": "d2079bdb-62b4-4098-9910-8901de2ee7e8"
    },
    {
        "author": "趙抃",
        "paragraphs": [
            "五更鐘後斗沈杓，畫角三番塞角調。",
            "青草湖平無俗籟，岳陽樓迥有寒飚。",
            "酒腸喚醒維舟靜，夢眼驚回去國遥。",
            "我愛清餘起傾耳，欲吟情思已飄飄。"
        ],
        "tags": [
            "岳阳楼"
        ],
        "title": "泊巴陵聞曉角",
        "id": "fd446cf8-ae74-425f-80b3-aac12e1babbc"
    },
    {
        "author": "趙抃",
        "paragraphs": [
            "一思平日禁城春，直上青霄步步雲。",
            "在月香名欣共得，掞天綵藻愧相聞。",
            "滿頭競插花千柄，沒案誰辭酒十分。",
            "蓮水今爲從事樂，伊予無復嘆離羣。"
        ],
        "title": "憶輦下寄同年楊子卿",
        "id": "f9b11bb4-fceb-4ee5-9762-7a2ce504d959"
    },
    {
        "author": "趙抃",
        "paragraphs": [
            "三載從軍績用成，代還京闕黯離情。",
            "亭長且作班荆飲，江迥愁聞唱棹聲。",
            "前席去當回帝問，初筵今已號賓榮。",
            "交承參袂宜敦好，莫惜殷勤重報瓊。"
        ],
        "title": "送交代楊推官",
        "id": "ed0cb115-106c-4a7f-bb53-98c7e0f6f730"
    },
    {
        "author": "趙抃",
        "paragraphs": [
            "山光全暝水光浮，數里霏霏曉未收。",
            "露彩乍凝迷漢殿，日華不透掩秦樓。",
            "豈饒文豹遲留隱，應有靈蛇取次遊。",
            "聖世妖氛已銷盡，結成佳氣滿南州。"
        ],
        "title": "早霧",
        "id": "863562d9-9aa4-45fa-8c5b-1bbd12a9ca34"
    },
    {
        "author": "趙抃",
        "paragraphs": [
            "記得城南數刻懽，破歡爲別淚闌干。",
            "間關遠道初隨牒，寂寞長亭一據鞍。",
            "郊外此時涼葉亂，嶺頭平日臘梅殘。",
            "不辭頻寄南州信，草檄無功楯墨乾。"
        ],
        "title": "寄里中親友",
        "id": "75e2b0c3-0793-4ac0-91c7-b4c7a7d1a3e6"
    },
    {
        "author": "趙抃",
        "paragraphs": [
            "照人冰骨是真仙，失臂江西僅十年。",
            "子擁倅車袍著茜，我趨賓席幕依蓮。",
            "今宵把酒方歡甚，明日班荆又黯然。",
            "八桂到須多假日，府中佳醑主公賢。"
        ],
        "title": "席上感別送桂倅",
        "id": "6cd9d45a-b155-4e45-89c3-fdfdfb32d4d4"
    },
    {
        "author": "趙抃",
        "paragraphs": [
            "湖外清明物態繁，曉林鶯舌鬭關關。",
            "枉緣春意無時盡，自是人心不暫閒。",
            "舊隱東君曾藉草，新官南郡亦登山。",
            "滿頭花卉盈樽酒，且向東風一破顔。"
        ],
        "title": "和人清明有感",
        "id": "db02babb-e294-4381-b969-2467926c6daa"
    },
    {
        "author": "趙抃",
        "paragraphs": [
            "區區宦況遠南州，長得歸鴻與寄愁。",
            "已勝折腰嗟五斗，豈辭銜尾運千舟。",
            "冰含白玉期無累，路迫青雲愧可求。",
            "家有舊塤流韻遠，勉將文藻贊宸猷。"
        ],
        "title": "和三兄得書喜授掌庾",
        "id": "b14aa9bf-d699-48b1-9257-8d993ace9adc"
    },
    {
        "author": "趙抃",
        "paragraphs": [
            "唐嗣幾危國步艱，梁公忠力世難攀。",
            "不辭鼎鑊君臣際，爲正朝廷子母間。",
            "今見裔孫仍白首，去從幕府綰青綸。",
            "旌賢有後十二代，轉覺勳名重泰山。"
        ],
        "tags": [
            "泰山"
        ],
        "title": "贈狄節推",
        "id": "923ee1a2-18a7-4657-bf59-63fd627181a9"
    },
    {
        "author": "趙抃",
        "paragraphs": [
            "古人名教自詩書，淺俗頹風好力扶。",
            "口誦聖賢皆進士，身爲仁義媽真儒。",
            "任從客笑原思病，莫管時譏孟子迂。",
            "通要設施窮要樂，不須隨世問榮枯。"
        ],
        "title": "勸學示江原諸生",
        "id": "8136f4ee-3e66-4f75-b6a1-995fa2360d5e"
    },
    {
        "author": "趙抃",
        "paragraphs": [
            "束書携劍出西州，恩舊相歡事遠遊。",
            "架上昔曾窮聖卷，幄中今好贊賓籌。",
            "也知賢帥須青眼，應念慈闈已白頭。",
            "到日欲憑歸信杳，寒鴻成陣叫清秋。"
        ],
        "title": "送何孟侯先生之平原",
        "id": "5663f1b4-dc99-450a-ab6a-3ec6ffae8f22"
    },
    {
        "author": "趙抃",
        "paragraphs": [
            "直將騷雅鎮澆淫，瓊貝千章照古今。",
            "天地不能籠大句，鬼神無處避幽吟。",
            "幾逃兵火覊危極，欲厚民生意思深。",
            "茅屋一間遺像在，有誰於世是知音。"
        ],
        "title": "題杜子美書室",
        "id": "7b7c571a-c187-45ad-862d-d9dbd79be518"
    },
    {
        "author": "趙抃",
        "paragraphs": [
            "東君新用少陽時，正月羣陰老未歸。",
            "千里雪花鋪夜景，數聲雷鼓作春威。",
            "欲開桃李嗟寒勒，尚蟄龍蛇恨力微。",
            "一挫芳菲一驚物，惘然無處問天機。"
        ],
        "title": "春日雪雷並作",
        "id": "b1f8fcb9-7d08-4f57-ab0a-fbeadd50f3b5"
    },
    {
        "author": "趙抃",
        "paragraphs": [
            "浹江初過三遊洞，天氣新調二月風。",
            "樵戶人家隨處見，仙源雲路有時通。",
            "峯巒壓岸東西碧，桃李臨波上下紅。",
            "險磧惡灘知幾許，晚停征棹問漁翁。"
        ],
        "title": "初入峽",
        "id": "3c101e79-bed1-4c60-ac1a-6ff84911dacb"
    },
    {
        "author": "趙抃",
        "paragraphs": [
            "二年官役愧能名，賢得斯人幸合并。",
            "幾度孝廉交郡辟，一生文行出鄉評。",
            "君廬皂水江頭遠，我馬青泥嶺頂行。",
            "西首胡爲書以贈，欲持同邑寄諸生。"
        ],
        "title": "過嶺回寄張景通先生示邑下同人",
        "id": "c7916d57-f8c8-4094-ac12-e368fdf37c64"
    },
    {
        "author": "趙抃",
        "paragraphs": [
            "拖舟百丈苦攀躋，一過牢津恍似迷。",
            "花放亂紅迎彩旆，谷傳深響答鳴鼙。",
            "避人幽鳥凌雲噪，抱子驚猿走險啼。",
            "春岫重重春水綠，却疑身在武陵溪。"
        ],
        "title": "下牢津",
        "id": "5e539b35-314c-4581-a0df-abc569542dca"
    },
    {
        "author": "趙抃",
        "paragraphs": [
            "使君呼客入山行，曉徑前驅照彩旌。",
            "蠻女背樵巖側避，野僧携刺馬頭迎。",
            "千層雲水迷三峽，一鬨人烟認百城。",
            "樓閣憑餘清我聽，竹風蕭瑟澗泉鳴。"
        ],
        "title": "同萬州相里殿丞遊溪西山寺",
        "id": "95ee5512-21c6-4dce-b78d-78314657563d"
    },
    {
        "author": "趙抃",
        "paragraphs": [
            "我愧非才敢贈言，告新今幸接英躔。",
            "炎威滿路千山去，和氣流民百口傳。",
            "就捧絲綸天子命，到參帷幄主人賢。",
            "前籌要使邊陲靜，報德銘功願兩全。"
        ],
        "title": "送黄賁赴渭州機宜",
        "id": "adf08d35-12ea-44c1-82b0-108fdc2c5550"
    },
    {
        "author": "趙抃",
        "paragraphs": [
            "丈席橫經事講評，暫開雄辯五河傾。",
            "十年素藴胸中吐，一日清風坐上生。",
            "諸子授來疑頓釋，先儒宗後業偏精。",
            "塵編古有多門學，今喜公能爲發明。"
        ],
        "title": "次韻張著作贈講禮孫秀才",
        "id": "18f4b9ec-9470-4153-954a-563cb8ad8691"
    },
    {
        "author": "趙抃",
        "paragraphs": [
            "進不驚人退不藏，朅來士術惠殊鄉。",
            "踈餘益信琴多樂，拙甚方虞錦重傷。",
            "顧我未能精俗事，感公偏遺好詩章。",
            "懷間得勝千金直，莫謂無人識夜光。"
        ],
        "title": "酬楊鴻漸察判見寄",
        "id": "2829b1dd-7ca4-4127-9cbe-180c9845b46e"
    },
    {
        "author": "趙抃",
        "paragraphs": [
            "三歲西州此效官，幕中無事有賓歡。",
            "瞻雲預喜長安近，歸騎還驚蜀道難。",
            "分袂天涯逢臘盡，入關時候正春寒。",
            "前途應念朋從意，回首秦亭一據鞍。"
        ],
        "title": "送崔度推官任滿還長安",
        "id": "70c5e190-8a66-42cb-8eab-c698f93e05fa"
    },
    {
        "author": "趙抃",
        "paragraphs": [
            "背琴肩酒上青城，雲爲開收月爲明。",
            "觀宿有詩招主簿，廬空無分遇先生。",
            "牆留古畫仙姿活，石載奇文俗眼驚。",
            "却念吾鄉山亦好，二年孤負爛柯行。"
        ],
        "title": "謁青城山",
        "id": "92a0fb82-0ad7-4f98-aadd-fa4029074b6d"
    },
    {
        "author": "趙抃",
        "paragraphs": [
            "蜀國從官又見春，物華人事兩俱新。",
            "已推才力多餘地，更賦詞章妙入神。",
            "要路我甘無俗迹，夷途公自有通津。",
            "逢時得用看施設，未止區區庇遠民。"
        ],
        "title": "次韻孫直言正旦馬上有感",
        "id": "67224e29-326e-41db-9a03-4510ef93d35b"
    },
    {
        "author": "趙抃",
        "paragraphs": [
            "勇退如公世少儔，樂天知命富春秋。",
            "峩峩去得寒宮桂，泛泛歸乘雪水舟。",
            "舉目烟霞中有趣，無心軒冕外何求。",
            "引高應笑朝閨客，白首龍鐘未肯休。"
        ],
        "title": "次韻僉判俞尚都官寄兄君然中允致政",
        "id": "8a231d0d-2df6-46fc-ad8e-3f7c343e851d"
    },
    {
        "author": "趙抃",
        "paragraphs": [
            "落雪紛紛甚羽毛，相逢淮上繫輕舠。",
            "壓低酒力威稜健，助豁詩懷氣象豪。",
            "兩岸遠山供玉障，一天長水盡雲濤。",
            "歸歟喜見豐年瑞，南顧無煩帝力勞。"
        ],
        "title": "和淮上喜雪呈貫之",
        "id": "5b6e14ac-ef6f-4477-a105-a5eb83a0be5d"
    },
    {
        "author": "趙抃",
        "paragraphs": [
            "臺閣官資屬二賢，歲寒相見潁流邊。",
            "新醪喜泛千鐘蟻，永漏驚移數葉蓮。",
            "致主聖神躋舜禹，濟時功業企閎顛。",
            "故人清會俱高論，肯事狂歌學少年。"
        ],
        "title": "和潁川見徐學士",
        "id": "ba15d189-b14a-4052-8404-e92f03320bc1"
    },
    {
        "author": "趙抃",
        "paragraphs": [
            "昔如李郭去登仙，今復東行並客船。",
            "夾岸雲山千里路，滿襟風月九秋天。",
            "持杯旋斫桐江鱠，覓句頻賡蜀國箋。",
            "君到七閩佳麗地，荔枝紅發欲殷然。"
        ],
        "title": "次韻范師道御史",
        "id": "be05d9d8-5c00-4083-a8b3-9b4dee035321"
    },
    {
        "author": "趙抃",
        "paragraphs": [
            "驚怪窮冬百物繁，落梅狂絮逐風翻。",
            "酒無戈甲爭酣戰，詩似波瀾競討源。",
            "且卸帆檣隈斷岸，好開屏嶂畫孤村。",
            "知音若問陽春曲，待把琴調細細論。"
        ],
        "title": "和見雪",
        "id": "aad4aa78-72db-4081-a87d-5c88d72b34d9"
    },
    {
        "author": "趙抃",
        "paragraphs": [
            "泉高終日聽潺湲，花草纔佳爛漫看。",
            "言念君恩得私請，敢於身計學偷安。",
            "開元刺史名千古，東漢先生釣一竿。",
            "賢迹勉尋余自愧，牧民猶带觸邪冠。"
        ],
        "title": "新定即事",
        "id": "f88c350d-87e6-45a7-a2d7-09ec7ff664ca"
    },
    {
        "author": "趙抃",
        "paragraphs": [
            "前日鵷鴻接羽儀，平生風誼見施爲。",
            "蘇臺薄暮分襟後，嚴瀨逢佳佇立時。",
            "歸棹豈能忘舊里，去筒猶未寄新詩。",
            "寒泉繞石山環坐，一弄南風慰所思。"
        ],
        "title": "初到睦州寄毗陵范御史",
        "id": "f8cb5824-7778-48d0-8305-c858e9e32862"
    },
    {
        "author": "趙抃",
        "paragraphs": [
            "人爲閒郡我爲榮，僚友多歡事少生。",
            "詩裏江山今共樂，籍中龍虎舊傳名。",
            "逢時自可青雲致，喜老休將白髮輕。",
            "垂世功名期力到，上方求治急材英。"
        ],
        "title": "和范都官述懷",
        "id": "fedf64fd-f64f-4b74-9ba8-a28710fafb30"
    },
    {
        "author": "趙抃",
        "paragraphs": [
            "桐江爲守愧顓蒙，來喜衣冠好士風。",
            "勸學重思唐吏部，教人多謝漢文翁。",
            "濟時事業期深得，落筆詞章貴不空。",
            "道有未充須自立，莫將榮悴汩於中。"
        ],
        "title": "勉郡學諸生",
        "id": "5ed432ea-0e94-4a20-ae14-ecaafa467684"
    },
    {
        "author": "趙抃",
        "paragraphs": [
            "自喜還家入郡閎，久無書簡到京城。",
            "棊觀每笑機心巧，琴斷還憂曲意生。",
            "厚祿萬鐘身外薄，冷泉千尺耳邊清。",
            "來詩詠歎陶然樂，疑夢鈞天奏九成。"
        ],
        "title": "和彥塗田曹見寄",
        "id": "647607c4-dbef-4feb-bd16-3a4ca0bbb343"
    },
    {
        "author": "趙抃",
        "paragraphs": [
            "莫惜芳樽細細斟，還臺詩句滿離襟。",
            "海潮風駕漫幽渚，鄉岫雲開認故林。",
            "八月氣涼歸棹快，三年恩厚在人深。",
            "紫宸曉拜天光近，宜有封囊悟主心。"
        ],
        "title": "送范都官",
        "id": "460892af-e5c9-454b-8796-3ba84a19ea0a"
    },
    {
        "author": "趙抃",
        "paragraphs": [
            "丁字溪流甚箭奔，忍看行色夕陽村。",
            "三吳望遠迷烟棹，九日登高泥酒樽。",
            "詩得瓊瑶今有意，感充懷抱更無言。",
            "歸歟一曲桐江好，西北通宵欲夢魂。"
        ],
        "title": "和前人重九日寄",
        "id": "fac97575-b69d-45ea-9489-17d5db3a3837"
    },
    {
        "author": "趙抃",
        "paragraphs": [
            "買自桐江數歲前，潔中輕外欲巢蓮。",
            "同麟薦世宜爲瑞，邀鶴尋真定得仙。",
            "肯示吉兇貽後悔，祇隨呼吸到長年。",
            "主人幸不煩供養，俾託軺車看兩川。"
        ],
        "title": "新定獲龜繼得梓漕携之赴官",
        "id": "41bd5091-34f8-4080-b3ee-976cb02fb72b"
    },
    {
        "author": "趙抃",
        "paragraphs": [
            "帝念先生素所親，殊恩終不顧絲綸。",
            "圖勳恥預凌烟像，辭貴甘爲擲釣人。",
            "雲水孤高教適意，俗風奔競使還淳。",
            "如今丘壑無遺士，天子思賢號聖神。"
        ],
        "title": "過子陵故祠",
        "id": "d1757fb1-bcc2-4076-940f-07449fa4ab2d"
    },
    {
        "author": "趙抃",
        "paragraphs": [
            "桐江得請上恩榮，孤士慚無善可旌。",
            "望闕天光驚已遠，到家春色喜先迎。",
            "雲邊舊念青山隱，鑑裏新逢白髮生。",
            "多謝賢朋遺佳句，重於珍璧價連城。"
        ],
        "title": "次韻石溫之都官見贈",
        "id": "71c28d93-6086-463d-81c3-f3d2100de71b"
    },
    {
        "author": "趙抃",
        "paragraphs": [
            "憶別揚州六月中，倏今三已換春冬。",
            "烟帆去蜀七千里，雲嶺瞻閩幾萬重。",
            "莫爲沈迷嗟下邑，要將清白廣吾宗。",
            "天遥最是書難得，早倩來鴻寄一封。"
        ],
        "title": "憶松溪三兄縣尉",
        "id": "60cdae82-e4cd-40ff-860a-43d9e418a42e"
    },
    {
        "author": "趙抃",
        "paragraphs": [
            "舊迹蒙君麗句誇，昔同峯頂躡雲霞。",
            "逢秋謁寺留詩筆，薄暮歸鞍照月華。",
            "旋酌香醪浮甕蟻，鬭烹新茗滿甌花。",
            "心餘更作儒官會，帳內諸生擁絳紗。"
        ],
        "title": "次韻鄭琰登睦州高峯塔",
        "id": "0b0e835e-d227-4960-9ad0-d1b79400e0a4"
    },
    {
        "author": "趙抃",
        "paragraphs": [
            "俞請分符入贛川，過家爲幸獲於天。",
            "桂宮舊有同年契，梓里今逢太守賢。",
            "釃酒殷勤供去帳，解囊分耀貯離篇。",
            "曉來頗覺思君夢，烟水蒼茫隔畫船。"
        ],
        "title": "得守虔州過鄉邦贈別衢州太守高賦同年",
        "id": "588aeb99-ce4d-4c28-9648-a72faa98c2b2"
    },
    {
        "author": "趙抃",
        "paragraphs": [
            "舊里徘徊忽四旬，高齋高勝足懽忻。",
            "當軒曉看山橫黛，負郭秋成稼覆雲。",
            "酌酒屢邀朋契樂，弄琴真與俗喧分。",
            "虔州莫訝遲遲去，鄉便恩榮荷聖君。"
        ],
        "title": "守虔過家登高齋即事",
        "id": "941267f9-ba92-4bf9-9613-ba3ad4409acb"
    },
    {
        "author": "趙抃",
        "paragraphs": [
            "君去濂溪湖外行，倅藩仍喜便鄉程。",
            "九疑南向參空碧，二水秋臨徹底清。",
            "詩筆不閒真吏隱，訟庭無事洽民情。",
            "霜鴻已到衡陽轉，遠緒憑誰數寄聲。"
        ],
        "title": "寄永倅周敦頤虞部",
        "id": "0d6f7d1b-18a2-4fad-887b-4249b6819535"
    },
    {
        "author": "趙抃",
        "paragraphs": [
            "君恩山重若爲酬，補郡都忘樂與憂。",
            "惶恐灘長從險絕，鬰孤臺迥足觀遊。",
            "贛川在昔名難治，鈴閤于今幸少休。",
            "人謂闊疎予自喜，遠民安堵更何求。"
        ],
        "title": "虔州即事",
        "id": "19cc494f-be40-4fb0-8483-c08461ae5c1a"
    },
    {
        "author": "趙抃",
        "paragraphs": [
            "千門燈燭事遨遊，車馬通宵不暫休。",
            "幸免烟氛遮皓月，任隨笳鼓雜鳴騶。",
            "金壺漏下丁丁永，玉斝霞生灧灧流。",
            "帝澤遠臨人鼓腹，贛川宜有太平謳。"
        ],
        "title": "次韻何若谷都官燈夕",
        "id": "9e618bc8-f638-42cc-a98f-554dc93bb60d"
    },
    {
        "author": "趙抃",
        "paragraphs": [
            "訟缿無譁去訪真，並遊僚友若天倫。",
            "庭存列宿仙壇古，堂啟先生詔墨新。",
            "膝上揮絃清度曲，席間傾耳靜留神。",
            "泠泠不斷綿綿意，追想南風解慍人。"
        ],
        "title": "次韻徐師回殿丞捧詔亭聽琴",
        "id": "ad3de640-7e20-4b1d-89db-8326c5a4a362"
    },
    {
        "author": "趙抃",
        "paragraphs": [
            "十年游霧入蘭薰，本末聊同出處均。",
            "五嶺昔將巴蜀遠，七閩今與贛川隣。",
            "雪中始見松難改，火後須知玉是真。",
            "事業他時公自任，致君堯舜澤吾民。"
        ],
        "title": "寄知福州范師道龍圖",
        "id": "32ecc2c9-8280-4384-956b-1e006c33473f"
    },
    {
        "author": "趙抃",
        "paragraphs": [
            "雨過江城絕點塵，清明佳節正千門。",
            "舞香撲坐花新戴，歌響盤雲曲旋翻。",
            "幾欲爲春留日馭，直須同俗醉衢樽。",
            "因思老氏登臺樂，若此斯民未足論。"
        ],
        "title": "次韻何若谷寒食燕集",
        "id": "9e7fff20-5fcf-4cca-9ab8-69a0266b011c"
    },
    {
        "author": "趙抃",
        "paragraphs": [
            "山川靈秀降豐穰，十里油雲澤我疆。",
            "爲叩明神虞歲旱，故飄甘澤助春陽。",
            "征人共解江頭纜，遊女爭誇陌上桑。",
            "令尹愛民形喜色，作詩先已報豐祥。"
        ],
        "title": "次韻錢顗喜雨",
        "id": "b892e865-1bcf-4995-852b-6c4737638f61"
    },
    {
        "author": "趙抃",
        "paragraphs": [
            "祓禊追修宴集開，山川聊爲霽風雷。",
            "衣冠愷樂觴傳羽，旗鼓號呶笛弄梅。",
            "畫鷁穩移隨岸曲，珍禽驚避逐波頹。",
            "百城錦繡人如織，笑看使君乘興來。"
        ],
        "title": "次何若谷上巳遊江",
        "id": "219402b7-ce7a-4a9a-9ad3-fe50b9d8a97d"
    },
    {
        "author": "趙抃",
        "paragraphs": [
            "文翁治蜀澤民深，贛守無堪愧士林。",
            "長育務先庠序教，講磨思見聖賢心。",
            "今茲未肯孤毫善，學者尤宜念寸陰。",
            "三百餘篇金石奏，席間願聽得遺音。"
        ],
        "title": "次韻錢顗見贈入學聽講",
        "id": "de786c5b-e1f1-4f32-b022-83d8412626a7"
    },
    {
        "author": "趙抃",
        "paragraphs": [
            "遠俗斯年荷德豐，一麾烏足滯才雄。",
            "朝簽寄任非輕外，聖詔丁寧果發中。",
            "却念松楸還里閈，再馳牛犢懇天聰。",
            "只應未遂歸歟興，江右澄清已望風。"
        ],
        "title": "次韻何若谷寄提刑蔡挺",
        "id": "f35e3b9b-1b0e-48b8-81b1-51a85d4eac40"
    },
    {
        "author": "趙抃",
        "paragraphs": [
            "間關來贛會年豐，十里農桑畫障中。",
            "雨足山川多秀氣，暑消臺閣有清風。",
            "人驚地遠還同近，誰道江西不似東。",
            "琴酒從容隨分樂，敢將身計事怱怱。"
        ],
        "title": "次韻楚守孫直言職方見寄",
        "id": "05a0d283-e014-4ced-a211-7e94875bb7ae"
    },
    {
        "author": "趙抃",
        "paragraphs": [
            "贛守無堪出榜中，日聞將漕稱才雄。",
            "感公迢遞詩筒至，謂我優游訟缿空。",
            "高會正遥千障月，羈懷聊寄七絃風。",
            "何時把酒朋從樂，也待醒狂學次公。"
        ],
        "title": "次韻廣東轉運董儀職方同年見寄",
        "id": "caed2015-a7d4-488f-b744-b7bccb293fbf"
    },
    {
        "author": "趙抃",
        "paragraphs": [
            "念昔相逢向上方，別來驚已換星霜。",
            "夢回半是烟波阻，詩寄全篇篋笥光。",
            "近喜歲豐無劇訟，更多雨足壓驕陽。",
            "施爲自顧如何爾，鳧鶴奚煩問短長。"
        ],
        "title": "次韻黄伯度虞部見贈",
        "id": "0ddbd458-dc5b-42db-949c-0f02eeb39767"
    },
    {
        "author": "趙抃",
        "paragraphs": [
            "去歲南來幸守麾，故人江上喜新眉。",
            "十分勸我流霞酒，一曲聽公白雪詞。",
            "此後拙疎真有賴，而今談笑杳無涯。",
            "驚聞擁節重湖去，憑仗西風寄所思。"
        ],
        "title": "聞杜植移使湖南",
        "id": "d96e4b15-89a3-4c46-afed-29c03e5b4d8f"
    },
    {
        "author": "趙抃",
        "paragraphs": [
            "翠栢環庭數畝間，蕭疎仍是枕江干。",
            "都如君子憐松茂，半爲主人諳歲寒。",
            "素壁留詩多健羨，畫船過里暫盤桓。",
            "因公此景予心喜，亦有高齋待掛冠。"
        ],
        "title": "留題悅亭因簡何若谷都官",
        "id": "0aaa12aa-8f49-4cb4-a22e-3ea1fe520754"
    },
    {
        "author": "趙抃",
        "paragraphs": [
            "景祐賢科昔共登，長沙賓佐復交承。",
            "三千里外今同郡，二十年前舊得朋。",
            "贛水帆檣驚遠別，玉峯欄檻到先憑。",
            "朝廷正是求材日，欲戀仙鄉算未能。"
        ],
        "title": "送前人過鄉還朝",
        "id": "587b1eef-ed33-4a54-85b4-0c284d4ccb77"
    },
    {
        "author": "趙抃",
        "paragraphs": [
            "海陵余昔嗣英僚，舊尹咨新治有條。",
            "此別風波嗟各路，但聞名譽籍當朝。",
            "美夫郡接瀕江地，幸矣民多樂歲謠。",
            "南國故人千里隔，舉頭雲嶺鬰岧嶢。"
        ],
        "title": "次韻董儀都官見贈",
        "id": "68e85ff1-539f-4504-8d23-e56c15a0de03"
    },
    {
        "author": "趙抃",
        "paragraphs": [
            "曉出東江向近郊，舍車乘棹復登高。",
            "虎頭城裏人烟闊，馬祖岩前氣象豪。",
            "下指正聲調玉軫，放懷雄辯起雲濤。",
            "聯鑣歸去尤清樂，數里松風聳骨毛。"
        ],
        "title": "同周敦頤國博遊馬祖山",
        "id": "b444ed0d-0a00-4a9f-8952-f77f1870d660"
    },
    {
        "author": "趙抃",
        "paragraphs": [
            "道未中充氣未閎，聖神遭遇本寒生。",
            "廷中入愧言無補，嶺下來欣治有名。",
            "世路計身焉用巧，古人逢物要推誠。",
            "從容章貢臺前望，贛水秋天一樣清。"
        ],
        "title": "南康公餘有作",
        "id": "322ccd26-f227-4919-a999-2b0a66257e10"
    },
    {
        "author": "趙抃",
        "paragraphs": [
            "蜀川一見無多日，潮水重來復後時。",
            "古栢根深容不變，老桐音淡世難知。",
            "觀遊邂逅須同樂，離合參差益再思。",
            "籬有黄花樽有酒，大家尋賞莫遲疑。"
        ],
        "title": "次韻周敦頤國博見贈",
        "id": "56469e60-bc17-4aa7-9b80-0f2a76995f70"
    },
    {
        "author": "趙抃",
        "paragraphs": [
            "顧我入趨堯闕去，煩公出餞贛江頭。",
            "爲逢蕭寺千山好，不惜蘭船一日留。",
            "清極往來無俗論，道通何處有離憂。",
            "分携豈用驚南北，水闊風高萬里秋。"
        ],
        "title": "和虔守任滿前人香林寺錢別",
        "id": "9c1672bc-0984-4cb2-b03c-c6251e8381e8"
    },
    {
        "author": "趙抃",
        "paragraphs": [
            "賢侯九日去尋山，牽俗無由得附攀。",
            "換世昔傳仙局久，登高今喜使車還。",
            "平原豐稔農歡勸，犴獄空虛吏放閒。",
            "從此爛柯光價起，爲留佳句落人寰。"
        ],
        "title": "次韻衢守陳守言職方招遊爛柯山",
        "id": "9fc6b392-a3e8-482a-b121-9302c13001a3"
    },
    {
        "author": "趙抃",
        "paragraphs": [
            "携琴曉出錦官城，千里秋原一望平。",
            "放舸急流身覺快，披雲孤嶼眼增明。",
            "農田雨後畦畦綠，漁笛風前曲曲清。",
            "訊獄遠邦先滌慮，卹哉休戚在民情。"
        ],
        "title": "按獄眉山舟行",
        "id": "b868ae5e-873e-4016-8129-df6c7fc7e1a4"
    },
    {
        "author": "趙抃",
        "paragraphs": [
            "榜契推誠積有年，天淵冲躍見魚鳶。",
            "方欣友會爲愚幸，又辱詩情著意緣。",
            "庾嶺棠陰留遠俗，贛川舟御若飛仙。",
            "明朝預想陪高誼，滿座清風盛暑天。"
        ],
        "title": "次韻蔡挺提刑出巡將還",
        "id": "2d01f67b-59e1-4b55-9658-64373658abe3"
    },
    {
        "author": "趙抃",
        "paragraphs": [
            "同志同年分若親，幸從天與豈關人。",
            "交情舊別江鄉晚，客宦今逢蜀國春。",
            "酌酒强論賢否事，畏塗休說利名身。",
            "鄰封却喜無多遠，來往詩筒莫厭頻。"
        ],
        "title": "會新都孫直言于成都",
        "id": "74995e27-443b-4fd3-9ec6-f77190ea95ba"
    },
    {
        "author": "趙抃",
        "paragraphs": [
            "蜀道羣山盡可名，更逢佳處愈神清。",
            "初疑谷口連雲掩，入見天心滿洞明。",
            "怪石磷磷蹲虎豹，飛泉落落碎瑶瓊。",
            "嵬巔別有神仙路，又得攀躋向上行。"
        ],
        "title": "題三泉縣龍洞",
        "id": "1a74a621-dc1a-4f0b-b030-ca5a0ff5cd0b"
    },
    {
        "author": "趙抃",
        "paragraphs": [
            "多暇朱欄倚望頻，遠雲開即見峨岷。",
            "昔賢初盡經營力，今我獨爲優幸人。",
            "勝閣簾高惟掩雨，老臺民樂只登春。",
            "爭如蜀國西樓好，四序風光日日新。"
        ],
        "title": "成都西樓",
        "id": "ed1bc097-8c0e-4067-8219-e0a1e43eab3d"
    },
    {
        "author": "趙抃",
        "paragraphs": [
            "長橋東畔尼朱輪，畫棟雕欄錦水濱。",
            "子美浮槎傳大句，乖崖遊棹看芳春。",
            "樽罍泛泛留佳客，鼓吹喧喧樂遠人。",
            "夾岸香風十餘里，晚隨和氣入城闉。"
        ],
        "title": "張公詠二月二日始遊江以集觀者韓公絳因創樂俗亭爲駐車登舟之所",
        "id": "13a076f9-1623-47d4-be07-c87b89726868"
    },
    {
        "author": "趙抃",
        "paragraphs": [
            "關山晴曉過綿州，兩蜀人思惠愛稠。",
            "去路旌麾朝日下，駕空橋棧接雲頭。",
            "初觀妙句離懷釋，似酌清泉渴恙瘳。",
            "孤緒摇摇更東望，西樓千尺止三休。"
        ],
        "title": "和交代韓公絳端明別後見寄",
        "id": "b809ad1c-c7ee-48f1-a9c6-633b1dce112c"
    },
    {
        "author": "趙抃",
        "paragraphs": [
            "念公別後固依然，蜀距炎方里數千。",
            "劍棧過來纔一月，詩筒傳得已三篇。",
            "胸藏忠誼堅於石，口吐文章湧似泉。",
            "何日解符還闕去，如今朝野不遺賢。"
        ],
        "title": "寄謝蒙州守周源屯田",
        "id": "89ad5fdd-0ef6-4ddf-a195-24f773b1479d"
    },
    {
        "author": "趙抃",
        "paragraphs": [
            "初窮文字作階緣，若得嘉魚即棄筌。",
            "堪笑蚊蠅驚八月，豈知龜鶴壽千年。",
            "無心是處非關境，有命由來不在天。",
            "自古君臣悉功行，不然終未到神仙。"
        ],
        "title": "運使王舉元兵部因談道惠詩次韻",
        "id": "c905f26d-d12f-4390-a7bf-c3adfa3b0010"
    },
    {
        "author": "趙抃",
        "paragraphs": [
            "蜀道將輸茂績成，遠人安靖歲豐盈。",
            "發施號令岷山峻，除去貪婪錦水清。",
            "一旦賜環來日下，九秋乘驛度雲程。",
            "朝廷禮盛榮歸好，親見吾皇講太平。"
        ],
        "title": "送前人還都",
        "id": "45f761dc-fc2e-47c0-bd7f-d12ba2e6a279"
    },
    {
        "author": "趙抃",
        "paragraphs": [
            "欲見遐陬盡樂康，沈黎回即按嘉陽。",
            "尋山舉屐三峨峻，度嶺驅車九折長。",
            "塢栢正宜寒後悅，驛梅多向臘前芳。",
            "錦川遨樂春期近，早著鞭來入醉鄉。"
        ],
        "title": "榮諲學士按部未還因寄",
        "id": "3f6cbe0e-d701-48a6-8d27-4c2d2edf20a3"
    },
    {
        "author": "趙抃",
        "paragraphs": [
            "彭門於蜀最無雙，人悅南樓重歎降。",
            "㶁㶁鳴泉潄金玉，森森佳木擁旌幢。",
            "仙飚出洞清來坐，巒雪排巖冷透窗。",
            "太守瞻雲日登向，巴江迢遞隔吳江。"
        ],
        "title": "題天彭鮑郎中南樓",
        "id": "de9d15da-442a-454d-af8e-2d6bb6043eee"
    },
    {
        "author": "趙抃",
        "paragraphs": [
            "坐觀山水地幽清，恬淡冲虛樂性情。",
            "跡混光塵宗老氏，術通仙俗似君平。",
            "欣逢真侶論根本，恥向權門叩利名。",
            "濟世金丹得傳授，先生高隱在青城。"
        ],
        "title": "贈玉局李垂應太師",
        "id": "d8e2c3be-7cc6-41e8-9432-5dd064648e96"
    },
    {
        "author": "趙抃",
        "paragraphs": [
            "羣木依亭翠錦開，主人吟燕日徘徊。",
            "青幃照坐初疑染，紺障鋪簷不是裁。",
            "蟻酌對傾金斝滿，鴨頭前引五溪來。",
            "勸公勿用遲留賞，早暮須賢即召迴。"
        ],
        "title": "成都轉運翠錦亭",
        "id": "2b47aea8-e687-486b-9acf-1693eff18e78"
    },
    {
        "author": "趙抃",
        "paragraphs": [
            "嘉陽天遠被薰風，荔子呈祥郡館中。",
            "庇本莫將慈竹較，媚時寧與瑞蓮同。",
            "並柯晝聳烟光動，異幹霄空月影通。",
            "奇木幸逢真賞筆，誰誇丹實一庭紅。"
        ],
        "title": "提刑邢夢臣度支連理荔枝",
        "id": "b3d5cd18-4040-4d36-a9d9-e96c40663722"
    },
    {
        "author": "趙抃",
        "paragraphs": [
            "有詔西來亟治裝，古今威望重癡牀。",
            "不煩右蜀專飛輓，直爲南臺正紀綱。",
            "豸角風霜秋肅肅，鶴形環珮曉鏘鏘。",
            "忠賢得用朝廷美，禮法匡時事業光。"
        ],
        "title": "送蘇宷刑部赴召",
        "id": "a480afb0-639e-4eaf-9484-dda805948ec4"
    },
    {
        "author": "趙抃",
        "paragraphs": [
            "言念離情積有年，朋心金石孰爲堅。",
            "殿廬未入承明直，郡閣先傳太守賢。",
            "且向天涯行五馬，不妨神液溉三田。",
            "聞公比悟莊生指，於此紛華已泊然。"
        ],
        "title": "次韻張唐民都官道中有懷",
        "id": "68848ed9-2d1f-48d0-a5f0-26501dda11ca"
    },
    {
        "author": "趙抃",
        "paragraphs": [
            "徙命乘軺入錦川，岷沱寒霽好人烟。",
            "彈琴舊治俄三政，持斧重來未十年。",
            "欲去民憂同樂只，敢孤朝寄獨恬然。",
            "邑城東望踟躕久，魏闕天遥里數千。"
        ],
        "title": "再經江原縣有作",
        "id": "574b40f5-2f4a-4fc8-8c33-c3b74112d271"
    },
    {
        "author": "趙抃",
        "paragraphs": [
            "自邛之雅漸高丘，所過從容盡勝遊。",
            "白鶴山頭雲裏寺，金雞關外雨中州。",
            "公今南按蠲民瘼，歲已西成輟上憂。",
            "江瀆荷花開似錦，且同歸去採蓮舟。"
        ],
        "title": "招運判霍交回轅",
        "id": "ecc2d236-ab8f-4a3a-92fa-97f9dee0f34b"
    },
    {
        "author": "趙抃",
        "paragraphs": [
            "山到青城險復奇，地平孤起壓坤維。",
            "直通一徑岧嶢上，俯覺千山迤邐卑。",
            "爲訪隱賢題古壁，因觀幽境過荒祠。",
            "白雲深處逢巖老，醉酌松醪滿鬢絲。"
        ],
        "title": "遊青城山",
        "id": "c752f030-60de-473a-b4b5-0e6d57df0a11"
    },
    {
        "author": "趙抃",
        "paragraphs": [
            "月中新得桂香清，歸向斯亭立美名。",
            "作賦仗前登第好，拜恩堂下到家榮。",
            "曉羞蘭饍親心樂，春照藍袍俗眼驚。",
            "跬步不宜輕自待，青雲岐路坦然平。"
        ],
        "title": "題張唐英祕校桂香亭",
        "id": "76b0e403-23b6-4d8a-ae62-31448b1548c7"
    },
    {
        "author": "趙抃",
        "paragraphs": [
            "倅郡優游得治聲，代還東出錦官城。",
            "一州和氣三年迹，萬里寒威十月行。",
            "江外預通鄉信喜，仗前歸拜帝恩榮。",
            "逢今僉用良材日，好使明堂大厦成。"
        ],
        "title": "送蜀倅楊瑜東歸",
        "id": "7feacf55-3631-4d6c-a7ab-9744511f5fbd"
    },
    {
        "author": "趙抃",
        "paragraphs": [
            "不用咨嗟愴別離，聽吾持酒祝公詞。",
            "少年得第人誰似，純孝於親里共推。",
            "姓字已通丞相夢，才名須結聖君知。",
            "嶽情要在平生允，容駟高門自有期。"
        ],
        "title": "送張唐英司理赴渝州",
        "id": "772a9de8-d5ce-421d-ad2c-f9ae754608af"
    },
    {
        "author": "趙抃",
        "paragraphs": [
            "閣外風光滿意新，諸公同上看梁岷。",
            "蜀天六月雲如火，夷界千峯雪似銀。",
            "巖叟近傳多得壽，羽人曾此數登真。",
            "夫君不爲神仙事，早暮孜孜澤遠民。"
        ],
        "title": "題運判霍交瞻岷閣",
        "id": "419d9877-de29-4c9e-afe0-a37528fd1465"
    },
    {
        "author": "趙抃",
        "paragraphs": [
            "蜀卿榮耀跂光塵，忠孝兼全到古人。",
            "萬乘累年聞奏牘，雙親同日拜恩綸。",
            "志侔鸞鵠風儀遠，文得岷峨氣象新。",
            "聖政於今急賢者，肯教留滯蜀江濱。"
        ],
        "title": "送張唐英太博",
        "id": "edef29d6-0fa3-47c6-bca4-25db5bf60523"
    },
    {
        "author": "趙抃",
        "paragraphs": [
            "東川使者駐前旌，西念鄰邦眷舊情。",
            "屐齒峻登雲頂寺，詩筒遥寄錦官城。",
            "民間樂矣原田稔，境上熙然嶽犴平。",
            "聞說提封足和氣，我心懽快爲宗盟。"
        ],
        "title": "寄酬梓路運使趙諴度支",
        "id": "987bbd87-57d9-45d1-9ecf-d90e77687911"
    },
    {
        "author": "趙抃",
        "paragraphs": [
            "留詩爲別重依依，春浪桃花曉弄暉。",
            "柯嶺崢嶸何處所，蘭橈安穩送將歸。",
            "與君志有雲泉約，顧我身無羽翼飛。",
            "浮石仙今遺跡在，吾廬江畔憶漁磯。"
        ],
        "title": "次韻蔡仲偃都官南歸留別",
        "id": "181ff2f9-3f21-4333-a838-79a7c3c4574a"
    },
    {
        "author": "趙抃",
        "paragraphs": [
            "四十驚霜入鬢新，道光休歎守官貧。",
            "榮塗漸快青雲步，寵祿方酬白首親。",
            "此日文詞誇世俗，異時才術濟吾民。",
            "功名立去何憂晚，要得相期到古人。"
        ],
        "title": "次韻孫直言書懷",
        "id": "b08d6387-16ba-4a01-a1b0-9a8f59c1a03f"
    },
    {
        "author": "趙抃",
        "paragraphs": [
            "學欲精勤志欲專，魯門高第美淵騫。",
            "文章行業初由己，富貴榮華只自天。",
            "一簣爲山先聖戒，寸陰輕璧古人賢。",
            "沂公庠序親模範，今日諸生爲勉旃。"
        ],
        "title": "青州勸學",
        "id": "f8bb1058-b3bf-4977-971b-608cd4431d2e"
    },
    {
        "author": "趙抃",
        "paragraphs": [
            "三十年前一布衣，爛柯山下驟鳴飛。",
            "夢刀蜀國青天上，衣錦杭州白晝歸。",
            "曾預機衡蒙帝眷，自同葵藿向晨暉。",
            "東齋事少愚知幸，終日平嵐面翠微。"
        ],
        "title": "述懷",
        "id": "6281f243-18ba-4e97-973c-bfc231aa7d0c"
    },
    {
        "author": "趙抃",
        "paragraphs": [
            "靈湫祈禱酌樽罍，稽首精神敢惰哉。",
            "民意欲從千里雨，天威爲動一聲雷。",
            "預期多稼如雲去，且免飛蝗入境來。",
            "酷暑驟祛還自喜，清風朝夕上樓臺。"
        ],
        "title": "夏末喜雨",
        "id": "7c4ea9ac-04ea-4e44-9c5f-5163019dcdfa"
    },
    {
        "author": "趙抃",
        "paragraphs": [
            "南洋一派通機磨，更引餘波遶曲池。",
            "高柳碧陰無酷暑，小蓮紅老惜芳時。",
            "臨流共賞休辭醉，按轡重來未可期。",
            "從此邦人爲勝事，范公亭榭孔君詩。"
        ],
        "title": "次韻孔宗翰水磨園亭",
        "id": "737f5871-c51c-4b45-a567-c3765c056117"
    },
    {
        "author": "趙抃",
        "paragraphs": [
            "千里崢嶸到忽平，兀然如覺夢魂醒。",
            "石通幽室心生白，逕擁寒雲步入青。",
            "一水下窺疑絕線，兩山前列似開屏。",
            "重城歸去仍堪喜，歲稔人家戶不扃。"
        ],
        "title": "次韻王居卿提刑遊雲門山",
        "id": "481bbb47-597f-40dc-aed5-138f9104fd41"
    },
    {
        "author": "趙抃",
        "paragraphs": [
            "一城歌管中秋樂，薄暮樓臺六幕垂。",
            "明月幸無虧損處，浮雲應有斂收時。",
            "聊因表海今宵醉，却起錢塘去歲思。",
            "有美堂前如白晝，練鋪江面鏡鬚眉。"
        ],
        "title": "次韻王憲中秋不見月",
        "id": "ce54bf4c-60c2-4b22-9762-bbb7a2026c29"
    },
    {
        "author": "趙抃",
        "paragraphs": [
            "年光已占六十四，七十歸來尚六年。",
            "顧我久慚迷利祿，與師同約老林泉。",
            "政爲豈弟聊康俗，心放逍遥自到仙。",
            "身寄東州夢南去，山堂依約艮菴前。"
        ],
        "title": "寄餘慶講僧思辯",
        "id": "7884f971-6495-4e46-9b28-d53214f02e1e"
    },
    {
        "author": "趙抃",
        "paragraphs": [
            "東望迢迢百尺臺，清風徒念故人來。",
            "幸空訟缿澄心坐，喜得詩筒盥手開。",
            "不覺登高佳節到，未期行旆幾時回。",
            "堯山雖與民同樂，阻共車公把酒杯。"
        ],
        "title": "次韻孔憲重九出巡未回",
        "id": "bae4de73-aefd-4168-96da-8225ce099566"
    },
    {
        "author": "趙抃",
        "paragraphs": [
            "待月登高悉後時，還轅今喜近郊岐。",
            "再圓光彩蟾升漢，未謝馨香菊滿籬。",
            "乘暇尋山應有得，許陪觀海不知誰。",
            "感君按轡澄外清，遺我瓊瑶兩首詩。"
        ],
        "title": "酬孔憲將還",
        "id": "82fbfdf2-09a3-4cff-85b9-9c12450181d9"
    },
    {
        "author": "趙抃",
        "paragraphs": [
            "我憶初筵湖外日，于今三十八年間。",
            "無緣再得遊潭府，有夢還應到嶽山。",
            "屈指春秋驚老大，滿頭霜雪欲歸閒。",
            "之官莫憚長沙遠，行業於人不愧顔。"
        ],
        "title": "送十二弟太博揚倅潭州",
        "id": "cef59fb4-2e4c-4a69-b4eb-0c9728965b67"
    },
    {
        "author": "趙抃",
        "paragraphs": [
            "山巔危構傍蓬萊，水閣風長此快哉。",
            "天地涵容百川入，晨昏浮動兩潮來。",
            "遥思坐上遊觀遠，愈覺胸中度量開。",
            "憶我去年曾望海，杭州東向亦樓臺。"
        ],
        "title": "次韻孔憲蓬萊閣",
        "id": "1087a2ac-41ad-48f9-a2cf-d33f5601eb12"
    },
    {
        "author": "趙抃",
        "paragraphs": [
            "開樽表海最高亭，正是紛紛雪態輕。",
            "比屋萬層瓊室徧，夷塗千里玉沙平。",
            "因風起絮先春意，與月交光後夜清。",
            "共喜豐登有佳兆，結成和氣在民情。"
        ],
        "title": "次韻王憲表海亭賞雪",
        "id": "fbe5822c-6c54-419a-95d5-181c7036af9b"
    },
    {
        "author": "趙抃",
        "paragraphs": [
            "氣象三齊古得名，時登表海最高亭。",
            "河源一水下青嶂，人物兩城如畫屏。",
            "邑報有秋期俗阜，守慚無術濟民靈。",
            "從來獄市并容地，且向樽前任醉醒。"
        ],
        "title": "再登亭偶作",
        "id": "80eb1fe0-8d9f-462e-aae1-116ebc52ba77"
    },
    {
        "author": "趙抃",
        "paragraphs": [
            "我昔夢刀慙樂土，群今叱馭信賢哉。",
            "芝蘭舊友三年別，金玉新詩萬里來。",
            "石室清風期俗變，錦城珍宴爲民開。",
            "中和有頌朝廷喜，行看春光擁詔回。"
        ],
        "title": "寄酬舊交吳中復龍圖",
        "id": "bcb7dd50-c9cd-4927-82ce-d17233b0d634"
    },
    {
        "author": "趙抃",
        "paragraphs": [
            "君詩感別我依依，言念朋懷與願違。",
            "京口落帆初醉後，江心登寺復分飛。",
            "回思二浙風烟好，來喜三齊獄訟稀。",
            "舊里未歸徒仰羨，小蓬萊上占春輝。"
        ],
        "title": "酬越守孔延之度支",
        "id": "396742f0-d43b-47a6-9474-9e5cafbe6431"
    },
    {
        "author": "趙抃",
        "paragraphs": [
            "早暮濤聲遶郡衙，湖山樓閣襯烟霞。",
            "渾疑出處神仙地，不似尋常刺史家。",
            "假守半年無惠愛，退公連日不諠譁。",
            "東州久發同歸夢，却念重來未有涯。"
        ],
        "title": "青社有懷杭州",
        "id": "16cb78a6-f1a0-4e0a-95dc-b6dfbf0af20b"
    },
    {
        "author": "趙抃",
        "paragraphs": [
            "穆陵關望劍門關，岱嶽山連蜀道山。",
            "自顧松筠根節老，誰憐霜雪鬢毛斑。",
            "離家詎謂虞私計，過闕尤欣覲帝顔。",
            "叱馭重行君莫訝，古人辭易不辭難。"
        ],
        "tags": [
            "泰山"
        ],
        "title": "再有蜀命別王居卿",
        "id": "4d7cac6d-73c3-4d11-adf4-65d01cd1a92a"
    },
    {
        "author": "趙抃",
        "paragraphs": [
            "踰年青社得徘徊，一日皇華下詔催。",
            "蜀道五千馳驛去，秦關百二拂雲開。",
            "不同參政初時入，也似尚書兩度來。",
            "到日先生應笑我，白頭猶自走塵埃。"
        ],
        "title": "入蜀先寄青城張遨先生",
        "id": "154522db-eb07-4dc7-8f85-4ca115dc77ee"
    },
    {
        "author": "趙抃",
        "paragraphs": [
            "泉名從古冠齊丘，獨占溪心湧不休。",
            "深似蜀都分海眼，勢如吳分起潮頭。",
            "連宵鼓浪摇明月，當暑迎風作素秋。",
            "亭上主人留我語，只將塵事指浮漚。"
        ],
        "title": "寄題劉詔寺丞檻泉亭",
        "id": "4f5fedd9-1fc2-4f42-878a-92b92a7b31e8"
    },
    {
        "author": "趙抃",
        "paragraphs": [
            "暫留山驛又晨興，西望旌麾想舊朋。",
            "三院華簪曾對直，兩川兵印復交承。",
            "年光頭鬢華如雪，世態心情冷似冰。",
            "境上憑詩馳遠意，青泥寒曉入雲登。"
        ],
        "title": "過鐵山鋪寄交代吳龍圖",
        "id": "eb7b735c-9ae3-49ea-a32e-3b694db8174f"
    },
    {
        "author": "趙抃",
        "paragraphs": [
            "東南再守二年間，徙蜀何須問險艱。",
            "入覲已違龍尾道，出麾還過鹿頭關。",
            "與民共約三春樂，顧我都忘兩鬢斑。",
            "歲滿乞骸何處好，仙棊一局爛柯山。"
        ],
        "title": "過左綿偶成",
        "id": "911723e0-c5fe-4c38-846c-6815b8d9b170"
    },
    {
        "author": "趙抃",
        "paragraphs": [
            "言念朋遊二紀間，離樽前對鬢絲斑。",
            "告新劍外皆遺愛，道舊臺中共解顔。",
            "我固無辭來蜀國，公聞有命鎮秦關。",
            "西東接畛三千里，莫厭詩筒數往還。"
        ],
        "title": "次韻吳龍圖別後言懷",
        "id": "34bd00cc-9c9a-4455-bfe5-233e562ef07f"
    },
    {
        "author": "趙抃",
        "paragraphs": [
            "四十年間利祿身，平生踈拙任天真。",
            "慙無治迹留青社，喜奉恩華覲紫宸。",
            "去國早逢關右雪，下車還人劍南春。",
            "爲憐錦里風光好，不倦從來作主人。"
        ],
        "title": "至成都有作二首  其一",
        "id": "3328afa7-0a69-4c2f-9d81-ac267fdad7f2"
    },
    {
        "author": "趙抃",
        "paragraphs": [
            "西指梁岷路屈盤，猶能矍鑠據征鞍。",
            "大庭臨遣皇恩重，還俗傳聞睿詔寬。",
            "峯聳雲粧銀世界，江深春動錦波瀾。",
            "遨頭老矣民知否，莫作風流太守看。"
        ],
        "title": "至成都有作二首  其二",
        "id": "f1ff08dc-ed21-4a2d-a043-964be20979e5"
    },
    {
        "author": "趙抃",
        "paragraphs": [
            "百發秋毫不少偏，宜應佳兆中青錢。",
            "鳴弦迅發心先正，破的勞觀眼欲穿。",
            "賞勸坐添杯上桂，詠歌賓許幙中蓮。",
            "古人一箭功名立，豈止文章獨炳然。"
        ],
        "title": "次韻提刑張廣民度支射中金錢",
        "id": "a6eabc40-6d05-4a34-9199-f6400bba8e90"
    },
    {
        "author": "趙抃",
        "paragraphs": [
            "構堂賓族聚於斯，屈指高風劍外稀。",
            "七十年尊君樂隱，二千石重子榮歸。",
            "溪流石上來清響，岩洞簷前聳翠微。",
            "舊令尹今西處望，江原閭巷正光輝。"
        ],
        "title": "題江原張著作善頌堂",
        "id": "f79581a5-4d43-4a25-ac53-29c634c3ea12"
    },
    {
        "author": "趙抃",
        "paragraphs": [
            "去歲間關到蜀時，聞君早作促裝期。",
            "初疑傾蓋無多日，今幸分携已及朞。",
            "曉棧直登雲裏路，臘梅還見雪中枝。",
            "紫宸入覲從容對，劍外民靈荷帝慈。"
        ],
        "title": "送運判韓宗道赴闕",
        "id": "6b52e875-9f1b-4e37-b186-6d5e52b7b9a6"
    },
    {
        "author": "趙抃",
        "paragraphs": [
            "三年持節按刑章，豈弟其誰不歎降。",
            "才者設施功第一，使乎光彩竟無雙。",
            "宣風蜀右成新法，易拜秦東得舊邦。",
            "欲識遠人留戀意，隴泉幽咽下巴江。"
        ],
        "title": "送別張憲唐民",
        "id": "a20ff847-5300-4200-aa36-1ce4bbac8b7d"
    },
    {
        "author": "趙抃",
        "paragraphs": [
            "飛蓋城西探早梅，僧園欄榭燕游陪。",
            "微寒始報冬初信，清艷應留臘後開。",
            "子美英詞誇雪色，趙昌精筆寫香腮。",
            "此花自有天容意，迎得春陽次第來。"
        ],
        "title": "次韻運使榮諲學士遊浄眾尋梅",
        "id": "9e49b5d6-2e68-4f84-8731-d18977000aad"
    },
    {
        "author": "趙抃",
        "paragraphs": [
            "汶山爲郡數逢春，被詔還都歲又新。",
            "惠政久通蠻徼外，愴懷初去蜀江濱。",
            "邛崍古未兼忠孝，宣室今非訪鬼神。",
            "制禦羌夷知有術，上前章牘爲開陳。"
        ],
        "title": "送茂守吳彥先郎中赴闕",
        "id": "ddd77da0-4300-4505-80c7-0be14d9dac72"
    },
    {
        "author": "趙抃",
        "paragraphs": [
            "岷峨還是一川雄，我愧行春與欲同。",
            "樂國比年豐衍後，嘉朋終日笑談中。",
            "沈黎太守初成政，蕃詔諸蠻悉向風。",
            "聖世唐虞流澤遠，啟行無復用元戎。"
        ],
        "title": "次韻黎守毛抗屯田見寄",
        "id": "49add150-34f2-4dd2-94e8-dab926328bce"
    },
    {
        "author": "趙抃",
        "paragraphs": [
            "三年遺愛被西州，供帳民情豈易留。",
            "險道若天春氣近，雄關如劍曉光浮。",
            "禁中曾上臺僚薦，使者仍書郡課優。",
            "去矣青雲岐路穩，不須回首越王樓。"
        ],
        "title": "送左緜孫珪職方赴闕",
        "id": "d0a30e44-4cc4-4720-88c1-5fecd89b9be9"
    },
    {
        "author": "趙抃",
        "paragraphs": [
            "歲晏珍林發素葩，樽前奇賞著詩誇。",
            "驚逢臘去已三日，喜見春初第一花。",
            "照水冷容酥點綴，摇風香片雪紛拏。",
            "主賓莫作尋常看，錦里名園只兩家。"
        ],
        "title": "鈐兵李左藏廳賞梅",
        "id": "cb85ecba-b31d-4d83-8fa3-f1fea13cd18e"
    },
    {
        "author": "趙抃",
        "paragraphs": [
            "我昔坤維濫使權，簡池行部屬豐年。",
            "盤桓郡驛留單騎，徙倚江亭按七絃。",
            "今愧高賢傳麗藻，遠聞清思湧寒泉。",
            "置藏巾衍光華甚，不使珠璣只媚川。"
        ],
        "title": "次韻榮學士按簡州見寄",
        "id": "105bf5e7-312f-4fa3-addc-93f11ef9ba45"
    },
    {
        "author": "趙抃",
        "paragraphs": [
            "素萼清香並酒巵，主人勤意囑留詩。",
            "爲逢蜀國新開日，却憶江南舊賞時。",
            "春密未通桃李信，臘殘都放雪霜姿。",
            "先公舊植亭欄外，肯構重來見本枝。"
        ],
        "title": "鈐兵王閤使素芳亭賞梅花",
        "id": "f8caa302-17ea-42bd-96dd-e859598a7162"
    },
    {
        "author": "趙抃",
        "paragraphs": [
            "白雲東向日瞻凝，連掞封章寫至誠。",
            "八十親高思就養，二千石貴退辭榮。",
            "蘭陔得志趨吳分，棠芾留陰在蜀城。",
            "腰印還鄉人子樂，錦衣光動綵衣明。"
        ],
        "title": "答彭守鮑叔軻郎中",
        "id": "0f372263-7fc3-42bf-8f29-93872f74f1bf"
    },
    {
        "author": "趙抃",
        "paragraphs": [
            "登科三十四年春，五百人中有幾人。",
            "顧我虛名慚過分，得公佳句讀驚神。",
            "初疑暗裏雙珠擲，自喜懷間萬玉陳。",
            "預卜鈴齋論仕契，入關聊爲駐車輪。"
        ],
        "title": "酬劍守王嘉錫郎中",
        "id": "37487ece-d632-4db7-8c4f-ae56c6438eb4"
    },
    {
        "author": "趙抃",
        "paragraphs": [
            "城東野老告予知，四載兇荒語益悲。",
            "遠水又成千里涸，闊天無復寸雲垂。",
            "倉箱勢絕豐登望，道路人爲殍死期。",
            "刺史至誠天若應，願留遺愛入生祠。"
        ],
        "title": "次韻周源屯田禱雨二首  其一",
        "id": "30e109c1-8309-479e-81a6-724bc991b352"
    },
    {
        "author": "趙抃",
        "paragraphs": [
            "炎曦禾稼猛於燒，試問靈龜兆已焦。",
            "雨意幾時隨氣協，雷威何日勝氛妖。",
            "漢朝八使煩敦遣，周室三公重燮調。",
            "有禱願將明德薦，芳馨何必在蘭椒。"
        ],
        "title": "次韻周源屯田禱雨二首  其二",
        "id": "4dc537aa-e8f9-4dcd-8b7b-0914eef2c6c8"
    },
    {
        "author": "趙抃",
        "paragraphs": [
            "風波岐路益馳奔，踈靜嗟誰得似君。",
            "樂矣夜觴西嶺月，傲然秋釣北谿雲。",
            "詩章有趣爲千首，利祿無心顧一分。",
            "雞黍辱招來慰意，俗拘何計入蘭薰。"
        ],
        "title": "答江鉞都官見招",
        "id": "e10b0c99-159b-4b73-8a78-f8da56ebe143"
    },
    {
        "author": "趙抃",
        "paragraphs": [
            "錦城之別重吁嗟，人事繽紛走歲華。",
            "遺我詩篇來有意，憶君魂夢去無涯。",
            "秋驚蜀嶺更書近，雲掩閩山故國賒。",
            "聞說政成風俗好，又添和氣樂人家。"
        ],
        "title": "次韻江原方任太博見寄",
        "id": "c541cce7-cd65-47af-89e6-f76455917c91"
    },
    {
        "author": "趙抃",
        "paragraphs": [
            "壯歲胸懷獨感時，肯隨寒暑似民咨。",
            "能思損益長開卷，任有閒心不負詩。",
            "趣向已爲汙俗笑，聲名須共古人期。",
            "茅齋寂坐生秋思，無語西風夜月知。"
        ],
        "title": "次韻李元方即事",
        "id": "7c75d2de-1411-42b6-a651-27569bf3eb24"
    },
    {
        "author": "趙抃",
        "paragraphs": [
            "驚說炎飚烟瘴時，洞蠻蜂起寇南陲。",
            "家書萬倍金難得，遠夢千迴路不知。",
            "刺史沒身專捍禦，諫官銜命救瘡痍。",
            "伏波死去今誰繼，大筆銘勳壓海涯。"
        ],
        "title": "聞嶺外寇梗",
        "id": "875d7144-2834-4c6c-b423-5b4aa250d250"
    },
    {
        "author": "趙抃",
        "paragraphs": [
            "養生非謂獨存神，功行須令日日新。",
            "高睨鵬摶風萬里，靜憐龜息壽千春。",
            "物無凝滯心無積，名已逍遥道已醇。",
            "命不在天須力信，世間多少未知人。"
        ],
        "title": "贈東川曹道人",
        "id": "9abd9db9-94a7-4983-b076-2eff86ba79fe"
    },
    {
        "author": "趙抃",
        "paragraphs": [
            "學初心勿動華紛，須念文翁昔日勤。",
            "事業直教名不朽，聲猷堪畏世無聞。",
            "平居鄉黨終傳道，得位朝廷必致君。",
            "爲語諸生期遠到，天衢亨處有青雲。"
        ],
        "title": "勸成都府學諸生",
        "id": "84491cb1-6ef5-4130-a5de-8b533711a2e5"
    },
    {
        "author": "趙抃",
        "paragraphs": [
            "海椶根幹出栟櫚，雙勢凌空劍外無。",
            "長鎖荆榛嗟廟栢，不禁風雨笑庭梧。",
            "胡僧過識已千歲，蜀守來觀只兩株。",
            "離立峩峩同壯士，側身東望拱皇都。"
        ],
        "title": "題府庭海椶",
        "id": "a6edb62e-3167-4814-be2f-af90477b9c84"
    },
    {
        "author": "趙抃",
        "paragraphs": [
            "東皇欲報豐年信，千里同雲六幕陰。",
            "遇景大吟詩將手，與民偕樂使君心。",
            "錦城闊暖無多積，岷嶺高寒旋覺深。",
            "最是西園花木好，曉來粧點作瑶林。"
        ],
        "title": "次韻文同學士春雪",
        "id": "12d605a1-2040-464c-abcd-330eeab9289e"
    },
    {
        "author": "趙抃",
        "paragraphs": [
            "守蜀無堪詎足論，捫參天邈紫微垣。",
            "歲時豐衍真爲幸，犴獄空虛冀不寃。",
            "素志未容龜曳尾，誤恩深愧鶴乘軒。",
            "嘉章益見公高誼，所得長逢左右原。"
        ],
        "title": "次韻高陽吳中復待制見寄",
        "id": "d1884b8b-7ffd-4259-8977-63eb1081ae43"
    },
    {
        "author": "趙抃",
        "paragraphs": [
            "自憐拙政無他狀，强繼前賢樂遠民。",
            "軒豁四簷芳草岸，夷猶千櫂綠波春。",
            "岷山霽色塵氛斂，錦里風光氣候新。",
            "暮角未吹人未散，醉歌歡舞共紛綸。"
        ],
        "title": "次韻霍交中春游樂俗亭",
        "id": "dedd0c38-9c61-4c02-8987-24c7cb0710dd"
    },
    {
        "author": "趙抃",
        "paragraphs": [
            "錦川風俗喜時平，上巳家家出郡城。",
            "射圃人稠諠畫鼓，龍湫波浄照紅旌。",
            "迎真昔詫登天虎，命侶今聞出谷鶯。",
            "勉爲遠民同樂事，使臺仍是得賢明。"
        ],
        "title": "次韻蘇宷游學射山",
        "id": "4c454816-7d10-4b12-bf4a-a507113ba23d"
    },
    {
        "author": "趙抃",
        "paragraphs": [
            "千騎從君臨照水，雙旌復我守錢塘。",
            "當年已共攀蟾桂，今日休辭醉羽觴。",
            "行聽龔黄歌治譽，好追元白遞詩章。",
            "分符況與尋常異，彼此東西是故鄉。"
        ],
        "title": "送程給事守越州",
        "id": "e5b7238e-0cba-4ec1-bcd6-1f9995f20aa4"
    },
    {
        "author": "趙抃",
        "paragraphs": [
            "越郡江南盡不如，樂天流語信非踈。",
            "人從鎖闥中間出，宅在蓬萊向上居。",
            "言念玉符分鎮日，却思瓊苑拜恩初。",
            "臨風又辱詩筒寄，足見優游刃有餘。"
        ],
        "title": "次韻前人寓越廨宇有懷",
        "id": "68f0e36d-3044-40cc-8897-ec347ed0df13"
    },
    {
        "author": "趙抃",
        "paragraphs": [
            "一別三秋一日如，望中紅葉已蕭踈。",
            "曾聞眷注行優召，自顧衰遲未退居。",
            "在昔游從今道舊，平生事契敢忘初。",
            "古人最重交情久，堪笑當年漢耳餘。"
        ],
        "title": "再用韻",
        "id": "acefa530-fc17-4f62-b46b-c26d873bb3cf"
    },
    {
        "author": "趙抃",
        "paragraphs": [
            "一日褰幃令必從，自慚前粃屬衰翁。",
            "聲回地底清霜角，訟自庭中冷缿筒。",
            "舊契世同知管鮑，新文人服似軻雄。",
            "公閒數有瓊瑶贈，又使鄉閭篤士風。"
        ],
        "title": "和前人有懷二首  其一",
        "id": "8abe3bbd-5640-4f2a-9b9e-4c5a18a93744"
    },
    {
        "author": "趙抃",
        "paragraphs": [
            "遠如千里志還同，目斷雲天未易窮。",
            "勉强一麾吳國分，雍容五馬浙江東。",
            "泉源自古流丹井，桂子還逢下月宮。",
            "盡占神仙真樂地，軒裳何敢羨三公。"
        ],
        "title": "和前人有懷二首  其二",
        "id": "88aa46a5-2ad1-4e12-a4d4-93f6a091352d"
    },
    {
        "author": "趙抃",
        "paragraphs": [
            "鳳沼寵榮辭禁闥，龍山安穩駐車輪。",
            "東方漸喜威嚴霽，屬郡爭傳號令新。",
            "試數歲華如過隙，宜將世事拂前塵。",
            "因思四十年同榜，吳越如今只兩人。"
        ],
        "title": "次韻郡齋即事二首  其一",
        "id": "3759ae5f-9a81-437f-817b-43a3159bd6fc"
    },
    {
        "author": "趙抃",
        "paragraphs": [
            "田原多稼纔豐日，橘柚逢霜正熟初。",
            "鑑水烟波乘興遠，蘭舟風月助吟餘。",
            "安知賀老惟修道，未必羲之祗嗜書。",
            "誰道蓬萊宮尚小，玉皇香案吏來居。"
        ],
        "title": "次韻郡齋即事二首  其二",
        "id": "29851eb5-97ed-44cc-b3d5-618b9f9807bb"
    },
    {
        "author": "趙抃",
        "paragraphs": [
            "勇退猶慚大丈夫，兩州四任若冥符。",
            "未容上冢重官越，不謂班條再守吳。",
            "雲屋萬家誠樂地，濤江一水隔名都。",
            "同年後日同歸去，畫作東西二老圖。"
        ],
        "title": "次韻見寄",
        "id": "7ea58763-4323-40b5-b0c4-b58d84e13e97"
    },
    {
        "author": "趙抃",
        "paragraphs": [
            "兩火一刀名素勝，十分雙澗地長靈。",
            "常心曾爲乘華舫，好手應難作畫屏。",
            "北海樓前千里靜，南山天末四時青。",
            "蓬萊自是仙家景，解使詩翁醉眼醒。"
        ],
        "title": "次韻郡齋偶成",
        "id": "937b14d5-d2e7-4220-b574-c337106afa3d"
    },
    {
        "author": "趙抃",
        "paragraphs": [
            "乞得錢塘下九天，徙從青社復三川。",
            "坤維十往萬餘里，吳分重來七八年。",
            "鑑水坐遥懷舊治，柯峯歸晚愧前賢。",
            "東州賴有微之約，曾寄詩筒遞百篇。"
        ],
        "title": "武林即事寄前人二首  其一",
        "id": "3bff5123-8f03-4d88-b92b-35a696a4303a"
    },
    {
        "author": "趙抃",
        "paragraphs": [
            "七十隨緣豈有由，樂天曾不厭杭州。",
            "青山未隱如千里，白首重來又九秋。",
            "月窟仙人遺桂子，海門神物助潮頭。",
            "自慚老守無心力，坐鎮吾民靜即休。"
        ],
        "title": "武林即事寄前人二首  其二",
        "id": "960b25c0-8774-4b1f-aef3-b1651969e4d9"
    },
    {
        "author": "趙抃",
        "paragraphs": [
            "老松低偃四時榮，太守重來眼爲青。",
            "密葉動摇翔鳳勢，深根盤屈卧龍形。",
            "每容狂客春携酒，長庇閒僧晝看經。",
            "一百年來霜雪操，肯隨羣木漫彫零。"
        ],
        "title": "題杭州普應院偃松",
        "id": "c24d1ae0-35bb-442c-824e-1bebd6a60932"
    },
    {
        "author": "趙抃",
        "paragraphs": [
            "烟水平湖千頃碧，樓臺佳木四時青。",
            "人瞻杳杳升天宅，客意峩峩望海亭。",
            "已是威懷寬帝念，更加豐稔慰民靈。",
            "退公莫厭音題密，去鯉來鴻不暫停。"
        ],
        "title": "次韻程給事見懷",
        "id": "8bc3ea92-33ce-4c49-90cf-e22b6a696a5e"
    },
    {
        "author": "趙抃",
        "paragraphs": [
            "湖平去棹復鳴鼙，一別何時手重携。",
            "龍榜昔同科甲乙，虎符今得郡東西。",
            "尋真曾憶觀丹井，乘興徒思泛剡溪。",
            "聞說公堂多暇豫，湖山無處不留題。"
        ],
        "title": "有懷前人",
        "id": "a08fa87c-bd98-456f-ae9a-532406b16881"
    },
    {
        "author": "趙抃",
        "paragraphs": [
            "望越亭無一點塵，迢迢東首座凝神。",
            "雨餘岫色濃如黛，日出波光爛若銀。",
            "我類武陵歸去客，君爲蓬島上頭人。",
            "誰知老守吾鄉便，得與詩翁作善隣。"
        ],
        "title": "登望越亭寄程給事",
        "id": "a6f4ba1e-25ce-4549-887f-69c56e6a3102"
    },
    {
        "author": "趙抃",
        "paragraphs": [
            "稽嶺樓臺真曠絕，武林風物競豪華。",
            "兩川對望音題數，一水中分會晤差。",
            "東海渺茫排島嶼，西陵依約露人家。",
            "元和賡唱今猶古，此樂情懷豈有涯。"
        ],
        "title": "有懷前人",
        "id": "60562340-b5d8-4fcb-9a94-89546d20a5ae"
    },
    {
        "author": "趙抃",
        "paragraphs": [
            "隔江氣候不齊時，梅向杭開越上遲。",
            "春遠未通蓬島信，臘深先放武林枝。",
            "嶺頭素艷從爭發，笛裏孤音却後期。",
            "虛白堂前攀折看，詠公詩句醉金巵。"
        ],
        "title": "次韻臘月不見梅花",
        "id": "03a495cc-79f3-4b2c-8c92-4c5338b8b35d"
    },
    {
        "author": "趙抃",
        "paragraphs": [
            "龍蟄窮冬萬否開，蛩吟清曉在蓬萊。",
            "五更枕上驚殘夢，一曲樓頭動小梅。",
            "入牖涼颸聲咽絕，滿庭斜日思徘徊。",
            "新年合我七十一，柯嶺不如歸去來。"
        ],
        "title": "次韻樓頭聞角",
        "id": "c9106946-6aee-4290-86d5-1fa7c3978843"
    },
    {
        "author": "趙抃",
        "paragraphs": [
            "歲月如流不用嗟，盛衰前定豈曾差。",
            "自憐覽照頭渾雪，猶喜觀書目未花。",
            "竺嶺兩曾逢落桂，龍山三見擷新茶。",
            "春元便欲休官去，誰顧杭州十萬家。"
        ],
        "title": "次韻歲暮有感",
        "id": "7c1c4715-a64a-4f71-bf23-5bb2b16b7869"
    },
    {
        "author": "趙抃",
        "paragraphs": [
            "鑑水寬閒稱越國，河塘繁劇是杭州。",
            "蓬山君繼元丞相，竹馬予慚郭細侯。",
            "郡邑豐穰真可喜，人家飽煖更何憂。",
            "西陵隔岸無多遠，數上臨江百尺樓。"
        ],
        "title": "次韻即事見懷",
        "id": "27e43bb0-ae5e-429f-a69a-9450cc49fbb5"
    },
    {
        "author": "趙抃",
        "paragraphs": [
            "宦途衰老改辭勤，只計斯民不計身。",
            "眷戀青山乖素約，遲留白首未歸人。",
            "舉頭舊治無三舍，屈指明朝又一春。",
            "珍重東州年契厚，趁潮雙鯉得書頻。"
        ],
        "title": "歲暮偶成寄前人",
        "id": "5be7c8bd-0d57-4e4c-9c87-43629a878682"
    },
    {
        "author": "趙抃",
        "paragraphs": [
            "驅馳光景急如輪，復見元豐歲始春。",
            "七十一年欣入手，三千奏牘欲歸身。",
            "江濤有信人隨老，烟草無涯色又新。",
            "自是乞骸時節好，不應推托爲思蓴。"
        ],
        "title": "戊午元日偶成",
        "id": "cc1db6b2-5f9d-4a6b-89f8-f29709558e02"
    },
    {
        "author": "趙抃",
        "paragraphs": [
            "庭有松蘿砌有苔，退公聊此遠塵埃。",
            "湖音隱隱海門至，泉勢潺潺石縫來。",
            "夜榻衾裯仙夢覺，曉窗燈火佛書開。",
            "休官不久輕舟去，喜過嚴陵舊釣臺。"
        ],
        "title": "清風閣即事",
        "id": "6cd382bb-a746-49a9-9631-7b5dec422c8b"
    },
    {
        "author": "趙抃",
        "paragraphs": [
            "元夕觀燈把酒杯，賓朋不倦醉中陪。",
            "一輪丹桂當天滿，千頃紅蓮匝地開。",
            "烟火樓臺高復下，笙歌巷陌去還來。",
            "因民共作連宵樂，直待東方明始回。"
        ],
        "title": "杭州上元觀燈  其一",
        "id": "beec641d-2aba-4283-9bb2-0f3d7b045a4b"
    },
    {
        "author": "趙抃",
        "paragraphs": [
            "初逢稔歲改初元，元夜從游駕兩轓。",
            "寺曲水燈多巧怪，河塘歌吹競喧繁。",
            "安排百戲無虛巷，開闢重關不鎖門。",
            "願以民心祝堯壽，從星高拱北辰尊。"
        ],
        "title": "杭州上元觀燈  其二",
        "id": "ee6021ac-53d0-4445-ab2d-03f0ffc3a705"
    },
    {
        "author": "趙抃",
        "paragraphs": [
            "隔江燈火越王城，別有新春喜復驚。",
            "累夕思鄉還有感，三年懷旅豈忘情。",
            "歌鐘浩浩臨香陌，羅綺盈盈簇彩棚。",
            "秉燭夜遊公不倦，也知斯樂爲民行。"
        ],
        "title": "次韻程給事越州元夕觀燈",
        "id": "e4638356-ea98-40bf-ae4f-a59049e3522b"
    },
    {
        "author": "趙抃",
        "paragraphs": [
            "越有西園作者誰，公今不感詠歌之。",
            "千餘騎擁頻來賞，四十年間尚去思。",
            "稚耋行謠方載路，主賓高會正乘時。",
            "也知此樂同民樂，況有前賢臺沼詩。"
        ],
        "title": "次韻前人治西園池館因懷昔日太守蔣堂侍郎二首  其一",
        "id": "5666c9a7-9fbd-42be-bb00-e7861312e03d"
    },
    {
        "author": "趙抃",
        "paragraphs": [
            "去年春色染波瀾，畫舸朝遊暮可還。",
            "今歲屢聞臨曲水，隔江惟是仰高山。",
            "翻思賢守經營處，盡屬詩翁笑語間。",
            "公勿留連當亟召，德音行被對天顔。"
        ],
        "title": "次韻前人治西園池館因懷昔日太守蔣堂侍郎二首  其二",
        "id": "ad536f96-e89d-420a-a36b-649cd1be2201"
    },
    {
        "author": "趙抃",
        "paragraphs": [
            "却憶東舟去若仙，江亭分袂忽經年。",
            "春風境上無多地，夜月湖中共一天。",
            "海閣坐觀濤擁鷺，山堂吟聽漏移蓮。",
            "新詩往復交情見，巨集成來已百篇。"
        ],
        "title": "有懷前人",
        "id": "2ee1958b-b13a-466b-811d-6eae43bf640b"
    },
    {
        "author": "趙抃",
        "paragraphs": [
            "阻奉交朋宴賞歡，杏林春發聖師壇。",
            "詩筒把玩初藏袖，鈴閣吟哦爲整冠。",
            "不啻夢昏驚玉磬，正如沈痼得金丹。",
            "夜來月下聞韶濩，並奏清音徹廣寒。"
        ],
        "title": "次韻前人見寄",
        "id": "6f6d5f0d-3fdd-43f1-879a-5cac15d95419"
    },
    {
        "author": "趙抃",
        "paragraphs": [
            "落筆詞華矜白雪，棹尋花卉認紅雲。",
            "湖山對酌春將盡，風月高吟夜欲分。",
            "思入神酬青玉案，夢遊仙擁羽衣裙。",
            "近來章句聲名還，僻似雞林也得聞。"
        ],
        "title": "寄酬前人",
        "id": "0f9a3df1-1ef8-4651-a0f8-88868d62864d"
    },
    {
        "author": "趙抃",
        "paragraphs": [
            "禊飲已經佳節後，畫船猶泛若耶濱。",
            "未還魏闕陪仙使，且向稽山作主人。",
            "賡唱我知長引玉，懇歸誰道苦思親。",
            "鑑湖也似西湖好，兩處風光一樣春。"
        ],
        "tags": [
            "西湖"
        ],
        "title": "寄酬前人上巳日鑑湖即事三首  其一",
        "id": "628b4405-f5df-4f4f-b2df-dbedb9505184"
    },
    {
        "author": "趙抃",
        "paragraphs": [
            "湖上初經上巳春，水邊遥見碧蕪新。",
            "輕舟競泛無涯樂，夾岸希逢不醉人。",
            "厨醞旋斟浮蟻釅，府茶深點卧龍珍。",
            "詩筒往復余知幸，垂老親仁得善隣。"
        ],
        "title": "寄酬前人上巳日鑑湖即事三首  其二",
        "id": "b4e6659e-59c9-491d-ab3f-c5ef0f72d222"
    },
    {
        "author": "趙抃",
        "paragraphs": [
            "蓬萊高與卧龍俱，位望兼隆似合符。",
            "絃管夜聲傳井邑，樓臺春影蘸江湖。",
            "休功即報朞年政，直節曾行萬里胡。",
            "真是玉皇得案吏，坐看歸去贊蘿圖。"
        ],
        "title": "寄酬前人上巳日鑑湖即事三首  其三",
        "id": "0d9eb11c-53fe-438e-a8f3-f31f24490e55"
    },
    {
        "author": "趙抃",
        "paragraphs": [
            "蓬萊窗外曉光分，夢覺初驚杜宇魂。",
            "但有吏供衙府喏，斷無人到訟庭喧。",
            "濛濛宿靄開湖面，隱隱更潮過海門。",
            "一水兩州皆重鎮，越清杭劇不同論。"
        ],
        "title": "次韻前人蓬萊閣即事",
        "id": "4a9b4e97-0e42-4090-83c6-e584cd7fcf23"
    },
    {
        "author": "趙抃",
        "paragraphs": [
            "我公優暇若神仙，八十高齡眾所賢。",
            "政府昔同俄一紀，留封今別又三年。",
            "及時和氣來吳國，度曲薰風入舜絃。",
            "昨日清臺應密奏，老人星照浙西天。"
        ],
        "title": "聞致政趙少師概入境寄獻",
        "id": "b31222c6-fc4c-43db-a82d-81dc70e6e7e4"
    },
    {
        "author": "趙抃",
        "paragraphs": [
            "對植齊開古梵宮，欲求精筆畫難工。",
            "直將春占三旬盛，誰謂花無十日紅。",
            "未羨山桃資客笑，且陪庭栢作家風。",
            "遍尋他處都無此，寶殿前頭只兩叢。"
        ],
        "title": "上天竺寺石巖花",
        "id": "9e947877-c280-4558-8241-2f2d8879160b"
    },
    {
        "author": "趙抃",
        "paragraphs": [
            "暮春船艤浙西州，且喜樽前兩白頭。",
            "蓬閣屢傳賓榻解，濤江深阻故人遊。",
            "凝眸讌集踰天遠，屈指光陰若箭流。",
            "賴有詩筒并驛使，往還金玉共賡酬。"
        ],
        "title": "次韻程給事寄獻趙少師",
        "id": "e461320e-d36e-4734-b266-86ac6bd23d3d"
    },
    {
        "author": "趙抃",
        "paragraphs": [
            "輕舟來蜀幕春時，便向錢塘詠式微。",
            "臨海阻陪三島會，隔江遥認五雲飛。",
            "殺雞炊黍初乘興，怨鶴驚猿却念歸。",
            "一水盈盈天一色，夜來千里共蟾輝。"
        ],
        "title": "次韻趙少師寄程給事二首  其一",
        "id": "8922b854-3be3-4e9a-9460-4dde80bc2a77"
    },
    {
        "author": "趙抃",
        "paragraphs": [
            "襟懷冲曠憶江湖，老我全吳契不踈。",
            "北闕乍違堯日遠，南風新入舜絃初。",
            "紵溪鑑水吟無厭，箭笋鎗茶味有餘。",
            "越絕主人招意重，卧龍山好駕安車。"
        ],
        "title": "次韻趙少師寄程給事二首  其二",
        "id": "503557ad-20d1-44c9-b640-72ca8178eb2e"
    },
    {
        "author": "趙抃",
        "paragraphs": [
            "中懷和氣祗如春，對酒賡歌莫厭頻。",
            "半載昔同參國論，十年今長類天倫。",
            "不辭命駕踰千里，應念同心有二人。",
            "珍重宗盟恩意厚，歲寒終始見松筠。"
        ],
        "title": "少師自南都見訪爲詩以謝",
        "id": "7c44380d-7659-46e7-b0e7-5783993d504b"
    },
    {
        "author": "趙抃",
        "paragraphs": [
            "宮師彌壽降尊時，頓覺光華滿郡扉。",
            "況屬炎暉初可畏，未逢秋爽莫言歸。",
            "山堂酒嫩浮紅蟻，石縫茶新碾翠旂。",
            "有美望湖風四面，尚留揮汗雨霑衣。"
        ],
        "title": "留前人度夏方回南都",
        "id": "594a8442-5b25-4c38-81c0-a293b7764b8b"
    },
    {
        "author": "趙抃",
        "paragraphs": [
            "上方樓殿已幽深，更向諸峯勝處尋。",
            "金擺池魚驚俗眼，琴調山溜寫清音。",
            "紅芝九本初無種，翠栢千株自有心。",
            "眾羨宮師康且壽，始知功德積來陰。"
        ],
        "title": "次韻前人題六和寺壁",
        "id": "61585fcf-a439-4fe3-b2d3-f446ad60ac12"
    },
    {
        "author": "趙抃",
        "paragraphs": [
            "絲管喧喧擁畫船，澄瀾上下照紅蓮。",
            "一樽各盡十分酒，四老共成三百年。",
            "北闕音書休憶念，西湖風物且留連。",
            "杭民夾道焚香看，白髮朱顔長壽仙。"
        ],
        "tags": [
            "西湖"
        ],
        "title": "陪前人游西湖兼簡坐客",
        "id": "4c5a9675-638c-42b3-a849-bbac73598c9c"
    },
    {
        "author": "趙抃",
        "paragraphs": [
            "共泛湖光范蠡船，持盃歡客倒金蓮。",
            "此時朋契偕行樂，何日郡恩許引年。",
            "照水暗知華髮改，倚樓高與紫雲連。",
            "安車盛暑盤桓好，況是人間一散仙。"
        ],
        "title": "再用前韻",
        "id": "4ce9ca0d-73fb-489a-a9e1-85d5637625d6"
    },
    {
        "author": "趙抃",
        "paragraphs": [
            "歲豐公暇兩安舒，吳越詩筒不使踈。",
            "世契瓊瑶風誼厚，秋光懷袖氣涼初。",
            "二千石重閒無計，七十年過退有餘。",
            "得旨便歸田隴去，鄉人從笑老農如。"
        ],
        "title": "武林言懷寄程給事",
        "id": "f3aa2b0c-89d0-4819-9017-aa34448a4bc6"
    },
    {
        "author": "趙抃",
        "paragraphs": [
            "昔時唐殿預英雄，今獨湖山幸會逢。",
            "謫宦青錢曾萬選，承恩白首是三公。",
            "龍山我念經年別，虎榜君曾昔日同。",
            "老守七章還印綬，俞音朝暮出宸衷。"
        ],
        "tags": [
            "西湖"
        ],
        "title": "次韻前人懷西湖之游",
        "id": "16f9cdfd-c4ed-4b14-8502-61aefc81dd95"
    },
    {
        "author": "趙抃",
        "paragraphs": [
            "羨公鈴閤絕纖塵，顧我何嘗德被人。",
            "訟牘自憐無日暇，詩筒翻喜入秋新。",
            "白頭未許還官政，紫詔頻煩慰老臣。",
            "一去蓬萊已踰歲，夢魂長到十洲春。"
        ],
        "title": "次韻前人見寄二首  其一",
        "id": "2cba61e2-009f-475c-8a96-72ddb63a536b"
    },
    {
        "author": "趙抃",
        "paragraphs": [
            "立賢中外聖情均，青鎖闈中輟邇臣。",
            "越水澄清無俗慮，秋風蕭瑟助吟神。",
            "分符共治俄經歲，屈指同年尚幾人。",
            "退鼓近來衰氣覺，敢將詩酒敵東隣。"
        ],
        "title": "次韻前人見寄二首  其二",
        "id": "3be19d28-cbc9-434d-a618-7712f14aecd4"
    },
    {
        "author": "趙抃",
        "paragraphs": [
            "倚廬聊見復睽乖，憶遺詩筒字字佳。",
            "爲乏瓊瑶酬雅意，故憑筆牘寫離懷。",
            "程賒越北層雲斷，路入江南疊巘排。",
            "我望貽書何以報，要將風誼屬吾儕。"
        ],
        "title": "寄新筠守毛維瞻大夫",
        "id": "852a3508-cfde-4e5a-b92b-b1cc7ad4e226"
    },
    {
        "author": "趙抃",
        "paragraphs": [
            "頭上有霜添白髮，囊中無藥駐朱顔。",
            "堪驚積歲加衰老，未省何時得退閒。",
            "淵浄思臨浮石渚，喧譁羞對武林山。",
            "君恩早賜俞音下，即擁菟裘故里還。"
        ],
        "title": "次韻許遵少卿見寄",
        "id": "c66d4228-c4c3-4b69-b5bb-a92b0ea1cc41"
    },
    {
        "author": "趙抃",
        "paragraphs": [
            "吳越江分兩郡齋，濤音朝夕聽風雷。",
            "且陪故友閒賡唱，未遂先廬歸去來。",
            "時節豐登饒鼓吹，湖山清曠見樓臺。",
            "中秋明月期公共，萬里烟氛徹曉開。"
        ],
        "title": "答前人喜杭越二守賡唱",
        "id": "f8b81b85-8ab1-4e2a-8a1d-b5e9a64e537e"
    },
    {
        "author": "趙抃",
        "paragraphs": [
            "春秋七十更踰期，同甲同年世所稀。",
            "未遂乞骸嗟我老，已輸先手羨公歸。",
            "良朋集有湖山樂，故里思無羽翼飛。",
            "預想俞音還印日，鷺濤秋色上行衣。"
        ],
        "title": "喜吳評少卿致政",
        "id": "4c957df7-b44c-4a8b-aac5-03cab69b6173"
    },
    {
        "author": "趙抃",
        "paragraphs": [
            "越芽遠寄入都時，酬倡珍誇互見詩。",
            "紫玉叢中觀雨脚，翠峯頂上摘雲旗。",
            "啜多思爽都忘寐，吟苦更長了不知。",
            "想到明年公進用，卧龍春色自遲遲。"
        ],
        "title": "次韻許少卿寄卧龍山茶",
        "id": "f620cb43-671e-49dd-ad5c-7cf7bb25d410"
    },
    {
        "author": "趙抃",
        "paragraphs": [
            "望中吳越不爲賒，止隔濤江便一涯。",
            "臺沼賜湖非俗地，蓬瀛標閣屬仙家。",
            "僧居壁古多留句，吏事庭虛只放衙。",
            "勝絕東方無復道，當年元相有詩誇。"
        ],
        "title": "次韻程給事郡齋即事",
        "id": "f6049088-3b93-4bab-90e2-252b0422eee6"
    },
    {
        "author": "趙抃",
        "paragraphs": [
            "老爲鄉郡止偷安，自愧仙蹤未易攀。",
            "八面松陰籠古寺，三秋桂子下靈山。",
            "良朋寄意詩篇裏，高會追陪夢寐間。",
            "却憶會稽清曠處，樵風朝暮若邪彎。"
        ],
        "title": "次韻前人郡齋秋暑",
        "id": "8dc50aa9-6cad-4a5c-953e-3234577be90c"
    },
    {
        "author": "趙抃",
        "paragraphs": [
            "寶山新塔冠山形，心匠經營不日成。",
            "突兀插天三百尺，莊嚴容佛一千名。",
            "下臨泉竇靈鰻蟄，上拂雲端過鴈驚。",
            "入境行人十餘里，指浮圖認越王城。"
        ],
        "title": "觀寶林院塔偶成",
        "id": "27595ad5-6e4d-445d-b9d1-4a36b323c64d"
    },
    {
        "author": "趙抃",
        "paragraphs": [
            "吳民疲病慚攻治，尋勝西湖不放稀。",
            "秋後濤江增氣勢，夜深燈市鬭光輝。",
            "望雲翻憶青山舊，上印須添白髮歸。",
            "孝弟里閭松竹茂，柴扉誰復羨朱扉。"
        ],
        "tags": [
            "西湖"
        ],
        "title": "次韻毛維瞻度支過杭見贈",
        "id": "b8c2afbf-0a7b-41a5-b1a2-bda24d9353b2"
    },
    {
        "author": "趙抃",
        "paragraphs": [
            "我念同僚遽解携，贈言如古漫成詩。",
            "二年別乘臨岐日，八月登槎上漢時。",
            "莫阻十分斟釀蟻，不須三嘆聽歌驪。",
            "還朝寵數應非次，神聖方今大有爲。"
        ],
        "title": "送姚源道郎中赴闕",
        "id": "14e432be-7c37-4797-b38b-985721b4fb07"
    },
    {
        "author": "趙抃",
        "paragraphs": [
            "分携常憶禁門東，四見光陰換歲筩。",
            "白玉堂吉辭舊相，青城山裏訪僊翁。",
            "當時大本從忠諫，此日長年益道風。",
            "應惜西湖猶未到，近來同賞有三公。"
        ],
        "tags": [
            "西湖"
        ],
        "title": "寄致政范鎮郎中",
        "id": "e4fbdc89-a7dd-4cec-9615-bd41866874da"
    },
    {
        "author": "趙抃",
        "paragraphs": [
            "秋闈賢詔出嚴宸，郡國詳延在得人。",
            "豹變文章重君子，鹿鳴歌詠集佳賓。",
            "初聞素履稱鄉閈，終起英名動縉紳。",
            "預想帝庭俱唱第，寵光榮宴杏園春。"
        ],
        "title": "杭州鹿鳴宴示諸秀才",
        "id": "8813fa69-8aad-4d13-946e-07bf900567e8"
    },
    {
        "author": "趙抃",
        "paragraphs": [
            "高堂遊賞興無厭，況是江湖兩得兼。",
            "白傅閣危猶下視，子胥濤遠更前瞻。",
            "盤桓鼓吹風光盛，掩映烟波氣象添。",
            "太守老來難久戀，柯山朝暮欲歸潛。"
        ],
        "title": "遊元積之龍圖江湖堂",
        "id": "509258b2-8695-4ba6-bd80-6c2e5f61bfe8"
    },
    {
        "author": "趙抃",
        "paragraphs": [
            "蓬閣下臨千嶂起，戟扉前對五雲開。",
            "誇詩舊屬元之宅，叶氣今同老氏臺。",
            "月滿夜疑僊子降，風恬春喜故人來。",
            "近緣冗劇懷清曠，夢裏東遊到幾回。"
        ],
        "title": "次韻程給事登蓬萊閣偶成",
        "id": "456bb56e-c6cd-4ad5-b2d8-9425a314c708"
    },
    {
        "author": "趙抃",
        "paragraphs": [
            "湖治誰能繼後塵，馬侯祠閣至今存。",
            "窮源上達僊翁井，引派旁通吏部園。",
            "紅旆遍遊償素志，畫橈歸去近黄昏。",
            "別懷屈指朞將半，況屬鄉州役夢魂。"
        ],
        "title": "次前人遊鑑湖",
        "id": "4f9cd7bc-02ec-4300-858c-fd3ebf5611af"
    },
    {
        "author": "趙抃",
        "paragraphs": [
            "郡國秋闈籲俊辰，行修經治以名聞。",
            "芳筵縹緲開三島，大樂諠譁徹五雲。",
            "高桂折香期月窟，祥星垂彩應天文。",
            "集英唱第麻衣脫，得志無忘賢使君。"
        ],
        "title": "次前人越州鹿鳴宴",
        "id": "d8fcd304-0ff7-4dc4-8594-35fb73e3f2f7"
    },
    {
        "author": "趙抃",
        "paragraphs": [
            "爲嘉航海北徂南，雙節勤勞帝命銜。",
            "日下亟馳傳詔使，江邊遥訝過洋帆。",
            "才謀銳若金曾礪，德操剛同玉更鑱。",
            "機務須賢應並用，詩人莫惜詠巗巗。"
        ],
        "title": "次前人贈奉使高麗安燾密學",
        "id": "12a51045-5621-4dc7-b21a-5edd0c57a1ad"
    },
    {
        "author": "趙抃",
        "paragraphs": [
            "上方金碧冠諸峯，知是蓬萊第幾宮。",
            "畫舫去尋湖面闊，危亭登望海門通。",
            "梅仙舊說爲真隱，佛子新傳倡祖風。",
            "我憶前春曾遍覽，至今來往夢魂中。"
        ],
        "title": "次前人遊梅山寺",
        "id": "6f7bd848-e9bf-45f3-bcd6-26ce4ab808ba"
    },
    {
        "author": "趙抃",
        "paragraphs": [
            "退公真靜獨披襟，尚愧前賢探道深。",
            "零落交游難屈指，崇高軒冕不關心。",
            "未還印綬饒鄉夢，猶倚湖山助老吟。",
            "訟缿虛空人事簡，錢塘安得似山陰。"
        ],
        "title": "郡齋成寄前人",
        "id": "69459c97-b3f2-4826-8e7e-ad5ff9a5dfd8"
    },
    {
        "author": "趙抃",
        "paragraphs": [
            "自愧孤忠荷聖慈，恩榮懇向九天辭。",
            "于今蒲柳衰殘日，好是雲烟放曠時。",
            "玉闕累章煩賜詔，瀫江兩槳蹉歸期。",
            "宵征自有高人笑，漏盡鐘鳴曉未知。"
        ],
        "title": "屢乞致政詔答未允述懷",
        "id": "fcb97201-ba76-43e1-aca0-01493ebe9423"
    },
    {
        "author": "趙抃",
        "paragraphs": [
            "洞有烟霞寺掛牌，武林奇處稱吟懷。",
            "出城旌騎非虛往，同里交朋喜得偕。",
            "鷁首西征隨浪遠，鴈行南過入雲排。",
            "恩隆魏闕朝天日，寒晚鳴珂上禁街。"
        ],
        "title": "同毛維瞻度支遊烟霞洞",
        "id": "6dc8f375-c264-41ed-b308-6509346e7723"
    },
    {
        "author": "趙抃",
        "paragraphs": [
            "吳天霜曉弄寒暉，金鼓喧闐大閱時。",
            "帳下萬兵聽號令，軍中諸將肅威儀。",
            "采侯命中連三箭，花陣分排卓五旗。",
            "愧乏韜鈐當重寄，儒竹初是學書詩。"
        ],
        "title": "武林閱兵",
        "id": "72678aec-08db-4b17-a9bc-578e53d4c133"
    },
    {
        "author": "趙抃",
        "paragraphs": [
            "元是玉皇香案吏，等閒吟笑即成文。",
            "松廊駐節排千騎，山逕尋真步五雲。",
            "諫院高風矜共賞，憲臺清論喜同聞。",
            "三賢一會誠難有，歸暮休辭酒十分。"
        ],
        "title": "次韻程給事同孫覺學士楊憲景略遊天衣寺",
        "id": "f6a0fbef-cec8-47cd-97a9-5c01181a4f35"
    },
    {
        "author": "趙抃",
        "paragraphs": [
            "因山盛啟浮屠舍，遺像仍留內史祠。",
            "筆塚近應爲塔塚，墨池今已作蓮池。",
            "書樓觀在人隨遠，蘭渚亭存世幾移。",
            "數紙黄庭誰不重，退之猶笑博鵞詩。"
        ],
        "title": "遊戒珠寺悼右軍故宅",
        "id": "489b630d-adc1-4207-9d97-356df3612878"
    },
    {
        "author": "趙抃",
        "paragraphs": [
            "稟靈南極老人星，貴得三公論道名。",
            "被旨入陪郊祀禮，放懷來聽海潮聲。",
            "朋從自古悠長少，勢利令人鄙吝生。",
            "公獨久要中外伏，直將金玉比純誠。"
        ],
        "title": "次趙少師敘感歎老",
        "id": "717f5e3f-3f7f-4bc3-80f5-e09553860104"
    },
    {
        "author": "趙抃",
        "paragraphs": [
            "孤峯諸寺聳雲樓，寺脚周環枕碧流。",
            "和靖久居勤賦詠，樂天臨別歎勾留。",
            "拏舟直度閒千騎，佩印重來僅十秋。",
            "預約前春掛冠去，湖山閣好換休休。"
        ],
        "title": "題孤山寺湖上閣",
        "id": "6b3cfcfa-d018-41d9-a773-4487686c94f0"
    },
    {
        "author": "趙抃",
        "paragraphs": [
            "府公清眼照孤心，結構仍誇壺奧深。",
            "師悟趙州庭栢境，我知青嶺震雷音。",
            "粟粘便是三千界，草用曾爲丈六金。",
            "一滴曹源誰可測，海門騰起浪千尋。"
        ],
        "title": "次程給事題法雲寺方丈",
        "id": "6ae61c0d-515b-4ea9-86ba-5bc863183a87"
    },
    {
        "author": "趙抃",
        "paragraphs": [
            "守蜀思無羽翼飛，所思東向瀫江湄。",
            "山林適意君先手，軒冕辭榮我後時。",
            "道阻八千通遠信，年迎七十是歸期。",
            "故人恩意如金玉，新得郵中數首詩。"
        ],
        "title": "寄酬蔡仲偃都官",
        "id": "ff4ce5ca-12fa-4664-b1ab-1c56cff39366"
    },
    {
        "author": "趙抃",
        "paragraphs": [
            "吾里推高節行孤，諸生師帳是規模。",
            "窮經不治五畝宅，教子已爲千里駒。",
            "暫出林泉飛兩槳，且陪風月賞西湖。",
            "了知富貴儻來物，誰向浮雲問有無。"
        ],
        "tags": [
            "西湖"
        ],
        "title": "贈別周元忠秀才",
        "id": "9da4fb8d-811c-4d17-908f-f1c8fda308ed"
    },
    {
        "author": "趙抃",
        "paragraphs": [
            "里人迎候巷居稀，未老先休世所奇。",
            "兩頰朱顔公退速，滿頭霜鬢我歸遲。",
            "優游豈顧千鐘祿，收拾如終一局棋。",
            "飲食節調資壽祉，願同山下有雷頤。"
        ],
        "title": "次韻張僑慶毛維瞻得謝",
        "id": "ef400e06-11af-4c19-8a00-9180be2da291"
    },
    {
        "author": "趙抃",
        "paragraphs": [
            "況是東吳大有年，晨興佳氣滿平川。",
            "魯臺紀瑞光諸史，漢殿稱觴慶九天。",
            "鑾輅肅還禋禮畢，雞竿高揭赦書傳。",
            "勾萌競達人知否，占得羣陽一日先。"
        ],
        "title": "武林冬至日即事",
        "id": "e8f48cd7-b686-43e8-b307-e8b488e2823f"
    },
    {
        "author": "趙抃",
        "paragraphs": [
            "美璞藏山寶在沙，急賢飛詔落幽遐。",
            "直廬去講先儒業，斸逕空存舊隱家。",
            "魏闕當時蒙雨露，衡門今日鎖雲霞。",
            "鳴珂一顧踟躕過，山掩寒林夕照斜。"
        ],
        "title": "次韻張著作過李虞部舊居",
        "id": "a2088c26-011f-41ef-bbb3-4f99e0f7923e"
    },
    {
        "author": "趙抃",
        "paragraphs": [
            "松檜成陰夾徑寒，喧卑無路得相關。",
            "因嗟勢利方爲市，故掩庵扉獨占山。",
            "薄俗性隨紅葉變，上人心與白雲閒。",
            "慇懃約我休官後，深筑隣齋數往還。"
        ],
        "title": "贈講僧遇清",
        "id": "5a1dba51-195c-4b1b-a10f-ee48c5f1ec54"
    },
    {
        "author": "趙抃",
        "paragraphs": [
            "好山深處靜開軒，目送孤雲手弄泉。",
            "枕石堂無金玉富，濯纓家有子孫賢。",
            "初尋舊隱逢三伏，已發新吟僅百篇。",
            "聞說夜分煩暑散，涼飚渾似素秋天。"
        ],
        "title": "次韻毛維瞻白雲莊三詠 掬泉軒",
        "id": "81e4f366-79a6-42aa-93ee-4ca52f07959b"
    },
    {
        "author": "趙抃",
        "paragraphs": [
            "亭號休休古退藏，豈如溪上構虛堂。",
            "坐邀城市真瀟灑，却謂江湖太渺茫。",
            "下筆新題無俗事，搘筇野服是家常。",
            "臨流最有清風快，未見故人心已涼。"
        ],
        "title": "次韻毛維瞻白雲莊三詠 平溪堂",
        "id": "cf2f67b5-3b17-4c98-b736-2a709b5fb9d9"
    },
    {
        "author": "趙抃",
        "paragraphs": [
            "治圃我依浮石灘，筑臺君占白雲山。",
            "三秋一日登臨外，千里同風咫尺間。",
            "峯黛陰晴長黯黯，溜琴朝夕自潺潺。",
            "休官誰道何曾見，林下如今兩處閒。"
        ],
        "title": "次韻毛維瞻白雲莊三詠 眺望臺",
        "id": "8293b86c-a772-475d-b381-c4b271247ef6"
    },
    {
        "author": "趙抃",
        "paragraphs": [
            "進欲安舒退欲恬，要將高行與文兼。",
            "吾門自昔傳清白，聖世于今重孝廉。",
            "孔氏性情歸利正，仲舒仁義事摩漸。",
            "人生試看無聞者，徒爾區區歲月添。"
        ],
        "title": "信筆示諸弟姪子孫",
        "id": "c2f79407-1f70-4ce9-95af-9d339338ad5a"
    },
    {
        "author": "趙抃",
        "paragraphs": [
            "鄉閭推服孝廉名，謝絕辭闈樂太平。",
            "黄卷不忘窮古聖，白頭無倦誨諸生。",
            "安車未召人爲晚，束帛重來世所榮。",
            "況有知音賢太守，懇章三度薦遺英。"
        ],
        "title": "寄程汝玉秀才",
        "id": "6351ef68-a130-45b8-a228-7c62368aff70"
    },
    {
        "author": "趙抃",
        "paragraphs": [
            "聖旦求賢野不遺，如公諸子定逢時。",
            "默期苑裏留丹桂，喜向門前獲紫芝。",
            "香已與蘭盈一室，餌當同術有三枝。",
            "昔年書牖曾呈瑞，報爲登科眾所知。"
        ],
        "title": "次韻梁浹瑞芝",
        "id": "fba90f03-f1d6-4eab-ad89-23051a600de8"
    },
    {
        "author": "趙抃",
        "paragraphs": [
            "自諳趨拜力惟艱，柯嶺歸休遠帝寰。",
            "抱甕不能師老圃，驅車猶足訪名山。",
            "魚書入手慇懃後，鴈字排空杳靄間。",
            "多荷主人期我意，謝公遺跡願躋攀。"
        ],
        "title": "十八男屼溫㞦迎于鴈蕩溫守石牧之以詩見寄次韻",
        "id": "5c2fb04c-9d20-4ae5-b0ed-e3617e7d9084"
    },
    {
        "author": "趙抃",
        "paragraphs": [
            "解印全吳二載餘，近來人楷事何如。",
            "尋真徧賞台山後，假道行觀鴈嶺初。",
            "把酒幸陪登帢幘，泛舟忻得緩徒車。",
            "別來早獲魚中素，兩首新詩一紙書。"
        ],
        "title": "次韻台州姚舜諧見贈二首  其一",
        "id": "a57bcd54-f90e-496d-a3eb-a3bad2d6eae9"
    },
    {
        "author": "趙抃",
        "paragraphs": [
            "過婺遊台又倦勤，路旁馳看兩州民。",
            "也知勝處青山舊，自恨來遲白髮新。",
            "暫憩瀛宮求道侶，載瞻方廣想仁鄰。",
            "貳車章句猶憐我，爲是雲泉無事人。"
        ],
        "title": "次韻台州姚舜諧見贈二首  其二",
        "id": "920432d9-6c3d-4907-8a2b-854414f48750"
    },
    {
        "author": "趙抃",
        "paragraphs": [
            "霜風雙鬢雪鬖鬖，物外尋真頓離凡。",
            "子舍若非叨別乘，我車安得到靈巖。",
            "碧窺秋瀑心同洗，紅嚼山杷口似饞。",
            "多謝賢侯見招意，數貽嘉詠與珍函。"
        ],
        "title": "遊鴈蕩將抵溫州寄太守石牧之",
        "id": "25d6f3b8-0759-4068-8961-ce240cc515a2"
    },
    {
        "author": "趙抃",
        "paragraphs": [
            "鴈蕩周遊遂此過，永嘉人物竟如何。",
            "三賢籍籍風流守，一宿怱怱證道歌。",
            "城脚千家具舟楫，江心雙塔壓濤波。",
            "因留子舍欣踰月，歸去事知所得多。"
        ],
        "title": "自溫將還衢郡題謝公樓",
        "id": "85e0c3b1-2c71-4fd2-a029-530924ff056c"
    },
    {
        "author": "趙抃",
        "paragraphs": [
            "尋山初爲子來迎，乘興隨潮入郡城。",
            "心賞皆如逸老願，禮隆仍盡主翁情。",
            "綵舟笳鼓雙雙鬧，金地樓臺處處明。",
            "風物雖嘉難久戀，安車朝夕且西行。"
        ],
        "title": "將還三衢呈溫守石郎中",
        "id": "83aa2818-4e2b-4321-8a85-167707519716"
    },
    {
        "author": "趙抃",
        "paragraphs": [
            "三擁朱輪志少酬，忠懷曾不爲身謀。",
            "桐江郡政居優課，柯嶺鄉評占上游。",
            "里彥昔陪公共薦，帝俞今幸我先休。",
            "分携莫憚炎威盛，到日清風一變秋。"
        ],
        "title": "送鄭琰大夫赴建昌軍",
        "id": "524162a1-923b-443d-b830-f20171dd59b9"
    },
    {
        "author": "趙抃",
        "paragraphs": [
            "退訪雲山遠世塵，結庵臺上古溪濱。",
            "圍棊每放爭先手，隱几能安自在身。",
            "鷗鷺後前如舊物，龜魚游泳不疑人。",
            "曲肱飲水真賢樂，何用淵明漉酒巾。"
        ],
        "title": "次毛維瞻溪庵",
        "id": "0f211494-c226-40f8-befe-9d0ee4034e2e"
    },
    {
        "author": "趙抃",
        "paragraphs": [
            "紅塵無跡到山家，留待詩人大筆誇。",
            "坐石與僧談翠竹，開樽邀客醉榴花。",
            "鷗隨釣叟孤舟遠，牛載村童一笠斜。",
            "占盡神仙瀟灑地，清風明月有誰遮。"
        ],
        "title": "又白雲庵偶題",
        "id": "9d07ffa7-8125-4920-b6fe-cde572170a98"
    },
    {
        "author": "趙抃",
        "paragraphs": [
            "原上分飛羨鶺鴒，今遥荆渚昔離青。",
            "誕辰一紀阻良會，慶席百杯新永齡。",
            "對局每思樵客斧，爇香長奉老人星。",
            "辛勤五福康寧術，見說時看內景經。"
        ],
        "title": "湖北運使學士十二弟揚生日",
        "id": "9938486a-b3a4-422e-b1b0-4a04825cbb3e"
    },
    {
        "author": "趙抃",
        "paragraphs": [
            "清修平日得無慚，學道勤行肯妄談。",
            "軒冕諠譁公始悟，林泉瀟灑我先諳。",
            "曾憐避弋雲中鴈，每念纏絲繭裏蠶。",
            "畫舫西歸時節好，春山如黛水如藍。"
        ],
        "title": "送穆舜賓承議致政還鄉",
        "id": "ff5cece0-5a6c-44aa-a77f-19fb48c5ddc5"
    },
    {
        "author": "趙抃",
        "paragraphs": [
            "百里囂繁不易爲，乘時今去是鎡基。",
            "直令爾邑成良俗，況自吾家有吏師。",
            "却扇涼飚驚熱奪，下車和氣覺春熙。",
            "綵衣迎養雙親志，此樂人間更有誰。"
        ],
        "title": "送十七姪嶙承事赴任貴溪",
        "id": "ec66e48e-3dfc-42d8-ae2d-8ef4dae77c85"
    },
    {
        "author": "趙抃",
        "paragraphs": [
            "十年留滯尚爲郎，樂道無愁解到腸。",
            "去路溪山排古嶂，滿囊金玉貯新章。",
            "休論富貴可求事，況得神仙不死方。",
            "官罷錢塘好歸矣，濯纓清自有滄浪。"
        ],
        "title": "送任浩朝散赴鄱陽景德鎮",
        "id": "48106718-cc99-4d09-a5d6-76f18d9d2ff0"
    },
    {
        "author": "趙抃",
        "paragraphs": [
            "富貴於身有重輕，平生忠鯁世知名。",
            "不須勇事歸田計，況有常推報國誠。",
            "通籍官聯分帝念，慶門恩賞作親榮。",
            "一帆西上瞻天去，九月霜風壯客程。"
        ],
        "title": "送范伯玉奉議赴闕",
        "id": "1cc7d4eb-d585-4f03-949d-a0119505bba2"
    },
    {
        "author": "趙抃",
        "paragraphs": [
            "溪流回合引方池，軒檻前臨面翠微。",
            "紫陌紅塵行不顧，白雲青嶂坐忘歸。",
            "方榮即隱誰能繼，未老先休世所稀。",
            "我昔凌晨登閣會，主翁留散見蟾輝。"
        ],
        "title": "題毛維瞻懶歸閣",
        "id": "8caec105-0ec7-46aa-b5a8-cff7625252fb"
    },
    {
        "author": "趙抃",
        "paragraphs": [
            "榮途四紀歷艱難，宦政天恩許賜還。",
            "曉起焚香清一室，夜來飛雪滿羣山。",
            "詩筒遠到披郵置，壽斝交行醉席間。",
            "弟妹五人三百歲，喜吾霜鬢尚朱顔。"
        ],
        "title": "生日高齋曉起示諸弟妹子孫",
        "id": "c9d6d9ff-5446-4ea9-b39e-1888167340a1"
    },
    {
        "author": "趙抃",
        "paragraphs": [
            "靜處高齋晝杜門，溪亭來往間開樽。",
            "釣臺逸老心非傲，浮石仙人跡尚存。",
            "對岸烟林雙佛寺，隔灘風笛一漁村。",
            "濯纓豈獨酬吾志，清有滄浪示子孫。"
        ],
        "title": "題濯纓亭",
        "id": "7f405054-b9e4-4da2-85fb-022b27e61a3c"
    },
    {
        "author": "趙抃",
        "paragraphs": [
            "我愛黌堂用意精，義方垂訓爲趨庭。",
            "學攻白玉須成器，教積黄金不似經。",
            "滿架簡編終歲樂，擁門松竹四時青。",
            "諸生有遂登榮者，一月光能掩眾星。"
        ],
        "title": "題葉坂梁氏南齋",
        "id": "40349ca4-56cd-41b1-bd69-e21deef32c7c"
    },
    {
        "author": "趙抃",
        "paragraphs": [
            "新構園亭好客過，塵緣都不問如何。",
            "愛吟瀟灑封侯句，恥詠滄浪濯足歌。",
            "莫笑杯盤常藉草，且觀舟楫半隨波。",
            "子知此樂無涯否，盡是天恩與幸多。"
        ],
        "title": "會燕溪亭示同席",
        "id": "b00ade61-5f1d-4b8c-b104-295f6518492a"
    },
    {
        "author": "趙抃",
        "paragraphs": [
            "五月炎方祲氣浮，賊鋒殘忍入康州。",
            "肯拋孤壘偷生去，誓禦羣蠻竟死休。",
            "沒世不名賢者恥，長年爲辱古人羞。",
            "嗟嗟潛叔今何恨，憤血忠魂勁草秋。"
        ],
        "title": "哭康守趙師旦",
        "id": "ffcdc87f-308c-4da4-9124-4820dde86522"
    },
    {
        "author": "趙抃",
        "paragraphs": [
            "潛山西畔紫溪邊，林下相逢豈偶然。",
            "撫掌急於雲裏電，回頭還似火中蓮。",
            "黄花翠竹年年色，明月清風夜夜天。",
            "誰謂故人相去遠，好溪長與慎江連。"
        ],
        "title": "寄處州太守徐大夫",
        "id": "eabf4903-c6d1-4860-b2ef-11f0df8d799b"
    },
    {
        "author": "趙抃",
        "paragraphs": [
            "一炷清香一解顔，幾生修得到林間。",
            "朝無事也夕無事，坐看山兮行看山。",
            "梅玉破香供宴坐，松風奏曲度禪關。",
            "靜思四海五湖客，雖有黄金無此閒。"
        ],
        "title": "題真岩寺",
        "id": "1412b4e8-9f74-4de4-a92d-5a8f17bf0fa5"
    },
    {
        "author": "趙抃",
        "paragraphs": [
            "縣令於是襲漢唐，震雷爲治制封疆。",
            "得人固可恩千室，無狀須憂病一方。",
            "愚品昔蒙登仕籍，薄材今幸預朝綱。",
            "但欣孤迹辭丘壑，豈有深謀贊廟堂。",
            "萬里山川來隴蜀，十分風物類江鄉。",
            "存心撫俗圖歸正，顧己臨民敢不莊。",
            "蓮幕似君誠慷慨，蘭言遺我極芬芳。",
            "自嗟寸善無裨補，更辱長篇盛播揚。",
            "投李莫嫌遲報贈，解琴終擬效更張。",
            "若孤朋照宜身愧，冠弁峨峨佩玉蒼。"
        ],
        "title": "次韻楊鴻漸察判見贈",
        "id": "268c410c-0cf4-4a66-920c-1e9c181cfa95"
    },
    {
        "author": "趙抃",
        "paragraphs": [
            "惟公治迹嶠之南，增秩頒金出帝僉。",
            "蠻獠望風安畛域，城闉興筑賴韜鈐。",
            "恩行稚耋增和樂，令下姦豪盡伏潛。",
            "撫俗上寬當寧念，揚風深副遠民瞻。",
            "潮陽鱷去因誠禱，合浦珠還表性廉。",
            "五嶺盛傳威德著，九天俄下詔書嚴。",
            "紫宸入覲輸忠讜，青瑣歸來發滯淹。",
            "謇謇去爲中國使，皇皇寧許外夷覘。",
            "河冰日度疑鋪玉，朔雪時逢類撒鹽。",
            "持節塞垣先正席，過塗溪館盡窮閻。",
            "光華不辱熙朝命，誹訕因知黠虜憸。",
            "去路冬迎風若箭，還朝春早月如鐮。",
            "論勳已出庭臣右，得禮應須史筆添。",
            "賜對預陳官政致，稱褒親被德音恬。",
            "天人密語依旒冕，風日微和滿扇簾。",
            "得請鄉州心且適，暫違黼座義無嫌。",
            "都門客况千鐘餞，禁掖詩仍二府兼。",
            "巨艦解維桃浪緊，高樓夾岸柳絲纖。",
            "經途駐節頻開旆，密宴噴香似展匳。",
            "會友樽罍醅潑蟻，渡淮詩什硯磨蟾。",
            "居常志氣惟中立，雖久淹徊肯附炎。",
            "夜泊每窺漁父火，曉行遥認酒家帘。",
            "吳江橘柚津偏美，茂苑鱸蓴味正甜。",
            "上冢朋從空里巷，過家車馬擁門簷。",
            "隣邦餉勞迎旌棨，樂榭歌歡散綵縑。",
            "渡越一潮催疊鼓，去杭千騎擁行襜。",
            "抑强撫弱恩先被，宣化承流澤下霑。",
            "鑑水漁樵隨業樂，秦山草木盡仁漸。",
            "想經歲月須膺召，縱有蓍龜不在占。",
            "屢寄詩筒追故事，親揮墨寶見勞謙。",
            "冰清氣誼同初淡，膠固情懷未比粘。",
            "何日西歸容迓禮，莫辭吟醉夜厭厭。"
        ],
        "title": "次韻前人見贈",
        "id": "4221e496-27bf-422f-b0f8-b3c3423cdb1e"
    },
    {
        "author": "趙抃",
        "paragraphs": [
            "壯敵無前老未休，賞功銷得到封侯。",
            "印歸新息不還葬，似與諸蠻一報仇。"
        ],
        "title": "題馬伏波廟二首  其一",
        "id": "567983fc-9467-4099-a702-12fe8b2ff6da"
    },
    {
        "author": "趙抃",
        "paragraphs": [
            "平生忠勇建殊勳，薏苡疑珠竟不分。",
            "光武明如辯讒者，肯教千古負將軍。"
        ],
        "title": "題馬伏波廟二首  其二",
        "id": "aad0ff50-22c0-41b8-b79f-88cba3150a5f"
    },
    {
        "author": "趙抃",
        "paragraphs": [
            "待得清明已半春，幕中何許可娛賓。",
            "堵觀不是穿楊手，珍重賢侯誨爾頻。"
        ],
        "title": "和沈太博見貽",
        "id": "a4db8ff1-2811-4b51-a508-305737afdb7a"
    },
    {
        "author": "趙抃",
        "paragraphs": [
            "未醉樽前未可歸，青春九十日芳菲。",
            "名園一夜狂風雨，苔上殘花點綠衣。"
        ],
        "title": "和沈太博會春晚歸",
        "id": "ae0f977f-f269-4e35-be5f-38c67eb12fbe"
    },
    {
        "author": "趙抃",
        "paragraphs": [
            "送客江亭一望間，隔江奇勝有千山。",
            "江頭未必無舟子，自是名韁不暫閒。"
        ],
        "title": "何推官見招游嶽麓以郡中事冗弗克偕行口占二絕以謝  其一",
        "id": "f6ab66a1-72a5-43a1-8b24-82c98fac48ab"
    },
    {
        "author": "趙抃",
        "paragraphs": [
            "麓苑崟岑對橘洲，山如屏嶂水清流。",
            "誰能向此孤尋勝，案牒裝懷不自由。"
        ],
        "title": "何推官見招游嶽麓以郡中事冗弗克偕行口占二絕以謝  其二",
        "id": "7e84d46e-d92a-4359-b934-f8a995b95985"
    },
    {
        "author": "趙抃",
        "paragraphs": [
            "名園雨後百花繁，人倚危樓十二蘭。",
            "園裏芳菲樓上客，一般情緒怕春寒。"
        ],
        "title": "和沈太博小圃偶作二首  其一",
        "id": "3f075364-925a-4e05-9cb1-10b9dd288550"
    },
    {
        "author": "趙抃",
        "paragraphs": [
            "日烘薄霧開柔陌，風罥遊絲著柳條。",
            "語燕啼鶯自撩亂，驚人殘夢是春朝。"
        ],
        "title": "和沈太博小圃偶作二首  其二",
        "id": "7c0d1718-8850-4417-96be-4c7f639d2f8e"
    },
    {
        "author": "趙抃",
        "paragraphs": [
            "蔡侯不是不尋仙，俗骨由來欠玉鞭。",
            "待得麻姑重前約，只應瀛海已桑田。"
        ],
        "title": "不與祠嶽再呈通判沈侯",
        "id": "43337dc6-3a43-4799-be5d-9119c4434356"
    },
    {
        "author": "趙抃",
        "paragraphs": [
            "古祠靈鎮會真仙，一夕春霖激電鞭。",
            "待得歸航已新暑，小荷江上綠田田。"
        ],
        "title": "次韻見和",
        "id": "305ff726-037f-49e7-80d0-35fd9bca83e3"
    },
    {
        "author": "趙抃",
        "paragraphs": [
            "無憀情緒滿眉頭，去後方知有別愁。",
            "翠幰雕鞍杳何所，相望重上夕陽樓。"
        ],
        "title": "代寄劉信臣",
        "id": "216751aa-9390-43aa-9b9c-4627841565f9"
    },
    {
        "author": "趙抃",
        "paragraphs": [
            "此去山重水復重，登臨無復嘆途窮。",
            "應將往事閒追憶，疑是邯鄲夢枕中。"
        ],
        "title": "和前人見寄  其一",
        "id": "b001bacf-ffae-40e0-8b69-d4771a501378"
    },
    {
        "author": "趙抃",
        "paragraphs": [
            "下馬郵亭夕照天，獨憑離緒問蓍圓。",
            "故人此去無多地，何事銷魂重黯然。"
        ],
        "title": "和前人見寄  其二",
        "id": "78ace6e5-9e80-4a7c-9e0b-d143d7f23fc9"
    },
    {
        "author": "趙抃",
        "paragraphs": [
            "喜陪佳客上高臺，醉策驊騮薄暮回。",
            "黄菊滿頭堪自笑，朱顔何必爲人開。"
        ],
        "title": "和何節推重九",
        "id": "e324e2be-68be-40b0-886e-eab15f7d1eb4"
    },
    {
        "author": "趙抃",
        "paragraphs": [
            "上盡危梯望社榆，亂山千疊隔吾廬。",
            "四方盡是男兒志，敢嘆離羣與索居。"
        ],
        "title": "寄里中親友",
        "id": "86ebffb9-ba1b-49bf-9944-b1107298de1a"
    },
    {
        "author": "趙抃",
        "paragraphs": [
            "臉紅消盡淚闌干，似向人前欲訴難。",
            "若是東君與爲主，肯教風雨盡摧殘。"
        ],
        "title": "雨中見花戲呈伯庸秋曹",
        "id": "c7c986f4-6097-4429-9105-d360ec24f16b"
    },
    {
        "author": "趙抃",
        "paragraphs": [
            "求賢在昔常推轂，訪道當年亦顧廬。",
            "聖旦光華今籲俊，長卿無苦歎貧居。"
        ],
        "title": "和勉三兄",
        "id": "572cc615-9940-4cbd-af4b-93851a859d22"
    },
    {
        "author": "趙抃",
        "paragraphs": [
            "驅車乘興謁先生，十里秋光照眼明。",
            "浄室寒窗無長物，道書狼籍古琴橫。"
        ],
        "title": "題隱者邵醇郊居",
        "id": "59646fb0-6f28-494f-9285-02240fc30e16"
    },
    {
        "author": "趙抃",
        "paragraphs": [
            "事了還家不記年，三茅儔侶盡真仙。",
            "恰如少華希夷子，十度花殘一覺眠。"
        ],
        "title": "贈濮陽高蒙處士",
        "id": "cdf4f39d-c666-4bfc-99da-a95f5ab82783"
    },
    {
        "author": "趙抃",
        "paragraphs": [
            "孤臣何以報君恩，願澤坤維軫慮分。",
            "却笑乖崖懶重去，有詩羞見華山雲。"
        ],
        "title": "再得成都過華陰",
        "id": "a2a8352c-0062-4b6c-a45d-17c876f4a3d6"
    },
    {
        "author": "趙抃",
        "paragraphs": [
            "里數二千七百餘，兩當冬夜宿中途。",
            "舉朝五往東西蜀，還有區區似我無。"
        ],
        "title": "熙寧壬子至節夕宿兩當驛",
        "id": "3f6a876a-edb8-4bd3-b75b-ab8b758b6a38"
    },
    {
        "author": "趙抃",
        "paragraphs": [
            "老杜休誇蜀道難，我聞天險不同山。",
            "青泥嶺上青雲路，二十年來七往還。"
        ],
        "title": "過青泥嶺",
        "id": "7b4b30c4-a605-402b-8855-b97dbb310204"
    },
    {
        "author": "趙抃",
        "paragraphs": [
            "庵巖歸隱絕纖埃，內外中間安在哉。",
            "正似無心雲一片，等閒隨雨出山來。"
        ],
        "title": "謝天彭浄慧大師見訪",
        "id": "0bf424c9-01fb-4819-add1-4c42cdcbbcea"
    },
    {
        "author": "趙抃",
        "paragraphs": [
            "教被山東十稔餘，人人師爲指迷途。",
            "仰天峭絕靈巖峻，萬里閒雲一點無。"
        ],
        "title": "禪僧重元自青過齊因寄",
        "id": "2c3d9916-526e-4c81-a8d9-f68c7bd0bb80"
    },
    {
        "author": "趙抃",
        "paragraphs": [
            "靈根得地占雕欄，禁苑春深奈曉寒。",
            "烟葉綠舒成翠幄，露葩紅聳似朱冠。"
        ],
        "title": "次韻陳經侍御史禁中牡丹",
        "id": "35310762-cf70-461e-b943-d738c509edd1"
    },
    {
        "author": "趙抃",
        "paragraphs": [
            "劉郎浦上公安渡，我過高吟老杜詩。",
            "烟浪幾重江幾曲，筭應風物似當時。"
        ],
        "title": "過公安",
        "id": "e4d9e103-f337-41dd-92ab-efd21d495bad"
    },
    {
        "author": "趙抃",
        "paragraphs": [
            "出京曾說會江陵，期在初春恐未能。",
            "君騎駸駸我帆便，果來同看上元燈。"
        ],
        "title": "將到荆南先寄胡判官",
        "id": "31e1f8f8-2bb5-44ee-9fd2-71404e6effd6"
    },
    {
        "author": "趙抃",
        "paragraphs": [
            "師昔將名動冕旒，恩光歸去照西州。",
            "如今白首詩隨老，字字清風敵素秋。"
        ],
        "title": "酬寺僧文昶",
        "id": "0462bbf3-d4c4-4feb-bd52-0831257054d1"
    },
    {
        "author": "趙抃",
        "paragraphs": [
            "慣見河陽縣裏花，何時歸種召平瓜。",
            "江東正是鱸魚美，昨夜西風夢到家。"
        ],
        "title": "和曾交見報代者",
        "id": "416836e9-b7fd-4c28-8ea9-77f66bd9717f"
    },
    {
        "author": "趙抃",
        "paragraphs": [
            "青城峯頂更樓臺，世界隨高俗意開。",
            "今夜雲歸有明月，按琴傾酒待公來。"
        ],
        "title": "招劉絳主簿遊山",
        "id": "7f8107fe-43dd-4b99-8819-f32a64b034ab"
    },
    {
        "author": "趙抃",
        "paragraphs": [
            "詔書三度落坤維，爲白雲溪獨掩扉。",
            "我愧俗疎來訪道，不逢斜日又空歸。"
        ],
        "title": "題張俞壁",
        "id": "5508181e-ab60-495e-93ca-00eb0a79872e"
    },
    {
        "author": "趙抃",
        "paragraphs": [
            "潁波清闊接淮沂，人似遊山棹似飛。",
            "酒熟鱸肥何以樂，與公同是故鄉歸。"
        ],
        "title": "自殿院得請知睦州同范御史挽舟過潁寓言  其一",
        "id": "71fab28f-d619-41d2-8dd8-79600df1d2eb"
    },
    {
        "author": "趙抃",
        "paragraphs": [
            "得請天閽出擁麾，舊山東望已心飛。",
            "君恩欲使鄉人寵，猶許峨冠獬豸歸。"
        ],
        "title": "自殿院得請知睦州同范御史挽舟過潁寓言  其二",
        "id": "6537362a-8cf5-46ca-9a30-72a009df7e53"
    },
    {
        "author": "趙抃",
        "paragraphs": [
            "初見遥山橫水湄，舊鄉依約白雲飛。",
            "還同戶部詩中道，終日思歸此日歸。"
        ],
        "title": "自殿院得請知睦州同范御史挽舟過潁寓言  其三",
        "id": "12cb938a-936e-4ebe-bccf-2441fe8ce686"
    },
    {
        "author": "趙抃",
        "paragraphs": [
            "遭時致主期堯舜，力道終身致孔顔。",
            "出處兩途公試看，幾時能放此心閒。"
        ],
        "title": "題云御史舟中偶書",
        "id": "95004078-0545-47a6-bec2-b33963ff2865"
    },
    {
        "author": "趙抃",
        "paragraphs": [
            "江南鰣鮆客誇肥，公到常州鱠熟時。",
            "見說桐江魚亦好，昔賢多作釣臺詩。"
        ],
        "title": "和美毘陵鰣鮆之美",
        "id": "aea14293-c854-415a-b613-2bb26db99579"
    },
    {
        "author": "趙抃",
        "paragraphs": [
            "古人胸臆賦才多，醒自冥搜醉自哦。",
            "今日淮山且詩酒，不勞賢否問誰何。"
        ],
        "title": "和偶書",
        "id": "b7bac69d-578d-48ea-9548-0195e31fcf70"
    },
    {
        "author": "趙抃",
        "paragraphs": [
            "淮岸浮圖半倚天，山僧應已離塵緣。",
            "松關暮鎖無人跡，唯放鐘聲入畫船。"
        ],
        "title": "和宿峽石寺下",
        "id": "45e4377b-2a60-4a3f-a0c6-e6a25b91237f"
    },
    {
        "author": "趙抃",
        "paragraphs": [
            "到爛哥山即武夷，並舟於此袂將離。",
            "公來一意蘇疲俗，借問閩州知不知。"
        ],
        "title": "次韻看山",
        "id": "eec5dfb0-6104-467f-9ca4-710fce63d005"
    },
    {
        "author": "趙抃",
        "paragraphs": [
            "二鳥一生汀渚上，已堪圖畫復賡歌。",
            "莫將黑白欺人眼，所得旁觀不較多。"
        ],
        "title": "和范御史見鸕鶿與鷺鷥爲羣因感黑得魚多",
        "id": "f3347131-8496-4de8-9c96-1f0c39753413"
    },
    {
        "author": "趙抃",
        "paragraphs": [
            "一憑欄望意無窮，民屋連雲疊嶂中。",
            "微術可令民不疚，有慚茲閣號觀風。"
        ],
        "title": "新到睦州五首 觀風閣",
        "id": "004d41e8-98e5-44a5-b20c-ad2638013079"
    },
    {
        "author": "趙抃",
        "paragraphs": [
            "滂葩浩艷滿亭隈，當度芳樽醉看來。",
            "始信春恩不私物，亂山窮處亦花開。"
        ],
        "title": "賞春亭",
        "id": "e5925807-e752-4612-9dea-304a99d291c3"
    },
    {
        "author": "趙抃",
        "paragraphs": [
            "上石披松十步勞，下窺人物見秋毫。",
            "嗟誰更向孤峯頂，樹塔孤撐碧落高。"
        ],
        "title": "高峰塔",
        "id": "a24dd205-f2ff-447f-9a8d-9910ab6986d0"
    },
    {
        "author": "趙抃",
        "paragraphs": [
            "潺潺朝暮入神清，落澗通池遶郡廳。",
            "亂石長松山十里，討源須上玉泉亭。"
        ],
        "title": "玉泉亭",
        "id": "422fd3c3-4c8d-4adf-89b1-bb09d2f47236"
    },
    {
        "author": "趙抃",
        "paragraphs": [
            "泉石淙淙瀉百尋，羣峯環翠起春林。",
            "危巔召雨雲先作，不失蒼生望歲心。"
        ],
        "title": "烏龍山",
        "id": "9009b1a7-0f62-4ae9-9f78-96e6191464b5"
    },
    {
        "author": "趙抃",
        "paragraphs": [
            "吾家於衢守於睦，治餘何以樂且閒。",
            "仙棊一局釣一壑，爛柯山下嚴陵灘。"
        ],
        "title": "新定言懷",
        "id": "04c28f80-40bc-4e22-b850-da53f1bc12cd"
    },
    {
        "author": "趙抃",
        "paragraphs": [
            "湖平風穩送歸航，望隔嚴灘七里長。",
            "更上高峯儘高處，黄花新酒醉重陽。"
        ],
        "title": "和范都官行後九日奉寄",
        "id": "eba34257-33c7-47e3-b4f5-a673fa583196"
    },
    {
        "author": "趙抃",
        "paragraphs": [
            "景祐初余唱第歸，入門逢爾正兒嬉。",
            "如何二十二年後，繼得蟾宮桂一枝。"
        ],
        "title": "喜十二弟登第",
        "id": "8ea4dba7-5673-486d-b901-47f0da9b8ca6"
    },
    {
        "author": "趙抃",
        "paragraphs": [
            "衣紫金魚耀服章，桐廬太守捧壺觴。",
            "邦人聞道南來貴，觀者渾如入射場。"
        ],
        "title": "新定筵上",
        "id": "4c535ed2-28a4-4fb4-a88a-e50438654934"
    },
    {
        "author": "趙抃",
        "paragraphs": [
            "遺我佳篇字字珍，更兼山骨琢磨新。",
            "古賢最重瓊瑶意，持報曾同硯席人。"
        ],
        "title": "次韻葉紓太博惠硯二首  其一",
        "id": "d32c958e-cffc-41bb-9f85-6e825c6499fc"
    },
    {
        "author": "趙抃",
        "paragraphs": [
            "多謝君詩重見珍，硯從黟水濯來新。",
            "持當夏晝南窗看，玉發光輝冷照人。"
        ],
        "title": "次韻葉紓太博惠硯二首  其二",
        "id": "41242dec-4b6a-44f2-8402-1ff76d830d03"
    },
    {
        "author": "趙抃",
        "paragraphs": [
            "舍車弭蓋爭尋勝，坐石携泉旋煮茶。",
            "可惜湖山天下好，十分風景屬僧家。"
        ],
        "title": "次韻范師道龍圖三首  其一",
        "id": "26021bf0-d622-41f2-bf13-bfec678e8962"
    },
    {
        "author": "趙抃",
        "paragraphs": [
            "八月湖平絕越通，桐江烟水亂山中。",
            "客舟安穩尤爲幸，百尺蒲帆一信風。"
        ],
        "title": "次韻范師道龍圖三首  其二",
        "id": "302738d6-1275-4248-8f5f-33c43b03d8d1"
    },
    {
        "author": "趙抃",
        "paragraphs": [
            "釣叟高風冠古來，思賢令我意徘徊。",
            "當年高隱恬無事，應似春登老氏臺。"
        ],
        "title": "次韻范師道龍圖三首  其三",
        "id": "f35f15c0-6925-4781-9d8a-11c50f8de579"
    },
    {
        "author": "趙抃",
        "paragraphs": [
            "福守之官大道通，乘舟朝發怒濤中。",
            "高帆得勢鵰開翼，飛起滄溟萬里風。"
        ],
        "title": "次韻得便風",
        "id": "893a8314-3bc1-4c5e-9730-9df55e63f979"
    },
    {
        "author": "趙抃",
        "paragraphs": [
            "使棹穿溪彌屈曲，溪鷗隨棹更徘徊。",
            "地經嚴隱翻高尚，應轉心輕在栢臺。"
        ],
        "title": "過嚴陵呈前人",
        "id": "47b22c5b-5285-450e-8b89-4b6d05fe2c3c"
    },
    {
        "author": "趙抃",
        "paragraphs": [
            "高懷宜與正聲通，妙絕孫枝三尺桐。",
            "開匣爲公鳴一弄，薰風中有故人風。"
        ],
        "title": "謝梁準處士惠琴",
        "id": "9ab08559-f6d0-4432-b3c1-8723402249a1"
    },
    {
        "author": "趙抃",
        "paragraphs": [
            "卓錫江頭十載餘，師心純靜到真如。",
            "更嫌城郭人來近，移入白雲深處居。"
        ],
        "title": "送講僧懷儼徙居天柱",
        "id": "bdda2770-45ac-4604-8367-e81ac7728db2"
    },
    {
        "author": "趙抃",
        "paragraphs": [
            "寺亭高絕面靈山，迤邐羣峯不可攀。",
            "登賞誰知賢者樂，獄扉空冷訟筩閒。"
        ],
        "title": "同信守趙誠司封會靈山亭",
        "id": "d5b49378-0443-45d7-9ce9-a2099880c615"
    },
    {
        "author": "趙抃",
        "paragraphs": [
            "桃花臺下繫輕舠，直上崢嶸不憚勞。",
            "歷示羣峯三十二，一峯還壓一峯高。"
        ],
        "title": "登龜峰羣峰亭",
        "id": "a343c784-53b5-4850-afc0-9f9da4908054"
    },
    {
        "author": "趙抃",
        "paragraphs": [
            "上冢家留榮且哀，贛民應怪苦徘徊。",
            "鄱陽湖共天同闊，不惜乘風破浪來。"
        ],
        "title": "過鄱陽湖先寄洪守唐介待制  其一",
        "id": "e73d1cff-56de-4a61-80e8-5e4196c770de"
    },
    {
        "author": "趙抃",
        "paragraphs": [
            "內閣朝廷號正臣，朅來江外擁朱輪。",
            "危檣西喜洪都近，諫省當時舊主人。"
        ],
        "title": "過鄱陽湖先寄洪守唐介待制  其二",
        "id": "44e60915-d8c5-4403-a275-d170c9f9ff61"
    },
    {
        "author": "趙抃",
        "paragraphs": [
            "嶺上寒梅冒臘開，故人千里意徘徊。",
            "佳篇贈我慚無報，明月珠投暗裏來。"
        ],
        "title": "謝周源職方惠詩",
        "id": "be8d9d77-2a70-47ef-a6cc-9b242353d4e4"
    },
    {
        "author": "趙抃",
        "paragraphs": [
            "前日桐江今贛川，諫官得郡愧非賢。",
            "東吳鄉便君恩厚，理棹重來始四年。"
        ],
        "title": "言懷",
        "id": "97490c95-4bf9-4d4f-997f-5baced5b240f"
    },
    {
        "author": "趙抃",
        "paragraphs": [
            "令尹憐花意思勤，海棠多種郡園新。",
            "自從兩蜀年年見，今日欄邊似故人。"
        ],
        "title": "答贛縣錢顗著作移花",
        "id": "afaab2db-71fd-44a9-bb73-dc5def41e259"
    },
    {
        "author": "趙抃",
        "paragraphs": [
            "花縣逢春對曉暉，朱朱白白綴繁枝。",
            "梅先菊後何須較，好似人生各有時。"
        ],
        "title": "次韻郁李花",
        "id": "6ebf9477-804b-4f09-ad8e-26dcd0f15801"
    },
    {
        "author": "趙抃",
        "paragraphs": [
            "動跡無凝靜性通，小松疎竹一堂風。",
            "憑山倚市何須問，不隱形骸只隱中。"
        ],
        "title": "題中隱堂二首  其一",
        "id": "440639d3-ff94-4244-9e86-1d81a0fe6d1e"
    },
    {
        "author": "趙抃",
        "paragraphs": [
            "植杖焚香貝葉經，主人無事掩松扃。",
            "兀然隱几秋宵靜，雲在諸峯月在庭。"
        ],
        "title": "題中隱堂二首  其二",
        "id": "7f359293-7217-42a5-a97d-a3180de78755"
    },
    {
        "author": "趙抃",
        "paragraphs": [
            "歲旱江潢萬井污，此泉深浄肯清渝。",
            "伯夷死後泉流在，能使貪人一飲無。"
        ],
        "title": "廉泉二首  其一",
        "id": "a9d903b4-345b-4073-90f4-afaf25624f14"
    },
    {
        "author": "趙抃",
        "paragraphs": [
            "庾嶺中分泉兩派，美名人愛惡聲嫌。",
            "誰云酌後能移性，南有貪兮北有廉。"
        ],
        "title": "廉泉二首  其二",
        "id": "3a156a0d-c4f1-4b75-8c6f-9ad08781904e"
    },
    {
        "author": "趙抃",
        "paragraphs": [
            "嫩菊浮香酒潑醅，命儔歡飲鬰孤臺。",
            "如何興會翻爲恨，爲欠車公一到來。"
        ],
        "title": "次韻周國博不赴重九飲會見寄二首  其一",
        "id": "b4f0fa97-3e9b-4c53-b077-7aa0e4216ac5"
    },
    {
        "author": "趙抃",
        "paragraphs": [
            "九日年豐獄訟稀，望君同醉樂無涯。",
            "樽前慰我區區意，只得登高一首詩。"
        ],
        "title": "次韻周國博不赴重九飲會見寄二首  其二",
        "id": "0a451742-34c5-40ef-8e7d-bb87eaea4dba"
    },
    {
        "author": "趙抃",
        "paragraphs": [
            "峽口寒流如箭急，灘頭輕棹若雲奔。",
            "玉峰樓鎖人歸去，回首斜陽一黯魂。"
        ],
        "title": "舟過何若谷郊居",
        "id": "593fe143-a24d-4d87-add6-d387d4cd3e88"
    },
    {
        "author": "趙抃",
        "paragraphs": [
            "未登七十早還鄉，終日高吟酒滿觴。",
            "訪我飄然又歸去，萬松莊裏引年堂。"
        ],
        "title": "送張聞職方歸江原",
        "id": "9c6d2424-1c94-4e38-b672-03085bbd23f7"
    },
    {
        "author": "趙抃",
        "paragraphs": [
            "誰云蜀道上天難，險棧排雲徹萬山。",
            "我愧於時無所補，十年三出劔門關。"
        ],
        "title": "乙巳歲渡關",
        "id": "cf6e812d-e64f-464e-9281-8c870fbf05b6"
    },
    {
        "author": "趙抃",
        "paragraphs": [
            "稅鞅憑欄眼更醒，須求國手上丹青。",
            "樓前雲水無窮好，樓下塵喧不復聽。"
        ],
        "title": "次韻六弟抗黄花驛樓作",
        "id": "5a3dd025-864a-43f7-ba51-31889ab80bec"
    },
    {
        "author": "趙抃",
        "paragraphs": [
            "磷磷崖石有時飛，吉士何嘗中禍機。",
            "刺史擊强宜默助，害盈誰謂鬼神非。"
        ],
        "title": "和六弟飛石",
        "id": "82ff7b2e-1fdd-4681-9e03-4e1edd2187b1"
    },
    {
        "author": "趙抃",
        "paragraphs": [
            "雲嶺觀遊詎肯勞，飛仙嶺過穩翔翱。",
            "道風仙骨朝真去，未必不緣功行高。"
        ],
        "title": "和六弟過飛仙嶺",
        "id": "e8fc4cf8-af61-4986-bbf3-fbea3ad05703"
    },
    {
        "author": "趙抃",
        "paragraphs": [
            "錦川城裏玉溪橫，溪上浮圖畫閣明。",
            "我念官拘登未暇，有風終日爲誰清。"
        ],
        "title": "題清風閣",
        "id": "1245df4b-5787-4b6f-989e-1b7ed6c5e09c"
    },
    {
        "author": "趙抃",
        "paragraphs": [
            "三十三年同榜中，始來全蜀見詩翁。",
            "文高格老人知否，爲見元和遠祖風。"
        ],
        "title": "謝蜀倅盧夏郎中惠詩",
        "id": "2d80aabf-5b12-4af9-bb0b-7e55c2e5cc36"
    },
    {
        "author": "趙抃",
        "paragraphs": [
            "雲水無心是處同，洛陽花發正春風。",
            "路逢達道人休問，熊耳山開少室空。"
        ],
        "title": "送劉昭寺丞游河南",
        "id": "d95b4121-2fb5-43c5-859a-0141c933cc25"
    },
    {
        "author": "趙抃",
        "paragraphs": [
            "惟人固有東西跡，於道豈分南北途。",
            "來往從師多飲德，只應甘露是醍醐。"
        ],
        "title": "寄成都甘露舒大師",
        "id": "184a59e5-d5fb-4d67-bca4-315eef09af30"
    },
    {
        "author": "趙抃",
        "paragraphs": [
            "雷奔電激夜溟溟，虎嘯能吟魄鬼驚。",
            "用即不勤功即進，聖胎涵養道芽生。"
        ],
        "title": "聞雷可喜",
        "id": "7dd811a4-d2f9-4ca8-a274-3503bb326594"
    },
    {
        "author": "趙抃",
        "paragraphs": [
            "中秋去歲中和宴，表海今宵北海罍。",
            "天上無私是明月，隔淮千里照人來。"
        ],
        "title": "辛巳青州翫月有懷",
        "id": "90d7caff-b981-46fa-a87d-45500ce8a470"
    },
    {
        "author": "趙抃",
        "paragraphs": [
            "風穴有聲連水洞，聽風觀水暫閒身。",
            "杭州未入從容甚，且與南山作主人。"
        ],
        "title": "初赴杭州遊風水洞",
        "id": "b3572845-eb52-42f9-8f4a-1d41314a1ef1"
    },
    {
        "author": "趙抃",
        "paragraphs": [
            "秋霽濤江氣象寬，龍山亭聳憑雲端。",
            "老僧欲快吾心目，旋剪當軒竹數竿。"
        ],
        "title": "登開化寺白賁亭",
        "id": "7fbd209f-6819-4ab2-855d-828523afb86d"
    },
    {
        "author": "趙抃",
        "paragraphs": [
            "政成五月愧前賢，又向東風解畫船。",
            "却羨樂天詩裏道，皇恩曾許住三年。"
        ],
        "title": "別杭州",
        "id": "d6e16635-8156-420b-a602-e9d7b378a0e4"
    },
    {
        "author": "趙抃",
        "paragraphs": [
            "陸羽因循不此尋，從知泉品未爲深。",
            "甘清汲取無窮已，好似希文昔日心。"
        ],
        "title": "次韻孔宗翰提刑范公泉",
        "id": "7cd86410-5958-4e69-87ab-fc84b59376b8"
    },
    {
        "author": "趙抃",
        "paragraphs": [
            "樽酒西軒共倚欄，更無塵事見顔間。",
            "留詩都士知公否，仁者從來不厭山。"
        ],
        "title": "龍昌寺西軒",
        "id": "01ce92c3-2127-4577-8dd3-f448fae4fa18"
    },
    {
        "author": "趙抃",
        "paragraphs": [
            "爲愛東園四照亭，剪開繁木快人情。",
            "新秋雨過閒雲卷，十里南山兩眼明。"
        ],
        "title": "題郡園亭館",
        "id": "fb868d50-4f4f-4c25-bc3d-6294fd4e3f47"
    },
    {
        "author": "趙抃",
        "paragraphs": [
            "太守文章聳縉紳，兩湖風月助吟神。",
            "訟庭無事鈴齋樂，聊屈承明侍從人。"
        ],
        "title": "寄酬齊州曾鞏學士二首  其一",
        "id": "092f2874-7cfd-47b6-b50a-6715aba77628"
    },
    {
        "author": "趙抃",
        "paragraphs": [
            "樂天當日詠東吳，一半勾留是此湖。",
            "歷下莫將泉石戀，而今天子用真儒。"
        ],
        "title": "寄酬齊州曾鞏學士二首  其二",
        "id": "d6243c7e-6c81-4409-a0aa-7a4e2a527f52"
    },
    {
        "author": "趙抃",
        "paragraphs": [
            "蔡山深處隱林泉，遠離塵紛僅十年。",
            "已得琴中平淡意，有絃終日似無絃。"
        ],
        "title": "贈蔡山王處士",
        "id": "cacdbc1d-cb74-47f4-a6bc-3982a113713f"
    },
    {
        "author": "趙抃",
        "paragraphs": [
            "戀勝窮幽彼上人，平生瀟灑樂天真。",
            "松間竹下成何事，坐諷行吟老更新。"
        ],
        "title": "贈詩僧",
        "id": "62251cf6-0b89-4f03-b137-de9b3a241e91"
    },
    {
        "author": "趙抃",
        "paragraphs": [
            "下峽孤舟快似飛，西江歸去一天涯。",
            "鄉人故眼知君否，功行如今無不爲。"
        ],
        "title": "送張處士",
        "id": "33e78533-d0fc-4908-abe2-961755dba24e"
    },
    {
        "author": "趙抃",
        "paragraphs": [
            "召節君趨禁掖中，請藩愚向浙江東。",
            "清時內外俱爲樂，鶴有喬松鳳有桐。"
        ],
        "title": "送雍子方學士",
        "id": "29b9c00c-389b-431e-ba1e-18cd766c3f28"
    },
    {
        "author": "趙抃",
        "paragraphs": [
            "水精宮裏石奇哉，萬里從容入蜀來。",
            "都與先生助吟賞，惹烟籠月一窗開。"
        ],
        "title": "寄題導江勾處士湖石軒",
        "id": "4b2fb55c-b0da-4c4d-8fb3-a448c0cb14fd"
    },
    {
        "author": "趙抃",
        "paragraphs": [
            "錦文瑞正孕靈芝，藥市中惟此物奇。",
            "入手却容凡眼看，寶囊開處坐金龜。"
        ],
        "title": "張憲重陽中得大黄上芝草一本作金龜以負之爲賦",
        "id": "5aeb03e4-ab5d-44f8-9772-ae43224be1ad"
    },
    {
        "author": "趙抃",
        "paragraphs": [
            "澄觀未逢韓退之，當時佳句有誰知。",
            "蟠龍僧膽大如斗，直以詩求蜀守詩。"
        ],
        "title": "和詩僧棲詰求詩",
        "id": "ec65e6be-edce-4d8e-b005-91302f930306"
    },
    {
        "author": "趙抃",
        "paragraphs": [
            "朅來忠力豈憂危，人似登仙馬似飛。",
            "却是玉溪梅正發，未曾攀折候公歸。"
        ],
        "title": "和榮學士長濆關所寄",
        "id": "77a4a028-7132-4c34-ac98-17cda44366a3"
    },
    {
        "author": "趙抃",
        "paragraphs": [
            "懷想仙風甚渴饑，岷山潛德世誰知。",
            "愚今幸有真消息，先得曹溪五首詩。"
        ],
        "title": "謝張遨先生惠詩",
        "id": "8a588f3c-0ee2-4c9a-8da8-f4f3fea24019"
    },
    {
        "author": "趙抃",
        "paragraphs": [
            "器潔泉香忻得醉，慇懃分與洞中人。",
            "知君一飲無窮樂，和氣三田長似春。"
        ],
        "title": "贈前人酒",
        "id": "fdf158d2-c7e8-4c3c-afc5-47a3f6a239c9"
    },
    {
        "author": "趙抃",
        "paragraphs": [
            "岷峨西列華排東，餘縱崢嶸敢競雄。",
            "不是當時經御愛，此山還與眾山同。"
        ],
        "title": "題御愛山",
        "id": "eef865e6-8946-4023-a159-594772b3d456"
    },
    {
        "author": "趙抃",
        "paragraphs": [
            "休官休問幾人曾，歸約林泉有衲僧。",
            "況是本來安樂地，曹溪何用見南能。"
        ],
        "title": "次韻文學士寄仲南長老四句",
        "id": "20170618-403a-44d8-9212-b7b00e70bfae"
    },
    {
        "author": "趙抃",
        "paragraphs": [
            "錦城匝地清風起，爲得梓州書一紙。",
            "莫問分符隔兩川，水月東西共千里。"
        ],
        "title": "寄梓州才",
        "id": "b450908a-d638-4d1a-91ec-96e8121e6525"
    },
    {
        "author": "趙抃",
        "paragraphs": [
            "古庭薜荔附長松，歲寒共有凌霜操。",
            "諸峯凍合萬木彫，看取門外長安道。"
        ],
        "title": "題五丈原二寄木",
        "id": "b43b2e79-a773-4b79-9c45-8e98f43f5c33"
    },
    {
        "author": "趙抃",
        "paragraphs": [
            "道妙無爲無不爲，從他是是與非非。",
            "更須進步如平地，百尺竿頭向上機。"
        ],
        "title": "和記長老道頌",
        "id": "13e2863a-11ca-4b9a-9a12-f2f7101bd4bd"
    },
    {
        "author": "趙抃",
        "paragraphs": [
            "一带寒波雪浪流，謝郎終日在孤舟。",
            "沙鷗數隻和烟落，笑倚蘭橈獨點頭。"
        ],
        "title": "漁父五首  其一",
        "id": "72e69289-f437-4f99-b89d-e66e8dfa9a35"
    },
    {
        "author": "趙抃",
        "paragraphs": [
            "月印蒼波入夜寒，寂寥燈火水天寬。",
            "兒孫未解諳風色，幾度船頭失釣竿。"
        ],
        "title": "漁父五首  其二",
        "id": "db009afe-1d0d-4652-a73b-eb21cc6409a6"
    },
    {
        "author": "趙抃",
        "paragraphs": [
            "莫笑生涯一葉舟，江湖來往自悠悠。",
            "絲頭漫有潭中意，逐浪魚兒不上鈎。"
        ],
        "title": "漁父五首  其三",
        "id": "53bf8bd1-e579-4ead-851f-c349b693280e"
    },
    {
        "author": "趙抃",
        "paragraphs": [
            "卧看蝦魚日幾遭，蒹葭風起片帆高。",
            "任公信是宜漁者，只候垂鈎釣巨鼇。"
        ],
        "title": "漁父五首  其四",
        "id": "cf20566c-4f82-4a4b-a496-08da776871e5"
    },
    {
        "author": "趙抃",
        "paragraphs": [
            "輕波拍岸琉璃碧，落日銜山玳瑁紅。",
            "一曲漁歌人不會，蘆花飛起渡頭空。"
        ],
        "title": "漁父五首  其五",
        "id": "7756fe3e-3ffd-420b-90fc-8146790d1d0f"
    },
    {
        "author": "趙抃",
        "paragraphs": [
            "空生老病已忘言，何處如今有偈篇。",
            "要會從來無一字，溪邊楊柳密籠烟。"
        ],
        "title": "行甫索頌卷",
        "id": "c195416e-23ec-4aac-a51f-36f194fea09e"
    },
    {
        "author": "趙抃",
        "paragraphs": [
            "解蜀歸吳十月行，出門無計別青城。",
            "憑師爲上希夷殿，稽首燒香道姓名。"
        ],
        "title": "贈五嶽觀王道士二首  其一",
        "id": "44637af7-f57b-4ae6-8804-91e1b908fcfe"
    },
    {
        "author": "趙抃",
        "paragraphs": [
            "道士修真心地樂，域自逍遥鄉寂寞。",
            "世間名利任紛紛，一弄清琴一爐藥。"
        ],
        "title": "贈五嶽觀王道士二首  其二",
        "id": "ccd2fb0a-a19c-43d2-84fe-560e5019bd01"
    },
    {
        "author": "趙抃",
        "paragraphs": [
            "廣漢園池蜀自無，却思房相未如吾。",
            "浙東歸去君恩重，乞得蓬萊與鑑湖。"
        ],
        "title": "宿房公湖偶成",
        "id": "3b3c3803-8a00-4e4c-bf7a-175035521259"
    },
    {
        "author": "趙抃",
        "paragraphs": [
            "我愧無能使兩川，龜琴爲伴僅三年。",
            "清朝自是朝真客，何必登山更望仙。"
        ],
        "title": "眉山麻衣至德觀真仙亭",
        "id": "2c833f42-c505-43e9-bf46-08f402099247"
    },
    {
        "author": "趙抃",
        "paragraphs": [
            "欲導羣迷建法門，千言百句與誰論。",
            "入泥入水勞心力，不負黄龍五代孫。"
        ],
        "title": "正信表詢長老",
        "id": "a7959fd1-220d-403e-8a5f-29c0f4d0b9cf"
    },
    {
        "author": "趙抃",
        "paragraphs": [
            "立馬江頭一黯銷，曉光浮動十分潮。",
            "西陵送目仙舟去，鐃鼓旌麾迤邐遥。"
        ],
        "title": "送程給事過越不及口占以寄",
        "id": "5f9dc9d0-6500-451a-9b42-616d0d12031e"
    },
    {
        "author": "趙抃",
        "paragraphs": [
            "城在東南誠第一，江湖只向坐中窺。",
            "斯堂占勝名天下，況有仁皇御製詩。"
        ],
        "title": "杭州八詠 有美堂",
        "id": "7e8040b8-5fd1-40f6-8af2-6415e1c8e891"
    },
    {
        "author": "趙抃",
        "paragraphs": [
            "老來重守鳳凰城，千里人心豈易平。",
            "樂職古賢形頌歎，中和詩不爲虛名。"
        ],
        "title": "杭州八詠 中和堂",
        "id": "ddc7e81a-41b5-4e3f-8784-1326dc159078"
    },
    {
        "author": "趙抃",
        "paragraphs": [
            "江上潮音曉暮聞，天饒風月地無塵。",
            "自憐清暑堂中景，容得衰翁未退身。"
        ],
        "title": "杭州八詠 清暑堂",
        "id": "72632af8-90d6-4c9b-8131-67a48b80409c"
    },
    {
        "author": "趙抃",
        "paragraphs": [
            "松蘿瀟灑似居山，賓退公餘半是閒。",
            "誰謂樂天虛白意，只傳詩句落人間。"
        ],
        "title": "杭州八詠 虛白堂",
        "id": "dcaf81b2-9ebd-4155-88d2-d3b886bcb99f"
    },
    {
        "author": "趙抃",
        "paragraphs": [
            "越山吳水似圖屏，妙筆無緣畫得成。",
            "閒上東南亭上望，直疑身世似蓬瀛。"
        ],
        "title": "杭州八詠 巽亭",
        "id": "45b2a9c0-940a-4876-97a2-91b4fdf90b21"
    },
    {
        "author": "趙抃",
        "paragraphs": [
            "潮神千里若雲雷，日月如期早暮來。",
            "景覓東樓天下少，簾帷長對海門開。"
        ],
        "title": "杭州八詠 望海樓",
        "id": "c6e5a1e1-d93b-4f9f-8888-6c936f5e1f56"
    },
    {
        "author": "趙抃",
        "paragraphs": [
            "倚棹漁舠恣往還，澄波如鑑照羣山。",
            "遶湖三百浮圖寺，祇是憑樓一瞬間。"
        ],
        "title": "杭州八詠 望湖樓",
        "id": "bdfc181d-d8ea-4400-9e3e-16c8f2c90cc5"
    },
    {
        "author": "趙抃",
        "paragraphs": [
            "介亭羣石似飛來，深插雲林兩兩排。",
            "占得羣峯最高地，翠姿何處有塵霾。"
        ],
        "title": "杭州八詠 介亭",
        "id": "c2fb0d0c-1101-403f-830a-72b7c6585418"
    },
    {
        "author": "趙抃",
        "paragraphs": [
            "閣下平湖湖外山，陰晴氣象日千般。",
            "主人便是神仙侶，莫作尋常太守看。"
        ],
        "title": "次韻程給事會稽八詠 鑑湖",
        "id": "19a99023-059b-4b2c-b014-d5ae0ea18296"
    },
    {
        "author": "趙抃",
        "paragraphs": [
            "倚欄曾此望滄溟，延頸移時類鶴形。",
            "別後幾回關夢寐，終求精筆寫丹青。"
        ],
        "title": "次韻程給事會稽八詠 望海亭",
        "id": "94ec8a97-4ef6-4c44-8e71-b356cb2a402c"
    },
    {
        "author": "趙抃",
        "paragraphs": [
            "縱觀滄海陟高峯，巡幸無名是祖龍。",
            "留作後來真賞地，望秦樓閣一重重。"
        ],
        "title": "次韻程給事會稽八詠 望秦樓",
        "id": "d829f566-2169-40f6-bd58-888bdac4ee2c"
    },
    {
        "author": "趙抃",
        "paragraphs": [
            "青雲隨步覺身高，燕雀卑飛不敢巢。",
            "民屋萬家都下瞰，欄干迢遞出林梢。"
        ],
        "title": "次韻程給事會稽八詠 拂雲亭",
        "id": "bcef81dc-8d9e-473b-911d-7f21df328099"
    },
    {
        "author": "趙抃",
        "paragraphs": [
            "小松幽石曲池清，欲退山翁構此亭。",
            "補外想公非久次，坐看嚴詔下明庭。"
        ],
        "title": "次韻程給事會稽八詠 邃亭",
        "id": "ba3c50e7-ac49-4389-8e59-dbd4a12d852d"
    },
    {
        "author": "趙抃",
        "paragraphs": [
            "三年時得憩圓庵，有客禪機不在談。",
            "妙樂佳名人不會，府中無事晝潭潭。"
        ],
        "title": "次韻程給事會稽八詠 妙樂庵",
        "id": "aba68035-9049-4e2e-9dfd-df7ca3507ed7"
    },
    {
        "author": "趙抃",
        "paragraphs": [
            "洞天三十六非虛，今古稱奇事可書。",
            "深坎閉藏惟巨石，只應方士識龍居。"
        ],
        "title": "禹穴",
        "id": "a57e78ac-00a6-45f9-a863-57b3ee500291"
    },
    {
        "author": "趙抃",
        "paragraphs": [
            "乘暇登高百丈巍，羲之遺跡見豐碑。",
            "蕺山下視無窮景，況壓山巔是佛祠。"
        ],
        "title": "戒珠寺",
        "id": "347466b9-f4f1-45ba-a285-dc5d271b85c1"
    },
    {
        "author": "趙抃",
        "paragraphs": [
            "詩美皇皇使者風，禮修戎館致雍容。",
            "去年佳節遼東會，此日新陽湖上逢。"
        ],
        "title": "次韻前人長至有懷二首  其一",
        "id": "cfd21a43-420c-496b-a7b0-b00c4f245165"
    },
    {
        "author": "趙抃",
        "paragraphs": [
            "我昔間關出使胡，新春沙漠未昭蘇。",
            "海東青擊天鵝落，鴨綠江邊曾見無。"
        ],
        "title": "次韻前人長至有懷二首  其二",
        "id": "b9b6365a-1035-485e-ac73-b020622500c0"
    },
    {
        "author": "趙抃",
        "paragraphs": [
            "人生七十古云稀，加我新年復過期。",
            "住在三衢山好處，望中還賦式微詩。"
        ],
        "title": "元日偶成",
        "id": "c4dbc0f6-da99-40db-8a3a-f7abf41fe661"
    },
    {
        "author": "趙抃",
        "paragraphs": [
            "稽山報政爲和氣，併入元豐第一春。",
            "況有德音曾面被，定歸霖雨澤斯民。"
        ],
        "title": "次韻程給事自述",
        "id": "0f59e91c-aee8-4911-95e3-cab73fe48b67"
    },
    {
        "author": "趙抃",
        "paragraphs": [
            "秘殿稱觴上壽時，御香氣馥曉風微。",
            "天顔密邇孤臣幸，四十年前一布衣。"
        ],
        "title": "次韻前人懷闕下偶成三首  其一",
        "id": "5b11e792-6133-4953-895a-e9a306eacf52"
    },
    {
        "author": "趙抃",
        "paragraphs": [
            "陟降三公捧壽觴，羣臣蕃漢下成行。",
            "天庭禮樂交修盛，委佩拖紳極巽牀。"
        ],
        "title": "次韻前人懷闕下偶成三首  其二",
        "id": "35357612-6a20-46af-a61d-9573fc7b392c"
    },
    {
        "author": "趙抃",
        "paragraphs": [
            "鵷鸞班列內璫催，曉色鳴梢天上來。",
            "賜宴羣臣醉歸去，滿身猶带御香回。"
        ],
        "title": "次韻前人懷闕下偶成三首  其三",
        "id": "9acf0b9c-1b93-4110-9ac3-1c994b3cdec7"
    },
    {
        "author": "趙抃",
        "paragraphs": [
            "治水開陳遂刻碑，鉅賢留意向當時。",
            "主翁不作知音賀，妙絕如何見好辭。"
        ],
        "title": "次韻前人謁禹廟三首  其一",
        "id": "c58e9596-1a36-455a-8098-619a7f92dd34"
    },
    {
        "author": "趙抃",
        "paragraphs": [
            "鑑水爲功利一州，至今稱頌古諸侯。",
            "漁樵早暮餘波及，耋老思賢尚涕流。"
        ],
        "title": "次韻前人謁禹廟三首  其二",
        "id": "5024dee4-a4db-4eda-94e3-04a30ba1bd2b"
    },
    {
        "author": "趙抃",
        "paragraphs": [
            "春色湖光照錦衣，岸花汀草共芬菲。",
            "若耶溪上遊人樂，舉棹狂歌半醉歸。"
        ],
        "title": "次韻前人謁禹廟三首  其三",
        "id": "f6f8acb0-65ff-45ec-a7c4-a6d5f80d6fed"
    },
    {
        "author": "趙抃",
        "paragraphs": [
            "安車高蹈十年餘，顧我臨川獨羨魚。",
            "珍重藍田良玉性，火中三日只如初。"
        ],
        "title": "寄酬張致政",
        "id": "cd022af7-9b01-4de7-b7d9-94899c94a7bb"
    },
    {
        "author": "趙抃",
        "paragraphs": [
            "去日蓮花紅朵朵，來時荷葉綠田田。",
            "臨期更作四湖會，兩兩舟同李郭仙。"
        ],
        "title": "次韻程給事寄趙少師三首  其一",
        "id": "b79ef225-c2c0-4e82-82e8-27597784d50a"
    },
    {
        "author": "趙抃",
        "paragraphs": [
            "來屬元豐第一年，農歌鑿井自耕田。",
            "惟公好事康寧福，更許杭民識壽仙。"
        ],
        "title": "次韻程給事寄趙少師三首  其二",
        "id": "249bfe1a-c826-4c31-9128-5fa58bd6bb15"
    },
    {
        "author": "趙抃",
        "paragraphs": [
            "安車論別十餘年，睢水歸思負郭田。",
            "浩浩胸襟涵渤澥，飄飄風骨是神仙。"
        ],
        "title": "次韻程給事寄趙少師三首  其三",
        "id": "36fe0f6b-d361-4732-8ce3-f060e5dc7407"
    },
    {
        "author": "趙抃",
        "paragraphs": [
            "望秦雙聳郡樓前，佳氣葱葱雜翠烟。",
            "太守風流詩力健，湖山無處不成篇。"
        ],
        "title": "次韻前人和許少卿見懷三首  其一",
        "id": "6777ed89-18bd-4cf9-b8bc-b1cf4e39317e"
    },
    {
        "author": "趙抃",
        "paragraphs": [
            "故交德重鎮輕浮，恨不來乘剡水舟。",
            "遠寄蓬萊主人句，字褒華衮若春秋。"
        ],
        "title": "次韻前人和許少卿見懷三首  其二",
        "id": "dd012b6c-5641-40c0-9e89-49bb2a9584be"
    },
    {
        "author": "趙抃",
        "paragraphs": [
            "我守全吳公越東，憲臺千里寄清風。",
            "何時共作同年會，爛飲狂歌三醉翁。"
        ],
        "title": "次韻前人和許少卿見懷三首  其三",
        "id": "9c6d00ec-a9be-4b9a-ac5d-d8e4e0806713"
    },
    {
        "author": "趙抃",
        "paragraphs": [
            "小蓬萊對望秦山，有會無邊不解顔。",
            "太守新詩踰百首，邇來傳誦滿人間。"
        ],
        "title": "寄前人二首  其一",
        "id": "53329e41-95ac-441c-8ce0-04c3ce40c71e"
    },
    {
        "author": "趙抃",
        "paragraphs": [
            "古祠曾記禱靈神，旱雨滂沱救越人。",
            "大禹恩深無以報，我惟朝夕退藏身。"
        ],
        "title": "寄前人二首  其二",
        "id": "2f68ea69-0d39-43f9-927c-f261746ed389"
    },
    {
        "author": "趙抃",
        "paragraphs": [
            "天資孝友本生知，不愧周人七子詩。",
            "絕妙好辭旌至性，豐碑千古奉墳祠。"
        ],
        "title": "次韻前人題曹娥廟二首  其一",
        "id": "5d4ae696-abfa-42dd-bbb0-708ed200bd76"
    },
    {
        "author": "趙抃",
        "paragraphs": [
            "哀哀江上救沈尸，墓木留形世所悲。",
            "得旨春秋參祀典，孝誠今日再逢時。"
        ],
        "title": "次韻前人題曹娥廟二首  其二",
        "id": "98c92b5c-4f5f-4f31-b9fa-adf0c76fefb8"
    },
    {
        "author": "趙抃",
        "paragraphs": [
            "爲國謀深身自謀，飄然歸泛五湖舟。",
            "雖云文種知幾晚，未必忠魂爲蠡羞。"
        ],
        "title": "題陶朱公廟二首  其一",
        "id": "3a06ae08-9e8a-4229-b9d8-ee5090edb2fa"
    },
    {
        "author": "趙抃",
        "paragraphs": [
            "不道夫差勢獨夫，因持越計敗全吳。",
            "陶朱智則誠爲智，欲把忠臣比得無。"
        ],
        "title": "題陶朱公廟二首  其二",
        "id": "25ad9e02-4520-4a4b-a4e0-a1875284356e"
    },
    {
        "author": "趙抃",
        "paragraphs": [
            "法雲嘗負沒絃琴，有曲古名清夜吟。",
            "心指寂寥誰肯顧，遇公傾耳作知音。"
        ],
        "title": "次韻程給事寄法雲禪師重喜",
        "id": "1c919e55-da58-45e6-8d68-a84c8a3b829d"
    },
    {
        "author": "趙抃",
        "paragraphs": [
            "風送荷花香滿欄，上人宴坐水雲間。",
            "時中靜極光通達，豈特浮生半日閒。"
        ],
        "title": "書圓通院水閣",
        "id": "93f9444f-e84f-42dd-9352-632c6258dfa5"
    },
    {
        "author": "趙抃",
        "paragraphs": [
            "傾國鉛黄不假施，吳兵勍敵頓凌夷。",
            "苧羅石在千餘載，好事公今尚作詩。"
        ],
        "title": "次韻程給事書院浣紗石二首  其一",
        "id": "950fc138-4ad6-47cd-822a-cab7ac54223f"
    },
    {
        "author": "趙抃",
        "paragraphs": [
            "吳宮金玉似泥沙，西子東來舉國誇。",
            "一日越兵聲震地，夫差猶惑眼中花。"
        ],
        "title": "次韻程給事書院浣紗石二首  其二",
        "id": "837225d1-686f-4342-b497-6fc079c379d5"
    },
    {
        "author": "趙抃",
        "paragraphs": [
            "九日湖樓把酒巵，拒霜黄菊鬭芳菲。",
            "五逢吳越重陽節，白首柯山未許歸。"
        ],
        "title": "九日湖上登高寄前人二首  其一",
        "id": "d3f8bb9f-6889-4992-8105-fc05469c8e91"
    },
    {
        "author": "趙抃",
        "paragraphs": [
            "艤棹湖亭又訪山，寺樓登賞十三間。",
            "更尋半隱先生跡，一擁朱輪未得還。"
        ],
        "title": "九日湖上登高寄前人二首  其二",
        "id": "d1005c79-df3b-46eb-9517-e7c66b4eab38"
    },
    {
        "author": "趙抃",
        "paragraphs": [
            "爲憂圓教祖風摧，雨墜天花夜講開。",
            "會得王公題壁意，入塵摩詰是如來。"
        ],
        "title": "和前人書僧正院壁",
        "id": "33a5749f-7701-4fa7-a734-28a29337e349"
    },
    {
        "author": "趙抃",
        "paragraphs": [
            "禪家自利利他人，寶塔焚如復鼎新。",
            "掃地便高三百尺，只應澄觀是前身。"
        ],
        "title": "寶林塔再成示諸僧",
        "id": "78d95158-76a9-477f-8bc7-0cf4753c48ff"
    },
    {
        "author": "趙抃",
        "paragraphs": [
            "日月精華有術餐，不煩辛苦禮星壇。",
            "葛仙公井甘泉近，應煉長生九轉丹。"
        ],
        "title": "書道士虞安仁房壁",
        "id": "2413ed58-1fef-4751-b366-d47793280312"
    },
    {
        "author": "趙抃",
        "paragraphs": [
            "絕離聲塵二十春，飄然風骨鶴兼雲。",
            "庵中澹泊無餘物，一顆仙丹酒百分。"
        ],
        "title": "書道士張昌應庵壁",
        "id": "c93af39a-ff70-488d-8dc9-1ec69b9e69da"
    },
    {
        "author": "趙抃",
        "paragraphs": [
            "道場清浄絕纖埃，雲水中間丈室開。",
            "莫把賜袍容易看，帝恩新自日邊來。"
        ],
        "title": "禪僧重喜堅辭紫衣勉令承命",
        "id": "a177710a-2952-49d8-997a-ed1fef3a38d5"
    },
    {
        "author": "趙抃",
        "paragraphs": [
            "祖教雙修日用間，芳醪不飲自朱顔。",
            "欲知難老真消息，曾餌融峯九轉丹。"
        ],
        "title": "六弟司戶生日",
        "id": "0d3b3427-095d-4578-b706-bf88ddb0e65a"
    },
    {
        "author": "趙抃",
        "paragraphs": [
            "數隨鄉薦始登科，清白門中所得多。",
            "伯氏文章天下望，家風元是老維摩。"
        ],
        "title": "送楊監簿南歸",
        "id": "55cdaa1f-ad21-4426-965b-f71e333f1126"
    },
    {
        "author": "趙抃",
        "paragraphs": [
            "池有靈泉泉有龍，高僧深隱梵王宮。",
            "雲林百里如屏障，安樂山西一望中。"
        ],
        "title": "登安樂山塔",
        "id": "6a890ca1-4b49-45f9-9cea-cb109677ce4b"
    },
    {
        "author": "趙抃",
        "paragraphs": [
            "紅蓮携贈碧蓮堂，一本雙葩頗異常。",
            "珍重承天脅尊者，聞風晨夕是清香。"
        ],
        "title": "瑞蓮花示禪僧",
        "id": "8114e4e9-7b4a-4a52-aa47-9f34864c98f3"
    },
    {
        "author": "趙抃",
        "paragraphs": [
            "志願未如終未回，十年京洛走風埃。",
            "珍函寶藏五千軸，一日降從天上來。"
        ],
        "title": "送僧得賜經還永嘉",
        "id": "285d6891-5987-4b12-8646-31fe62c127e9"
    },
    {
        "author": "趙抃",
        "paragraphs": [
            "帥王歸覲息兵鋋，吳越蒙恩過百年。",
            "世賞至今軒冕盛，真孫宜作地行仙。"
        ],
        "title": "送杭州道士錢自然",
        "id": "595c2529-36c8-4daf-a812-11dc17717166"
    },
    {
        "author": "趙抃",
        "paragraphs": [
            "祝弟生辰不憚遥，元豐六稔慶三朝。",
            "源源祺壽來無盡，一似錢江兩信潮。"
        ],
        "tags": [
            "钱塘江"
        ],
        "title": "觀潮因寄五弟拊生日",
        "id": "fc309e6a-59f7-4168-a312-4575aa6eb536"
    },
    {
        "author": "趙抃",
        "paragraphs": [
            "扁舟行渡浙江濱，湖上風光已漏春。",
            "爲報稽山民吏道，邑丞今是悟空人。"
        ],
        "title": "送張彭赴會稽丞",
        "id": "0cb0e755-0ac0-416a-ba72-8f1154071a02"
    },
    {
        "author": "趙抃",
        "paragraphs": [
            "功臣堂號與山堂，已鬭醇醨又鬭香。",
            "今釀蓬萊法差勝，乘壺携寄願公嘗。"
        ],
        "title": "用蓬萊法釀酒成以四壺寄越州程給事三首  其一",
        "id": "df5db9dd-3521-4872-9d5a-3a8677eb8213"
    },
    {
        "author": "趙抃",
        "paragraphs": [
            "武林新醞效蓬萊，莫把梨花較綠醅。",
            "安得逢春命高會，大家同入醉鄉來。"
        ],
        "title": "用蓬萊法釀酒成以四壺寄越州程給事三首  其二",
        "id": "ddcad547-bce8-44e2-aef0-5b87e0377a99"
    },
    {
        "author": "趙抃",
        "paragraphs": [
            "一日湖頭兩信通，往來惟只遞詩筒。",
            "何時得把金罍倒，觀取詩翁作醉翁。"
        ],
        "title": "用蓬萊法釀酒成以四壺寄越州程給事三首  其三",
        "id": "f3f0d78c-d532-4b98-8756-dedb28ecc174"
    },
    {
        "author": "趙抃",
        "paragraphs": [
            "垂老將休俗累輕，舊鄉來守越王城。",
            "吾懷自信無污染，何必升堂思始清。"
        ],
        "title": "清思堂偶成",
        "id": "f5c47220-f302-4b17-adbb-97fc1e25c70d"
    },
    {
        "author": "趙抃",
        "paragraphs": [
            "行美文精即擅場，不論京國與江鄉。",
            "鄉人若問吾歸計，已叩天閽第九章。"
        ],
        "title": "送二十三姪岯還衢赴舉",
        "id": "02213ee2-7245-49b0-81f6-990fc1525397"
    },
    {
        "author": "趙抃",
        "paragraphs": [
            "到日參徒耳目新，桃花一笑已中春。",
            "吾今告老還家近，亦作柯峯自在人。"
        ],
        "title": "送禪師廣教赴衢南禪",
        "id": "9e39d45f-d308-4ee0-81a7-8f6a232041a8"
    },
    {
        "author": "趙抃",
        "paragraphs": [
            "四紀榮塗愧濫巾，聖恩從請幸全身。",
            "高齋靜有無窮樂，又報元豐第四春。"
        ],
        "title": "致仕後立春偶成",
        "id": "07d35990-3eab-4e4e-9bf7-31a765eaecf6"
    },
    {
        "author": "趙抃",
        "paragraphs": [
            "歲首月三逢誕日，壽樽遥寄助童顔。",
            "黄庭內景非虛語，百二十年猶可還。"
        ],
        "title": "監神泉監五弟拊生日寄法醞爲壽",
        "id": "5fe64493-cfd4-4708-9745-330d90a938d3"
    },
    {
        "author": "趙抃",
        "paragraphs": [
            "三載神泉績大成，交章使者薦能名。",
            "朝廷方且求人切，未可圖閒學老兄。"
        ],
        "title": "送五弟得替赴闕",
        "id": "3dd2a5c0-b271-4e8a-8456-11400e05768c"
    },
    {
        "author": "趙抃",
        "paragraphs": [
            "一夕寅隅斗轉魁，三陽和氣入春臺。",
            "鑑中華髮渾霜雪，七十四從頭上來。"
        ],
        "title": "辛酉歲旦偶成",
        "id": "25101e27-2734-4063-ae5b-b4aeac67dc94"
    },
    {
        "author": "趙抃",
        "paragraphs": [
            "舊隱重尋遠世機，呼童把箒掃禪扉。",
            "疎簾捲盡南軒閣，引得湖光一片歸。"
        ],
        "title": "送講師惟爽歸杭州",
        "id": "09f96030-b704-4c8e-8379-7bf6a9324ea9"
    },
    {
        "author": "趙抃",
        "paragraphs": [
            "萬竿終日弄清風，溽暑消除爾有功。",
            "老去年時轉瀟灑，此君真是竹林翁。"
        ],
        "title": "詠竹爲六弟抗司戶生日",
        "id": "7d325805-4ccc-4b9d-a026-ef98751032da"
    },
    {
        "author": "趙抃",
        "paragraphs": [
            "補過盡忠隨進退，潛心高與古賢期。",
            "吾儒造次必於是，何用憑軒始再思。"
        ],
        "title": "寄題袁教授思軒",
        "id": "38b48e44-7e48-4397-ac88-2ba91e06cac7"
    },
    {
        "author": "趙抃",
        "paragraphs": [
            "夙荷公知獨久要，政堂平日幸爲僚。",
            "新篇屢拜金瓊賜，千里同風不爲遥。"
        ],
        "title": "寄酬致政趙少師五首  其一",
        "id": "4b57752c-74e9-4b0d-820d-46e39ba1a036"
    },
    {
        "author": "趙抃",
        "paragraphs": [
            "明月驚人爲暗投，珍函開發曉光浮。",
            "五章麗句真高唱，所得過於萬戶侯。"
        ],
        "title": "寄酬致政趙少師五首  其二",
        "id": "222382b4-96f5-4ca0-95ed-426565f9d2c1"
    },
    {
        "author": "趙抃",
        "paragraphs": [
            "雲濤朝暮湖山勝，曾伴仙翁爛漫遊。",
            "別後瞻思閒屈指，歲華如箭已三秋。"
        ],
        "title": "寄酬致政趙少師五首  其三",
        "id": "0a51d3f3-bcb0-4e42-a1d8-ec4cefd1662f"
    },
    {
        "author": "趙抃",
        "paragraphs": [
            "短書臨發意徘徊，寒夜霜晴上月臺。",
            "濉水瀫江天共遠，舉頭惟見鴈南來。"
        ],
        "title": "寄酬致政趙少師五首  其四",
        "id": "7334096e-aefc-45d2-a57b-81f6afaecf66"
    },
    {
        "author": "趙抃",
        "paragraphs": [
            "天台鴈蕩去尋真，往復秋冬過七旬。",
            "不是君恩山嶽重，肯教歸作自由身。"
        ],
        "title": "寄酬致政趙少師五首  其五",
        "id": "bc31783b-a0b0-4a2b-890b-abc163a27128"
    },
    {
        "author": "趙抃",
        "paragraphs": [
            "少時來訪武夷峯，學業優殊志氣雄。",
            "今我老歸公始仕，神仙宮在水晶宮。"
        ],
        "title": "送周古尉武康",
        "id": "a96a00fe-037a-4dc0-80dd-0050977c5086"
    },
    {
        "author": "趙抃",
        "paragraphs": [
            "暫分仙袂下羅浮，又作錢塘佛國遊。",
            "欲識先生蹤跡否，江胡無礙一扁舟。"
        ],
        "title": "送王九臯道人遊杭州",
        "id": "4ae596e2-fc71-499b-ae2b-6d3e2be9c575"
    },
    {
        "author": "趙抃",
        "paragraphs": [
            "得請歸田弛負儋，滿頭霜雪鬢䰐鬖。",
            "高齋屈指呵呵笑，明日新春七十三。"
        ],
        "title": "己未歲除言懷示諸弟姪子孫二首  其一",
        "id": "70b29ed8-84f0-42a5-8c42-e98905fe5073"
    },
    {
        "author": "趙抃",
        "paragraphs": [
            "三歲嘗叨貳國鈞，兩經吳蜀擁車輪。",
            "尋思政府歸休日，八百科中止一人。"
        ],
        "title": "己未歲除言懷示諸弟姪子孫二首  其二",
        "id": "636ddec2-41e6-4bbd-ac5b-f50230a92ee8"
    },
    {
        "author": "趙抃",
        "paragraphs": [
            "我竹林翁所得奇，心傳佛要面仙姿。",
            "年年六月十二日，觀取高齋祝壽詩。"
        ],
        "title": "六弟司戶生日",
        "id": "29657638-cbf4-469a-88c9-063db7c77988"
    },
    {
        "author": "趙抃",
        "paragraphs": [
            "直到巢峯最上頭，旋磨崖石看詩留。",
            "重來轉覺寒松老，三十六年前舊游。"
        ],
        "title": "己未歲十月七日登唐臺山偶成",
        "id": "931d07d7-55c4-4a16-a2f2-f58382019291"
    },
    {
        "author": "趙抃",
        "paragraphs": [
            "雲意乘秋任往還，泉音終日自潺潺。",
            "師心正與雲泉契，不稱城居祗稱山。"
        ],
        "title": "贈禪僧二首  其一",
        "id": "44c7237a-cc9f-44fe-acb8-7cc0c73526a1"
    },
    {
        "author": "趙抃",
        "paragraphs": [
            "瀫水曹溪一滴通，爛柯元是妙高峯。",
            "子湖有犬無人會，我欲憑詩寄老蹤。"
        ],
        "title": "贈禪僧二首  其二",
        "id": "4b03d737-da38-4b54-ba6f-959f26c2022c"
    },
    {
        "author": "趙抃",
        "paragraphs": [
            "去年春晚宴亭皋，今日重登不憚勞。",
            "欄外當時雙派水，已應歸海作波濤。"
        ],
        "title": "題婺州郡圃雙溪亭",
        "id": "836188a6-8c93-4183-8436-e52cbd808d78"
    },
    {
        "author": "趙抃",
        "paragraphs": [
            "隱侯詩價滿東吳，八詠詩章意思殊。",
            "世說當年清瘦甚，不知全爲苦吟臞。"
        ],
        "title": "題八詠樓",
        "id": "09c71fc2-33eb-4e31-9f6b-ac3433889f01"
    },
    {
        "author": "趙抃",
        "paragraphs": [
            "子詩贈我離杭日，勸使東來作主人。",
            "再得湖山老休去，而今始是自由身。"
        ],
        "title": "過婺示施耕縣丞",
        "id": "9107a384-6d30-4ec3-beb0-3a3b26c12c9e"
    },
    {
        "author": "趙抃",
        "paragraphs": [
            "雲黄絕頂冠峯巒，七佛當時行道壇。",
            "天斂積陰千里霽，故令登賞得盤桓。"
        ],
        "title": "登雲黄山",
        "id": "276e032e-2d1a-4824-ac7b-7269f0048fdc"
    },
    {
        "author": "趙抃",
        "paragraphs": [
            "歲寒姿性稟於天，一變人疑換骨仙。",
            "操是寒松心是石，始終全類古真賢。"
        ],
        "title": "題婺州永康縣延真觀松石",
        "id": "0cdcb1c1-f024-4e6a-b14c-b595e12199a4"
    },
    {
        "author": "趙抃",
        "paragraphs": [
            "南明石像世稱奇，人說嘉州具體微。",
            "大小何煩較吳蜀，法身無處不同歸。"
        ],
        "title": "登越州新昌石佛閣",
        "id": "dfeeeaae-847b-4059-87a2-6c3abbee8414"
    },
    {
        "author": "趙抃",
        "paragraphs": [
            "吾子沿江千里來，我車不憚陟崔嵬。",
            "永嘉貳政年方壯，未用斑衣學老萊。"
        ],
        "title": "過天姥嶺示男㞦",
        "id": "6cdf2ab9-5f53-40de-b9dd-30cd7d4bcb3b"
    },
    {
        "author": "趙抃",
        "paragraphs": [
            "景入天台日日新，安車千里去尋真。",
            "路逢白髮老翁問，父子同遊有幾人。"
        ],
        "title": "初入天台示男㞦",
        "id": "1ba76da1-6b50-40da-a13f-fe2103d13656"
    },
    {
        "author": "趙抃",
        "paragraphs": [
            "三井餘波勢靡停，平鋪千丈落崢嶸。",
            "秋陽五彩隨流照，縱有良工畫不成。"
        ],
        "title": "題三井瀑巾",
        "id": "3bd771ab-5302-441f-8be7-ab985d8ec050"
    },
    {
        "author": "趙抃",
        "paragraphs": [
            "峯巒如蜀劍關分，萬仞千門不可親。",
            "惟有諸仙功行滿，雲屏從此去朝真。"
        ],
        "title": "雙闕山",
        "id": "799936a7-634e-4afd-8a90-df69dc461ff8"
    },
    {
        "author": "趙抃",
        "paragraphs": [
            "台嶺周迴八百里，瓊臺中立許誰登。",
            "宵分疑有羣仙集，月白風清最上層。"
        ],
        "title": "瓊臺",
        "id": "0eb9902e-43e2-4134-8a7a-a65b28a20d95"
    },
    {
        "author": "趙抃",
        "paragraphs": [
            "黯黯龍潭不測深，臨觀崖下已千尋。",
            "若逢歲旱休閒卧，好與斯民去作霖。"
        ],
        "title": "龍潭",
        "id": "e3b30e80-9b51-48a3-9671-2184712edb8a"
    },
    {
        "author": "趙抃",
        "paragraphs": [
            "子輿輟肉爲聞聲，德洽民心苦好生。",
            "智者教行尤可尚，放螺從此得溪名。"
        ],
        "title": "放螺溪",
        "id": "bcd4cd0a-2635-4ab6-ad1e-b3ad7bebfa83"
    },
    {
        "author": "趙抃",
        "paragraphs": [
            "石橋吾祖昔留詩，句有天寒樹著衣。",
            "山下老僧能歎詠，諸孫三歲與光輝。"
        ],
        "title": "與男㞦遊天台石橋覽先祖詩因成",
        "id": "315c5e72-f5ec-473f-9297-963f2b1ad927"
    },
    {
        "author": "趙抃",
        "paragraphs": [
            "叢林枯槁井難穿，珍重禪師道力堅。",
            "一旦出庵携一錫，卓山隨手湧甘泉。"
        ],
        "title": "錫杖泉",
        "id": "691f3d3b-ecfc-4339-87f2-5f96cadb9f83"
    },
    {
        "author": "趙抃",
        "paragraphs": [
            "巾頂廣軒逢杪秋，萬家雲屋接丹丘。",
            "主人欲盡行人樂，更向東吳共泛舟。"
        ],
        "title": "過台州登巾子晚遊東湖",
        "id": "30a74a1c-48b5-47c9-9910-59017cbf73d4"
    },
    {
        "author": "趙抃",
        "paragraphs": [
            "賞遍舟丘上畫船，旌旗金鼓滿晴川。",
            "潮平難繂舟人望，一似離杭過越年。"
        ],
        "title": "泛舟離台港",
        "id": "3f4cd2e5-1e82-44c6-9770-0f5933882152"
    },
    {
        "author": "趙抃",
        "paragraphs": [
            "石龍一滴水涓涓，大士巖溪峭壁間。",
            "我道音聞無不是，何須曾入寶陀山。"
        ],
        "title": "觀音巖",
        "id": "59300db4-f972-45a3-8531-d51cd5dca13b"
    },
    {
        "author": "趙抃",
        "paragraphs": [
            "鴈蕩林泉天下奇，謝公不到未逢時。",
            "碧霄萬壑千岩好，今日來遊盡得之。"
        ],
        "title": "題靈峰寺",
        "id": "bb79a094-69db-4741-85bc-9dad1ea04b9b"
    },
    {
        "author": "趙抃",
        "paragraphs": [
            "會峰亭對大屏風，萬秀千奇聳若空。",
            "不識誰能奪造化，真仙世界一壺中。"
        ],
        "title": "登飛泉寺會峰亭",
        "id": "ccdb0ad7-fb08-4338-9a8a-cc0ebe60fa6f"
    },
    {
        "author": "趙抃",
        "paragraphs": [
            "游遍名山未肯休，征車已發尚回眸。",
            "高峯亦似多情思，百里依然一探頭。"
        ],
        "title": "出鴈蕩回望常雲峰",
        "id": "e4366180-750d-4e2d-8523-fe3b0d72ac5b"
    },
    {
        "author": "趙抃",
        "paragraphs": [
            "巨海澄瀾波自平，停車冉冉看潮生。",
            "豈同八月吳江會，共駭潮頭萬鼓鳴。"
        ],
        "title": "觀海",
        "id": "52b0ccd4-9728-4134-980e-e238a524fce5"
    },
    {
        "author": "趙抃",
        "paragraphs": [
            "白鶴叢林古梵宮，壁間留像見真風。",
            "憶師去歲雷峰別，只似南柯一夢中。"
        ],
        "title": "觀老僧會才畫像",
        "id": "a9b1276d-3423-4d46-97a7-9e398f90658a"
    },
    {
        "author": "趙抃",
        "paragraphs": [
            "舊治熙熙樂似春，退公章句更清新。",
            "官居佛舍留題徧，可惜詩人只字民。"
        ],
        "title": "經樂清寄前縣令周邠",
        "id": "dceca975-8e35-4938-94d8-724b53a83a78"
    },
    {
        "author": "趙抃",
        "paragraphs": [
            "曩歲阻風京口日，今離象浦復徘徊。",
            "姓江名靜人何許，昨日依然入夢來。"
        ],
        "title": "宿象浦驛記夢",
        "id": "f2811985-201f-4d0f-8a6c-c192ca7638ae"
    },
    {
        "author": "趙抃",
        "paragraphs": [
            "兩闋新詩出慎江，親携迎我重嗟降。",
            "深藏篋笥生光彩，價抵千金璧一雙。"
        ],
        "title": "答毛章秀才",
        "id": "c90fefc6-c7d3-434b-a7ea-1bd39d7453d0"
    },
    {
        "author": "趙抃",
        "paragraphs": [
            "曉窗幽磬暮疎鐘，曉暮清音消息通。",
            "閣以定名成底事，醒醒須仗主人翁。"
        ],
        "title": "題僧正仲灝定閣",
        "id": "2453b937-f1ef-4fea-86aa-8a3abd95a344"
    },
    {
        "author": "趙抃",
        "paragraphs": [
            "君念親闈肯暫留，吾居子舍尚優游。",
            "逢人爲道歸遲意，正似江湖不繫舟。"
        ],
        "title": "姪壻鄭庭晦與予同遊鴈蕩令欲先歸贈別",
        "id": "42d9cf1f-52c4-495c-8eea-5e0fbf3e58a8"
    },
    {
        "author": "趙抃",
        "paragraphs": [
            "我憩堂中樂可知，優游逾月意忘歸。",
            "老來不及吾兒少，且著朱衣勝綵衣。"
        ],
        "title": "留題戲綵堂示男㞦",
        "id": "f93f2178-88bc-4cc0-a402-cd87a1039dd2"
    },
    {
        "author": "趙抃",
        "paragraphs": [
            "烟波周匝望中賒，乘興驅車一逕斜。",
            "誰識上人修證地，水晶宮裏法王家。"
        ],
        "title": "謁水心院講僧繼忠",
        "id": "07209c85-60fe-4e74-85f1-f494461f591b"
    },
    {
        "author": "趙抃",
        "paragraphs": [
            "朝發溫江上處溪，小舟無寐枕頻欹。",
            "夜來雨作籧篨響，恰似當年赴舉時。"
        ],
        "title": "客舟夜雨",
        "id": "2fc3b634-85d3-4da3-8eb1-df0158be3138"
    },
    {
        "author": "趙抃",
        "paragraphs": [
            "主禮慇懃醉玉杯，暮雲山頂壓樓臺。",
            "渾如元相誇州宅，鼓角聲從地底回。"
        ],
        "title": "括蒼照水閣飲散聞角",
        "id": "4e1f63b4-f337-4f6b-8e1a-db0f2e391c4e"
    },
    {
        "author": "趙抃",
        "paragraphs": [
            "宮前車轍狀分明，世說軒轅上玉清。",
            "仰慕勞心是秦漢，不修功行只虛名。"
        ],
        "title": "縉雲玉虛宮",
        "id": "fd088727-7d67-4acf-9097-888b6cf2f90f"
    },
    {
        "author": "趙抃",
        "paragraphs": [
            "妙峯高處即仙居，多爲朝真作步虛。",
            "却是清風明月夜，一聲傾聽屬樵漁。"
        ],
        "title": "步虛宮",
        "id": "94f7592f-84ff-487e-9525-d4b9717095ed"
    },
    {
        "author": "趙抃",
        "paragraphs": [
            "不見青蓮花落時，鼎湖惟有白雲歸。",
            "一峯孤立如天柱，若較靈巖具體微。"
        ],
        "title": "鼎湖峰",
        "id": "bd1b214a-fba8-4f98-a222-e57617293be0"
    },
    {
        "author": "趙抃",
        "paragraphs": [
            "路入雲端步步輕，洞中滑溜一泓清。",
            "不逢真侶仙蹤在，猶喜磨崖紀姓名。"
        ],
        "title": "仙水洞",
        "id": "e9210925-0073-4916-88fd-87a77022d977"
    },
    {
        "author": "趙抃",
        "paragraphs": [
            "仙洞長年卧白雲，靈丹成就養天真。",
            "漢庭輕爲東宮出，應笑商山四老人。"
        ],
        "title": "隱真洞",
        "id": "25efbf1e-7bdd-480e-98b1-46178ae46016"
    },
    {
        "author": "趙抃",
        "paragraphs": [
            "洞天日月最遲遲，來見仙真即忘歸。",
            "看取桃源劉阮去，舊鄉雖是故人非。"
        ],
        "title": "忘歸洞",
        "id": "e5c6be4e-8bd1-4b12-a29a-16dfdd6b1ac0"
    },
    {
        "author": "趙抃",
        "paragraphs": [
            "千里尋山憶爛柯，七旬歸去此重過。",
            "因觀秀野軒前景，與我高齋不較多。"
        ],
        "title": "自溫江宿僧浄偲秀野軒",
        "id": "35f3f4ee-8b2c-42cf-a641-4d9898be35d0"
    },
    {
        "author": "趙抃",
        "paragraphs": [
            "七旬尋勝遠塵紛，身計優游荷國恩。",
            "往復汝勤人盡說，從來忠孝出吾門。"
        ],
        "title": "男㞦隨侍還鄉欲回溫贈行",
        "id": "975eb4bd-4400-41cf-bfec-26a0ee61ec97"
    },
    {
        "author": "趙抃",
        "paragraphs": [
            "不憚風霜道阻修，一瓶一鉢少遲留。",
            "稽山未可輕歸去，浮石精藍況舊遊。"
        ],
        "title": "越州講僧智月見訪",
        "id": "459f44ec-ce2e-47aa-b67b-95f7eea1d9ff"
    },
    {
        "author": "趙抃",
        "paragraphs": [
            "報恩堂廡繕完新，養志熙熙鎮似春。",
            "佛子事餘爲孝子，黄金園有白頭親。"
        ],
        "title": "次程師孟正議題神照大師養志堂",
        "id": "bb895579-9661-4d06-877c-7d912d6bc9ac"
    },
    {
        "author": "趙抃",
        "paragraphs": [
            "車騎衢民不可攀，機山雲約首春還。",
            "綵衣堂上成童戲，八十慈親爲解顔。"
        ],
        "title": "送衢守王照大夫",
        "id": "9286a96e-f968-4251-9d9c-3a975933cb27"
    },
    {
        "author": "趙抃",
        "paragraphs": [
            "退休林下屈朱輪，逸老亭邊袂欲分。",
            "一誦高齋回首句，感公認我獨慇懃。"
        ],
        "title": "酬前人見別",
        "id": "f6009805-32c7-451e-b98b-32e5b5157044"
    },
    {
        "author": "趙抃",
        "paragraphs": [
            "枳鸞新命去逢春，士論許爲忠孝人。",
            "白首慈親七十八，安居榮侍入西秦。"
        ],
        "title": "送余宗道主簿赴官",
        "id": "12480408-d767-4f2f-8b9a-eaf41f7aae38"
    },
    {
        "author": "趙抃",
        "paragraphs": [
            "教言今覺昔諸塵，不了心源未是真。",
            "却念樵夫無所得，當年虛作爛柯人。"
        ],
        "title": "次韻吳天常中散",
        "id": "86ba978b-5592-436e-89b2-13d7f47273a4"
    },
    {
        "author": "趙抃",
        "paragraphs": [
            "柳深鶯老暮春天，恭侍慈親解畫船。",
            "舉首丹徒民萬戶，共迎和氣作豐年。"
        ],
        "title": "送蔡門長官赴任丹徒",
        "id": "a0255397-db62-4adf-87ed-43300f007d05"
    },
    {
        "author": "趙抃",
        "paragraphs": [
            "寵數親承咫尺顔，清修虔命似居山。",
            "欲知不老箇中事，應向如今悟八還。"
        ],
        "title": "十八男㞦太僕寺丞生日",
        "id": "32a214e8-5c9f-4ef9-87a3-99fa2d911e20"
    },
    {
        "author": "趙抃",
        "paragraphs": [
            "歸根落葉舞秋風，入蜀分携瀫水東。",
            "欲別何煩示圓相，普賢今作主人翁。"
        ],
        "title": "送海印長老赴峨眉都僧正二首  其一",
        "id": "2cb7e443-e4a6-46b8-b962-579666f81721"
    },
    {
        "author": "趙抃",
        "paragraphs": [
            "片雲無著又西還，過盡秦山上蜀山。",
            "我獨爲師懽喜處，一程程入舊鄉關。"
        ],
        "title": "送海印長老赴峨眉都僧正二首  其二",
        "id": "e420b0fd-c09d-41f5-93fb-aa83b91ce82d"
    },
    {
        "author": "趙抃",
        "paragraphs": [
            "突兀浮圖烈燄焚，入雲千尺一朝新。",
            "聞師領眾非辜罷，今復如初慰越人。"
        ],
        "title": "會稽智印大師可升復爲僧正因寄",
        "id": "e334cae9-9373-43f9-aab9-fb94e83cf06c"
    },
    {
        "author": "趙抃",
        "paragraphs": [
            "一節循循見始終，平常心有古人風。",
            "臨行却笑龐居士，何用當庭探日中。"
        ],
        "title": "梁子正哀詞二首  其一",
        "id": "cdcc5727-f38c-46de-8050-2e399283a65c"
    },
    {
        "author": "趙抃",
        "paragraphs": [
            "函中赤軸誰能捲，壁上孤琴已絕絃。",
            "付與兒孫有清德，臨風何必更潸然。"
        ],
        "title": "梁子正哀詞二首  其二",
        "id": "15ed0397-7ad7-4ab0-b8e8-f32fe3cda0f1"
    },
    {
        "author": "趙抃",
        "paragraphs": [
            "道猷宴坐卓一錫，蕭然屏去羣魔迹。",
            "大蛇開口合不得，始知三昧通神力。"
        ],
        "title": "天台蛇洞",
        "id": "8acab6c3-96a7-41e2-9d43-b0ebd1f94822"
    },
    {
        "author": "趙抃",
        "paragraphs": [
            "山老榜庵名內照，掩扉默坐徒觀妙。",
            "欲知畢竟事何如，無量壽光懸兩曜。"
        ],
        "title": "內照庵",
        "id": "e27355c2-18fb-4c8b-a13c-361eac7e4f82"
    },
    {
        "author": "趙抃",
        "paragraphs": [
            "昨朝初泛臨海舟，今暮已登漫嶺驛。",
            "秋風閣雨波不揚，風伯江神俱有力。"
        ],
        "title": "宿漫嶺",
        "id": "1be2ea71-6c05-4976-a46e-69adc5fcda0a"
    },
    {
        "author": "趙抃",
        "paragraphs": [
            "我車出蜀十年强，感舊情懷未盡忘。",
            "有問老衰師爲道，心如冰雪鬢如霜。"
        ],
        "title": "因海印行感舊寄蜀中故人",
        "id": "febd1545-4343-49bf-bd8d-2fae32478d1b"
    },
    {
        "author": "趙抃",
        "paragraphs": [
            "黄衣道士骨朽矣，白鶴仙翁詩宛然。",
            "君儻不能來一顧，壁間磨滅有誰傳。"
        ],
        "title": "和二蘇題白鶴觀二首  其一",
        "id": "30273101-2f3e-444f-b351-48e59819bc58"
    },
    {
        "author": "趙抃",
        "paragraphs": [
            "不逢碁酒與鶯花，古觀高吟字字嘉。",
            "好事獨來終日賞，諸翁爭雲著詩誇。"
        ],
        "title": "和二蘇題白鶴觀二首  其二",
        "id": "60e5cc80-78b7-48a0-845e-236caa3f1192"
    },
    {
        "author": "趙抃",
        "paragraphs": [
            "軒外長溪溪外山，捲簾空曠水雲間。",
            "高齋有問如何樂，清夜安眠白晝閒。"
        ],
        "title": "退居十詠 高齋",
        "id": "87a8c7c4-8f19-4e8a-ad0a-aca266f483d3"
    },
    {
        "author": "趙抃",
        "paragraphs": [
            "池閣孤清瞰碧流，太虛懷抱物華秋。",
            "圓蟾默有中宵約，幾點閒雲爲我收。"
        ],
        "title": "退居十詠 水月閣",
        "id": "ef77c0fa-a4d8-4211-afcc-04a03fca835e"
    },
    {
        "author": "趙抃",
        "paragraphs": [
            "魚不能言似可哀，竭池千數競徘徊。",
            "瀫江深處呼僮放，羨爾優游得所哉。"
        ],
        "title": "退居十詠 放魚",
        "id": "c5cce976-de3a-4cd6-826f-9fde7eccb1c6"
    },
    {
        "author": "趙抃",
        "paragraphs": [
            "少時親手植雙松，晝愛層陰夜聽風。",
            "今日歲寒踰五紀，也應心似主人翁。"
        ],
        "title": "退居十詠 雙松",
        "id": "96397754-e12d-4c40-b8dc-e77400238786"
    },
    {
        "author": "趙抃",
        "paragraphs": [
            "暑威何處稱疎慵，百本修篁小檻東。",
            "時遣清風送消息，此君都在不言中。"
        ],
        "title": "退居十詠 竹軒",
        "id": "0a7482c4-8c34-4d44-a2d4-fdddcec65970"
    },
    {
        "author": "趙抃",
        "paragraphs": [
            "動入和風靜惹烟，翠條踈處露池蓮。",
            "林中盡是能吟物，春有黄鸝夏有蟬。"
        ],
        "title": "退居十詠 柳軒",
        "id": "d773f82d-3dd8-4afb-9f80-2770f1099a78"
    },
    {
        "author": "趙抃",
        "paragraphs": [
            "密徑修筠郊外居，小亭隨意榜歸歟。",
            "等閒早暮携筇到，池沼東頭是舊廬。"
        ],
        "title": "退居十詠 歸歟亭",
        "id": "42b8e087-8490-419f-81eb-9f00f4adb59f"
    },
    {
        "author": "趙抃",
        "paragraphs": [
            "亭上秋登遠目明，灈纓誠不是虛名。",
            "晴波一片如鋪練，浮石江心徹底清。"
        ],
        "title": "退居十詠 濯纓亭",
        "id": "259a80b8-778e-4a00-9b81-95c66846d58d"
    },
    {
        "author": "趙抃",
        "paragraphs": [
            "累歲辭榮得帝俞，老來天幸更誰如。",
            "腰間已解黄金印，歸有田耕二頃餘。"
        ],
        "title": "退居十詠 負郭田",
        "id": "59b13ce1-deec-40d1-a87d-85eb74d08339"
    },
    {
        "author": "趙抃",
        "paragraphs": [
            "烏巨東西氣候秋，子湖岡隴暮雲浮。",
            "欲觀古佛叢林地，只用憑欄一舉頭。"
        ],
        "title": "退居十詠 望南山",
        "id": "1cf42a02-0429-4560-a992-48614cef9c86"
    },
    {
        "author": "趙抃",
        "paragraphs": [
            "爪期終代促裝前，常遺吾書索贈言。",
            "今日却成哀挽句，霜風江上送靈幡。"
        ],
        "title": "常山縣公姚存哀詞二首  其一",
        "id": "18c8d467-1df9-4696-97ee-4ceddda4f782"
    },
    {
        "author": "趙抃",
        "paragraphs": [
            "威惠三年邑政優，平生志業未經酬。",
            "嗟嗟故里松楸老，先隴歸陪地下遊。"
        ],
        "title": "常山縣公姚存哀詞二首  其二",
        "id": "3b906358-4b31-4559-87a7-b42f854ef81b"
    },
    {
        "author": "趙抃",
        "paragraphs": [
            "故人相別歲時多，日欲爲書奈懶何。",
            "猶喜箇中無間斷，西軒雲岫碧嵯峨。"
        ],
        "title": "寄靈隱圓明禪師",
        "id": "325286d7-59ea-4c67-9326-291d80a8c7cb"
    },
    {
        "author": "趙抃",
        "paragraphs": [
            "森森喬木得諸隣，霧鎖雲埋不記春。",
            "報得看看鱗角就，爲君驚起夢中人。"
        ],
        "title": "桐木爲魚寄名山主",
        "id": "2aa3a674-7e49-4869-9d0b-fd111c025914"
    },
    {
        "author": "趙抃",
        "paragraphs": [
            "千里無書信却通，瀫江南畔石橋東。",
            "春來消息誰傳去，落盡林花一夜風。"
        ],
        "title": "景仁寄超化長老",
        "id": "369542a1-1223-4df5-b5e2-0b0264eeff90"
    },
    {
        "author": "趙抃",
        "paragraphs": [
            "今年年是去年年，此處何曾有變遷。",
            "穿耳胡僧曾說破，梅花落盡柳生烟。"
        ],
        "title": "歲日示眾",
        "id": "367f653e-73d8-4d78-9345-95e24f55c397"
    },
    {
        "author": "趙抃",
        "paragraphs": [
            "寂寂松門竟日閒，更無金鎖與玄關。",
            "時人欲識南明路，過得溪來便上山。"
        ],
        "title": "南明示眾",
        "id": "e970bdc9-d550-42f6-ac2b-5e72fce68d56"
    },
    {
        "author": "趙抃",
        "paragraphs": [
            "燒香運水及煎茶，誰識廬山惠遠家。",
            "社客若來高著眼，不須平地覓蓮花。"
        ],
        "tags": [
            "庐山"
        ],
        "title": "惠遠上人壁",
        "id": "8a0445bd-262d-4fe3-9b64-c4bbd03495fe"
    },
    {
        "author": "趙抃",
        "paragraphs": [
            "殿閣凌空鎖翠嵐，雪晴春色在松杉。",
            "芝駢羽駕歸何處，留得雙烏宿舊巖。"
        ],
        "title": "登真巖",
        "id": "a4c4a48f-f701-49d5-95a5-68281b4ad2f1"
    },
    {
        "author": "趙抃",
        "paragraphs": [
            "龍丘石室人難繼，安正書堂世莫登。",
            "但見烟蘿最高處，九峯排列一層層。"
        ],
        "title": "九峰巖",
        "id": "21da2aa1-eeb0-4676-a639-fb4f66557f4c"
    },
    {
        "author": "趙抃",
        "paragraphs": [
            "別派從江垠，邀流入農畎。",
            "淙淙來源深，㶁㶁度溝淺。",
            "園穿蕭艾芟，塹斷荆剪。",
            "疏功浹長長，溉利和步遠。",
            "田觀疑澤潴，坎聽類瓴建。",
            "北溟歸鑿池，幽岳漾裝巘。",
            "瀉埤紋湍駛，回灣波細轉。",
            "過竇石眼窺，經虛土口吮。",
            "浮行值落葉，浸長逢生蘚。",
            "孤鶴眼怪覘，纖魚鬣跳展。",
            "中沈無穢淤，底浄有紋{石霝}。",
            "映葦色莫分，喧琴韻難辨。",
            "增霖人鬧蛙，涵月夜驚犬。",
            "侵篁鞭起萌，逼水低垂菌。",
            "憐黄澆菊籬，惜紫沃蘭畹。",
            "吏咨窯甓甃，童戲芒車卷。",
            "灌携令手勞，漱掬致腰俛。",
            "庭秋臨加涼，軒夏尚消烜。",
            "我矜近濟能，僮賀遥汲免。",
            "貯戺埋巨甔，歸厨架修筧。",
            "供掏飯盎糧，給澳羹鼎臠。",
            "調藥修臼餌，煎茶試羅荈。",
            "坐客頻泛觴，蹲兒屢洗硯。",
            "聆寒心脫煩，挹冷酒除湎。",
            "壅挑筇步隨，靜看髭吟撚。",
            "高懷造文攄，清興團詩遣。",
            "瑰章非俗成，怪句自幽選。",
            "湧詞波翻瀛，綿意緒抽蠒。",
            "書丹字隸行，款碣石磨琬。",
            "題爲引流篇，記耳非自衒。"
        ],
        "title": "引流聯句",
        "id": "cf6d4482-350f-4c81-94b6-f723154d832f"
    },
    {
        "author": "趙抃",
        "paragraphs": [
            "武夷之山千萬峰，溪水詰曲流其中。",
            "噴雲涌雪可□楫，一櫂無覽仙人蹤。",
            "白鶴昂昂寫峭壁，雕虎長□□清風。",
            "懸崖蛻骨造化外，絕壑駕船神鬼功。",
            "寒岩鼎竈失雞犬，盤石松椿騰蛟龍。",
            "行行自喜浣塵俗，蕭散玉羽超樊籠。",
            "當年此日是高會，左仙右仙曲未終。",
            "紫星飄然天上去，曾孫虹橋路已窮。",
            "我生丹心涵太沖，欲脫韁鎖追鴻蒙。",
            "上邀軒轅宴玄圃，手摘日月相遊從。"
        ],
        "title": "遊武夷山",
        "id": "68fd6349-ee10-48ec-b016-d12d6ca114e7"
    },
    {
        "author": "趙抃",
        "paragraphs": [
            "退食公堂自憑几，不動不摇心似水。",
            "霹靂一聲透頂門，驚起從前自家底。",
            "舉頭蒼蒼喜復喜，剎剎塵塵無不是。",
            "中下之人不得聞，妙用神通而已矣。"
        ],
        "title": "青州聞雷",
        "id": "c6e68886-58c4-4a2e-8041-a879e9a914ae"
    },
    {
        "author": "趙抃",
        "paragraphs": [
            "腰佩黄金已退藏，個中消息也尋常。",
            "時人要識高齋老，只是柯村趙四郎。"
        ],
        "title": "題高齋",
        "id": "7be45690-5deb-49da-8d16-94663d52ffe9"
    },
    {
        "author": "趙抃",
        "paragraphs": [
            "君家歙溪邊，自採歙溪石。",
            "刓磨清泉根，刳斬紫虬脊。",
            "羅紋洗瑩緻，蛾眉隱纖直。",
            "叩聲清而長，觸手生汗液。"
        ],
        "title": "歙硯詩",
        "id": "83fb0da6-a0a2-4c9a-b6c4-4ca8739f143a"
    },
    {
        "author": "趙抃",
        "paragraphs": [
            "龍穴藏身穩，泉源撫掌清。",
            "紅塵人絕慮，白日世長生。",
            "我分諳沖寂，誰能顧利名。",
            "夢中休指笑，又作洞霄行。"
        ],
        "title": "應夢游",
        "id": "db425267-6d6b-4131-a880-a7a3718d7461"
    }
]