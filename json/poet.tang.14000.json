[
    {
        "author": "耿湋",
        "paragraphs": [
            "園廟何年廢，登臨有故丘。",
            "孤村連日靜，多雨及霖休。",
            "常與秦山對，曾經漢主遊。",
            "豈知千載後，萬事水東流。"
        ],
        "title": "登樂遊原",
        "id": "c91a3ba5-cd49-4fa0-876c-19f4435c2071"
    },
    {
        "author": "耿湋",
        "paragraphs": [
            "繩牀茅屋下，獨坐味閑安。",
            "苦行無童子，忘機避宰官。",
            "是非齊已久，夏臘比應難。",
            "更悟真如性，塵心稍自寬。"
        ],
        "title": "題惟幹上人房",
        "id": "b47a1058-7706-4f5b-b110-c5078de3abd6"
    },
    {
        "author": "耿湋",
        "paragraphs": [
            "遠過張正見，詩興自依依。",
            "西府軍城暮，南庭吏事稀。",
            "草簷宜日過，花圃任煙歸。",
            "更料重關外，羣僚候啟扉。"
        ],
        "title": "會鳳翔張少尹南亭",
        "id": "50c82c67-0a34-4739-9fa6-6044377e75f4"
    },
    {
        "author": "耿湋",
        "paragraphs": [
            "且寬沈簿領，應賴酒如澠。",
            "春夜霜猶下，東城月未昇。",
            "清言饒醉客，亂舞避寒燈。",
            "名字書仙籍，諸生病未能。"
        ],
        "title": "早春宴高陵滑少府",
        "id": "c0fbc143-5b37-4eb0-a44d-543527754497"
    },
    {
        "author": "耿湋",
        "paragraphs": [
            "遊颺下晴空，尋芳到菊叢。",
            "帶聲來蕊上，連影在香中。",
            "去住霑餘霧，高低順過風。",
            "終慙異蝴蝶，不與夢魂通。"
        ],
        "title": "寒蜂採菊蕊",
        "id": "a86232f7-8794-4b8e-8e40-e84b329e6720"
    },
    {
        "author": "耿湋",
        "paragraphs": [
            "柳巷向陂斜，回陽噪亂鵶。",
            "農桑子雲業，書籍蔡邕家。",
            "暮葉初飜砌，寒池轉露沙。",
            "如何守儒行，寂寞過年華。"
        ],
        "title": "題楊著別業",
        "id": "4fdeec56-ef6e-4d64-895c-1ab3ea90125d"
    },
    {
        "author": "耿湋",
        "paragraphs": [
            "遠過桃林塞，休年自昔聞。",
            "曲河隨暮草，重阜接閑雲。",
            "造父爲周御，詹嘉守晉軍。",
            "應多懷古思，落葉又紛紛。"
        ],
        "title": "送太僕寺李丞赴都到桃林塞",
        "id": "fa2d3278-87d8-4be7-a9be-eaa04c23cd6a"
    },
    {
        "author": "耿湋",
        "paragraphs": [
            "百戰無軍食，孤城陷虜塵。",
            "爲傷多易子，翻弔淺爲臣。",
            "漫漫東流水，悠悠南陌人。",
            "空思前事往，向曉淚霑巾。"
        ],
        "title": "宋中",
        "id": "75c91d74-8d48-4fa9-b02e-9d057b44648a"
    },
    {
        "author": "耿湋",
        "paragraphs": [
            "謝公爲楚郡，坐客是瑤林。",
            "文府重門奧，儒源積浪深。",
            "壺觴邀薄醉，笙磬發高音。",
            "末至才仍短，難隨白雪吟。"
        ],
        "title": "陪讌湖州公堂",
        "id": "5bdf85f9-6a19-4dc1-8469-72f0e1dedfe8"
    },
    {
        "author": "耿湋",
        "paragraphs": [
            "少年嘗昧道，無事日悠悠。",
            "及至悟生死，尋僧已白頭。",
            "雲迴廬瀑雨，樹落給園秋。",
            "爲我謝宗許，塵中難久留。"
        ],
        "title": "尋覺公因寄李二端司空十四曙",
        "id": "dde38318-f7ee-49c7-a1c2-37a1ff7347e6"
    },
    {
        "author": "耿湋",
        "paragraphs": [
            "鄉賦鹿鳴篇，君爲貢士先。",
            "新經夢筆夜，纔比棄繻年。",
            "海雨沾隋柳，江潮赴楚船。",
            "相看南去雁，離恨倍潸然。"
        ],
        "title": "送郭秀才赴舉",
        "id": "faad20a7-b49d-4cf1-8116-f5339b064b9a"
    },
    {
        "author": "耿湋",
        "paragraphs": [
            "相送臨漢水，愴然望故關。",
            "江蕪連夢澤，楚雪入商山。",
            "語我他年舊，看君此日還。",
            "因將自悲淚，一灑別離間。"
        ],
        "title": "送王閏",
        "id": "ddf19855-c331-44a3-86b6-56b055e16037"
    },
    {
        "author": "耿湋",
        "paragraphs": [
            "萬峯深積翠，路向此中難。",
            "欲暮多羇思，因高莫遠看。",
            "卓家人寂寞，揚子業荒殘。",
            "唯見岷山水，悠悠帶月寒。"
        ],
        "title": "送蜀客還",
        "id": "0f06a818-7cdf-4668-98f6-3f5595bdd369"
    },
    {
        "author": "耿湋",
        "paragraphs": [
            "之官逢計吏，風土問如何。",
            "海口朝陽近，青州春氣多。",
            "郊原鵬影到，樓閣蜃雲和。",
            "損益關從事，期聽勞者歌。"
        ],
        "title": "送海州盧錄事",
        "id": "df7de18c-8fcb-4984-942c-5c5f224af739"
    },
    {
        "author": "耿湋",
        "paragraphs": [
            "匹馬宜春路，蕭條背館心。",
            "澗花寒夕雨，潭水黑朝林。",
            "野市魚鹽隘，江村竹葦深。",
            "子規何處發，青樹滿高岑。"
        ],
        "title": "登鍾山館",
        "id": "e5042dcf-6cfb-4d33-9bd9-cd0784402a7e"
    },
    {
        "author": "耿湋",
        "paragraphs": [
            "照耀天山外，飛鵶幾共過。",
            "微紅拂秋漢，片白透長波。",
            "影促寒汀薄，光殘古木多。",
            "金霞與雲氣，散漫復相和。"
        ],
        "title": "秋日",
        "id": "241f5a8b-91ab-4146-bf80-f0248dfbf3f5"
    },
    {
        "author": "耿湋",
        "paragraphs": [
            "爲郎日賦詩，小謝少年時。",
            "業繼儒門後，心多道者期。",
            "晚迴長樂殿，新出夜明祠。",
            "行樂西園暮，春風動柳絲。"
        ],
        "title": "贈苗員外",
        "id": "f0cf3753-27a8-45f4-8797-7e1cc8dbef2b"
    },
    {
        "author": "耿湋",
        "paragraphs": [
            "此身知是妄，遠遠詣支公。",
            "何法住持後，能逃生死中。",
            "秋苔經古徑，蘀葉滿疎叢。",
            "方便如開誘，南宗與北宗。"
        ],
        "title": "詣順公問道",
        "id": "24a70c7d-e01e-46b4-9764-647153bf10d0"
    },
    {
        "author": "耿湋",
        "paragraphs": [
            "黃葉前朝寺，無僧寒殿開。",
            "池晴龜出暴，松暝鶴飛迴。",
            "古井碑橫草，陰廊畫雜苔。",
            "禪宮亦銷歇，塵世轉堪哀。"
        ],
        "title": "廢慶寶寺",
        "id": "4d8691fc-fd80-43e0-8d36-761684e18479"
    },
    {
        "author": "耿湋",
        "paragraphs": [
            "淳風今變俗，末學誤爲文。",
            "幸免投湘浦，那辭近汝墳。",
            "山遮魏闕路，日隱洛陽雲。",
            "誰念聯翩翼，烟中獨失羣。"
        ],
        "title": "赴許州留別洛中親故",
        "id": "223bb467-399f-423d-8e76-1a6a2a30787e"
    },
    {
        "author": "耿湋",
        "paragraphs": [
            "風馭南行遠，長山與夜江。",
            "羣祆離分野，五嶽拜旌幢。",
            "石髓調金鼎，雲漿實玉缸。",
            "㹞㹞吠聲曉，洞府有仙厖。"
        ],
        "title": "送葉尊師歸處州",
        "id": "e75cc2c9-545d-4604-a912-837abba0724e"
    },
    {
        "author": "耿湋",
        "paragraphs": [
            "鼎氣孕河汾，英英濟舊勳。",
            "劉生曾任俠，張率自能文。",
            "官佐征西府，名齊將上軍。",
            "秋山遙出浦，野鶴暮離羣。",
            "遠恨邊笳起，勞歌騎吏聞。",
            "廢關人不到，荒戍日空曛。",
            "草木涼初變，陰晴景半分。",
            "疊蟬臨積水，亂燕入過雲。",
            "麗藻終思我，衰髯亦爲君。",
            "閑吟寡和曲，庭葉漸紛紛。"
        ],
        "title": "酬張少尹秋日鳳翔西郊見寄",
        "id": "66f58c81-ba56-4a87-9544-df2374830e6f"
    },
    {
        "author": "耿湋",
        "paragraphs": [
            "數歲平津邸，諸生出門時。",
            "羇孤力行早，疎賤託身遲。",
            "芳草看無厭，青山到未期。",
            "貧居悲老大，春日上茅茨。",
            "衛玠瓊瑤色，玄成鼎鼐姿。",
            "友朋漢相府，兄弟謝家詩。",
            "律合聲雖應，勞歌調自悲。",
            "流年不可住，惆悵鏡中絲。"
        ],
        "title": "春日書情寄元校書伯和相國元子",
        "id": "8aa6132d-c61e-4218-af24-5d9009e6795d"
    },
    {
        "author": "耿湋",
        "paragraphs": [
            "萬里華戎隔，風沙道路秋。",
            "新恩明主啟，舊好使臣修。",
            "旌節隨邊草，關山見戍樓。",
            "俗殊人左袵，地遠水西流。",
            "日暮冰先合，春深雪未休。",
            "無論善長對，博望自封侯。"
        ],
        "title": "奉送崔侍御和蕃",
        "id": "57c7a9dd-fdba-4ae7-8e31-6ebbf1f7c024"
    },
    {
        "author": "耿湋",
        "paragraphs": [
            "芳菲那變易，年鬢自蹉跎。",
            "室與千峯對，門唯二仲過。",
            "宦情知己少，生事託人多。",
            "草色微風長，鶯聲細雨和。",
            "幾時猶滯拙，終日望恩波。",
            "縱欲論相報，無如漂母何。"
        ],
        "title": "春日即事",
        "id": "a3dc1675-b12f-4c6f-8346-2f05a369528e"
    },
    {
        "author": "耿湋",
        "paragraphs": [
            "深溪人不到，杖策獨緣源。",
            "花落尋無徑，雞鳴覺近村。",
            "數翁皆藉草，對[弈]復傾尊。",
            "看畢初爲局，歸逢幾世孫。",
            "雲迷入洞處，水引出山門。",
            "惆悵歸城郭，樵柯迹尚存。"
        ],
        "title": "仙山行",
        "id": "5d8b0af7-e222-4396-b29a-511afca4b8e7"
    },
    {
        "author": "耿湋",
        "paragraphs": [
            "誰語恓惶客，偏承顧盼私。",
            "應逾骨肉分，敢忘死生期。",
            "山縣唯荒壘，雲屯盡老師。",
            "庖人寧自代，食蘗謬相推。",
            "黃綬名空罷，青春鬢又衰。",
            "還來掃門處，猶未報恩時。",
            "獨立花飛滿，無言月下遲。",
            "不知丞相意，更欲遣何之。"
        ],
        "title": "得替後書懷上第五相公",
        "id": "caf3d439-2a29-424a-8fad-501659965b59"
    },
    {
        "author": "耿湋",
        "paragraphs": [
            "將軍帶十圍，重錦製戎衣。",
            "猿臂銷弓力，虬鬚長劒威。",
            "首登平樂宴，新破大宛歸。",
            "樓上誅姬笑，門前問客稀。",
            "暮烽玄兔急，秋草紫騮肥。",
            "未奉君王詔，高槐晝掩扉。"
        ],
        "title": "入塞曲",
        "id": "882976bf-5aa1-4234-95b4-bff65df45589"
    },
    {
        "author": "耿湋",
        "paragraphs": [
            "十年相見少，一歲又還鄉。",
            "去住人惆悵，東西路渺茫。",
            "古陂無茂草，高樹有殘陽。",
            "委棄秋來稻，彫疎採後桑。",
            "月輪生舜廟，河水出關牆。",
            "明日過閭里，光輝芸閣郎。"
        ],
        "title": "送姚校書因歸河中",
        "id": "c51992a8-b4a7-46a8-8bf1-43a71b4f4ad3"
    },
    {
        "author": "耿湋",
        "paragraphs": [
            "儒墨兼宗道，雲泉隱舊廬。",
            "盂城今寂寞，輞水自紆餘。",
            "內學銷多累，西林易故居。",
            "深房春竹老，細雨夜鐘疎。",
            "陳跡留金地，遺文在石渠。",
            "不知登座客，誰得蔡邕書。"
        ],
        "title": "題清源寺",
        "id": "6b78aaf7-4de0-4fc2-a524-8eaa6e66a244"
    },
    {
        "author": "耿湋",
        "paragraphs": [
            "副相威名重，春卿禮樂崇。",
            "錫珪仍拜下，分命遂居東。",
            "高斾翻秋日，清鐃引細風。",
            "蟬稀金谷樹，草徧德陽宮。",
            "敎用儒門儉，兵依武庫雄。",
            "誰云千載後，周召獨爲公。"
        ],
        "title": "奉送蔣尚書兼御史大夫東都留守",
        "id": "175b7fd0-26f3-4b13-8526-3348152fed32"
    },
    {
        "author": "耿湋",
        "paragraphs": [
            "東城獨屏居，有客到吾廬。",
            "發廩因舂黍，開畦復翦蔬。",
            "許酣令乞酒，辭窶任無魚。",
            "徧出新成句，更通未悟書。",
            "藤絲秋不長，竹粉雨仍餘。",
            "誰爲須張燭，涼空有望舒。"
        ],
        "title": "喜侯十七校書見訪",
        "id": "07d6638d-5f87-4f48-aca5-a0ee639bc795"
    },
    {
        "author": "耿湋",
        "paragraphs": [
            "都門連騎出，東野柳如絲。",
            "秦苑看山處，王孫逐草時。",
            "歡遊難再得，衰老是前期。",
            "林靜鶯啼遠，春深日過遲。",
            "落花今夕思，秉燭古人詩。",
            "對酒當爲樂，雙杯未可辭。"
        ],
        "title": "晚春青門林亭燕集",
        "id": "2b04a3a4-f013-41dd-a0b9-865d58781400"
    },
    {
        "author": "耿湋",
        "paragraphs": [
            "步出青門去，疎鐘隔上林。",
            "四郊多難日，千里獨歸心。",
            "暮鳥聲偏苦，秋雲色易陰。",
            "亂墳松柏少，野徑草茅深。",
            "灞涘袁安履，汾南宓賤琴。",
            "何由聽白雪，秪益淚霑襟。"
        ],
        "title": "晚秋東遊寄猗氏第五明府解縣韓明府",
        "id": "88c06a24-ace5-4c54-85f6-dcd4b6893b3f"
    },
    {
        "author": "耿湋",
        "paragraphs": [
            "白玉郎仍少，羊車上路平。",
            "秋風搖遠草，舊業起高情。",
            "亂樹通秦苑，重原接杜城。",
            "溪雲隨暮淡，野水帶寒清。",
            "廣樹留峯翠，閑門響葉聲。",
            "近樵應已燒，多稼又新成。",
            "解佩從休沐，承家豈退耕。",
            "恭侯有遺躅，何事學泉明。"
        ],
        "title": "奉和元承杪秋憶終南舊居",
        "id": "ac51ade1-4a21-47ce-a063-2fe7c05a16fc"
    },
    {
        "author": "耿湋",
        "paragraphs": [
            "何須學從宦，其奈本無機。",
            "蕙草芳菲歇，青山早晚歸。",
            "廣庭餘落照，高枕對閑扉。",
            "樹色迎秋老，蟬聲過雨稀。",
            "艱難逢事異，去就與時違。",
            "遙憶衡門外，蒼蒼三徑微。"
        ],
        "title": "晚夏即事臨南居",
        "id": "c1a460c1-660c-400c-81e8-c085877eb300"
    },
    {
        "author": "耿湋",
        "paragraphs": [
            "是日重泉下，言探徑寸珠。",
            "龍鱗今不逆，魚目也應殊。",
            "掌上星初滿，盤中月正孤。",
            "酬恩光莫及，照乘色難踰。",
            "欲問投人否，先論按劒無。",
            "儻憐希代價，敢對此冰壺。"
        ],
        "title": "省試驪珠詩",
        "id": "6915cdbf-d7ee-4708-a247-7c1b83d0b538"
    },
    {
        "author": "耿湋",
        "paragraphs": [
            "九陌朝臣滿，三朝候鼓賒。",
            "遠珂時接韻，攢炬偶成花。",
            "紫貝爲高闕，黃龍建大牙。",
            "參差萬戟合，左右八貂斜。",
            "羽扇紛朱檻，金鑪隔翠華。",
            "微風傳曙漏，曉日上春霞。",
            "環珮聲重疊，蠻夷服等差。",
            "樂和天易感，山固壽無涯。",
            "渥澤千年聖，車書四海家。",
            "盛明多在位，誰得守蓬麻。"
        ],
        "title": "元日早朝",
        "id": "57259261-28ad-4dde-a63f-e3bb6a9dd1a7"
    },
    {
        "author": "耿湋",
        "paragraphs": [
            "遠國通王化，儒林得使臣。",
            "六君成典冊，萬里奉絲綸。",
            "雲水連孤棹，恩私在一身。",
            "悠悠龍節去，渺渺蜃樓新。",
            "望裏行還暮，波中歲又春。",
            "昏明看日御，靈怪問舟人。",
            "城邑分華夏，衣裳擬縉紳。",
            "他時禮命畢，歸路勿迷津。"
        ],
        "title": "送歸中丞使新羅",
        "id": "16c0e372-8785-479b-98a8-d88f25df6730"
    },
    {
        "author": "耿湋",
        "paragraphs": [
            "海內兵猶在，關西賦未均。",
            "仍勞持斧使，尚宰茂陵人。",
            "遙夜重城掩，清宵片月新。",
            "綠琴聽古調，白屋被深仁。",
            "跡與儒生合，心惟靜者親。",
            "深情先結契，薄宦早趨塵。",
            "貧病休何日，艱難過此身。",
            "悠悠行遠道，冉冉過良辰。",
            "明主知封事，長沮笑問津。",
            "棲遑忽相見，欲語淚霑巾。"
        ],
        "title": "贈興平鄭明府",
        "id": "1eaf1c55-1afe-42de-a6f5-d350c5f25296"
    },
    {
        "author": "耿湋",
        "paragraphs": [
            "謝公親校武，草碧露漫漫。",
            "落葉停高駕，空林滿從官。",
            "迎籌皆疊鼓，揮箭或移竿。",
            "名借三軍勇，功推百中難。",
            "主皮山郡晚，飲筭柳營寒。",
            "明日開鈴閣，新詩雙玉盤。"
        ],
        "title": "和王懷州觀西營秋射",
        "id": "8fe1b9db-a556-4d82-8212-54f7137e63d9"
    },
    {
        "author": "耿湋",
        "paragraphs": [
            "章溪與貢水，何事會波瀾。",
            "萬里歸人少，孤舟行路難。",
            "春光浮曲浪，暮色隔連灘。",
            "花發從南早，江流向北寬。",
            "故交參盛府，新角聳危冠。",
            "楚劒期終割，隋珠惜未彈。",
            "酒醒愁轉極，別遠淚初乾。",
            "願保喬松質，青青過大寒。"
        ],
        "title": "晚登虔州即事寄李侍御",
        "id": "055ee674-3e13-4973-8a53-1bdc400abcf4"
    },
    {
        "author": "耿湋",
        "paragraphs": [
            "茂德爲邦久，豐貂舊相尊。",
            "發生傳雨露，均養助乾坤。",
            "曉肆登樓目，春銷戀闕魂。",
            "女牆分吏事，遠道啟津門。",
            "湓浦潮聲盡，鍾陵暮色繁。",
            "夕陽移夢土，芳草接湘源。",
            "封內羣甿復，兵間百賦存。",
            "童牛耕廢畝，壕木遶新村。",
            "野步漁聲溢，荒祠鼓舞喧。",
            "高齋成五字，遠岫發孤猨。",
            "一顧承英達，多榮及子孫。",
            "家貧仍受賜，身老未酬恩。",
            "屬和瑤華曲，堪將繫組綸。"
        ],
        "title": "奉和第五相公登鄱陽郡城西樓",
        "id": "82caff2c-18ae-499b-9c2d-f5bab6dc2e54"
    },
    {
        "author": "耿湋",
        "paragraphs": [
            "異井甘如醴，深仁遠未涯。",
            "氣寒堪破暑，源淨自蠲邪。",
            "修綆懸冰甃，新桐蔭玉沙。",
            "帶星凝曉露，拂霧湧秋華。",
            "綠溢涵千仞，清泠飲萬家。",
            "何能葛洪宅，終日閉煙霞。"
        ],
        "title": "甘泉詩",
        "id": "cca2e8c3-79be-4b43-a8c8-9448e3ee0927"
    },
    {
        "author": "耿湋",
        "paragraphs": [
            "孤舟北去暮心傷，細雨東風春草長。",
            "杳杳短亭分水陸，隆隆遠鼓集漁商。",
            "千叢野竹連湘浦，一派寒江下吉陽。",
            "欲問長安今遠近，初年塞雁有歸行。"
        ],
        "title": "發綿津驛",
        "id": "ee861e07-c37b-47b9-a5b1-641d43834d15"
    },
    {
        "author": "耿湋",
        "paragraphs": [
            "慣習干戈事鞍馬，初從少小在邊城。",
            "身微久屬千夫長，家遠多親五郡兵。",
            "嬾說疆場曾大獲，且悲年鬢老長征。",
            "寒鴻過盡殘陽裏，樓上悽悽暮角聲。"
        ],
        "title": "塞上曲",
        "id": "df7287a7-ee3f-4ef8-a4fa-e758745b0a5d"
    },
    {
        "author": "耿湋",
        "paragraphs": [
            "老人獨坐倚官樹，欲語潸然淚便垂。",
            "陌上歸心無產業，城邊戰骨有親知。",
            "餘生尚在艱難日，長路多逢輕薄兒。",
            "綠水青山雖似舊，如今貧後復何爲。"
        ],
        "title": "路旁老人",
        "id": "807c4c41-ecef-403e-9d28-551399bd1f2f"
    },
    {
        "author": "耿湋",
        "paragraphs": [
            "清如寒玉直如絲，世故多虞事莫期。",
            "建德津亭人別夜，新安江水月明時。",
            "爲文易老皆知苦，謫宦無名倍足悲。",
            "不學朱雲能折檻，空羞獻納在丹墀。"
        ],
        "title": "贈別劉員外長卿",
        "id": "7a73a6b4-a6a3-4f6e-93e1-812ee4212ea4"
    },
    {
        "author": "耿湋",
        "paragraphs": [
            "曉隨樵客到青冥，因禮山僧宿化城。",
            "鐘梵已休初入定，有無皆離本難名。",
            "雲開半夜千林靜，月上中峰萬壑明。",
            "爲報故人雷處士，塵心終日自勞生。"
        ],
        "title": "宿萬固寺因寄嚴補闕",
        "id": "83db426c-3099-48f3-b939-b89ffcb8dd72"
    },
    {
        "author": "耿湋",
        "paragraphs": [
            "逸妻稚子應溝壑，歸路茫茫東去遙。",
            "涼葉下時心悄悄，空齋夢裏雨蕭蕭。",
            "星霜漸見侵華髮，生長虛聞在聖朝。",
            "知己只今何處在，故山無事別漁樵。"
        ],
        "title": "岐陽客舍呈張明府",
        "id": "eea4a079-7e65-4aa0-be8c-34dfd376efe3"
    },
    {
        "author": "耿湋",
        "paragraphs": [
            "城上高樓飛鳥齊，從公一遂躡丹梯。",
            "黃河曲盡流天外，白日輪輕落海西。",
            "玉樹九重長在夢，雲衢一望杳如迷。",
            "何心更和陽春奏，況復秋風聞戰鼙。"
        ],
        "tags": [
            "黄河"
        ],
        "title": "奉和李觀察登河中白樓",
        "id": "3e128a79-2faa-4ca7-836a-d206056ae268"
    },
    {
        "author": "耿湋",
        "paragraphs": [
            "侍臣鳴珮出西曹，鸞殿分階翊綵旄。",
            "瑞氣迴浮青玉案，日華遙上赤霜袍。",
            "花間焰焰雲旗合，鳥外亭亭露掌高。",
            "肯念萬年芳樹裏，隨風一葉在蓬蒿。"
        ],
        "title": "朝下寄韓舍人",
        "id": "7e8672d8-cbab-49dd-9dd1-13a17097b811"
    },
    {
        "author": "耿湋",
        "paragraphs": [
            "質明齋祭北風微，騶馭千羣擁廟扉。",
            "玉帛纔敷雲淡淡，笙鏞未撤雨霏霏。",
            "路邊五稼添膏長，河上雙旌帶溼歸。",
            "若出敬亭山下作，何人敢和謝玄暉。"
        ],
        "title": "賀李觀察禱河神降雨",
        "id": "e3d774e2-5c3f-4127-a82c-439c9af3529c"
    },
    {
        "author": "耿湋",
        "paragraphs": [
            "蕭關掃定犬羊羣，閉閣層城白日曛。",
            "櫪上驊騮嘶鼓角，門前老將識風雲。",
            "旌旗四面寒山暎，絲管千家靜夜聞。",
            "誰道古來多簡冊，功臣唯有衛將軍。"
        ],
        "title": "上將行",
        "id": "bfb88b6b-ee07-4359-ab0b-c9c5756383d7"
    },
    {
        "author": "耿湋",
        "paragraphs": [
            "謫宦軍城老更悲，近來頻夜夢丹墀。",
            "銀杯乍滅心中火，金鑷唯多鬢上絲。",
            "繞院綠苔聞雁處，滿庭黃葉閉門時。",
            "故人高步雲衢上，肯念前程杳未期。"
        ],
        "title": "許下書情寄張韓二舍人",
        "id": "de8243b7-914e-404a-afe4-4a4fd5dc03c3"
    },
    {
        "author": "耿湋",
        "paragraphs": [
            "重陽寒寺滿秋梧，客在南樓顧老夫。",
            "步蹇強登遊藻井，髮稀那更插茱萸。",
            "橫空過雨千峰出，大野新霜萬葉枯。",
            "更望尊中菊花酒，殷勤能得幾回沽。"
        ],
        "title": "九日",
        "id": "38df8395-ef69-4307-8625-1b8b115699f6"
    },
    {
        "author": "耿湋",
        "paragraphs": [
            "縣屬幷州北近胡，悠悠此別宦仍孤。",
            "應知史筆思循吏，莫料轅門笑魯儒。",
            "古塞草青宜牧馬，春城月暗好啼烏。",
            "彫殘貴有親仁術，梅福何須去隱吳。"
        ],
        "title": "送大谷高少府",
        "id": "fa4996bf-9c69-42a4-a2be-9080ee3646bb"
    },
    {
        "author": "耿湋",
        "paragraphs": [
            "二毛羇旅尚迷津，萬井鶯花雨後春。",
            "宮闕參差當晚日，山河迤邐靜纖塵。",
            "和風醉裏承恩客，芳草歸時失意人。",
            "南北東西各自去，年年依舊物華新。"
        ],
        "title": "同李端春望",
        "id": "b0aae2c5-e767-4de5-b119-6c9e7c8e6288"
    },
    {
        "author": "耿湋",
        "paragraphs": [
            "枯松老柏仙山下，白帝祠堂枕古逵。",
            "遷客無辜祝史告，神明有喜女巫知。",
            "遙思桂浦人空去，遠過衡陽雁不隨。",
            "度嶺梅花翻向北，回看不見樹南枝。"
        ],
        "title": "嶽祠送薛近貶官",
        "id": "86c5a426-d42a-4f80-9971-9ded9328b779"
    },
    {
        "author": "耿湋",
        "paragraphs": [
            "遠別悠悠白髮新，江潭何處是通津。",
            "潮聲偏懼初來客，海味唯甘久住人。",
            "漠漠煙光前浦晚，青青草色定山春。",
            "汀洲更有南迴雁，亂起聯翩北向秦。"
        ],
        "title": "送友人遊江南",
        "id": "331b3fff-8815-486a-9bf4-545ecb0774dd"
    },
    {
        "author": "耿湋",
        "paragraphs": [
            "聞道昭陽宴，嚬蛾落葉中。",
            "清歌逐寒月，遙夜入深宮。"
        ],
        "title": "長門怨",
        "id": "a233c8e0-8e9e-4790-a0b9-1aeaffe5de2d"
    },
    {
        "author": "耿湋",
        "paragraphs": [
            "反照入閭巷，憂來與誰語。",
            "古道無人行，秋風動禾黍。"
        ],
        "title": "秋日",
        "id": "560558a6-9d96-4417-bf46-2a59bc451167"
    },
    {
        "author": "耿湋",
        "paragraphs": [
            "高秋夜分後，遠客雁來時。",
            "寂寞重門掩，無人問所思。"
        ],
        "title": "秋夜",
        "id": "3aedcdc5-251d-452f-973a-9bdfa441bd2f"
    },
    {
        "author": "耿湋",
        "paragraphs": [
            "雙林花已盡，葉色占殘芳。",
            "若問同遊客，高年最斷腸。"
        ],
        "title": "慈恩寺殘春",
        "id": "b9424647-f65f-4a67-9ac7-5e266d7510bc"
    },
    {
        "author": "耿湋",
        "paragraphs": [
            "匹馬曉路歸，悠悠渭川道。",
            "晴山向孤城，秋日滿白草。"
        ],
        "title": "早次眉縣界",
        "id": "33e9b1b3-6644-4366-8671-c763585e6fd6"
    },
    {
        "author": "耿湋",
        "paragraphs": [
            "石馬雙雙當古樹，不知何代公侯墓。",
            "墓前靡靡春草深，唯有行人看碑路。"
        ],
        "title": "路傍墓",
        "id": "be95f769-211b-4e8b-a1fe-9c2f6e99f613"
    },
    {
        "author": "耿湋",
        "paragraphs": [
            "傭賃難堪一身老，皤皤力役在青春。",
            "林園手種唯吾事，桃李成陰歸別人。"
        ],
        "title": "代園中老人",
        "id": "7b56280e-9c60-40db-acd2-83cb689eceda"
    },
    {
        "author": "耿湋",
        "paragraphs": [
            "雖言千騎上頭居，一世生離恨有餘。",
            "葉下綺窗銀燭冷，含啼自草錦中書。"
        ],
        "title": "古意",
        "id": "23c8ba39-a67c-435f-ab56-48667c25a85b"
    },
    {
        "author": "耿湋",
        "paragraphs": [
            "國使翻翻隨斾旌，隴西岐路足荒城。",
            "氈裘牧馬胡雛小，日暮蕃歌三兩聲。"
        ],
        "title": "涼州詞",
        "id": "d6e42084-08d8-44c4-9919-1e5d10dc1fb9"
    },
    {
        "author": "耿湋",
        "paragraphs": [
            "秋來池館清，夜聞宮漏聲。",
            "迢遰玉山迥，泛灧銀河傾。",
            "琴上松風至，窗裏竹煙生。",
            "多君不家食，孰云事巖耕。"
        ],
        "title": "安邑王校書居",
        "id": "39470e42-9a99-4d04-bd7a-227124373888"
    },
    {
        "author": "耿湋",
        "paragraphs": [
            "今日登高閣，三休忽自悲。",
            "因知筋力減，不及徃年時。",
            "草樹還如舊，山河亦在茲。",
            "龍鍾兼老病，更有重來期。"
        ],
        "title": "登總持寺閣",
        "id": "a89dd426-d770-4203-87c8-544a6cdb5023"
    },
    {
        "author": "耿湋",
        "paragraphs": [
            "草長花落樹，羸病強尋春。",
            "無復少年意，空餘華髮新。",
            "青原高見水，白社靜逢人。",
            "寄謝南宮客，軒車不見親。"
        ],
        "title": "寄錢起",
        "id": "fe96e9b8-e190-46bb-b402-108c8b9342f0"
    },
    {
        "author": "耿湋",
        "paragraphs": [
            "年深宮院在，閒客自相逢。",
            "閉戶臨寒竹，無人有夜鐘。",
            "降龍今已去，巢鶴竟何從。",
            "坐見繁星曉，淒涼識舊峯。"
        ],
        "title": "宿青龍寺故曇上人院",
        "id": "845c5b71-0554-4e28-9333-3a4921d81bfe"
    },
    {
        "author": "耿湋",
        "paragraphs": [
            "今朝蟬忽鳴，遷客若爲情。",
            "便覺一年謝，能令萬感生。",
            "微風方滿樹，落日稍沈城。",
            "爲問同懷者，淒涼聽幾聲。"
        ],
        "title": "新蟬",
        "id": "870032c5-1d66-42d1-8614-3d470b63e8d2"
    },
    {
        "author": "耿湋",
        "paragraphs": [
            "漠漠重雲暗，蕭蕭密雨垂。",
            "爲霖淹古道，積日滿荒陂。",
            "五稼何時穫，孤村幾戶炊。",
            "亂流發通圃，腐葉著秋枝。",
            "暮爨新樵溼，晨漁舊浦移。",
            "空餘去年菊，花發在東籬。"
        ],
        "title": "秋中雨田園即事",
        "id": "66711c88-d15e-4440-a51c-03447a294dee"
    },
    {
        "author": "耿湋",
        "paragraphs": [
            "開簾見新月，便即下堦拜。",
            "細語人不聞，北風吹裙帶。"
        ],
        "tags": [
            "写人",
            "月亮"
        ],
        "title": "拜新月",
        "id": "e5809c93-7c03-458e-b028-7c5f765c2302"
    },
    {
        "author": "耿湋",
        "paragraphs": [
            "旅行雖別路，日暮各思歸。",
            "欲下今朝淚，知君亦溼衣。"
        ],
        "title": "客行贈人",
        "id": "c6a1a8f4-406e-47d3-af0a-f5448c5db710"
    },
    {
        "author": "耿湋",
        "paragraphs": [
            "白首獨一身，青山爲四隣。",
            "雖行故鄉陌，不見故鄉人。"
        ],
        "title": "贈山老人",
        "id": "bc193afd-aca5-403b-82ce-a34e4ef281e1"
    },
    {
        "author": "耿湋",
        "paragraphs": [
            "孔融過五十，海內故人稀。",
            "相府恩猶在，知君未拂衣。"
        ],
        "title": "贈胡居士",
        "id": "8043b134-3787-4442-8fe3-0144fd04131c"
    },
    {
        "author": "耿湋",
        "paragraphs": [
            "送客攀花後，尋僧坐竹時。",
            "明朝莫回望，青草馬行遲。"
        ],
        "title": "薦福寺送元偉",
        "id": "7f768442-2cad-4923-923f-bfdd106c78ea"
    },
    {
        "author": "耿湋",
        "paragraphs": [
            "雖過老人宅，不解老人心。",
            "何事斜陽裏，栽松欲待陰。"
        ],
        "title": "觀鄰老栽松",
        "id": "a81ecdd4-5048-464a-b30d-c10cc513ae0a"
    },
    {
        "author": "耿湋",
        "paragraphs": [
            "憶昨秋風起，君曾歎逐臣。",
            "何言芳草日，自作九泉人。"
        ],
        "title": "哭麴象",
        "id": "6a7cf7e6-88c9-48cf-8dee-3a39a0c86e67"
    },
    {
        "author": "耿湋",
        "paragraphs": [
            "舊友無由見，孤墳草欲長。",
            "月斜鄰笛盡，車馬出山陽。"
        ],
        "title": "哭苗垂",
        "id": "3bcfa793-8eb9-4674-ab30-ce209f6086ee"
    },
    {
        "author": "耿湋",
        "paragraphs": [
            "白髮悤悤色，青山草草心。",
            "遠公仍下世，從此別東林。"
        ],
        "title": "題雲際寺故僧院",
        "id": "8af2d4cd-7f0c-4fcf-8046-21b75d174476"
    },
    {
        "author": "耿湋",
        "paragraphs": [
            "高樹多涼吹，疎蟬足斷聲。"
        ],
        "title": "句",
        "id": "80966406-a627-47c7-93de-73f21d95baa0"
    },
    {
        "author": "戎昱",
        "paragraphs": [
            "慘慘寒日沒，北風卷蓬根。",
            "將軍領疲兵，却入古塞門。",
            "回頭指陰山，殺氣成黃雲。"
        ],
        "title": "塞下曲 一",
        "id": "b180804b-8079-4cf7-92f6-025638e2fd76"
    },
    {
        "author": "戎昱",
        "paragraphs": [
            "上山望胡兵，胡馬馳驟速。",
            "黃河冰已合，意又向南牧。",
            "嫖姚夜出軍，霜雪割人肉。"
        ],
        "tags": [
            "黄河"
        ],
        "title": "塞下曲 二",
        "id": "dba5c708-7802-4268-8581-078afa37f3e6"
    },
    {
        "author": "戎昱",
        "paragraphs": [
            "塞北無草木，烏鳶巢僵屍。",
            "泱渀沙漠空，終日胡風吹。",
            "戰卒多苦辛，苦辛無四時。"
        ],
        "title": "塞下曲 三",
        "id": "4e8b58fe-34f3-4856-a670-b919ca7f50f0"
    },
    {
        "author": "戎昱",
        "paragraphs": [
            "晚渡西海西，向東看日沒。",
            "傍岸砂礫堆，半和戰兵骨。",
            "單于竟未滅，陰氣常勃勃。"
        ],
        "title": "塞下曲 四",
        "id": "70156f7d-313f-4ac0-9091-6abbd2c78aa5"
    },
    {
        "author": "戎昱",
        "paragraphs": [
            "城上畫角哀，即知兵心苦。",
            "試問左右人，無言淚如雨。",
            "何意休明時，終年事鼙鼓。"
        ],
        "title": "塞下曲 五",
        "id": "79d357d2-5678-4f6b-ae2e-940fea6f13b9"
    },
    {
        "author": "戎昱",
        "paragraphs": [
            "北風凋白草，胡馬日駸駸。",
            "夜後戍樓月，秋來邊將心。",
            "鐵衣霜露重，戰馬歲年深。",
            "自有盧龍塞，煙塵飛至今。"
        ],
        "tags": [
            "边塞",
            "将士",
            "和平",
            "渴望"
        ],
        "title": "塞下曲 六",
        "id": "3adbd56c-6ec1-4cc4-b9a5-7bcb8a9abe30"
    },
    {
        "author": "戎昱",
        "paragraphs": [
            "彼鼠侵我廚，縱貍授粱肉。",
            "鼠雖爲君却，貍食自須足。",
            "冀雪大國恥，翻是大國辱。",
            "羶腥逼綺羅，磚瓦雜珠玉。",
            "登樓非騁望，目笑是心哭。",
            "何意天樂中，至今奏胡曲。"
        ],
        "title": "苦哉行五首 一",
        "id": "ac81bbb8-0470-4fd2-895f-012474058a1a"
    },
    {
        "author": "戎昱",
        "paragraphs": [
            "官軍收洛陽，家住洛陽里。",
            "夫壻與兄弟，目前見傷死。",
            "吞聲不許哭，還遣衣羅綺。",
            "上馬隨匈奴，數秋黃塵裏。",
            "生爲名家女，死作塞垣鬼。",
            "鄉國無還期，天津哭流水。"
        ],
        "title": "苦哉行五首 二",
        "id": "1c7b01a4-e877-45cd-afd8-4c65e212b39e"
    },
    {
        "author": "戎昱",
        "paragraphs": [
            "登樓望天衢，目極淚盈睫。",
            "彊笑無笑容，須妝舊花靨。",
            "昔年買奴僕，奴僕來碎葉。",
            "豈意未死間，自爲匈奴妾。",
            "一生忽至此，萬事痛苦業。",
            "得出塞垣飛，不如彼蜂蝶。"
        ],
        "title": "苦哉行五首 三",
        "id": "2b384aaa-49e7-46c3-a17e-6c1e2b562868"
    },
    {
        "author": "戎昱",
        "paragraphs": [
            "妾家清河邊，七葉承貂蟬。",
            "身爲最小女，偏得渾家憐。",
            "親戚不相識，幽閨十五年。",
            "有時最遠出，秪到中門前。",
            "前年狂胡來，懼死翻生全。",
            "今秋官軍至，豈意遭戈鋋。",
            "匈奴爲先鋒，長鼻黃髮拳。",
            "彎弓獵生人，百步牛羊羶。",
            "脫身落虎口，不及歸黃泉。",
            "苦哉難重陳，暗哭蒼蒼天。"
        ],
        "title": "苦哉行五首 四",
        "id": "9d4ae998-4e4a-4554-a3b8-55cd9b756d5e"
    },
    {
        "author": "戎昱",
        "paragraphs": [
            "可汗奉親詔，今月歸燕山。",
            "忽如亂刀劒，攪妾心腸間。",
            "出戶望北荒，迢迢玉門關。",
            "生人爲死別，有去無時還。",
            "漢月割妾心，胡風凋妾顏。",
            "去去斷絕魂，呌天天不聞。"
        ],
        "title": "苦哉行五首 五",
        "id": "8440d356-95c9-481f-ac60-e6dc2dba444a"
    },
    {
        "author": "戎昱",
        "paragraphs": [
            "且莫奏短歌，聽余苦辛詞。",
            "如今刀筆士，不及屠沽兒。",
            "少年無事學詩賦，豈意文章復相悞。",
            "東西南北少知音，終年竟歲悲行路。",
            "仰面訴天天不聞，低頭告地地不言。",
            "天地生我尚如此，陌上他人何足論。",
            "誰謂西江深，涉之固無憂。",
            "誰謂南山高，可以登之遊。",
            "險巇唯有世間路，一晌令人堪白頭。",
            "貴人立意不可測，等閑桃李成荆棘。",
            "風塵之士深可親，心如雞犬能依人。",
            "悲來却憶漢天子，不棄相如家舊貧。",
            "勸君且飲酒，酒能散羇愁。",
            "誰家有酒判一醉，萬事從他江水流。"
        ],
        "title": "苦辛行",
        "id": "a71077aa-b5b4-4c46-b426-3219e253958d"
    },
    {
        "author": "戎昱",
        "paragraphs": [
            "八月更漏長，愁人起常早。",
            "閉門寂無事，滿院生秋草。",
            "昨宵西窗夢，夢入荆南道。",
            "遠客歸去來，在家貧亦好。"
        ],
        "title": "長安秋夕",
        "id": "16cc1ffb-7a18-4903-ab86-35931a9c9620"
    },
    {
        "author": "戎昱",
        "paragraphs": [
            "山縣秋雲闇，茅亭暮雨寒。",
            "自傷庭葉下，誰問客衣單。",
            "有興時添酒，無聊嬾整冠。",
            "近來鄉國夢，夜夜到長安。"
        ],
        "title": "羅江客舍",
        "id": "82a61610-8bbd-4df6-9406-883d3a05f1a9"
    },
    {
        "author": "戎昱",
        "paragraphs": [
            "童年未解讀書時，誦得郎中數首詩。",
            "四海煙塵猶隔闊，十年魂夢每相隨。",
            "雖披雲霧逢迎疾，已恨趨風拜德遲。",
            "天下無人鑒詩句，不尋詩伯重尋誰。"
        ],
        "title": "贈岑郎中",
        "id": "2b563a63-b88a-4af9-99f8-d1840f235ce9"
    },
    {
        "author": "戎昱",
        "paragraphs": [
            "入夜思歸切，笛聲清更哀。",
            "愁人不願聽，自到枕前來。",
            "風起寒雲斷，夜深關月開。",
            "平明獨惆悵，飛盡一庭梅。"
        ],
        "title": "聞笛",
        "id": "3270b9ea-88f8-4ee0-a1e2-f02c3ba7d133"
    },
    {
        "author": "戎昱",
        "paragraphs": [
            "結茅同楚客，卜築漢江邊。",
            "日落數歸鳥，夜深聞扣舷。",
            "水痕侵岸柳，山翠借廚煙。",
            "調笑提筐婦，春來蠶幾眠。"
        ],
        "title": "漢上題韋氏莊",
        "id": "ce8bc386-6894-4e72-a15a-5ac5fe6776eb"
    },
    {
        "author": "戎昱",
        "paragraphs": [
            "側聽宮官說，知君寵尚存。",
            "未能開笑頰，先欲換愁魂。",
            "寶鏡窺妝影，紅衫裛淚痕。",
            "昭陽今再入，寧敢恨長門。"
        ],
        "title": "閨情",
        "id": "d0e94887-b94b-45a0-951b-ce4ea165c595"
    },
    {
        "author": "戎昱",
        "paragraphs": [
            "曾共劉諮議，同時事道林。",
            "與君相掩淚，來客豈知心。",
            "堦雪凌春積，爐煙向暝深。",
            "依然舊童子，相送出花林。"
        ],
        "title": "衡陽春日遊僧院",
        "id": "2e31e980-e209-482d-8c9e-cf49429e366e"
    },
    {
        "author": "戎昱",
        "paragraphs": [
            "湖入縣西邊，湖頭勝事偏。",
            "綠竿初長笋，紅顆未開蓮。",
            "蔽日高高樹，迎人小小船。",
            "清風長入坐，夏月似秋天。"
        ],
        "title": "玉臺體題湖上亭",
        "id": "6a6032a2-4092-4d6b-befc-15119bdaebff"
    },
    {
        "author": "戎昱",
        "paragraphs": [
            "一樹寒梅白玉條，迥臨村路傍溪橋。",
            "應緣近水花先發，疑是經春雪未銷。"
        ],
        "tags": [
            "梅花",
            "咏物",
            "咏物诗"
        ],
        "title": "早梅",
        "id": "f10c2ed6-1350-49fb-83e1-c2b6bcea8a02"
    },
    {
        "author": "戎昱",
        "paragraphs": [
            "好是春風湖上亭，柳條藤蔓繫離情。",
            "黃鶯久住渾相識，欲別頻啼四五聲。"
        ],
        "title": "移家別湖上亭",
        "id": "530667a7-76e4-49d1-83ac-50db8627d38a"
    },
    {
        "author": "戎昱",
        "paragraphs": [
            "隔窗螢影滅復流，北風微雨虛堂秋。",
            "蟲聲竟夜引鄉淚，蟋蟀何自知人愁。",
            "四時不得一日樂，以此方悲客遊惡。",
            "寂寂江城無所聞，梧桐葉上偏蕭索。"
        ],
        "title": "客堂秋夕",
        "id": "db7b46aa-a21b-48b6-a313-76af04709e52"
    },
    {
        "author": "戎昱",
        "paragraphs": [
            "草草還草草，湖東別離早。",
            "何處愁殺人，歸鞍雪中道。",
            "出門迷轍跡，雲水白浩浩。",
            "明日武陵西，相思鬢堪老。"
        ],
        "title": "湖南雪中留別",
        "id": "99bfd98c-9520-4064-b151-3390901fbe59"
    },
    {
        "author": "戎昱",
        "paragraphs": [
            "上元年中長安陌，見君朝下欲歸宅。",
            "飛龍騎馬三十匹，玉勒雕鞍照初日。",
            "數里衣香遙撲人，長衢雨歇無纖塵。",
            "從奴斜抱勑賜錦，雙雙蹙出金麒麟。",
            "天子愛壻皇后弟，獨步明時負權勢。",
            "一身扈蹕承殊澤，甲第朱門聳高戟。",
            "鳳凰樓上伴吹簫，鸚鵡杯中醉留客。",
            "泰去否來何足論，宮中晏駕人事翻。",
            "一朝負譴辭丹闕，五年待罪湘江源。",
            "冠冕淒涼幾遷改，眼看桑田變成海。",
            "華堂金屋別賜人，細眼黃頭總何在。",
            "渚宮相見寸心悲，嬾欲今時問昔時。",
            "看君風骨殊未歇，不用愁來雙淚垂。"
        ],
        "title": "贈別張駙馬",
        "id": "a2a74e95-00c2-4dce-a38e-6a4ec4a8923d"
    },
    {
        "author": "戎昱",
        "paragraphs": [
            "寒日征西將，蕭蕭萬馬叢。",
            "吹笳覆樓雪，祝纛滿旗風。",
            "遮虜黃雲斷，燒羌白草空。",
            "金鐃肅天外，玉帳靜霜中。",
            "朔野長城閉，河源舊路通。",
            "衛青師自老，魏絳賞何功。",
            "槍壘依沙迥，轅門壓塞雄。",
            "燕然如可勒，萬里願從公。"
        ],
        "title": "涇州觀元戎出師",
        "id": "b9bdd400-a18e-4a57-b9ee-602eddfbaabe"
    },
    {
        "author": "戎昱",
        "paragraphs": [
            "昔從李都尉，雙鞬照馬蹄。",
            "擒生黑山北，殺敵黃雲西。",
            "太白沈虜地，邊草復萋萋。",
            "歸來邯鄲市，百尺青樓梯。",
            "感激然諾重，平生膽力齊。",
            "芳筵暮歌發，豔粉輕鬟低。",
            "半酣秋風起，鐵騎門前嘶。",
            "遠戍報烽火，孤城嚴鼓鼙。",
            "揮鞭望塵去，少婦莫含啼。"
        ],
        "title": "從軍行",
        "id": "5f82c2ab-c614-4a30-808a-450b07c8aa12"
    },
    {
        "author": "戎昱",
        "paragraphs": [
            "女伴朝來說，知君欲棄捐。",
            "嬾梳明鏡下，羞到畫堂前。",
            "有淚霑脂粉，無情理管弦。",
            "不知將巧笑，更遣向誰憐。"
        ],
        "title": "古意",
        "id": "5a3f1593-4234-4d3e-8c4b-3c870e9c85cd"
    },
    {
        "author": "戎昱",
        "paragraphs": [
            "綠琴胡笳誰妙彈，山人杜陵名庭蘭。",
            "杜君少與山人友，山人沒來今已久。",
            "當時海內求知音，囑付胡笳入君手。",
            "杜陵攻琴四十年，琴聲在音不在弦。",
            "座中爲我奏此曲，滿堂蕭飋如窮邊。",
            "第一第二拍，淚盡蛾眉沒蕃客。",
            "更聞出塞入塞聲，穹廬氈帳難爲情。",
            "胡天雨雪四時下，五月不曾芳草生。",
            "須臾促軫變宮徵，一聲悲兮一聲喜。",
            "南看漢月雙眼明，却顧胡兒寸心死。",
            "迴鶻數年收洛陽，洛陽士女皆驅將。",
            "豈無父母與兄弟，聞此哀情皆斷腸。",
            "杜陵先生證此道，沈家祝家皆絕倒。",
            "如今世上雅風衰，若箇深知此聲好。",
            "世上愛箏不愛琴，則明此調難知音。",
            "今朝促軫爲君奏，不向俗流傳此心。"
        ],
        "title": "聽杜山人彈胡笳",
        "id": "1bfe73b3-605e-4e42-9e57-49ad2696f716"
    },
    {
        "author": "戎昱",
        "paragraphs": [
            "漢家青史上，計拙是和親。",
            "社稷依明主，安危託婦人。",
            "豈能將玉貌，便擬靜胡塵。",
            "地下千年骨，誰爲輔佐臣。"
        ],
        "title": "詠史",
        "id": "fd16e4cc-0d3d-4994-8d40-6bbdc4876a01"
    },
    {
        "author": "戎昱",
        "paragraphs": [
            "坐到三更盡，歸仍萬里賒。",
            "雪聲偏傍竹，寒夢不離家。",
            "曉角分殘漏，孤燈落碎花。",
            "二年隨驃騎，辛苦向天涯。"
        ],
        "tags": [
            "思乡",
            "春节"
        ],
        "title": "桂州臘夜",
        "id": "2f7f1998-5bf1-4c13-b713-5c1b6deef5c3"
    },
    {
        "author": "戎昱",
        "paragraphs": [
            "玷玉甘長棄，朱門喜再遊。",
            "過因纔後重，恩合死前酬。",
            "養驥須憐瘦，栽松莫厭秋。",
            "今朝兩行淚，一半血和流。"
        ],
        "title": "再赴桂州先寄李大夫",
        "id": "20d3e19e-4980-4ebe-9bfe-f20fecc160d6"
    },
    {
        "author": "戎昱",
        "paragraphs": [
            "招提精舍好，石壁向江開。",
            "山影水中盡，鳥聲天上來。",
            "一燈傳歲月，深院長莓苔。",
            "日暮雙林磬，泠泠送客回。"
        ],
        "title": "題招提寺",
        "id": "b050513c-bd96-4e75-90b5-1e2f0894e9ec"
    },
    {
        "author": "戎昱",
        "paragraphs": [
            "去年長至在長安，策杖曾簪獬豸冠。",
            "此歲長安逢至日，下堦遙想雪霜寒。",
            "夢隨行伍朝天去，身寄窮荒報國難。",
            "北望南郊消息斷，江頭唯有淚闌干。"
        ],
        "title": "謫官辰州冬至日[有]懷",
        "id": "21d815f2-631f-4389-935e-f7054b2552e2"
    },
    {
        "author": "戎昱",
        "paragraphs": [
            "身欲逃名名自隨，鳳銜丹詔降茅茨。",
            "苦節難違天子命，貞心唯有老松知。",
            "回看藥竈封題密，強入蒲輪引步遲。",
            "今日巢由舊冠帶，聖朝風化勝堯時。"
        ],
        "title": "贈韋況徴君",
        "id": "42f4f46e-3f2c-4762-9e90-d4ba21cf18dd"
    },
    {
        "author": "戎昱",
        "paragraphs": [
            "聞道桃源去，塵心忽自悲。",
            "余當從宦日，君是棄官時。",
            "金汞封仙骨，靈津嚥玉池。",
            "受傳三籙備，起坐五雲隨。",
            "洞裏花常發，人間鬢易衰。",
            "他年會相訪，莫作爛柯棊。"
        ],
        "title": "送吉州閻使君入道二首 一",
        "id": "2ba60883-d111-4b28-a339-b5104acebe25"
    },
    {
        "author": "戎昱",
        "paragraphs": [
            "廬陵太守近隳官，霞帔初朝五帝壇。",
            "風過鬼神延受籙，夜深龍虎衛燒丹。",
            "冰容入鏡纖埃靜，玉液添缾漱齒寒。",
            "莫遣桃花迷客路，千山萬水訪君難。"
        ],
        "title": "送吉州閻使君入道二首 二",
        "id": "9e1a45d7-2c65-48f9-9a1f-00c367958a4f"
    },
    {
        "author": "戎昱",
        "paragraphs": [
            "劒門兵革後，萬事盡堪悲。",
            "鳥鼠無巢穴，兒童話別離。",
            "山川同昔日，荆棘是今時。",
            "征戰何年定，家家有畫旗。"
        ],
        "title": "入劒門",
        "id": "80bda9d4-0954-4a61-964c-62cb5a890867"
    },
    {
        "author": "戎昱",
        "paragraphs": [
            "雨暗商山過客稀，路傍孤店閉柴扉。",
            "卸鞍良久茅簷下，待得巴人樵採歸。"
        ],
        "title": "過商山",
        "id": "e55a255c-8b5a-4f5f-959d-31eacbd3289d"
    },
    {
        "author": "戎昱",
        "paragraphs": [
            "一團青翠色，云是子陵家。",
            "山帶新晴雨，溪留閏月花。",
            "瓶開巾漉酒，地坼筍抽芽。",
            "綵縟承顏面，朝朝賦白華。"
        ],
        "title": "閏春宴花溪嚴侍御莊",
        "id": "c81ec803-a9a8-44f3-bc37-b992472ccc27"
    },
    {
        "author": "戎昱",
        "paragraphs": [
            "異鄉三十口，親老復家貧。",
            "無事乾坤內，虛爲翰墨人。",
            "歲華南去後，愁夢北來頻。",
            "惆悵江邊柳，依依又欲春。"
        ],
        "title": "歲暮客懷",
        "id": "bd745b61-3218-4381-b884-413dbe96bfef"
    },
    {
        "author": "戎昱",
        "paragraphs": [
            "先皇歌舞地，今日未遊巡。",
            "幽咽龍池水，淒涼御榻塵。",
            "隨風秋樹棄，對月老宮人。",
            "萬事如桑海，悲來欲慟神。"
        ],
        "title": "秋望興慶宮",
        "id": "56e70619-c664-4b02-a77d-a81a0282a48f"
    },
    {
        "author": "戎昱",
        "paragraphs": [
            "辰州萬里外，想得逐臣心。",
            "謫去刑名枉，人間痛惜深。",
            "誤將瑕指玉，遂使謾消金。",
            "計日西歸在，休爲澤畔吟。"
        ],
        "title": "送鄭鍊師貶辰州",
        "id": "36116338-f1db-482b-b7bd-a5df09c7e21d"
    },
    {
        "author": "戎昱",
        "paragraphs": [
            "故國遺墟在，登臨想舊遊。",
            "一朝人事變，千載水空流。",
            "夢渚鴻聲晚，荆門樹色秋。",
            "片雲凝不散，遙挂望鄉愁。"
        ],
        "title": "雲夢故城秋望",
        "id": "e7c246f6-8c50-43a0-b4ad-6a42a6cf6d7e"
    },
    {
        "author": "戎昱",
        "paragraphs": [
            "洛陽岐路信悠悠，無事辭家兩度秋。",
            "日下未馳千里足，天涯徒泛五湖舟。",
            "菏衣半浸緣鄉淚，玉貌潛銷是客愁。",
            "說向長安親與故，誰憐歲晚尚淹留。"
        ],
        "title": "秋日感懷",
        "id": "68a790de-580a-426a-bd11-fafca4b1d2c7"
    },
    {
        "author": "戎昱",
        "paragraphs": [
            "何事陶彭澤，明時又挂冠。",
            "爲耽泉石趣，不憚薜蘿寒。",
            "輕雪籠紗帽，孤猨傍醮壇。",
            "懸懸老松下，金竈夜燒丹。"
        ],
        "title": "送王明府入道",
        "id": "e337bde8-dbb3-4bdd-ab74-a54239fd336b"
    },
    {
        "author": "戎昱",
        "paragraphs": [
            "江干入夜杵聲秋，百尺疎桐挂斗牛。",
            "思苦自看明月苦，人愁不是月華愁。"
        ],
        "title": "秋月",
        "id": "a319214b-ef7d-41c4-acbd-348c78de54bf"
    },
    {
        "author": "戎昱",
        "paragraphs": [
            "成器雖因匠，懷剛本自天。",
            "爲憐持寸節，長擬靜三邊。",
            "未入英髦用，空存鐵石堅。",
            "希君剖腹取，還解抱龍泉。"
        ],
        "title": "賦得鐵馬鞭",
        "id": "648b7a06-ca8e-44e6-9597-c7d25395b78b"
    },
    {
        "author": "戎昱",
        "paragraphs": [
            "聞說征南沒，那堪故吏聞。",
            "能持蘇武節，不受馬超勳。",
            "國破無家信，天秋有鴈羣。",
            "同榮不同辱，今日負將軍。"
        ],
        "title": "聞顔尚書陷賊中",
        "id": "1f660a6c-8ebf-427c-b772-e1bb7f90b1ed"
    },
    {
        "author": "戎昱",
        "paragraphs": [
            "憶昨青襟醉裏分，酒醒迴首愴離羣。",
            "舟移極浦城初掩，山束長江日早曛。",
            "客來有恨空思德，別後誰人更議文。",
            "常歎蘇生官太屈，應緣才似鮑參軍。"
        ],
        "tags": [
            "长江"
        ],
        "title": "送蘇參軍",
        "id": "7e6c09bc-04e4-487b-b201-43aaf6955c73"
    },
    {
        "author": "戎昱",
        "paragraphs": [
            "不見元生已數朝，浣花溪路去菲遙。",
            "客舍早知渾寂寞，交情豈謂更蕭條。",
            "空有寸心思會面，恨無單酌遣相邀。",
            "驊驄幸自能馳驟，何惜揮鞭過柞橋。"
        ],
        "title": "成都元十八侍御",
        "id": "52327ac2-b9b2-42d7-9fe3-4e8e20e96b34"
    },
    {
        "author": "戎昱",
        "paragraphs": [
            "盛宴傾黃菊，殊私降紫泥。",
            "月營開射圃，霜斾拂晴霓。",
            "出將三朝貴，彎弓五善齊。",
            "腕迴金鏃滿，的破綠弦低。",
            "勇氣干牛斗，歡聲震鼓鼙。",
            "忠臣思報國，更欲取關西。"
        ],
        "title": "觀衛尚書九日對中使射破的",
        "id": "0d73235b-89f8-4e98-87bc-fe4ce5d21836"
    },
    {
        "author": "戎昱",
        "paragraphs": [
            "聞道鑾輿歸魏闕，望雲西拜喜成悲。",
            "寧知隴水煙銷日，再有園林秋薦時。",
            "渭水戰添亡虜血，秦人生覩舊朝儀。",
            "自慚出守辰州畔，不得親隨日月旗。"
        ],
        "title": "辰州聞大駕還宮",
        "id": "834231ba-8f35-4174-b0e2-673a064b18e1"
    },
    {
        "author": "戎昱",
        "paragraphs": [
            "荒徼辰陽遠，窮秋瘴雨深。",
            "主恩堪灑血，邊宦更何心。",
            "海上紅旗滿，生前白髮侵。",
            "竹寒寧改節，隼靜早因禽。",
            "務退門多掩，愁來酒獨斟。",
            "天涯憂國淚，無日不霑襟。"
        ],
        "title": "辰州建中四年多懷",
        "id": "017af722-70e2-4bc6-9a67-d27072e97e52"
    },
    {
        "author": "戎昱",
        "paragraphs": [
            "今日辭門館，情將衆別殊。",
            "感深翻有淚，仁過曲憐愚。",
            "晚鏡傷秋鬢，晴寒切病驅。",
            "煙霞萬里闊，宇宙一身孤。",
            "倚馬才寧有，登龍意豈無。",
            "唯於方寸內，暗貯報恩珠。"
        ],
        "title": "上桂州李大夫",
        "id": "476d3cd8-872c-4402-aaaf-1477d6440a41"
    },
    {
        "author": "戎昱",
        "paragraphs": [
            "霽後江城風景涼，豈堪登眺只堪傷。",
            "遠天螮蝀收殘雨，映水鸕鷀近夕陽。",
            "萬事無成空過日，十年多難不還鄉。",
            "不知何處銷茲恨，轉覺愁隨夜夜長。"
        ],
        "title": "江城秋霽",
        "id": "6b54515e-310e-4f31-967a-d27da2ba3991"
    },
    {
        "author": "戎昱",
        "paragraphs": [
            "旌旗曉過大江西，七校前驅萬隊齊。",
            "千里政聲人共喜，三軍令肅馬前嘶。",
            "恩霑境內風初變，春入城陰柳漸低。",
            "桃李不須令更種，早知門下舊成蹊。"
        ],
        "title": "上李常侍",
        "id": "480d7d0b-277f-4ad9-9829-e32b45bca9a7"
    },
    {
        "author": "戎昱",
        "paragraphs": [
            "山上青松陌上塵，雲泥豈合得相親。",
            "舉世盡嫌良馬瘦，唯君不棄臥龍貧。",
            "千金未必能移性，一諾從來許殺身。",
            "莫道書生無感激，寸心還是報恩人。"
        ],
        "title": "上湖南崔中丞",
        "id": "65117882-7972-4508-8f49-8b19e5cf237e"
    },
    {
        "author": "戎昱",
        "paragraphs": [
            "陰雲萬里晝漫漫，愁坐關心事幾般。",
            "爲報春風休下雪，柳條初放不禁寒。"
        ],
        "title": "早春雪中",
        "id": "7b72c88d-e4c2-497f-9bba-a37bb3c5060f"
    },
    {
        "author": "戎昱",
        "paragraphs": [
            "日長巴峽雨濛濛，又說歸舟路未通。",
            "遊人不及西江水，先得東流到渚宮。"
        ],
        "tags": [
            "长江"
        ],
        "title": "雲安阻雨",
        "id": "540a0494-c972-4ed4-bae4-8e41cf7ed85e"
    },
    {
        "author": "戎昱",
        "paragraphs": [
            "自憐春日客長沙，江上無人轉憶家。",
            "光景却添鄉思苦，簷前數片落梅花。"
        ],
        "title": "湖南春日二首 一",
        "id": "5f467fbb-f8a3-4376-92e9-92b2f15046f6"
    },
    {
        "author": "戎昱",
        "paragraphs": [
            "三湘漂寓若流萍，萬里湘鄉隔洞庭。",
            "羇客春來心欲碎，東風莫遣柳條青。"
        ],
        "tags": [
            "洞庭湖"
        ],
        "title": "湖南春日二首 二",
        "id": "b5015a68-8524-4c67-b695-1789956f5084"
    },
    {
        "author": "戎昱",
        "paragraphs": [
            "武陵何處在，南指楚雲陰。",
            "花蕚連枝近，桃源去路深。",
            "啼鶯徒寂寂，征馬已駸駸。",
            "隄上千年柳，條條挂我心。"
        ],
        "title": "送陸秀才歸覲省",
        "id": "71d8245b-b88e-4f55-ae81-b876221f74a3"
    },
    {
        "author": "戎昱",
        "paragraphs": [
            "秋宵月色勝春宵，萬里天涯靜寂寥。",
            "近來數夜飛霜重，只畏娑婆樹葉凋。"
        ],
        "title": "戲題秋月",
        "id": "8a9a1fdf-ecbd-4a7c-9fdd-e492202dc13e"
    },
    {
        "author": "戎昱",
        "paragraphs": [
            "九月湘江水漫流，沙邊唯覽月華秋。",
            "金風浦上吹黃葉，一夜紛紛滿客舟。"
        ],
        "title": "宿湘江",
        "id": "9853bee5-ded5-4d64-8ff6-aec3092a97e2"
    },
    {
        "author": "戎昱",
        "paragraphs": [
            "數載蹉跎罷搢紳，五湖乘興轉迷津。",
            "如今野客無家第，醉處尋常是主人。"
        ],
        "title": "戲贈張使君",
        "id": "ed106038-327b-4901-afcc-4ce8c1a8786a"
    },
    {
        "author": "戎昱",
        "paragraphs": [
            "葉縣門前江水深，淺於羇客報恩心。",
            "把君詩卷西歸去，一度相思一度吟。"
        ],
        "title": "別公安賈明府",
        "id": "9a2be6da-b046-4437-81df-897ace4204e9"
    },
    {
        "author": "戎昱",
        "paragraphs": [
            "風卷寒雲暮雪晴，江煙洗盡柳條輕。",
            "簷前數片無人埽，又得書窗一夜明。"
        ],
        "tags": [
            "写雪",
            "雪"
        ],
        "title": "霽雪",
        "id": "d01175b7-4cad-4f15-a884-de6089dc08ad"
    },
    {
        "author": "戎昱",
        "paragraphs": [
            "遠別望有歸，葉落望春暉。",
            "所痛泉路人，一去無還期。",
            "荒墳遺漢陰，墳樹啼子規。",
            "存沒抱冤滯，孤魂意何依。",
            "豈無骨肉親，豈無深相知。",
            "曝露不復問，高名亦何爲。",
            "相攜慟君罷，春日空遲遲。"
        ],
        "title": "漢陰弔崔員外墳",
        "id": "4e519eda-bd1c-4705-982e-b96f19b1a67f"
    },
    {
        "author": "戎昱",
        "paragraphs": [
            "自用金錢買槿栽，二年方始得花開。",
            "鮮紅未許佳人見，蝴蝶爭知早到來。"
        ],
        "title": "題槿花",
        "id": "fc46994f-0a85-42da-ad16-d0dad680e9cd"
    },
    {
        "author": "戎昱",
        "paragraphs": [
            "宋玉亭前悲暮秋，陽臺路上雨初收。",
            "應緣此處人多別，松竹蕭蕭也帶愁。"
        ],
        "title": "題宋玉亭",
        "id": "ffe1a437-558e-4509-9bd0-fc81f1fb46b0"
    },
    {
        "author": "戎昱",
        "paragraphs": [
            "畫角初鳴殘照微，營營鞍馬往來稀。",
            "相逢士卒皆垂淚，八座朝天何日歸。"
        ],
        "title": "過東平軍",
        "id": "2e7f084d-492b-4162-9d2d-055ddda51acc"
    },
    {
        "author": "戎昱",
        "paragraphs": [
            "誰人不譴謫，君去獨堪傷。",
            "長子家無弟，慈親老在堂。",
            "驚魂隨驛吏，冒暑向炎方。",
            "未到猨啼處，參差已斷腸。"
        ],
        "title": "送辰州鄭使君",
        "id": "e26934fb-899d-4d12-aeec-81f11c5e903f"
    },
    {
        "author": "戎昱",
        "paragraphs": [
            "江柳斷腸色，黃絲垂未齊。",
            "人看幾重恨，鳥入一枝低。",
            "鄉淚正堪落，與君又解攜。",
            "相思萬里道，春去夕陽西。"
        ],
        "title": "江上柳送人",
        "id": "c76247eb-572b-4fa3-8d38-ab33fe686124"
    },
    {
        "author": "戎昱",
        "paragraphs": [
            "虞帝南遊不復還，翠蛾幽怨水雲間。",
            "昨夜月明湘浦宿，閨中珂珮度空山。"
        ],
        "title": "湘南曲",
        "id": "2f4ea19c-f164-4395-a71a-ba2b615a5cf1"
    },
    {
        "author": "戎昱",
        "paragraphs": [
            "登高上山上，高處更堪愁。",
            "野菊他鄉酒，蘆花滿眼秋。",
            "風煙連楚郡，兄弟客荆州。",
            "早晚朝天去，親隨定遠侯。"
        ],
        "title": "桂州西山登高上陸大夫",
        "id": "9f28614a-3847-43c4-beb1-8bdc44216bdf"
    },
    {
        "author": "戎昱",
        "paragraphs": [
            "平生金石友，淪落向辰州。",
            "已是二年客，那堪終日愁。",
            "尺書渾不寄，兩鬢計應秋。",
            "今夜相思月，情人南海頭。"
        ],
        "title": "寄鄭鍊師",
        "id": "6186f655-bfa7-4d7c-89be-aaf4b2bbe0b2"
    },
    {
        "author": "戎昱",
        "paragraphs": [
            "憶昔千秋節，懽娛萬國同。",
            "今來六親遠，此日一悲風。",
            "年少逢胡亂，時平似夢中。",
            "棃園幾人在，應是涕無窮。"
        ],
        "title": "八月十五日",
        "id": "73df0a46-898a-42c3-8563-b4fc8bac935c"
    },
    {
        "author": "戎昱",
        "paragraphs": [
            "三月江城柳絮飛，五年遊客送人歸。",
            "故將別淚和鄉淚，今日闌干濕汝衣。"
        ],
        "title": "征人歸鄉",
        "id": "49dcf3d5-3f07-42cf-9959-b4d9e34f9ee3"
    },
    {
        "author": "戎昱",
        "paragraphs": [
            "江湖思渺然，不離國門前。",
            "折葦魚沈藻，攀藤鳥出煙。",
            "生衣宜水竹，小酒入詩篇。",
            "莫怪侵星坐，神清不欲眠。"
        ],
        "title": "駱家亭子納涼",
        "id": "e3bad56f-a627-4c02-8da4-e59b0a9260a4"
    },
    {
        "author": "戎昱",
        "paragraphs": [
            "莫話邊庭事，心摧不欲聞。",
            "數年家隴地，舍弟歿胡軍。",
            "每念支離苦，常嗟骨肉分。",
            "急難何日見，遙哭隴西雲。"
        ],
        "title": "逢隴西故人憶關中舍弟",
        "id": "e1a93d44-c118-4632-ab41-cb284c3f42a4"
    },
    {
        "author": "戎昱",
        "paragraphs": [
            "今來秋已暮，還恐未成歸。",
            "夢裏家仍遠，愁中葉又飛。",
            "竹聲風度急，燈影月來微。",
            "得見梁夫子，心源有所依。"
        ],
        "title": "秋夜梁十三廳事",
        "id": "005e9a7b-8f96-422b-831e-15334672bcf4"
    },
    {
        "author": "戎昱",
        "paragraphs": [
            "九月龜城暮，愁人閉草堂。",
            "地卑多雨潤，天暖少秋霜。",
            "縱欲傾新酒，其如憶故鄉。",
            "不知更漏意，惟向客邊長。"
        ],
        "title": "成都暮雨秋",
        "id": "bae1f682-4648-483a-ae39-0f8652fe11b8"
    },
    {
        "author": "戎昱",
        "paragraphs": [
            "渚宮無限客，相見獨相親。",
            "長路皆同病，無言似一身。",
            "歲寒唯愛竹，憔悴不堪春。",
            "細與知音說，攻文恐悞人。"
        ],
        "title": "酬梁二十",
        "id": "4401141b-88e2-4558-b885-7471d048f527"
    },
    {
        "author": "戎昱",
        "paragraphs": [
            "愁裏惜春深，聞幽即共尋。",
            "貴看花柳色，圖放別離心。",
            "客醉花能笑，詩成花伴吟。",
            "爲君調綠綺，先奏鳳歸林。"
        ],
        "title": "花下宴送鄭鍊師",
        "id": "1a1771de-2185-4844-869c-9bb5a86f7291"
    },
    {
        "author": "戎昱",
        "paragraphs": [
            "弟兄書忽到，一夜喜兼愁。",
            "空館復聞雨，貧家怯到秋。",
            "坐中孤燭暗，窗外數螢流。",
            "試以他鄉事，明朝問子游。"
        ],
        "title": "秋館雨後得弟兄書即事呈李明府",
        "id": "fdc7375c-009e-4f34-9744-bcbda1b040f6"
    },
    {
        "author": "戎昱",
        "paragraphs": [
            "長憶江頭執別時，論文未有不相思。",
            "鴈過經秋無尺素，人來終日見新詩。",
            "心思食檗何由展，家似流萍任所之。",
            "悔學秦人南避地，武陵原上又徵師。"
        ],
        "title": "寄梁淑",
        "id": "2c556f12-18ed-483b-a6f3-29e1dfa9dc1e"
    },
    {
        "author": "戎昱",
        "paragraphs": [
            "君向長沙去，長沙僕舊諳。",
            "雖之桂嶺北，終是闕庭南。",
            "山靄生朝雨，江煙作夕嵐。",
            "松醪能醉客，慎勿滯湘潭。"
        ],
        "title": "送張秀才之長沙",
        "id": "617a5253-3705-4d08-a743-8a95d7cab1a8"
    },
    {
        "author": "戎昱",
        "paragraphs": [
            "漢將歸來虜塞空，旌旗初下玉關東。",
            "高蹄戰馬三千匹，落日平原秋草中。"
        ],
        "tags": [
            "战争",
            "边塞"
        ],
        "title": "塞下曲",
        "id": "a83ba434-4d45-4934-90ba-cb9a283c7adf"
    },
    {
        "author": "戎昱",
        "paragraphs": [
            "達士心無滯，他鄉總是家。",
            "問經翻貝葉，論法指蓮花。",
            "欲契真空義，先開智慧芽。"
        ],
        "title": "送僧法和",
        "id": "71d73b9a-ef1c-4ba9-90e8-33337c0d3828"
    },
    {
        "author": "戎昱",
        "paragraphs": [
            "送客身爲客，思家愴別家。",
            "暫收雙眼淚，遙想五陵花。",
            "路遠征車迥，山迴劍閣斜。",
            "長安君到日，春色未應賒。"
        ],
        "title": "送嚴十五郎之長安",
        "id": "a9ecee31-4d9d-4ef2-85c6-d28416d6b482"
    },
    {
        "author": "戎昱",
        "paragraphs": [
            "故人能愛客，秉燭會吾曹。",
            "家爲朋徒罄，心緣翰墨勞。",
            "夜寒銷臘酒，霜冷重綈袍。",
            "醉臥西窗下，時聞鴈響高。"
        ],
        "title": "冬夜宴梁十三廳",
        "id": "34d04d23-e86c-4f86-bebc-7b01bac06227"
    },
    {
        "author": "戎昱",
        "paragraphs": [
            "悲風慘慘雨修修，峴北山低草木愁。",
            "暗發前軍連夜戰，平明旌斾入襄州。"
        ],
        "title": "收襄陽城二首 一",
        "id": "84b06a88-7428-4a32-983c-e38fa9022748"
    },
    {
        "author": "戎昱",
        "paragraphs": [
            "五營飛將擁霜戈，百里僵屍滿濜河。",
            "日暮歸來看劍血，將軍却恨殺人多。"
        ],
        "title": "收襄陽城二首 二",
        "id": "ad423cdb-dc3b-4a76-baa9-e9bbe4c42ad6"
    },
    {
        "author": "戎昱",
        "paragraphs": [
            "龍繞旌竿獸滿旗，飜營乍似雪中移。",
            "中軍一隊三千騎，盡是幷州遊俠兒。"
        ],
        "title": "出軍",
        "id": "85b2bca2-914a-4f10-91ba-30789d8d1d94"
    },
    {
        "author": "戎昱",
        "paragraphs": [
            "弱質人皆棄，唯君手自栽。",
            "藟含霜後竹，香惹臘前梅。",
            "擬託凌雲勢，須憑接引材。",
            "清陰如可惜，黃鳥定飛來。"
        ],
        "title": "和李尹種葛",
        "id": "bf9bf721-cc0b-4b55-85e9-16048840e989"
    },
    {
        "author": "戎昱",
        "paragraphs": [
            "寶鈿香蛾翡翠裙，裝成掩泣欲行雲。",
            "殷勤好取襄王意，莫向陽臺夢使君。"
        ],
        "title": "送零陵妓",
        "id": "cfb4045f-7ced-4d49-8a43-ed45e4360619"
    },
    {
        "author": "戎昱",
        "paragraphs": [
            "雖聽採蓮曲，詎識採蓮心。",
            "漾檝愛花遠，回船愁浪深。",
            "煙生極浦色，日落半江陰。",
            "同侶憐波靜，看妝墮玉簪。"
        ],
        "title": "採蓮曲二首 一",
        "id": "201fce61-24c2-4827-b750-b248c13cda8a"
    },
    {
        "author": "戎昱",
        "paragraphs": [
            "涔陽女兒花滿頭，毿毿同泛木蘭舟。",
            "秋風日暮南湖裏，爭唱菱歌不肯休。"
        ],
        "title": "採蓮曲二首 二",
        "id": "132568c9-a68d-4d29-bfd9-5cf15e080481"
    },
    {
        "author": "戎昱",
        "paragraphs": [
            "胡風略地燒連山，碎葉孤城未下關。",
            "山頭烽子聲聲呌，知是將軍夜獵還。"
        ],
        "title": "塞上曲",
        "id": "391be8e3-b30d-4d09-8543-f3bb5ca518eb"
    },
    {
        "author": "戎昱",
        "paragraphs": [
            "俗塵浮垢閉禪關，百歲身心幾日閑。",
            "安得此生同草木，無營長在四時間。"
        ],
        "title": "寂上人禪房",
        "id": "4df06f66-cbad-4eeb-9ef3-4994697ac17b"
    },
    {
        "author": "戎昱",
        "paragraphs": [
            "畫角三聲動客愁，曉霜如雪覆江樓。",
            "誰道桂林風景暖，到來重著皁貂裘。"
        ],
        "title": "桂州口號",
        "id": "1325f327-c549-4ee8-ad32-5fca704bb474"
    },
    {
        "author": "戎昱",
        "paragraphs": [
            "花是深紅葉麴塵，不將桃李共爭春。",
            "今日驚秋自憐客，折來持贈少年人。"
        ],
        "title": "紅槿花",
        "id": "6a11ee75-1449-47da-9daf-9e950163c0f9"
    },
    {
        "author": "戎昱",
        "paragraphs": [
            "亞相何年鎮百蠻，生涯萬事瘴雲間。",
            "夜郎城外誰人哭，昨日空餘旌節還。"
        ],
        "title": "哭黔中薛大夫",
        "id": "3a1dc503-fff9-4188-90f8-4b337d9411e4"
    },
    {
        "author": "戎昱",
        "paragraphs": [
            "看花淚盡知春盡，魂斷看花秪恨春。",
            "名位未霑身欲老，詩書寧救眼前貧。"
        ],
        "title": "感春",
        "id": "862104e5-cfeb-4843-9e5f-8bdff6294563"
    },
    {
        "author": "戎昱",
        "paragraphs": [
            "楊柳煙含灞岸春，年年攀折爲行人。",
            "好風若借低枝便，莫遣青絲埽路塵。"
        ],
        "title": "途中寄李二",
        "id": "32c65d8d-2871-4c7f-b2fc-fdeaceefa18e"
    },
    {
        "author": "戎昱",
        "paragraphs": [
            "埽石焚香禮碧空，露華偏濕蘂珠宮。",
            "如何說得天壇上，萬里無雲月正中。"
        ],
        "title": "寄許鍊師",
        "id": "d4ab20d5-7509-4597-b183-d6ac7ff5b596"
    },
    {
        "author": "戎昱",
        "paragraphs": [
            "綺陌彤彤花照塵，王門侯邸盡朱輪。",
            "城南舊有山村路，欲向雲霞覓主人。"
        ],
        "title": "下第留辭顧侍郎",
        "id": "8dcc6052-2a05-489d-b1b6-468566abe405"
    },
    {
        "author": "戎昱",
        "paragraphs": [
            "雲公蘭若深山裏，月明松殿微風起。",
            "試問空門清淨心，蓮花不著秋潭水。"
        ],
        "title": "題雲公山房",
        "id": "671df53a-8f7c-4858-a81b-b940a7f23410"
    },
    {
        "author": "戎昱",
        "paragraphs": [
            "手把杏花枝，未曾經離別。",
            "黃昏掩門後，寂寞自心知。"
        ],
        "title": "別離作",
        "id": "c07af91d-f04b-49d9-bef2-7c385486e059"
    },
    {
        "author": "戎昱",
        "paragraphs": [
            "獨掩衡門秋景閑，洛陽才子訪柴關。",
            "莫嫌濁酒君須醉，雖是貧家菊也斑。",
            "同人願得長攜手，久客深思一破顏。",
            "却笑孟嘉吹帽落，登高何必上龍山。"
        ],
        "title": "九日賈明府見訪",
        "id": "3576fb63-e8ea-41bf-9cec-4b8ac791422c"
    },
    {
        "author": "戎昱",
        "paragraphs": [
            "今朝歡稱玉京天，況值關東俗理年。",
            "舞態疑迴紫陽女，歌聲似遏綵雲仙。",
            "盤空雙鶴驚几劍，灑砌三花度管弦。",
            "落日香塵擁歸騎，囗風油幕動高煙。"
        ],
        "title": "開元觀陪杜大夫中元日觀樂",
        "id": "699b5dce-f6cd-4580-b5fe-968eaa185c33"
    },
    {
        "author": "戎昱",
        "paragraphs": [
            "西樓見月似江城，脈脈悠悠倚檻情。",
            "萬里此情同皎潔，一年今日最分明。",
            "初驚桂子從天落，稍誤蘆花帶雪平。",
            "知稱玉人臨水見，可憐光彩有餘清。"
        ],
        "title": "中秋夜登樓望月寄人",
        "id": "ab4e15ff-7244-4bd0-860e-4622b1feca27"
    },
    {
        "author": "戎昱",
        "paragraphs": [
            "暫作宜陽客，深知太守賢。",
            "政移千里俗，人戴兩重天。",
            "舊郭多新室，閑坡盡辟田。",
            "倘令黃霸在，今日恥同年。"
        ],
        "title": "贈宜陽張使君",
        "id": "922697b6-33fb-4084-bb8f-c3eea4b305d4"
    },
    {
        "author": "戎昱",
        "paragraphs": [
            "千種庭前樹，人移樹不移。",
            "看花愁作別，不及未栽時。"
        ],
        "title": "移家別樹",
        "id": "3406eb2f-32d4-432a-95b7-4cdeb6a9aa95"
    },
    {
        "author": "戎昱",
        "paragraphs": [
            "江東萬里外，別後幾悽悽。",
            "峽路花應發，津亭柳正齊。",
            "酒傾遲日暮，川闊遠天低。",
            "心繫征帆上，隨君到剡溪。"
        ],
        "title": "成都送嚴十五之江東",
        "id": "860346c6-24a9-4614-bc42-eef8b29086d1"
    },
    {
        "author": "戎昱",
        "paragraphs": [
            "好住好住王司戶，珍重珍重李參軍。",
            "一東一西如別鶴，一南一北似浮雲。",
            "月照疎林千片影，風吹寒水萬里紋。",
            "別易會難今古事，非是余今獨與君。"
        ],
        "title": "送李參軍",
        "id": "9d6ae74b-ecff-464d-9692-353e6a83a2a7"
    },
    {
        "author": "戎昱",
        "paragraphs": [
            "子陵棲遁處，堪繫野人心。",
            "溪水浸山影，嵐煙向竹陰。",
            "忘機看白日，留客醉瑤琴。",
            "愛此多詩興，歸來步步吟。"
        ],
        "title": "題嚴氏竹亭",
        "id": "bf9b9f11-1a5d-492c-a94f-88b9ed59f3eb"
    },
    {
        "author": "戎昱",
        "paragraphs": [
            "柱史今何適，西行詠陟岡。",
            "也知人惜別，終美鴈成行。",
            "春雨桃花靜，離尊竹葉香。",
            "到時丞相閣，應喜棣華芳。"
        ],
        "title": "送王端公之太原歸覲相公",
        "id": "99ab9743-84dc-4e44-a764-cc8d32fae9ec"
    },
    {
        "author": "戎昱",
        "paragraphs": [
            "寒江近戶漫流聲，竹影臨窗亂月明。",
            "歸夢不知湖水闊，夜來還到洛陽城。"
        ],
        "title": "旅次寄湖南張郎中",
        "id": "10b372cf-583f-4e72-9ed6-81bafa8bcdcf"
    },
    {
        "author": "戎昱",
        "paragraphs": [
            "孤舟大江水，水涉無昏曙。",
            "雨暗迷津時，雲生望鄉處。",
            "漁翁閑自樂，樵客紛多慮。",
            "秋色湖上山，歸心日邊樹。",
            "徒稱竹箭美，未得楓林趣。",
            "向夕垂釣還，吾從落潮去。"
        ],
        "title": "晚次荆江",
        "id": "1689d325-7e76-4865-862b-6fe65ca9432f"
    },
    {
        "author": "戎昱",
        "paragraphs": [
            "暮角發高城，情人坐中起。",
            "臨觴不及醉，分散秋風裏。",
            "雖有明月期，離心若千里。",
            "前歡反惆悵，後會還如此。",
            "焉得夜淹留，一回終宴喜。",
            "羇遊復牽役，館至重湖水。",
            "早晚泛歸舟，吾從數君子。"
        ],
        "title": "同辛衮州巢父虛副端岳相思獻酬之作因紓歸懷兼呈辛魏二院長楊長寧",
        "id": "4889a0b4-4921-4d09-bab3-b69ae5fb1f5b"
    },
    {
        "author": "戎昱",
        "paragraphs": [
            "移樽鋪山曲，祖帳查溪陰。",
            "鋪山即遠道，查溪非故林。",
            "悽然誦新詩，落淚霑素襟。",
            "郡政我何有，別情君獨深。",
            "禪庭古樹秋，宿雨清沈沈。",
            "揮袂故里遠，悲傷去住心。"
        ],
        "title": "撫州處士湖泛舟送北迴兩指此南昌縣查溪蘭若別",
        "id": "47d7fa09-8da8-48f0-9f43-f378e4d25fb5"
    },
    {
        "author": "戎昱",
        "paragraphs": [
            "乘夕棹歸舟，緣源二轉幽。",
            "月明看嶺樹，風靜聽溪流。",
            "嵐氣船間入，霜華衣上浮。",
            "猨聲雖此夜，不是別家愁。"
        ],
        "title": "耒陽谿夜行",
        "id": "c4e15225-a319-475c-8c6d-7956d09d65b2"
    },
    {
        "author": "戎昱",
        "paragraphs": [
            "遠客驚秋早，江天夜露新。",
            "滿庭惟有月，空館更何人。",
            "卜命知身賤，傷寒舞劒頻。",
            "猨啼曾下淚，可是爲憂貧。"
        ],
        "title": "桂城早秋",
        "id": "71d4a4e7-c5da-4339-adfe-c1aa309d2dfa"
    },
    {
        "author": "戎昱",
        "paragraphs": [
            "歲暮天涯客，寒窗欲曉時。",
            "君恩空自感，鄉思夢先知。",
            "重誼人愁別，驚棲鵲戀枝。",
            "不堪樓上角，南向海風吹。"
        ],
        "title": "桂州歲暮",
        "id": "7247095c-ceeb-44e4-91e6-663aa7d504f5"
    },
    {
        "author": "戎昱",
        "paragraphs": [
            "獨向東亭坐，三更待月開。",
            "螢光入竹去，水影過江來。",
            "露滴千家靜，年流一葉催。",
            "龍鐘萬里客，正合故人哀。"
        ],
        "title": "宿桂州江亭呈康端公",
        "id": "cdea9bf2-da77-4657-a7f7-83521485f165"
    },
    {
        "author": "竇叔向",
        "paragraphs": [
            "恩光及小臣，華燭忽驚春。",
            "電影隨中使，星輝拂路人。",
            "幸因榆柳暖，一照草茅貧。"
        ],
        "title": "寒食日恩賜火",
        "id": "10bd94bd-1cf5-4974-ac27-163c98993297"
    },
    {
        "author": "竇叔向",
        "paragraphs": [
            "仙宮長命縷，端午降殊私。",
            "事盛蛟龍見，恩深犬馬知。",
            "餘生儻可續，終冀荅明時。"
        ],
        "title": "端午日恩賜百索",
        "id": "fd50ba7e-1dad-4f2d-bf20-1f00909f5fc2"
    },
    {
        "author": "竇叔向",
        "paragraphs": [
            "二陵恭婦道，六寢盛皇情。",
            "禮遜生前貴，恩追歿後榮。",
            "幼王親捧土，愛女復連塋。",
            "東望長如在，誰云向玉京。"
        ],
        "title": "貞懿皇后挽歌三首 一",
        "id": "a11d8717-13a3-4319-80ca-054d1513be94"
    },
    {
        "author": "竇叔向",
        "paragraphs": [
            "後庭攀畫柳，上陌咽清笳。",
            "命婦羞蘋葉，都人插柰花。",
            "壽宮星月異，仙路往來賒。",
            "縱有迎仙術，終悲隔絳紗。"
        ],
        "title": "貞懿皇后挽歌三首 二",
        "id": "d4f2beb1-d33f-46b4-9111-aa88723b67a5"
    },
    {
        "author": "竇叔向",
        "paragraphs": [
            "斷續長門下，清泠逆旅秋。",
            "征夫應待信，寒女不勝愁。",
            "帶月飛城上，因風散陌頭。",
            "離居偏入聽，況復送歸舟。"
        ],
        "title": "秋砧送邑大夫",
        "id": "5086dcd0-ed5b-47cb-bd82-37664fe4364a"
    },
    {
        "author": "竇叔向",
        "paragraphs": [
            "曉發漁門戍，晴看擔石湖。",
            "日銜高浪出，天入四空無。",
            "尺寸分洲島，纖毫指舳艫。",
            "渺然從此去，誰念客帆孤。"
        ],
        "title": "過擔石湖",
        "id": "2fc613af-cb28-4122-9aec-0f6d24954068"
    },
    {
        "author": "竇叔向",
        "paragraphs": [
            "紫殿俯千官，春松應合歡。",
            "御爐香焰暖，馳道玉聲寒。",
            "乳燕翻珠綴，祥烏集露盤。",
            "宮花一萬樹，不敢舉頭看。"
        ],
        "title": "春日早朝應制",
        "id": "d03aa3f4-0260-49c5-8017-e0feffc5e20c"
    },
    {
        "author": "竇叔向",
        "paragraphs": [
            "少年輕會復輕離，老大開心總是悲。",
            "強說前程聊自慰，未知攜手定何時。",
            "公才屈指登黃閣，匪服胡顏上赤墀。",
            "想到長安誦佳句，滿朝誰不念瓊枝。"
        ],
        "title": "酬李袁州嘉祐",
        "id": "e5c55c44-7084-4543-8c1a-98659aec9bfb"
    },
    {
        "author": "竇叔向",
        "paragraphs": [
            "夜合花開香滿庭，夜深微雨醉初醒。",
            "遠書珍重何曾達，舊事淒涼不可聽。",
            "去日兒童皆長大，昔年親友半凋零。",
            "明朝又是孤舟別，愁見河橋酒幔青。"
        ],
        "tags": [
            "离别",
            "话旧",
            "夏天"
        ],
        "title": "夏夜宿表兄話舊",
        "id": "1139c653-caae-4f86-819c-6c990fe83220"
    },
    {
        "author": "竇叔向",
        "paragraphs": [
            "禁兵環素帟，宮女哭寒雲。"
        ],
        "title": "句",
        "id": "366efe25-4e62-4181-89cb-52c3f01b7f3f"
    },
    {
        "author": "竇常",
        "paragraphs": [
            "楚臘還無雪，江春又足風。",
            "馬羸三逕外，人病四愁中。",
            "西塞波濤闊，南朝寺舍空。",
            "猶銜步兵酒，宿醉在除東。"
        ],
        "title": "晚次方山精舍却寄張薦員外",
        "id": "3a9067ef-c595-412b-8ca7-fff6fb8fdab5"
    },
    {
        "author": "竇常",
        "paragraphs": [
            "歲積登朝戀，秋加陋巷貧。",
            "宿酲因夜歇，佳句得愁新。",
            "盡日憑幽几，何時上軟輪。",
            "漢廷風憲在，應念匪躬人。"
        ],
        "title": "和裴端公樞蕪城秋夕簡遠近親知",
        "id": "63aaf778-c5bd-4d98-a3ec-e223a241d3aa"
    },
    {
        "author": "竇常",
        "paragraphs": [
            "力取誠多難，天亡路亦窮。",
            "有心裁帳下，無面到江東。",
            "命厄留騅處，年銷逐鹿中。",
            "漢家神器在，須廢拔山功。"
        ],
        "title": "項亭懷古",
        "id": "49721ff7-6b92-493b-8b57-561c21769727"
    },
    {
        "author": "竇常",
        "paragraphs": [
            "野棠花覆地，山館夜來陰。",
            "馬蹟穿雲去，雞聲出澗深。",
            "清風時偃草，久旱或爲霖。",
            "試與惸嫠話，猶堅借寇心。"
        ],
        "title": "奉使西還早發小磵館寄盧滁州邁",
        "id": "f472cf3f-b9c2-4bcb-a4e6-dca80c11bc07"
    },
    {
        "author": "竇常",
        "paragraphs": [
            "出門山未曙，風葉暗蕭蕭。",
            "月影臨荒柵，泉聲近廢橋。",
            "歲經秋後役，程在洛中遙。",
            "寄謝金門侶，弓旌悞見招。"
        ],
        "title": "早發金鉤店寄奚十唐大二茂才",
        "id": "ff4a8830-564d-4800-849e-102044930605"
    },
    {
        "author": "竇常",
        "paragraphs": [
            "浪跡終年客，驚心此地春。",
            "風前獨去馬，澤畔耦耕人。",
            "老大交情重，悲涼外物親。",
            "子雲今在宅，應見柳條新。"
        ],
        "title": "途中立春寄楊郇伯",
        "id": "6c71ef5d-2b99-4ece-b3db-deefc25bc346"
    },
    {
        "author": "竇常",
        "paragraphs": [
            "卓絕明時第，孤貞貴後貧。",
            "郄詵爲胄子，季札是鄉人。",
            "筆下調金石，花開領搢紳。",
            "那堪歸葬日，哭渡柳楊津。"
        ],
        "title": "故秘監丹陽郡公延陵包公挽歌詞",
        "id": "f34943e5-a9e5-4768-8a72-95e6d0b78570"
    },
    {
        "author": "竇常",
        "paragraphs": [
            "玉立分堯緒，笄年下相門。",
            "早加于氏對，偏占館陶恩。",
            "淚有潛成血，香無却返魂。",
            "共知何駙馬，垂白抱天孫。"
        ],
        "title": "涼國惠康公主挽歌",
        "id": "3da28c9b-ec8c-469c-ab74-f58aff76b190"
    },
    {
        "author": "竇常",
        "paragraphs": [
            "萬事竟蹉跎，重泉恨若何。",
            "官臨環衛小，身逐轉蓬多。",
            "麗藻嘗專席，閑情欲爛柯。",
            "春風宛陵路，丹旐在滄波。"
        ],
        "title": "哭張倉曹南史",
        "id": "b4698945-f527-4344-a4b5-af050a413e43"
    },
    {
        "author": "竇常",
        "paragraphs": [
            "水國芒種後，梅天風雨涼。",
            "露蠶開晚簇，江燕繞危檣。",
            "山趾北來固，潮頭西去長。",
            "年年此登眺，人事幾銷亡。"
        ],
        "title": "北固晚眺",
        "id": "0a5c1cb9-bc53-4eba-97ff-9d7d80910201"
    },
    {
        "author": "竇常",
        "paragraphs": [
            "君非三諫寤，禮許一身逃。",
            "自樹終天戚，何裨事主勞。",
            "衆魚應餌骨，多士盡餔糟。",
            "有客椒漿奠，文衰不繼騷。"
        ],
        "title": "謁三閭廟",
        "id": "d9caeae0-06ef-4554-9365-9ac1994d91ac"
    },
    {
        "author": "竇常",
        "paragraphs": [
            "雲屋何年客，青山白日長。",
            "種花春掃雪，看籙夜焚香。",
            "上象壺中闊，平生醉裏忙。",
            "幸承仙籍後，乞取大還方。"
        ],
        "title": "茅山贈梁尊師",
        "id": "57eb4739-d295-4ac7-961e-f7d28f325383"
    },
    {
        "author": "竇常",
        "paragraphs": [
            "永安宮外有祠堂，魚水恩深祚不長。",
            "角立一方初退舍，擬稱三漢更圖王。",
            "人同過隟無留影，石在窮沙尚啓行。",
            "歸蜀降吳竟何事，爲陵爲谷共蒼蒼。"
        ],
        "title": "謁諸葛武侯廟",
        "id": "44c71391-f43b-47cc-836b-038d2d078d30"
    },
    {
        "author": "竇常",
        "paragraphs": [
            "君爲宮保及清時，冠蓋初閑拜武遲。",
            "五色詔中宣九德，百僚班外置三師。",
            "山泉遂性休稱疾，子弟能官各受詞。",
            "不學鑄金思范蠡，乞言猶許上丹墀。"
        ],
        "title": "奉賀太保岐公承恩致政",
        "id": "3ba2af05-1e7d-49cd-98f2-44371a857c6f"
    },
    {
        "author": "竇常",
        "paragraphs": [
            "杏花榆莢曉風前，雲際離離上峽船。",
            "江轉數程淹驛騎，楚曾三戶少人煙。",
            "看春又過清明節，算老重經癸巳年。",
            "幸得柱山當郡舍，在朝長詠卜居篇。"
        ],
        "title": "之任武陵寒食日途次松滋渡先寄劉員外禹錫",
        "id": "51c06f33-6a09-4f9d-94e1-86d39fd6078a"
    },
    {
        "author": "竇常",
        "paragraphs": [
            "漢代文明今盛明，猶將賈傅暫專城。",
            "何妨密旨先符竹，莫是除書誤姓名。",
            "蝸舍喜時春夢去，隼旟行處瘴江清。",
            "新年只可三十二，却笑潘郎白髮生。"
        ],
        "title": "奉寄辰州房使君郎中",
        "id": "aa155708-e969-4a7f-9a96-800ecc8818b8"
    },
    {
        "author": "竇常",
        "paragraphs": [
            "閑齋夜擊唾壺歌，試望夷門奈遠何。",
            "每聽寒笳離夢斷，時窺清鑑旅愁多。",
            "初驚宵漏丁丁促，已覺春風習習和。",
            "海內故人君最老，花開鞭馬更相過。"
        ],
        "title": "立春後言懷招汴州李匡衛推",
        "id": "ab240283-ee08-4d82-87d1-6ff1eba30096"
    },
    {
        "author": "竇常",
        "paragraphs": [
            "帝命海東使，人行天一涯。",
            "辨方知木德，開國有金家。",
            "冊拜申恩重，留歡作限賒。",
            "順風鯨浪熱，初日錦帆斜。",
            "夜色潛然火，秋期獨往槎。",
            "慰安皆喻旨，忠信自無瑕。",
            "髮美童年髻，簪香子月花。",
            "便隨琛賮入，正朔在中華。"
        ],
        "title": "奉送職方崔員外攝中丞新羅冊使",
        "id": "e764033f-a731-4cbd-a909-9e1131a02101"
    },
    {
        "author": "竇常",
        "paragraphs": [
            "幼爲逃難者，纔省用兵初。",
            "去國三苗外，全生四紀餘。",
            "老頭親帝里，歸處失吾廬。",
            "逝水猶嗚咽，祥雲自卷舒。",
            "正郎曾首拜，亞尹未平除。",
            "幾變陶家柳，空傳魏闕書。",
            "思凌天際鶴，言甚轍中魚。",
            "玉立知求己，金聲乍起予。",
            "在朝魚水分，多病雪霜居。",
            "忽報陽春曲，縱橫恨不如。"
        ],
        "title": "酬舍弟牟秋日洛陽官舍寄懷十韻",
        "id": "c37dc05d-581f-4234-84e2-06e42f2c733e"
    },
    {
        "author": "竇常",
        "paragraphs": [
            "仙禁祥雲合，高梧彩鳳遊。",
            "沈冥求自試，通鑒果蒙收。",
            "文墨悲無位，詩書誤白頭。",
            "陳王抗表日，毛遂請行秋。",
            "雙劍曾埋獄，司空問斗牛。",
            "希垂拂拭惠，感激願相投。"
        ],
        "title": "求自試",
        "id": "19f067ad-0289-4474-a94a-fe5117350987"
    },
    {
        "author": "竇常",
        "paragraphs": [
            "上苑曉沈沈，花枝亂綴陰。",
            "色浮雙闕近，春入九門深。",
            "向暖風初扇，餘寒雪尚侵。",
            "豔回秦女目，愁處越人心。",
            "繞繞時縈蝶，關關乍引禽。",
            "寧知幽谷羽，一舉欲依林。"
        ],
        "title": "花發上林",
        "id": "46637ec9-5056-4420-a803-049de567ef82"
    },
    {
        "author": "竇常",
        "paragraphs": [
            "謝庭風韻婕妤才，天縱斯文去不迴。",
            "一宅柳花今似雪，鄉人擬築望仙臺。"
        ],
        "title": "過宋氏五女舊居",
        "id": "354902b4-ab27-4454-80a8-8b3d63251052"
    },
    {
        "author": "竇常",
        "paragraphs": [
            "百戰初休十萬師，國人西望翠華時。",
            "家家盡唱升平曲，帝幸梨園親製詞。"
        ],
        "title": "還京樂歌詞",
        "id": "3c13db18-b38e-482f-873e-62fffe754cc0"
    },
    {
        "author": "竇常",
        "paragraphs": [
            "奪嫡心萌事可憂，四賢西笑暫安劉。",
            "後王不敢論珪組，土偶人前枳樹秋。"
        ],
        "title": "商山祠堂即事",
        "id": "a7351d6b-330a-491a-9180-0251161bead4"
    },
    {
        "author": "竇常",
        "paragraphs": [
            "露盤花水望三星，髣髴虛無爲降靈。",
            "斜漢沒時人不寐，幾條蛛網下風庭。"
        ],
        "title": "七夕",
        "id": "eedd4a88-d1e9-4ec3-a8c3-0f98179658af"
    },
    {
        "author": "竇常",
        "paragraphs": [
            "楚塞餘春聽漸稀，斷猿今夕讓霑衣。",
            "雲埋老樹空山裏，髣髴千聲一度飛。"
        ],
        "title": "杏山館聽子規",
        "id": "a2a273d6-375f-4d6e-a432-6d6e0a3fb10a"
    },
    {
        "author": "竇牟",
        "paragraphs": [
            "千門萬戶迷，佇立月華西。",
            "畫戟晨光動，春松宿露低。",
            "主文親玉扆，通籍入金閨。",
            "肯念從戎去，風沙事鼓鞞。"
        ],
        "title": "史館候別蔣拾遺不遇",
        "id": "bbd81112-19ef-4466-ae6d-ac8b8c6c30c5"
    },
    {
        "author": "竇牟",
        "paragraphs": [
            "上陌行初盡，嚴城立未開。",
            "人疑早朝去，客是遠方來。",
            "伏奏徒將命，周行自引才。",
            "可憐霄漢曙，鴛鷺正徘徊。"
        ],
        "title": "早赴臨臺立馬待漏口號寄弟羣",
        "id": "9429ffda-4ab2-440b-9d6f-842868680d89"
    },
    {
        "author": "竇牟",
        "paragraphs": [
            "忽忝諸卿位，仍陪長者車。",
            "禮容皆若舊，名籍自憑虛。",
            "上路花偏早，空山雲甚餘。",
            "却愁新詠發，酬和不相如。"
        ],
        "title": "緱氏拜陵迴道中呈李舍人少尹",
        "id": "b0b6e14a-5090-48fc-a8a3-82520d88083b"
    },
    {
        "author": "竇牟",
        "paragraphs": [
            "仙客誠難訪，吾人豈易同。",
            "獨遊應駐景，相顧且吟風。",
            "藥畹瓊枝秀，齋軒粉壁空。",
            "不題三五字，何以達壺公。"
        ],
        "title": "陪韓院長韋河南同尋劉師不遇",
        "id": "2419551b-8f63-4aec-b422-38c9a9f948a2"
    },
    {
        "author": "竇牟",
        "paragraphs": [
            "遠愛東光縣，平臨若木津。",
            "一城見先日，百里早驚春。",
            "德禮邀才重，恩輝拜命新。",
            "幾時裁尺素，滄海有枯鱗。"
        ],
        "title": "送東光呂少府之官連帥奏授",
        "id": "aa856f78-10a9-466e-92d9-12f439b59ed8"
    },
    {
        "author": "竇牟",
        "paragraphs": [
            "特建青油幕，量分紫禁師。",
            "自然知召子，不用問從誰。",
            "文武輕車少，腥膻左袵衰。",
            "北風如有寄，畫取受降時。"
        ],
        "title": "送劉公達判官赴天德軍幕",
        "id": "13d84785-9ec0-41b1-baa8-f93cb3ceb566"
    },
    {
        "author": "竇牟",
        "paragraphs": [
            "台鼎嘗虛位，夔龍莫致堯。",
            "德音冥秘府，風韻散清朝。",
            "天上文星落，林端玉樹凋。",
            "有吳君子墓，返葬故山遙。"
        ],
        "title": "故秘監丹陽郡公延陵包公挽歌",
        "id": "8e4065e8-4d17-4529-a2c8-21c76c592064"
    },
    {
        "author": "竇牟",
        "paragraphs": [
            "日愛南山好，時逢夏景殘。",
            "白雲兼似雪，清晝乍生寒。",
            "九陌峰如墜，千門翠可團。",
            "欲知形勝盡，都在紫宸看。"
        ],
        "title": "望終南",
        "id": "b1f2b87d-3dc2-43de-bd75-ef631d40ed64"
    },
    {
        "author": "竇牟",
        "paragraphs": [
            "燕燕辭巢蟬蛻枝，窮居積雨壞藩籬。",
            "夜長簷霤寒無寢，日晏廚煙溼未炊。",
            "悟主一言那可學，從軍五首竟徒爲。",
            "故人驄馬朝天使，洛下秋聲恐要知。"
        ],
        "title": "秋夕閑居對雨贈別盧七侍御坦",
        "id": "c95f5bef-8c3c-404d-a4f3-e988c44c3a10"
    },
    {
        "author": "竇牟",
        "paragraphs": [
            "春雨如煙又若絲，曉來昏處晚晴時。",
            "仙人掌上芙蓉沼，柱史關西松柏祠。",
            "幾許歲華銷道路，無窮王事繫戎師。",
            "迴瞻二妙非吾侶，日對三峰自有期。"
        ],
        "title": "晚過敷水驛却寄華州使院張鄭二侍御",
        "id": "2d16a02c-0acb-4699-9d56-1e421e73a01a"
    },
    {
        "author": "竇牟",
        "paragraphs": [
            "雪月相輝雲四開，終風助凍不揚埃。",
            "萬重瓊樹宮中接，一直銀河天上來。",
            "荆楚歲時知染翰，湘吳醇酎憶銜桮。",
            "強題縑素無顏色，鴻雁南飛早晚迴。"
        ],
        "title": "洛下閑居夜晴觀雪寄四遠諸兄弟",
        "id": "b33fbf53-eaa8-4223-9712-933d8e4ce990"
    },
    {
        "author": "竇牟",
        "paragraphs": [
            "萬乘西都去，千門正位虛。",
            "鑿龍橫碧落，提象出華胥。",
            "望幸宮嬪老，迎春海燕初。",
            "保釐纔半仗，容衛盡空廬。",
            "要自詞難擬，繇來畫不如。",
            "散郎無所屬，聊事穆清居。"
        ],
        "title": "天津曉望因寄呈分司一二省郎",
        "id": "8005e823-4697-4083-b629-431465a59833"
    },
    {
        "author": "竇牟",
        "paragraphs": [
            "紫陌紛如畫，彤庭鬱未晨。",
            "列星沈騎火，殘月暗車塵。",
            "隱軫排霄翰，差池跨海鱗。",
            "玉聲繁似樂，香澤散成春。",
            "歎息驅羸馬，分明識故人。",
            "一生三不遇，今作老郎身。"
        ],
        "title": "早入朝書事",
        "id": "a7e6dc31-55cd-4633-bb6c-79a2ea520000"
    },
    {
        "author": "竇牟",
        "paragraphs": [
            "有事郊壇畢，無私日月臨。",
            "歲華春更早，天瑞雪猶深。",
            "玉輦迴時令，金門降德音。",
            "翰飛鴛別侶，藂植桂爲林。",
            "粉澤資鴻筆，薰和本素琴。",
            "禮成戎器下，恩徹鬼方沈。",
            "麟爵來稱紀，官師退絕箴。",
            "道風黃閣靜，祥景紫垣陰。",
            "壽酒朝時獻，農書夜直尋。",
            "國香煴翠幄，庭燎赩紅衾。",
            "漢魏文章盛，堯湯雨露霃。",
            "密辭投水石，精義出沙金。",
            "宸扆親唯敬，鈞衡近匪侵。",
            "疾驅千里駿，清唳九霄禽。",
            "慶賜迎新服，齋莊棄舊簪。",
            "忽思班女怨，遙聽越人吟。",
            "末路甘貧病，流年苦滯淫。",
            "夢中青瑣闥，歸處碧山岑。",
            "竊抃聞韶濩，觀光想韎任。",
            "大哉環海晏，不笇子牟心。"
        ],
        "title": "元日喜聞大禮寄上翰林四學士中書六舍人二十韻",
        "id": "8522b687-c845-4d15-9e44-b60c3df77707"
    },
    {
        "author": "竇牟",
        "paragraphs": [
            "獨占龍岡部，深持虎節居。",
            "盡心敷吏術，含笑掩兵書。",
            "禮飾華纓重，才牽雅製餘。",
            "茂陰延驛路，溫液逗官渠。",
            "南畝行春罷，西樓待客初。",
            "甕頭開綠蟻，砧下落紅魚。",
            "牧伯風流足，輶軒若澀虛。",
            "今宵鈴閣內，醉舞復何如。"
        ],
        "title": "奉使至邢州贈李八使君",
        "id": "ad8771af-afaa-4d4e-b342-2c0f00c952c8"
    },
    {
        "author": "竇牟",
        "paragraphs": [
            "洛陽歸老日，此縣忽爲君。",
            "白髮兄仍見，丹誠帝豈聞。",
            "九衢橫逝水，二室散浮雲。",
            "屈指豪家盡，傷心要地分。",
            "禁中周幾鼎，源上漢諸墳。",
            "貔虎今無半，狐狸宿有羣。",
            "威聲慙北部，仁化樂南薰。",
            "野檗飢來食，天香靜處焚。",
            "壯年唯喜酒，幼學便訶文。",
            "及爾空衰暮，離憂詎可聞。"
        ],
        "title": "秋日洛陽官舍寄上水部家兄",
        "id": "3b09acbc-a3e5-46bf-ac39-37223c0650e8"
    },
    {
        "author": "竇牟",
        "paragraphs": [
            "禁瑣天漿嫩，虞行夜月寒。",
            "一瓢那可醉，應遣試嘗看。"
        ],
        "title": "李舍人少尹惠家醖一小榼立書絕句",
        "id": "f9446507-663b-42d0-bc29-58689991d1a1"
    },
    {
        "author": "竇牟",
        "paragraphs": [
            "之荆且願依劉表，折桂終慙見郄詵。",
            "舍弟未應絲作鬢，園公不用印隨身。"
        ],
        "title": "酬舍弟庠罷舉從州辟書",
        "id": "f44beac8-7a2b-46cc-80ba-d0d41254289a"
    },
    {
        "author": "竇牟",
        "paragraphs": [
            "翠羽雕蟲日日新，翰林工部欲何神。",
            "自悲由瑟無彈處，今作關西門下人。"
        ],
        "title": "奉酬楊侍郎十兄見贈之作",
        "id": "bddc3023-f1f9-4dd4-9989-3659395f52a9"
    },
    {
        "author": "竇牟",
        "paragraphs": [
            "衛郊多壘少人家，南渡天寒日又斜。",
            "君子素風悲已矣，杏園無復一枝花。"
        ],
        "title": "杏園渡",
        "id": "578f1206-f3b3-42b3-954a-5c3ce3e0a2c0"
    },
    {
        "author": "竇牟",
        "paragraphs": [
            "曾絕朱纓吐錦茵，欲披荒草訪遺塵。",
            "秋風忽灑西園淚，滿目山陽笛裏人。"
        ],
        "title": "奉誠園聞笛",
        "id": "f82dfe93-6197-41e4-a77e-a28f715fb498"
    },
    {
        "author": "竇羣",
        "paragraphs": [
            "寒光凝雪彩，限直居粉闈。",
            "怳疑白雲上，乍覺金印非。",
            "樹色靄虛空，琴聲諧素徽。",
            "明晨阻通籍，獨臥挂朝衣。"
        ],
        "title": "雪中遇直",
        "id": "20e24776-a971-4189-a7f0-58ddb785c778"
    },
    {
        "author": "竇羣",
        "paragraphs": [
            "東山多喬木，月午始蒼蒼。",
            "雖殊碧海狀，愛此青苔光。",
            "高下滅華燭，參差啓洞房。",
            "佳人夢餘思，寶瑟愁應商。",
            "皎潔殊未已，沈吟限一方。",
            "宦情哂雞口，世路倦羊腸。",
            "彼美金石分，眷言蘭桂芳。",
            "清暉詎同夕，耿耿但相望。"
        ],
        "title": "東山月下懷友人",
        "id": "ee2992a9-fe55-4dfc-bde4-4c2493a0fc25"
    },
    {
        "author": "竇羣",
        "paragraphs": [
            "夙心曠何許，日暮依林薄。",
            "流水不待人，孤雲時映鶴。",
            "濛濛千萬花，曷爲神仙藥。",
            "不遇爛柯叟，報非舊城郭。"
        ],
        "title": "時興",
        "id": "2ea240e7-663a-46c5-894c-e4f529973650"
    },
    {
        "author": "竇羣",
        "paragraphs": [
            "丈夫得寶劍，束髮曾書紳。",
            "嗟吁一朝遇，願言千載鄰。",
            "心許留家樹，辭直斷佞臣。",
            "焉能爲繞指，拂拭試時人。"
        ],
        "title": "題劍",
        "id": "a7bee2ca-10c5-498b-b577-83265df106c2"
    },
    {
        "author": "竇羣",
        "paragraphs": [
            "萬事非京國，千山擁麗譙。",
            "佩刀看日曬，賜馬傍江調。",
            "言語多重譯，壺觴每獨謠。",
            "沿流如著翅，不敢問歸橈。"
        ],
        "title": "黔中書事",
        "id": "270bbb78-6460-4d68-82eb-007dd6208f36"
    },
    {
        "author": "竇羣",
        "paragraphs": [
            "雨霜地如雪，松桂青參差。",
            "鶴警晨光上，步出南軒時。",
            "所遇各有適，我懷亦自怡。",
            "願言緘素封，昨夜夢瓊枝。"
        ],
        "title": "冬日曉思寄楊二十七鍊師",
        "id": "3aea5068-c4f2-42ef-9632-69d4ad6c4ad0"
    },
    {
        "author": "竇羣",
        "paragraphs": [
            "重軒深似谷，列柏鎮含烟。",
            "境絕蒼蠅到，風生白雪前。",
            "彈冠驚迹近，專席感恩偏。",
            "霄漢朝來下，油幢路幾千。"
        ],
        "title": "貞元末東院嘗接事今西川武相公于茲三周謬領中憲徘徊廳宇多獲文篇夏日即事因寄四韻",
        "id": "12d952ff-d24d-4920-86ac-54e2f1404375"
    },
    {
        "author": "竇羣",
        "paragraphs": [
            "何事到容州，臨池照白頭。",
            "興隨年已往，愁與水長流。",
            "僶俯思逋客，辛勤悔飯牛。",
            "詩人亦何意，樹草欲忘憂。"
        ],
        "title": "北地",
        "id": "86f4c1c5-eeb2-4918-b703-19e76a1b4453"
    },
    {
        "author": "竇羣",
        "paragraphs": [
            "夕霽涼飆至，翛然心賞諧。",
            "清光松上月，虛白郡中齋。",
            "置酒平生在，開衿願見乖。",
            "殷勤寄雙鯉，夢想入君懷。"
        ],
        "title": "雨後月下寄懷羊二十七資州",
        "id": "299e5b62-1036-4f99-83b5-c0759f2fadfa"
    },
    {
        "author": "竇羣",
        "paragraphs": [
            "碧樹分曉色，宿雨弄清光。",
            "猶聞子規啼，獨念一聲長。",
            "眷眷軫芳思，依依寄遠方。",
            "情同如蘭臭，惠比返魂香。",
            "新什驚變雅，古瑟代沈湘。",
            "殷勤見知己，掩抑繞中腸。",
            "隙駟不我待，路人易相忘。",
            "孤老空許國，幽報期蒼蒼。"
        ],
        "title": "奉酬西川武相公晨興贈友見示之作",
        "id": "27acd4eb-d234-4bda-8d30-78c86004f0b6"
    },
    {
        "author": "竇羣",
        "paragraphs": [
            "深庭芳草濃，曉井山泉溢。",
            "林馥亂沈煙，石潤侵經室。",
            "幽巖鳥飛靜，晴嶺雲歸密。",
            "壁蘚凝蒼華，竹陰滿晴日。",
            "生期半宵夢，憂緒仍非一。",
            "若無高世心，安能此終畢。"
        ],
        "title": "晨游昌師院",
        "id": "a50c0aa1-9b96-4b81-a58d-5cb371a84d3c"
    },
    {
        "author": "竇羣",
        "paragraphs": [
            "共訪青山寺，曾隱南朝人。",
            "問古松桂老，開襟言笑新。",
            "步移月亦出，水映石磷磷。",
            "予洗腸中酒，君濯纓上塵。",
            "皓彩入幽抱，清氣逼蒼旻。",
            "信此澹忘歸，淹留冰玉鄰。"
        ],
        "title": "同王晦伯朱遐景宿慧山寺",
        "id": "af7a392e-edb9-45cf-b88b-8766ca8d1f73"
    },
    {
        "author": "竇羣",
        "paragraphs": [
            "匣中三尺劍，天上少微星。",
            "勿謂相去遠，壯心曾不停。"
        ],
        "title": "草堂夜坐",
        "id": "d612e9ac-acf9-40b8-a512-5aba64e89f16"
    },
    {
        "author": "竇羣",
        "paragraphs": [
            "古有弓旌禮，今徴草澤臣。",
            "方同白衣見，不是棄繻人。"
        ],
        "title": "經潼關贈宇文十",
        "id": "81f44085-e123-4f12-b74a-612d79a6439a"
    },
    {
        "author": "竇羣",
        "paragraphs": [
            "華亭不相識，衛國復誰知。",
            "悵望沖天羽，甘心任畫師。"
        ],
        "title": "觀畫鶴",
        "id": "57dd24d0-ec1c-4ebf-acaf-b6a269a1cfaf"
    },
    {
        "author": "竇羣",
        "paragraphs": [
            "白髮侵侵生有涯，青襟曾愛紫河車。",
            "自憐悟主難歸去，馬上看山恐到家。"
        ],
        "title": "晚自臺中歸永寧里南望山色悵然有懷呈上右司十一兄",
        "id": "45ece60a-ead8-4699-a3fc-827e0090c01a"
    },
    {
        "author": "竇羣",
        "paragraphs": [
            "青史編名在篋中，故林遺廟揖仁風。",
            "還將文字如顏色，暫下蒲車爲魯公。"
        ],
        "title": "中牟縣經魯公廟",
        "id": "eaff274b-27a4-423b-81c4-cf978e8238e9"
    },
    {
        "author": "竇羣",
        "paragraphs": [
            "一旦悲歡見孟光，十年辛苦伴滄浪。",
            "不知筆硯緣封事，猶問傭書日幾行。"
        ],
        "title": "初入諫司喜家室至",
        "id": "ca632d53-d4c4-41c3-a8e7-82f9c48cfd29"
    },
    {
        "author": "竇羣",
        "paragraphs": [
            "昨日偷閑看花了，今朝多雨奈人何。",
            "人間盡似逢花雨，莫愛芳菲濕綺羅。"
        ],
        "title": "春雨",
        "id": "ba98bbbe-d045-47a4-a5f5-71e6774a7f10"
    },
    {
        "author": "竇羣",
        "paragraphs": [
            "南渡登州即水仙，西垣有客思悠然。",
            "因君相問爲官意，不賣毗陵負郭田。"
        ],
        "title": "送內弟袁德師",
        "id": "6823906c-1d26-47d6-9c5b-7b32f9c222f6"
    },
    {
        "author": "竇羣",
        "paragraphs": [
            "萬年枝下昔同趨，三事行中半已無。",
            "路自長沙忽相見，共驚雙鬢別來殊。"
        ],
        "title": "贈劉大兄院長",
        "id": "8ec2fe12-1ce8-4362-a646-3ad851f606b8"
    },
    {
        "author": "竇羣",
        "paragraphs": [
            "武陵緣源不可到，河陽帶縣詎堪誇。",
            "枝枝如雪南關外，一日休閑盡屬花。"
        ],
        "title": "假日尋花",
        "id": "36303fd2-798f-45a4-998b-8da64a9b592d"
    },
    {
        "author": "竇羣",
        "paragraphs": [
            "風雨荆州二月天，問人初雇峽中船。",
            "西南一望雲和水，猶道黔南有四千。"
        ],
        "title": "自京將赴黔南",
        "id": "1a2d5516-1205-4cd7-ad75-85146f5f0e3d"
    },
    {
        "author": "竇庠",
        "paragraphs": [
            "青瑣晝無塵，碧梧陰似水。",
            "高張朱弦琴，靜舉白玉指。",
            "洞簫又奏繁，寒磬一聲起。",
            "鶴警風露中，泉飛雪雲裏。",
            "泠泠分雅鄭，析析諧宮徵。",
            "座客無俗心，巢禽亦傾耳。",
            "衛國知有人，齊竽偶相齒。",
            "有時趨絳紗，盡日隨朱履。",
            "那令雜繁手，出假求焦尾。",
            "幾載遺正音，今朝自君始。"
        ],
        "title": "留守府酬皇甫曙侍御彈琴之什",
        "id": "a9b8aff6-0170-45b7-8962-49cd4e6d46f3"
    },
    {
        "author": "竇庠",
        "paragraphs": [
            "西江中𤃩波四截，湧出一峰青堞㙞。",
            "外如削成中缺裂，陽氣發生陰氣結。",
            "是時炎天五六月，上有火雲下冰雪。",
            "夜色晨光相蕩沃，積翠流霞滿坑谷。",
            "龍泓徹底沙布金，鳥道插雲梯甃玉。",
            "架險凌虛隨指顧，榱桷玲瓏皆固護。",
            "斡流倒景不可窺，萬仞千崖生跬步。",
            "日華重重上金牓，丹楹碧砌真珠網。",
            "此時天海風浪清，吳楚萬家皆在掌。",
            "瓊樓菌閣紛明媚，曲檻迴軒深且邃。",
            "海鳥夜上珊瑚枝，江花曉落瑠璃地。",
            "有時倒影沈江底，萬狀分明光似洗。",
            "不知水上有樓臺，却就波中看閉啓。",
            "舟人忘却江水深，水神誤到人間世。",
            "歘然風生波出沒，瀖濩晶瑩無定物。",
            "居人相顧非人間，如到日宮經月窟。",
            "信知靈景長有靈，住者不得無仙骨。",
            "三神山上蓬萊宮，徒有丹青人未逢。",
            "何如此處靈山宅，清涼不與囂塵隔。",
            "曾到金山處處行，夢魂長羨金山客。"
        ],
        "title": "金山行",
        "id": "7408655a-9045-4e1d-8602-a6e9930dda7e"
    },
    {
        "author": "竇庠",
        "paragraphs": [
            "海中有國傾神功，烹金化成九乳鐘。",
            "精氣激射聲沖瀜，護持海底諸魚龍。",
            "聲有感，神無方，連天雲水無津梁。",
            "不知飛在靈嘉寺，一國之人皆若狂。",
            "東南之美天下傳，環文萬象無雕鐫。",
            "有靈飛動不敢懸，鎖在危樓五百年。",
            "有時清秋日正中，繁霜滿地天無風。",
            "一聲洞徹八音盡，萬籟悄然星漢空。",
            "徒言凡質千鈞重，一夫之力能振動。",
            "大鳴小鳴須在君，不撃不考終不聞。",
            "高僧訪古稽山曲，終日當之言不足。",
            "手提文鋒百鍊成，恐刜此鐘無一聲。"
        ],
        "title": "于闐鐘歌送靈徹上人歸越",
        "id": "3368a8d5-11ac-41ab-92d4-c7327b2d9c42"
    },
    {
        "author": "竇庠",
        "paragraphs": [
            "今朝天景清，秋入晉陽城。",
            "露葉離披處，風蟬三數聲。",
            "那言苦行役，值此遠徂征。",
            "莫話心中事，相看氣不平。"
        ],
        "title": "太原送穆質南遊",
        "id": "abbe283c-9c0d-41e4-a4e2-864f693b8389"
    },
    {
        "author": "竇庠",
        "paragraphs": [
            "朱弦韻正調，清夜似聞韶。",
            "山館月猶在，松枝雪未消。",
            "城笳三奏曉，別鶴一聲遙。",
            "明日思君處，春泉翻寂寥。"
        ],
        "title": "四皓驛聽琴送王師簡歸湖南使幕",
        "id": "d09d57f9-e7ee-4088-8cf0-06423f1dede0"
    },
    {
        "author": "竇庠",
        "paragraphs": [
            "山斷塞初平，人言古戰庭。",
            "泉冰聲更咽，陰火燄偏青。",
            "月落雲沙黑，風迴草木腥。",
            "不知秦與漢，徒欲弔英靈。"
        ],
        "title": "夜行古戰場",
        "id": "ebd4fddc-e8e9-4168-aafa-f619edab62bb"
    },
    {
        "author": "竇庠",
        "paragraphs": [
            "華館遲嘉賓，逢迎淑景新。",
            "錦筵開絳帳，玉佩下朱輪。",
            "曲裏三仙會，風前百囀春。",
            "欲知忘味處，共仰在齊人。"
        ],
        "title": "奉和王侍郎春日喜李侍郎崔給諫張舍人韋諫議見訪因命觴觀樂之什",
        "id": "6d843e05-dc54-4fd9-beb9-44f188b596b3"
    },
    {
        "author": "竇庠",
        "paragraphs": [
            "大賢持贈一明璫，蓬蓽初驚滿室光。",
            "埋沒劍中生紫氣，塵埃瑟上動清商。",
            "荆山璞在終應識，楚國人知不是狂。",
            "莫恨伏轅身未老，會將筋力是王良。"
        ],
        "title": "酬謝韋卿二十五兄俯贈輙敢書情",
        "id": "cf98fca8-9bf1-4af4-bd35-e51bfe7f09ed"
    },
    {
        "author": "竇庠",
        "paragraphs": [
            "洛陽宮觀與天齊，雪淨雲消月未西。",
            "清淺乍分銀漢近，輝光漸覺玉繩低。",
            "綠醽乍熟堪聊酌，黃竹篇成好命題。",
            "應念武關山斷處，空愁簿領候晨雞。"
        ],
        "title": "奉酬侍御家兄東洛閑居夜晴觀雪之什",
        "id": "73580ea1-a063-4466-8b63-0de5df05f082"
    },
    {
        "author": "竇庠",
        "paragraphs": [
            "朝市三千里，園廬二十春。",
            "步兵終日飲，原憲四時貧。",
            "桂樹留人久，蓬山入夢新。",
            "鶴書承處重，鵲語喜時頻。",
            "草奏才偏委，嘉謀事最親。",
            "榻因徐孺解，醴爲穆生陳。",
            "衛國今多士，荆州好寄身。",
            "煙霄定從此，非假問陶鈞。"
        ],
        "title": "勅目至家兄蒙淮南僕射杜公奏授祕校兼節度參謀同書寄上",
        "id": "6b84e662-24d1-458b-b941-6292d4cebfd3"
    },
    {
        "author": "竇庠",
        "paragraphs": [
            "巨浸連空闊，危樓在杳冥。",
            "稍分巴子國，欲近老人星。",
            "昏旦呈新候，川原按舊經。",
            "地圖封七澤，天限鎖重扃。",
            "萬象皆歸掌，三光豈遁形。",
            "月車纔碾浪，日御已翻溟。",
            "落照金成柱，餘霞翠擁屏。",
            "夜光疑漢曲，寒韻辨湘靈。",
            "山晚雲常碧，湖春草徧青。",
            "軒黃曾舉樂，范蠡幾揚舲。",
            "有客初留鷁，貪程尚數蓂。",
            "自當徐孺榻，不是謝公亭。",
            "雅論冰生水，雄材刃發硎。",
            "座中瓊玉潤，名下茝蘭馨。",
            "假手誠知拙，齋心匪蹔寧。",
            "每慙公府粟，却憶故山苓。",
            "苦調當三歎，知音願一聽。",
            "自悲由也瑟，敢墜孔悝銘。",
            "野杏初成雪，松醪正滿瓶。",
            "莫辭今日醉，長恨古人醒。"
        ],
        "tags": [
            "岳阳楼"
        ],
        "title": "酬韓愈侍郎登岳陽樓見贈",
        "id": "58ffa746-f851-44c4-8c0d-03c652af0c08"
    },
    {
        "author": "竇庠",
        "paragraphs": [
            "卜築三川上，儀刑萬井中。",
            "度材垂後儉，選勝揜前功。",
            "雲構中央起，煙波四面通。",
            "乍疑游汗漫，稍似入崆垌。",
            "廛閈高低盡，山河表裏窮。",
            "峰戀從地碧，宮觀倚天紅。",
            "靈檻如朝蜃，飛橋狀晚虹。",
            "曙霞晴錯落，夕靄溼葱蘢。",
            "庾亮樓何阨，陳蕃榻更崇。",
            "有時閑講德，永日靜觀風。",
            "玉斝飛無算，金鐃奏未終。",
            "重筵開玳瑁，上客集鵷鴻。",
            "接武空慙蹇，修文敢並雄。",
            "豈須登峴首，然後奉羊公。"
        ],
        "title": "東都嘉量亭獻留守韓僕射",
        "id": "737b0475-54f2-49b9-98a4-818210c1daa3"
    },
    {
        "author": "竇庠",
        "paragraphs": [
            "曾識將軍段匹磾，幾場花下醉如泥。",
            "春來欲問林園主，桃李無言鳥自啼。"
        ],
        "title": "段都尉別業",
        "id": "59b12556-e0ae-4efc-b04d-ff84c2a9510a"
    },
    {
        "author": "竇庠",
        "paragraphs": [
            "曉日天山雪半晴，紅旗遙識漢家營。",
            "近來胡騎休南牧，羊馬城邊春草生。"
        ],
        "title": "靈臺鎮贈丘岑中丞",
        "id": "c0a32a7d-3522-42e4-be72-40eddf5786c2"
    },
    {
        "author": "竇庠",
        "paragraphs": [
            "雲濕烟封不可闚，畫時唯有鬼神知。",
            "幾回逢著天台客，認得巖西最老枝。"
        ],
        "title": "贈道芬上人",
        "id": "c3ef108b-0a12-4a43-81bd-6ac8343e9005"
    },
    {
        "author": "竇庠",
        "paragraphs": [
            "一點青螺白浪中，全依水府與天通。",
            "晴江萬里雲飛盡，鼇背參差日氣紅。"
        ],
        "title": "金山寺",
        "id": "2fea221b-ed32-4a50-96f3-41051ad17d74"
    },
    {
        "author": "竇庠",
        "paragraphs": [
            "滿地霜蕪葉下枝，幾回吟斷四愁詩。",
            "漢家若欲論封禪，須及相如未病時。"
        ],
        "title": "冬夜寓懷寄王翰林",
        "id": "d4b7a12f-e8cf-4b33-80c4-721c2ed298e5"
    },
    {
        "author": "竇庠",
        "paragraphs": [
            "白社會中嘗共醉，青雲路上未相逢。",
            "時人莫小池中水，淺處無妨有臥龍。"
        ],
        "title": "醉中贈符載",
        "id": "818b27fd-fde0-41c4-a105-34ccf37b714c"
    },
    {
        "author": "竇庠",
        "paragraphs": [
            "無葉無枝不見空，連天撲地逕纔通。",
            "山鶯驚起酒醒處，火焰燒人雪噴風。"
        ],
        "title": "龍門看花",
        "id": "81ceffd6-17ec-4943-a65a-44722d53b32c"
    },
    {
        "author": "竇庠",
        "paragraphs": [
            "翠輦西歸七十春，玉堂珠綴儼埃塵。",
            "武皇弓劍埋何處，泣問上陽宮裏人。"
        ],
        "title": "陪留守韓僕射巡內至上陽宮感興二首 一",
        "id": "2fb57fa4-2bb1-461a-9a25-608fcd7d98aa"
    },
    {
        "author": "竇庠",
        "paragraphs": [
            "愁雲漠漠草離離，太乙句陳處處疑。",
            "薄暮毀垣春雨裏，殘花猶發萬年枝。"
        ],
        "title": "陪留守韓僕射巡內至上陽宮感興二首 二",
        "id": "f7c65d95-22c0-4a97-8d8f-6751499e441f"
    },
    {
        "author": "竇鞏",
        "paragraphs": [
            "烽煙猶未盡，年鬢暗相催。",
            "輕敵心空在，彎弓手不開。",
            "馬依秋草病，柳傍故營摧。",
            "唯有酬恩客，時聽說劍來。"
        ],
        "title": "老將行",
        "id": "a00b60a6-b250-4976-a73f-7a9e9143cada"
    },
    {
        "author": "竇鞏",
        "paragraphs": [
            "蕭郎自小賢，愛客不言錢。",
            "有酒輕寒夜，無愁倚少年。",
            "閑尋織錦字，醉上看花船。",
            "好是關身事，從人道性偏。"
        ],
        "title": "贈蕭都官",
        "id": "bbd23478-6266-4d6d-8512-2452ab78454d"
    },
    {
        "author": "竇鞏",
        "paragraphs": [
            "白髮放橐鞬，梁王愛舊全。",
            "竹籬江畔宅，梅雨病中天。",
            "時奉登樓讌，閑脩上水船。",
            "邑人興謗易，莫遣鶴支錢。"
        ],
        "title": "忝職武昌初至夏口書事獻府主相公",
        "id": "7e12accc-65d0-4e58-8e96-92fc7ebe74e7"
    },
    {
        "author": "竇鞏",
        "paragraphs": [
            "迴望湓城遠，西風吹荻花。",
            "暮潮江勢闊，秋雨鴈行斜。",
            "多醉渾無夢，頻愁欲到家。",
            "漸驚雲樹轉，數點是晨鵶。"
        ],
        "title": "早秋江行",
        "id": "4a76d057-df50-42d3-982c-130b2714cfa9"
    },
    {
        "author": "竇鞏",
        "paragraphs": [
            "紅葉江邨夕，孤煙草舍貧。",
            "水清魚識釣，林靜犬隨人。",
            "採掇山無主，扶持藥有神。",
            "客來唯勸酒，蝴蝶是前身。"
        ],
        "title": "題任處士幽居",
        "id": "c94fe3c3-46bd-4078-84d6-7a3736a1da9d"
    },
    {
        "author": "竇鞏",
        "paragraphs": [
            "吳蜀何年別，相逢漢水頭。",
            "望鄉心共醉，握手淚先流。",
            "宿霧千山曉，春霖一夜愁。",
            "離情方浩蕩，莫說去刀州。"
        ],
        "title": "漢陰驛與宇文十相遇旋歸西川因以贈別",
        "id": "af111f10-be8c-49d8-81ae-66c0ecc9b1bb"
    },
    {
        "author": "竇鞏",
        "paragraphs": [
            "江邨風雪霽，曉望忽驚春。",
            "畊地人來早，營巢鵲語頻。",
            "帶花移樹小，插槿作籬新。",
            "何事勝無事，窮通任此身。"
        ],
        "title": "早春松江野望",
        "id": "1ec72e2d-aafc-455e-9c50-9c9025ebbddc"
    },
    {
        "author": "竇鞏",
        "paragraphs": [
            "坐惜年光變，遼陽信未通。",
            "燕迷新畫屋，春識舊花叢。",
            "夢繞天山外，愁翻錦字中。",
            "昨來誰是伴，鸚鵡在簾櫳。"
        ],
        "title": "少婦詞",
        "id": "8567a02f-6dcb-40a7-9b31-0bb9dacc08fc"
    },
    {
        "author": "竇鞏",
        "paragraphs": [
            "幾年滄海別，相見竟多違。",
            "鬢髮緣愁白，音書爲嬾稀。",
            "新詩徒有贈，故國未同歸。",
            "人事那堪問，無言是與非。"
        ],
        "title": "歲晚喜遠兄弟至書情",
        "id": "033addbc-9038-41fb-b22b-b342d3125092"
    },
    {
        "author": "竇鞏",
        "paragraphs": [
            "西南城上高高處，望月分明似玉鈎。",
            "朱檻人雲看鳥滅，綠楊如薺遶江流。",
            "定知有客嫌陳榻，從此無人上庾樓。",
            "今日卷簾天氣好，不勞騎馬看揚州。"
        ],
        "title": "登玉鈎亭奉獻淮南李相公",
        "id": "f29c7073-7f1c-4772-8f5d-348fe1f71d79"
    },
    {
        "author": "竇鞏",
        "paragraphs": [
            "東風雨洗順陽川，蜀錦花開綠草田。",
            "彩雉鬬時頻駐馬，酒旗翻處亦留錢。",
            "新晴日照山頭雪，薄暮人爭渡口船。",
            "早晚到家春欲盡，今年寒食月初圓。"
        ],
        "title": "南陽道中作",
        "id": "b6bf3b29-a210-4644-9ac4-51c39dac7751"
    },
    {
        "author": "竇鞏",
        "paragraphs": [
            "今朝血淚問蒼蒼，不分先悲旅館喪。",
            "人送劍來歸隴上，鴈飛書去呌衡陽。",
            "還家路遠兒童小，埋玉泉深晝夜長。",
            "望盡素車秋草外，欲將身贖返魂香。"
        ],
        "title": "哭呂衡州八郎中",
        "id": "6bb3998d-a042-4f94-a079-1088d91d9896"
    },
    {
        "author": "竇鞏",
        "paragraphs": [
            "自見人相愛，如君愛我稀。",
            "好閑容問道，攻短每言非。",
            "夢想何曾間，追歡未省違。",
            "看花憐後到，避酒許先歸。",
            "柳寺春堤遠，津橋曙月微。",
            "漁翁隨去處，禪客共因依。",
            "蓬閣初疑義，霜臺晚畏威。",
            "學深通古字，心直觸危機。",
            "肯滯荆州掾，猶香柏署衣。",
            "山連巫峽秀，田傍渚宮肥。",
            "美玉方齊價，遷鸎尚怯飛。",
            "佇看霄漢上，連步侍彤闈。"
        ],
        "title": "江陵遇元九李六二侍御紀事書情呈十二韻",
        "id": "f33d56e8-fd4d-4ddc-a921-deb26d1c66c3"
    },
    {
        "author": "竇鞏",
        "paragraphs": [
            "海上神山綠，溪邊杏樹紅。",
            "不知何處去，月照玉樓空。"
        ],
        "title": "遊仙詞",
        "id": "caddcfff-de58-4a1f-b9e9-66272b91e3b0"
    },
    {
        "author": "竇鞏",
        "paragraphs": [
            "較獵燕山經幾春，雕弓白羽不離身。",
            "年來馬上渾無力，望見飛鴻指似人。"
        ],
        "title": "贈阿史那都尉",
        "id": "2880523b-e82b-412b-ad58-ef7f091cdc10"
    },
    {
        "author": "竇鞏",
        "paragraphs": [
            "仁壽元和二百年，濛籠水墨淡如煙。",
            "當時憔悴題名日，漢祖龍潛未上天。"
        ],
        "title": "陝府賓堂覽房杜二公仁壽年中題紀手跡",
        "id": "69f112a7-d4fd-4d75-abcd-6b844ff50049"
    },
    {
        "author": "竇鞏",
        "paragraphs": [
            "春遲不省似今年，二月無花雪滿天。",
            "村店閉門何處宿，夜深遙喚渡江船。"
        ],
        "title": "早春送宇文十歸吳",
        "id": "30428270-29d0-4a3f-9047-04b82a556a3e"
    },
    {
        "author": "竇鞏",
        "paragraphs": [
            "荒陂古堞欲千年，名振圖書劍在泉。",
            "今日諸孫拜墳樹，愧無文字續燕然。"
        ],
        "title": "經竇車騎故城",
        "id": "7da486ab-de29-4f31-b870-33d7e323d2ce"
    },
    {
        "author": "竇鞏",
        "paragraphs": [
            "竹林會裏偏憐小，淮水清時最覺賢。",
            "莫倚兒童輕歲月，丈人曾共爾同年。"
        ],
        "title": "贈王氏小兒",
        "id": "406e0eed-8fcf-4132-baae-eb8bc64b60b9"
    },
    {
        "author": "竇鞏",
        "paragraphs": [
            "綠林兵起結愁雲，白羽飛書未解紛。",
            "天子欲開三面網，莫將弓箭射官軍。"
        ],
        "title": "唐州東途作",
        "id": "c8362bc0-7333-4d58-a939-23e9e85ab075"
    },
    {
        "author": "竇鞏",
        "paragraphs": [
            "御馬新騎禁苑秋，白鷹來自東海頭。",
            "漢皇無事須游獵，雪亂爭飛錦臂韝。"
        ],
        "title": "新羅進白鷹",
        "id": "bf127bb7-0ba6-4ab9-b4bb-58cbd3b25dc2"
    },
    {
        "author": "竇鞏",
        "paragraphs": [
            "護霜雲映月朦朧，烏鵲爭飛井上桐。",
            "半夜酒醒人不覺，滿池荷葉動秋風。"
        ],
        "title": "秋夕",
        "id": "37d095cc-67cc-489b-8446-2a98034a99fa"
    },
    {
        "author": "竇鞏",
        "paragraphs": [
            "煙水初銷見萬家，東風吹柳萬條斜。",
            "大堤欲上誰相伴，馬踏春泥半是花。"
        ],
        "tags": [
            "思念",
            "春天",
            "写景",
            "寒食节"
        ],
        "title": "襄陽寒食寄宇文籍",
        "id": "dfb8c500-4eb8-4816-9b13-91d292ad9c6f"
    },
    {
        "author": "竇鞏",
        "paragraphs": [
            "自從身屬富人侯，蟬噪槐花已四秋。",
            "今日一莖新白髮，懶騎官馬到幽州。"
        ],
        "title": "奉使薊門",
        "id": "1b19c7b4-897a-421d-9e1d-0595c4f9143b"
    },
    {
        "author": "竇鞏",
        "paragraphs": [
            "十年憔悴武陵溪，鶴病深林玉在泥。",
            "今日太行平似砥，九霄初倚入雲梯。"
        ],
        "title": "送劉禹錫",
        "id": "c82d762e-06ba-49f0-a269-a428d788af85"
    },
    {
        "author": "竇鞏",
        "paragraphs": [
            "南州風土滯龍媒，黃紙初飛勅字來。",
            "二月曲江連舊宅，阿婆情熟牡丹開。"
        ],
        "title": "送元稹西歸",
        "id": "2988c85a-0b86-4acd-831d-ed3dbb523a9c"
    },
    {
        "author": "竇鞏",
        "paragraphs": [
            "翠輦紅旌去不回，蒼蒼宮樹鎖青苔。",
            "有人說得當時事，曾見長生玉殿開。"
        ],
        "title": "過驪山",
        "id": "376bb1ed-f0cc-4f98-9a95-a4995eb54bd7"
    },
    {
        "author": "竇鞏",
        "paragraphs": [
            "高梧葉盡鳥巢空，洛水潺湲夕照中。",
            "寂寂天橋車馬絕，寒鴉飛入上陽宮。"
        ],
        "title": "洛中即事",
        "id": "950a0be4-e2bd-4834-9c1f-f3bc0925c2ea"
    },
    {
        "author": "竇鞏",
        "paragraphs": [
            "籬外涓涓澗水流，槿花半點夕陽收。",
            "欲題名字知相訪，又恐芭蕉不奈秋。"
        ],
        "title": "尋道者所隱不遇",
        "id": "44c6924e-ffd3-4606-86df-58614f76dc7c"
    },
    {
        "author": "竇鞏",
        "paragraphs": [
            "書來未報幾時還，知在三湘五嶺間。",
            "獨立衡門秋水闊，寒鴉飛去日銜山。"
        ],
        "title": "寄南游兄弟",
        "id": "6a909e96-1fba-40ff-a743-0be626e045a6"
    },
    {
        "author": "竇鞏",
        "paragraphs": [
            "離宮路遠北原斜，生死恩深不到家。",
            "雲雨今歸何處去，黃鸝飛上野棠花。"
        ],
        "title": "宮人斜",
        "id": "979a9120-0007-46b3-9b89-fe7ed88f262a"
    },
    {
        "author": "竇鞏",
        "paragraphs": [
            "年來七十罷耕桑，就暖支羸強下牀。",
            "滿眼兒孫身外事，閑梳白髮對殘陽。"
        ],
        "title": "代鄰叟",
        "id": "dfbbe938-68c4-49ba-9868-ae245d49e881"
    },
    {
        "author": "竇鞏",
        "paragraphs": [
            "懶性如今成野人，行藏由興不由身。",
            "莫驚此度歸來晚，買得西山正值春。"
        ],
        "title": "新營別墅寄家兄",
        "id": "6ea977bb-f841-413f-a4de-4de2047c2fdc"
    },
    {
        "author": "竇鞏",
        "paragraphs": [
            "傷心欲問前朝事，惟見江流去不回。",
            "日暮東風春草綠，鷓鴣飛上越王臺。"
        ],
        "title": "南游感興",
        "id": "2f40d75d-64d0-4baf-9a3c-ab93efa2e720"
    },
    {
        "author": "竇鞏",
        "paragraphs": [
            "風前推折千年劍，巖下澄空萬古潭。",
            "雙劍變成龍化去，兩溪相並水歸南。"
        ],
        "title": "題劍津",
        "id": "0513d467-c578-4a77-a793-3789852c09b7"
    },
    {
        "author": "竇鞏",
        "paragraphs": [
            "金錢贖得免刀痕，聞道禽魚亦感恩。",
            "好去長江千萬里，不須辛苦上龍門。"
        ],
        "tags": [
            "长江"
        ],
        "title": "放魚",
        "id": "8e44e405-1497-4a50-8d60-2a6d66979a92"
    },
    {
        "author": "竇鞏",
        "paragraphs": [
            "故里心期奈別何，手栽芳樹憶庭柯。",
            "東臯黍熟君應醉，梨葉初紅白露多。"
        ],
        "title": "永寧小園寄接近校書",
        "id": "73e9c6a8-0703-4a8f-bc26-b75cba63baab"
    },
    {
        "author": "竇鞏",
        "paragraphs": [
            "自笑儒生著戰袍，書齋壁上挂弓刀。",
            "如今便是征人婦，好織迴文寄竇滔。"
        ],
        "title": "從軍別家",
        "id": "7677dd13-ce55-4662-a36d-7e4367fe597b"
    },
    {
        "author": "竇鞏",
        "paragraphs": [
            "芳菲美豔不禁風，未到春殘已墜紅。",
            "惟有側輪車上鐸，耳邊長似呌東東。"
        ],
        "title": "悼妓東東",
        "id": "f9a86bfc-4d1c-46d2-9672-a68c01bdb546"
    },
    {
        "author": "韋元甫",
        "paragraphs": [
            "木蘭抱杼嗟，借問復爲誰。",
            "欲聞所戚戚，感激彊其顏。",
            "老父隸兵籍，氣力日衰耗。",
            "豈足萬里行，有子復尚少。",
            "胡沙沒馬足，朔風裂人膚。",
            "老父舊羸病，何以彊自扶。",
            "木蘭代父去，秣馬備戎行。",
            "易却紈綺裳，洗却鉛粉妝。",
            "馳馬赴軍幕，慷慨攜干將。",
            "朝屯雪山下，暮宿青海傍。",
            "夜襲燕支虜，更攜于闐羌。",
            "將軍得勝歸，士卒還故鄉。",
            "父母見木蘭，喜極成悲傷。",
            "木蘭能承父母顏，却卸巾韝理絲簧。",
            "昔爲烈士雄，今爲嬌子容。",
            "親戚持酒賀父母，始知生女與男同。",
            "門前舊軍都，十年共崎嶇。",
            "本結弟兄交，死戰誓不渝。",
            "今者見木蘭，言聲雖是顏貌殊。",
            "驚愕不敢前，歎息徒嘻吁。",
            "世有臣子心，能如木蘭節。",
            "忠孝兩不渝，千古之名焉可滅。"
        ],
        "title": "木蘭歌",
        "id": "7e29d72b-7386-48c6-af3c-9dafd02f0665"
    },
    {
        "author": "王鋌",
        "paragraphs": [
            "雲架重樓出郡城，虹梁雅韻仲宣情。",
            "越王空置千年跡，丞相兼揚萬古名。",
            "過鳥時時衝客會，閑風往往弄江聲。",
            "謬將蹇步尋高躅，魚目驪珠豈繼明。"
        ],
        "title": "登越王樓見喬公詩偶題",
        "id": "4c612a51-0ac3-4166-bad1-90d6e4cb6def"
    },
    {
        "author": "潘炎",
        "paragraphs": [
            "琰玉性惟堅，成壺體更圓。",
            "虛心含景象，應物受寒泉。",
            "溫潤資天質，清貞稟自然。",
            "日融光乍散，雪照色逾鮮。",
            "至鑒功寧宰，無私照豈偏。",
            "明將冰鏡對，白與粉花連。",
            "拂拭終爲美，提攜佇見傳。",
            "勿令毫髪累，遺恨鮑公篇。"
        ],
        "title": "清如玉壺冰",
        "id": "6fbf5886-20e6-4195-9899-6519701f126f"
    },
    {
        "author": "張叔良",
        "paragraphs": [
            "鳳闕晴鐘動，雞人曉漏長。",
            "九重初啓鑰，三事正稱觴。",
            "日至龍顏近，天旋聖曆昌。",
            "休光連雪淨，瑞氣雜爐香。",
            "化被君臣洽，恩霑士庶康。",
            "不因稽舊典，誰得紀朝章。"
        ],
        "title": "長至日上公獻壽",
        "id": "463d0e24-1294-4095-9126-f63581c7b834"
    },
    {
        "author": "呂牧",
        "paragraphs": [
            "涇渭橫秦野，逶迤近帝城。",
            "二渠通作潤，萬戶映皆清。",
            "明晦看殊色，潺湲聽一聲。",
            "岸虛深草掩，波五曉煙輕。",
            "御獵思投釣，漁歌好濯纓。",
            "合流知禹力，同共到滄瀛。"
        ],
        "title": "涇渭揚清濁",
        "id": "8ac6a38f-b5ff-466b-abc3-6e5b79065dc4"
    },
    {
        "author": "韋夏卿",
        "paragraphs": [
            "束簡下高閣，買符驅短轅。",
            "故人惜分袂，結念醉芳罇。",
            "切切別思纏，蕭蕭征騎煩。",
            "臨歸無限意，相視却忘言。"
        ],
        "title": "別張賈",
        "id": "085a79ec-8601-4046-864b-b57fc3b42a21"
    },
    {
        "author": "韋夏卿",
        "paragraphs": [
            "聖代爲遷客，虛皇作近臣。",
            "法尊稱大洞，學淺忝初真。",
            "鸞鳳文章麗，煙霞翰墨新。",
            "羨君尋句曲，白鵠是三神。"
        ],
        "title": "送顧況歸茅山",
        "id": "c1b16e7a-797f-4fae-bba1-6c32ab049271"
    },
    {
        "author": "韋夏卿",
        "paragraphs": [
            "道勝物能齊，累輕身易退。",
            "苟安一丘上，何必三山外。",
            "雲霞長若綺，松石常如黛。",
            "徒有昔王過，竟遺青史載。",
            "詩因埜寺詠，酒向山椒酹。",
            "異時逢爾知，茲辰駐余斾。"
        ],
        "title": "和丘員外題湛長史舊居",
        "id": "4f05eaa6-cf58-4b2d-9f01-6f727e93195f"
    },
    {
        "author": "綦毋誠",
        "paragraphs": [
            "謫宦聞嘗賦，遊仙便作詩。",
            "白銀雙闕戀，青竹一龍騎。",
            "先入茅君洞，旋過葛稚陂。",
            "無然列禦寇，五日有還期。"
        ],
        "title": "同韋夏卿送顧況歸茅山",
        "id": "edd69f24-037f-4b76-bedb-ad0318728fb3"
    },
    {
        "author": "姚倫",
        "paragraphs": [
            "試向疎林望，方知節候殊。",
            "亂聲千葉下，寒影一巢孤。",
            "不蔽秋天雁，驚飛夜月烏。",
            "霜風與春日，幾度遣榮枯。"
        ],
        "title": "感秋",
        "id": "8ec90746-56f1-4b99-88f6-e50eb1370c0f"
    },
    {
        "author": "姚倫",
        "paragraphs": [
            "達人心自適，旅舍當閑居。",
            "不出來時徑，重看讀了書。",
            "晚山嵐色近，斜日樹陰疎。",
            "盡是忘言客，聽君誦子虛。"
        ],
        "title": "過章秀才洛陽客舍",
        "id": "e00c3fe2-c986-42d1-82ae-545dc80ba583"
    },
    {
        "author": "于結",
        "paragraphs": [
            "比玉人應重，爲芻物自輕。",
            "向風傾弱葉，裛露示纖莖。",
            "蒨練宜春景，芊綿對雨情。",
            "每慙蘋藻用，多謝𦶜蘭榮。",
            "孺子才雖遠，公孫策未行。",
            "諮詢如不棄，終冀及微生。"
        ],
        "title": "賦得生芻一束",
        "id": "8c04f1f8-3b37-480a-9d10-9b900fc31055"
    },
    {
        "author": "鄭孺華",
        "paragraphs": [
            "孫弘期射策，長倩贈生芻。",
            "至潔心將比，忘憂道不孤。",
            "芝蘭方入室，蕭艾莫同途。",
            "馥馥香猶在，青青色更殊。",
            "芳寧九春歇，薰豈十年無。",
            "葑菲如堪採，山苗自可逾。"
        ],
        "title": "賦得生芻一束",
        "id": "bf49a4f6-6042-42b4-9597-952a754996a1"
    },
    {
        "author": "張叔卿",
        "paragraphs": [
            "寒盡鴻先去，江迴客未歸。",
            "早知名是幻，不敢繡爲衣。",
            "霧積川原暗，山多郡縣稀。",
            "今朝下湘岸，更逐鷓鴣飛。"
        ],
        "title": "空靈岸",
        "id": "75da1e65-31e2-42b3-b58c-82c8dc22efe3"
    },
    {
        "author": "張叔卿",
        "paragraphs": [
            "莫問蒼梧遠，而今世路難。",
            "胡塵不到處，即是小長安。"
        ],
        "title": "流桂州",
        "id": "b1d0fce9-3927-4646-85b1-89e1ba7b5af6"
    },
    {
        "author": "房孺復",
        "paragraphs": [
            "來自三湘到五溪，青楓無樹不猨啼。",
            "名慙竹使宦情少，路隔桃源歸思迷。",
            "鵩鳥賦成知性命，鯉魚書至恨暌攜。",
            "煩君強著潘年比，騎省風流詎可齊。"
        ],
        "title": "酬竇大閑居見寄",
        "id": "348d058b-22e9-44c4-9645-8c736626ee14"
    },
    {
        "author": "楊郇伯",
        "paragraphs": [
            "盡出花鈿與四隣，雲鬟剪落厭殘春。",
            "暫驚風燭難留世，便是蓮花不染身。",
            "貝葉欲翻迷錦字，梵聲初學悞梁塵。",
            "從今豔色歸空後，湘浦應無解珮人。"
        ],
        "title": "送妓人出家",
        "id": "93f2be4f-627b-4451-84fb-590727d5b8a5"
    },
    {
        "author": "陳潤",
        "paragraphs": [
            "欲眠不眠夜深淺，越鳥一聲空山遠。",
            "庭木蕭蕭落葉時，溪聲雨聲聽不辨。",
            "溪流潺潺雨習習，燈影山光滿窗入。",
            "棟里不知渾是雲，曉來但覺衣裳濕。"
        ],
        "title": "宿北樂館",
        "id": "2fa7f347-fca0-4972-8cd9-3f792f76418a"
    },
    {
        "author": "陳潤",
        "paragraphs": [
            "江南寒食早，二月杜鵑鳴。",
            "日暖山初綠，春寒雨欲晴。",
            "浴蠶當社日，改火待清明。",
            "更喜瓜田好，令人憶邵平。"
        ],
        "title": "東都所居寒食下作",
        "id": "7ef56b5d-6cad-4297-bae0-712a661e30a2"
    },
    {
        "author": "陳潤",
        "paragraphs": [
            "塔廟出招提，登臨碧海西。",
            "不知人意遠，漸覺鳥飛低。",
            "稍與雲霞近，如將日月齊。",
            "遷喬未得意，徒欲躡雲梯。"
        ],
        "title": "登西靈塔",
        "id": "aa479a59-7529-4209-86e5-33f0eec4678c"
    },
    {
        "author": "陳潤",
        "paragraphs": [
            "野人膺辟命，溪上掩柴扉。",
            "黃卷猶將去，青山豈更歸。",
            "馬留苔蘚迹，人脫薜蘿衣。",
            "他日相思處，天邊望少微。"
        ],
        "title": "送駱徵君",
        "id": "0cb7c128-e0d0-427e-9d8d-d2e07185e6a8"
    },
    {
        "author": "陳潤",
        "paragraphs": [
            "日影化爲虹，彎彎出浦東。",
            "一條微雨後，五色片雲中。",
            "輪勢隨天度，橋形跨海通。",
            "還將飲水處，持送使車雄。"
        ],
        "title": "賦得浦外虹送人",
        "id": "8fca99c7-a467-43a6-8893-4f2151ec902a"
    },
    {
        "author": "陳潤",
        "paragraphs": [
            "晚望秋高夜，微明欲曙河。",
            "橋成鵲已去，機罷女應過。",
            "月上殊開練，雲行類動波。",
            "尋源不可到，耿耿復如何。"
        ],
        "title": "賦得秋河曙耿耿",
        "id": "01ccb79c-73c2-4109-9ff5-f10c302fe5d6"
    },
    {
        "author": "陳潤",
        "paragraphs": [
            "謝公遺詠處，池水夾通津。",
            "古往人何在，年來草自春。",
            "色宜波際綠，香愛雨中新。",
            "今日青青意，空悲行路人。"
        ],
        "title": "賦得池塘生春草",
        "id": "2fb6ad8a-32a4-4c59-b0ff-01abe0e3db65"
    },
    {
        "author": "陳潤",
        "paragraphs": [
            "丈夫不感恩，感恩寧有淚。",
            "心頭感恩血，一滴染天地。"
        ],
        "title": "闕題",
        "id": "49f054a5-f141-4fe7-94d6-7f7b43d7f494"
    },
    {
        "author": "杜誦",
        "paragraphs": [
            "道爲詩書重，名因賦頌雄。",
            "禮闈曾擢桂，憲府既乘驄。",
            "流水生涯盡，浮雲世事空。",
            "唯餘舊臺柏，蕭瑟九原中。"
        ],
        "title": "哭長孫侍郎",
        "id": "3182d857-499a-4f62-89f1-aa628eaf63e3"
    },
    {
        "author": "鄭丹",
        "paragraphs": [
            "律曆千年會，車書萬里同。",
            "固期常戴日，豈意厭觀風。",
            "地慘新[疆]理，城摧舊戰功。",
            "山河萬古壯，今夕盡歸空。"
        ],
        "title": "明皇帝挽歌",
        "id": "fdeaedca-0899-4ffb-b368-a3396acdd350"
    },
    {
        "author": "鄭丹",
        "paragraphs": [
            "國以重明受，天從諒闇移。",
            "諸侯方北面，白日忽西馳。",
            "龍影當泉落，鴻名向廟垂。",
            "永言青史上，還見戴無爲。"
        ],
        "title": "肅宗挽歌",
        "id": "5f985fc4-d1f2-46e5-a6e3-4670d491f802"
    },
    {
        "author": "鄭昈",
        "paragraphs": [
            "早春見花枝，朝朝恨發遲。",
            "直看花落盡，却意未開時。",
            "以此方人世，彌令感盛衰。",
            "始知山簡遶，頻向習家池。"
        ],
        "title": "落花",
        "id": "4d11fa50-fb4a-41b0-b664-cde7559db342"
    },
    {
        "author": "朱長文",
        "paragraphs": [
            "霜飛十月中，搖落衆山空。",
            "孤館閉寒木，大江生夜風。",
            "賦詩忙有意，沈約在關東。"
        ],
        "title": "宿新安江深渡館寄鄭州王使君",
        "id": "2ed9d032-88fc-465d-a637-3a344fcad426"
    },
    {
        "author": "朱長文",
        "paragraphs": [
            "蕪城西眺極蒼流，漠漠春煙間曙樓。",
            "瓜步早潮吞建業，蒜山晴雪照揚州。",
            "隋家故事不能問，鶴在仙池期我游。"
        ],
        "title": "春眺揚州西上崗寄徐員外",
        "id": "31c61891-a0a4-498c-94e0-14c21e58c55e"
    },
    {
        "author": "朱長文",
        "paragraphs": [
            "翩翩書記早曾聞，二十年來願見君。",
            "今日相逢悲白髮，同時幾許在青雲。",
            "人從北固山邊去，水到西陵渡口分。",
            "會作王門曳裾客，爲余前謝鮑將軍。"
        ],
        "title": "送李司直歸浙東幕兼寄鮑將軍",
        "id": "da9e6e6d-2045-449f-873b-df89c5f651dc"
    },
    {
        "author": "朱長文",
        "paragraphs": [
            "龍向洞中銜雨出，鳥從花里帶香飛。",
            "白雲斷處見明月，黃葉落時聞擣衣。"
        ],
        "title": "望中有懷",
        "id": "b23745d0-e2f1-4f9b-b5b7-84a392435426"
    },
    {
        "author": "朱長文",
        "paragraphs": [
            "王氏家山昔在茲，陸機爲賦陸雲詩。",
            "青蓮香匝東西宇，日月與僧無盡時。"
        ],
        "title": "題虎丘山西寺",
        "id": "62c7a1de-a9e7-467f-8b9c-1a99461197b4"
    },
    {
        "author": "朱長文",
        "paragraphs": [
            "柳家汀洲孟冬月，雲寒水清荻花發。",
            "一枝持贈朝天人，願比蓬萊殿前雪。"
        ],
        "title": "吳興送梁補闕歸朝賦得荻花",
        "id": "cb5fee21-36d3-4208-ad6e-662a54617b79"
    },
    {
        "author": "朱長文",
        "paragraphs": [
            "夜靜忽疑身是夢，更聞寒雨滴芭蕉。"
        ],
        "title": "句",
        "id": "ad873e5d-356a-4a12-a846-392768fb408a"
    },
    {
        "author": "戴叔倫",
        "paragraphs": [
            "前宮路非遠，舊苑春將遍。",
            "玉戶看早梅，雕梁數飛燕。",
            "身輕逐舞袖，香暖傳歌扇。",
            "自和秋風詞，長侍昭陽殿。",
            "誰信後庭人，年年獨不見。"
        ],
        "title": "獨不見",
        "id": "657adab1-891f-4ad7-8570-10676fef36ec"
    },
    {
        "author": "戴叔倫",
        "paragraphs": [
            "出戶不敢啼，風悲日悽悽。",
            "心知恩義絕，誰忍分明別。",
            "下坂車轔轔，畏逢鄉里親。",
            "空持牀前幔，却寄家中人。",
            "忽辭王吉去，爲是秋胡死。",
            "若比今日情，煩冤不相似。"
        ],
        "title": "去婦怨",
        "id": "00f98159-5ac5-4f50-8d26-d4089f3f37d1"
    },
    {
        "author": "戴叔倫",
        "paragraphs": [
            "悠悠南山雲，濯濯東流水。",
            "念我平生歡，託居在東里。",
            "失既不足憂，得亦不爲喜。",
            "安貧固其然，處賤寧獨恥。",
            "雲閑虛我心，水清澹吾味。",
            "雲水俱無心，斯可長伉儷。"
        ],
        "title": "古意",
        "id": "429c51a1-78e9-4603-9efa-b8e829358610"
    },
    {
        "author": "戴叔倫",
        "paragraphs": [
            "治田長山下，引流坦溪曲。",
            "東山有遺塋，南野起新築。",
            "家世素業儒，子孫鄙食祿。",
            "披雲朝出畊，帶月夜歸讀。",
            "身勩竟亡疲，團團欣在目。",
            "野芳綠可採，泉美清可掬。",
            "茂樹延晚涼，早田候秋熟。",
            "茶烹松火紅，酒吸荷杯綠。",
            "解佩臨清池，撫琴看修竹。",
            "此懷誰與同，此樂君所獨。"
        ],
        "title": "南野",
        "id": "c79193be-38e8-4c79-8ac1-b7d3a4fb7933"
    },
    {
        "author": "戴叔倫",
        "paragraphs": [
            "泊舟古城下，高閣快登眺。",
            "大江會彭蠡，羣峰豁玄嶠。",
            "清影涵空明，黛色凝遠照。",
            "碑留太史書，詞刻長公調。",
            "絕粒感楚囚，丹衷猶照耀。",
            "懷哉不可招，憑闌一悲嘯。"
        ],
        "title": "曾遊",
        "id": "127a633c-22c0-45a6-af3f-21a31f284d5a"
    },
    {
        "author": "戴叔倫",
        "paragraphs": [
            "漾舟晴川裏，挂席候風生。",
            "臨泛何容與，愛此江水清。",
            "蘆洲隱遙嶂，露日映孤城。",
            "自顧疎野性，屢忘鷗鳥情。",
            "聊復於時顧，暫欲解塵纓。",
            "驅馳非吾願，虛懷浩已盈。"
        ],
        "title": "江行",
        "id": "8d6c1cb6-7549-4bd4-922d-fc9fb9ba2340"
    },
    {
        "author": "戴叔倫",
        "paragraphs": [
            "江上雙飛鴻，飲啄行相隨。",
            "翔風一何厲，中道傷其雌。",
            "顧影明月下，哀鳴聲正悲。",
            "已無矰𥐊患，豈乏稻梁資。",
            "嗈嗈慕儔匹，遠集清江湄。",
            "中有孤文鵷，翩翩好容儀。",
            "共欣相知遇，畢志同棲遲。",
            "野田鴟鴞鳥，相妒復相疑。",
            "鴻志不汝較，奮翼起高飛。",
            "焉隨腐鼠欲，負此雲霄期。"
        ],
        "title": "孤鴻篇",
        "id": "63dd89a3-64b9-4705-9fd8-53ee15cdff0f"
    },
    {
        "author": "戴叔倫",
        "paragraphs": [
            "尺帛無長裁，淺水無長流。",
            "水淺易成枯，帛短誰人收。",
            "人生取舍間，趨競固非優。",
            "舊交跡雖疎，中心自云稠。",
            "新交意雖密，中道生怨尤。",
            "踟躕復踟躕，世路今悠悠。"
        ],
        "title": "感懷二首 一",
        "id": "3c54e9c9-a444-4f49-b8a2-b55e5ae801cc"
    },
    {
        "author": "戴叔倫",
        "paragraphs": [
            "主人飲君酒，勸君弗相違。",
            "但當盡弘量，觴至無復辭。",
            "人生百年中，會合能幾時。",
            "不見枝上花，昨滿今漸稀。",
            "花落還再開，人老無少期。",
            "古來賢達士，飲酒不復疑。"
        ],
        "title": "感懷二首 二",
        "id": "2d36c933-4e04-4829-8a6f-6adc77204e84"
    },
    {
        "author": "戴叔倫",
        "paragraphs": [
            "閑居倦時燠，開軒俯平林。",
            "雷聲殷遙空，雲氣布層陰。",
            "川上風雨來，灑然滌煩襟。",
            "田家共歡笑，溝澮亦已深。",
            "團團聚鄰曲，斗酒相與斟。",
            "樵歌野田中，漁釣滄江潯。",
            "蒼天暨有念，悠悠終我心。"
        ],
        "title": "喜雨",
        "id": "8b6db087-2999-4f42-9877-67c2a4cfde45"
    },
    {
        "author": "戴叔倫",
        "paragraphs": [
            "今日見花落，明日見花開。",
            "花開能向日，花落委蒼苔。",
            "自不同凡卉，看時幾日迴。"
        ],
        "title": "歎葵花",
        "id": "a6f2e24d-b2cb-412e-b579-a48f0e20b961"
    },
    {
        "author": "戴叔倫",
        "paragraphs": [
            "丈夫四方志，結髮事遠游。",
            "遠游歷燕薊，獨戍邊城陬。",
            "西風壠水寒，明月關山悠。",
            "酬恩仗孤劍，十年弊貂裘。",
            "封侯屬何人，磋跎雪盈頭。",
            "老馬思故櫪，窮鱗憶深流。",
            "彈鋏動深慨，浩歌氣橫秋。",
            "報國期努力，功名良見收。"
        ],
        "title": "從軍行",
        "id": "19a657e3-0b2b-4c6b-b69b-14057f346891"
    },
    {
        "author": "戴叔倫",
        "paragraphs": [
            "采菊上東山，山高路非遠。",
            "江湖乍遼敻，城郭亦在眼。",
            "晝日市井喧，閏年禾稼晚。",
            "開尊會佳客，長嘯臨絕巘。",
            "戲鶴唳且閑，斷雲輕不卷。",
            "鄉心各萬里，醉話時一展。",
            "喬木列遙天，殘陽貫平坂。",
            "徒憂征車重，自笑謀慮淺。",
            "却顧郡齋中，寄傲與君同。"
        ],
        "title": "九日與敬處士左學士同賦采菊上東山便爲首句",
        "id": "88d4489c-981b-416d-97bd-d7de86b432d8"
    },
    {
        "author": "戴叔倫",
        "paragraphs": [
            "巨孽盜都城，傳聞天下驚。",
            "陪臣九江畔，走馬來赴難。",
            "伏奏見龍顏，旋持手詔還。",
            "單車不可駐，朱檻未遑攀。",
            "故人出相餞，共悲行路難。",
            "臨岐荷贈言，對酒獨傷魂。",
            "世故山川險，憂多思慮昏。",
            "重陰蔽芳月，疊嶺明舊雪。",
            "泥積轍更深，木冰花不發。",
            "鄭君間世賢，忠孝乃雙全。",
            "大義棄妻子，至淳易生死。",
            "知心三四人，越境千餘里。",
            "駿馬帳前發，驚塵路旁起。",
            "樓頭俛首看，莫敢相留止。",
            "拜闕奏良圖，留中沃聖謨。",
            "洗兵救衞郡，誘敵討幽都。",
            "名亞典屬國，良選諫大夫。",
            "從容九霄上，談笑授陰符。",
            "盧生富才術，特立居近密。",
            "採掇獻吾君，朝廷視聽新。",
            "寬饒狂自比，汲黯直爲鄰。",
            "就列繼三事，主文當七人。",
            "可憐長守道，不覺五逢春。",
            "昔去城南陌，各爲天際客。",
            "關河煙霧深，寸步音塵隔。",
            "羈旅忽相遇，別離又茲夕。",
            "前悲涕未乾，後喜心已慼。",
            "而我方老大，頗爲風眩迫。",
            "夫君幷少年，何爾鬢鬚白。",
            "惆悵語不盡，裴回情轉劇。",
            "一尊自共持，以慰長相憶。"
        ],
        "title": "奉天酬別鄭諫議雲逵盧拾遺景亮見別之作",
        "id": "289f44b0-41de-41e2-84b8-41e04a7f604c"
    },
    {
        "author": "戴叔倫",
        "paragraphs": [
            "亭亭南軒外，貞幹修且直。",
            "廣葉結青陰，繁花連素色。",
            "天資韶雅性，不愧知音識。"
        ],
        "title": "梧桐",
        "id": "d10b060f-73a8-4f5e-bf88-786d1c274e75"
    },
    {
        "author": "戴叔倫",
        "paragraphs": [
            "迥若千仞峰，孤危不盈尺。",
            "早晚他山來，猶帶煙雨跡。",
            "貞堅自有分，不亂和氏璧。"
        ],
        "title": "孤石",
        "id": "69227cca-7a41-431d-8ce9-8eda02f0c6e1"
    },
    {
        "author": "戴叔倫",
        "paragraphs": [
            "花發炎景中，芳春獨能久。",
            "因風任開落，向日無先後。",
            "若待秋霜來，蘭蓀共何有。"
        ],
        "title": "花",
        "id": "dda01b8e-4e02-4173-b3b7-6ca523acd4fe"
    },
    {
        "author": "戴叔倫",
        "paragraphs": [
            "卷籜正離披，新枝復蒙密。",
            "翛翛月下聞，褭褭林際出。",
            "豈獨對芳菲，終年色如一。"
        ],
        "title": "竹",
        "id": "ac8989bc-6581-4530-9869-49574f9b111c"
    },
    {
        "author": "戴叔倫",
        "paragraphs": [
            "楚僧懷素工草書，古法盡能新有餘。",
            "神清骨竦意真率，醉來爲我揮健筆。",
            "始從破體變風姿，一一花開春景遲。",
            "忽爲壯麗就枯澀，龍蛇騰盤獸屹立。",
            "馳毫驟墨劇奔駟，滿座失聲看不及。",
            "心手相師勢轉奇，詭形怪狀翻合宜。",
            "人人細問此中妙，懷素自言初不知。"
        ],
        "title": "懷素上人草書歌",
        "id": "d79f3c3f-edf2-442b-9ee1-f12d5305b8b0"
    },
    {
        "author": "戴叔倫",
        "paragraphs": [
            "乳燕入巢笋成竹，誰家二女種新穀。",
            "無人無牛不及犁，持刀斫地翻作泥。",
            "自言家貧母年老，長兄從軍未娶嫂。",
            "去年災疫牛囤空，截絹買刀都市中。",
            "頭巾掩面畏人識，以刀代牛誰與同。",
            "姊妹相攜心正苦，不見路人唯見土。",
            "疏通畦隴防亂苗，整頓溝塍待時雨。",
            "日正南岡下餉歸，可憐朝雉擾驚飛。",
            "東鄰西舍花發盡，共惜餘芳淚滿衣。"
        ],
        "title": "女耕田行",
        "id": "065c182e-76f5-4777-b84e-e80651f509df"
    },
    {
        "author": "戴叔倫",
        "paragraphs": [
            "滄浪渡頭柳花發，斷續因風飛不絕。",
            "搖烟拂水積翠間，綴雪含霜誰忍攀。",
            "夾岸紛紛送君去，鳴櫂孤尋到何處。",
            "移家深入桂水源，種柳新成花更繁。",
            "定知別後消散盡，却憶今朝傷旅魂。"
        ],
        "title": "柳花歌送客往桂陽",
        "id": "44916888-b8b7-4a9e-95fe-d18888843b29"
    },
    {
        "author": "戴叔倫",
        "paragraphs": [
            "人生莫作遠行客，遠行莫戍黃沙磧。",
            "黃沙磧下八月時，霜風裂膚百草衰。",
            "塵沙晴天迷道路，河水悠悠向東去。",
            "胡笳聽徹雙淚流，羈魂慘慘生邊愁。",
            "原頭獵火夜相向，馬蹄蹴蹋層冰上。",
            "不似京華俠少年，清歌妙舞落花前。"
        ],
        "title": "邊城曲",
        "id": "c1250a5c-8655-4616-86bd-bae55f8ec692"
    },
    {
        "author": "戴叔倫",
        "paragraphs": [
            "春來耕田遍沙磧，老稚欣欣種禾麥。",
            "麥苗漸長天苦晴，土乾确确鉏不得。",
            "新禾未熟飛蝗至，青苗食盡餘枯莖。",
            "捕蝗歸來守空屋，囊無寸帛缾無粟。",
            "十月移屯來向城，官教去伐南山木。",
            "驅牛駕車入山去，霜重草枯牛凍死。",
            "艱辛歷盡誰得知，望斷天南淚如雨。"
        ],
        "title": "屯田詞",
        "id": "95949c09-0922-413f-9e5d-9bfb356d8f04"
    },
    {
        "author": "戴叔倫",
        "paragraphs": [
            "巫山峨峨高插天，危峰十二凌紫煙。",
            "瞿塘嘈嘈急如弦，洄流勢逆將覆船。",
            "雲梯豈可進，百[丈]那能牽，陸行巉巖水不前。",
            "灑淚向流水，淚歸東海邊。",
            "含愁對明月，明月空自圓。",
            "故鄉回首思綿綿，側身天地心茫然。"
        ],
        "title": "巫山高",
        "id": "31c410b3-6b61-4398-86e5-e4a6bfe07087"
    },
    {
        "author": "戴叔倫",
        "paragraphs": [
            "青樓昨夜東風轉，錦帳凝寒覺春淺。",
            "垂楊搖絲鶯亂啼，褭褭煙光不堪翦。",
            "博山吹雲龍腦香，銅壺滴愁更漏長。",
            "玉頰啼紅夢初醒，羞見青鸞鏡中影。",
            "儂家少年愛游逸，萬里輪蹄去無跡。",
            "朱顏未衰消息稀，腸斷天涯草空碧。"
        ],
        "title": "早春曲",
        "id": "d39ab0c0-9771-4cce-910d-94eaddaf2908"
    },
    {
        "author": "戴叔倫",
        "paragraphs": [
            "館娃宮中露華冷，月落啼鵶散金井。",
            "吳王扶頭酒初醒，秉燭張筵樂清景。",
            "美人不眠憐夜永，起舞亭亭亂花影。",
            "新裁白苧勝紅綃，玉佩珠纓金步搖。",
            "回鸞轉鳳意自嬌，銀箏錦瑟聲相調。",
            "君恩如水流不斷，但願年年此同宵。",
            "東風吹花落庭樹，春色催人等閑去。",
            "大家爲歡莫延佇，頃刻銅龍報天曙。"
        ],
        "title": "白苧詞",
        "id": "0a629440-590c-46f8-ba98-f6e33a16a910"
    },
    {
        "author": "戴叔倫",
        "paragraphs": [
            "出門行路難，富貴安可期。",
            "淮陰不免惡少辱，阮生亦作窮途悲。",
            "顛倒英雄古來有，封侯却屬屠沽兒。",
            "長安車馬隨輕肥，青雲賓從紛交馳。",
            "白眼向人多意氣，宰牛烹羊如折葵。",
            "讌樂寧知白日短，時時醉擁雙蛾眉。",
            "揚雄閉門空讀書，門前碧草春離離。",
            "不如拂衣且歸去，世上浮名徒爾爲。"
        ],
        "title": "行路難",
        "id": "a032115c-e129-487b-b0cb-c8d15f01d2a7"
    },
    {
        "author": "戴叔倫",
        "paragraphs": [
            "高樓重重閉明月，腸斷僊郎隔年別。",
            "紫簫橫笛寂無聲，獨向瑤窗坐愁絕。",
            "魚沈鴈杳天涯路，始信人間別離苦。",
            "恨滿牙牀翡翠衾，怨折金釵鳳皇股。",
            "井深轆轤嗟綆短，衣帶相思日應緩。",
            "將刀斫水水復連，揮刃割情情不斷。",
            "落紅亂逐東流水，一點芳心爲君死。",
            "妾身願作巫山雲，飛入仙郎夢魂裏。"
        ],
        "title": "相思曲",
        "id": "032ae665-b243-47cb-bce0-29ba76ab5871"
    },
    {
        "author": "戴叔倫",
        "paragraphs": [
            "陽關多古調，無奈醉中聞。",
            "歸夢吳山遠，離情楚水分。",
            "孤舟經暮雨，征路入秋雲。",
            "後夜同明月，山窗定憶君。"
        ],
        "title": "送別錢起",
        "id": "aa2573dd-66a5-4d1b-93a7-8ebd842af47c"
    },
    {
        "author": "戴叔倫",
        "paragraphs": [
            "陋巷無車轍，煙蘿總是春。",
            "賈生獨未達，原憲竟忘貧。",
            "草座留山月，荷衣遠洛塵。",
            "最憐知己在，林下訪閑人。"
        ],
        "title": "送張南史",
        "id": "ccf2d9c1-f855-415f-929b-6609bc18b8ab"
    },
    {
        "author": "戴叔倫",
        "paragraphs": [
            "仙仗肅朝官，承平聖主歡。",
            "月沈宮漏靜，雨濕禁花寒。",
            "丹荔來金闕，朱櫻貢玉盤。",
            "六龍扶御日，只許近臣看。"
        ],
        "title": "春日早朝應制",
        "id": "4de7087b-106a-46c1-bba4-cb54c90be50c"
    },
    {
        "author": "戴叔倫",
        "paragraphs": [
            "山曉旅人去，天高秋氣悲。",
            "明河川上沒，芳草露中衰。",
            "此別又千里，少年能幾時。",
            "心知剡溪路，聊且寄前期。"
        ],
        "title": "早行寄朱山人放",
        "id": "85664d8d-957f-45b3-8943-653dfe6f9570"
    },
    {
        "author": "戴叔倫",
        "paragraphs": [
            "旅館誰相問，寒燈獨可親。",
            "一年將盡夜，萬里未歸人。",
            "寥落悲前事，支離笑此身。",
            "愁顏與衰鬢，明日又逢春。"
        ],
        "tags": [
            "孤独",
            "思乡",
            "春节"
        ],
        "title": "除夜宿石頭驛",
        "id": "0b8ef604-25bb-4670-baee-590b8bd7a99f"
    },
    {
        "author": "戴叔倫",
        "paragraphs": [
            "出門逢故友，衣服滿塵埃。",
            "歲月不可問，山川何處來。",
            "綺城容弊宅，散職寄靈臺。",
            "自此留君醉，相歡得幾回。"
        ],
        "title": "吳明府自遠而來留宿",
        "id": "5502f772-645a-44bb-a825-797ef4a8bc2d"
    },
    {
        "author": "戴叔倫",
        "paragraphs": [
            "天秋月又滿，城闕夜千重。",
            "還作江南會，翻疑夢裏逢。",
            "風枝驚暗鵲，露草覆寒蛩。",
            "羈旅長堪醉，相留畏曉鐘。"
        ],
        "tags": [
            "唐诗三百首",
            "友情",
            "写景",
            "秋天",
            "五言律诗",
            "相聚"
        ],
        "title": "客夜與故人偶集",
        "id": "94ae3e7e-eb5d-414c-bfd6-124f50687ce5"
    },
    {
        "author": "戴叔倫",
        "paragraphs": [
            "萬里楊柳色，出關送故人。",
            "輕煙拂流水，落日照行塵。",
            "積夢江湖闊，憶家兄弟貧。",
            "裴回灞亭上，不語自傷春。"
        ],
        "title": "送友人東歸",
        "id": "a3bcc6e4-b13f-4000-961e-d5d77850bf28"
    },
    {
        "author": "戴叔倫",
        "paragraphs": [
            "年年五湖上，厭見五湖春。",
            "長醉非關酒，多愁不爲貧。",
            "山川迷道路，伊洛困風塵。",
            "今日扁舟別，俱爲滄海人。"
        ],
        "title": "江上別張歡",
        "id": "2547b0a5-ba78-40c9-b95a-1c9ad3840518"
    },
    {
        "author": "戴叔倫",
        "paragraphs": [
            "將歸汾水上，遠省錦城來。",
            "已泛西江盡，仍隨北鴈迴。",
            "暮雲征馬速，曉月故關開。",
            "漸向庭闈近，留君醉一杯。"
        ],
        "title": "廣陵送趙主簿自蜀歸絳州寧覲",
        "id": "9d48316f-ab78-4a8e-b47e-87c28cde1763"
    },
    {
        "author": "戴叔倫",
        "paragraphs": [
            "擾擾倦行役，相逢陳蔡間。",
            "如何百年內，不見一人閑。",
            "對酒惜餘景，問程愁亂山。",
            "秋風萬里道，又出穆陵關。"
        ],
        "title": "別友人",
        "id": "5a7a3460-b622-461e-90a4-4838330f236f"
    },
    {
        "author": "戴叔倫",
        "paragraphs": [
            "暑夜宿[南城]，懷人夢不成。",
            "高樓邀落月，疊鼓送殘更。",
            "隔浦雲林近，滿川風露清。",
            "東碕不可見，矯首若爲情。"
        ],
        "title": "宿城南盛本道懷皇甫冉",
        "id": "15d8fec3-5fcc-4b52-acb2-f405b374e67d"
    },
    {
        "author": "戴叔倫",
        "paragraphs": [
            "蕭條心境外，兀坐獨參禪。",
            "蘿月明盤石，松風落潤泉。",
            "性空長入定，心悟自通玄。",
            "去住渾無跡，青山謝世緣。"
        ],
        "title": "暉上人獨坐亭",
        "id": "037dbc62-bcf2-4ab9-b784-5eb36fceb76f"
    },
    {
        "author": "戴叔倫",
        "paragraphs": [
            "王者應無敵，天兵動遠征。",
            "建牙連朔漠，飛騎入胡城。",
            "夜月邊城影，秋風隴水聲。",
            "陳琳能草檄，含笑出長平。"
        ],
        "title": "送崔融",
        "id": "d681657c-0c46-43c2-b207-9ef5caf0c494"
    },
    {
        "author": "戴叔倫",
        "paragraphs": [
            "步入招提路，因之訪道林。",
            "石龕苔蘚積，香徑白雲深。",
            "雙樹含秋色，孤峰起夕陰。",
            "屧廊行欲遍，回首一長吟。"
        ],
        "title": "遊少林寺",
        "id": "53271d0c-d102-4246-9bb3-2bceeebfa579"
    },
    {
        "author": "戴叔倫",
        "paragraphs": [
            "暖日菜心稠，晴煙麥穗抽。",
            "客心雙去翼，歸夢一扁舟。",
            "廢塔巢雙鶴，長波漾白鷗。",
            "關山明月到，愴惻十年遊。"
        ],
        "title": "崇德道中",
        "id": "9032f0a7-5e1b-4a5e-9170-1e66d98304ef"
    },
    {
        "author": "戴叔倫",
        "paragraphs": [
            "歷歷愁心亂，迢迢獨夜長。",
            "春帆江上雨，曉鏡鬢邊霜。",
            "啼鳥雲山靜，落花溪水香。",
            "家人亦念我，與汝黯相忘。"
        ],
        "title": "雨",
        "id": "6455fe19-27eb-4b87-afd7-b4f873e100c7"
    },
    {
        "author": "戴叔倫",
        "paragraphs": [
            "一謫長沙地，三年歎逐臣。",
            "上書憂漢室，作賦弔靈均。",
            "舊宅秋荒草，西風客薦蘋。",
            "淒涼回首處，不見洛陽人。"
        ],
        "title": "過賈誼宅",
        "id": "ec3fc263-bbc7-4291-8bc7-2d03a1c1b8f8"
    },
    {
        "author": "戴叔倫",
        "paragraphs": [
            "歲晚齋居寂，情人動我思。",
            "每因一尊酒，重和百篇詩。",
            "月冷猨啼慘，天高鴈去遲。",
            "夜郎流落久，何日是歸期。"
        ],
        "title": "冬日有懷李賀長吉",
        "id": "1be804ea-a0ce-4aea-9e39-887f68cf31b5"
    },
    {
        "author": "戴叔倫",
        "paragraphs": [
            "白髮金陵客，懷歸不暫留。",
            "交情分兩地，行色載孤舟。",
            "黃葉蟬吟晚，滄江鴈送秋。",
            "何年重會此，詩酒復追游。"
        ],
        "title": "送郎士元",
        "id": "c8f4531a-d998-405a-a731-6aad0d5e9ea8"
    },
    {
        "author": "戴叔倫",
        "paragraphs": [
            "獨釣春江上，春江引趣長。",
            "斷煙栖草碧，流水帶花香。",
            "心事同沙鳥，浮生寄野航。",
            "荷衣塵不染，何用濯滄浪。"
        ],
        "title": "春江獨釣",
        "id": "3d6d7013-76d1-4214-882f-3a1aad5c53f0"
    },
    {
        "author": "戴叔倫",
        "paragraphs": [
            "巖雲掩竹扉，去鳥帶餘暉。",
            "地僻生涯薄，山深俗事稀。",
            "養花分宿雨，翦葉補秋衣。",
            "野渡逢漁子，同舟蕩月歸。"
        ],
        "title": "山居即事",
        "id": "7870f171-e37e-4db8-a185-11456878bc13"
    },
    {
        "author": "戴叔倫",
        "paragraphs": [
            "濯濯長亭柳，陰連灞水流。",
            "雨搓金縷細，煙褭翠絲柔。",
            "送客添新恨，聽鶯憶舊遊。",
            "贈行多折取，那得到深秋。"
        ],
        "title": "賦得長亭柳",
        "id": "3f692193-2a80-41b5-b4bf-47176d040535"
    },
    {
        "author": "戴叔倫",
        "paragraphs": [
            "白髮照烏紗，逢人只自嗟。",
            "官閑如致仕，客久似無家。",
            "夜雨孤燈夢，春風幾度花。",
            "故園歸有日，詩酒老生涯。"
        ],
        "title": "客中言懷",
        "id": "3e8a4cd3-227f-4ab1-815e-1a3cd4ab8397"
    },
    {
        "author": "戴叔倫",
        "paragraphs": [
            "山行分曙色，一路見人稀。",
            "野鳥啼還歇，林花墮不飛。",
            "雲迷棲鶴寺，水澀釣魚磯。",
            "回首天將暝，逢僧話未歸。"
        ],
        "title": "山行",
        "id": "fa33b688-c3d1-4ad5-a22d-060ff0284ed1"
    },
    {
        "author": "戴叔倫",
        "paragraphs": [
            "遠訪山中客，分泉謾煮茶。",
            "相攜林下坐，共惜鬢邊華。",
            "歸路逢殘雨，沿溪見落花。",
            "候門童子問，遊樂到誰家。"
        ],
        "title": "春日訪山人",
        "id": "f7c428e4-35ed-46b6-baa2-557fe2465458"
    },
    {
        "author": "戴叔倫",
        "paragraphs": [
            "門掩青山臥，莓苔積雨深。",
            "病多知藥性，客久見人心。",
            "衆鳥趨林健，孤蟬抱葉吟。",
            "滄洲詩社散，無夢盍朋簪。"
        ],
        "title": "臥病",
        "id": "e18e44fa-1116-482b-b2b6-8924c2a93f6f"
    },
    {
        "author": "戴叔倫",
        "paragraphs": [
            "月明溪水上，誰識步虛聲。",
            "夜靜金波冷，風微玉練平。",
            "自知塵夢遠，一洗道心清。",
            "更弄瑤笙罷，秋空鶴又鳴。"
        ],
        "title": "贈月溪羽士",
        "id": "4882d2c6-162e-4d85-981d-33248c715568"
    },
    {
        "author": "戴叔倫",
        "paragraphs": [
            "補衲隨緣住，難違塵外蹤。",
            "木杯能渡水，鐵鉢肯降龍。",
            "到處棲雲榻，何年臥雪峰。",
            "知師歸日近，應偃舊房松。"
        ],
        "title": "贈行脚僧",
        "id": "620d8028-e841-4433-b452-79da14a217b1"
    },
    {
        "author": "戴叔倫",
        "paragraphs": [
            "同到長真寺，青山四面同。",
            "鳥啼花竹暗，人散戶庭空。",
            "蒲潤千年雨，松門午夜風。",
            "舊遊悲往日，回首各西東。"
        ],
        "title": "重遊長真寺",
        "id": "af70ca68-0b8e-4066-a608-d3b99d5be866"
    },
    {
        "author": "戴叔倫",
        "paragraphs": [
            "山氣碧氤氳，深林帶夕曛。",
            "人歸孤嶂晚，犬吠隔溪雲。",
            "杉竹何年種，煙塵此地分。",
            "桃源寧異此，猶恐世間聞。"
        ],
        "title": "晚望",
        "id": "d66100e5-9fac-4ff9-8da7-43726dfc54d9"
    },
    {
        "author": "戴叔倫",
        "paragraphs": [
            "蘭若倚西岡，年深松桂長。",
            "似聞葛洪井，還近贊公房。",
            "挂衲雲林靜，翻經石榻涼。",
            "下方一回首，煙露日蒼蒼。"
        ],
        "title": "寄贈翠巖奉上人",
        "id": "8c0e9034-1e1e-404a-99de-123ede62a56e"
    },
    {
        "author": "戴叔倫",
        "paragraphs": [
            "野橋秋水落，江閣暝煙微。",
            "白日又欲午，高人猶未歸。",
            "青林依古塔，虛館靜柴扉。",
            "坐久思題字，翻憐柿葉稀。"
        ],
        "title": "過龍灣五王閣訪友人不遇",
        "id": "c3321e8d-59fb-4be6-845c-f623b00e1c1e"
    },
    {
        "author": "戴叔倫",
        "paragraphs": [
            "共有春山興，幽尋此日同。",
            "談詩訪靈徹，入社愧陶公。",
            "竹暗閉房雨，茶香別院風。",
            "誰知塵境外，路與白雲通。"
        ],
        "title": "與友人過山寺",
        "id": "a75e3e5f-b328-44e8-8294-5f1b1a5e1c0c"
    },
    {
        "author": "戴叔倫",
        "paragraphs": [
            "古井庇幽亭，涓涓一竇明。",
            "仙源通海水，靈液孕山精。",
            "久旱寧同涸，長年秪自清。",
            "欲彰貞白操，酌獻使君行。"
        ],
        "title": "賦得古井送王明府",
        "id": "0ad19dbe-d1cc-45ca-bfd2-bf5e13a4d2ba"
    },
    {
        "author": "戴叔倫",
        "paragraphs": [
            "仗劍萬里去，孤城遼海東。",
            "旌旗愁落日，鼓角壯悲風。",
            "野迥邊塵息，烽消戍壘空。",
            "轅門正休暇，投策拜元戎。"
        ],
        "title": "送耿十三湋復往遼海",
        "id": "a5f02dc7-f833-49d8-a67d-1b2f6684150e"
    },
    {
        "author": "戴叔倫",
        "paragraphs": [
            "百年渾是客，白髮總盈顛。",
            "佛國三秋別，雲臺五色連。",
            "朝盤香積飯，夜甕落花泉。",
            "遙憶談玄地，月高人未眠。"
        ],
        "title": "寄禪師寺華上人次韻三首 一",
        "id": "02b2dd5f-2f9f-4d33-a641-6ba7d7493b59"
    },
    {
        "author": "戴叔倫",
        "paragraphs": [
            "禪心如落葉，不逐曉風顛。",
            "猊坐翻蕭瑟，臯比喜接連。",
            "芙蓉開紫霧，湘玉映清泉。",
            "白晝談經罷，閑從石上眠。"
        ],
        "title": "寄禪師寺華上人次韻三首 二",
        "id": "569d13a9-3432-4c46-8008-3abf484a41ba"
    },
    {
        "author": "戴叔倫",
        "paragraphs": [
            "德士名難避，風流學濟顛。",
            "禮羅加璧至，薦鶚與雲連。",
            "塵世休飛錫，松林且枕泉。",
            "近聞離講席，聽雨半山眠。"
        ],
        "title": "寄禪師寺華上人次韻三首 三",
        "id": "65d1fa84-153c-4a45-95da-f90cb66f36a5"
    },
    {
        "author": "戴叔倫",
        "paragraphs": [
            "白髮懷閩嶠，丹心戀薊門。",
            "官閑勝道院，宅遠類荒村。",
            "二月霜花薄，羣山雨氣昏。",
            "東菑春事及，好向野人論。"
        ],
        "title": "獨坐",
        "id": "40170491-a095-4f94-aad8-d556180cb33b"
    },
    {
        "author": "戴叔倫",
        "paragraphs": [
            "何言訪衰疾，旌斾重淹留。",
            "謝禮誠難荅，裁詩豈易酬。",
            "江清寒照動，山迥野雲秋。",
            "一醉龍沙上，終歡勝舊遊。"
        ],
        "title": "李大夫見贈因之有呈",
        "id": "46f4cc6a-a027-4a06-84a9-56395fb8f130"
    },
    {
        "author": "戴叔倫",
        "paragraphs": [
            "奏書歸闕下，祖帳出湘東。",
            "滿座他鄉別，何年此會同。",
            "藉芳憐岸草，聞笛怨江風。",
            "且莫乘流去，心期在醉中。"
        ],
        "title": "長沙送梁副端歸京",
        "id": "eea8e448-8578-44f3-8040-0c108cf016ff"
    },
    {
        "author": "戴叔倫",
        "paragraphs": [
            "楚人方苦熱，柱史獨聞蟬。",
            "晴日暮江上，驚風一葉前。",
            "蕩搖清管雜，幽咽野風傳。",
            "旅舍聞君聽，無由更晝眠。"
        ],
        "title": "和尉遲侍郎夏杪聞蟬",
        "id": "429399f8-4683-45ff-9a0d-6e5267513bb2"
    },
    {
        "author": "戴叔倫",
        "paragraphs": [
            "高會吹臺中，新年月桂空。",
            "貂蟬臨野水，旌斾引春風。",
            "細草縈斜岸，纖條出故叢。",
            "微文復看獵，寧與解神同。"
        ],
        "title": "和李相公勉晦日蓬池遊宴",
        "id": "923eceba-072c-4fe4-b193-6fd190839a14"
    },
    {
        "author": "戴叔倫",
        "paragraphs": [
            "受辭分路遠，會府見君稀。",
            "雨雪經年去，軒車此日歸。",
            "暮春愁見別，久客順相依。",
            "寂寞伊川上，楊花空自飛。"
        ],
        "title": "彭婆館逢韋判官使還",
        "id": "eec91480-a38d-47e1-814e-2413278f6a6f"
    },
    {
        "author": "戴叔倫",
        "paragraphs": [
            "舉袂掩離弦，枉君愁思篇。",
            "忽驚池上鷺，下咽隴頭泉。",
            "對牖牆陰滿，臨扉日影圓。",
            "賴聞黃太守，章句此中傳。"
        ],
        "title": "酬別劉九郎評事傳經同泉字",
        "id": "55fb24cb-b3bd-400d-ab52-ce0d043574b9"
    },
    {
        "author": "戴叔倫",
        "paragraphs": [
            "移家住漢陰，不復問華簪。",
            "貰酒宜城近，燒田夢澤深。",
            "暮山逢鳥入，寒水見魚沈。",
            "與物皆無累，終年愜本心。"
        ],
        "title": "漢南遇方評事",
        "id": "72f66359-5261-40fe-aa02-0858906f0598"
    },
    {
        "author": "戴叔倫",
        "paragraphs": [
            "昔人從逝水，有客弔秋風。",
            "何意千年隔，論心一日同。",
            "楚亭方作亂，漢律正酬功。",
            "倏忽桑田變，讒言亦已空。"
        ],
        "title": "湘中懷古",
        "id": "8090e457-24df-4e6c-996b-3b81bb0d82a0"
    },
    {
        "author": "戴叔倫",
        "paragraphs": [
            "大江橫萬里，古渡渺千秋。",
            "浩浩波聲險，蒼蒼天色愁。",
            "三方歸漢鼎，一水限吳州。",
            "霸國今何在，清泉長自流。"
        ],
        "title": "京口懷古",
        "id": "793368a9-a932-42cc-bf9c-e959f80b45eb"
    },
    {
        "author": "戴叔倫",
        "paragraphs": [
            "安親非避地，羈旅十餘年。",
            "道長時流許，家貧故舊憐。",
            "相逢今歲暮，遠別一方偏。",
            "去住俱難說，江湖正渺然。"
        ],
        "title": "逢友生言懷",
        "id": "e63f90cc-4ef7-4234-b76e-2532517ff7b6"
    },
    {
        "author": "戴叔倫",
        "paragraphs": [
            "自憶專房寵，曾居第一流。",
            "移恩向他處，暫妒不容收。",
            "夜靜管弦絕，月明宮殿秋。",
            "空將舊時意，長望鳳皇樓。"
        ],
        "title": "長門怨",
        "id": "7b4d67f8-36ac-41eb-a77a-d1c8f6124b41"
    },
    {
        "author": "戴叔倫",
        "paragraphs": [
            "衰鬢辭餘秩，秋風入故園。",
            "結茅成暖室，汲井及清源。",
            "鄰里桑麻接，兒童笑語喧。",
            "終朝非役役，聊寄遠人言。"
        ],
        "title": "郊園即事寄蕭侍郎",
        "id": "e764d248-d37f-476d-8b21-a0e670462087"
    },
    {
        "author": "戴叔倫",
        "paragraphs": [
            "與道共浮沈，人間歲月深。",
            "是非園吏夢，憂喜塞翁心。",
            "細草誰開徑，芳條自結陰。",
            "由來居物外，無事可抽簪。"
        ],
        "title": "贈韋評事儹",
        "id": "95714d30-d40c-4390-9100-eb148b6b28c4"
    },
    {
        "author": "戴叔倫",
        "paragraphs": [
            "十方俱是夢，一念偶尋山。",
            "望剎經巴寺，持瓶向蜀關。",
            "亂猨心本定，流水性長閑。",
            "世俗多離別，王城幾日還。"
        ],
        "title": "送少微上人入蜀",
        "id": "ba352bc9-9eb6-4886-923f-07330f530e54"
    },
    {
        "author": "戴叔倫",
        "paragraphs": [
            "律儀通外學，詩思入禪關。",
            "煙景隨緣到，風姿與道閑。",
            "貫花留靜室，咒水度空山。",
            "誰識浮雲意，悠悠天地間。"
        ],
        "title": "送道虔上人遊方",
        "id": "1752fbf4-95f6-4138-989f-9c19a6bd4106"
    },
    {
        "author": "戴叔倫",
        "paragraphs": [
            "相傳五部學，更有一人成。",
            "此日靈山去，何方半座迎。",
            "麻衣逢雪暖，草履躡雲輕。",
            "若見中林石，應知第四生。"
        ],
        "title": "送嵩律師頭陁寺",
        "id": "10413ab8-4600-43cc-956f-045ce6b1e6dd"
    },
    {
        "author": "戴叔倫",
        "paragraphs": [
            "今夜初聽雨，江南杜若青。",
            "功名何鹵莽，兄弟總彫零。",
            "夢遠愁蝴蝶，情深愧鶺鴒。",
            "撫孤終日意，身世尚流萍。"
        ],
        "title": "舟中見雨",
        "id": "f12ad26b-b20f-49cb-846d-3499b611e290"
    },
    {
        "author": "戴叔倫",
        "paragraphs": [
            "兵塵猶澒洞，僧舍亦徵求。",
            "師向江南去，予方轂下留。",
            "風霜兩足白，宇宙一身浮。",
            "歸及梅花發，題詩寄隴頭。"
        ],
        "title": "送僧南歸",
        "id": "cbea4caf-5ceb-43fd-8a50-843fe173c2ac"
    },
    {
        "author": "戴叔倫",
        "paragraphs": [
            "江干望不極，樓閣影繽紛。",
            "水氣多爲雨，人煙遠是雲。",
            "予生何濩落，客路轉辛勤。",
            "楊柳牽愁思，和春上翠帬。"
        ],
        "title": "江干",
        "id": "cbd647c8-41ad-43eb-bce7-855eb14d8cc2"
    },
    {
        "author": "戴叔倫",
        "paragraphs": [
            "瀟灑絕塵喧，清溪流遶門。",
            "水聲鳴石瀨，蘿影到林軒。",
            "地靜留眠鹿，庭虛下飲猨。",
            "春花正夾岸，何必問桃源。"
        ],
        "title": "過友人隱居",
        "id": "fbf0e38a-50c3-40f9-80a3-cd1246aa8288"
    },
    {
        "author": "戴叔倫",
        "paragraphs": [
            "黃昏投古寺，深院一燈明。",
            "水砌長杉列，風廊敗葉鳴。",
            "山雲留別偈，王事速歸程。",
            "迢遰羅源路，輕輿候曉行。"
        ],
        "title": "宿天竺寺曉發羅源",
        "id": "724a9196-3c47-4e7c-8870-e793ee066415"
    },
    {
        "author": "戴叔倫",
        "paragraphs": [
            "一宿西峰寺，塵煩暫覺清。",
            "遠林生夕籟，高閣起鐘聲。",
            "山寂僧初定，廊深火自明。",
            "雖云殊出處，聊與說無生。"
        ],
        "title": "留宿羅源西峰寺示輝上人",
        "id": "baaa5dfa-6510-474c-99f9-a03c32768b4d"
    },
    {
        "author": "戴叔倫",
        "paragraphs": [
            "偶入橫山寺，湖山景最幽。",
            "露涵松翠濕，風湧浪花浮。",
            "老衲供茶盌，斜陽送客舟。",
            "自緣歸思促，不得更遲留。"
        ],
        "title": "題橫山寺",
        "id": "06f1624e-7ad1-4ca1-b946-6254b905f1a2"
    },
    {
        "author": "戴叔倫",
        "paragraphs": [
            "風軟扁舟穩，行依綠水堤。",
            "孤尊秋露滑，短櫂晚煙迷。",
            "夜靜月初上，江空天更低。",
            "飄飄信流去，悞過子猷溪。"
        ],
        "title": "泛舟",
        "id": "19e5262b-b22a-4cc5-b251-46d7a8d4cb89"
    },
    {
        "author": "戴叔倫",
        "paragraphs": [
            "馬疲盤道峻，投宿入招提。",
            "雨急山溪漲，雲迷嶺樹低。",
            "涼風來殿角，赤日下天西。",
            "偃腹虛簷外，林空鳥恣啼。"
        ],
        "title": "宿靈巖寺",
        "id": "86791562-7f76-43b0-b239-598d641fadd3"
    },
    {
        "author": "戴叔倫",
        "paragraphs": [
            "天涯芳草遍，江路又逢春。",
            "海月留人醉，山花笑客貧。",
            "離杯傾祖帳，征騎逐行塵。",
            "回首風流地，登臨少一人。"
        ],
        "title": "江上別劉駕",
        "id": "0d105844-3175-4e39-90ba-bb869891646e"
    },
    {
        "author": "戴叔倫",
        "paragraphs": [
            "野居何處是，軒外一橫塘。",
            "座納薰風細，簾垂白日長。",
            "面山如對畫，臨水坐流觴。",
            "更愛閑花木，欣欣得向陽。"
        ],
        "title": "南軒",
        "id": "102ba9a8-65ac-4347-baf5-21fef20bcc65"
    },
    {
        "author": "戴叔倫",
        "paragraphs": [
            "泊鴈鳴深渚，收霞落晚川。",
            "柝隨風斂陣，樓映月低弦。",
            "漠漠汀帆轉，幽幽岸火然。",
            "壑危通細路，溝曲繞平田。"
        ],
        "title": "泊鴈",
        "id": "f878d7c0-7f8b-4deb-bebb-d450bb7ac331"
    },
    {
        "author": "戴叔倫",
        "paragraphs": [
            "寒盡鴻先至，春回客未歸。",
            "蚤知名是病，不敢繡爲衣。",
            "霧積川原暗，山多郡縣稀。",
            "明朝下湘岸，更逐鷓鴣飛。"
        ],
        "title": "巡諸州漸次空靈戍",
        "id": "3e8f776f-0c85-48a6-8565-da85a2ab2123"
    },
    {
        "author": "戴叔倫",
        "paragraphs": [
            "雲雨一蕭散，悠悠關復河。",
            "俱從汎舟役，近隔洞庭波。",
            "楚水去不盡，秋風今又過。",
            "無因得相見，却恨寄書多。"
        ],
        "tags": [
            "洞庭湖"
        ],
        "title": "潭州使院書情寄江夏賀蘭副端",
        "id": "d071b0f6-bdaa-42be-96df-ab00f8186a52"
    },
    {
        "author": "戴叔倫",
        "paragraphs": [
            "地盡江南戍，山分桂北林。",
            "火雲三月合，石路九疑深。",
            "暗谷隨風過，危橋共鳥尋。",
            "羈魂愁似絕，不復待猨吟。"
        ],
        "title": "過柳州",
        "id": "c8284ada-18a4-46ad-8a47-c2b0c02204ff"
    },
    {
        "author": "戴叔倫",
        "paragraphs": [
            "巴山不可上，徒馭亦裴回。",
            "舊棧歌難度，朝雲濕未開。",
            "瀑泉飛雪雨，驚獸走風雷。",
            "此去無停候，征人幾日回。"
        ],
        "title": "經巴東嶺",
        "id": "92a76081-ee79-4913-b0c4-b2163366db31"
    },
    {
        "author": "戴叔倫",
        "paragraphs": [
            "萬人曾戰死，幾處見休兵。",
            "井邑初安堵，兒童未長成。",
            "涼風吹古木，野火入殘營。",
            "牢落千餘里，山空水復清。"
        ],
        "title": "過申州",
        "id": "b725ab1b-8c34-4b5a-84e4-b675f8b69ebe"
    },
    {
        "author": "戴叔倫",
        "paragraphs": [
            "獨立荒亭上，蕭蕭對晚風。",
            "天高吳塞闊，日落楚山空。",
            "猨叫三聲斷，江流一水通。",
            "前程千萬里，一夕宿巴東。"
        ],
        "title": "次下牢韻",
        "id": "64cdc9bb-3c88-4415-afac-2b4e58aff020"
    },
    {
        "author": "戴叔倫",
        "paragraphs": [
            "相邀寒影晚，惜別故山空。",
            "鄰里疎林在，池塘野水通。",
            "十年難遇後，一醉幾人同。",
            "復此悲行子，蕭蕭逐轉蓬。"
        ],
        "title": "潘處士宅會別",
        "id": "be93ebfd-afa5-4786-b428-079e7fb904e2"
    },
    {
        "author": "戴叔倫",
        "paragraphs": [
            "朝沐敞南闈，盤跚待日晞。",
            "持梳髮更落，覽鏡意多違。",
            "吾友見嘗少，春風去不歸。",
            "登高取一醉，猶可及芳菲。"
        ],
        "title": "暮春沐髮晦日書懷寄韋功曹渢李錄事從訓王少府純",
        "id": "ba70934d-2cd2-4c17-93d9-9fdddfc57807"
    },
    {
        "author": "戴叔倫",
        "paragraphs": [
            "春風歸戚里，曉日上花枝。",
            "清管新鶯發，重門細柳垂。",
            "經過千騎客，調笑五陵兒。",
            "何事靈臺客，狂歌自不知。"
        ],
        "title": "長安早春贈萬評事",
        "id": "6de6b7e8-1416-4973-9c8e-1fb8583fe9ea"
    },
    {
        "author": "戴叔倫",
        "paragraphs": [
            "留歡方繼燭，此會豈他人。",
            "鄉里遊從舊，兒童內外親。",
            "夜深愁不醉，老去別何頻。",
            "莫折園中柳，相看惜暮春。"
        ],
        "title": "留別宋處士",
        "id": "de25722d-0e68-4f4b-9848-c00c6fd235b8"
    },
    {
        "author": "戴叔倫",
        "paragraphs": [
            "瀧路下丹徼，郵童揮畫橈。",
            "山回千騎隱，雲斷兩鄉遙。",
            "漁滬擁寒溜，畬田落遠燒。",
            "維舟更相憶，惆悵坐空宵。"
        ],
        "title": "留別道州李使君圻",
        "id": "46932f6d-eead-473e-baa5-f4964c35256f"
    },
    {
        "author": "戴叔倫",
        "paragraphs": [
            "衰客慙墨綬，素舸逐秋風。",
            "雲雨恩難報，江湖意已終。",
            "縣當仙洞口，路出故園東。",
            "唯有新離恨，長留夢寐中。"
        ],
        "title": "將遊東都留別包諫議",
        "id": "cb3dbb9b-a1f3-4d72-9cff-32e7dc1c9394"
    },
    {
        "author": "戴叔倫",
        "paragraphs": [
            "車馬去遲遲，離言未盡時。",
            "看花一醉別，會面幾年期。",
            "樵路高山館，漁洲楚帝祠。",
            "南登回首處，猶得望京師。"
        ],
        "title": "灞岸別友",
        "id": "e970ba00-44ec-487e-b91d-af402def0099"
    },
    {
        "author": "戴叔倫",
        "paragraphs": [
            "謬官辭獲免，濫獄會平反。",
            "遠與故人別，龍鍾望所言。",
            "陰天寒不雨，古木夜多猨。",
            "老病北歸去，餘年學灌園。"
        ],
        "title": "臨川從事還別崔法曹",
        "id": "6e6a54ca-94ec-4d07-841e-117036eb2c4d"
    },
    {
        "author": "戴叔倫",
        "paragraphs": [
            "行旅悲搖落，風波厭別離。",
            "客程秋草遠，心事故人知。",
            "暮鳥翻江岸，征徒起路岐。",
            "自應無定所，還似欲相隨。"
        ],
        "title": "海上別薛舟",
        "id": "5cab2b12-b5aa-4633-a0b0-5a7d30b33b4c"
    },
    {
        "author": "戴叔倫",
        "paragraphs": [
            "府中相見少，江上獨行遙。",
            "會日起離恨，新年別舊僚。",
            "春雲猶伴雪，寒渚未通潮。",
            "回首羣山暝，思君轉寂寥。"
        ],
        "title": "婺州路別錄事",
        "id": "e641d940-1046-4717-a1eb-e7eff336bc3b"
    },
    {
        "author": "戴叔倫",
        "paragraphs": [
            "歲除日又暮，山險路仍新。",
            "驅傳迷深谷，瞻星記北辰。",
            "古亭聊假寐，中夜忽逢人。",
            "相問皆嗚咽，傷心不待春。"
        ],
        "title": "建中癸亥歲奉天除夜宿武當山北茅平村",
        "id": "068dc817-95dd-4f0f-8f5e-820afe25e3bb"
    },
    {
        "author": "戴叔倫",
        "paragraphs": [
            "潮水忽復過，雲帆儼欲飛。",
            "故園雙闕下，左宦十年歸。",
            "晚景照華髮，涼風吹繡衣。",
            "淹留更一醉，老去莫相違。"
        ],
        "title": "京口送皇甫司馬副端曾舒州辭滿歸去東都",
        "id": "65156e09-c8f8-4bc2-b1f4-d03ffeed2745"
    },
    {
        "author": "戴叔倫",
        "paragraphs": [
            "知音不可遇，才子向天涯。",
            "遠水下山急，孤舟上路賒。",
            "亂雲收暮雨，雜樹落疎花。",
            "到日應文會，風流勝阮家。"
        ],
        "title": "送李審之桂州謁中丞叔",
        "id": "b092a7d9-645f-47fd-bd75-76119951262d"
    },
    {
        "author": "戴叔倫",
        "paragraphs": [
            "南行無俗侶，秋鴈與寒雲。",
            "野趣自多愜，名香日總聞。",
            "吳山中路斷，浙水半江分。",
            "此地登臨慣，含情一送君。"
        ],
        "title": "送王翁信及第歸江東舊隱",
        "id": "4c1fbadd-5082-41a9-8db7-1b9d192aca1e"
    },
    {
        "author": "戴叔倫",
        "paragraphs": [
            "身爲百里長，家寵五諸侯。",
            "含笑聽猨狖，搖鞭望斗牛。",
            "梅花堪比雪，芳草不知秋。",
            "別後南風起，相思夢嶺頭。"
        ],
        "title": "送李明府之任",
        "id": "7d91e133-3234-446a-a944-7919d532da99"
    },
    {
        "author": "戴叔倫",
        "paragraphs": [
            "鄉人去欲盡，北鴈又南飛。",
            "京洛風塵久，江湖音信稀。",
            "舊山知獨往，一醉莫相違。",
            "未得辭羈旅，無勞問是非。"
        ],
        "title": "送郭太祝中孚歸江東",
        "id": "1eaab85d-aa2b-4496-9d1c-3fd448789934"
    },
    {
        "author": "戴叔倫",
        "paragraphs": [
            "遙夜獨不寐，寂寥蓬戶中。",
            "河明五陵上，月滿九門東。",
            "舊知親友散，故園江海空。",
            "懷歸正南望，此夕起秋風。"
        ],
        "title": "新秋夜寄江右友人",
        "id": "fa29734b-2c9f-4347-8923-e403f0633077"
    },
    {
        "author": "戴叔倫",
        "paragraphs": [
            "鐘鼓喧離日，車徒促夜裝。",
            "曉廚新變火，輕柳暗翻霜。",
            "傳鏡看華髮，持杯話故鄉。",
            "每嫌兒女淚，今日自霑裳。"
        ],
        "title": "清明日送鄧芮二子還鄉",
        "id": "4de1320f-f293-4f10-846b-1059c07aaab8"
    },
    {
        "author": "戴叔倫",
        "paragraphs": [
            "君去方爲宰，干戈尚未銷。",
            "邑中殘老小，亂後少官僚。",
            "廨宇經兵火，公田沒海潮。",
            "到時應變俗，新政滿餘姚。"
        ],
        "title": "送謝夷甫宰餘姚縣",
        "id": "b49cb64c-709b-4fc0-bf82-ee616cbdc070"
    },
    {
        "author": "戴叔倫",
        "paragraphs": [
            "征役各異路，煙波同旅愁。",
            "輕橈上桂水，大艑下揚州。",
            "何處成後會，今朝分舊遊。",
            "離心比楊柳，蕭颯不勝秋。"
        ],
        "title": "送柳道時余北還",
        "id": "16f2a421-f439-45f3-9fe5-b9948368568e"
    },
    {
        "author": "戴叔倫",
        "paragraphs": [
            "擬歸雲壑去，聊寄宦名中。",
            "俸祿資生事，文章實國風。",
            "聽潮回楚浪，看月照隋宮。",
            "儻有登樓望，還應伴庾公。"
        ],
        "title": "送萬戶曹之任揚州便歸舊隱",
        "id": "203982d6-d495-447c-ab81-0c07b54ff82a"
    },
    {
        "author": "戴叔倫",
        "paragraphs": [
            "不與名利隔，且爲江漢遊。",
            "吳山本佳麗，謝客舊淹留。",
            "狹道通陵口，貧家住蔣州。",
            "思歸復怨別，寥落詎關秋。"
        ],
        "title": "送李長史縱之任常州",
        "id": "764f58af-f3ba-4bc1-af61-f85d4e7d1500"
    },
    {
        "author": "戴叔倫",
        "paragraphs": [
            "巴江秋欲盡，遠別更淒然。",
            "月照高唐峽，人隨賈客船。",
            "積雲藏嶮路，流水促行年。",
            "不料相逢日，空悲尊酒前。"
        ],
        "title": "南賓送蔡侍御遊蜀",
        "id": "e474b107-4081-4a41-9cb9-e793f55b03fe"
    },
    {
        "author": "戴叔倫",
        "paragraphs": [
            "九門思諫議，萬里採風謠。",
            "關外逢秋月，天涯過晚潮。",
            "鴈來雲杳杳，木落浦蕭蕭。",
            "空怨他鄉別，迴舟暮寂寥。"
        ],
        "title": "送崔拾遺峒江淮訪圖書",
        "id": "499e451a-6e1f-4d38-8988-2231069d6fbb"
    },
    {
        "author": "戴叔倫",
        "paragraphs": [
            "爲文通絕境，從宦及良辰。",
            "洛下知名早，腰邊結綬新。",
            "且傾浮菊酒，聊拂染衣塵。",
            "獨恨滄波侶，秋來別故人。"
        ],
        "title": "九日送洛陽李丞之任",
        "id": "46e33ccd-cb7d-43a6-aec1-7fe7281d1859"
    },
    {
        "author": "戴叔倫",
        "paragraphs": [
            "邦君採菊地，近接旅人居。",
            "一命招衰疾，清光照里閭。",
            "去官慚比謝，下榻貴同徐。",
            "莫怪沙邊倒，偏霑杯酌餘。"
        ],
        "title": "奉陪李大夫九日宴龍沙",
        "id": "0419bd57-d2e1-4a94-a893-63b42eb0d986"
    },
    {
        "author": "戴叔倫",
        "paragraphs": [
            "槐花落盡柳陰清，蕭索涼天楚客情。",
            "海上舊山無的信，東門歸路不堪行。",
            "身隨幻境勞多事，跡學禪心厭有名。",
            "公子道存知不棄，欲依劉表住南荆。"
        ],
        "title": "送車參軍江陵",
        "id": "64882e32-e727-47ef-be16-1218fa9dab76"
    },
    {
        "author": "戴叔倫",
        "paragraphs": [
            "西看疊嶂幾千重，秀色孤標此一峰。",
            "丹竈久閑荒宿草，碧溪深處有潛龍。",
            "靈仙已去空巖室，到客唯聞古寺鐘。",
            "遠對白雲幽隱在，年年不離舊杉松。"
        ],
        "title": "遊清溪蘭若",
        "id": "4a321972-1f6e-4382-b373-bf3cc516f92c"
    },
    {
        "author": "戴叔倫",
        "paragraphs": [
            "南天胡馬獨悲嘶，白首相逢話鼓鼙。",
            "野戰頻年沙朔外，旌竿高與雪峰齊。",
            "扁舟遠泛輕全楚，落日愁看舊紫泥。",
            "早晚瑤階歸伏奏，獨能畫地取關西。"
        ],
        "title": "贈史開府",
        "id": "d111558f-6992-4035-a2e1-e0df14c121b7"
    },
    {
        "author": "戴叔倫",
        "paragraphs": [
            "陌上涼風槐葉凋，夕陽清露濕寒條。",
            "登樓望月楚山迥，月到南樓山獨遙。",
            "心送情人趨鳳闕，目隨陽鴈極煙霄。",
            "軒轅不重無名客，此地還能訪寂寥。"
        ],
        "title": "登樓望月寄鳳翔李少尹",
        "id": "5b63e28a-eabe-4695-b668-4d72e6e0713f"
    },
    {
        "author": "戴叔倫",
        "paragraphs": [
            "年來日日春光好，今日春光好更新。",
            "獨獻菜羹憐應節，遍傳金勝喜逢人。",
            "煙添柳色看猶淺，鳥踏梅花落已頻。",
            "東閤此時聞一曲，翻令和者不勝春。"
        ],
        "title": "和汴州李相公勉人日喜春",
        "id": "72b33b12-2a42-43b0-9327-b3b5cb7bf35b"
    },
    {
        "author": "戴叔倫",
        "paragraphs": [
            "佐幕臨戎旌斾間，五營無事萬家閑。",
            "風吹楊柳漸拂地，日映樓臺欲下山。",
            "綺席晝開留上客，朱門半掩擬重關。",
            "當時不敢辭先醉，誤逐羣公倒載還。"
        ],
        "title": "奉酬盧端公飲後贈諸公見示之作",
        "id": "f04093a5-e41d-476f-9ff8-c23b3b7b540d"
    },
    {
        "author": "戴叔倫",
        "paragraphs": [
            "侍臣何事辭雲陛，江上彈冠見雪花。",
            "望闕未承丹鳳詔，開門空對楚人家。",
            "陳琳草奏才還在，王粲登樓興不賒。",
            "高館更容塵外客，仍令歸去待瓊華。"
        ],
        "title": "贈司空拾遺",
        "id": "c1fd9b73-7258-4449-9cb5-38ac9be815fa"
    },
    {
        "author": "戴叔倫",
        "paragraphs": [
            "年來橈客寄禪扉，多話貧居在翠微。",
            "黃雀數聲催柳變，清溪一路踏花歸。",
            "空林野寺經過少，落日深山伴侶稀。",
            "負米到家春未盡，風蘿閑掃釣魚磯。"
        ],
        "title": "越溪村居",
        "id": "ab185b82-5200-4a6d-a327-a21749e60981"
    },
    {
        "author": "戴叔倫",
        "paragraphs": [
            "日暮秋風吹野花，上清歸客意無涯。",
            "桃源寂寂煙霞閉，天路悠悠星漢斜。",
            "還似世人生白髮，定知仙骨變黃芽。",
            "東城南陌頻相見，應是壺中別有家。"
        ],
        "title": "贈韓道士",
        "id": "f3013337-5e2e-4fbb-ac96-c4d166c46d35"
    },
    {
        "author": "戴叔倫",
        "paragraphs": [
            "日暮山風吹女蘿，故人舟楫定如何。",
            "呂仙祠下寒砧急，帝子閣前秋水多。",
            "閩海風塵鳴戍鼓，江湖煙雨暗漁蓑。",
            "何時醉把黃花酒，聽爾南征長短歌。"
        ],
        "title": "寄萬德躬故居",
        "id": "223a80a9-26df-447d-bf07-7acd740fed42"
    },
    {
        "author": "戴叔倫",
        "paragraphs": [
            "細雨柴門生遠愁，向來詩句若爲酬。",
            "林花落處頻中酒，海燕飛時獨倚樓。",
            "北郭晚晴山更遠，南塘春盡水爭流。",
            "可能相別還相憶，莫遣楊花笑白頭。"
        ],
        "title": "寄司空曙",
        "id": "18801489-9f1d-4d5d-9618-66e682d3fc54"
    },
    {
        "author": "戴叔倫",
        "paragraphs": [
            "向來攜酒共追攀，此日看雲獨未還。",
            "不見山中人半載，依然松下屋三間。",
            "峰攢仙境丹霞上，水遶漁磯綠玉灣。",
            "却望夏洋懷二妙，滿崖霜樹曉斑斑。"
        ],
        "title": "過故人陳羽山居",
        "id": "205cafa9-5b98-4e70-8a6c-1543fbb08f35"
    },
    {
        "author": "戴叔倫",
        "paragraphs": [
            "萬里江南一布衣，早將佳句動京畿。",
            "徒聞子敬遺琴在，不見相如駟馬歸。",
            "朔雪恐迷新冢草，秋風愁老故山薇。",
            "玉堂知己能銘述，猶得精魂慰所依。"
        ],
        "title": "弔暢當",
        "id": "2855bd7a-82bb-4ff7-8b63-002876bef4bc"
    },
    {
        "author": "戴叔倫",
        "paragraphs": [
            "謝相園西石徑斜，知君習隱暫爲家。",
            "有時出郭行芳草，長日臨池看落花。",
            "春去能忘詩共賦，客來應是酒頻賒。",
            "五年不見西山色，悵望浮雲隱落霞。"
        ],
        "title": "寄劉禹錫",
        "id": "53055f71-d58b-42e6-bd79-a88eb44e79d8"
    },
    {
        "author": "戴叔倫",
        "paragraphs": [
            "亂餘城郭怕經過，到處閑門長薜蘿。",
            "用世空悲聞道淺，入山偏喜識僧多。",
            "醉歸花徑雲生履，樵罷松巖雪滿蓑。",
            "石上幽期春又暮，何時載酒聽高歌。"
        ],
        "title": "寄孟郊",
        "id": "5fe8b080-6494-4279-9a7b-e6b4917fc51f"
    },
    {
        "author": "戴叔倫",
        "paragraphs": [
            "亂餘山水半凋殘，江上逢君春正闌。",
            "針自指南天窅窅，星猶拱北夜漫漫。",
            "漢陵帝子黃金盌，晉代神仙白玉棺。",
            "回首風塵千里外，故園煙雨五峰寒。"
        ],
        "title": "贈徐山人",
        "id": "5774ddb1-5506-4a6c-8ab7-81c5d6a3d992"
    },
    {
        "author": "戴叔倫",
        "paragraphs": [
            "楚鄉卑濕歎殊方，鵩賦人非宅已荒。",
            "謾有長書憂漢室，空將哀些弔沅湘。",
            "雨餘古井生秋草，葉盡疎林見夕陽。",
            "過客不須頻太息，咸陽宮殿亦淒涼。"
        ],
        "title": "過賈誼舊居",
        "id": "8f8d32be-b8c6-45ea-8f07-96bf932592e7"
    },
    {
        "author": "戴叔倫",
        "paragraphs": [
            "紫禁迢迢宮漏鳴，夜深無語獨含情。",
            "春風鸞鏡愁中影，明月羊車夢裏聲。",
            "塵暗玉堦綦跡斷，香飄金屋篆煙清。",
            "貞心一任蛾眉妒，買賦何須問馬卿。"
        ],
        "title": "宮詞",
        "id": "40d37823-3437-4e99-961c-b4b9c99f7354"
    },
    {
        "author": "戴叔倫",
        "paragraphs": [
            "蕭蕭白髮出宮門，羽服星冠道意存。",
            "霄漢九重辭鳳闕，雲山何處訪桃源。",
            "瑤池醉月勞仙夢，玉輦乘春却帝恩。",
            "回首吹簫天上伴，上陽花落共誰言。"
        ],
        "title": "漢宮人入道",
        "id": "0e46e210-631f-40d7-99be-8f5e1f21e1be"
    },
    {
        "author": "戴叔倫",
        "paragraphs": [
            "守歲山房迥絕緣，燈光香灺共蕭然。",
            "無人更獻椒花頌，有客同參栢子禪。",
            "已悟化城非樂界，不知今夕是何年。",
            "憂心悄悄渾忘寐，坐待扶桑日麗天。"
        ],
        "title": "二靈寺守歲",
        "id": "78f6ebbf-396a-4980-bbf1-0c14d80d384d"
    },
    {
        "author": "戴叔倫",
        "paragraphs": [
            "杜宇聲聲喚客愁，故園何處此登樓。",
            "落花飛絮成春夢，賸水殘山異昔遊。",
            "歌扇多情明月在，舞衣無意綵雲收。",
            "東皇去後韶華盡，老圃寒香別有秋。"
        ],
        "title": "暮春感懷 一",
        "id": "dfdfe676-a556-40c1-b250-d9e935a39a63"
    },
    {
        "author": "戴叔倫",
        "paragraphs": [
            "四十無聞嬾慢身，放情丘壑任天真。",
            "悠悠往事杯中物，赫赫時名扇外塵。",
            "短策看雲松寺晚，疎簾聽雨草堂春。",
            "山花水鳥皆知己，百遍相過不厭貧。"
        ],
        "title": "暮春感懷 二",
        "id": "66255fc9-0ccd-4d15-90a4-e44f0c4ce0f6"
    },
    {
        "author": "戴叔倫",
        "paragraphs": [
            "幾年湖海挹餘芳，豈料蘭摧一夜霜。",
            "人世空傳名耿耿，泉臺杳隔路茫茫。",
            "碧窗月落琴聲斷，華表雲深鶴夢長。",
            "最是不堪回首處，九泉煙冷樹蒼蒼。"
        ],
        "title": "哭朱放",
        "id": "9c197e13-7039-48a1-97c1-63a8e56d0f85"
    },
    {
        "author": "戴叔倫",
        "paragraphs": [
            "方丈蕭蕭落葉中，暮天深巷起悲風。",
            "流年不盡人自老，外事無端心已空。",
            "家近小山當海畔，身留環衞蔭牆東。",
            "遙聞相訪頻逢雪，一醉寒宵誰與同。"
        ],
        "title": "酬盩厔耿少府湋見寄",
        "id": "8502e6fa-f283-440a-a69a-12bb1b54610f"
    },
    {
        "author": "戴叔倫",
        "paragraphs": [
            "仙槎江口槎溪寺，幾度停舟訪未能。",
            "自恨頻年爲遠客，喜從異郡識高僧。",
            "雲霞色釅禪房衲，星月光涵古殿燈。",
            "何日却飛真錫返，故人丘木翳寒藤。"
        ],
        "title": "贈慧上人",
        "id": "f75b5345-5fc9-44f2-b547-de2b3ffc8e97"
    },
    {
        "author": "戴叔倫",
        "paragraphs": [
            "文教通夷俗，均輸問火田。",
            "江分巴字水，樹入夜郎煙。",
            "毒瘴含秋氣，陰崖蔽曙天。",
            "路難空計日，身老不由年。",
            "將命寧知遠，歸心詎可傳。",
            "星郎復何意，出守五溪邊。"
        ],
        "title": "漸至涪州先寄王員外使君縱",
        "id": "ae41a4c9-251d-44ff-8f20-f1056c90c087"
    },
    {
        "author": "戴叔倫",
        "paragraphs": [
            "兄弟泣殊方，天涯指故鄉。",
            "斷雲無定處，歸鴈不成行。",
            "草莽人煙少，風波水驛長。",
            "上虞親渤澥，東楚隔瀟湘。",
            "古戍陰傳火，寒蕪曉帶霜。",
            "海門潮灩灩，沙岸荻蒼蒼。",
            "京輦辭芸閣，蘅芳憶草堂。",
            "知君始寧隱，還緝舊荷裳。"
        ],
        "title": "和河南羅主簿送校書兄歸江南",
        "id": "5f4362e4-b3a8-442b-a272-f9b96f2e37ed"
    },
    {
        "author": "戴叔倫",
        "paragraphs": [
            "漢苑鐘聲早，秦郊曙色分。",
            "霜凌萬戶徹，風散一城聞。",
            "已啓蓬萊殿，初朝鴛鷺羣。",
            "虛心方應物，大扣欲干雲。",
            "近雜雞人唱，新傳鳧氏文。",
            "能令翰苑客，流聽思氛氳。"
        ],
        "title": "曉聞長樂鐘聲",
        "id": "4c9ca09f-e8e7-48a5-94a5-ec8ec6c99667"
    },
    {
        "author": "戴叔倫",
        "paragraphs": [
            "渺渺飛霜夜，寥寥遠岫鐘。",
            "出雲疑斷續，入戶乍舂容。",
            "度枕頻驚夢，隨風幾韻松。",
            "悠揚來不已，杳靄去何從。",
            "髣髴煙嵐隔，依稀巖嶠重。",
            "此時聊一聽，餘響繞千峰。"
        ],
        "title": "聽霜鐘",
        "id": "2666a3f9-aa59-4476-bb0b-0af3357d8d87"
    },
    {
        "author": "戴叔倫",
        "paragraphs": [
            "寥亮來豐嶺，分明辨古鐘。",
            "應霜如自擊，中節每相從。",
            "靜聽非閑扣，潛應蘊聖蹤。",
            "風間時斷續，雲外更舂容。",
            "虛警和清籟，雄鳴隔亂峰。",
            "因知諭知己，感激更難逢。"
        ],
        "title": "聽霜鐘",
        "id": "0f145a5d-ead7-40dc-88a8-217f5bf05e38"
    },
    {
        "author": "戴叔倫",
        "paragraphs": [
            "臨風脫佩劒，相勸靜胡塵。",
            "自料無筋力，何由荅故人。"
        ],
        "title": "酬崔法曹遺劒",
        "id": "39ee422a-e77c-494c-b5c7-75b5a7fa9833"
    },
    {
        "author": "戴叔倫",
        "paragraphs": [
            "衰病苦奔走，未嘗追舊遊。",
            "何言問憔悴，此日駐方舟。"
        ],
        "title": "敬報孫常州二首 一",
        "id": "e3f3e233-70e4-49fd-bb09-c6a0a54f7d4e"
    },
    {
        "author": "戴叔倫",
        "paragraphs": [
            "遠道曳故屐，餘春會高齋。",
            "因言別離久，得盡平生懷。"
        ],
        "title": "敬報孫常州二首 二",
        "id": "c9449155-5986-4467-8e84-30e5205e3f1e"
    },
    {
        "author": "戴叔倫",
        "paragraphs": [
            "敝邑連山遠，仙舟數刻同。",
            "多慚屢回首，前路在泥中。"
        ],
        "title": "將赴東陽留上包諫議",
        "id": "99ade326-5aeb-4d54-b7f3-cb1351a5e23e"
    },
    {
        "author": "戴叔倫",
        "paragraphs": [
            "後會知不遠，今歡亦願留。",
            "江天梅雨散，況在月中樓。"
        ],
        "title": "荅崔法曹",
        "id": "a0a91b39-3990-4eba-b4ef-86f3eca64ce8"
    },
    {
        "author": "戴叔倫",
        "paragraphs": [
            "自公來問易，不復待加年。",
            "更有垂簾會，遙知續草玄。"
        ],
        "title": "問嚴居士易",
        "id": "a13ca9e2-3f3d-4065-b001-6b5ff7e36dcc"
    },
    {
        "author": "戴叔倫",
        "paragraphs": [
            "陽春已三日，會友聞昨夜。",
            "可愛剡溪僧，獨尋陶景舍。"
        ],
        "title": "新年第二夜荅處上人宿玉芝觀見寄",
        "id": "b750e80a-f2d3-4197-b1cb-45c9e7251ddd"
    },
    {
        "author": "戴叔倫",
        "paragraphs": [
            "雨落濕孤客，心驚比棲鳥。",
            "空階夜滴繁，相亂應到曉。"
        ],
        "title": "赴撫州對酬崔法曹夜雨滴空堦五首 一",
        "id": "3335bee1-90a8-4998-9731-c11a8fce0597"
    },
    {
        "author": "戴叔倫",
        "paragraphs": [
            "高會棗樹宅，清言蓮社僧。",
            "兩鄉同夜雨，旅館又無燈。"
        ],
        "title": "赴撫州對酬崔法曹夜雨滴空堦五首 二",
        "id": "1c189006-aefd-4e4f-bdcc-3393aa34f56a"
    },
    {
        "author": "戴叔倫",
        "paragraphs": [
            "謗議不自辨，親朋那得知。",
            "雨中驅馬去，非是獨傷離。"
        ],
        "title": "赴撫州對酬崔法曹夜雨滴空堦五首 三",
        "id": "c9e83d27-9a83-4eb6-b348-333bc281c2b9"
    },
    {
        "author": "戴叔倫",
        "paragraphs": [
            "離室雨初晦，客程雲陡暗。",
            "方爲對吏人，敢望郵童探。"
        ],
        "title": "赴撫州對酬崔法曹夜雨滴空堦五首 四",
        "id": "2e91df9f-dc79-4657-a431-44a6378b0ecd"
    },
    {
        "author": "戴叔倫",
        "paragraphs": [
            "縱酒常擲盞，狂歌時入室。",
            "離羣怨雨聲，幽抑方成疾。"
        ],
        "title": "赴撫州對酬崔法曹夜雨滴空堦五首 五",
        "id": "a9fa19f8-6e21-460a-a1ad-ad0272328262"
    },
    {
        "author": "戴叔倫",
        "paragraphs": [
            "知疑姦叟謗，閑與情人話。",
            "猶是別時燈，不眠同此夜。"
        ],
        "title": "又酬曉燈[離暗]室五首 一",
        "id": "a6d7f53c-9631-4849-9975-4887c7e0fb61"
    },
    {
        "author": "戴叔倫",
        "paragraphs": [
            "寒燈揚曉焰，重屋驚春雨。",
            "應想遠行人，路逢泥濘阻。"
        ],
        "title": "又酬曉燈[離暗]室五首 二",
        "id": "9715a2f1-2b9f-459e-9d0d-36e9c5b78544"
    },
    {
        "author": "戴叔倫",
        "paragraphs": [
            "燈光照虛屋，雨影懸空壁。",
            "一向簷下聲，遠來愁處滴。"
        ],
        "title": "又酬曉燈[離暗]室五首 三",
        "id": "fcf8623a-3c01-4bea-94cd-663e6b2a2f76"
    },
    {
        "author": "戴叔倫",
        "paragraphs": [
            "楚僧話寂滅，俗慮比虛空。",
            "賴有殘燈喻，相傳昏暗中。"
        ],
        "title": "又酬曉燈[離暗]室五首 四",
        "id": "e3f71946-f5ac-4789-a750-6af2337a11b8"
    },
    {
        "author": "戴叔倫",
        "paragraphs": [
            "雨聲亂燈影，明滅在空堦。",
            "併枉五言贈，知同萬里懷。"
        ],
        "title": "又酬曉燈[離暗]室五首 五",
        "id": "fb3ddaff-b685-4259-b956-5cf875608319"
    },
    {
        "author": "戴叔倫",
        "paragraphs": [
            "回轉沙岸近，欹斜林嶺重。",
            "因君訪遺跡，此日見真龍。"
        ],
        "title": "同賦龍沙墅",
        "id": "7614ca20-733c-4ff3-a655-3c8ea0d498ef"
    },
    {
        "author": "戴叔倫",
        "paragraphs": [
            "漢宮若遠近，路在寒沙上。",
            "到死不得歸，何人共南望。"
        ],
        "title": "昭君詞",
        "id": "ccd8b7c0-3d74-4cb0-8980-3dcd5a265a30"
    },
    {
        "author": "戴叔倫",
        "paragraphs": [
            "寒郊好天氣，勸酒莫辭頻。",
            "擾擾鍾陵市，無窮不醉人。"
        ],
        "title": "勸陸三飲酒",
        "id": "9017db43-e553-41c6-8e41-faec2e570bc5"
    },
    {
        "author": "戴叔倫",
        "paragraphs": [
            "月出照關山，秋風人未還。",
            "清光無遠近，鄉淚半書間。"
        ],
        "title": "關山月二首 一",
        "id": "16616009-65cd-4aca-9fa7-d811bc47da08"
    },
    {
        "author": "戴叔倫",
        "paragraphs": [
            "一鴈過連營，繁霜覆古城。",
            "胡笳在何處，半夜起邊聲。"
        ],
        "title": "關山月二首 二",
        "id": "01898455-f8ad-437f-b6b7-e85557bcdc22"
    },
    {
        "author": "戴叔倫",
        "paragraphs": [
            "西塞雲山遠，東風道路長。",
            "人心勝潮水，相送過潯陽。"
        ],
        "tags": [
            "友人",
            "送别",
            "友情"
        ],
        "title": "送王司直",
        "id": "46c5d728-c508-4eb6-ab70-b3bda8705e74"
    },
    {
        "author": "戴叔倫",
        "paragraphs": [
            "偶來人境外，何處染囂塵。",
            "倘許棲林下，僧中老此身。"
        ],
        "title": "宿無可上人房",
        "id": "a0f43418-33bc-4f98-899b-0685366eea5e"
    },
    {
        "author": "戴叔倫",
        "paragraphs": [
            "麋鹿自成羣，何人到白雲。",
            "山中無外事，終日醉醺醺。"
        ],
        "title": "山居",
        "id": "c1a46701-7f8e-4fda-af01-a547f34e1961"
    },
    {
        "author": "戴叔倫",
        "paragraphs": [
            "白髮千莖雪，寒窗嬾著書。",
            "最憐吟苜蓿，不及向桑榆。"
        ],
        "title": "口號",
        "id": "151e3f4f-cb2b-4bf1-bd53-800f2185e4d1"
    },
    {
        "author": "戴叔倫",
        "paragraphs": [
            "夜靜河漢高，獨坐庭前月。",
            "忽起故園思，動作經年別。"
        ],
        "title": "夜坐",
        "id": "c4a4c891-c602-4085-86e2-78b7678059e1"
    },
    {
        "author": "戴叔倫",
        "paragraphs": [
            "垂柳萬條絲，春來織別離。",
            "行人攀折處，閨妾斷腸時。"
        ],
        "title": "隄上柳",
        "id": "2e0dfd8f-821c-40ce-b802-251e56eb1ed3"
    },
    {
        "author": "戴叔倫",
        "paragraphs": [
            "明月臨滄海，閑雲戀故山。",
            "詩名滿天下，終日掩柴關。"
        ],
        "title": "遣興",
        "id": "1ec2a7d3-28e5-4dc8-b9e9-7c4e160ac871"
    },
    {
        "author": "戴叔倫",
        "paragraphs": [
            "謫戍孤城小，思家萬里遙。",
            "漢廷求衞霍，劒佩上青霄。"
        ],
        "title": "贈張揮使",
        "id": "e341327a-fb05-44d4-b771-6d22bd4cc7e5"
    },
    {
        "author": "戴叔倫",
        "paragraphs": [
            "野水連天碧，峯巒入海青。",
            "滄浪者誰子，一曲醉中聽。"
        ],
        "title": "偶成",
        "id": "ec7585c2-b556-44ce-9536-4ab29f138ed1"
    },
    {
        "author": "戴叔倫",
        "paragraphs": [
            "飲露身何潔，吟風韻更長。",
            "斜陽千萬樹，無處避螳螂。"
        ],
        "title": "畫蟬",
        "id": "e4166f66-36ab-4fe1-ab8b-87bae3cf862c"
    },
    {
        "author": "戴叔倫",
        "paragraphs": [
            "拔翠五雲中，擎天不計功。",
            "誰能凌絕頂，看取日升東。"
        ],
        "title": "題天柱山圖",
        "id": "095b716b-89b6-4ecc-a3f9-7ffa0bd688d4"
    },
    {
        "author": "戴叔倫",
        "paragraphs": [
            "雨濕松陰涼，風落松花細。",
            "獨鶴愛清幽，飛來不飛去。"
        ],
        "title": "松鶴",
        "id": "a012f579-47b8-4b62-a91b-6792bb94ae53"
    },
    {
        "author": "戴叔倫",
        "paragraphs": [
            "一公持一鉢，相復度遙岑。",
            "地瘦無黃獨，春來草更深。"
        ],
        "title": "草堂一上人",
        "id": "181e032c-d33f-449e-a589-92402eb757c9"
    },
    {
        "author": "戴叔倫",
        "paragraphs": [
            "爲憶去年梅，凌寒特地來。",
            "門前空臘盡，渾未有花開。"
        ],
        "title": "題黃司直園",
        "id": "1dbe219f-270f-4ad6-aec7-6f15ae73ad70"
    },
    {
        "author": "戴叔倫",
        "paragraphs": [
            "西崦水泠泠，沿岡有游亭。",
            "自從春草長，遙見祗青青。"
        ],
        "title": "北山游亭",
        "id": "1464676a-cfac-4c42-8e13-c578e0a54d43"
    },
    {
        "author": "戴叔倫",
        "paragraphs": [
            "此意無所欲，閉門風景遲。",
            "柳條將白髮，相對共垂絲。"
        ],
        "title": "贈李唐山人",
        "id": "1feb3681-6f79-4a9d-ae12-5b826046cac1"
    },
    {
        "author": "戴叔倫",
        "paragraphs": [
            "北人歸欲盡，猶自住蕭山。",
            "閉戶不曾出，詩名滿世間。"
        ],
        "title": "題秦隱君麗句亭",
        "id": "cc44f781-f0bb-4947-bf2b-92e0e1275f32"
    },
    {
        "author": "戴叔倫",
        "paragraphs": [
            "畫鷁春風裏，迢遙去若飛。",
            "那能寄相憶，不並子猷歸。"
        ],
        "title": "荅孫常州見憶",
        "id": "c48cb12c-8c93-46f0-ae68-fed69e1fefbe"
    },
    {
        "author": "戴叔倫",
        "paragraphs": [
            "沅水連湘水，千波萬浪中。",
            "知郎未得去，慚愧石尤風。"
        ],
        "title": "送裴明州效南朝體",
        "id": "ba16449e-a278-49cf-9605-e772c7b68422"
    },
    {
        "author": "戴叔倫",
        "paragraphs": [
            "江明雨初歇，山暗雲猶濕。",
            "未可動歸橈，前程風浪急。"
        ],
        "title": "戲留顧十一明府",
        "id": "e3265b08-784b-400b-8fe7-d1654c0d22b8"
    },
    {
        "author": "戴叔倫",
        "paragraphs": [
            "文案日成堆，愁眉拽不開。",
            "偷歸甕間臥，逢箇楚狂來。"
        ],
        "title": "荅崔載華",
        "id": "ffbd4e81-ebc5-4248-97f3-e94a33ac9515"
    },
    {
        "author": "戴叔倫",
        "paragraphs": [
            "絲管霜天夜，煙塵淮水西。",
            "明朝上征去，相伴醉如泥。"
        ],
        "title": "將赴行營勸客同醉",
        "id": "10cef41f-2e8b-43fc-a431-038760d73e2c"
    },
    {
        "author": "戴叔倫",
        "paragraphs": [
            "不作十日別，煩君此相留。",
            "雨餘江上月，好醉竹間樓。"
        ],
        "title": "夏夜江樓會別",
        "id": "0503020d-c7e8-4119-9a83-4ef5d033c95c"
    },
    {
        "author": "戴叔倫",
        "paragraphs": [
            "上國杳未到，流年忽復新。",
            "回車不自識，君定送何人。"
        ],
        "title": "歲除日奉推事使牒追赴撫州辨對留別崔法曹陸大祝處士上人同賦人字口號",
        "id": "6e8b1a9f-037f-4f95-94e3-4287c2a9787a"
    },
    {
        "author": "戴叔倫",
        "paragraphs": [
            "離亭一會宿，能有幾人同。",
            "莫以回車泣，前途不盡窮。"
        ],
        "title": "江館會別",
        "id": "342ebc9b-77af-46b5-83c7-efb01c730cd5"
    },
    {
        "author": "戴叔倫",
        "paragraphs": [
            "西南積水遠，老病喜生歸。",
            "此地故人別，空餘淚滿衣。"
        ],
        "title": "容州回逢陸三別",
        "id": "9f6619ba-ece3-45e4-b611-6b0286c4c757"
    },
    {
        "author": "戴叔倫",
        "paragraphs": [
            "夜光貯懷袖，待報一顧恩。",
            "日向江湖老，此心誰爲論。"
        ],
        "title": "古意寄呈王侍郎",
        "id": "0cb56b65-a89a-4545-81d5-9e17c4ec5eb1"
    },
    {
        "author": "戴叔倫",
        "paragraphs": [
            "浪息定何時，龍門到恐遲。",
            "輕舟不敢渡，空立望旌旗。"
        ],
        "title": "送李大夫渡口阻風",
        "id": "9d87de2c-bb6e-4f15-8c07-939d2702df0a"
    },
    {
        "author": "戴叔倫",
        "paragraphs": [
            "沅湘流不盡，屈宋怨何深。",
            "日暮秋煙起，蕭蕭楓樹林。"
        ],
        "tags": [
            "隋・唐・五代",
            "题诗",
            "咏史怀古"
        ],
        "title": "過三閭廟",
        "id": "a29e2e73-54f2-418a-9500-f80a9c2469f4"
    },
    {
        "author": "戴叔倫",
        "paragraphs": [
            "湘山千嶺樹，桂水九秋波。",
            "露重猨聲絕，風清月色多。"
        ],
        "title": "泊湘口",
        "id": "fcc5e46e-0187-4441-9d65-d5cad1963221"
    },
    {
        "author": "戴叔倫",
        "paragraphs": [
            "佳山路不遠，俗侶到常稀。",
            "及此煙霞暮，相看復欲歸。"
        ],
        "title": "遊道林寺",
        "id": "9456a92c-9b5c-4f9b-a337-06e8430002e2"
    },
    {
        "author": "戴叔倫",
        "paragraphs": [
            "初入長門宮，謂言君戲妾。",
            "寧知秋風至，吹盡庭前葉。"
        ],
        "title": "後宮曲",
        "id": "3d81a50e-1fbc-4d98-a353-342eea5beb08"
    },
    {
        "author": "戴叔倫",
        "paragraphs": [
            "手把杏花枝，未曾經別離。",
            "黃昏掩閨後，寂寞心自知。"
        ],
        "title": "新別離",
        "id": "d02f1f30-2f7d-4cf4-984d-949d076945b9"
    },
    {
        "author": "戴叔倫",
        "paragraphs": [
            "天風吹我上層岡，露灑長松六月涼。",
            "願借老僧雙白鶴，碧雲深處共翺翔。"
        ],
        "title": "夏日登鶴巖偶成",
        "id": "51193855-3efa-4dbd-a880-c2fd13710fb2"
    },
    {
        "author": "戴叔倫",
        "paragraphs": [
            "玉壺山下雲居寺，六百年來選佛場。",
            "滿地白雲關不住，石泉流出落花香。"
        ],
        "title": "題淨居寺",
        "id": "879f798d-fdd9-40f4-beec-e538bb5c323c"
    },
    {
        "author": "戴叔倫",
        "paragraphs": [
            "漢家宮闕夢中歸，幾度氈房淚濕衣。",
            "惆悵不如邊鴈影，秋風猶得向南飛。"
        ],
        "title": "昭君詞",
        "id": "410b1ce2-d6b3-4791-8b76-dba1a74bd8a2"
    },
    {
        "author": "戴叔倫",
        "paragraphs": [
            "鳳梭停織鵲無音，夢憶仙郎夜夜心。",
            "難得相逢容易別，銀河爭似妾愁深。"
        ],
        "title": "織女詞",
        "id": "b301d20a-9934-4e51-bada-c92bd451baaf"
    },
    {
        "author": "戴叔倫",
        "paragraphs": [
            "軍門頻納受降書，一劒橫行萬里餘。",
            "漢祖謾夸婁敬策，卻將公主嫁單于。"
        ],
        "title": "塞上曲二首 一",
        "id": "ebcc0053-11c4-438e-bbc6-28f2e4b9d747"
    },
    {
        "author": "戴叔倫",
        "paragraphs": [
            "漢家旌幟滿陰山，不遣胡兒匹馬還。",
            "願得此身長報國，何須生入玉門關。"
        ],
        "tags": [
            "爱国",
            "边塞"
        ],
        "title": "塞上曲二首 二",
        "id": "66ebcb4d-63b0-485b-8ba3-bb6f6963454c"
    },
    {
        "author": "戴叔倫",
        "paragraphs": [
            "看花無語淚如傾，多少春風怨別情。",
            "不識玉門關外路，夢中昨夜到邊城。"
        ],
        "title": "閨怨",
        "id": "336e74f9-e5ed-4fa4-a931-999115318f0f"
    },
    {
        "author": "戴叔倫",
        "paragraphs": [
            "金鴨香消欲斷魂，棃花春雨掩重門。",
            "欲知別後相思意，回看羅衣積淚痕。"
        ],
        "title": "春怨",
        "id": "0e8c917b-58b6-457a-93ed-321716012ea3"
    },
    {
        "author": "戴叔倫",
        "paragraphs": [
            "閉門茅底偶爲鄰，北阮那憐南阮貧。",
            "却是梅花無世態，隔牆分送一枝春。"
        ],
        "title": "旅次寄湖南張郎中",
        "id": "1810673f-87d3-40de-85d7-a69cc48c984c"
    },
    {
        "author": "戴叔倫",
        "paragraphs": [
            "四郭青山處處同，客懷無計荅秋風。",
            "數家茅屋清溪上，千樹蟬聲落日中。"
        ],
        "title": "題友人山居",
        "id": "45c4f5a9-2d33-416e-aa32-9a614bb534f1"
    },
    {
        "author": "戴叔倫",
        "paragraphs": [
            "朝陽齋前桃李樹，手栽清蔭接比鄰。",
            "明年此地看花發，愁向東風憶故人。"
        ],
        "title": "別鄭谷",
        "id": "72caa839-845e-4846-bf12-d9b9c21330c0"
    },
    {
        "author": "戴叔倫",
        "paragraphs": [
            "日日澗邊尋茯苓，巖扉常掩鳳山青。",
            "歸來挂衲高林下，自翦芭蕉寫佛經。"
        ],
        "title": "贈鶴林上人",
        "id": "d74ff7e4-fc01-4353-a1b6-59ce8cd98458"
    },
    {
        "author": "戴叔倫",
        "paragraphs": [
            "松下茅亭五月涼，汀沙雲樹晚蒼蒼。",
            "行人無限秋風思，隔水青山似故鄉。"
        ],
        "tags": [
            "思乡",
            "山水"
        ],
        "title": "題稚川山水",
        "id": "2d569368-a596-40d9-bb8d-994f5c3cfe5c"
    },
    {
        "author": "戴叔倫",
        "paragraphs": [
            "溪上誰家掩竹扉，鳥啼渾似惜春暉。",
            "日斜深巷無人跡，時見棃花片片飛。"
        ],
        "title": "過柳溪道院",
        "id": "3979821a-6f07-41ad-9625-f9a4b76d9108"
    },
    {
        "author": "戴叔倫",
        "paragraphs": [
            "紅顆真珠誠可愛，白鬚太守亦何癡。",
            "十年結子知誰在，自向中庭種荔枝。"
        ],
        "title": "荔枝",
        "id": "d2e80e40-6e8c-4f7c-8d6f-7e7d58cccb98"
    },
    {
        "author": "戴叔倫",
        "paragraphs": [
            "一兩棕鞋八尺藤，廣陵行遍又金陵。",
            "不知竹雨竹風夜，吟對秋山那寺燈。"
        ],
        "title": "憶原上人",
        "id": "e139b304-059d-4eb4-9312-56e13d45aa39"
    },
    {
        "author": "戴叔倫",
        "paragraphs": [
            "伯勞東去鶴西還，雲總無心亦度山。",
            "何似嚴陵灘上客，一竿長伴白鷗閑。"
        ],
        "title": "閑思",
        "id": "40967ba9-1b4c-4999-8b47-fe33249523fd"
    },
    {
        "author": "戴叔倫",
        "paragraphs": [
            "涼月如眉挂柳灣，越中山色鏡中看。",
            "蘭溪三日桃花雨，半夜鯉魚來上灘。"
        ],
        "tags": [
            "春天",
            "山水",
            "写景",
            "带有地名",
            "民歌",
            "地名"
        ],
        "title": "蘭溪棹歌",
        "id": "d505c716-3ba6-4a6d-aa72-805acad7b350"
    },
    {
        "author": "戴叔倫",
        "paragraphs": [
            "蘇溪亭上草漫漫，誰倚東風十二闌。",
            "燕子不歸春事晚，一汀煙雨杏花寒。"
        ],
        "tags": [
            "春天",
            "闺怨"
        ],
        "title": "蘇溪亭",
        "id": "e5d34018-cfa7-4547-b70f-dba7b6b0a51b"
    },
    {
        "author": "戴叔倫",
        "paragraphs": [
            "黨議連誅不可聞，直臣高士去紛紛。",
            "當時漏奪無人問，出宰東陽笑殺君。"
        ],
        "title": "敬酬陸山人二首 一",
        "id": "722c97e2-8499-433f-a18b-67402dcce9c6"
    },
    {
        "author": "戴叔倫",
        "paragraphs": [
            "由來海畔逐樵漁，奉詔因乘使者車。",
            "却掌山中子男印，自看猶是舊潛夫。"
        ],
        "title": "敬酬陸山人二首 二",
        "id": "4b51d4f3-15c4-4722-b936-9467d467cdaa"
    },
    {
        "author": "戴叔倫",
        "paragraphs": [
            "楚僧躡雪來招隱，先訪高人積雪中。",
            "已別剡溪逢雪去，雪山修道與師同。"
        ],
        "title": "荅崔法曹賦四雪",
        "id": "2dd187bd-b264-4cc4-877a-9791f9d8e302"
    },
    {
        "author": "戴叔倫",
        "paragraphs": [
            "求理由來許便宜，漢朝龔遂不爲疵。",
            "如今謗起翻成累，唯有新人子細知。"
        ],
        "title": "撫州被推昭雪荅陸太祝三首 一",
        "id": "7ed0c3d5-5117-4167-865f-2ed676f178ed"
    },
    {
        "author": "戴叔倫",
        "paragraphs": [
            "貧交相愛果無疑，共向人間聽直詞。",
            "從古以來何限枉，慚知暗室不曾欺。"
        ],
        "title": "撫州被推昭雪荅陸太祝三首 二",
        "id": "22d76ba9-dcd8-4fe8-9f56-c9546472b3a6"
    },
    {
        "author": "戴叔倫",
        "paragraphs": [
            "春風旅館長庭蕪，俯首低眉一老夫。",
            "已對鐵冠窮事本，不知廷尉念冤無。"
        ],
        "title": "撫州被推昭雪荅陸太祝三首 三",
        "id": "2bd56b00-f9a0-490c-b3ae-262f704ba596"
    },
    {
        "author": "戴叔倫",
        "paragraphs": [
            "舉家相逐還鄉去，不向秋風怨別時。",
            "湖水兩重山萬里，定知行盡到京師。"
        ],
        "title": "送獨孤𢘽還京",
        "id": "6a1da34c-2be0-485b-bead-81a1911e840e"
    },
    {
        "author": "戴叔倫",
        "paragraphs": [
            "海上獨歸慚不及，邑中遺愛定無雙。",
            "蘭橈起唱逐流去，却恨山溪通外江。"
        ],
        "title": "臨流送顧東陽",
        "id": "770a0170-ad29-4655-ab97-d06e71cb76ea"
    },
    {
        "author": "戴叔倫",
        "paragraphs": [
            "萬里羽書來未絕，五關烽火晝仍傳。",
            "故人多病盡歸去，唯有劉楨不得眠。"
        ],
        "title": "行營送馬侍御",
        "id": "fa637bf1-eb04-411f-8171-c5bfadb32805"
    },
    {
        "author": "戴叔倫",
        "paragraphs": [
            "五都來往無舊業，一代公卿盡故人。",
            "不肯低頭受羈束，遠師溪上拂纓塵。"
        ],
        "title": "送秦系",
        "id": "5c5a2ba4-4609-4c96-8022-23ca17b0e46f"
    },
    {
        "author": "戴叔倫",
        "paragraphs": [
            "莫怕南風且盡歡，湘山多雨夏中寒。",
            "送君萬里不覺遠，此地曾爲心鐵官。"
        ],
        "title": "送裴判官回湖南",
        "id": "99e2e5ca-c2d3-4a74-889c-5187d67fb5e4"
    },
    {
        "author": "戴叔倫",
        "paragraphs": [
            "鬢下初驚白髮時，更逢離別助秋悲。",
            "從今不學四方事，已共家人海上期。"
        ],
        "title": "再巡道永留別",
        "id": "b2b17513-9627-4dae-9779-c2df11a7007e"
    },
    {
        "author": "戴叔倫",
        "paragraphs": [
            "欲作別離西入秦，芝田棗逕往來頻。",
            "東湖此夕更留醉，逢著廬山學道人。"
        ],
        "tags": [
            "庐山"
        ],
        "title": "別崔法曹",
        "id": "bbd2ad8c-e1cd-4b4e-afb2-8464e20188d2"
    },
    {
        "author": "戴叔倫",
        "paragraphs": [
            "擬向田間老此身，寒郊怨別甚於春。",
            "又聞故里朋遊盡，到日知逢何處人。"
        ],
        "title": "送蕭二",
        "id": "5ff11599-0092-414d-a759-a18078140df7"
    },
    {
        "author": "戴叔倫",
        "paragraphs": [
            "懷王獨與佞人謀，聞道忠臣入亂流。",
            "今日登高望不見，楚雲湘水各悠悠。"
        ],
        "title": "湘川野望",
        "id": "7cd7fe9c-61e1-4421-a500-4f22ebd7e494"
    },
    {
        "author": "戴叔倫",
        "paragraphs": [
            "九疑深路遶山回，木落天清猨晝哀。",
            "猶隔簫韶一峯在，遙傳五馬向東來。"
        ],
        "title": "將至道州寄李使君",
        "id": "ed8693c8-135b-43a0-ac7d-5dadfd9980d8"
    },
    {
        "author": "戴叔倫",
        "paragraphs": [
            "故侯將我到山中，更上西峯見遠公。",
            "共問置心何處好，主人揮手指虛空。"
        ],
        "title": "與虞沔州謁藏真上人",
        "id": "9a4b12f1-b33b-4b6a-91b4-41d96a59dbf3"
    },
    {
        "author": "戴叔倫",
        "paragraphs": [
            "昨日臨川謝病還，求田問舍獨相關。",
            "宋時有井如今在，却種胡麻不買山。"
        ],
        "title": "題招隱寺",
        "id": "b5f7a070-808f-45b7-ab66-4bdcd7a562e0"
    },
    {
        "author": "戴叔倫",
        "paragraphs": [
            "毫末成圍海變田，單家依舊住溪邊。",
            "比來已向人間老，今日相過却少年。"
        ],
        "title": "過珥瀆單老",
        "id": "0271a9ee-1faa-4b35-b9d4-c6c3b47127b6"
    },
    {
        "author": "戴叔倫",
        "paragraphs": [
            "鶴髮婆娑鄉里親，相邀共看往年春。",
            "擬將兒女歸來住，且是茅山見老人。"
        ],
        "title": "族兄各年八十餘見招游洞",
        "id": "9038c3e7-8bce-44ce-a133-a63b7335e5bb"
    },
    {
        "author": "戴叔倫",
        "paragraphs": [
            "插鬢茱萸來未盡，共隨明月下沙堆。",
            "高緇寂寂不相問，醉客無端入定來。"
        ],
        "title": "登高回乘月尋僧",
        "id": "5707de8e-3b74-44f2-a67d-4743b9c1597f"
    },
    {
        "author": "戴叔倫",
        "paragraphs": [
            "日日河邊見水流，傷春未已復悲秋。",
            "山中舊宅無人住，來往風塵共白頭。"
        ],
        "title": "贈殷亮",
        "id": "a82d0171-3f18-4888-b953-0bbb51a1023f"
    },
    {
        "author": "戴叔倫",
        "paragraphs": [
            "半夜回舟入楚鄉，月明山水共蒼蒼。",
            "孤猨更叫秋風裏，不是愁人亦斷腸。"
        ],
        "title": "夜發袁江寄李潁川劉侍御",
        "id": "4f1531af-037e-4ca4-8d56-834b2167eed9"
    },
    {
        "author": "戴叔倫",
        "paragraphs": [
            "三重江水萬重山，山裏春風度日閑。",
            "且向白雲求一醉，莫教愁夢到鄉關。"
        ],
        "title": "對酒示申屠學士",
        "id": "7f0c60b4-819f-4141-b19f-b3e34a02ee97"
    },
    {
        "author": "戴叔倫",
        "paragraphs": [
            "山下孤城月上遲，相留一醉本無期。",
            "明年此夕遊何處，縱有清光知對誰。"
        ],
        "title": "對月荅袁明府",
        "id": "81c81f68-1a2a-403b-a030-109b8041ecc1"
    },
    {
        "author": "戴叔倫",
        "paragraphs": [
            "家在故林吳楚間，冰爲溪水玉爲山。",
            "更將舊政化鄰邑，遙見逋人相逐還。"
        ],
        "title": "送前上饒嚴明府攝玉山",
        "id": "e764d6e6-d554-4374-9726-0e7264ee616b"
    },
    {
        "author": "戴叔倫",
        "paragraphs": [
            "秋風裏許杏花開，杏樹傍邊醉客來。",
            "共待夜深聽一曲，醒人騎馬斷腸迴。"
        ],
        "title": "聽歌回馬上贈崔法曹",
        "id": "481f61cc-a1a2-44a2-96ca-583a9347bdfe"
    },
    {
        "author": "戴叔倫",
        "paragraphs": [
            "風傳畫閣空知曉，雨濕江城不見春。",
            "堆案遶牀君莫怪，已經愁思古時人。"
        ],
        "title": "酬駱侍御荅詩",
        "id": "8e4f925a-9a24-437e-b334-3415f5585988"
    },
    {
        "author": "戴叔倫",
        "paragraphs": [
            "孤舟上水過湘沅，桂嶺南枝花正繁。",
            "行客自知心有托，不聞驚浪與啼猨。"
        ],
        "title": "送孫直遊郴州",
        "id": "79036bb6-752d-474c-a130-0ff60d73853a"
    },
    {
        "author": "戴叔倫",
        "paragraphs": [
            "湖上逢君亦不閑，暫將離別到深山。",
            "飄蓬驚鳥那自定，強欲相留雲樹間。"
        ],
        "title": "麓山寺會送尹秀才",
        "id": "4e733ce3-0c15-4cf7-a71c-dccfddc7092a"
    },
    {
        "author": "戴叔倫",
        "paragraphs": [
            "霜鴈羣飛下楚田，羈人掩淚望秦天。",
            "君行江海無定所，別後相思何處邊。"
        ],
        "title": "送董頲",
        "id": "01796277-e2e7-4050-8305-d1b82afd532e"
    },
    {
        "author": "戴叔倫",
        "paragraphs": [
            "木葉紛紛湘水濱，此中何事往頻頻。",
            "臨風自笑歸時晚，更送浮雲逐故人。"
        ],
        "title": "別張員外",
        "id": "3dc2c19f-a20a-4405-b4e7-5a1b2f75cf03"
    },
    {
        "author": "戴叔倫",
        "paragraphs": [
            "城郭喧喧爭送遠，危梁褭褭渡東津。",
            "楊花展轉引征騎，莫怪山中多看人。"
        ],
        "title": "送張評事",
        "id": "cd2c8227-421c-470d-8d69-5bfe9ccefea7"
    },
    {
        "author": "戴叔倫",
        "paragraphs": [
            "共醉流芳獨歸去，故園高士日相親。",
            "深山古路無楊柳，折取桐花寄遠人。"
        ],
        "title": "送呂少府",
        "id": "3ab9c97e-e1ee-42f8-9ddd-06b5c5f4fff0"
    },
    {
        "author": "戴叔倫",
        "paragraphs": [
            "少別華陽萬里遊，近南風景不曾秋。",
            "紅芳綠筍是行路，縱有啼猨聽却幽。"
        ],
        "tags": [
            "离别",
            "忧伤"
        ],
        "title": "送人游嶺南",
        "id": "bbd101d7-645d-46b0-a793-e1844ad764c7"
    },
    {
        "author": "戴叔倫",
        "paragraphs": [
            "楊柳青青滿路垂，贈行惟折古松枝。",
            "停舟一對湘江哭，哭罷無言君自知。"
        ],
        "title": "妻亡後別妻弟",
        "id": "9170ad6d-98f7-48eb-a960-b9c4f8cae0b4"
    },
    {
        "author": "戴叔倫",
        "paragraphs": [
            "曾向巫山峽裏行，羈猨一叫一回驚。",
            "聞道建溪腸欲斷，的知斷著第三聲。"
        ],
        "title": "和崔法曹建溪聞猨",
        "id": "bcb12c44-575d-4e7c-b3f2-25ffba4f5fcd"
    },
    {
        "author": "戴叔倫",
        "paragraphs": [
            "盧橘花開楓葉衰，出門何處望京師。",
            "沅湘日夜東流去，不爲愁人住少時。"
        ],
        "tags": [
            "抒情",
            "愁苦"
        ],
        "title": "湘南即事",
        "id": "6215cc8f-11df-4617-bd87-4f33001a07ba"
    },
    {
        "author": "戴叔倫",
        "paragraphs": [
            "今年十月溫風起，湘水悠悠生白蘋。",
            "欲寄遠書還不敢，却愁驚動故鄉人。"
        ],
        "title": "代書寄京洛舊遊",
        "id": "a8c68b88-d4bb-4236-b648-f13c8d810344"
    },
    {
        "author": "戴叔倫",
        "paragraphs": [
            "蘄水城西向北看，桃花落盡柳花殘。",
            "朱旗半捲山川小，白馬連嘶草樹寒。"
        ],
        "title": "蘄州行營作",
        "id": "245e85be-c3f9-425d-a685-e3a54f755583"
    },
    {
        "author": "戴叔倫",
        "paragraphs": [
            "我身本似遠行客，況是亂時多病身。",
            "經山涉水向何處，羞見竹林禪定人。"
        ],
        "title": "題武當逸禪師蘭若",
        "id": "fb68fac8-4200-4362-88b3-76ba0792b853"
    },
    {
        "author": "戴叔倫",
        "paragraphs": [
            "遠自五陵獨竄身，筑陽山中歸路新。",
            "橫流夜長不得渡，駐馬荒亭逢故人。"
        ],
        "title": "穀城逢楊評事",
        "id": "42465c23-b469-4754-9429-1fad7a53d3ec"
    },
    {
        "author": "戴叔倫",
        "paragraphs": [
            "仙人此夜忽凌波，更唱瑤臺一遍歌。",
            "嫁與將軍天上住，人間可得再相過。"
        ],
        "title": "聽韓使君美人歌",
        "id": "f3870907-4c8a-4d1b-be03-5d2e9c30391a"
    },
    {
        "author": "戴叔倫",
        "paragraphs": [
            "邊草，邊草，邊草盡來共老。",
            "山南山北雪晴，千里萬里月明。",
            "明月，明月，胡笳一聲愁絕。"
        ],
        "tags": [
            "豪放",
            "写景",
            "边塞",
            "卷一·唐五代词",
            "思乡",
            "宋词三百首"
        ],
        "title": "轉應詞",
        "id": "d35c106a-a213-46d1-b8e0-5a8466f2ccf7"
    },
    {
        "author": "戴叔倫",
        "paragraphs": [
            "空門寂寂澹吾身，溪雨微微洗客塵。",
            "臥向白雲晴未盡，任他黃鳥醉芳春。"
        ],
        "title": "精舍對雨",
        "id": "1ae43520-9762-47f0-b034-3013298ad02b"
    },
    {
        "author": "戴叔倫",
        "paragraphs": [
            "十月江邊蘆葉飛，灌陽灘冷上舟遲。",
            "今朝未遇高風便，還與沙鷗宿水湄。"
        ],
        "title": "宿灌陽灘",
        "id": "5a8cf387-6398-4264-856b-dd30578ffc31"
    },
    {
        "author": "戴叔倫",
        "paragraphs": [
            "野人無本意，散木任天材。",
            "分向空山老，何言上苑來。",
            "迢遙千里道，依倚九層臺。",
            "出處寧知命，輪轅豈自媒。",
            "更慙張處士，相與別蒿萊。"
        ],
        "title": "酬贈張衆甫",
        "id": "a1be4a54-cf26-4951-b3db-8c5c43ccf174"
    },
    {
        "author": "戴叔倫",
        "paragraphs": [
            "無言堪自喩，偶坐更相悲。",
            "木落驚年長，門閑惜草衰。",
            "買山猶未得，諫獵又非時。",
            "設被浮名繫，歸休漸欲遲。"
        ],
        "title": "客舍秋懷呈駱正字士則",
        "id": "0bb1a7c8-b1d8-4683-ac28-b6676e12f667"
    },
    {
        "author": "戴叔倫",
        "paragraphs": [
            "萍翻蓬自卷，不共本心期。",
            "復入重城裏，頻看百草滋。",
            "水流歸思遠，花發長年悲。",
            "盡日春風起，無人見此時。"
        ],
        "title": "寄中書李舍人紓",
        "id": "74c10308-05f9-4c02-ab28-fad2b23f438d"
    },
    {
        "author": "戴叔倫",
        "paragraphs": [
            "酒泉布衣舊才子，少小知名帝城裏。",
            "一篇飛入九重門，樂府喧喧聞至尊。",
            "宮中美人皆唱得，七貴因之盡相識。",
            "南鄰北里日經過，處處淹留樂事多。",
            "不脫弊裘輕錦綺，長吟佳句掩笙歌。",
            "賢王貴主於我厚，駿馬蒼頭如己有。",
            "暗將心事隔風塵，盡擲年光逐杯酒。",
            "青門幾度見春歸，折柳尋花送落暉。",
            "杜陵往往逢秋暮，望月臨風攀古樹。",
            "繁霜入鬢何足論，舊國連天不知處。",
            "爾來倏忽五十年，却憶當時思眇然。",
            "多識故侯悲宿草，曾看流水沒桑田。",
            "百人會中一身在，被褐飲瓢終不改。",
            "陌頭車馬共營營，不解如君任此生。"
        ],
        "title": "贈康老人洽",
        "id": "0588faba-2b1b-4451-9c6e-8ddd3a696de9"
    },
    {
        "author": "戴叔倫",
        "paragraphs": [
            "湘流分曲浦，繚繞古城東。",
            "岸轉千家合，林開一鏡空。",
            "人生無事少，心賞幾回同。",
            "且復忘羈束，悠悠落照中。"
        ],
        "title": "暮春遊長沙東湖贈辛兖州巢父二首 一",
        "id": "2446f3e6-9a1f-465f-9cba-e481a62e956d"
    },
    {
        "author": "戴叔倫",
        "paragraphs": [
            "回環路不盡，歷覽意彌新。",
            "古木畬田火，澄江盪槳人。",
            "緩歌尋極浦，一醉送殘春。",
            "莫恨長沙遠，他年憶此辰。"
        ],
        "title": "暮春遊長沙東湖贈辛兖州巢父二首 二",
        "id": "869a90a2-6d0b-4c59-90c4-f6c2ec8ab6b6"
    },
    {
        "author": "戴叔倫",
        "paragraphs": [
            "十年官不進，歛跡無怨咎。",
            "漂蕩海內遊，淹留楚鄉久。",
            "因參戎幕下，寄宅湘川口。",
            "翦竹開廣庭，瞻山敞虛牖。",
            "閑門早春至，陋巷新晴後。",
            "覆地落殘梅，和風褭輕柳。",
            "逢迎車馬客，邀結風塵友。",
            "意愜時會文，夜長聊飲酒。",
            "秉心轉孤直，沈照隨可否。",
            "豈學屈大夫，憂慙對漁叟。"
        ],
        "title": "同兖州張秀才過王侍御參謀宅賦十韻",
        "id": "5173303e-8dd5-4ef5-a730-53dd933c131f"
    },
    {
        "author": "戴叔倫",
        "paragraphs": [
            "暮角發高城，情人坐中起。",
            "臨觴不及醉，分散秋風裏。",
            "雖有明日期，離心若千里。",
            "前歡反惆悵，後會還如此。",
            "焉得夜淹留，一回終宴喜。",
            "羈遊復牽役，皆去重湖水。",
            "早晚泛歸舟，吾從數君子。"
        ],
        "title": "同辛兖州巢父盧副端岳相思獻酬之作因抒歸懷兼呈辛魏二院長楊長寧",
        "id": "b458312e-4d72-43bf-a5e7-bd427620b1cb"
    },
    {
        "author": "戴叔倫",
        "paragraphs": [
            "背江居隙地，辭職作遺人。",
            "耕鑿資餘力，樵漁逐四鄰。",
            "麥秋桑葉大，梅雨稻田新。",
            "籬落栽山果，池塘養海鱗。",
            "放歌聊自足，幽思忽相親。",
            "余亦歸休者，依君老此身。"
        ],
        "title": "酬袁太祝長卿小湖村山居書懷見寄",
        "id": "5a30cdb0-aab8-4c0d-9ef3-78f7216ceb66"
    },
    {
        "author": "戴叔倫",
        "paragraphs": [
            "何時別故鄉，歸去佩銅章。",
            "親族移家盡，閭閻百戰場。",
            "背關餘古木，近塞足風霜。",
            "遺老應相賀，知君不下堂。"
        ],
        "title": "送汶水王明府",
        "id": "cf5e472b-669d-441b-bd55-7ef708eacf0e"
    },
    {
        "author": "戴叔倫",
        "paragraphs": [
            "軒車出東閣，都邑遶南河。",
            "馬首先春至，人心比歲和。",
            "省風傳隱恤，持法去煩苛。",
            "却想埋輪者，論功此日多。"
        ],
        "title": "奉同汴州李相公勉送郭布殿中出巡",
        "id": "8c50fc55-ea8f-47ee-a9a0-9712f66d5cb6"
    },
    {
        "author": "戴叔倫",
        "paragraphs": [
            "祖帳臨鮫室，黎人擁鷁舟。",
            "坐藍高士去，繼組鄙夫留。",
            "白日落寒水，青楓遶曲洲。",
            "相看作離別，一倍不禁愁。"
        ],
        "title": "送東陽顧明府罷歸",
        "id": "8823f9ad-2be8-46c2-b906-67c13d1e5862"
    },
    {
        "author": "戴叔倫",
        "paragraphs": [
            "淮汴初喪亂，蔣山烽火起。",
            "與君隨親族，奔迸辭故里。",
            "京口附商客，海門正狂風。",
            "憂心不敢住，夜發驚浪中。",
            "雲開方見日，潮盡爐峯出。",
            "石壁轉棠陰，鄱陽寄茅室。",
            "淹留三十年，分種越人田。",
            "骨肉無半在，鄉園猶未旋。",
            "爾家習文藝，旁究天人際。",
            "父子自相傳，優游聊卒歲。",
            "學成不求達，道勝那厭貧。",
            "時入閭巷醉，好是羲皇人。",
            "頃因物役牽，偶逐簪組輩。",
            "謗書喧朝市，撫己慙淺昧。",
            "世業大小禮，近通顏謝詩。",
            "念渠還領會，非敢獨爲師。"
        ],
        "title": "撫州對事後送外生宋垓歸饒州覲侍呈上姊夫",
        "id": "39ed3638-6e4f-4408-a070-71776dcfc0fc"
    },
    {
        "author": "戴叔倫",
        "paragraphs": [
            "門前水流咽，城下亂山多。",
            "非是還家路，寧知枉騎過。",
            "風煙復欲隔，悲笑屢相和。",
            "不學陶公醉，無因奈別何。"
        ],
        "title": "永康孫明府頲秩滿將歸枉路訪別",
        "id": "e31e68e4-cfbe-41d3-bbee-6fe3f21b4c4d"
    },
    {
        "author": "戴叔倫",
        "paragraphs": [
            "智力苦不足，黎甿殊未安。",
            "忽從新命去，復隔舊寮歡。",
            "曉路整車馬，離亭會衣冠。",
            "冰堅細流咽，燒盡亂峯寒。",
            "耆老相餞送，兒童亦悲酸。",
            "桐鄉寄生怨，欲話此情難。"
        ],
        "title": "將赴湖南留別東陽舊僚兼示吏人",
        "id": "1e4f32bf-4c3f-445c-a840-8365b398c01f"
    },
    {
        "author": "戴叔倫",
        "paragraphs": [
            "移罇鋪山曲，祖帳查溪陰。",
            "鋪山即遠道，查溪非故林。",
            "淒然誦新詩，落淚霑素襟。",
            "郡政我何有，別情君獨深。",
            "禪庭古樹秋，宿雨清沈沈。",
            "揮袂千里遠，悲傷去住心。"
        ],
        "title": "撫州處士胡泛見送北迴兩館至南昌縣界查溪蘭若別",
        "id": "3e98dfa2-956b-4824-9a58-929872bd511b"
    },
    {
        "author": "戴叔倫",
        "paragraphs": [
            "行役留三楚，思歸又一春。",
            "自疑冠下髮，聊此鏡中人。",
            "機息知名誤，形衰恨道貧。",
            "空將舊泉石，長與夢相親。"
        ],
        "title": "將巡郴永途中作",
        "id": "4b21d308-5be0-42e0-a78b-bcbbb62e42f1"
    },
    {
        "author": "戴叔倫",
        "paragraphs": [
            "犬吠空山響，林深一逕存。",
            "隔雲尋板屋，渡水到柴門。",
            "日晝風煙靜，花明草樹繁。",
            "乍疑秦世客，漸識楚人言。",
            "不記逃鄉里，居然長子孫。",
            "種田燒險谷，汲井鑿高原。",
            "畦葉藏春雉，庭柯宿旅猨。",
            "嶺陰無瘴癘，地隙有蘭蓀。",
            "內戶均皮席，枯瓢沃野餐。",
            "遠心知自負，幽賞詎能論。",
            "轉步重崖合，瞻途落照昏。",
            "他時願攜手，莫比武陵源。"
        ],
        "title": "桂陽北嶺偶過野人所居聊書即事呈王永州邕李道州圻",
        "id": "25e98249-7f22-41ae-82bc-270870b2e641"
    },
    {
        "author": "戴叔倫",
        "paragraphs": [
            "瀧水天際來，鼻山地中坼。",
            "盤渦幾十處，疊溜皆千尺。",
            "直寫卷沈沙，驚翻衝絕壁。",
            "淙淙振崖谷，洶洶竟朝夕。",
            "人語不自聞，日光亂相射。",
            "艤舟始搖漾，舉棹旋奔激。",
            "既下同建瓴，半空方避石。",
            "前危苦未盡，後險何其迫。",
            "倏閃疾風雷，蒼皇蕩魂魄。",
            "因隨伏流出，忽與跳波隔。",
            "遠想欲回軒，豈茲還泛鷁。",
            "雲涯多候館，努力勤登歷。"
        ],
        "title": "下鼻亭瀧行八十里聊狀艱險寄青苗鄭副端朔陽",
        "id": "994b35f3-5d8e-45b0-8ab9-c59bbe2627e4"
    },
    {
        "author": "戴叔倫",
        "paragraphs": [
            "五逢晬日今方見，置爾懷中自惘然。",
            "乍喜老身辭遠役，翻悲一笑隔重泉。",
            "欲教針線嬌難解，暫弄琴書性已便。",
            "還有蔡家殘史籍，可能分與外人傳。"
        ],
        "title": "少女生日感懷",
        "id": "bdc07246-3835-46d3-8bcb-584c7a2ef676"
    },
    {
        "author": "戴叔倫",
        "paragraphs": [
            "軺車忽枉轍，郡府自生風。",
            "遣吏山禽在，開罇野客同。",
            "古牆抽臘筍，喬木颺春鴻。",
            "能賦傳幽思，清言盡至公。",
            "城欹殘照入，池曲大江通。",
            "此地人來少，相歡一醉中。"
        ],
        "title": "張評事涉秦居士系見訪郡齋即同賦中字",
        "id": "766e9f06-a076-44aa-8ea9-bc9650dcacf7"
    },
    {
        "author": "戴叔倫",
        "paragraphs": [
            "花雪隨風不厭看，更多還肯失林巒。",
            "愁人正在書窗下，一片飛來一片寒。"
        ],
        "title": "小雪",
        "id": "d0228a1b-aee8-4571-b1e0-4ee232b5d636"
    },
    {
        "author": "戴叔倫",
        "paragraphs": [
            "鄰里龍沙北。",
            "麥秋桑葉大，梅雨稻田新。",
            "籬落栽山果，池塘養錦鱗。"
        ],
        "title": "句",
        "id": "2937426d-da4f-4bc6-9280-a84b1f2cc1c9"
    },
    {
        "author": "張建封",
        "paragraphs": [
            "五月五日天晴明，楊花繞江啼曉鶯。",
            "使君未出郡齋外，江上早聞齊和聲。",
            "使君出時皆有準，馬前已被紅旗引。",
            "兩岸羅衣破暈香，銀釵照日如霜刃。",
            "鼓聲三下紅旗開，兩龍躍出浮水來。",
            "櫂影斡波飛萬劒，鼓聲劈浪鳴千雷。",
            "鼓聲漸急標將近，兩龍望標目如瞬。",
            "坡上人呼霹靂驚，竿頭綵挂虹蜺暈。",
            "前船搶水已得標，後船失勢空揮橈。",
            "瘡眉血首爭不定，輸岸一朋心似燒。",
            "只將輸贏分罰賞，兩岸十舟五來往。",
            "須臾戲罷各東西，競脫文身請書上。",
            "吾今細觀競度兒，何殊當路權相持。",
            "不思得岸各休去，會到摧車折檝時。"
        ],
        "tags": [
            "端午节"
        ],
        "title": "競渡歌",
        "id": "97cd4e39-463e-4717-8eca-7e01e4827e5f"
    },
    {
        "author": "張建封",
        "paragraphs": [
            "僕本修文持筆者，今來帥領紅旌下。",
            "不能無事習虵矛，閑就平場學使馬。",
            "軍中伎癢驍智材，競馳駿逸隨我來。",
            "護軍對引相向去，風呼月旋朋先開。",
            "俯身仰擊復傍擊，難於古人左右射。",
            "齊觀百步透短門，誰羨養由遙破的。",
            "儒生疑我新發狂，武夫愛我生雄光。",
            "杖移鬃底拂尾後，星從月下流中場。",
            "人不約，心自一，馬不鞭，蹄自疾。",
            "凡情莫辨捷中能，拙目翻驚巧時失。",
            "韓生訝我爲斯藝，勸我徐驅作安計。",
            "不知戎事竟何成，且愧吾人一言惠。"
        ],
        "title": "酬韓校書愈打毬歌",
        "id": "ca8389c9-3ecf-4efb-9abd-d620c977e9a2"
    },
    {
        "author": "于良史",
        "paragraphs": [
            "春山多勝事，賞翫夜忘歸。",
            "掬水月在手，弄花香滿衣。",
            "興來無遠近，欲去惜芳菲。",
            "南望鳴鐘處，樓臺深翠微。"
        ],
        "tags": [
            "月亮",
            "春天",
            "山水",
            "游历"
        ],
        "title": "春山夜月",
        "id": "e08d9140-736a-43b7-80db-7d0815e5f0c2"
    },
    {
        "author": "于良史",
        "paragraphs": [
            "山暝飛羣鳥，川長泛四鄰。",
            "煙歸河畔草，月照渡頭人。",
            "朋友懷東道，鄉關戀北辰。",
            "去留無所適，岐路獨迷津。"
        ],
        "title": "宿藍田山口奉寄沈員外",
        "id": "d15965ee-8558-400d-889d-15bd933181b8"
    },
    {
        "author": "于良史",
        "paragraphs": [
            "地際朝陽滿，天邊宿霧收。",
            "風兼殘雪起，河帶斷冰流。",
            "北闕馳心極，南圖尚旅遊。",
            "登臨思不已，何處得銷愁。"
        ],
        "title": "冬日野望寄李贊府",
        "id": "cea53702-480c-4b1c-bb8a-bb95c8e701dc"
    },
    {
        "author": "于良史",
        "paragraphs": [
            "隱几讀黃老，閑居耳目清。",
            "僻居人事少，多病道心生。",
            "雨洗山林濕，鴉鳴池館晴。",
            "晚來因廢卷，行藥至西城。"
        ],
        "title": "閑居寄薛華",
        "id": "153638ca-1f1b-4214-8d83-41919a6675f8"
    },
    {
        "author": "于良史",
        "paragraphs": [
            "看爾動行櫂，未收離別筵。",
            "千帆忽見及，亂却故人船。",
            "紛泊雁羣起，逶迤沙漵連。",
            "長亭十里外，應是少人煙。"
        ],
        "title": "江上送友人",
        "id": "c426e92d-e18f-4dcc-810e-5d967353dfa4"
    },
    {
        "author": "于良史",
        "paragraphs": [
            "蒼茫日初宴，遙野雲初收。",
            "殘雨北山裏，夕陽東渡頭。",
            "舟依漁溓合，水入田家流。",
            "何意君迷駕，山林應有秋。"
        ],
        "title": "田家秋日送友",
        "id": "f2df70bb-0958-4bc6-bef3-593eae26d678"
    },
    {
        "author": "于良史",
        "paragraphs": [
            "出身三十年，髮白衣猶碧。",
            "日暮倚朱門，從朱污袍赤。"
        ],
        "title": "自吟",
        "id": "a50f6900-25c0-49d5-8d6c-39b33a9fb878"
    },
    {
        "author": "崔膺",
        "paragraphs": [
            "富貴難義合，困窮易感恩。",
            "古來忠烈士，多出貧賤門。",
            "世上桃李樹，但結繁華子。",
            "白屋抱關人，青雲壯心死。",
            "本以勢利交，勢盡交情已。",
            "如何失情後，始歎門易軌。"
        ],
        "title": "感興",
        "id": "50de24cb-7548-4a09-bb9f-7681a1fe7d27"
    },
    {
        "author": "崔膺",
        "paragraphs": [
            "壠上流泉壠下分，斷腸嗚咽不堪聞。",
            "嫦娥一入月中去，巫峽千秋空白雲。"
        ],
        "title": "別佳人",
        "id": "ac3dfa77-1d98-474b-a7b5-76d080cbd0fa"
    },
    {
        "author": "馮宿",
        "paragraphs": [
            "夾道天渠遠，垂絲御柳新。",
            "千條宜向日，萬戶共迎春。",
            "輕翠含煙發，微音逐吹頻。",
            "靜看思渡口，迴望憶江濱。",
            "嫋嫋分遊騎，依依駐旅人。",
            "陽和如可及，攀折在茲辰。"
        ],
        "title": "御溝新柳",
        "id": "27423bb8-fa3f-41e6-83a6-9c105c176d3d"
    },
    {
        "author": "馮宿",
        "paragraphs": [
            "共稱洛邑難其選，何幸天書用不才。",
            "遙約和風新草木，且令新雪靜塵埃。",
            "臨岐有愧傾三省，別酌無辭醉百杯。",
            "明歲杏園花下集，須知春色自東來。"
        ],
        "title": "酬白樂天劉夢得",
        "id": "6a7b56ab-bb3a-462e-b704-7cba25843e6b"
    },
    {
        "author": "陸長源",
        "paragraphs": [
            "芙蓉初出水，菡萏露中花。",
            "風吹著枯木，無奈值空槎。"
        ],
        "title": "樂府荅孟東野戲贈",
        "id": "3128cf50-ec04-4964-855a-2bc5b0531987"
    },
    {
        "author": "陸長源",
        "paragraphs": [
            "大道本夷曠，高情亦沖虛。",
            "因隨白雲意，偶逐青蘿居。",
            "青蘿紛蒙密，四序無慘舒。",
            "餘清濯子襟，散彩還吾廬。",
            "去歲登美第，策名在公車。",
            "將必繼管蕭，豈惟躡應徐。",
            "首夏尚清和，殘芳遍丘墟。",
            "褰幃蔭窗柳，汲井滋園蔬。",
            "達者貴知心，古人不願餘。",
            "愛君蔣生逕，且著茂陵書。"
        ],
        "title": "詶孟十二新居見寄",
        "id": "fbefe905-26fd-4334-895d-c87e0ff08671"
    },
    {
        "author": "陸長源",
        "paragraphs": [
            "好丹與素道不同，失意得途事皆別。",
            "東隣少年樂未央，南客思歸腸欲絕。",
            "千里長河冰復冰，雲鴻冥冥楚山雪。"
        ],
        "title": "荅東野夷門雪",
        "id": "589b7577-0753-4ffb-b6c4-66854d6fedb8"
    },
    {
        "author": "陸長源",
        "paragraphs": [
            "忽然一曲稱君心，破却中人百家產。",
            "城外平人驅欲盡，帳中猶打衮花球。"
        ],
        "title": "句",
        "id": "5eaa1d14-09d3-446b-a722-01c4d674dace"
    },
    {
        "author": "張衆甫",
        "paragraphs": [
            "馴狎經時久，䙰褷短翮存。",
            "不隨淮海變，空媿稻粱恩。",
            "獨立秋天靜，單棲夕露繁。",
            "欲飛還斂翼，詎敢望乘軒。"
        ],
        "title": "寄興國池鶴上劉相公",
        "id": "dc8caaf5-a738-4e46-973c-f7050efaf214"
    },
    {
        "author": "張衆甫",
        "paragraphs": [
            "使臣方擁傳，王事遠辭家。",
            "震澤逢殘雨，新豐過落花。",
            "水萍千葉散，風柳萬條斜。",
            "何處看離恨，春江無限沙。"
        ],
        "title": "送李司直使吳",
        "id": "c336a822-fed8-4896-af78-7dc493780df0"
    },
    {
        "author": "張衆甫",
        "paragraphs": [
            "古渡大江濱，西南距要津。",
            "自當舟檝路，應濟往來人。",
            "翻浪驚飛鳥，回風起綠蘋。",
            "君看波上客，歲晚獨垂綸。"
        ],
        "title": "送李觀之宣州謁袁中丞賦得三州渡",
        "id": "6da94437-62ec-4f16-b3da-a7b18662e736"
    },
    {
        "author": "王武陵",
        "paragraphs": [
            "秋日遊古寺，秋山正蒼蒼。",
            "泛舟次巖壑，稽首金仙堂。",
            "下有寒泉流，上有珍禽翔。",
            "石門吐明月，竹木涵清光。",
            "中夜河沈沈，但聞松桂香。",
            "曠然出塵境，憂慮澹已忘。"
        ],
        "title": "宿慧山寺",
        "id": "abc4c2ff-a861-4170-881b-babe127564a4"
    },
    {
        "author": "王武陵",
        "paragraphs": [
            "秋滿空山悲客心，山樓晴望散幽襟。",
            "一川紅樹迎霜老，數曲清溪繞寺深。",
            "寒氣急催遙塞雁，夕風高送遠城砧。",
            "三年海上音書絕，鄉國蕭條惟夢尋。"
        ],
        "title": "秋暮登北樓",
        "id": "9bc26733-1070-4a17-b803-b5b9de83e5fc"
    },
    {
        "author": "朱宿",
        "paragraphs": [
            "古寺隱秋山，登攀度林樾。",
            "悠然清蓮界，此地塵境絕。",
            "機閑任晝昏，慮澹知生滅。",
            "微吹遞遙泉，疎松對殘月。",
            "庭虛露華綴，池淨荷香發。",
            "心悟形未留，遲遲履歸轍。"
        ],
        "title": "宿慧山寺 一",
        "id": "2224bbe8-9998-4a41-b624-8c59969ed098"
    },
    {
        "author": "朱宿",
        "paragraphs": [
            "歲月人間促，煙霞此地多。",
            "殷勤竹林寺，更得幾迴過。"
        ],
        "title": "宿慧山寺 二",
        "id": "0d2dd1c1-8133-420d-ba0b-1bd8f67e8e6b"
    },
    {
        "author": "盧綸",
        "paragraphs": [
            "落日映危檣，歸僧向岳陽。",
            "注瓶寒浪靜，讀律夜船香。",
            "苦霧沈山影，陰霾發海光。",
            "羣生一何負，多病禮醫王。"
        ],
        "title": "送惟良上人歸江南",
        "id": "b6d6a90c-8065-48b0-a99f-138d984fb40c"
    },
    {
        "author": "盧綸",
        "paragraphs": [
            "好勇知名早，爭雄上將間。",
            "戰多春入塞，獵慣夜登山。",
            "陣合龍蛇動，軍移草木閑。",
            "今來部曲盡，白首過蕭關。"
        ],
        "title": "送韓都護還邊",
        "id": "baa8ac70-3b99-49e7-ab47-0c35c7b125c9"
    },
    {
        "author": "盧綸",
        "paragraphs": [
            "青袍芸閣郎，談笑挹侯王。",
            "舊籙藏雲穴，新詩滿帝鄉。",
            "名高閑不得，到處人爭識。",
            "誰知冰雪顏，已雜風塵色。",
            "此去復如何，東臯岐路多。",
            "藉芳臨紫陌，回首憶滄波。",
            "年來倦蕭索，但說淮南樂。",
            "並檝湖上遊，連檣月中泊。",
            "沿溜入閶門，千燈夜市喧。",
            "喜逢鄰舍伴，遙語問鄉園。",
            "下淮風自急，樹杪分郊邑。",
            "送客隨岸行，離人出帆立。",
            "漁村繞水田，澹澹隔晴煙。",
            "欲就林中醉，先期石上眠。",
            "林昏天未曙，但向雲邊去。",
            "暗入無路山，心知有花處。",
            "登高日轉明，下望見春城。",
            "洞裏草空長，塚邊人自耕。",
            "寥寥行異境，過盡千峰影。",
            "露色凝古壇，泉聲落寒井。",
            "仙成不可期，多別自堪悲。",
            "爲問桃源客，何人見亂時。"
        ],
        "title": "送吉中孚校書歸楚州舊山",
        "id": "7c6b3a96-fbbf-4407-83cf-5c6ad0c4b496"
    },
    {
        "author": "盧綸",
        "paragraphs": [
            "相悲得成長，同是外家恩。",
            "舊業廢三畝，弱年成一門。",
            "城開山日早，吏散渚禽喧。",
            "東閣謬容止，予心君冀言。"
        ],
        "title": "送姨弟裴均尉諸曁",
        "id": "9fb76b92-4f30-43b9-8c96-ce8e3b718dec"
    },
    {
        "author": "盧綸",
        "paragraphs": [
            "出山車騎次諸侯，坐領圖書見督郵。",
            "遶郭桑麻通淅口，滿川風景接襄州。",
            "高城鳥過方催夜，廢壘蟬鳴不待秋。",
            "聞說元規偏愛月，知君常得伴登樓。"
        ],
        "title": "送鄧州崔長史",
        "id": "ac042cb6-34ae-4d77-9942-56fb5aad802e"
    },
    {
        "author": "盧綸",
        "paragraphs": [
            "傳詔收方貢，登車著賜衣。",
            "榷商蠻客富，稅地芋田肥。",
            "雲白風雷歇，林清洞穴稀。",
            "炎涼君莫問，見即在忘歸。"
        ],
        "title": "送鹽鐵裴判官入蜀",
        "id": "d30d7e0b-1af1-488e-a533-4a9c45366c1a"
    },
    {
        "author": "盧綸",
        "paragraphs": [
            "楚鄉雲水內，春日衆山開。",
            "淮浪參差起，江帆次第來。",
            "獨歸初失桂，共醉忽停杯。",
            "漢詔年年有，何愁掩上才。"
        ],
        "title": "送魏廣下第歸揚州",
        "id": "f81fd429-5b1f-481a-a7a3-ffa1a1eaddc9"
    },
    {
        "author": "盧綸",
        "paragraphs": [
            "愁與醉相和，昏昏竟若何。",
            "感年懷闕久，失意夢鄉多。",
            "雨裏行青草，山前望白波。",
            "江樓覆棋好，誰引仲宣過。"
        ],
        "title": "送潘述應宏詞下第歸江南",
        "id": "84b01399-c9cc-4660-a2fd-c92550bc6513"
    },
    {
        "author": "盧綸",
        "paragraphs": [
            "襃谷通岷嶺，青冥此路深。",
            "晚程椒瘴熱，野飯荔枝陰。",
            "古郡三刀夜，春橋萬里心。",
            "唯應對楊柳，暫醉卓家琴。"
        ],
        "title": "送從舅成都縣丞廣歸蜀",
        "id": "23ef9a8b-4c38-48e4-a143-a54a9d411abc"
    },
    {
        "author": "盧綸",
        "paragraphs": [
            "南想宣城郡，清江野戍閑。",
            "艨艟高映浦，睥睨曲隨山。",
            "名寄圖書內，威生將吏間。",
            "春行板橋暮，應伴庾公還。"
        ],
        "title": "送宋校書赴宣州幕",
        "id": "27673f94-0473-48be-874c-928016c01b78"
    },
    {
        "author": "盧綸",
        "paragraphs": [
            "霄漢正聯飛，江湖又獨歸。",
            "暫歡同賜被，不待易朝衣。",
            "山雨迎軍晚，蘆風候火微。",
            "還當宴鈴閣，謝守亦光輝。"
        ],
        "title": "送李縱別駕加員外郎却赴常州幕",
        "id": "298603f3-945f-4112-a9d7-f6d9e73dccc7"
    },
    {
        "author": "盧綸",
        "paragraphs": [
            "二職亞陶公，歸程與夢同。",
            "柳垂平澤雨，魚躍大河風。",
            "混跡威長在，孤清志自雄。",
            "應嗤向隅者，空寄路塵中。"
        ],
        "title": "送元贊府重任龍門縣",
        "id": "90873ddd-2b28-4582-be1e-9967bac5dd8b"
    },
    {
        "author": "盧綸",
        "paragraphs": [
            "玉貌承嚴訓，金聲稱上才。",
            "列筵青草偃，驟馬綠楊開。",
            "潘縣花添發，梅家鶴暫來。",
            "誰知望恩者，空逐路人回。"
        ],
        "title": "送黎燧尉陽翟",
        "id": "d704fc60-067b-4385-b541-b3f0fb4c6e0d"
    },
    {
        "author": "盧綸",
        "paragraphs": [
            "恭聞林下別，未至亦霑裳。",
            "荻岸雨聲盡，江天虹影長。",
            "佩韋宗嬾慢，偷橘愛芳香。",
            "遙想從公後，稱榮在上堂。"
        ],
        "title": "送丹陽趙少府",
        "id": "37408b78-1836-4f05-90ae-d13fcb2e86b3"
    },
    {
        "author": "盧綸",
        "paragraphs": [
            "組綬掩衰顏，輝光里第間。",
            "晚涼經灞水，清晝入商山。",
            "行境逢花發，彈琴見鶴還。",
            "唯應理農後，鄉老賀君閑。"
        ],
        "title": "送菊潭王明府",
        "id": "91f0030c-0030-4b54-9f67-aa37cf114dfe"
    },
    {
        "author": "盧綸",
        "paragraphs": [
            "素舸載陶公，南隨萬里風。",
            "梅花成雪嶺，橘樹當家僮。",
            "祠掩荒山下，田開野荻中。",
            "歲終書善績，應與古碑同。"
        ],
        "title": "送陳明府赴萍縣",
        "id": "5b42b7db-84ff-4e02-89ea-1d78079a8550"
    },
    {
        "author": "盧綸",
        "paragraphs": [
            "曉月朣朦映水關，水邊因到歷陽山。",
            "千艘財貨朱橋下，一曲閭閻青荻間。",
            "坦腹定逢潘令醉，上樓應伴庾公閑。",
            "歡餘若問南行計，知念天涯負米還。"
        ],
        "title": "送申屠正字往湖南迎親兼謁趙和州因呈上侍郎使君幷戲簡前歷陽李明府",
        "id": "c8451a8d-f39f-44a7-a9e3-f9f8c0636582"
    },
    {
        "author": "盧綸",
        "paragraphs": [
            "鳳雛聯翼美王孫，綵服戎裝擬塞垣。",
            "金鼎對筵調野膳，玉鞭齊騎引行軒。",
            "冰河一曲旌旗滿，墨詔千封雨露繁。",
            "更說務農能罷戰，敢持謌頌慶晨昏。"
        ],
        "title": "送李尚書郎君昆季侍從歸覲滑州",
        "id": "6ac0413e-d57f-451a-9111-d5c79ed5a730"
    },
    {
        "author": "盧綸",
        "paragraphs": [
            "玉勒侍行襜，郄超未有髯。",
            "守儒輕獵騎，承誨訪沈潛。",
            "雲勢將峰雜，江聲與嶼兼。",
            "還當見王粲，應念二毛添。"
        ],
        "title": "送張調參軍侍從歸觐荆南因寄長林司空十四曙",
        "id": "698d746e-7903-48fa-920c-f68eee20c36a"
    },
    {
        "author": "盧綸",
        "paragraphs": [
            "玉人垂玉鞭，百騎帶櫜鞬。",
            "從賞野郵靜，獻新秋果鮮。",
            "塞屯豐雨雪，虜帳失山川。",
            "遙想稱觴後，唯當共被眠。"
        ],
        "title": "送馬尚書郎君侍從歸覲太原",
        "id": "8b7ead4e-e822-4c8a-99ba-b884e0e29a6c"
    },
    {
        "author": "盧綸",
        "paragraphs": [
            "垂楊真可憐，地勝覺春偏。",
            "一穗雨聲裏，千條池色前。",
            "露繁光的皪，日麗影團圓。",
            "若到隋隄望，應逢花滿船。"
        ],
        "title": "送張成季往江上賦得垂楊",
        "id": "d10be540-a81f-43dc-8cf2-5d347f47468d"
    },
    {
        "author": "盧綸",
        "paragraphs": [
            "東門雪覆塵，出送陝城人。",
            "粉郭朝喧市，朱橋夜掩津。",
            "上寮應重學，小吏已甘貧。",
            "謝朓曾爲掾，希君一比鄰。"
        ],
        "title": "送陝府王司法",
        "id": "f8f3931e-fb9a-45db-bd7d-e20034434010"
    },
    {
        "author": "盧綸",
        "paragraphs": [
            "粲粲美仍都，清閑一貴儒。",
            "定交分玉劒，發詠寫冰壺。",
            "風景隨台位，河山入障圖。",
            "上堂多慶樂，肯念谷中愚。"
        ],
        "title": "送太常李主簿歸覲省",
        "id": "6b51846c-dad8-4e78-86fb-b1722719cb46"
    },
    {
        "author": "盧綸",
        "paragraphs": [
            "千山冰雪晴，山靜錦花明。",
            "羣鶴棲蓮府，諸戎拜柳營。",
            "浪依巴字息，風入蜀關清。",
            "豈念在貧巷，竹林鳴鳥聲。"
        ],
        "title": "送從叔程歸西川幕",
        "id": "59cde0c6-34f7-41f9-b059-c3930b1835d2"
    },
    {
        "author": "盧綸",
        "paragraphs": [
            "把酒留君聽琴，難堪歲暮離心。",
            "霜葉無風自落，秋雲不雨空陰。",
            "人愁荒村路細，馬怯寒溪水深。",
            "望斷青山獨立，更知何處相尋。"
        ],
        "title": "送萬巨",
        "id": "8da69f75-03c4-4501-9930-01c8c3033c44"
    },
    {
        "author": "盧綸",
        "paragraphs": [
            "陰雷慢轉野雲長，駿馬雙嘶愛雨涼。",
            "應念龍鐘在泥滓，欲摧肝膽事王章。"
        ],
        "title": "途中遇雨馬上口號留別張劉二端公",
        "id": "672a31e0-ed1c-4061-9da6-8f1e39a7a251"
    },
    {
        "author": "盧綸",
        "paragraphs": [
            "曉日照樓船，三軍拜峽前。",
            "白雲隨浪散，青壁與城連。",
            "萬嶺岷峨雪，千家橘柚川。",
            "還知楚河內，天子許經年。"
        ],
        "title": "送夔州班使君",
        "id": "3eced59f-88bb-4404-99dd-67e57deec2bc"
    },
    {
        "author": "盧綸",
        "paragraphs": [
            "巴字天邊水，秦人去是歸。",
            "棧長山雨響，溪亂火田稀。",
            "俗富行應樂，官雄祿豈微。",
            "魏舒終有淚，還識甯家衣。"
        ],
        "title": "送從舅成都丞廣歸蜀",
        "id": "fcb84cce-b6cd-4346-97ef-bbe40d7a22ee"
    },
    {
        "author": "盧綸",
        "paragraphs": [
            "耻將名利託交親，只向尊前樂此身。",
            "才大不應成滯客，時危且喜是閑人。",
            "高歌猶愛思歸引，醉語惟誇漉酒巾。",
            "囗囗囗囗囗囗囗，豈能偏遣老風塵。"
        ],
        "title": "無題",
        "id": "c14c68c7-d454-4a5c-8657-fb413db1591a"
    },
    {
        "author": "盧綸",
        "paragraphs": [
            "靈空聞偈夜清靜，雨裏花枝朝暮開。",
            "故友九泉留語別，逐臣千里寄書來。"
        ],
        "title": "題念濟寺",
        "id": "a977b0f8-5edd-40ad-b571-3a08343cec6b"
    },
    {
        "author": "盧綸",
        "paragraphs": [
            "廬山道士夜攜琴，映月相逢辨語音。",
            "引坐霜中彈一弄，滿船商客有歸心。"
        ],
        "tags": [
            "庐山"
        ],
        "title": "河口逢江州朱道士因聽琴",
        "id": "c222b6d5-2eb5-4603-84ed-b5afef260fae"
    },
    {
        "author": "盧綸",
        "paragraphs": [
            "山前白鶴村，竹雪覆柴門。",
            "候客定爲黍，務農因燎原。",
            "乳冰懸暗井，蓮石照晴軒。",
            "貰酒鄰里睦，曝衣場圃喧。",
            "依然望君去，余性亦何昏。"
        ],
        "title": "送夏侯校書歸華陰別墅",
        "id": "9c08d89e-9c4a-4cb2-a7f7-8affe0e8fe70"
    },
    {
        "author": "盧綸",
        "paragraphs": [
            "炎天故絳路，千里麥花香。",
            "董澤雷聲發，汾橋水氣涼。",
            "府趨隨宓賤，野宴接王祥。",
            "送客今何幸，經宵醉玉堂。"
        ],
        "title": "送絳州郭參軍",
        "id": "49adda39-bfe8-402d-9f77-05ad95fb4231"
    },
    {
        "author": "盧綸",
        "paragraphs": [
            "潁陽春色似河陽，一望繁花一縣香。",
            "今日送官君最恨，可憐才子白鬚長。"
        ],
        "title": "中書舍人李座上送潁陽徐少府",
        "id": "85a5d11f-1e42-4441-9c9c-eb87a27c73e9"
    },
    {
        "author": "盧綸",
        "paragraphs": [
            "同作金門獻賦人，二年悲見故園春。",
            "到闕不沾新雨露，還家空帶舊風塵。"
        ],
        "title": "與從弟瑾同下第後出關言別 一",
        "id": "23a1f1d4-dde1-49ec-9b25-a44e24e7eceb"
    },
    {
        "author": "盧綸",
        "paragraphs": [
            "雜花飛盡柳陰陰，官路逶迤綠草深。",
            "對酒已成千里客，望山空寄兩鄉心。"
        ],
        "title": "與從弟瑾同下第後出關言別 二",
        "id": "b9cf7be7-b5f3-443a-b19f-987b19d7874f"
    },
    {
        "author": "盧綸",
        "paragraphs": [
            "出關愁暮一沾裳，滿野蓬生古戰場。",
            "孤村樹色昏殘雨，遠寺鐘聲帶夕陽。"
        ],
        "title": "與從弟瑾同下第後出關言別 三",
        "id": "30f8215a-0581-45e8-ac71-8d9cfec8e9a3"
    },
    {
        "author": "盧綸",
        "paragraphs": [
            "誰憐苦志已三冬，却欲躬耕學老農。",
            "流水白雲尋不盡，期君何處得相逢。"
        ],
        "title": "與從弟瑾同下第後出關言別 四",
        "id": "fc228c0d-4d2a-45a3-a137-a3ca03b5d7f0"
    },
    {
        "author": "盧綸",
        "paragraphs": [
            "世故相逢各未閑，百年多在別離間。",
            "昨夜秋風今夜雨，不知何處入空山。"
        ],
        "title": "赴虢州留別故人",
        "id": "8dde890d-22b5-413a-8313-9654389d378b"
    },
    {
        "author": "盧綸",
        "paragraphs": [
            "愁聽千家流水聲，相思獨向月中行。",
            "侵堦暗草秋霜重，遍郭寒山夜月明。",
            "連年客舍唯多病，數畝田園又廢耕。",
            "更送乘軺歸上國，應憐貢禹未成名。"
        ],
        "title": "冬夜贈別友人",
        "id": "2d6eff0e-d937-4d1f-9e3b-91241dd3db27"
    },
    {
        "author": "盧綸",
        "paragraphs": [
            "黃葉落不盡，蒼苔隨雨生。",
            "當軒置尊酒，送客歸江城。",
            "竹裏聞機杼，舟中見弟兄。",
            "岳陽賢太守，應爲改鄉名。"
        ],
        "title": "送顧秘書獻書後歸岳州",
        "id": "23b5a36a-565c-4de0-96e7-ff360fcde230"
    },
    {
        "author": "盧綸",
        "paragraphs": [
            "出身因強學，不以外家榮。",
            "年少無遺事，官閑有政聲。",
            "曉山臨野渡，落日照軍營。",
            "共賞高堂下，連行弟與兄。"
        ],
        "title": "送衞司法河中覲省",
        "id": "a3dfde1b-93ff-4904-9fcd-83d96b59d571"
    },
    {
        "author": "盧綸",
        "paragraphs": [
            "五侯軒蓋行何疾，零陵太守登車日。",
            "零陵太守淚盈巾，此日長安方欲春。",
            "虎符龍節照岐路，何苦愁爲江海人。",
            "彼方韶景無時節，山水諸花恣開發。",
            "客投津戍少聞猨，鴈過瀟湘更逢雪。",
            "郡齋無事好閑眠，秔稻油油綠滿川。",
            "浪裏爭迎三蜀貨，月中喧泊九江船。",
            "今朝小阮同夷老，欲聞明年借幾年。"
        ],
        "title": "送從叔牧永州",
        "id": "e99bb380-5ddb-463b-b67c-b5fa720022e8"
    },
    {
        "author": "盧綸",
        "paragraphs": [
            "臨杯忽泫然，非是惡離弦。",
            "塵陌望松雪，我衰君少年。",
            "幽僧曝山果，寒鹿守冰泉。",
            "感物如有待，況依回也賢。"
        ],
        "title": "送趙真長歸夏縣舊山依陽徵君讀書",
        "id": "d27cb764-d288-47e1-b54b-f25af928338d"
    },
    {
        "author": "盧綸",
        "paragraphs": [
            "相識少相知，與君俱已衰。",
            "笙鏞新宅第，岐路古山陂。",
            "學道功難就，爲儒事本遲。",
            "惟當與漁者，終老遂其私。"
        ],
        "title": "留別耿湋侯釗馮著",
        "id": "89c8832d-ba40-4c6b-a471-bd201462693b"
    },
    {
        "author": "盧綸",
        "paragraphs": [
            "露幕擁簪裾，台庭餞伯魚。",
            "綵衣人競看，銀詔帝親書。",
            "知子當元老，爲臣餞二疎。",
            "執珪期已迫，捧膳步寧徐。",
            "而我誠愚者，夫君豈病諸。",
            "探題多決勝，饌玉每分餘。",
            "榮比成功後，恩同造化初。",
            "甑塵方欲合，籠翮或將舒。",
            "榆莢錢難比，楊花雪不如。",
            "明朝古隄路，心斷玉人車。"
        ],
        "title": "送渾鍊歸覲却赴闕庭",
        "id": "7d6ffe22-1ced-48bf-b342-2d447fc4e0b3"
    },
    {
        "author": "盧綸",
        "paragraphs": [
            "皎潔無瑕清玉壺，曉乘華幰向天衢。",
            "石建每聞宗謹孝，劉歆不敢衒師儒。",
            "諫修郊廟開宸慮，議按休徵淺瑞圖。",
            "今日攀車復何者，轅門垂白一愚夫。"
        ],
        "title": "送崔邠拾遺",
        "id": "850aa54a-b97e-4f5f-a3b7-c984856f50ed"
    },
    {
        "author": "盧綸",
        "paragraphs": [
            "江平蘆荻齊，五兩貼檣低。",
            "遶郭覆晴雪，滿船聞曙雞。",
            "鱣魴宜入貢，橘柚亦成蹊。",
            "還似海沂日，風清無鼓鼙。"
        ],
        "title": "送渾別駕赴舒州",
        "id": "1b9217ba-c0d2-4a35-88f6-2acfb5f47c6b"
    },
    {
        "author": "盧綸",
        "paragraphs": [
            "雲起山城暮，沈沈江上天。",
            "風吹建業雨，浪入廣陵船。",
            "久是吳門客，嘗聞謝守賢。",
            "終悲去國遠，淚盡竹林前。"
        ],
        "title": "送從叔士準赴任潤州司士",
        "id": "e9f73be3-747b-4f57-81d5-b45bbb2672fc"
    },
    {
        "author": "盧綸",
        "paragraphs": [
            "佳人比香草，君子即芳蘭。",
            "寶器金罍重，清音玉珮寒。",
            "貢文齊受寵，獻禮兩承歡。",
            "鞍馬幷汾地，爭迎陸與潘。"
        ],
        "title": "送尹樞令狐楚及第後歸覲",
        "id": "823c919b-3ad6-47c7-bd05-3e89d7b74183"
    },
    {
        "author": "盧綸",
        "paragraphs": [
            "十載奉戎軒，日聞君子言。",
            "方將賀榮爵，遽乃愴離尊。",
            "岸轉臺閣麗，潭清弦管繁。",
            "松篁難晦節，雨露不私恩。",
            "坐使吏相勉，居爲儒所尊。",
            "可憐桃李樹，先發信陵門。"
        ],
        "title": "東潭宴餞河南趙少府",
        "id": "3de6e3ed-1985-41b6-8f63-bb2d9ec70c4c"
    },
    {
        "author": "盧綸",
        "paragraphs": [
            "蒼蒼楓樹林，草合廢宮深。",
            "越水風浪起，吳王歌管沈。",
            "燕歸巢已盡，鶴語塚難尋。",
            "旅泊彼何夜，希君抽玉琴。"
        ],
        "title": "賦得館娃宮送王山人遊江東",
        "id": "bc5c830a-ae41-48d9-9316-d825950f2ad1"
    },
    {
        "author": "盧綸",
        "paragraphs": [
            "常逢明月馬塵間，是夜照君歸處山。",
            "山中松桂花盡發，頭白屬君如等閑。"
        ],
        "title": "送暢當還舊山",
        "id": "01dd8f01-0719-4251-b373-1ef5431694ed"
    },
    {
        "author": "盧綸",
        "paragraphs": [
            "挺贇惠學該儒釋，袖有顏徐真草跡。",
            "一齋三請紀行詩，誚我垂鞭弄鳴鏑。",
            "寺懸金榜半山隅，石路荒涼松樹枯。",
            "虎跡印雪大如斗，閏月暮天過得無。"
        ],
        "title": "斅顏魯公送挺贇歸翠微寺",
        "id": "4c269ef5-b94d-4fe7-ad07-da7baa370c63"
    },
    {
        "author": "盧綸",
        "paragraphs": [
            "昏昏醉老夫，灌頂遇醍醐。",
            "嬪御呈心鏡，君王賜髻珠。",
            "降魔須戰否，問疾敢行無。",
            "深契何相秘，儒宗本不殊。"
        ],
        "title": "送契玄法師赴內道場",
        "id": "30176746-2898-4ae6-be84-c496504a227b"
    },
    {
        "author": "盧綸",
        "paragraphs": [
            "含情脫佩刀，持以佐賢豪。",
            "是月霜霰下，伊人行役勞。",
            "事將名共易，文與行空高。",
            "去矣奉戎律，悲君爲我曹。"
        ],
        "title": "送暢當赴山南幕",
        "id": "3157dc45-54a2-4643-a4bd-9eec2441ca2c"
    },
    {
        "author": "盧綸",
        "paragraphs": [
            "玉幹百餘莖，生君此堂側。",
            "拂簾寒雨響，擁砌深溪色。",
            "何事鳳皇雛，茲焉理歸翼。"
        ],
        "title": "顏侍御廳叢篁詠送薛存誠",
        "id": "4bb57168-b7d4-4c36-9df0-e08236a5bf7d"
    },
    {
        "author": "盧綸",
        "paragraphs": [
            "高樓吹玉簫，車馬上河橋。",
            "岐路自奔隘，壺觴終寂寥。",
            "芳蘭生貴里，片玉立清朝。",
            "今日台庭望，心遙非地遙。"
        ],
        "title": "秋晚河西縣樓送渾中允赴朝闕",
        "id": "b0dc4078-378a-471e-8eb0-4343879ae9c9"
    },
    {
        "author": "盧綸",
        "paragraphs": [
            "素壁畫飛泉，從雲落樹顛。",
            "練垂疑葉響，雲幷覺枝偏。",
            "利物得雙劒，爲儒當一賢。",
            "應思灑塵陌，調膳亦芳鮮。"
        ],
        "title": "達奚中丞東齋壁畫山水各賦一物得樹杪懸泉送長安趙元陽少府",
        "id": "af5c3f87-a819-4c5a-9960-4881d6d03273"
    },
    {
        "author": "盧綸",
        "paragraphs": [
            "朱幡徐轉候羣官，猨鳥無聲郡宇寬。",
            "楚國上腴收賦重，漢家良牧得人難。",
            "銅鉛滿穴山能富，鴻鴈連羣地亦寒。",
            "幾日政聲聞戶外，九江行旅得相歡。"
        ],
        "title": "送信州姚使君",
        "id": "e1051bde-d8a9-4348-973a-c6acd003e327"
    },
    {
        "author": "盧綸",
        "paragraphs": [
            "四望無極路，千里流大河。",
            "秋風滿離袂，唯老事唯多。"
        ],
        "title": "送暢當",
        "id": "633c72af-1ed0-4cd5-8aac-00ecea86a65f"
    },
    {
        "author": "盧綸",
        "paragraphs": [
            "渥洼龍種散雲時，千里繁花乍別離。",
            "中有重臣承霈澤，外無輕虜犯旌旗。",
            "山川自與郊坰合，帳幕時因水草移。",
            "敢謝親賢得瓊玉，仲宣能賦亦能詩。"
        ],
        "title": "送史兵曹判官赴樓煩",
        "id": "ffb3248c-abec-4a64-8c24-8577c6893fb7"
    },
    {
        "author": "盧綸",
        "paragraphs": [
            "金縷架裟國大師，能銷壞宅火燒時。",
            "復來擁膝說無住，知向人天何處期。"
        ],
        "title": "送曇延法師講罷赴上都",
        "id": "cc316afd-c02e-4dfc-84c4-6b10d3d78219"
    },
    {
        "author": "盧綸",
        "paragraphs": [
            "病老正相仍，忽逢張道陵。",
            "羽衣風淅淅，仙貌玉稜稜。",
            "叱我問中壽，教人祈上昇。",
            "樓居五雲裏，幾與武皇登。"
        ],
        "title": "送道士郄彝素歸內道場",
        "id": "88a9e2b4-fa9f-4951-ab79-8b92b6d1621b"
    },
    {
        "author": "盧綸",
        "paragraphs": [
            "四戶八窗明，玲瓏逼上清。",
            "外欄黃鵠下，中柱紫芝生。",
            "每帶雲霞色，時聞簫管聲。",
            "望君兼有月，幢蓋儼層城。"
        ],
        "title": "賦得彭祖樓送楊德宗歸徐州幕",
        "id": "ea61eaf5-a7f3-44da-aeb8-6d7ebe3c288c"
    },
    {
        "author": "盧綸",
        "paragraphs": [
            "白鬚宗孫侍坐時，願持壽酒前致詞。",
            "鄙詞何所擬，請自邊城始。",
            "邊城貴者李將軍，戰鼓遙疑天上聞。",
            "屯田布錦周千里，牧馬攢花溢萬羣。",
            "白雲本是喬松伴，來遶青營復飛散。",
            "三聲畫角咽不通，萬里蓬根一時斷。",
            "豐州聞說似涼州，沙塞晴明部落稠。",
            "行客已去依獨戍，主人猶自在高樓。",
            "夢親旌斾何由見，每阻清風一回面。",
            "洞裏先生那怪遲，人天無路自無期。",
            "砂泉丹井非同味，桂樹榆林不並枝。",
            "吾翁致身殊得計，地仙亦是三千歲。",
            "莫著戎衣期上清，東方曼倩逢人輕。"
        ],
        "tags": [
            "送别"
        ],
        "title": "送餞從叔辭豐州幕歸嵩陽舊居",
        "id": "2e24d80f-7b9a-4fd8-896e-a34db37feb5e"
    },
    {
        "author": "盧綸",
        "paragraphs": [
            "五色香幢重復重，寶輿升座發神鐘。",
            "薝蔔名花飄不斷，醍醐法味灑何濃。",
            "九天論道當宸眷，七祖傳心合聖蹤。",
            "願比靈山前世別，多生還得此相逢。"
        ],
        "title": "送靜居法師",
        "id": "95aa10ba-37dc-4e03-98d3-01b062a33b46"
    },
    {
        "author": "盧綸",
        "paragraphs": [
            "銜杯吹急管，滿眼起風砂。",
            "大漠山沈雪，長城草發花。",
            "策行須耻戰，虜在莫言家。",
            "余亦祈勳者，如何別左車。"
        ],
        "title": "送劉判官赴豐州",
        "id": "9baa1d59-a041-4057-974b-b2b7a95fba87"
    },
    {
        "author": "盧綸",
        "paragraphs": [
            "沙鶴驚鳴野雨收，大河風物颯然秋。",
            "力微恩重諒難報，不是行人不解愁。"
        ],
        "title": "將赴京留獻令公",
        "id": "8335908b-31c3-42ea-86f1-79923f863695"
    },
    {
        "author": "盧綸",
        "paragraphs": [
            "寂寞過朝昏，沈憂豈易論。",
            "有時空卜命，無事可酬恩。",
            "寄食依鄰里，成家望子孫。",
            "風塵知世路，衰賤到君門。",
            "醉裏因多感，愁中欲強言。",
            "花林逢廢井，戰地識荒園。",
            "悵別臨晴野，悲春上古原。",
            "鳥歸山外樹，人過水邊村。",
            "潘岳方稱老，嵇康本厭喧。",
            "誰堪將落羽，迴首仰飛翻。"
        ],
        "title": "落第後歸山下舊居留別劉起居昆季",
        "id": "9e2719bc-e145-4d72-a9ed-344080a291ed"
    },
    {
        "author": "盧綸",
        "paragraphs": [
            "暖景登橋望，分明春色來。",
            "離心自惆悵，車馬亦裴回。",
            "遠雪和霜積，高花占日開。",
            "從官竟何事，憂患已相催。"
        ],
        "title": "將赴閿鄉灞上留別錢起員外",
        "id": "38ac5aee-b8ad-4472-9514-957044c782b2"
    },
    {
        "author": "盧綸",
        "paragraphs": [
            "相見翻惆悵，應憐責廢官。",
            "過深慙祿在，識淺賴刑寬。",
            "獨失耕農業，同思弟姪歡。",
            "衰貧羞客過，卑束會君難。",
            "放鶴登雲壁，澆花遶石壇。",
            "興遠江海上，跡在是非端。",
            "林密風聲細，山高雨色寒。",
            "悠然此中別，賓僕亦闌干。"
        ],
        "title": "虢州逢侯釗同尋南觀因贈別",
        "id": "f3d7f3b7-f997-4255-bbb2-aaaefc780b82"
    },
    {
        "author": "盧綸",
        "paragraphs": [
            "孤賤易磋砣，其如酷似何。",
            "衰榮同族少，生長外家多。",
            "別國桑楡在，沾衣血淚和。",
            "應憐失行鴈，霜霰寄煙波。"
        ],
        "title": "赴池州拜覲舅氏留上考功郎中舅",
        "id": "5dea3cc6-b281-4169-83bb-9a9391f826bf"
    },
    {
        "author": "盧綸",
        "paragraphs": [
            "愛爾似龍媒，翩翩千里迴。",
            "書從外氏學，竹自晉時栽。",
            "擁棹逢鷗舞，憑闌見雨來。",
            "上堂多慶樂，不醉莫停杯。"
        ],
        "title": "送從姪滁州覲省",
        "id": "27984721-9a86-47a3-b942-b6e1264f4d12"
    },
    {
        "author": "盧綸",
        "paragraphs": [
            "雲闢御筵張，山呼聖壽長。",
            "玉欄豐瑞草，金陛立神羊。",
            "台鼎資庖膳，天星奉酒漿。",
            "蠻夷陪作位，犀象舞成行。",
            "網已祛三面，歌因守四方。",
            "千秋不可極，花發滿宮香。"
        ],
        "title": "奉和聖製麟德殿宴百僚",
        "id": "fb7ac565-d4bb-42c0-b034-033d94795030"
    },
    {
        "author": "盧綸",
        "paragraphs": [
            "靜憶溪邊宅，知君許謝公。",
            "曉霜凝耒耜，初日照梧桐。",
            "澗鼠喧藤蔓，山禽竄石藂。",
            "白雲當嶺雨，黃葉遶堦風。",
            "野果垂橋上，高泉落水中。",
            "歡榮來自間，羸賤賞曾同。",
            "月滿珠藏海，天晴鶴在籠。",
            "餘陰如可寄，願得隱牆東。"
        ],
        "title": "和考功王員外杪秋憶終南舊居",
        "id": "eea43bd0-2636-4ca4-a38a-653a9bff0ba2"
    },
    {
        "author": "盧綸",
        "paragraphs": [
            "聞逐樵夫閑看棋，忽逢人世是秦時。",
            "開雲種玉嫌山淺，渡海傳書怪鶴遲。",
            "陰洞石牀微有字，古壇松樹半無枝。",
            "煩君遠示青囊籙，願得相從一問師。"
        ],
        "title": "詶暢當尋嵩岳麻道士見寄",
        "id": "bbb02e08-ae97-4c87-b015-1db60f13b045"
    },
    {
        "author": "盧綸",
        "paragraphs": [
            "自別前峰隱，同爲外累侵。",
            "幾年親酒會，此日有僧尋。",
            "學稼功還棄，論邊事亦沈。",
            "衆歡徒滿目，專愛久離心。",
            "覽鬢絲垂鏡，彈琴淚灑襟。",
            "訪田悲洛下，寄宅憶山陰。",
            "薄溜漫青石，橫雲架碧林。",
            "壞簷藤障密，衰菜棘籬深。",
            "流散俱多故，憂傷併在今。",
            "唯當竢高躅，歸止共抽簪。"
        ],
        "title": "詶李端長安寓居偶詠見寄",
        "id": "93751d8f-6384-4713-abd4-bca9a7a64b29"
    },
    {
        "author": "盧綸",
        "paragraphs": [
            "綸閣九華前，森沈綵仗連。",
            "洞門開旭日，清禁肅秋天。",
            "霜滿朝容備，鐘餘漏唱傳。",
            "搖璫陪羽扇，端弁入爐煙。",
            "麟筆刪金篆，龍綃薦玉編。",
            "汲書荀勖定，漢史蔡邕專。",
            "御竹潛通筍，宮池暗瀉泉。",
            "亂藂縈弱蕙，墮葉灑枯蓮。",
            "列署齊遊日，重江並謫年。",
            "登封思議草，侍講憶同筵。",
            "滄海風濤廣，黝山瘴雨偏。",
            "唯應緘上寶，贈遠一呈妍。"
        ],
        "title": "和常舍人晚秋集賢院即事十二韻寄贈江南徐薛二侍郎",
        "id": "3605101a-e5e1-49fb-b520-9f2279355a4f"
    },
    {
        "author": "盧綸",
        "paragraphs": [
            "雷響風仍急，人歸鳥亦還。",
            "亂雲方至水，驟雨已喧山。",
            "田鼠依林上，池魚戲草間。",
            "因茲屏埃霧，一詠一開顏。"
        ],
        "title": "詶苗員外仲夏歸郊居遇雨見寄",
        "id": "64e309ab-ec52-493a-80a5-205fb3ff8174"
    },
    {
        "author": "盧綸",
        "paragraphs": [
            "嵩高雲日明，潘岳賦初成。",
            "籬槿花無色，堦桐葉有聲。",
            "絳紗垂簟淨，白羽拂衣輕。",
            "鴻鴈悲天遠，龜魚覺水清。",
            "別弦添楚思，牧馬動邊情。",
            "田雨農官問，林風苑吏驚。",
            "松篁終茂盛，蓬艾自衰榮。",
            "遙仰憑軒夕，惟應喜宋生。"
        ],
        "title": "和太常王卿立秋日即事",
        "id": "3f0f4f2b-3fc2-4db3-91c1-daf5136b080e"
    },
    {
        "author": "盧綸",
        "paragraphs": [
            "黃花古城路，上盡見青山。",
            "桑柘晴川口，牛羊落照間。",
            "野情隨卷幔，軍士隔重關。",
            "道合偏多賞，官微獨不閑。",
            "鶴分琴久罷，書到鴈應還。",
            "爲謝登龍客，瓊枝寄一攀。"
        ],
        "title": "和李使君三郎早秋城北亭樓宴崔司士因寄關中弟張評事時遇",
        "id": "3f4a9b7f-91db-47bf-872c-ba4513834339"
    },
    {
        "author": "盧綸",
        "paragraphs": [
            "洛浦想江津，悲懽共此辰。",
            "採花湖岸菊，望國舊樓人。",
            "鴈別聲偏苦，松寒色轉新。",
            "傳書問漁叟，借寇爾何因。"
        ],
        "title": "和趙端公九日登石亭上和州家兄",
        "id": "b065fd72-f420-4476-b08f-b1e469421154"
    },
    {
        "author": "盧綸",
        "paragraphs": [
            "八龍三虎儼成行，瓊樹花開鶴翼張。",
            "且請同觀舞鸜鵒，何須竟哂食檳榔。",
            "歸時每愛懷朱橘，戲處常聞佩紫囊。",
            "謬入阮家逢慶樂，竹林因得奉壺觴。"
        ],
        "title": "酬趙少尹戲示諸姪元陽等因以見贈",
        "id": "1f83eb9a-3855-4c71-b041-3930a9a7af6b"
    },
    {
        "author": "盧綸",
        "paragraphs": [
            "歛板捧清詞，恭聞侍直時。",
            "暮塵歸衆騎，邃宇捨諸司。",
            "華月先燈至，清風與簟隨。",
            "亂螢光熠熠，行樹影離離。",
            "龍臥人寧識，鵬摶鷃豈知。",
            "便因當五夜，敢望竹林期。"
        ],
        "title": "奉和戶曹叔夏夜寓直寄呈同曹諸公幷見示",
        "id": "089d0bcb-2a45-4012-b073-5ab3e3dabeb9"
    },
    {
        "author": "盧綸",
        "paragraphs": [
            "飛軒不駐輪，感激漢儒臣。",
            "氣懾千夫勇，恩傳萬里春。",
            "古原收野燎，寒笛怨空鄰。",
            "書此達良友，五陵風雨頻。"
        ],
        "title": "和金吾裴將軍使往河北宣慰因訪張氏昆季舊居兼寄趙侍郎趙卿拜陵未迴",
        "id": "6e09aa83-4156-40d8-b632-18c601d5ddd4"
    },
    {
        "author": "盧綸",
        "paragraphs": [
            "清秋來幾時，宋玉已先知。",
            "曠朗霞映竹，澄明山滿池。",
            "葺橋雙鶴赴，收果衆猨隨。",
            "韶樂方今奏，雲林徒蔽虧。"
        ],
        "title": "和太常李主簿秋中山下別墅即事",
        "id": "ba87093f-936d-411c-badb-8c3003ae0fdb"
    },
    {
        "author": "盧綸",
        "paragraphs": [
            "蕭條良夜永，秋草對衰顏。",
            "露下鳥初定，月明人自閑。",
            "獨悲無舊業，共喜出時艱。",
            "爲問功成後，同遊何處山。"
        ],
        "title": "詶韋渚秋夜有懷見寄",
        "id": "5f12745a-3ef3-42fb-9a16-60e838ba3516"
    },
    {
        "author": "盧綸",
        "paragraphs": [
            "春雨夜不散，夢中山亦陰。",
            "雲中碧潭水，路暗紅花林。",
            "花水自深淺，無人知古今。"
        ],
        "title": "同吉中孚夢桃源 一",
        "id": "ef4d4ca2-59ea-4c84-b360-b63252700998"
    },
    {
        "author": "盧綸",
        "paragraphs": [
            "夜靜春夢長，夢逐仙山客。",
            "園林滿芝朮，雞犬傍籬柵。",
            "幾處花下人，看予笑頭白。"
        ],
        "title": "同吉中孚夢桃源 二",
        "id": "738fc3d5-b2e3-4f00-8a81-496c103cdd58"
    },
    {
        "author": "盧綸",
        "paragraphs": [
            "清源君子居，左右盡圖書。",
            "三逕春自足，一飄歡有餘。",
            "庭莎成野席，闌藥是家蔬。",
            "幽顯豈殊迹，昔賢徒病諸。"
        ],
        "title": "同柳侍郎題侯釗侍郎新昌里",
        "id": "e7686a0a-7362-4c2f-94d2-e18d8640534a"
    },
    {
        "author": "盧綸",
        "paragraphs": [
            "經過里巷春，同是謝家鄰。",
            "願我覺衰早，荷君留醉頻。",
            "松高猶覆草，鶴起暫縈塵。",
            "始悟達人志，患名非患貧。"
        ],
        "title": "詶孫侍御春日見寄",
        "id": "47ea4507-5110-4770-beaf-12ff42e511b1"
    },
    {
        "author": "盧綸",
        "paragraphs": [
            "高步長裾錦帳郎，居然自是漢賢良。",
            "潘岳敘年因鬢髮，揚雄託諫在文章。",
            "九天韶樂飄寒月，萬戶香塵裛曉霜。",
            "坐見重門儼朝騎，可憐雲路獨翺翔。"
        ],
        "title": "和王員外冬夜寓直",
        "id": "c0ae1fbb-2b3a-43c9-818e-bf8bc851e13d"
    },
    {
        "author": "盧綸",
        "paragraphs": [
            "南宮樹色曉森森，雖有春光未有陰。",
            "鶴侶正疑芳景引，玉人那爲簿書沈。",
            "山含瑞氣偏當日，鶯逐輕風不在林。",
            "更有阮郎迷路處，萬株紅樹一溪深。"
        ],
        "title": "詶金部王郎中省中春日見寄",
        "id": "fa7b45a8-c4df-4a01-89e8-5e5578683daa"
    },
    {
        "author": "盧綸",
        "paragraphs": [
            "聯飛獨不前，迥落海南天。",
            "賈傅竟行矣，邵公唯泫然。",
            "瘴開山更遠，路極水無邊。",
            "沈劣本多感，況聞原上篇。"
        ],
        "title": "奉和陝州十四翁中丞寄雷州二十翁司戶",
        "id": "85e6b7b3-2a83-4c52-ad75-3cfc8dd085fb"
    },
    {
        "author": "盧綸",
        "paragraphs": [
            "顯晦澹無迹，賢哉常晏如。",
            "如何警孤鶴，忽乃傳雙魚。",
            "敘以泉石舊，悵然風景餘。",
            "低回青油幕，夢寐白雲居。",
            "玉洞桂香滿，雪壇松影疎。",
            "沈思矚仙侶，紓組正軍書。",
            "積學早成道，感恩難遂初。",
            "梅生諒多感，歸止豈吾廬。"
        ],
        "title": "和李中丞詶萬年房署少府過汾州景雲觀因以寄上房與李早年同居此觀",
        "id": "246d388f-1a6f-4b5d-a153-617a64578503"
    },
    {
        "author": "盧綸",
        "paragraphs": [
            "三旬一休沐，清景滿林廬。",
            "南郭羣儒從，東牀兩客居。",
            "燒煙浮雪野，麥隴潤冰渠。",
            "班白皆持酒，蓬茅盡有書。",
            "終期買寒渚，同此利蒲魚。"
        ],
        "title": "詶陳翃郎中冬至攜柳郎竇郎歸河中舊居見寄",
        "id": "015761cf-2c04-44fa-8974-aafe4fa19be3"
    },
    {
        "author": "盧綸",
        "paragraphs": [
            "戚戚一西東，十年今始同。",
            "可憐歌酒夜，相對兩衰翁。"
        ],
        "title": "詶李益端公夜宴見贈",
        "id": "07c2d6f0-617e-4bf9-a17b-470adf7131d7"
    },
    {
        "author": "盧綸",
        "paragraphs": [
            "金印垂鞍白馬肥，不同疏廣老方歸。",
            "三千士裏文章伯，四十年來錦繡衣。",
            "節比青松當澗直，心隨黃雀繞簷飛。",
            "鄉中賀者唯爭路，不識傳呼獬豸威。"
        ],
        "title": "和陳翃郎中拜本府少尹兼侍御史獻上侍中因呈同院諸公",
        "id": "6727d4be-e69f-40c9-b0ce-f3c2e0c65143"
    },
    {
        "author": "盧綸",
        "paragraphs": [
            "清秋多暇日，況乃是夫君。",
            "習靜通仙事，書空閱篆文。",
            "劒飛終上漢，鶴夢不離雲。",
            "無限煙霄路，何嗟迹未分。"
        ],
        "title": "和王倉少尹暇日言懷",
        "id": "0dfa55a6-539d-4845-8345-a0b0ef54aabf"
    },
    {
        "author": "盧綸",
        "paragraphs": [
            "聞說中方高樹林，曙華先照囀春禽。",
            "風雲才子冶遊思，蒲柳老人惆悵心。",
            "石路青苔花漫漫，雪簷垂溜玉森森。",
            "賀君此去君方至，河水東流西日沈。"
        ],
        "title": "和崔侍郎遊萬固寺",
        "id": "c653586e-9b23-4c63-999c-d0a29808e14b"
    },
    {
        "author": "盧綸",
        "paragraphs": [
            "飄然去謁八仙翁，自地從天香滿空。",
            "紫蓋迥標雙鶴上，語音猶在五雲中。",
            "青溪不接漁樵路，丹井唯傳草木風。",
            "歌此因思捧金液，露盤長慶漢皇宮。"
        ],
        "title": "和裴延齡尚書寄題果州謝舍人仙居",
        "id": "412f8f86-fdee-4f41-ac00-b5f134ea11c3"
    },
    {
        "author": "盧綸",
        "paragraphs": [
            "擲地金聲信有之，瑩然冰玉見清詞。",
            "元凱癖成官始貴，相如渴甚貌逾衰。",
            "荒園每覺蟲鳴早，華館常聞客散遲。",
            "寂寞罷琴風滿樹，幾多黃葉落蛛絲。"
        ],
        "title": "詶崔侍御早秋臥病書情見寄時君亦抱疾在假中",
        "id": "65cf6d87-a180-405b-941e-9ed8a5ed7146"
    },
    {
        "author": "盧綸",
        "paragraphs": [
            "軍人奉役本無期，落葉花開總不知。",
            "走馬城中頭雪白，若爲將面見湯師。"
        ],
        "title": "詶靈澈上人",
        "id": "7aa8c472-79b3-4383-ab05-f1435539897a"
    },
    {
        "author": "盧綸",
        "paragraphs": [
            "郄公憐戇亦憐愚，忽贈金盤徑寸珠。",
            "徹底碧潭滋涸溜，壓枝紅豔照枯株。",
            "九門洞啓延高論，百辟聯行挹大儒。",
            "顧己文章非酷似，敢將幽劣俟洪爐。"
        ],
        "title": "敬詶大府二十四舅覽詩卷因以見示",
        "id": "a2e11c61-f2e3-455d-bbad-c8d74a3bc578"
    },
    {
        "author": "盧綸",
        "paragraphs": [
            "看山獨行歸竹院，水遶前堦草生遍。",
            "空林細雨暗無聲，唯有愁心兩相見。"
        ],
        "title": "雨中酬友人",
        "id": "e36ecfc7-f33c-4091-b1a1-ca0451106ac1"
    },
    {
        "author": "盧綸",
        "paragraphs": [
            "孤鸞將鶴羣，晴日麗春雲。",
            "何幸晚飛者，清音長此聞。"
        ],
        "title": "詶人失題",
        "id": "0524aa8b-ee7d-44e6-a9bb-d52e213faeb9"
    },
    {
        "author": "盧綸",
        "paragraphs": [
            "原頭殯御遶新塋，原下行人望哭聲。",
            "更想秋山連古木，唯應石上見君名。"
        ],
        "title": "哭司農苗主簿",
        "id": "3963634a-eeb5-4f05-b1e4-05bf1aedeb0c"
    },
    {
        "author": "盧綸",
        "paragraphs": [
            "鬢似衰蓬心似灰，驚悲相集老相催。",
            "故友九泉留語別，逐臣千里寄書來。",
            "塵容帶病何堪問，淚眼逢秋不喜開。",
            "幸接野居宜屣步，冀君清夜一申哀。"
        ],
        "title": "得耿湋司法書因敘長安故友零落兵部苗員外發祕省李校書端相次傾逝潞府崔功曹峒長林司空丞曙俱謫遠方余以搖落之時對書增歎因呈河中鄭倉曹暢參軍昆季",
        "id": "b4a1ab97-d8c8-4380-b75e-c95a9337f5c7"
    },
    {
        "author": "盧綸",
        "paragraphs": [
            "攀龍與泣麟，哀樂不同塵。",
            "九陌霄漢侶，一燈冥漠人。",
            "舟沈驚海闊，蘭折怨霜頻。",
            "已矣復何見，故山應更春。"
        ],
        "title": "同兵部李紓侍郎刑部包佶侍郎哭皇甫侍御曾",
        "id": "d75188bd-f549-459c-bdd6-61aec76cef31"
    },
    {
        "author": "盧綸",
        "paragraphs": [
            "稟命孤且賤，少爲病所嬰。",
            "八歲始讀書，四方遂有兵。",
            "童心幸不羈，此去負平生。",
            "是月胡入洛，明年天隕星。",
            "夜行登灞陵，惝怳靡所征。",
            "雲海一翻蕩，魚龍俱不寧。",
            "因浮襄江流，遠寄鄱陽城。",
            "鄱陽富學徒，誚我戇無營。",
            "諭以詩禮義，朂隨賓薦名。",
            "舟車更滯留，水陸互陰晴。",
            "曉望怯雲陣，夜愁驚鶴聲。",
            "淒淒指宋郊，浩浩入秦京。",
            "沴氣既風散，皇威如日明。",
            "方逢粟比金，未識公與卿。",
            "十上不可待，三年竟無成。",
            "偶爲達者知，揚我于王廷。",
            "素志且不立，青袍徒見縈。",
            "昏孱夙自保，靜躁本殊形。",
            "始趨甘棠陰，旋遇密人迎。",
            "考實績無取，責能才固輕。",
            "新豐古離宮，宮樹鎖雲扃。",
            "中復蒞茲邑，往惟曾所經。",
            "繚垣何逶迤，水殿亦崢嶸。",
            "夜雨滴金砌，陰風吹玉楹。",
            "官曹雖檢率，國步日夷平。",
            "命蹇固安分，禍來非有萌。",
            "因逢駭浪飄，幾落無辜刑。",
            "巍巍登壇臣，獨正天柱傾。",
            "悄悄失途子，分將秋草幷。",
            "百年甘守素，一顧乃拾青。",
            "相逢十月交，衆卉飄已零。",
            "感舊諒戚戚，問孤懇煢煢。",
            "侍郎文章宗，傑出淮楚靈。",
            "掌賦若吹籟，司言如建瓴。",
            "郎中善餘慶，雅韻與琴清。",
            "鬱鬱松帶雪，蕭蕭鴻入冥。",
            "員外真貴儒，弱冠被華纓。",
            "月香飄桂實，乳溜滴瓊英。",
            "補闕思沖融，巾拂藝亦精。",
            "綵蝶戲芳圃，瑞雲凝翠屏。",
            "拾遺興難侔，逸調曠無程。",
            "九醞貯彌潔，三花寒轉馨。",
            "校書才智雄，舉世一娉婷。",
            "賭墅鬼神變，屬詞鸞鳳驚。",
            "差肩曳長裾，總轡奉和鈴。",
            "共賦瑤臺雪，同觀金谷箏。",
            "倚天方比劒，沈井忽如瓶。",
            "神昧不可問，天高莫爾聽。",
            "君持玉盤珠，瀉我懷袖盈。",
            "讀罷涕交頤，願言躋百齡。"
        ],
        "title": "綸與吉侍郎中孚司空郎中曙苗員外發崔補闕峒耿拾遺湋李校書端風塵追遊向三十載數公皆負當時盛稱榮耀未幾俱沈下泉暢博士當感懷前蹤有五十韻見寄輙有所詶以申悲舊兼寄夏侯侍御審侯倉曹釗",
        "id": "b91ff41f-b0e8-404c-a50c-c0a288abe784"
    },
    {
        "author": "盧綸",
        "paragraphs": [
            "寒月照秋城，秋風泉澗鳴。",
            "過時見蘭蕙，獨夜感衰榮。",
            "酒散同移疾，心悲似遠行。",
            "以愚求作友，何德敢稱兄。",
            "谷變波長急，松枯藥未成。",
            "恐看新鬢色，怯問故人名。",
            "野澤雲陰散，荒原日氣生。",
            "羈飛本難定，非是惡弦驚。"
        ],
        "title": "詶李叔度秋夜喜相遇因傷關東僚友喪逝見贈",
        "id": "2dd8df32-0601-4f93-b0d9-37ce1f01be95"
    },
    {
        "author": "盧綸",
        "paragraphs": [
            "歲去人頭白，秋來樹葉黃。",
            "搔頭向黃葉，與爾共悲傷。"
        ],
        "title": "同李益傷秋",
        "id": "a72524f5-d40b-4922-99ae-861a0fb0c509"
    },
    {
        "author": "盧綸",
        "paragraphs": [
            "髮白曉梳頭，女驚妻淚流。",
            "不知絲色後，堪得幾回秋。"
        ],
        "title": "白髮嘆",
        "id": "1092a9c6-64db-4054-aafb-291adc717d8a"
    },
    {
        "author": "盧綸",
        "paragraphs": [
            "行多有病住無糧，萬里還鄉未到鄉。",
            "蓬鬢哀吟古城下，不堪秋氣入金瘡。"
        ],
        "tags": [
            "军人",
            "战争",
            "伤怀"
        ],
        "title": "逢病軍人",
        "id": "edb5c9df-2eb5-4dd6-bf38-0b01d4081f6d"
    },
    {
        "author": "盧綸",
        "paragraphs": [
            "雙膝過頤頂在肩，四鄰知姓不知年。",
            "臥驅鳥雀惜禾黍，猶恐諸孫無社錢。"
        ],
        "title": "村南逢病叟",
        "id": "2f1dce3e-e0f6-4da4-b110-e8686d1c1119"
    },
    {
        "author": "盧綸",
        "paragraphs": [
            "祥光若可求，閨女夜登樓。",
            "月露浩方下，河雲凝不流。",
            "鉛華潛警曙，機杼暗傳秋。",
            "迴想歛餘睠，人天俱是愁。"
        ],
        "title": "七夕詩",
        "id": "b9402122-80d2-4755-9cf1-1a6bd5a9a6de"
    },
    {
        "author": "盧綸",
        "paragraphs": [
            "涼風吹玉露，河漢有幽期。",
            "星彩光仍隱，雲容掩復離。",
            "良宵驚曙早，閏歲怨秋遲。",
            "何事金閨子，空傳得網絲。"
        ],
        "title": "七夕詩",
        "id": "6a2b993c-ca63-4e68-bcce-20f953689061"
    },
    {
        "author": "盧綸",
        "paragraphs": [
            "空空古廊殿，寒月落斜暉。",
            "臥聽未央曲，滿箱歌舞衣。"
        ],
        "title": "長門怨",
        "id": "c7751487-3843-42df-a0ff-1dba49722fa7"
    },
    {
        "author": "盧綸",
        "paragraphs": [
            "妾年初二八，兩度嫁狂夫。",
            "薄命今猶在，堅貞掃地無。"
        ],
        "title": "妾薄命",
        "id": "3d462584-b67d-405d-941a-a59f28f03d94"
    },
    {
        "author": "盧綸",
        "paragraphs": [
            "不敢苦相留，明知不自由。",
            "嚬眉乍欲語，歛笑又低頭。",
            "舞態兼些醉，歌聲似帶羞。",
            "今朝總見也，只不解人愁。"
        ],
        "title": "倫開府席上賦得詠美人名解愁",
        "id": "8a49c55f-ed4f-4f9c-8662-db588b07163b"
    },
    {
        "author": "盧綸",
        "paragraphs": [
            "萬條銀燭引天人，十月長安半夜春。",
            "步障三千隘將斷，幾多珠翠落香塵。"
        ],
        "title": "王評事駙馬花燭詩 一",
        "id": "25178caa-eeb3-44b5-a538-725e4ce06950"
    },
    {
        "author": "盧綸",
        "paragraphs": [
            "一人女壻萬人憐，一夜調疎抵百年。",
            "爲報司徒好將息，明珠解轉又能圓。"
        ],
        "title": "王評事駙馬花燭詩 二",
        "id": "869d28be-f4c6-4370-ad21-272fac45cfbf"
    },
    {
        "author": "盧綸",
        "paragraphs": [
            "人主人臣是親家，千秋萬歲保榮華。",
            "幾時曾向高天上，得見今宵月裏花。"
        ],
        "title": "王評事駙馬花燭詩 三",
        "id": "7dfe365b-47f5-46c8-bde6-e49325ec8d9a"
    },
    {
        "author": "盧綸",
        "paragraphs": [
            "比翼和鳴雙鳳皇，欲棲金帳滿城香。",
            "平明却入天泉裏，日氣曈曨五色光。"
        ],
        "title": "王評事駙馬花燭詩 四",
        "id": "70499d47-c193-4631-915f-262d7054f691"
    },
    {
        "author": "盧綸",
        "paragraphs": [
            "華堂多衆珍，白拂稱殊異。",
            "柄裁沈節香襲人，上結爲文下垂穗。",
            "霜縷霏微瑩且柔，虎鬚乍細龍髯稠。",
            "皎然素色不因染，淅爾涼風非爲秋。",
            "羣蠅青蒼恣遊息，廣庖萬品無顏色。",
            "金屏成點玉成瑕，晝眠宛轉空咨嗟。",
            "此時滿筵看一舉，荻花忽旋楊花舞。",
            "砉如寒隼驚暮禽，颯若繁埃得輕雨。",
            "主人說是故人留，每誡如新比白頭。",
            "若將揮玩閑臨水，願接波中一白鷗。"
        ],
        "title": "和趙給事白蠅拂歌",
        "id": "e7ac328e-9028-4ed3-9929-20caeac0360c"
    },
    {
        "author": "盧綸",
        "paragraphs": [
            "柏之異者山中靈，何人斷絕爲君亭。",
            "雲翻浪卷不可識，鳥獸成形花倒植。",
            "莓苔舊點色尚青，霹靂殘痕節猶黑。",
            "金貂主人漢三老，構此窮年下朝早。",
            "心規目製不暫疲，匠者受之無一詞。",
            "清晨拂匣菱生鏡，落日憑闌星滿池。",
            "攢甍鬬拱無斤跡，根癭聯懸同素壁。",
            "數層亂瀉雲裏峯，萬片爭呈雪中石。",
            "重簾不動自飄香，似到瀛洲白玉堂。",
            "水精如意刁金色，雲母屏風透掩光。",
            "四堦綿綿被纖草，草上依微衆山道。",
            "松間汲井煙翠寒，洞裏圍碁天景好。",
            "愚儒敢欲賀成功，鸞鳳棲翔固不同。",
            "應念廢材今接地，一枝思寄戶庭中。"
        ],
        "title": "蕭常侍癭柏亭歌",
        "id": "504f86af-688b-4077-91e2-a7e62f7d8ebf"
    },
    {
        "author": "盧綸",
        "paragraphs": [
            "靈山石磬生海西，海濤平處與山齊。",
            "長眉老僧同佛力，呪使鮫人往求得。",
            "珠穴沈成綠浪痕，天衣拂盡蒼苔色。",
            "星漢徘徊山有風，禪翁靜扣月明中。",
            "羣仙下雲龍出水，鸞鶴交飛半空裏。",
            "山精木魅不可聽，落葉秋砧一時起。",
            "花宮杳杳響泠泠，無數沙門昏夢醒。",
            "古廊燈下見行道，疎林池邊聞誦經。",
            "徒壯洪鐘祕高閣，萬金費盡工雕鑿。",
            "豈如全質挂青松，數葉殘雲一片峯。",
            "吾師寶之壽中國，願同劫石無終極。"
        ],
        "title": "慈恩寺石磬歌",
        "id": "1a62a396-b658-4be2-aa22-46516a64676d"
    },
    {
        "author": "盧綸",
        "paragraphs": [
            "秦家御史漢家郎，親專兩印征殊方。",
            "功成走馬朝天子，伏檻論邊若流水。",
            "曉離僊署趨紫微，夜接高儒讀青史。",
            "瀘南五將望君還，願以天書示百蠻。",
            "曲棧重江初過雨，前旌後騎不同山。",
            "迎車拜舞多耆老，舊卒新營遍青草。",
            "塞口雲生火候遲，煙中鶴唳軍行早。",
            "黃花川下水交橫，遠映孤霞蜀國晴。",
            "邛竹筍長椒瘴起，荔枝花發杜鵑鳴。",
            "迴首岷峨半天黑，傳觴接膝何由得。",
            "空令豪士仰威名，無復貧交恃顏色。",
            "垂楊不動雨紛紛，錦帳胡瓶爭送君。",
            "須臾醉起簫笳發，空見紅旌入白雲。"
        ],
        "title": "送張郎中還蜀歌",
        "id": "1c1df671-910d-4111-9d6b-b002d51f5dff"
    },
    {
        "author": "盧綸",
        "paragraphs": [
            "出簾仍有鈿箏隨，見罷翻令恨識遲。",
            "微收皓腕纏紅袖，深遏朱弦低翠眉。",
            "忽然高張應繁節，玉指迴旋若飛雪。",
            "鳳簫韶管寂不喧，繡幕紗窗儼秋月。",
            "有時輕弄和郎歌，慢處聲遲情更多。",
            "已愁紅臉能佯醉，又恐朱門難再過。",
            "昭陽伴裏最聰明，出到人間纔長成。",
            "遙知禁曲難翻處，猶是君王說小名。"
        ],
        "title": "宴席賦得姚美人拍箏歌",
        "id": "1f79e6af-b9f2-4c6e-84d3-d345e546f87b"
    },
    {
        "author": "盧綸",
        "paragraphs": [
            "溪中鳥鳴春景旦，一派寒冰忽開散。",
            "璧方鏡員流不斷，白雲鱗鱗滿河漢。",
            "疊處淺，旋處深。",
            "撇捩寒魚上復沈，羣鵝鼓舞揚清音。",
            "主人有客簪白筆，玉壺貯水光如一。",
            "持此贈君君飲之，聖君識君冰玉姿。"
        ],
        "title": "陳翃郎中北亭送侯釗侍御賦得帶冰流歌",
        "id": "7239ccda-ca26-4fdb-9542-8991cc908308"
    },
    {
        "author": "盧綸",
        "paragraphs": [
            "天宮寶器隋朝物，鏁在金函比金骨。",
            "開函捧之光乃發，阿修羅王掌中月。",
            "五雲如拳輕復濃，昔曾噀酒今藏龍。",
            "規形環影相透徹，亂雪繁花千萬重。",
            "可憐貞質無今名，可嘆隋陵一抔土。",
            "宮中豔女滿宮春，得親此寶能幾人。",
            "一留寒殿殿將壞，唯有幽光通隙塵。",
            "山中老僧眉似雪，忍死相傳保扃鐍。"
        ],
        "title": "棲巖寺隋文帝馬腦盞歌",
        "id": "96ea27ae-1f85-4a5f-a9c8-9dc195803c00"
    },
    {
        "author": "盧綸",
        "paragraphs": [
            "黃金鞘裏青蘆葉，麗若翦成銛且翣。",
            "輕冰薄玉狀不分，一尺寒光堪決雲。",
            "吹毛可試不可觸，似有蟲搜闕裂文。",
            "淬之幾墮前池水，焉知不是蛟龍子。",
            "割雞刺虎皆若空，願應君心逐君指。",
            "幷州難綰竟何人，每成此物如有神。"
        ],
        "title": "難綰刀子歌",
        "id": "72b717c8-6254-4218-8b27-d4629e9e6e49"
    },
    {
        "author": "盧綸",
        "paragraphs": [
            "山頭曈曈日將出，山下獵圍照初日。",
            "前林有獸未識名，將軍促騎無人聲。",
            "潛形踠伏草不動，雙鵰旋轉羣鴉鳴。",
            "陰方質子才三十，譯語受詞蕃語揖。",
            "捨鞍解甲疾如風，人忽虎蹲獸人立。",
            "歘然扼顙批其頤，爪牙委地涎淋漓。",
            "既蘇復吼拗仍怒，果叶英謀生致之。",
            "拖自深叢目如電，萬夫失容千馬戰。",
            "傳呼賀拜聲相連，殺氣騰凌陰滿川。",
            "始知縛虎如縛鼠，敗虜降羌生眼前。",
            "祝爾嘉詞爾無苦，獻爾將隨犀象舞。",
            "苑中流水禁中山，期爾攫搏開天顏。",
            "非熊之兆慶無極，願紀雄名傳百蠻。"
        ],
        "title": "臘日觀咸寧王部曲娑勒擒豹歌",
        "id": "1f707e02-465c-43ed-8090-97ddb552d49e"
    },
    {
        "author": "盧綸",
        "paragraphs": [
            "積水深源，白鷗翻翻。",
            "倒影光素，于潭之間。",
            "銜魚魚落亂驚鳴，爭撲蓮藂蓮葉傾。",
            "爾不見波中鷗鳥閑無營，何必汲汲勞其生。",
            "柳花冥濛大堤口，悠揚相和乍無有。",
            "輕隨去浪杳不分，細舞清風亦何有。",
            "似君換得白鵝時，獨凭闌干雪滿池。",
            "今日還同看鷗鳥，如何羽翮復參差。",
            "復參差，海濤瀾漫何由期。"
        ],
        "title": "賦得白鷗歌送李伯康歸使",
        "id": "ef44f5be-493e-4ff9-b01a-5d98d783323f"
    },
    {
        "author": "盧綸",
        "paragraphs": [
            "提劒風雷動，垂衣日月明。",
            "禁花呈瑞色，國老見星精。",
            "發棹魚先躍，窺巢鳥不驚。",
            "山呼一萬歲，直入九重城。"
        ],
        "title": "皇帝感詞 一",
        "id": "0c05d199-be70-4e04-b2bc-f7161e7bd561"
    },
    {
        "author": "盧綸",
        "paragraphs": [
            "天香五鳳彩，御馬六龍文。",
            "雨露清馳道，風雷翊上軍。",
            "高旍花外轉，行漏樂前聞。",
            "時見金鞭舉，空中指瑞雲。"
        ],
        "title": "皇帝感詞 二",
        "id": "02583ad3-2e64-4a5f-a99c-13177f8ef1da"
    },
    {
        "author": "盧綸",
        "paragraphs": [
            "妙算干戈止，神謀宇宙清。",
            "兩堦文物盛，七德武功成。",
            "校獵長楊苑，屯軍細柳營。",
            "歸來獻明主，歌舞溢春城。"
        ],
        "title": "皇帝感詞 三",
        "id": "28779907-c939-4880-95dd-473e44509ccc"
    },
    {
        "author": "盧綸",
        "paragraphs": [
            "天樂下天中，雲輧儼在空。",
            "鉛黃豔河漢，笑語合笙鏞。",
            "已見長隨鳳，仍聞不避熊。",
            "君王親試舞，閶闔靜無風。"
        ],
        "title": "皇帝感詞 四",
        "id": "a64c6d0c-5b69-4a33-a9e2-bbb487aba962"
    },
    {
        "author": "盧綸",
        "paragraphs": [
            "玉砌紅花樹，香風不敢吹。",
            "春光解天意，偏發殿南枝。"
        ],
        "title": "天長久詞 一",
        "id": "4e4b5280-a671-4c3b-9274-9fcf7672b98a"
    },
    {
        "author": "盧綸",
        "paragraphs": [
            "虹橋千步廊，半在水中央。",
            "天子方清暑，宮娃起夜妝。"
        ],
        "title": "天長久詞 二",
        "id": "2603fcfa-7099-44ef-881b-c864e8ec60b5"
    },
    {
        "author": "盧綸",
        "paragraphs": [
            "辭輦復當熊，傾心奉六宮。",
            "君王若看貌，甘在衆妃中。"
        ],
        "title": "天長久詞 三",
        "id": "5f24c492-f3b5-4901-b453-def9efaf8a4c"
    },
    {
        "author": "盧綸",
        "paragraphs": [
            "雲日呈祥禮物殊，彤庭生獻五單于。",
            "塞垣萬里無飛鳥，可是邊城用郅都。"
        ],
        "title": "天長久詞 四",
        "id": "9ffd8211-af0c-4f02-a289-527e3bcbdb55"
    },
    {
        "author": "盧綸",
        "paragraphs": [
            "臺殿雲深秋色微，君王初賜六宮衣。",
            "樓船泛罷歸猶早，行遣才人鬬射飛。"
        ],
        "title": "天長久詞 五",
        "id": "7a46c844-7de3-401f-8809-f2cf8fcd9313"
    },
    {
        "author": "盧綸",
        "paragraphs": [
            "鷲翎金僕姑，燕尾繡蝥弧。",
            "獨立揚新令，千營共一呼。"
        ],
        "tags": [
            "唐诗三百首",
            "将军",
            "乐府",
            "高中古诗",
            "边塞",
            "赞美"
        ],
        "title": "和張僕射塞下曲 一",
        "id": "ce491725-b96b-46a7-b83c-463d2094ef3f"
    },
    {
        "author": "盧綸",
        "paragraphs": [
            "林暗草驚風，將軍夜引弓。",
            "平明尋白羽，沒在石稜中。"
        ],
        "tags": [
            "唐诗三百首",
            "将军",
            "乐府",
            "边塞",
            "赞美",
            "狩猎"
        ],
        "title": "和張僕射塞下曲 二",
        "id": "6d2e12c0-c1b8-4242-888c-9dba1a8f93ce"
    },
    {
        "author": "盧綸",
        "paragraphs": [
            "月黑鴈飛高，單于夜遁逃。",
            "欲將輕騎逐，大雪滿弓刀。"
        ],
        "tags": [
            "战争",
            "冬天",
            "将军",
            "唐诗三百首",
            "乐府",
            "边塞",
            "赞美"
        ],
        "title": "和張僕射塞下曲 三",
        "id": "ee2a3000-9127-43fa-8618-89a1937322cb"
    },
    {
        "author": "盧綸",
        "paragraphs": [
            "野幕敞瓊筵，羌戎賀勞旋。",
            "醉和金甲舞，雷鼓動山川。"
        ],
        "tags": [
            "唐诗三百首",
            "乐府",
            "宴饮",
            "边塞",
            "赞颂",
            "将士"
        ],
        "title": "和張僕射塞下曲 四",
        "id": "9a4d3eae-fe01-46c7-a28b-8b518614a508"
    },
    {
        "author": "盧綸",
        "paragraphs": [
            "調箭又呼鷹，俱聞出世能。",
            "奔狐將迸雉，掃盡古丘陵。"
        ],
        "title": "和張僕射塞下曲 五",
        "id": "abb62728-c9c8-473d-b1f7-0fafd4bb9772"
    },
    {
        "author": "盧綸",
        "paragraphs": [
            "亭亭七葉貴，蕩蕩一隅清。",
            "他日題麟閣，唯應獨不名。"
        ],
        "title": "和張僕射塞下曲 六",
        "id": "14e3ec52-8f20-404d-9e4a-6c4580075a7a"
    },
    {
        "author": "盧綸",
        "paragraphs": [
            "殘妝色淺髻鬟開，笑映朱簾覰客來。",
            "推醉誰知弄花鈿，潘郎不敢使人催。"
        ],
        "title": "古豔詩 一",
        "id": "4271d12f-c540-4b19-be04-f2d71fb82f40"
    },
    {
        "author": "盧綸",
        "paragraphs": [
            "自拈裙帶結同心，暖處偏知香氣深。",
            "愛捉狂夫問閑事，不知歌舞用黃金。"
        ],
        "title": "古豔詩 二",
        "id": "fbb7faec-a27f-49e5-bbed-967ea1c2bd96"
    },
    {
        "author": "盧綸",
        "paragraphs": [
            "深山荒松枝，雪壓半離披。",
            "朱門青松樹，萬葉承清露。",
            "露重色逾鮮，吟風似遠泉。",
            "天寒香自發，日麗影常圓。",
            "陰郊一夜雪，榆柳皆枯折。",
            "迴首望君家，翠蓋滿瓊花。",
            "捧君青松曲，自顧同衰木。",
            "曲罷不相親，深山頭白人。"
        ],
        "title": "孤松吟詶渾贊善",
        "id": "e908c7aa-5607-4668-b79d-7ec2e1eb7cf9"
    },
    {
        "author": "盧綸",
        "paragraphs": [
            "二十在邊城，軍中得勇名。",
            "卷旗收敗馬，占磧擁殘兵。",
            "覆陣烏鳶起，燒山草木明。",
            "塞閑思遠獵，師老厭分營。",
            "雪嶺無人跡，冰河足鴈聲。",
            "李陵甘此沒，惆悵漢公卿。"
        ],
        "title": "從軍行",
        "id": "d7488a1f-8791-4a51-8205-264270e8afc4"
    },
    {
        "author": "盧綸",
        "paragraphs": [
            "高高華亭，有鶴在屏。",
            "削玉點漆，乘軒姓丁。",
            "暮雲冥冥，雙垂雪翎。",
            "晨光炯炯，一直朱頂。",
            "含音儼容，絕粒遺影。",
            "君以爲真，相期緱嶺。"
        ],
        "title": "和馬郎中畫鶴贊",
        "id": "db9b77d3-ce1e-4143-8d08-d5c4e741988a"
    },
    {
        "author": "盧綸",
        "paragraphs": [
            "元瑜思舊幕，幾夜夢旌旃。",
            "暑退蒹葭雨，秋生鼓角天。",
            "月明三峽路，浪裏九江船。",
            "囗囗囗囗囗，囗囗囗囗囗。"
        ],
        "title": "送朝長史赴荆南舊幕",
        "id": "0a6a4a34-3991-49ca-becb-b58ca5a1ec17"
    },
    {
        "author": "盧綸",
        "paragraphs": [
            "葉下山邊路，行人見自悲。",
            "夜寒逢雪處，日暖到村時。",
            "語少心常苦，愁深醉自遲。",
            "囗囗囗囗囗，羨有幕中期。"
        ],
        "title": "送渭南崔少府歸徐郎中幕",
        "id": "98faa139-30a5-497b-af90-9d87ff063d29"
    },
    {
        "author": "盧綸",
        "paragraphs": [
            "小來落托復迍邅，一辱君知二十年。",
            "舍去形骸容傲慢，引隨兄弟共團圓。",
            "羈遊不定同雲聚，薄宦相縈若網牽。",
            "他日吳公如記問，願將黃綬比青氈。"
        ],
        "title": "寄鄭七綱",
        "id": "514e7fd5-3b68-497c-a61e-4f1764d76286"
    },
    {
        "author": "盧綸",
        "paragraphs": [
            "見說南來處，蒼梧接桂林。",
            "過秋天更暖，邊海日長陰。",
            "巴路緣雲出，蠻鄉入洞深。",
            "信迴人自老，夢到月應沈。",
            "碧水通春色，青山寄遠心。",
            "炎方難久客，爲爾一沾襟。"
        ],
        "title": "逢南中使因寄嶺外故人",
        "id": "8148f2cb-e975-4ab1-9757-569da2556693"
    },
    {
        "author": "盧綸",
        "paragraphs": [
            "結髮事疆場，全生俱到鄉。",
            "連雲防鐵嶺，同日破漁陽。",
            "牧馬胡天晚，移軍磧路長。",
            "枕戈眠古戍，吹角立繁霜。",
            "歸老勳仍在，酬恩虜未亡。",
            "獨行過邑里，多病對農桑。",
            "雄劒依塵橐，陰符寄藥囊。",
            "空餘麾下將，猶逐羽林郎。"
        ],
        "title": "代員將軍罷戰後歸舊里贈朔北故人",
        "id": "6c117e63-4e0e-4a74-b897-56dbdb49d296"
    },
    {
        "author": "盧綸",
        "paragraphs": [
            "夜問江西客，還知在楚鄉。",
            "全身出部伍，盡室逐漁商。",
            "晴日遊瓜步，新年對漢陽。",
            "月昏驚浪白，瘴起覺雲黃。",
            "望嶺家何處，登山淚幾行。",
            "閩中傳有雪，應且住南康。"
        ],
        "title": "江北憶崔汶",
        "id": "72e1b5ac-d83c-483c-a5eb-5b33172fc16f"
    },
    {
        "author": "盧綸",
        "paragraphs": [
            "野日初晴麥壠分，竹園相接鹿成羣。",
            "幾家廢井生青草，一樹繁花傍古墳。",
            "引水忽驚冰滿澗，向田空見石和雲。",
            "可憐荒歲青山下，惟有松枝好寄君。"
        ],
        "title": "早春歸盩厔舊居却寄耿拾遺湋李校書端",
        "id": "4db414e3-350f-44a1-9898-10a15365b4ec"
    },
    {
        "author": "盧綸",
        "paragraphs": [
            "延步愛清晨，空山日照春。",
            "蜜房那有主，石室自無鄰。",
            "泉急魚依藻，花繁鳥近人。",
            "誰言失徒侶，唯與老相親。"
        ],
        "title": "春日山中憶崔峒吉中孚",
        "id": "d0d5a4c2-3ee0-4e9a-bd93-e60c3124915b"
    },
    {
        "author": "盧綸",
        "paragraphs": [
            "步月訪諸鄰，蓬居宿近臣。",
            "烏裘先醉客，清鏡早朝人。",
            "壞壁煙垂網，香街火照塵。",
            "悲榮俱是分，吾亦樂吾貧。"
        ],
        "title": "客舍喜崔補闕司空拾遺訪宿",
        "id": "59aa6d87-8666-4bf0-bb92-e3e3e8d811f4"
    },
    {
        "author": "盧綸",
        "paragraphs": [
            "草氣廚煙咽不開，繞牀連壁盡生苔。",
            "常時多病因多雨，那敢煩君車馬來。"
        ],
        "title": "苦雨聞包諫議欲見訪戲贈",
        "id": "816a135b-333b-4c37-a2b7-96f5e40e34c9"
    },
    {
        "author": "盧綸",
        "paragraphs": [
            "積雨暮淒淒，羈人狀鳥棲。",
            "響空宮樹接，覆水野雲低。",
            "穴蟻多隨草，巢蜂半墜泥。",
            "遶池牆蘚合，擁溜瓦松齊。",
            "舊圃平如海，新溝曲似溪。",
            "壞闌留衆蝶，欹棟止羣雞。",
            "莠盛終無實，槎枯返有荑。",
            "綠萍藏廢井，黃葉隱危堤。",
            "閭里歡將絕，朝昏望亦迷。",
            "不知霄漢侶，何路可相攜。"
        ],
        "title": "客舍苦雨即事寄錢起郎士元二員外",
        "id": "a9b5f760-c5a9-4cf9-a751-00bf3b79857e"
    },
    {
        "author": "盧綸",
        "paragraphs": [
            "暑雨青山裏，隨風到野居。",
            "亂漚浮曲砌，懸溜響前除。",
            "塵鏡愁多掩，蓬頭嬾更梳。",
            "夜窗淒枕席，陰壁潤圖書。",
            "蕭颯宜新竹，龍鐘拾野蔬。",
            "石泉空自咽，藥圃不堪鋤。",
            "濁水淙深轍，荒蘭擁敗渠。",
            "繁枝留宿鳥，碎浪出寒魚。",
            "桑屐時登望，荷衣自卷舒。",
            "應憐在泥滓，無路託高車。"
        ],
        "title": "郊居對雨寄趙涓給事包佶郎中",
        "id": "e4d4c69a-9803-4863-bb93-8b0be8420bbd"
    },
    {
        "author": "盧綸",
        "paragraphs": [
            "春風生百藥，幾處术苗香。",
            "人遠花空落，溪深日復長。",
            "病多知藥性，老近憶仙方。",
            "清節何由見，三山桂自芳。"
        ],
        "title": "藍溪期蕭道士採藥不至",
        "id": "6a9162d7-ab6c-4cd2-9f64-b2883eef14c1"
    },
    {
        "author": "盧綸",
        "paragraphs": [
            "盛德總羣英，高標仰國楨。",
            "獨安巡狩日，曾掩趙張名。",
            "業就難辭寵，朝回更授兵。",
            "曉川分牧馬，夜雪覆連營。",
            "長策威殊俗，嘉謀翊聖明。",
            "畫圖規陣勢，夢筆紀山行。",
            "綬拂池中影，珂搖竹外聲。",
            "賜歡徵妓樂，陪醉問公卿。",
            "却憶經前事，翻疑得此生。",
            "分深存沒感，恩在子孫榮。",
            "覽鏡愁將老，捫心喜復驚。",
            "豈言沈族重，但覺殺身輕。",
            "有淚沾墳典，無家集弟兄。",
            "東西遭世難，流浪識交情。",
            "閱古宗文舉，推才慕正平。",
            "應憐守貧賤，又欲事躬耕。"
        ],
        "title": "雪謗後書事上皇甫大夫",
        "id": "c5b30b4f-a9d1-4c84-8cd9-fdf6a29b7e86"
    },
    {
        "author": "盧綸",
        "paragraphs": [
            "桃李風多日欲陰，百勞飛處落花深。",
            "貧居靜久難逢信，知隔春山不可尋。"
        ],
        "title": "春日憶司空文明",
        "id": "48e78cd3-673f-4831-8941-a3a83d59514b"
    },
    {
        "author": "盧綸",
        "paragraphs": [
            "乞假依山宅，蹉跎屬歲周。",
            "弱荑輕採拾，鈍質稱歸休。",
            "潘岳衰將至，劉楨病未瘳。",
            "步遲乘羽客，起晏滯書郵。",
            "幸以編方驗，終貽骨肉憂。",
            "灼龜爐氣冷，曝藥樹陰稠。",
            "語命心堪醉，傷離夢亦愁。",
            "葷羶居已絕，鸞鶴見無由。",
            "世累如塵積，年光劇水流。",
            "躡雲知有路，濟海豈無舟。",
            "倚玉翻成難，投磚敢望詶。",
            "卑棲君就祿，羸憊我逢秋。",
            "腐葉填荒轍，陰螢出古溝。",
            "依然在遐想，願子勵風猷。"
        ],
        "title": "臥病寓居龍興觀枉馮十七著作書知罷攝洛陽赴緱氏因題十四韻寄馮生幷贈喬尊師",
        "id": "0b80351f-2530-4619-a607-1bb4968bbf41"
    },
    {
        "author": "盧綸",
        "paragraphs": [
            "河漢淨無雲，鴻聲此夜聞。",
            "素心難比石，蒼鬢欲如君。",
            "露槿月中落，風螢池上分。",
            "何言千載友，同迹不同羣。"
        ],
        "title": "秋夜寄馮著作",
        "id": "f1fc49eb-32c7-4240-85bf-8a8d80e95d87"
    },
    {
        "author": "盧綸",
        "paragraphs": [
            "值迥逢高駐馬頻，雪晴閑看洛陽春。",
            "鶯聲報遠同芳信，柳色邀歡似故人。",
            "酒貌昔將花共豔，鬢毛今與草爭新。",
            "年來百事皆無緒，唯與湯師結淨因。"
        ],
        "title": "洛陽早春憶吉中孚校書司空曙主簿因寄清江上人",
        "id": "b0a1fb5f-9390-4ccb-b4e2-9bde13822508"
    },
    {
        "author": "盧綸",
        "paragraphs": [
            "寄書常切到常遲，今日憑君君莫辭。",
            "若問玉人殊易識，蓮花府裏最清羸。"
        ],
        "title": "偶逢姚校書憑附書達河南郄推官因以戲贈",
        "id": "7be8852b-d630-40f1-9584-590cb6839e9c"
    },
    {
        "author": "盧綸",
        "paragraphs": [
            "瘴海寄雙魚，中宵達我居。",
            "兩行燈下淚，一紙嶺南書。",
            "地說炎蒸極，人稱老病餘。",
            "殷勤報賈傅，莫共酒杯疎。"
        ],
        "title": "夜中得循州趙司馬侍郎書因寄回使",
        "id": "144549cb-a706-4f83-b11f-b49271de13be"
    },
    {
        "author": "盧綸",
        "paragraphs": [
            "機鳴舂響日暾暾，雞犬相和漢古村。",
            "數派清泉黃菊盛，一林寒露紫棃繁。",
            "衰翁正席矜新社，稚子齊襟讀古論。",
            "共說年來但無事，不知何者是君恩。"
        ],
        "title": "晚次新豐北野老家書事呈贈韓質明府",
        "id": "18734c96-6ba5-4e4d-9150-fa5d31b646d9"
    },
    {
        "author": "盧綸",
        "paragraphs": [
            "紫陌絕纖埃，油幢千騎來。",
            "剖辭紛若雨，犇吏殷成雷。",
            "聖澤初憂壅，羣心本在台。",
            "海鱗方潑刺，雲翼暫徘徊。",
            "芳室芝蘭茂，春蹊桃李開。",
            "江湖餘派少，鴻鴈遠聲哀。",
            "命厭蓍龜誘，年驚弟姪催。",
            "磨鉛慙砥礪，揮策愧駑駘。",
            "玉管能喧谷，金爐可變灰。",
            "應憐費思者，銜淚亦銜枚。"
        ],
        "title": "書情上大尹十兄",
        "id": "57d1c18b-c3b4-406e-affa-137bbd0fb0f8"
    },
    {
        "author": "盧綸",
        "paragraphs": [
            "長安三月春，難別復難親。",
            "不識冶遊伴，多逢憔悴人。",
            "漸知歡澹薄，轉覺老殷勤。",
            "去矣盡如此，此辭悲未陳。"
        ],
        "title": "春思貽李方陵",
        "id": "fc9bd94a-0f69-47d0-a149-3b2e50cf6b65"
    },
    {
        "author": "盧綸",
        "paragraphs": [
            "官微多懼事多同，拙性偏無主驛功。",
            "山在門前登不得，鬢毛衰盡路塵中。"
        ],
        "title": "驛中望山戲贈渭南陸贄主簿",
        "id": "67b58530-a019-48b3-b7a8-02193f503ea8"
    },
    {
        "author": "盧綸",
        "paragraphs": [
            "弱齡誠昧鄙，遇勝惟求止。",
            "如何羈滯中，得步青冥裏。",
            "青冥有桂藂，冰雪兩仙翁。",
            "毛節未歸海，丹梯閑倚空。",
            "逍遙擬上清，洞府不知名。",
            "醮罷雨雷至，客辭山忽明。",
            "山明鳥聲樂，日氣生嵓壑。",
            "嵓壑樹脩脩，白雲如水流。",
            "白雲消散盡，隴塞儼然秋。",
            "積阻關河固，綿聯烽戍稠。",
            "五營承廟略，四野失邊愁。",
            "吁嗟繫塵役，又負靈仙迹。",
            "芝朮自芳香，泥沙幾沈溺。",
            "書此欲沾衣，平生事每違。",
            "煙霄不可仰，鸞鶴自追隨。"
        ],
        "title": "太白西峯偶宿車祝二尊師石室晨登前巘憑眺書懷即事寄呈鳳翔齊員外張侍御",
        "id": "07b36cb0-42da-4635-a1f9-3d2b48c3abae"
    },
    {
        "author": "盧綸",
        "paragraphs": [
            "見君何事不慙顏，白髮生來未到山。",
            "更嘆無家又無藥，往來唯在酒徒間。"
        ],
        "title": "贈韓山人",
        "id": "5fa4a1c0-0475-4a90-9027-3432d0f578b1"
    },
    {
        "author": "盧綸",
        "paragraphs": [
            "向日磨金鏃，當風著錦衣。",
            "上城邀賊語，走馬截鵰飛。"
        ],
        "title": "贈李果毅",
        "id": "1c3f9214-bf48-47ef-b538-8056b8eefe55"
    },
    {
        "author": "盧綸",
        "paragraphs": [
            "壯志隨年盡，謀身意未安。",
            "風塵交契闊，老大別離難。",
            "臘近晴多暖，春遲夜却寒。",
            "誰堪少兄弟，三十又無官。"
        ],
        "title": "春日書情贈別司空曙",
        "id": "7242db95-41ec-4932-af0b-3d5d9b362775"
    },
    {
        "author": "盧綸",
        "paragraphs": [
            "終夜寢衣冷，開門思曙光。",
            "空堦一藂葉，華室四鄰霜。",
            "望闕覺天迥，憶山愁路荒。",
            "途中一留滯，雙鬢颯然蒼。"
        ],
        "title": "冬曉呈鄰里",
        "id": "312f2a22-db98-4759-9025-9ef361ae82b7"
    },
    {
        "author": "盧綸",
        "paragraphs": [
            "清冬和暖天，老鈍晝多眠。",
            "日愛閭巷靜，每聞官吏賢。",
            "寒葅供家食，腐葉宿廚煙。",
            "且復執杯酒，無煩輕議邊。"
        ],
        "title": "首冬寄河東昭德里書事貽鄭損倉曹",
        "id": "04fda886-d1fd-4fc8-828d-86e1a0e1fe94"
    },
    {
        "author": "盧綸",
        "paragraphs": [
            "長裾珠履颯輕塵，閒以琴書列上賓。",
            "公子無讐可邀請，侯嬴此坐是何人。"
        ],
        "title": "渾贊善東齋戲贈陳歸",
        "id": "2605b02f-f4c1-40c3-b7ae-aba62fbd5605"
    },
    {
        "author": "盧綸",
        "paragraphs": [
            "病中饒淚眼常昏，聞說花開亦閉門。",
            "語少漸知琴思苦，臥多唯覺鳥聲喧。",
            "黃埃滿市圖書賤，黑霧連山虎豹尊。",
            "今日支離顧形影，向君凡在幾重恩。"
        ],
        "title": "春日臥病示趙季黃",
        "id": "8d11f731-4427-4c00-b5d4-57ae9a74d472"
    },
    {
        "author": "盧綸",
        "paragraphs": [
            "風淒露泫然，明月在山巔。",
            "獨倚古庭樹，仰看深夜天。",
            "葉翻螢不定，蟲思草無邊。",
            "南舍機杼發，東方雲景鮮。",
            "簪裘肅已整，車騎儼將前。",
            "百雉拱雙戟，萬夫尊一賢。",
            "琳瑯多謀蘊，律呂更相宣。",
            "曉桂香浥露，新鴻晴滿川。",
            "熙熙造化功，穆穆唐堯年。",
            "顧己草同賤，誓心金匪堅。",
            "蹇辭慙自寡，渴病老難痊。",
            "書此更何問，邊韶唯晝眠。"
        ],
        "title": "秋幕中夜獨坐遲明因陪陳翃郎中晨謁上公因書即事兼呈同院諸公",
        "id": "b02c0f61-8c1a-42b9-9a22-2e361bf9add4"
    },
    {
        "author": "盧綸",
        "paragraphs": [
            "諤諤漢名臣，從天令若春。",
            "敘辭皆詔旨，稱宦即星辰。",
            "草木承風偃，雲雷施澤均。",
            "威懲治粟尉，恩洽讓田人。",
            "泉貨方將散，京坻自此陳。",
            "五營俱益竈，千里不停輪。",
            "未遠金門籍，旋清玉塞塵。",
            "碩儒推慶重，良友頌公頻。",
            "鶴髮逢新鏡，龍門躍舊鱗。",
            "荷君偏有問，深感浩難申。"
        ],
        "title": "寄贈庫部王郎中",
        "id": "d8efaf10-41da-4520-91e5-5835a4b4275a"
    },
    {
        "author": "盧綸",
        "paragraphs": [
            "古村荒石路，歲晏獨言歸。",
            "山雪厚三尺，社楡麄十圍。",
            "虯龍寧守蟄，鸞鶴豈矜飛。",
            "君子固安分，毋聽勞者譏。"
        ],
        "title": "寄贈暢當山居",
        "id": "c24d615c-41c3-459a-9a8c-cfa6e31c1843"
    },
    {
        "author": "盧綸",
        "paragraphs": [
            "深山夜雪晴，坐憶曉山明。",
            "讀易罷三卷，彈琴當五更。",
            "薜蘿枯有影，嵓壑凍無聲。",
            "此夕一相望，君應知我誠。"
        ],
        "title": "偶宿山中憶暢當",
        "id": "67bc6252-c7b9-4c64-a664-c6ae86126ca7"
    },
    {
        "author": "盧綸",
        "paragraphs": [
            "憂來思遠望，高處殊非愜。",
            "夜露濕蒼山，秋陂滿黃葉。",
            "人隨鴈迢遰，棧與雲重疊。",
            "骨肉暫分離，形神遂疲薾。",
            "紅旌渭陽騎，幾日勞登涉。",
            "蜀道藹松筠，巴江盛舟檝。",
            "小生即何限，簡誨偏盈篋。",
            "舊恨尚填膺，新悲復縈睫。",
            "因求種瓜利，自喜歸耕捷。",
            "井臼賴依鄰，兒童亦勝汲。",
            "塵容不在照，雪鬢那堪鑷。",
            "唯有飡霞心，知夫與天接。"
        ],
        "title": "秋中野望寄舍弟綬兼令呈上西川尚書舅",
        "id": "80a012a1-ef54-45a4-91f1-c144d22f0d43"
    },
    {
        "author": "盧綸",
        "paragraphs": [
            "不覺老將至，瘦來方自驚。",
            "朝昏多病色，起坐有勞聲。",
            "腠暖苦肌痒，藏虛唯耳鳴。",
            "桑公富靈術，一爲保餘生。"
        ],
        "title": "行藥前軒呈董山人",
        "id": "3a6e3ba4-efc2-445e-93c9-e317ea169438"
    },
    {
        "author": "盧綸",
        "paragraphs": [
            "掖垣春色自天來，紅藥當堦次第開。",
            "萱草藂藂爾何物，等閑穿破綠莓苔。"
        ],
        "title": "翫春因寄馮衞二補闕戲呈李益",
        "id": "c976833f-2332-4e4d-9c60-77d9f498cded"
    },
    {
        "author": "盧綸",
        "paragraphs": [
            "華軒邇台座，顧影忝時倫。",
            "弱質偃彌曠，清風來亦頻。",
            "恩輝坐凌邁，景物恣芳新。",
            "終乃愧吾友，無容私此身。"
        ],
        "title": "新移北廳因貽同院諸公兼呈暢博士",
        "id": "5b58e563-cbb2-432f-a622-8585c5fdd32b"
    },
    {
        "author": "盧綸",
        "paragraphs": [
            "張翁對盧叟，一榼山村酒。",
            "傾酒請予歌，忽蒙張翁呵。",
            "呵予官非屈，曲有怨詞多。",
            "歌罷謝張翁，所思殊不同。",
            "予悲方爲老，君責一何空。",
            "曾看樂官錄，向是悲翁曲。",
            "張老聞此詞，汪汪泪盈目。",
            "盧叟醉言麄，一杯凡數呼。",
            "迴頭顧張老，敢欲戲爲儒。"
        ],
        "title": "與張擢對酌",
        "id": "46366210-a3b7-4846-84b4-4883a5abbabb"
    },
    {
        "author": "盧綸",
        "paragraphs": [
            "儒服策羸車，惠然過我廬。",
            "敘年慙已長，稱從意何疎。",
            "作吏清無比，爲文麗有餘。",
            "應嗤受恩者，頭白讀兵書。"
        ],
        "title": "喜從弟激初至",
        "id": "7db767b4-e9a3-4828-ad37-1ae91a54e510"
    },
    {
        "author": "盧綸",
        "paragraphs": [
            "玉洞秦時客，焚香映綠蘿。",
            "新傳左慈訣，曾與右軍鵝。",
            "井臼陰苔遍，方書古字多。",
            "成都今日雨，應與酒相和。"
        ],
        "title": "尋賈尊師",
        "id": "4bf4a9ee-ba26-46f5-89b3-320d9435bcb0"
    },
    {
        "author": "盧綸",
        "paragraphs": [
            "開園過水到郊居，共引家童拾野蔬。",
            "高樹夕陽連古巷，菊花棃葉滿荒渠。",
            "秋山近處行過寺，夜雨寒時起讀書。",
            "帝里諸親別來久，豈知王粲愛樵漁。"
        ],
        "title": "秋中過獨孤郊居",
        "id": "1f1ed996-f5c2-4358-8bcf-4a2d8ad4ef32"
    },
    {
        "author": "盧綸",
        "paragraphs": [
            "得接西園會，多因野性同。",
            "引藤連樹影，移石間花叢。",
            "學就晨昏外，歡生禮樂中。",
            "春遊隨墨客，夜宿伴潛公。",
            "散帙燈驚燕，開簾月帶風。",
            "朝朝在門下，自與五侯通。"
        ],
        "title": "同耿拾遺春中題第四郎新修書院",
        "id": "46784cdb-ab3d-4172-ab28-7c8bfb346b81"
    },
    {
        "author": "盧綸",
        "paragraphs": [
            "白鳥羣飛山半晴，渚田相接有泉聲。",
            "園中曉露青叢合，橋上春風綠野明。",
            "雲影斷來峯影出，林花落盡草花生。",
            "今朝醉舞同君樂，始信幽人不愛榮。"
        ],
        "title": "春日題杜叟山下別業",
        "id": "7c1155dc-ba1e-4236-9fc5-af57baed0d94"
    },
    {
        "author": "盧綸",
        "paragraphs": [
            "五老正相尋，圍棋到煮金。",
            "石摧丹井閉，月過洞門深。",
            "猨鳥三時下，藤蘿十里陰。",
            "綠泉多草氣，青壁少花林。",
            "自愧非仙侶，何言見道心。",
            "悠哉宿山口，雷雨夜沈沈。"
        ],
        "title": "過終南柳處士",
        "id": "50c438e3-3f13-4895-9f90-c59ce043671d"
    },
    {
        "author": "盧綸",
        "paragraphs": [
            "竹窗聞遠水，月出似溪中。",
            "香覆經年火，幡飄後夜風。",
            "性昏知道晚，學淺喜言同。",
            "一悟歸身處，何山路不通。"
        ],
        "title": "宿澄上人院",
        "id": "36b0f871-802e-4fe6-bfac-0b56699e8e5c"
    },
    {
        "author": "盧綸",
        "paragraphs": [
            "古巷牛羊出，重門接柳陰。",
            "閑看入竹路，自有向山心。",
            "種藥齊幽石，耕田到遠林。",
            "願同詞賦客，得興謝家深。"
        ],
        "title": "題李沆林園",
        "id": "6ab3a8e1-1960-4bb1-baf7-44b161d9c7fe"
    },
    {
        "author": "盧綸",
        "paragraphs": [
            "南北與山鄰，蓬菴庇一身。",
            "繁霜疑有雪，枯草似無人。",
            "遂性在耕稼，所交唯賤貧。",
            "何言張掾傲，每重德璋親。"
        ],
        "title": "過司空曙村居",
        "id": "424be0b8-1f41-4659-9e87-3e9bcbb7cab9"
    },
    {
        "author": "盧綸",
        "paragraphs": [
            "泉響竹瀟瀟，潛公居處遙。",
            "虛空聞偈夜，清淨雨花朝。",
            "放鶴臨山閣，降龍步石橋。",
            "世塵徒委積，劫火定焚燒。",
            "苔壁雲難聚，風篁露易搖。",
            "浮生亦無著，況乃是芭蕉。"
        ],
        "title": "題念濟寺暈上人院",
        "id": "19030dce-1827-4555-8798-1204b4e5f797"
    },
    {
        "author": "盧綸",
        "paragraphs": [
            "夜宿密公室，話馀將晝興。",
            "遶堦三逕雪，當戶一池冰。",
            "家訓資風化，心源隱政能。",
            "明朝復何見，萊草古溝堘。"
        ],
        "title": "題楊虢縣竹亭",
        "id": "3764f95f-0f5c-4dcd-96f9-2fab476f9018"
    },
    {
        "author": "盧綸",
        "paragraphs": [
            "城闕望煙霞，常悲仙路賒。",
            "寧知樵子徑，得到葛洪家。",
            "犬吠松間月，人行洞裏花。",
            "留詩千歲鶴，送客五雲車。",
            "訪世山空在，觀棋日未斜。",
            "不知塵俗士，誰解種胡麻。"
        ],
        "title": "過樓觀李尊師",
        "id": "f4515056-4457-4190-88e6-403c600a3cb4"
    },
    {
        "author": "盧綸",
        "paragraphs": [
            "相逢空握手，往事不堪思。",
            "見少情難盡，愁深語自遲。",
            "草生分路處，雨散出山時。",
            "強得寬離恨，唯當說後期。"
        ],
        "title": "雪謗後逢李叔度",
        "id": "17d4774b-0b97-4392-8dbb-7449b91a4f61"
    },
    {
        "author": "盧綸",
        "paragraphs": [
            "高柳滿春城，東園有鳥聲。",
            "折花朝露滴，漱石野泉清。",
            "心許陶家醉，詩逢謝客呈。",
            "應憐末行吏，曾是魯諸生。"
        ],
        "title": "春日過李侍御",
        "id": "960d0408-85e2-4cda-a276-cf679352a25d"
    },
    {
        "author": "盧綸",
        "paragraphs": [
            "雲雪離披山萬里，別來曾住最高峰。",
            "暫到人間歸不得，長安陌上又相逢。"
        ],
        "title": "出山逢耿湋",
        "id": "2b05a92e-9007-448e-9ba1-69f8f5adfb84"
    },
    {
        "author": "盧綸",
        "paragraphs": [
            "雲戟曙沈沈，軒墀清且深。",
            "家傳成棟美，堯寵結茅心。",
            "玉佩多依石，油幢亦在林。",
            "爐香諸洞暖，殿影衆山陰。",
            "草奏風生筆，筵開雪滿琴。",
            "客從龍闕至，僧自虎溪尋。",
            "蕭灑延清賞，風流會素襟。",
            "終朝息塵步，一醉間華簪。"
        ],
        "title": "題金吾郭將軍石伏茅堂",
        "id": "c4654a06-5fba-4ba0-9957-82ddd3ca77bb"
    },
    {
        "author": "盧綸",
        "paragraphs": [
            "竹影朦朧松影長，素琴清簟好風涼。",
            "連春詩會煙花滿，半夜酒醒蘭蕙香。",
            "五字每將稱玉友，一尊曾不顧金囊。",
            "長沙流謫君非遠，莫遣英名負洛陽。"
        ],
        "title": "題賈山人園林",
        "id": "c41b9e42-1d4c-4670-8488-88ee2f887cc4"
    },
    {
        "author": "盧綸",
        "paragraphs": [
            "禮足一垂淚，醫王知病由。",
            "風螢方喜夜，露槿已傷秋。",
            "顧以兒童愛，每從仁者求。",
            "將祈竟何得，滅跡在緇流。"
        ],
        "title": "秋夜同暢當宿藏公院",
        "id": "f895e219-77e0-401e-a8e2-66f105ac7f60"
    },
    {
        "author": "盧綸",
        "paragraphs": [
            "悞以音聲祈遠公，請將徽軫付秋風。",
            "漾漾硤流吹不盡，月華如在白波中。"
        ],
        "title": "重同暢當奘公院聞琴",
        "id": "8146d939-bf5f-4866-9216-20e78ee0808b"
    },
    {
        "author": "盧綸",
        "paragraphs": [
            "當軒雲月開，清夜故人桮。",
            "擁褐覺霜下，抱琴聞鴈來。",
            "迎風君顧步，臨路我遲迴。",
            "雙鬢共如此，此懽非易陪。"
        ],
        "title": "同耿湋宿陸澧旅舍",
        "id": "ea84eeff-95f0-4013-a68c-12fe776e74e9"
    },
    {
        "author": "盧綸",
        "paragraphs": [
            "高甃絕行塵，開簾似有春。",
            "風傾竹上雪，山對酒邊人。",
            "步暖先逢日，書空遠見鄰。",
            "還同內齋暇，登賞及諸姻。"
        ],
        "title": "題苗員外竹間亭",
        "id": "0bec6ec5-bac0-4fc3-9c26-c1ef63cd1d0a"
    },
    {
        "author": "盧綸",
        "paragraphs": [
            "高樓倚玉梯，朱檻與雲齊。",
            "顧盼親霄漢，談諧息鼓鼙。",
            "洪河斜更直，野雨急仍低。",
            "今日陪尊俎，唯當醉似泥。"
        ],
        "title": "奉陪侍中登白樓",
        "id": "ce177fb4-f5f7-4f41-b4c8-d9721f8b26cf"
    },
    {
        "author": "盧綸",
        "paragraphs": [
            "碧霄孤鶴發清音，上宰因添望闕心。",
            "睥睨三層連步障，茱萸一朵映華簪。",
            "紅霞似綺河如帶，白露團珠菊散金。",
            "此日所從何所問，儼然冠劍擁成林。"
        ],
        "title": "九日奉陪侍郎登白樓",
        "id": "390ef3f6-deb4-4314-80b7-6603639ce19a"
    },
    {
        "author": "盧綸",
        "paragraphs": [
            "鸛鶴相呼綠野寬，鼎臣閑倚玉欄干。",
            "洪河擁沫流仍急，蒼嶺和雲色更寒。",
            "豔豔風光呈瑞歲，泠泠歌頌振琱盤。",
            "今朝醉舞共鄉老，不覺傾欹獬豸冠。"
        ],
        "title": "春日喜雨奉和馬侍中宴白樓",
        "id": "50d2c736-138a-4997-86dd-687edad966a0"
    },
    {
        "author": "盧綸",
        "paragraphs": [
            "朝日照靈山，山溪浩紛錯。",
            "圖書無舊記，鯀禹應新鑿。",
            "雙壁瀉天河，一峰吐蓮萼。",
            "潭心亂雪卷，嵓腹繁珠落。",
            "彩蛤攢錦囊，芳蘿嫋花索。",
            "猨羣曝陽嶺，龍穴腥陰壑。",
            "靜得漁者言，閑聞洞仙博。",
            "欹松倚朱幰，廣石屯油幕。",
            "國泰事留侯，山春縱康樂。",
            "間關殊狀鳥，爛熳無名藥。",
            "欲驗少君方，還吟大隱作。",
            "旌幢不可駐，古塞新沙漠。"
        ],
        "title": "奉陪侍中遊石笋溪十二韻",
        "id": "36534c86-ee76-44e0-88ab-a7c682f052d9"
    },
    {
        "author": "盧綸",
        "paragraphs": [
            "露白菊氛氳，西樓盛襲文。",
            "玉筵秋令節，金鉞漢元勳。",
            "說劍風生座，抽琴鶴遶雲。",
            "謏儒無以荅，願得備前軍。"
        ],
        "title": "九日奉陪侍中宴白樓",
        "id": "ef5a8a19-778e-4be1-8298-06a118996ada"
    },
    {
        "author": "盧綸",
        "paragraphs": [
            "玉壺傾菊酒，一顧得淹留。",
            "彩筆徵枚叟，花筵舞莫愁。",
            "管弦能駐景，松桂不停秋。",
            "爲謝蓬蒿輩，如何霜霰稠。"
        ],
        "title": "九日奉陪侍中宴後亭",
        "id": "0e996578-5146-498d-be5f-60db1a241d10"
    },
    {
        "author": "盧綸",
        "paragraphs": [
            "瓊尊猶有菊，可以獻留侯。",
            "願比三花秀，非同百卉秋。",
            "金英分蘂細，玉露結房稠。",
            "黃雀知恩在，銜飛亦上樓。"
        ],
        "title": "九日奉陪令公登白樓同詠菊",
        "id": "7b1fdef6-f900-4fbc-8542-43c3cdd6eab7"
    },
    {
        "author": "盧綸",
        "paragraphs": [
            "青舸錦帆開，浮天接上台。",
            "晚鶯和玉笛，春浪動金罍。",
            "舟檝方朝海，鯨鯢自曝腮。",
            "應憐似萍者，空逐榜人回。"
        ],
        "title": "奉陪渾侍中上巳日泛渭河",
        "id": "8850438a-1e84-4df0-910c-08684407652a"
    },
    {
        "author": "盧綸",
        "paragraphs": [
            "長裾間貔虎，遺廟盛攀登。",
            "白羽三千騎，紅林一萬層。",
            "元臣達幽契，祝史告明徵。",
            "撫坐悲今古，瞻容感廢興。",
            "迴風卷藂栢，驟雨濕諸陵。",
            "倏忽煙花霽，當營看月生。"
        ],
        "title": "奉陪侍中春日過武安君廟",
        "id": "a5b524fd-d865-49c7-9c91-25375f7fd9d5"
    },
    {
        "author": "盧綸",
        "paragraphs": [
            "夕照臨窗起暗塵，青松繞殿不知春。",
            "君看白髮誦經者，半是宮中歌舞人。"
        ],
        "title": "過玉[真]公主影殿",
        "id": "2b60a93e-e8d1-42fd-a650-0fdcf911cd33"
    },
    {
        "author": "盧綸",
        "paragraphs": [
            "雙屐參差錫杖斜，衲衣交膝對天花。",
            "瞻容悟問修持劫，似指前溪無數沙。"
        ],
        "title": "題嘉祥殿南溪印禪師壁畫影堂",
        "id": "d03f1cdd-2f8b-45b0-adfc-6cbbd85fcf44"
    },
    {
        "author": "盧綸",
        "paragraphs": [
            "中條山下黃礓石，壘作夷齊廟裏神。",
            "落葉滿堦塵滿座，不知澆酒爲何人。"
        ],
        "title": "題伯夷廟",
        "id": "b2684095-6f5c-47ed-9950-a38e96c24156"
    },
    {
        "author": "盧綸",
        "paragraphs": [
            "白水遍溝堘，青山對杜陵。",
            "晴明人望鶴，曠野鹿隨僧。",
            "古柳連巢折，荒堤帶草崩。",
            "陰橋全覆雪，瀑溜半垂冰。",
            "鬬鼠搖松影，遊龜落石層。",
            "韶光偏不待，衰敗巧相仍。",
            "桂樹曾爭折，龍門幾共登。",
            "琴師阮校尉，詩和柳吳興。",
            "舐筆求書扇，張屏看畫蠅。",
            "卜鄰空遂約，問卦獨無徵。",
            "投足經危路，收才遇直繩。",
            "守農窮自固，行樂病何能。",
            "掩帙蓬蒿晚，臨川景氣澄。",
            "颯然成一叟，誰更慕騫騰。"
        ],
        "title": "早春遊樊川野居却寄李端校書兼呈崔峒補闕司空曙主簿耿湋拾遺",
        "id": "d741dfa2-f686-4dd7-be3d-9a60077fd371"
    },
    {
        "author": "盧綸",
        "paragraphs": [
            "不見僧中舊，仍逢雨後春。",
            "惜花將愛寺，俱是白頭人。"
        ],
        "title": "同錢郎中晚春過慈恩寺",
        "id": "90e5874b-7c28-4b1b-b4b9-b5aacb5c8bb1"
    },
    {
        "author": "盧綸",
        "paragraphs": [
            "菖蒲飜葉柳交枝，暗上蓮舟鳥不知。",
            "更到無花最深處，玉樓金殿影參差。"
        ],
        "title": "曲江春望 一",
        "id": "86d77a6c-e09f-48a5-ab62-2dca745fa59d"
    },
    {
        "author": "盧綸",
        "paragraphs": [
            "翠黛紅粧畫鷁中，共驚雲色帶微風。",
            "簫管曲長吹未盡，花南水北雨濛濛。"
        ],
        "title": "曲江春望 二",
        "id": "3cd29a52-42a8-470f-b8b5-a5108ebe4a8e"
    },
    {
        "author": "盧綸",
        "paragraphs": [
            "泉聲遍野入芳洲，擁沫吹花草上流。",
            "落日行人漸無路，巢烏乳燕滿高樓。"
        ],
        "title": "曲江春望 三",
        "id": "a9b5cac2-ccf5-4765-92c2-ffef34039480"
    },
    {
        "author": "盧綸",
        "paragraphs": [
            "映竹水田分，當山起鴈羣。",
            "陽峰高對寺，陰井下通雲。",
            "雪晝唯逢鶴，花時此見君。",
            "由來禪誦地，多有謝公文。"
        ],
        "title": "春日陪李庶子遵善寺東院曉望",
        "id": "3b3edd72-f585-43a7-b9bd-fc7d08ec5e8b"
    },
    {
        "author": "盧綸",
        "paragraphs": [
            "漢家天子好經過，白日青山宮殿多。",
            "見說只今生草處，禁泉荒石已相和。"
        ],
        "title": "華清宮 一",
        "id": "967b8be5-0c22-4b50-a5b5-413ccfa8781d"
    },
    {
        "author": "盧綸",
        "paragraphs": [
            "水氣朦朧滿畫梁，一迴開殿滿山香。",
            "宮娃幾許經歌舞，白首翻令憶建章。"
        ],
        "title": "華清宮 二",
        "id": "8235c933-4770-43e6-a451-9a6053db5ffb"
    },
    {
        "author": "盧綸",
        "paragraphs": [
            "隔窗棲白鶴，似與鏡湖鄰。",
            "月照何年樹，花逢幾遍人。",
            "岸莎青有路，苔徑綠無塵。",
            "永願容依止，僧中老此身。"
        ],
        "title": "題興善寺後池",
        "id": "cac6b68c-0089-4377-9105-9792eff20509"
    },
    {
        "author": "盧綸",
        "paragraphs": [
            "看月復聽琴，移舟出樹陰。",
            "夜村機杼急，秋水芰荷深。",
            "石靜龜潛上，萍開果暗沈。",
            "何言奉杯酒，得見五湖心。"
        ],
        "title": "陪中書李紓舍人夜泛東池",
        "id": "ab3a1e4c-6c93-48e3-84bd-7f16820ef72f"
    },
    {
        "author": "盧綸",
        "paragraphs": [
            "詩禮挹餘波，相懽在琢磨。",
            "琴尊方會集，珠玉忽駢羅。",
            "謝族風流盛，于門福慶多。",
            "花攢騏驥櫪，錦絢鳳凰窠。",
            "詠雪因饒妹，書經爲愛鵝。",
            "仍聞廣練被，更有遠儒過。"
        ],
        "title": "宴趙氏昆季書院因與會文幷率爾投贈",
        "id": "ed5457e6-fca7-481b-9ae1-bb2f00266eb5"
    },
    {
        "author": "盧綸",
        "paragraphs": [
            "峰嶂徘徊霞景新，一潭寒水絕纖鱗。",
            "朱字靈書千萬軸，蒼髯道士兩三人。",
            "芝童解說壺中事，玉管能留天上春。",
            "眼見仙丹求不得，漢家簪紱在羸身。"
        ],
        "title": "題天華觀",
        "id": "4b9e95f6-5336-4b11-b52d-7be1ed7e9fd2"
    },
    {
        "author": "盧綸",
        "paragraphs": [
            "殿有寒燈草有螢，千林萬壑寂無聲。",
            "烟凝積水龍蛇蟄，露濕空山星漢明。",
            "昏靄霧中悲世界，曙霞光裏見王城。",
            "迴瞻相好因垂淚，苦海波濤何日平。"
        ],
        "title": "宿石甕寺",
        "id": "e254317e-0b37-455b-80dd-7e78ddd2f518"
    },
    {
        "author": "盧綸",
        "paragraphs": [
            "萬峯交掩一峰開，曉色常從天上來。",
            "似到西方諸佛國，蓮花影裏數樓臺。"
        ],
        "title": "題悟真寺",
        "id": "48e181d6-bcec-4b0e-8128-8345f2a0793e"
    },
    {
        "author": "盧綸",
        "paragraphs": [
            "松高蘿蔓輕，中有石牀平。",
            "下界水長急，上方燈自明。",
            "空門不易啓，初地本無程。",
            "迴步忽山盡，萬緣從此生。"
        ],
        "title": "題雲際寺上方",
        "id": "507c8bf7-2f91-4ee5-9849-118d47567db3"
    },
    {
        "author": "盧綸",
        "paragraphs": [
            "把菊歎將老，上樓悲未還。",
            "短長新白髮，重疊舊青山。",
            "霜氣清衿袖，琴聲引醉顏。",
            "竹林唯七友，何幸亦登攀。"
        ],
        "title": "九日同司直九叔崔侍御登寶雞南樓",
        "id": "814b7a6c-d3a8-49c6-8166-82839b954c03"
    },
    {
        "author": "盧綸",
        "paragraphs": [
            "過雨開樓看晚虹，白雲相逐水相通。",
            "寒蟬噪暮野無日，古樹傷秋天有風。",
            "數穗遠煙凝壠上，一枝繁果憶山中。",
            "何言暫別東林友，惆悵人間事不同。"
        ],
        "title": "同王員外雨後登開元寺南樓因寄西巖警上人",
        "id": "bcf88d70-488c-40a7-b7bf-febc7ab7c797"
    },
    {
        "author": "盧綸",
        "paragraphs": [
            "城頭春靄曉濛濛，指望關橋滿袖風。",
            "雲騎閑嘶宮柳外，玉人愁立草花中。",
            "鐘分寺路山光綠，河繞軍州日氣紅。",
            "跡忝已成方戀賞，此時離恨與君同。"
        ],
        "title": "同趙進馬元陽春日登長春宮古城望河中因寄鄭損倉曹",
        "id": "3e2c3ead-9db7-4794-a163-eb9068df4f7e"
    },
    {
        "author": "盧綸",
        "paragraphs": [
            "寺涼高樹合，臥石綠陰中。",
            "伴鶴慙僊侶，依僧學老翁。",
            "魚沈荷葉露，鳥散竹林風。",
            "始悟塵居者，應將火宅同。"
        ],
        "title": "同崔峒補闕慈恩寺避暑",
        "id": "3dd839a3-a410-4f62-adf6-f4e991320d05"
    },
    {
        "author": "盧綸",
        "paragraphs": [
            "花正濃時人正愁，逢花却欲替花羞。",
            "年來笑伴皆歸去，今日晴明獨上樓。"
        ],
        "title": "春日登樓有懷",
        "id": "22b294c9-0f25-43d0-80bd-33b10735013f"
    },
    {
        "author": "盧綸",
        "paragraphs": [
            "東風吹雨過青山，却望千門草色閑。",
            "家在夢中何日到，春生江上幾人還。",
            "川原繚繞浮雲外，宮闕參差落照間。",
            "誰念爲儒逢世難，獨將衰鬢客秦關。"
        ],
        "tags": [
            "思乡",
            "写景",
            "登高"
        ],
        "title": "長安春望",
        "id": "584ceb64-f0cf-4ac3-a353-922b9fe4df37"
    },
    {
        "author": "盧綸",
        "paragraphs": [
            "生涯何事多羈束，賴此登臨暢心目。",
            "郭南郭北無數山，萬井逶迤流水間。",
            "彈琴對酒不知暮，岸幘題詩身自閑。",
            "風聲肅肅鴈飛絕，雲色茫茫欲成雪。",
            "遙思海客天外歸，坐想征人兩頭別。",
            "世情多以風塵隔，泣盡無因畫籌策。",
            "誰知白首窗下人，不接朱門坐中客。",
            "賤亦不足歎，貴亦不足陳。",
            "長卿未遇楊朱泣，蔡澤無媒原憲貧。",
            "如今萬乘方用武，國命天威借貔虎。",
            "窮達皆爲身外名，公侯可廢刀頭取。",
            "君不見漢家邊將在邊庭，白羽三千出井陘。",
            "當風看獵擁珠翠，豈在終年窮一經。"
        ],
        "title": "冬日登城樓有懷因贈程騰",
        "id": "331717a0-f3ea-4ed4-a496-75786a54add0"
    },
    {
        "author": "盧綸",
        "paragraphs": [
            "上方下方雪中路，白雲流水如閑步。",
            "數峰行盡猶未歸，寂寞經聲竹陰暮。"
        ],
        "title": "過仙遊寺",
        "id": "074be5cc-8238-4abc-8d7a-8e99aaf09e8a"
    },
    {
        "author": "盧綸",
        "paragraphs": [
            "寺前山遠古陂寬，寺裏人稀春草寒。",
            "何事最堪悲色相，折花將與老僧看。"
        ],
        "title": "同路郎中韓侍御春日題野寺",
        "id": "0c856ebd-7d5a-4bda-83e4-4d4489ee133f"
    },
    {
        "author": "盧綸",
        "paragraphs": [
            "林香雨氣新，山寺綠無塵。",
            "遂結雲外賞，共遊天上春。",
            "鶴鳴金闕麗，僧語竹房鄰。",
            "待月水流急，惜花風起頻。",
            "何方非壞境，此地有歸人。",
            "迴首空門路，皤然一幻身。"
        ],
        "title": "奉和李益遊栖巖寺",
        "id": "c0e7eab5-45c4-40db-9181-579644ec9319"
    },
    {
        "author": "盧綸",
        "paragraphs": [
            "圓月出山頭，七賢林下遊。",
            "梢梢寒葉墜，灩灩月波流。",
            "鳧鵠共思曉，菰蒲相與秋。",
            "明當此中別，一爲望汀洲。"
        ],
        "title": "秋夜同暢當宿潭上西亭",
        "id": "9a1104b2-9609-4824-ba0a-3680acb44f5c"
    },
    {
        "author": "盧綸",
        "paragraphs": [
            "飢食松花渴飲泉，偶從山後到山前。",
            "陽坡軟草厚如織，因與鹿麛相伴眠。"
        ],
        "title": "山中一絕",
        "id": "aae5d437-93ed-47e5-9f38-ea37b07ca0d0"
    },
    {
        "author": "盧綸",
        "paragraphs": [
            "螢火颺蓮叢，水涼多夜風。",
            "離人將落葉，俱在一船中。"
        ],
        "title": "與暢當夜泛秋潭",
        "id": "f71fa681-8a48-4641-ba97-d18e5fec888a"
    },
    {
        "author": "盧綸",
        "paragraphs": [
            "泉清蘭菊稠，紅果落城溝。",
            "保慶臺榭古，感時琴瑟秋。",
            "碩儒歡頗至，名士禮能周。",
            "爲謝邑中少，無驚池上鷗。"
        ],
        "title": "秋夜宴集陳翃郎中圃亭美校書郎張正元歸鄉",
        "id": "f6e69558-07fd-4006-9af0-7d1acd2881ad"
    },
    {
        "author": "盧綸",
        "paragraphs": [
            "移舟試望家，漾漾似天涯。",
            "日暮滿潭雪，白鷗和柳花。"
        ],
        "title": "春遊東潭",
        "id": "2286a23a-2f64-4c07-8b16-b0197951c174"
    },
    {
        "author": "盧綸",
        "paragraphs": [
            "衰蹇步難前，上山如上天。",
            "塵泥來自晚，猨鶴到何先。",
            "萬壑應孤磬，百花通一泉。",
            "蒼蒼此明月，下界正沈眠。"
        ],
        "title": "同薛存誠登栖巖寺",
        "id": "502e2867-98a2-4e87-8a7b-a4b253c9ac36"
    },
    {
        "author": "盧綸",
        "paragraphs": [
            "聞道山花如火紅，平明登寺已經風。",
            "老僧無見亦無說，應與看人心不同。"
        ],
        "title": "河中府崇福寺看花",
        "id": "c077aa12-36d4-4881-92ed-c3836023cab8"
    },
    {
        "author": "盧綸",
        "paragraphs": [
            "玉勒聚如雲，森森鸞鶴羣。",
            "據梧花罽接，沃盥石泉分。",
            "華味慙初識，新聲喜盡聞。",
            "此山招老賤，敢不謝夫君。"
        ],
        "title": "冬日宴郭監林亭",
        "id": "5d9bfae7-0969-4230-959d-e668e926a474"
    },
    {
        "author": "盧綸",
        "paragraphs": [
            "獨鶴寄煙霜，雙鸞思晚芳。",
            "舊陰依謝宅，新豔出蕭牆。",
            "蝶散搖輕露，鶯銜入夕陽。",
            "雨朝勝濯錦，風夜劇焚香。",
            "斷日千層豔，孤霞一片光。",
            "密來驚葉少，動處覺枝長。",
            "布影期高賞，留春爲遠方。",
            "嘗聞贈瓊玖，叨和愧升堂。"
        ],
        "title": "奉和李舍人昆季詠玫瑰花寄贈徐侍郎",
        "id": "7d406ba9-ada0-4d04-a7c4-349cc4f486fb"
    },
    {
        "author": "盧綸",
        "paragraphs": [
            "綠砌紅花樹，狂風獨未吹。",
            "光中疑有燄，密處似無枝。",
            "鳥動香輕發，人愁影屢移。",
            "今朝數片落，爲報漢郎知。"
        ],
        "title": "同耿湋司空曙二拾遺題韋員外東齋花樹",
        "id": "1cff4821-416d-4899-bf9d-fd1020452c94"
    },
    {
        "author": "盧綸",
        "paragraphs": [
            "引水香山近，穿雲復遶林。",
            "纔聞籬外響，已覺石邊深。",
            "滿處侵苔色，澄來見柳陰。",
            "微風月明夜，知有五湖心。"
        ],
        "title": "觀袁修侍郎漲新池",
        "id": "311a0b0d-e31a-46d4-8524-10a809e299b6"
    },
    {
        "author": "盧綸",
        "paragraphs": [
            "玉幹一尋餘，苔花錦不如。",
            "勁堪和醉倚，輕好向空書。",
            "采拂稽山曲，因依釋氏居。",
            "方辰將獨步，豈與此君疎。"
        ],
        "title": "和徐法曹贈崔洛陽斑竹杖以詩見荅",
        "id": "ea2ee88a-1def-4bda-833b-762f75314d5d"
    },
    {
        "author": "盧綸",
        "paragraphs": [
            "可憐雲木藂，滿禁碧濛濛。",
            "色潤靈泉近，陰清輦路通。",
            "玉壇標八桂，金井識雙桐。",
            "交映凝寒露，相和起夜風。",
            "數枝盤石上，幾葉落雲中。",
            "燕拂宜秋霽，蟬鳴覺晝空。",
            "翠屏更隱見，珠綴共玲瓏。",
            "雷雨生成早，樵蘇禁令雄。",
            "野藤高助綠，仙果迥呈紅。",
            "惆悵繚垣暮，茲山聞暗蛩。"
        ],
        "title": "早秋望華清宮中樹因以成詠",
        "id": "c59271a8-1f19-433e-b66f-4af6de7f383d"
    },
    {
        "author": "盧綸",
        "paragraphs": [
            "蓮花影裏暫相離，纔出浮萍值罟師。",
            "上得龍門還失浪，九江何處是歸期。"
        ],
        "title": "小魚詠寄涇州楊侍郎",
        "id": "55933b19-ff43-40e9-9579-56ad52c53ec3"
    },
    {
        "author": "盧綸",
        "paragraphs": [
            "紅枝欲折紫枝殷，隔水連宮不用攀。",
            "會待長風吹落盡，始能開眼向青山。"
        ],
        "title": "賊中與嚴越卿曲江看花",
        "id": "859029cc-5ab7-4855-9de7-68c231882523"
    },
    {
        "author": "盧綸",
        "paragraphs": [
            "團團錦花結，乃是前溪蒲。",
            "擁坐稱儒褐，倚眠宜病夫。",
            "唯當學禪寂，終老與之俱。"
        ],
        "title": "同暢當詠蒲團",
        "id": "8faefeef-eb7b-4616-8d11-874633dee69d"
    },
    {
        "author": "盧綸",
        "paragraphs": [
            "洛下渠頭百卉新，滿筵歌笑獨傷春。",
            "何須更弄邵翁伯，即我此身如此人。"
        ],
        "title": "焦籬店醉題",
        "id": "35b59fb5-75cd-4bf0-ac6e-86b0dd9cb22a"
    },
    {
        "author": "盧綸",
        "paragraphs": [
            "美矣新成太華峰，翠蓮枝折葉重重。",
            "松陰滿澗閑飛鶴，潭影通雲暗上龍。",
            "漠漠水香風頗馥，涓涓乳溜味何濃。",
            "因聲遠報浮丘子，不奏登封時不容。"
        ],
        "title": "陳翃中丞東齋賦白玉簪",
        "id": "42cc8c7e-4053-4201-a328-74623b23f242"
    },
    {
        "author": "盧綸",
        "paragraphs": [
            "三獻蓬萊始一嘗，日調金鼎閱芳香。",
            "貯之玉合才半餅，寄與阿連題數行。"
        ],
        "title": "新茶詠寄上西川相公二十三舅大夫二十舅",
        "id": "767fa394-5a2e-4ccc-8be4-d4a4b71d6fa5"
    },
    {
        "author": "盧綸",
        "paragraphs": [
            "山映南徐暮，千帆入古津。",
            "魚驚出浦火，月照渡江人。",
            "清鏡催雙鬢，滄波寄一身。",
            "空憐莎草色，長接故園春。"
        ],
        "title": "泊揚子江岸",
        "id": "e54bd063-69d0-46b6-9605-a83abb8faa2b"
    },
    {
        "author": "盧綸",
        "paragraphs": [
            "雲開遠見漢陽城，猶是孤帆一日程。",
            "估客晝眠知浪靜，舟人夜語覺潮生。",
            "三湘衰鬢逢秋色，萬里歸心對月明。",
            "舊業已隨征戰盡，更堪江上鼓鼙聲。"
        ],
        "tags": [
            "唐诗三百首",
            "战争",
            "写景",
            "抒情",
            "七言律诗",
            "思乡"
        ],
        "title": "晚次鄂州",
        "id": "fae577a5-da28-4672-83ff-94c97ae2a4a4"
    },
    {
        "author": "盧綸",
        "paragraphs": [
            "半夜中峰有磬聲，偶逢樵者問山名。",
            "上方月曉聞僧語，下路林疎見客行。",
            "野鶴巢邊松最老，毒龍潛處水偏清。",
            "願得遠公知姓字，焚香洗鉢過浮生。"
        ],
        "title": "夜投豐德寺謁海上人",
        "id": "a854ae25-d815-46d8-b949-5b76c5eb4594"
    },
    {
        "author": "盧綸",
        "paragraphs": [
            "家寄五湖間，扁舟往復還。",
            "年年生白髮，處處上青山。",
            "去國空知遠，安身竟不閑。",
            "更悲江畔柳，長是北人攀。"
        ],
        "title": "江行次武昌縣",
        "id": "d6482fd9-283a-4d2c-a384-c56a0c5c5046"
    },
    {
        "author": "盧綸",
        "paragraphs": [
            "圓月出高城，蒼蒼照水營。",
            "江中正吹笛，樓上又無更。",
            "洛下仍傳箭，關西欲進兵。",
            "誰知五湖外，諸將但爭名。"
        ],
        "title": "夜泊金陵",
        "id": "79046181-9ccc-498e-a1e0-555113a039f4"
    },
    {
        "author": "盧綸",
        "paragraphs": [
            "前船後船未相及，五兩頭平北風急。",
            "飛沙卷地日色昏，一半征帆浪花濕。"
        ],
        "title": "渡浙江",
        "id": "d1e556ef-941e-4f51-be7d-7c635b0cd372"
    },
    {
        "author": "盧綸",
        "paragraphs": [
            "故關衰草遍，離別自堪悲。",
            "路出寒雲外，人歸暮雪時。",
            "少孤爲客早，多難識君遲。",
            "掩淚空相向，風塵何處期。"
        ],
        "tags": [
            "冬天",
            "友情",
            "送别",
            "唐诗三百首",
            "五言律诗",
            "伤怀"
        ],
        "title": "李端公",
        "id": "f4301f96-e872-4eae-aa51-0d12328059d1"
    },
    {
        "author": "盧綸",
        "paragraphs": [
            "樹老野泉清，幽人好獨行。",
            "去閑知路靜，歸晚喜山明。",
            "蘭芰通荒井，牛羊出古城。",
            "茂陵秋最冷，誰念一書生。"
        ],
        "title": "秋晚山中別業",
        "id": "574ee2e4-2ebf-4d3a-9ee0-336beac25b92"
    },
    {
        "author": "盧綸",
        "paragraphs": [
            "廢寺連荒壘，那知見子真。",
            "關城夜有雪，冰渡曉無人。",
            "酒裏唯多病，山中願作鄰。",
            "常聞兄弟樂，誰肯信家貧。"
        ],
        "title": "關口逢徐邁",
        "id": "dc62ad3d-4687-456b-beda-287839883f6a"
    },
    {
        "author": "盧綸",
        "paragraphs": [
            "高木已蕭索，夜雨復秋風。",
            "墜葉鳴藂竹，斜根擁斷蓬。",
            "半侵山色裏，長在水聲中。",
            "此地何人到，雲門去亦通。"
        ],
        "title": "山中詠古木",
        "id": "c57cf8e6-e45e-4d01-a101-87fbeef75b15"
    },
    {
        "author": "盧綸",
        "paragraphs": [
            "野寺鐘昏山正陰，亂藤高竹水聲深。",
            "田夫就餉還依草，野雉驚飛不過林。",
            "齋沫暫思同靜室，清羸已覺助禪心。",
            "寂寞日長誰問疾，料君惟取古方尋。"
        ],
        "title": "詶李端公野寺病居見寄",
        "id": "0e2cc19c-6e43-47ad-834b-44694dc75180"
    },
    {
        "author": "盧綸",
        "paragraphs": [
            "瓶鉢繞禪衣，連宵宿翠微。",
            "樹開巴水遠，山曉蜀星稀。",
            "識遍中朝貴，多諳外學非。",
            "何當一傳付，道侶願知歸。"
        ],
        "title": "送少微上人遊蜀",
        "id": "0d3e1549-4887-4b3b-b8d3-4725128a32f0"
    },
    {
        "author": "盧綸",
        "paragraphs": [
            "楚國青蕪上，秋雲似白波。",
            "五湖長路少，九派亂山多。",
            "謝守通詩宴，陶公許醉過。",
            "憮然餞離阻，年鬢兩蹉跎。"
        ],
        "title": "送寧國夏侯丞",
        "id": "6d7717b2-cc2b-46c0-a6b6-fbeaee2d9e7d"
    },
    {
        "author": "盧綸",
        "paragraphs": [
            "諫獵名空久，多因病與貧。",
            "買書行幾市，帶雨別何人。",
            "客路山連水，軍州日映塵。",
            "淒涼一分手，俱恨老相親。"
        ],
        "title": "送袁偁",
        "id": "4be3da1b-06f3-4630-83a5-9bdd9940630b"
    }
]