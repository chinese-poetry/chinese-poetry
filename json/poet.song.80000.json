[
    {
        "author": "李彭",
        "paragraphs": [
            "道人力參具正眼，古廟香爐心已灰。",
            "平生厚我習氣在，索書常逐征鴻來。",
            "深藏山谷實高蹈，下視萬象遺塵埃。",
            "遣奴餉我此長物，不比珍簟餘嫌猜。",
            "摩娑温潤侔玉德，荆山抱璞真良材。",
            "妙香起處侑茶鼎，媒孽萬壑生風雷。",
            "忽言與君隔千里，對此了了聞談諧。"
        ],
        "title": "謝佛鑑大師寄韞玉鑪",
        "id": "937ed755-1b9e-452d-a223-bca0f96ccfc6"
    },
    {
        "author": "李彭",
        "paragraphs": [
            "王郎筆若追風驃，歷塊過都愈奇峭。",
            "胸中好古類古人，鑄鼎爲鑪亦臻妙。",
            "禹金九牧知神姦，周定郟鄏垂不刊。",
            "據耳向來爲上客，折足遙憐空汗顔。",
            "顔率遊談聊貰患，納郜臧孫貽直諫。",
            "淪亡泗水蓋厚誣，得自汾陰亂真贋。",
            "孰如此鼎形瓌奇，皤腹雲雷差次之。",
            "上有蒼虬肉倔強，隱映么麽微螽斯。",
            "明窗净几香氤氳，藹如黄雲覆晏温。",
            "拜嘉詎意獲此寶，子孫父已傳仍昆。"
        ],
        "title": "謝王成可惠鼎爐",
        "id": "c5506a8c-6771-4097-a1ed-5de5c3124b18"
    },
    {
        "author": "李彭",
        "paragraphs": [
            "楚江微波鳴盎酒，脱葉蕭然坐來久。",
            "仰頭看月落烏紗，無復纖雲漢津口。",
            "顧兔之靈態度深，搗藥長生傳至今。",
            "風前急管聞三弄，泓下蒼龍時一吟。",
            "逸興俄生縹粉壺，攜幼近局無勞呼。",
            "坐中白髪飲輙醉，鼻雷發聲聊據梧。",
            "異舍羣雞皆誤唱，舍下鳴蛩亦清壯。",
            "低昂北斗掛柴扉，不眠尚倚過眉杖。"
        ],
        "title": "次九弟中秋韻",
        "id": "49ff38d0-6fa9-4d33-aa2b-ae1ea82c7aca"
    },
    {
        "author": "李彭",
        "paragraphs": [
            "旌陽峰頭千仞石，溪光卻照楚天碧。",
            "歸客操舟暝色時，怒雷濺雪多灘磧。",
            "夜榜時驚烏鵲喧，星光破碎月映門。",
            "訪戴人歸剡谿曲，問津客出桃花村。",
            "香醪獨酌吾静寄，萬事不理端復細。",
            "俗交從來薄於紙，小黠大癡聊一戲。"
        ],
        "title": "歸舟",
        "id": "b49fb8a1-ef0c-482a-9b7d-f6d098332d45"
    },
    {
        "author": "李彭",
        "paragraphs": [
            "髯奴不及緣坡竹，柱車守閭各有局。",
            "苟不上券吾不欲，僮約卒音幾慟哭。",
            "劣於郄公常奴爾，性不茹葷少陵喜。",
            "吐茵西曹第忍之，封侯骨相多小史。",
            "蒼頭乃復在琳房，柯亭横吹節飽霜。",
            "炊飯作糜緣底事，心寫泉聲風韻長。",
            "寇謙酌我次翁狂，如魚聽曲首低昂。",
            "恨不臨風作三弄，不减當時桓野王。"
        ],
        "title": "正月二十六日寇順之飲僕以醽渌酒徑醉聞横笛音李仲先順之有蒼頭能作龍吟三弄偶不果戲成此詩",
        "id": "740cfe2c-29f0-4c15-8ed7-41c1e8d57716"
    },
    {
        "author": "李彭",
        "paragraphs": [
            "昨日觀畫筴，李成山水真難忘。",
            "寒林遠近烟暗澹，絕壑稠疊雲微茫。",
            "忽看清溪下野艇，驚殘鷗鳥不成行。",
            "我嘗指此語座客，安得仙骨來中央。",
            "此事數日爾，忽落圖上鳴漁榔。",
            "山重水複灘瀨急，雅飛不過吳天長。",
            "嗟予老矣兩鬢蒼，放浪自得宜深藏。",
            "煩於畫筴試檢校，恐我割取附益歐峰旁。"
        ],
        "title": "舟中戲作雜言",
        "id": "74923d78-abf0-4688-aca2-b182bdf34eb4"
    },
    {
        "author": "李彭",
        "paragraphs": [
            "平生邁往回萬牛，晚著壞衲乘虚舟。",
            "僧中那得賈長頭，對語亹亹連不休。",
            "作夏深藏白蓮裏，心如此花映秋水。",
            "夢隨歸雲欲訪之，鄰垣華鯨喧枕底。"
        ],
        "title": "次暉書記韻",
        "id": "bfd2cf66-aea2-4f4c-8347-ad8a2fc07304"
    },
    {
        "author": "李彭",
        "paragraphs": [
            "說桓佐宣項垂癭，鋭頭將軍風骨緊。",
            "病夫面带丘壑姿，白薤綠葵窮可忍。",
            "忠風輝映義骨香，苦事何須味方永。",
            "夜歌商頌出金石，猿歗寒柯掛參井。"
        ],
        "title": "次韻陳無己擬古",
        "id": "aa58bfd4-2f4f-414e-913a-5c5a941b24dc"
    },
    {
        "author": "李彭",
        "paragraphs": [
            "腦脂遮目乏風味，宴坐禪床真得計。",
            "赤眼歸宗近似之，面壁少林聊復爾。",
            "東坡妙語久猶新，治目常存如治民。",
            "但學曹參相齊法，清夷王度不無人。"
        ],
        "title": "病目宴坐",
        "id": "68e4c99a-0039-4225-b1ff-45385769e195"
    },
    {
        "author": "李彭",
        "paragraphs": [
            "春風吹雪塞寒門，饑烏暮啼寒雀喧。",
            "此中要是難測地，材堪令僕無複褌。",
            "引帆上檣中繫軛，燒車與船復延客。",
            "平生四十二年非，頓悟前塵頭半白。",
            "願隨谿支水雲鄉，簑衣負雪時鳴榔。",
            "不知許事付歡伯，醉著寒灘清夢長。"
        ],
        "title": "連日大雪",
        "id": "8c3e944e-0ad2-433c-82e7-3c799ce07add"
    },
    {
        "author": "李彭",
        "paragraphs": [
            "南國柳花合，淮壖麥秀初。",
            "數聲傳喜鵲，一紙故人書。",
            "君出理煙艇，儂還荷雨鋤。",
            "天高風浪惡，歸興不應疏。"
        ],
        "title": "喜得師質消息",
        "id": "e2b91940-00c9-4d9d-9de6-e20f670df648"
    },
    {
        "author": "李彭",
        "paragraphs": [
            "鴈带秋聲滿，鷗将暝色歸。",
            "打窗紅葉亂，裁句碧雲飛。",
            "好飲酒儲盡，少眠茶夢稀。",
            "眷言方外侣，時送北山薇。"
        ],
        "title": "漫興",
        "id": "1600506b-5ea9-45d7-9f0d-0f3d02ab49d1"
    },
    {
        "author": "李彭",
        "paragraphs": [
            "山暝客初到，雨餘雲尚屯。",
            "長廊響僧唄，凉月耿松門。",
            "踐境知心遠，背塵惟佛尊。",
            "道人暗不語，真覺我言煩。"
        ],
        "title": "宿同安寺",
        "id": "14f7b6fc-438d-40f2-8beb-6ad22ea39152"
    },
    {
        "author": "李彭",
        "paragraphs": [
            "招提雖負郭，菌閣暗藏幽。",
            "春漲桃花水，風回沙際鷗。",
            "含煙朝日麗，擇路晚雲愁。",
            "淡墨呻吟內，非萱可療憂。"
        ],
        "title": "遊藏山寺",
        "id": "3a8890ea-6211-4f13-90ba-c12eb72551a0"
    },
    {
        "author": "李彭",
        "paragraphs": [
            "八字山頭鴈，武昌江上魚。",
            "略無千里遠，不寄一行書。",
            "度鳥愈清曠，晴雲時卷舒。",
            "河陽應好在，有底苦相疏。"
        ],
        "title": "久不得潘髯書",
        "id": "e546c62d-db0c-4110-8183-a2bc99c69f81"
    },
    {
        "author": "李彭",
        "paragraphs": [
            "病馬繫喬木，攜笻到上方。",
            "江花迷枉渚，野竹亂鳴榔。",
            "石竈懷桑苧，漥尊憶漫郎。",
            "吾生真寄傲，佛地欲深藏。"
        ],
        "title": "書龍壽寺煮泉亭壁  其一",
        "id": "57fa4362-dc55-4a25-8c23-381eee3d78e3"
    },
    {
        "author": "李彭",
        "paragraphs": [
            "客裏多岑寂，尋春興獨賖。",
            "擎来妙喜葉，盡屬法王家。",
            "不見青鞋士，来煎黑面茶。",
            "幽懷在天末，落日更鳴鴉。"
        ],
        "title": "書龍壽寺煮泉亭壁  其二",
        "id": "350efff4-14ed-4a6b-b222-631b629e61bc"
    },
    {
        "author": "李彭",
        "paragraphs": [
            "淑氣紛花藥，喧風樂鳥烏。",
            "山僧来訪別，稚子竟傳呼。",
            "噴玉渥洼種，行沙滄海珠。",
            "湘天多過雁，能寄尺書無。"
        ],
        "title": "曇珠曇規二禪者歸湖外乞詩二首  其一",
        "id": "f7f6b737-7b3c-4a9e-9740-cb2237e86b17"
    },
    {
        "author": "李彭",
        "paragraphs": [
            "獨秀峰前見，林間憶語離。",
            "游觀如昨夢，換謝若晨炊。",
            "柳絮飛千尺，殘陽隱半規。",
            "打包湖外去，探道就鉗搥。"
        ],
        "title": "曇珠曇規二禪者歸湖外乞詩二首  其二",
        "id": "7fecb8a0-5417-471e-9160-b7ec6e721408"
    },
    {
        "author": "李彭",
        "paragraphs": [
            "秋山何秀整，風磴頗崢嶸。",
            "寺古殘僧病，門深舊犬迎。",
            "崖蜂将割蜜，澗鳥自呼名。",
            "毳衲典刑在，蕭然物外情。"
        ],
        "title": "西塔",
        "id": "0c5b7bd6-ceca-4f82-ab48-dc9cf2884005"
    },
    {
        "author": "李彭",
        "paragraphs": [
            "慣作招提客，應非拖玉身。",
            "一年强半病，十畞未全貧。",
            "孝秀鄉閭盛，朝頒符瑞頻。",
            "不妨幽仄裏，高卧姓龐人。"
        ],
        "title": "病起過鄰寺",
        "id": "e771c609-9cd3-499a-9139-f3d77d139b55"
    },
    {
        "author": "李彭",
        "paragraphs": [
            "封老朱顔在，髯髯已白鬚。",
            "酌醪招倦客，唤婦煮肥鱸。",
            "玉兔君家有，銀甖客舍無。",
            "醉餘看舞雪，未覺客情孤。"
        ],
        "title": "封氏野老留飲看白兔是晚微雪",
        "id": "6965b249-ac96-4ff7-ab20-18f89c0aa378"
    },
    {
        "author": "李彭",
        "paragraphs": [
            "深雲蒙無相，斜日照崔嵬。",
            "慘澹天梯往，蒼茫地勢開。",
            "巾裾拂河漢，談話雜風雷。",
            "惆悵銀鈎處，歸来首重回。"
        ],
        "title": "登無相絕頂舊有東坡題字今不復見",
        "id": "c0bfc0f9-5c18-4f00-85c1-aa387ac6aff3"
    },
    {
        "author": "李彭",
        "paragraphs": [
            "抱瘵便秋晚，加餐喜歲豐。",
            "幽懷烏鳥樂，世故馬牛風。",
            "坯戶寒蟲急，安巢野老同。",
            "年来百念冷，頓悟衆緣空。"
        ],
        "title": "次九弟韻兼懷師川二首  其一",
        "id": "03c26a46-1cc3-498c-be04-eab03e05df1e"
    },
    {
        "author": "李彭",
        "paragraphs": [
            "雞回落雁渚，菊带傲霜華。",
            "稍過郊墟雨，猶鳴官地蛙。",
            "層空聽隼擊，俯杖看蜂衙。",
            "妙趣誰能解，懷人天一涯。"
        ],
        "title": "次九弟韻兼懷師川二首  其二",
        "id": "76f8f1ea-e39d-4362-b035-1e92d69c4700"
    },
    {
        "author": "李彭",
        "paragraphs": [
            "孤舟泛湛水，心法已圜融。",
            "詩律期三昩，庵居役二空。",
            "住山須拙斧，閲世任寒蓬。",
            "慢着尋幽履，雪泥殊未通。"
        ],
        "title": "次文虎韻戲暉書記",
        "id": "9543950b-b84e-4ca6-a538-8160ac959816"
    },
    {
        "author": "李彭",
        "paragraphs": [
            "少成憐季子，拔俗似安豐。",
            "逸氣期公幹，鈎深似國風。",
            "未須輕小伎，著意要參同。",
            "聊語詩家病，塵窗研滴空。"
        ],
        "title": "次九弟韻後篇戲奉世十一弟二首  其一",
        "id": "a69627a5-1fd2-447e-8c36-f71e604f84c0"
    },
    {
        "author": "李彭",
        "paragraphs": [
            "莫學中郎将，休懷陰麗華。",
            "三餘遊竹素，兩部有鳴蛙。",
            "乃肻親龐老，多情過押衙。",
            "吾衰那復此，羡爾樂無涯。"
        ],
        "title": "次九弟韻後篇戲奉世十一弟二首  其二",
        "id": "e3008771-0d83-40a7-b46d-06e43c12d9c9"
    },
    {
        "author": "李彭",
        "paragraphs": [
            "王謝風流在，星星映角巾。",
            "屬文無少盡，結社有迂輪。",
            "頗作餐霞侣，願充觀國賓。",
            "徑須呼伯雅，且入醉鄉春。"
        ],
        "title": "戲贈",
        "id": "91f41563-0049-4e56-8e66-2311b7da1284"
    },
    {
        "author": "李彭",
        "paragraphs": [
            "盛漢數鄒陽，雲孫復擅場。",
            "筍輿逢鹿苑，蠟屐繞羊膓。",
            "囊有壺公藥，爐多荀令香。",
            "麻姑在鄉國，期子共徜佯。"
        ],
        "title": "贈鄒中美",
        "id": "7752e720-8597-4f6b-845c-15025f7b5b29"
    },
    {
        "author": "李彭",
        "paragraphs": [
            "脱盡膏粱氣，秖餘雲壑姿。",
            "囊中支遁馬，筆下惠休詩。",
            "木末鳥還語，花邊蝶浪窺。",
            "平章賴公等，吾病不能奇。"
        ],
        "title": "贈暉書記暉有伯時所畫馬甚奇",
        "id": "f60e4d47-5bdd-49c0-959f-9f79c689bc32"
    },
    {
        "author": "李彭",
        "paragraphs": [
            "聞道官軍至，戈鋋壓賊壕。",
            "鼎魚猶未腐，穴兔竟何逃。",
            "鋭氣連全楚，皇恩貸爾曹。",
            "洗兵無復用，歡喜薦春醪。"
        ],
        "title": "聞官軍已臨賊境",
        "id": "b4a8eac6-cd1e-416c-98c1-284a381909e2"
    },
    {
        "author": "李彭",
        "paragraphs": [
            "禁足同僧夏，秋風倚杖前。",
            "捫蘿懷鳥道，著屐到壺天。",
            "霜月懸崖腹，參旗落枕邊。",
            "營詩嗟錦盡，老語不須傳。"
        ],
        "title": "次韻九弟遊雲居",
        "id": "375079e4-208b-44e8-8e95-3baeb26b0d6a"
    },
    {
        "author": "李彭",
        "paragraphs": [
            "日斜喧急雨，雨夜候蟲秋。",
            "宴坐遊三昩，因人吟四愁。",
            "疏林月色好，別渚櫓聲幽。",
            "卻憶秦淮上，寒更渡小舟。"
        ],
        "title": "夜坐聞櫓",
        "id": "bd00bc92-0c98-4912-9a1c-a3af92cd2fb6"
    },
    {
        "author": "李彭",
        "paragraphs": [
            "稍上參雲漢，中藏祗樹園。",
            "煙横迷遠嶼，鳥度失孤村。",
            "一嶺分晴雨，半山纔晏温。",
            "回頭聽梵唄，真是欲忘言。"
        ],
        "title": "自雲居歸欲到瑶田作",
        "id": "020a5767-0609-4767-8601-f35ba74aaa6d"
    },
    {
        "author": "李彭",
        "paragraphs": [
            "春水静遊浪，晚吹怒生濤。",
            "歸興催舟楫，驚魂寄桔橰。",
            "留髠忽忘故，訪戴敢辭勞。",
            "推挽柁師力，令人愧爾曹。"
        ],
        "title": "絕章水",
        "id": "6e76d7f6-8ce0-4006-b528-c2950e2318c1"
    },
    {
        "author": "李彭",
        "paragraphs": [
            "應劉玉山隕，之子尚璵璠。",
            "未握論交臂，俄招去幹魂。",
            "茂陵有遺藁，健婦解持門。",
            "何日生芻奠，人琴恐或存。"
        ],
        "title": "哭李少微三首  其一",
        "id": "eed658f3-a9bb-481b-8990-67b593960c78"
    },
    {
        "author": "李彭",
        "paragraphs": [
            "評闕汝南旦，窮嗟校尉途。",
            "故交非浪哭，吾道恐成孤。",
            "往在談文處，還能步屧無。",
            "秋風聊倚杖，草樹日疏蕪。"
        ],
        "title": "哭李少微三首  其二",
        "id": "ce44d373-4a90-4d93-90fe-a17769a63861"
    },
    {
        "author": "李彭",
        "paragraphs": [
            "我客齊安歲，君官汾上春。",
            "安知瀕鬼錄，不作定交人。",
            "煬竈中郎滿，鬬雞開府頻。",
            "如何令王濟，清血染衣巾。"
        ],
        "title": "哭李少微三首  其三",
        "id": "ca7165d2-c348-4208-9045-22e4e251657c"
    },
    {
        "author": "李彭",
        "paragraphs": [
            "一更山吐月，修木瑩澄瀾。",
            "全勝西園夜，金覊带笑看。",
            "團欒照坐好，倚徙冰人寒。",
            "縹瓷傾竹葉，何必辦狼殘。"
        ],
        "title": "次韻東坡五更山吐月  其一",
        "id": "866481e8-a321-4b67-9cd5-a233d677bd1e"
    },
    {
        "author": "李彭",
        "paragraphs": [
            "二更山吐月，寂寂山家夜。",
            "衰翁葆鬢濕，衡移復露下。",
            "泠泠泉可潄，冉冉雲可藉。",
            "相携塵外人，共說無生話。"
        ],
        "title": "次韻東坡五更山吐月  其二",
        "id": "d24884ed-0af5-4f93-8478-cb1172c86a09"
    },
    {
        "author": "李彭",
        "paragraphs": [
            "三更山吐月，無睡客還起。",
            "風微一鐸鳴，歷歷正談此。",
            "此身如傳舍，幽懷湛秋水。",
            "兹遊共昔遊，定非聊爾爾。"
        ],
        "title": "次韻東坡五更山吐月  其三",
        "id": "2bd51195-09d5-4020-92bc-9debddbd5795"
    },
    {
        "author": "李彭",
        "paragraphs": [
            "四更山吐月，月是故園明。",
            "三峡笙簧起，紫霄星斗横。",
            "林猿霜後嘯，山鬼夜深行。",
            "託宿耆闍寺，真遊王舍城。"
        ],
        "title": "次韻東坡五更山吐月  其四",
        "id": "85ca79c9-be4f-4581-9869-c9a43b8fb8c7"
    },
    {
        "author": "李彭",
        "paragraphs": [
            "五更山吐月，夢回人更幽。",
            "風来虎溪寺，江動庾公樓。",
            "雞唤楚江曙，河殘淮上秋。",
            "倚梧成短句，僅欲不勝謳。"
        ],
        "title": "次韻東坡五更山吐月  其五",
        "id": "ec6eb62c-6642-4335-a39c-95ae1f94268f"
    },
    {
        "author": "李彭",
        "paragraphs": [
            "穉菊含佳色，苔痕上老笻。",
            "了山已埋玉，盧老自鳴鐘。",
            "但飲東溪水，休看雙劍峰。",
            "斜陽空翠合，猶聽隔溪舂。"
        ],
        "title": "不宿開先道中口占",
        "id": "cae31d67-d68f-4187-947d-96a1636fdf06"
    },
    {
        "author": "李彭",
        "paragraphs": [
            "瑞木辭天漢，因風響觸楹。",
            "光催曉雞誤，素失白鷴驚。",
            "冰柱隨門見，瑶林逐徑成。",
            "南州多癘鬼，藉汝勝鏖兵。"
        ],
        "title": "雪",
        "id": "5c47baf5-f645-4588-9010-085d5134e376"
    },
    {
        "author": "李彭",
        "paragraphs": [
            "午夢蠻花濕，晚凉衣带秋。",
            "愁来倚柱嘯，詩到擊盤謳。",
            "律熟無誰敵，詞慳不擬酬。",
            "蘇州語猶在，五字爲君休。"
        ],
        "title": "王子張數以詩見過",
        "id": "19e6113b-eb05-467a-b235-ece954ffff66"
    },
    {
        "author": "李彭",
        "paragraphs": [
            "遠墅春辭木，空山晚著花。",
            "幽懷生蠟屐，稍上問星槎。",
            "屢共普熏飯，仍烹圓夢茶。",
            "期君未衰白，爛漫飽煙霞。"
        ],
        "title": "同雲叟遊歐峰",
        "id": "fc664707-89da-49a0-ad25-d417a4e59eaa"
    },
    {
        "author": "李彭",
        "paragraphs": [
            "未作終焉計，懷哉興不疏。",
            "逢人問息耗，閲歲歎乘除。",
            "老境来顔面，歸家識此渠。",
            "攀緣俱斷絕，何暇羡嚴徐。"
        ],
        "title": "書懷",
        "id": "8269da0f-3975-4822-af1a-959c397bb428"
    },
    {
        "author": "李彭",
        "paragraphs": [
            "石鏡溪邊樹，金輪峰上雲。",
            "貪看魚弄影，不覺鳥迷曛。",
            "山態迤迤好，泉聲細細分。",
            "銀鈎懷柱史，誰復振斯文。"
        ],
        "title": "遊石鏡溪",
        "id": "ff0bc89f-f28a-49e1-b3c1-c2038effd48b"
    },
    {
        "author": "李彭",
        "paragraphs": [
            "淮海紫髯叟，長吟獨倚風。",
            "稍将芸辟蠹，應罷手書空。",
            "拄策舊寒澗，含毫餘老松。",
            "觀雲毎悵望，苦念小安豐。"
        ],
        "title": "懷秦處度",
        "id": "f29b17ed-78f8-4d4c-b01f-fb01a0b29f75"
    },
    {
        "author": "李彭",
        "paragraphs": [
            "遠意在丘壑，籃輿同此尋。",
            "干雲絕壁秀，落澗幽泉音。",
            "卷祴盡開士，聽法多珍禽。",
            "煙横半峰暝，信是忘歸心。"
        ],
        "title": "留題壁間",
        "id": "6c62597a-5253-42ca-b696-f7826266355a"
    },
    {
        "author": "李彭",
        "paragraphs": [
            "繫馬金沙樹，衡茅儼暝途。",
            "沾襟問鄰老，携手憶於菟。",
            "意逐前雲遠，情隨歸路迂。",
            "霜風吹曉角，夢聽小單于。"
        ],
        "title": "過蘄州故居",
        "id": "b84e69df-3362-4b03-9566-88f00969f379"
    },
    {
        "author": "李彭",
        "paragraphs": [
            "仲氏客淮上，蓬窗憶聚星。",
            "雲從望中密，雨逐去邊零。",
            "赤壁念存沒，怡亭幾醉醒。",
            "歸歟勤著腳，莫負讀書螢。"
        ],
        "title": "寄文若",
        "id": "c92d6ca2-52c2-4f26-9050-0c323a968063"
    },
    {
        "author": "李彭",
        "paragraphs": [
            "雲卧衣裳冷，巖幽鐘磬微。",
            "秋蟲留霧牖，夕鳥下煙扉。",
            "無人瀹茗椀，坐我語斜暉。",
            "分携復經歲，長嗟志願違。"
        ],
        "title": "用韋蘇州神静師院韻寄微公",
        "id": "56c39751-988e-44cc-b0a3-a9ec81500618"
    },
    {
        "author": "李彭",
        "paragraphs": [
            "鹿門真大隱，不減遠人村。",
            "淨供維摩室，鄰居祗樹園。",
            "秦淮揮別淚，楚岸倒芳樽。",
            "牢落還相見，定能顔色温。"
        ],
        "title": "将到九江先寄王環中",
        "id": "a0f67a85-9745-4915-b7fc-f16a39030851"
    },
    {
        "author": "李彭",
        "paragraphs": [
            "我生憐麴蘖，剛置自中年。",
            "破屋鳴春溜，陰崖響夜泉。",
            "興来猶味著，飲罷剩狂顛。",
            "但病無風韻，聊堪栩栩眠。"
        ],
        "title": "新篘濁醪味嚴勁飲數盞大醉醉中作此詩",
        "id": "b72716be-a613-4e2a-915a-243348741f87"
    },
    {
        "author": "李彭",
        "paragraphs": [
            "小隱寄巖谷，堂成笑傲中。",
            "雖無黄閣相，不羡黑頭翁。",
            "倚杖鷗邊雨，營詩鴈背風。",
            "好閑多病處，清興略相同。"
        ],
        "title": "佚老堂爲柳仲輝題",
        "id": "fa524dd3-0476-4e4a-bee2-4f3e7d5ab173"
    },
    {
        "author": "李彭",
        "paragraphs": [
            "㶁㶁水循澗，悠悠山放雲。",
            "關河元未遠，境界有誰分。",
            "幽樹花無賴，輕鷗聲念羣。",
            "箇中須著句，傳與世間聞。"
        ],
        "title": "自寶峰還過長坑澗谷勝絕處",
        "id": "57abc9a1-b0e8-4948-854f-7f220b816874"
    },
    {
        "author": "李彭",
        "paragraphs": [
            "短李江南秀，虬鬚讓帝孫。",
            "開懷仍好客，愛畫復堪論。",
            "蓺玉風煙外，藍溪氣象存。",
            "他年多結綠，會看有乘軒。"
        ],
        "title": "蓺玉軒",
        "id": "b82207eb-e0c0-47e5-90b7-57bbe2831f3e"
    },
    {
        "author": "李彭",
        "paragraphs": [
            "珍重膠西相，風流後葉孫。",
            "退藏羞射策，曠遠頗窺園。",
            "韻絕五峰秀，句奇三峡喧。",
            "羌山多勝踐，周禮魯俱存。"
        ],
        "title": "豫章董瞿老求詩",
        "id": "69408a08-c335-470d-a6a8-00f991cb2b1a"
    },
    {
        "author": "李彭",
        "paragraphs": [
            "歐峰秋色外，一上一回高。",
            "踐華誰云險，捫參未覺勞。",
            "雲扉留野客，霧牖卧方袍。",
            "拄頬非吾事，何須似馬曹。"
        ],
        "title": "漫書",
        "id": "76047340-c857-4248-81bf-24dd0a9a090b"
    },
    {
        "author": "李彭",
        "paragraphs": [
            "君自金張侣，從予嵇阮遊。",
            "祗園分客袂，星渚繫歸舟。",
            "楚國煙霞晚，隋河榆柳秋。",
            "中州多汲引，行矣亦封侯。"
        ],
        "title": "錢盱眙赴上因乞詩",
        "id": "3f03af14-32b8-4307-a8e2-02dc54c136fd"
    },
    {
        "author": "李彭",
        "paragraphs": [
            "鼻祖真消息，風流出當家。",
            "觀門親杜順，蹙指悟玄沙。",
            "顧我晚聞道，參同今未涯。",
            "懸知飲光笑，初不爲拈花。"
        ],
        "title": "次瑛上人韻",
        "id": "e241766a-73e4-44d0-b163-4db75428de1b"
    },
    {
        "author": "李彭",
        "paragraphs": [
            "碧澗寒侵屋，幽雲夜度墻。",
            "貪看山入坐，慣聽雨鳴廊。",
            "苦乏陰鏗句，聊登孺子床。",
            "君非無汲引，寄傲學潛郎。"
        ],
        "title": "題吴少馮聽雨堂",
        "id": "bd3b2400-f1e1-4591-a97d-4b83adbc19ce"
    },
    {
        "author": "李彭",
        "paragraphs": [
            "簷間噪烏鵲，窗下集邕渠。",
            "喜有大梁使，能携小陸書。",
            "南烹飽薇蕨，北饌到庭除。",
            "得雋傳消息，更看雙鯉魚。"
        ],
        "title": "喜得京師書信",
        "id": "5028f33f-0efa-4ca3-a851-c5e5598b2fdb"
    },
    {
        "author": "李彭",
        "paragraphs": [
            "袢暑晚来歇，追凉聊解顔。",
            "星移團扇底，月動縹瓷間。",
            "蟬噪斷仍續，鳥喧棲復還。",
            "幽人嗜清曠，只合卧湖山。"
        ],
        "title": "追凉對酒",
        "id": "e54d8999-7490-4897-a45c-8081626fc7fe"
    },
    {
        "author": "李彭",
        "paragraphs": [
            "扈聖當元祐，雄名獨擅長。",
            "羣公調玉燭，延閣近扶桑。",
            "揮灑驚雷雨，觀瞻列堵墻。",
            "密雲来北苑，珍菓出明光。",
            "柱下惟青史，銀臺無露章。",
            "胡爲隨逐客，不作瑞齋房。",
            "岑寂金華省，蕭條玉筍行。",
            "長庚萬里去，大雅百夫望。",
            "老覺丹心壯，閑知清畫長。",
            "珍蔬時入饌，荔子喜傳芳。",
            "世故跏趺遠，生涯嘯傲傍。",
            "甘爲劍外客，誰念太官羊。",
            "宣室二天詔，遺弓萬國傷。",
            "老臣還召畢，陛下過成康。",
            "澤笏皆忠讜，彈冠多俊良。",
            "力辭佳吏部，直作老潛郎。",
            "憶在金華日，寧扶八座床。",
            "未能窺絳帳，頗識戲羅囊。",
            "候雁隨陽去，奔駒度隙忙。",
            "千秋銅狄泣，萬古玉人藏。",
            "諸阮釁猶在，蘄春痛未央。",
            "羣雛極鵝雁，衆口歎蛩螀。",
            "恨乏一廛地，歸来屢擇鄉。",
            "親交標鬼錄，卜築近僧坊。",
            "宿鳥頻窺牖，行蝸毎畫梁。",
            "著渠上麟閣，耻學賦高唐。",
            "勤我十年夢，持公一瓣香。",
            "聊堪比游夏，何敢似班揚。",
            "尚愧管中見，應須肘後方。",
            "他時解顔笑，何止獲升堂。"
        ],
        "title": "上黄太史魯直詩",
        "id": "a9d7f1fa-099e-466b-9e4f-1be4a7f8e651"
    },
    {
        "author": "李彭",
        "paragraphs": [
            "不愛邊鸞愛李成，胸中成畫自峥嶸。",
            "數行島嶼隨人去，一段風煙向腕生。",
            "猨啼巫峡殷勤嘯，雁到衡陽嘹唳鳴。",
            "我與羣山成保社，直疑俱是舊經行。"
        ],
        "title": "觀畫山水",
        "id": "81e41027-4ecc-4640-98e4-b673dadbc467"
    },
    {
        "author": "李彭",
        "paragraphs": [
            "百尺遊絲入座来，浮嵐空翠入樽罍。",
            "談諧自得江山助，觴詠不勞絲管催。",
            "滕閣風流今未遠，南樓氣味唤仍回。",
            "城鴉欲曙衆客醉，木末闌干懸斗魁。"
        ],
        "title": "遠明閣飲",
        "id": "b38dedbf-213b-405f-aaae-e50b7ede145a"
    },
    {
        "author": "李彭",
        "paragraphs": [
            "城上棲烏尾畢逋，寒塘烏影過相呼。",
            "一天欲放山陰雪，六幅如觀栗里圖。",
            "問老自應師粲忍，扶衰初喜得封胡。",
            "香醪已熟糟床注，唤客無勞滿眼酤。"
        ],
        "title": "城上",
        "id": "fabd2794-afc2-472a-ada0-1727caa91c07"
    },
    {
        "author": "李彭",
        "paragraphs": [
            "步屧欣逢釋梵宫，餘霞尚带日歸紅。",
            "峰前晚靄晚来積，岫外秋天秋滿空。",
            "獨鳥深藏欹牖樹，幽花香逐下山風。",
            "青燈耿耿照無睡，賴有能詩老贊公。"
        ],
        "title": "宿萬松兼示慶首座",
        "id": "6fd89181-81b3-4b0e-967a-67a9185739c8"
    },
    {
        "author": "李彭",
        "paragraphs": [
            "議郎梁獄坐口語，置散投閒今放回。",
            "令節由来迫吹帽，幽園尋勝獨登臺。",
            "共歌昭代得銀甕，何暇著書名玉杯。",
            "此口惟堪飲醇酎，人間萬事要寒灰。"
        ],
        "title": "鄒天錫見過",
        "id": "0ba29b94-bd94-4b09-bf49-84143259d6f6"
    },
    {
        "author": "李彭",
        "paragraphs": [
            "平居懶與慢相親，寄傲行歌似隱淪。",
            "水退荷花饑殘暑，秋来山色挽幽人。",
            "從雌鸂鶒窺黄帽，旁母鳬雛映白蘋。",
            "興罷歸来去高卧，詩成聊復寄雷陳。"
        ],
        "title": "次駒父遊孺子亭韻",
        "id": "9de13e03-8c3f-451e-8fc1-b759e89aefa4"
    },
    {
        "author": "李彭",
        "paragraphs": [
            "年侵畏病酒尊空，矧復聽歌盛小叢。",
            "煙際鳥呼雲際雨，花邊蝶舞柳邊風。",
            "向来懷抱愁眉外，今日懽娱醉眼中。",
            "何用花奴鳴羯鼓，新詩解穢思無窮。"
        ],
        "title": "余久不飲酒偶飲殊適因和九弟韻",
        "id": "4b0465ff-f64c-4e16-b065-4ae937a10583"
    },
    {
        "author": "李彭",
        "paragraphs": [
            "山林投老更疏慵，尚有躋攀興不窮。",
            "絕壑久忘蛇起陸，寒窗聊食雁来紅。",
            "人方嵇阮似無愧，詩比陰何或未工。",
            "永夜不眠茶作祟，一燈明暗鳥呼風。"
        ],
        "title": "遊雲居三首  其一",
        "id": "023ae75e-8190-4a77-801a-bb0d77753acc"
    },
    {
        "author": "李彭",
        "paragraphs": [
            "故歲新芽約略黄，重来敗葉带飛霜。",
            "尋幽少脱塵勞夢，訪舊頗熏知見香。",
            "深谷鳴鐘雲暗淡，半峰斜照樹微茫。",
            "去天尺五今應是，璧月珠星掛上方。"
        ],
        "title": "遊雲居三首  其二",
        "id": "43660110-287e-4fb6-8a4a-c165f6d616a3"
    },
    {
        "author": "李彭",
        "paragraphs": [
            "羣峰羅立紫崔嵬，無復市聲蚊聚雷。",
            "遠嶠雲屯飛鳥沒，寒江煙斂健帆開。",
            "暖眠犢子陽關草，香逐蜂鬚陰谷梅。",
            "散策捫蘿覓歸路，摩挲蒼石更裵回。"
        ],
        "title": "遊雲居三首  其三",
        "id": "46faf24f-63ff-4b7d-a023-53b36f1ee54b"
    },
    {
        "author": "李彭",
        "paragraphs": [
            "疏山翠氣連眉嫵，雲外飛鴻點點愁。",
            "只在吴頭并楚尾，非關張掖至幽州。",
            "著書繁露想成癖，待詔公車安足求。",
            "何日芒鞵尋舊約，蘭旌蓀楫共優遊。"
        ],
        "title": "次韻答董彦速",
        "id": "c6b56136-621f-409d-a372-bb7ab30cd548"
    },
    {
        "author": "李彭",
        "paragraphs": [
            "寶峰嶔﨑青未了，枕下灘聲走白沙。",
            "谷口不應無小隱，桃源真恐有人家。",
            "寒猨飲水避帆影，槁葉隨波上槳牙。",
            "苦憶南州徐孺子，歸舟天際暮雲遮。"
        ],
        "title": "過鵝湖懷師川",
        "id": "e848c94b-dd49-4725-a02a-28cc439ecd7b"
    },
    {
        "author": "李彭",
        "paragraphs": [
            "雲外頭陀是去年，已看汀草漲晴川。",
            "夢中未覺關河遠，枕底忽聞鐘鼓傳。",
            "但可馬曹聊拄頬，看渠鳯閣競加鞭。",
            "蓬窗想得司春甕，一夜糟床酒注泉。"
        ],
        "title": "春夜奉懷蘇仲豫次陳無己韻贈仲豫",
        "id": "8c765080-00d4-4e42-8acf-a73279bce5d0"
    },
    {
        "author": "李彭",
        "paragraphs": [
            "山雨蕭蕭作快晴，郊園物物近清明。",
            "花如解語迎人笑，草不知名隨意生。",
            "晚節漸於春事懶，病軀却怕酒壺傾。",
            "睡餘若憶舊交友，應在日邊聽曉鶯。"
        ],
        "title": "春日懷秦髯",
        "id": "082b82d9-cfb9-4e5a-bff4-616c89267dad"
    },
    {
        "author": "李彭",
        "paragraphs": [
            "風吹䆉稏半傳黄，凖擬中厨雲子香。",
            "潮水忽生添野水，山光便可接湖光。",
            "難求塵外餐霞侣，未試囊中辟穀方。",
            "徑遣阿連聊檢校，饑雷已復殷枯膓。"
        ],
        "title": "季敵檢校南村田",
        "id": "6e050488-f793-434f-a547-d68690a9d95b"
    },
    {
        "author": "李彭",
        "paragraphs": [
            "鳥烏聲樂客還家，僮僕懽迎日未斜。",
            "小徑潛筠新長筍，幽齋茂樹晚多花。",
            "深慚麯蘖留春住，尚覺年顔老去賖。",
            "出處由来非細事，弄泉莫忘飽煙霞。"
        ],
        "title": "自豫章歸書齋題壁",
        "id": "ee368cf8-7559-448d-8b09-eb378a16428a"
    },
    {
        "author": "李彭",
        "paragraphs": [
            "雲漢昭回泮水邊，諸生拜舞鱣堂前。",
            "老翁七十荷衣綠，弟子三千桂魄圓。",
            "樂正足傷何必慮，伏生口授尚能傳。",
            "墨池載酒容他日，門外侯芭也可憐。"
        ],
        "title": "泮宫曝書恭覽御書故事行鄉飲酒禮諸老率諸生皆在楊先生病足獨不至賦詩見寄次韻答之",
        "id": "b94c2064-e384-47ee-9db8-ec395b259ee7"
    },
    {
        "author": "李彭",
        "paragraphs": [
            "幽人衣带病餘寬，終日蕭然懶正冠。",
            "柳絮野鶯春向晚，榆羮杏粥食猶寒。",
            "倦於杯杓生新興，頻有鄰儀救老殘。",
            "試把一尊招近友，放歌聊復罄交懽。"
        ],
        "title": "寒食日",
        "id": "0616666a-4914-4620-bb65-a995c50c2a39"
    },
    {
        "author": "李彭",
        "paragraphs": [
            "養疴丘壑玩寒藤，領略雞園最上乘。",
            "射虎已驚生李廣，登龍行復見元膺。",
            "九原煙雨悲埋玉，一代功名定伐冰。",
            "安得董狐南史筆，發揚潛德到雲仍。"
        ],
        "title": "李成德求迺翁挽詩",
        "id": "3ed74533-8ba7-4a03-85f3-4510111a5f08"
    },
    {
        "author": "李彭",
        "paragraphs": [
            "長蘆老人半聖號，眉毛不惜爲談空。",
            "靜委耽禪如縛律，懸知選佛勝封公。",
            "影沉寒水雁無意，春入幽園花自紅。",
            "欲向池陽參百問，却慚勾賊亂家風。"
        ],
        "title": "戲次居仁見寄韻",
        "id": "57024242-d0df-47c4-9829-f54422b833bd"
    },
    {
        "author": "李彭",
        "paragraphs": [
            "平生剛直隱長虹，收卷波瀾說苦空。",
            "翰墨場中無李廣，苾蒭園裏有支公。",
            "未應雪浪侵頭白，想見丹砂入頬紅。",
            "驄馬他年焚諫草，看君妙手試宗風。"
        ],
        "title": "寄如壁上人",
        "id": "d8e658b6-182d-4736-b4d6-4ab50d93dfb8"
    },
    {
        "author": "李彭",
        "paragraphs": [
            "老覺餘生如過鳥，何寧留迹寄長空。",
            "一丘一壑應還我，三沐三薰盡付公。",
            "病懶自知玄尚白，醉餘貪看碧成紅。",
            "荀家兄弟俱奇絕，時聽淮南好國風。"
        ],
        "title": "次韻寄居仁二弟",
        "id": "bcd50a3e-9faf-4f8e-b211-c8422346627b"
    },
    {
        "author": "李彭",
        "paragraphs": [
            "平原翁仲草蒙茸，種竹當年語竟空。",
            "羣從嗟予真漫叟，象賢期女繼汧公。",
            "別来江草唤愁碧，書到山陰稱意紅。",
            "瘞鶴銀鈎光照坐，行書正欲乞楊風。"
        ],
        "title": "次韻寄山伯蕭老二弟",
        "id": "a7804fea-6fea-4d3c-a28a-fbfb455f32d1"
    },
    {
        "author": "李彭",
        "paragraphs": [
            "有宅一區聊解嘲，清風歷歷自鳴瓢。",
            "買山作隱吾無取，爲黍殺雞何用招。",
            "魚托么荷障斜日，籜隨新竹上層霄。",
            "箇中已了一生事，倒屣安能求度遼。"
        ],
        "title": "卜居",
        "id": "29ebef04-6398-419d-8569-38eb2887fee8"
    },
    {
        "author": "李彭",
        "paragraphs": [
            "五柳先生同舊科，壺觴終日盼庭柯。",
            "一行作吏事皆廢，三徑就荒君若何。",
            "問字有誰堪載酒，談經許我或操戈。",
            "平生獨自賞音者，聽此殷勤勞者歌。"
        ],
        "title": "寄劉壯輿将赴唐州儀曹",
        "id": "a820014e-b472-48e3-a612-b5db39f8b77b"
    },
    {
        "author": "李彭",
        "paragraphs": [
            "上人霜鶻氣横秋，法界重重幻筆頭。",
            "已泛毗盧真覺海，戲裁佳句比湯休。",
            "雲開鶴嶺露蘭若，波起洞庭霜橘洲。",
            "華髪蕭騷瀕老境，多情猿鳥替人愁。"
        ],
        "tags": [
            "洞庭湖"
        ],
        "title": "奉贈瑛明發",
        "id": "07e12f54-c54b-4423-b324-a7045ae876a2"
    },
    {
        "author": "李彭",
        "paragraphs": [
            "玉人皮裏有陽秋，句入丹青顧虎頭。",
            "壓倒何勞譏陸陸，老衰得懶欲休休。",
            "支牀夢破嚴城角，决眥風回落雁洲。",
            "遣興竟須桑落酒，談間莫著畔牢愁。"
        ],
        "title": "駒父次予舊韻見貽復次韻",
        "id": "05c452bd-9a2f-4e8e-99dd-8805869b766c"
    },
    {
        "author": "李彭",
        "paragraphs": [
            "蒲萄政復得凉州，底事微官章水頭。",
            "早歲已能交北海，高懷乃肯顧韓休。",
            "手妙他時掃銀夏，胸蟠佳處協滄州。",
            "誰言京兆畫眉嫵，後院懸知多莫愁。"
        ],
        "title": "用韻戲呈仲誠",
        "id": "9b1f1231-9cf0-4eae-aa30-786ad14276fb"
    },
    {
        "author": "李彭",
        "paragraphs": [
            "傳詩句句爛生光，妙手殷紅入象床。",
            "本自奉常參定脉，定從儋耳悟神方。",
            "玉花自合歸天廐，黄鵠應須下建章。",
            "見說年来真欲隱，轉身一路直須强。"
        ],
        "title": "寄何斯舉",
        "id": "b0110ece-d2d8-4b4a-9889-9c434b610277"
    },
    {
        "author": "李彭",
        "paragraphs": [
            "豪氣向来回萬牛，筆端衮衮楚江流。",
            "拾遺已見傳三賦，平子不應吟四愁。",
            "柱後許時淹闊步，石渠看即副旁求。",
            "老夫病著蒼崖底，細和堯民擊壤謳。"
        ],
        "title": "寄張聖源",
        "id": "21d9a3e5-f5d4-4928-bfa2-df13fb7319d0"
    },
    {
        "author": "李彭",
        "paragraphs": [
            "江頭楊柳麴塵姿，弄日晴空百尺絲。",
            "騎省風流還有賦，吴筠英妙更能詩。",
            "殺雞爲黍相期處，問雁呼卿政此時。",
            "下榻深慚徐孺子，非關勞者作歌辭。"
        ],
        "title": "還家寄吴世長兼簡潘子真",
        "id": "f633fea4-3615-445b-a7ea-86d7c60e781e"
    },
    {
        "author": "李彭",
        "paragraphs": [
            "已透韶陽向上關，蔬盂茗椀毎開顔。",
            "頭顱無意掃殘雪，毳衲徒来着壞山。",
            "瘦節直疑青嶂立，道心常與白鷗閑。",
            "歸来天末一回首，應在孤峰煙靄間。"
        ],
        "title": "贈九峰長老",
        "id": "56803fe7-46f1-4604-ac98-45c73624eaf7"
    },
    {
        "author": "李彭",
        "paragraphs": [
            "袖手脱鞋悲太白，搴旗縛敵笑光顔。",
            "自知日面與月面，莫問南山與北山。",
            "獨秀峰前雲不隔，蓮花洲下水長閒。",
            "還鄉一曲真奇絕，與子終朝談笑間。"
        ],
        "title": "次韻答寶峰仁書記",
        "id": "5a7e5990-f0e2-4e31-91d8-9d17d61d12aa"
    },
    {
        "author": "李彭",
        "paragraphs": [
            "別去鷓鴣思日寒，書来鵯鵊語林端。",
            "我懷求仲徑方掃，君向山陰興已闌。",
            "細讀清詩如艶雪，何時痛飲劇奔湍。",
            "懸知作草非賣菜，要自心期禮數寬。"
        ],
        "title": "寄撫州謝幼槃",
        "id": "3394653d-0a9c-487c-8203-13b16ceafd7b"
    },
    {
        "author": "李彭",
        "paragraphs": [
            "楊柳江頭星宿疏，呼船梢子散林烏。",
            "煙横雲捲樹出沒，天澹波平山有無。",
            "稚子摠參三洞籙，病軀長佩五靈符。",
            "步虚聲裏瞻風馬，頗覺神清到蘂珠。"
        ],
        "title": "賦高明大使神功妙濟真君祠",
        "id": "0f1cd95f-9cac-4fab-9e10-5ed7fd7c0f8e"
    },
    {
        "author": "李彭",
        "paragraphs": [
            "曉悟無生貝葉經，起宗真喜得人英。",
            "風流定自壓全楚，文物由来繼兩京。",
            "謝傳平生處華屋，滕公俄忽掩佳城。",
            "哀榮贈典他年在，翁仲何知淚滿纓。"
        ],
        "title": "代虚中作",
        "id": "09e9f000-f5c0-480a-a439-d3c9c67dd54c"
    },
    {
        "author": "李彭",
        "paragraphs": [
            "花邊猶舞舊時蝶，屋角還鳴他日禽。",
            "但訝鏡中顔色改，詎知門外歲華侵。",
            "一杯相屬步兵酒，三疊共聽中散琴。",
            "有慨余懷聊復寫，雨餘汀草自青深。"
        ],
        "title": "聽王散人琴",
        "id": "c878c5e0-8edf-493d-8625-8dd120495f6a"
    },
    {
        "author": "李彭",
        "paragraphs": [
            "鄰雞戒曉暮鐘催，老境俱從裏許来。",
            "但喜書雲占嗣歲，詎知緹室暗飛灰。",
            "和風欲上千門柳，協氣先傳五嶺梅。",
            "弟勸兄酬真樂事，燈前細酌莫停杯。"
        ],
        "title": "南至",
        "id": "aa17ef24-82f6-4244-bdd1-db801c424e8c"
    },
    {
        "author": "李彭",
        "paragraphs": [
            "朔風卷我屋間茅，烏鵲含将去作巢。",
            "執扑鳩工課奴客，巡簷長嘯望江郊。",
            "謝公五畞似能保，揚子一區聊解嘲。",
            "欲學參謀懷廣厦，苦無鳯觜續弦膠。"
        ],
        "title": "葺茅屋戲成",
        "id": "8dbdbc24-b188-4231-a398-3d56932794b7"
    },
    {
        "author": "李彭",
        "paragraphs": [
            "景純機上爲裁剪，淺碧深藏稱意紅。",
            "要與飛鴻同保社，肻隨凡鳥在樊籠。",
            "鳴堦鼓翼何勞爾，介羽登場略未工。",
            "赤幘漫多安足數，尸鄉反笑祝雞翁。"
        ],
        "title": "鷄冠",
        "id": "8ca0c208-5f38-4cf2-a4f1-e7ea6089a2c3"
    },
    {
        "author": "李彭",
        "paragraphs": [
            "老火微微迹已陳，稚金稍稍欲親人。",
            "蛛絲曲綴當時態，舊葉頻澆見在身。",
            "女隸不堪嚴侍立，天孫誰識靚粧新。",
            "柳州太巧何須乞，憐汝題詩正角巾。"
        ],
        "title": "七夕用東坡韻",
        "id": "b1600b63-16cb-4cf2-9acc-333ec39f4263"
    },
    {
        "author": "李彭",
        "paragraphs": [
            "細聽㶁㶁水流澗，静看悠悠山放雲。",
            "澗底遊魚隨葉下，巖間獨樹藉雲分。",
            "殘星已發招隱寺，落日願仾耶舍墳。",
            "却背孤村入城市，沙邊深愧白鷗羣。"
        ],
        "title": "早發開先入城至中道親舊約予復還薄晚復自歸宗入郡中",
        "id": "a0c88dca-868e-4ed9-8220-5ee1f2df3e25"
    },
    {
        "author": "李彭",
        "paragraphs": [
            "不到梅川已十年，市橋官柳尚依然。",
            "追尋耆舊知誰在，觸撥清愁不欲眠。",
            "蘭若霜鐘猶唤睡，平陽宰木上參天。",
            "倦遊客子心無際，眼盡崗原起暮煙。"
        ],
        "title": "過廣濟",
        "id": "f7e7cf85-df4b-42aa-bfaf-e4c0bdfa46a2"
    },
    {
        "author": "李彭",
        "paragraphs": [
            "聞說仙茅勝鍾乳，移根遠自西山阿。",
            "豈獨客来塵意少，更覺夜眠幽氣多。",
            "避謗何須求薏苡，去家不減食藦蘿。",
            "候門稚子成羣後，矍鑠仍看馬伏波。"
        ],
        "title": "種仙茅",
        "id": "62c235b4-ecb4-4558-8987-30b577aa7224"
    },
    {
        "author": "李彭",
        "paragraphs": [
            "卧看雲生舍北籬，起来臨鏡慰衰遲。",
            "欲投未落鶴盤嶼，将去還留鵲遶枝。",
            "天上漢庭勞夢寐，嶠南殷鑒恐覊縻。",
            "藍田丘壑仍孫在，勝日勤来賦好詩。"
        ],
        "title": "王子張以詩見報次其韻",
        "id": "962bb244-2b91-40b9-b63e-9b5f5defd988"
    },
    {
        "author": "李彭",
        "paragraphs": [
            "幽人喜雨静無塵，雨罷幽蟲料理人。",
            "顧我維摩方卧病，憶君徐稚是前身。",
            "鐘鳴祗樹年華隔，潮上吳江月色新。",
            "共看牽牛渡河漢，月殘露脚濕綸巾。"
        ],
        "title": "七夕懷徐十用去年所賦東坡清凉韻",
        "id": "56a17614-be13-43fc-9181-93d3a7214a97"
    },
    {
        "author": "李彭",
        "paragraphs": [
            "人言鼓吹来詩思，鳴鶴遂聞長阜音。",
            "細讀一犁新句好，始知三語用功深。",
            "自甘散木傲霜節，懶作幽雲出岫心。",
            "茗盌爐芬清晝永，流鶯捎蝶過墻陰。"
        ],
        "title": "戲次人韻",
        "id": "6f911e96-79da-4747-8d4e-8a9afee348c5"
    },
    {
        "author": "李彭",
        "paragraphs": [
            "落絮霏霏攪客心，鳴鳩歷歷唤春陰。",
            "未於蓮社添宗炳，已向蘭亭減道林。",
            "遠嶠煙横鐘磬晚，禪天目斷薜蘿深。",
            "詩緣酒廢苦無思，爲子送将聊一吟。"
        ],
        "title": "送果上人坐兜率夏",
        "id": "40b6e92b-e6f0-4e61-8fc0-49bcf9daf267"
    },
    {
        "author": "李彭",
        "paragraphs": [
            "沙頭作別數峰暝，意逐屯雲愁晏陰。",
            "雨打船篷藏枉渚，鐘殘客夢憶禪林。",
            "山重水複歸棹遠，魚躍鷺飛寒葦深。",
            "何日支郎訪玄度，倚松停策伴微吟。"
        ],
        "title": "舟中次珍書記韻",
        "id": "3c4220de-161a-47aa-87dc-48808fbd4447"
    },
    {
        "author": "李彭",
        "paragraphs": [
            "夢中逐客幻中歸，荆楚甌閩好賦詩。",
            "誰謂涪翁呼不起，細看宅相力能追。",
            "太冲文價輕皇甫，籍也辭源怯退之。",
            "丘壑同盟從已定，莫令鬼祟作愁眉。"
        ],
        "title": "用師川題駒甫詩卷後韻",
        "id": "5a6921b7-69de-4a22-a802-1660a3992e68"
    },
    {
        "author": "李彭",
        "paragraphs": [
            "槐火煎茶氣味新，東園肯讓兔園春。",
            "鳥摧穠李霑衣袂，蝶遶夭桃傍鬢唇。",
            "迴策如縈峻儀範，好詩轉彈絕風塵。",
            "頗勝袁粲飲無偶，步屧白楊要惡賓。"
        ],
        "title": "即事",
        "id": "3304d69a-7f29-4c85-b644-044f9b9bf489"
    },
    {
        "author": "李彭",
        "paragraphs": [
            "憶昨涪翁虎溪別，雁来一字不寧收。",
            "勞君爲傳三月信，遣我少寬千斛愁。",
            "煙艇方遊建業水，玉人猶在仲宣樓。",
            "何時掛席西湖去，藜杖青鞋鸚鵡洲。"
        ],
        "tags": [
            "西湖"
        ],
        "title": "貽王充道隱士",
        "id": "9b2ec745-dc2b-4219-a27c-e6be909dcde9"
    },
    {
        "author": "李彭",
        "paragraphs": [
            "長生要自食山蘚，妙語寧聞葛稚川。",
            "忽見靈龜藏六用，定巢蓮葉閲千年。",
            "刳膓已笑清江使，曵尾聊同修水邊。",
            "懸想偷兒難卜夜，守閭黄耳得安眠。"
        ],
        "title": "潮州木龜有堂舊在天慶觀北極殿之左近爲道流竊取而去今莫知所在矣",
        "id": "9519ca07-0dbe-45ee-8045-86c92cdc3ffd"
    },
    {
        "author": "李彭",
        "paragraphs": [
            "高齋解榻留我宿，破夢驚濤翻疾雷。",
            "水鳥時呼山鳥語，朝帆纔去暮帆来。",
            "百年榮落真墮甑，一世稱譏同死灰。",
            "珍重秦淮隱君子，只今風月且銜杯。"
        ],
        "title": "宿侍其雲叟書齋",
        "id": "c81a5de9-0c7a-45ab-b7b3-3f9bd157c54b"
    },
    {
        "author": "李彭",
        "paragraphs": [
            "湘江翠竹斬雲根，偃月初無刻削痕。",
            "尚想繁柯俱笨尊，寧經綵鳯屢飛翻。",
            "佳眠時有池塘夢，避暑不勞河朔樽。",
            "殷殷晴雷喧白晝，兒童走報雨翻盆。"
        ],
        "title": "竹枕",
        "id": "8f6eb278-28e5-48f4-80be-f60e79ddf5f7"
    },
    {
        "author": "李彭",
        "paragraphs": [
            "卧聽山城罷擊柝，策蹇過君霜滿鬚。",
            "窗間山好天欲曙，庭下菜肥人愈臞。",
            "我非當世可領袖，君合於今稱楷模。",
            "謝公小草恐未免，懷寶要令真不沽。"
        ],
        "title": "過林子幽居",
        "id": "98e7f37e-da8a-4a9b-b998-c74a9c397711"
    },
    {
        "author": "李彭",
        "paragraphs": [
            "摇落霜林秋興新，捨舟尋壑自冥塵。",
            "雲光山色解迎客，松氣竹氛俱着人。",
            "漢上營詩多累句，孟生題壁欲傷神。",
            "頻伽依舊丁寧語，應笑華顛映角巾。"
        ],
        "title": "同安即事",
        "id": "ba4f5048-4e06-4b8f-bfa3-47e5ff625615"
    },
    {
        "author": "李彭",
        "paragraphs": [
            "心遠由来地自偏，有琴何必問無弦。",
            "新醪清濁動秋興，老樹扶疏可晝眠。",
            "失學已從兒輩懶，哦詩常苦後生傳。",
            "此腰倔强應難折，尚愧顔公二萬錢。"
        ],
        "title": "怡顔堂",
        "id": "33841248-324a-4ed5-93e8-7f8aecab181f"
    },
    {
        "author": "李彭",
        "paragraphs": [
            "絕壑平生深遯逃，相期推轂敵英豪。",
            "綠葵白薤堪扶老，黄帽青鞋非養高。",
            "薰浴懸知慚管葛，經綸何敢望崔毛。",
            "新詩如對故人面，清夜不眠雞屢號。"
        ],
        "title": "周明府國鎮寄詩有招隱之意次韻以報之",
        "id": "93fb6ff0-bd57-4def-a623-8d0c1fbe39d8"
    },
    {
        "author": "李彭",
        "paragraphs": [
            "髯奴上劵歸公許，跛奚移文猶見催。",
            "臧獲要令成伉儷，文章相與挟風雷。",
            "目成眉語似真爾，足躡心邀安在哉。",
            "大士好奇聊一戲，不應禪寂便寒灰。"
        ],
        "title": "予以王褒僮約授嗣行叟叟有書抵予并求跛奚移文且云要與僮約作伉儷以此詩戲之",
        "id": "8f932779-d940-42ca-9849-3174c8118e85"
    },
    {
        "author": "李彭",
        "paragraphs": [
            "示疾維摩難共語，誰堪問疾坐繩床。",
            "也知世乏長桑手，盡用枕中鴻寶方。",
            "馬價不須勞廣漢，牛衣何用泣王章。",
            "清凉心地俱安穩，特訪名園顧辟疆。"
        ],
        "title": "戲何人表",
        "id": "9e398d18-f168-41c8-9627-fadc6d1deaba"
    },
    {
        "author": "李彭",
        "paragraphs": [
            "霜鶚横空河漢秋，聊隨雞鶩稻梁謀。",
            "却將屬國舊長劍，換得石城新莫愁。",
            "要遣短轅無復馭，定看遥集解忘憂。",
            "匡山醉客時相訪，莫下疏簾作障羞。"
        ],
        "tags": [
            "庐山"
        ],
        "title": "仲豫買侍兒作小詩戲之",
        "id": "35ad82a7-90bc-4252-bd8a-0eefd4e2a8cf"
    },
    {
        "author": "李彭",
        "paragraphs": [
            "門前渾是浣花溪，坊裏深疑號碧雞。",
            "短艇波横隨暮靄，遥岑雨歇看朝隮。",
            "髯奴便了能沽酒，稚子添丁解灌畦。",
            "欲賦郊居追沈約，只愁誤讀作雌霓。"
        ],
        "title": "溪上",
        "id": "fe0015d6-a02b-489e-b100-674fb41c7660"
    },
    {
        "author": "李彭",
        "paragraphs": [
            "醉餘澹墨寫生綃，咫尺真成萬里遥。",
            "短棹船歸剡溪曲，披蓑人渡浣花橋。",
            "暑中松雪俄輝映，月裏山河俱動摇。",
            "凛凛寒生立毛髪，從今褦襶不須嘲。"
        ],
        "title": "扇上畫雪景戲書",
        "id": "b850b7b9-9a28-46b5-967a-2ae043d917b5"
    },
    {
        "author": "李彭",
        "paragraphs": [
            "天公長作狡獪戲，舍北舍南無限春。",
            "密密疏疏桃著糝，娉娉裊裊柳含塵。",
            "老人已老難復少，故衣雖故昔經新。",
            "岸薺未花湯餅滑，何勞象白間猩唇。"
        ],
        "title": "二月二日大雪",
        "id": "604f5995-8b03-4e9e-8d23-8155fb33bbd3"
    },
    {
        "author": "李彭",
        "paragraphs": [
            "都司寧拂御爐香，嚴譴歸来鬢未霜。",
            "麟閣他年看赫弈，獸樽今日久凄涼。",
            "楚氛聞說行將弭，漢道真成喜再昌。",
            "莫作湘纍吟澤畔，鋒車促召據南床。"
        ],
        "title": "得了翁書",
        "id": "3ad8f5e3-e0e2-4d8f-8c74-4d9f5ff15d25"
    },
    {
        "author": "李彭",
        "paragraphs": [
            "江頭細草已摇春，幽谷疏梅尚著人。",
            "未許揚州動詩興，却嫌戚里妬粧新。",
            "范郎鄙棗不同傳，漢省含香可買鄰。",
            "蝶翅蜂鬚莫浪喜，元無一物涴香塵。"
        ],
        "tags": [
            "庐山"
        ],
        "title": "廬山道中見梅花",
        "id": "bae30d8e-7f2b-4e27-9444-1d4efc0e8108"
    },
    {
        "author": "李彭",
        "paragraphs": [
            "陵陂麥熟晚雲黄，婦姑當穫相扶将。",
            "谿山作雨水漂屨，芝菌對床蝸篆梁。",
            "宴坐翻疑谷簾下，夢回恐在漏天旁。",
            "何時晴嵐来入戶，撩我浩歌傾一觴。"
        ],
        "title": "苦雨",
        "id": "be1ac090-6333-462a-8ae4-f3dfe71f4079"
    },
    {
        "author": "李彭",
        "paragraphs": [
            "江梅疏雨弄晴曛，割取江東一信春。",
            "剩得耐寒驚蛱蝶，竟来占醉倒綸巾。",
            "未容作賦重招屈，豈敢含毫論過秦。",
            "何日大梅梅子熟，從渠高浪白如銀。"
        ],
        "title": "江梅",
        "id": "738d6072-6cf3-4192-8289-a85fa7857583"
    },
    {
        "author": "李彭",
        "paragraphs": [
            "鳥鳥聲樂報新晴，睡罷南窗午醉醒。",
            "惡客從譏玄尚白，斯人相向眼終青。",
            "渚蒲汀草垂垂發，幕燕林鶯續續聽。",
            "日糴太倉真細事，安尋佳句遣沉冥。"
        ],
        "title": "睡起",
        "id": "e7ff429b-abb8-40d5-ad49-e1ecb64ab485"
    },
    {
        "author": "李彭",
        "paragraphs": [
            "春岸波平汀草深，野航蕩槳恣幽尋。",
            "星壇香轉来真侣，菌閣鐘鳴生道心。",
            "憶昨霓旌歸紫府，尚餘鴻寶作黄金。",
            "肩吾戲吐煙霞語，縹緲欲仙難陸沈。"
        ],
        "title": "次妙明觀韵",
        "id": "29bcb4e4-5076-4ea5-bc0c-88632b14b472"
    },
    {
        "author": "李彭",
        "paragraphs": [
            "楊柳江頭人迹稀，心隨鐘度遠山遲。",
            "忽傳憶弟看雲句，想見流觴曲水時。",
            "人比封胡終有恨，韻低徐庾敢言詩。",
            "青春欲謝子規呌，莫惜歸帆赴後期。"
        ],
        "title": "次韵答仲兄元亮",
        "id": "fda66c7c-974e-4540-bb23-a18d291018bc"
    },
    {
        "author": "李彭",
        "paragraphs": [
            "才名綠髪斗牛垂，天祿讐書何太遲。",
            "却掃未嘗嗟半菽，養疴不是傲當時。",
            "鋪張大對明光手，收卷裁成鄴下詩。",
            "見底冰壺最清澈，何時照眼會心期。"
        ],
        "title": "用元亮韵寄駒甫",
        "id": "93a553ae-bae6-491b-9936-4510fb85f9c4"
    },
    {
        "author": "李彭",
        "paragraphs": [
            "蚤歲聞君萬人敵，定交已悔十年遲。",
            "中間會面無虚日，底事分携用此時。",
            "不隔南雲無過雁，猶因北阮著新詩。",
            "征車欲作日邊去，儻赴幽園茗菓期。"
        ],
        "title": "用元亮韵答師川篇末見寄",
        "id": "b640b332-b9db-4df4-bda5-875bb9250cb0"
    },
    {
        "author": "李彭",
        "paragraphs": [
            "去日關河雪打圍，縫裳密密恐歸遲。",
            "忽看高筍成筠處，始見殘樽下馬時。",
            "暮雨蕭蕭聊洗恨，東園物物總宜詩。",
            "莫言心賞隨年薄，勤赴幽人林下期。"
        ],
        "title": "復用遲字韻呈元亮",
        "id": "fb9dca1e-9f08-41e7-a045-73d60385bcc0"
    },
    {
        "author": "李彭",
        "paragraphs": [
            "門巷依依稱意苔，杖藜野色逐人開。",
            "馬駒卓錫今應在，康樂翻經那復来。",
            "雲物蒼茫山遠近，波聲宛轉水縈廻。",
            "風流賴有潘懷縣，一洗從前猿鶴哀。"
        ],
        "title": "東臺",
        "id": "b643e156-e789-45b3-ba8b-b6be18a3b184"
    },
    {
        "author": "李彭",
        "paragraphs": [
            "赤壁煙波翻渺溟，長沙卑濕重行行。",
            "一觴一詠勞清夢，三沐三薰慰別情。",
            "不作畔牢愁執戟，共吟哀郢哭初平。",
            "生来競病幾牢落，漫興安能學背城。"
        ],
        "title": "次韻徐師川喜洪駒父歸自臨汀之作",
        "id": "39f7ea6d-9b82-4407-a6fb-e135f68109a2"
    },
    {
        "author": "李彭",
        "paragraphs": [
            "楚波不動晚山青，顧兔西来照我行。",
            "野鳥鈎輈如有意，漁歌欸乃亦多情。",
            "湖邊倒載思山簡，機上廻紋念始平。",
            "欲覓澄江如練句，乞靈須向謝宣城。"
        ],
        "title": "度章水道中戲用城字韻呈駒甫師川",
        "id": "55debbee-4489-4049-84e4-18d62c06ec2a"
    },
    {
        "author": "李彭",
        "paragraphs": [
            "廢詩不復匠蘇州，蠹簡於人風馬牛。",
            "喜有丘明能撰次，極知水部愈風流。",
            "句分競病應難敵，家有封胡可解憂。",
            "共歎宣城遊岱早，剩招去幹不能收。"
        ],
        "title": "次韻答季智伯弟",
        "id": "43e6d480-1e63-4314-b3a6-64b79da85a78"
    },
    {
        "author": "李彭",
        "paragraphs": [
            "平生照眼玉壺冰，解向朝陽續鳯鳴。",
            "黄鵠樓前重會面，白蓮社裏定交情。",
            "疏才我亦憐文舉，大雅君應笑正平。",
            "貰酒臨卭聊復爾，莫令狗監汙高明。"
        ],
        "title": "贈蘇仲豫",
        "id": "1b1d7986-3669-43f7-baca-e61d3ac3a9cc"
    },
    {
        "author": "李彭",
        "paragraphs": [
            "拄策前年訪草堂，掛帆煙際在西江。",
            "詩隨鴻雁来春渚，夢逐蟾蜍入夜窗。",
            "辭聘知君追孺子，屢空嗟我似窮龐。",
            "菟裘欲買爲鄰竝，歲晚相期倒百缸。"
        ],
        "title": "贈王環中",
        "id": "8f45c190-b2f7-4fe7-a800-d605a1a9581c"
    },
    {
        "author": "李彭",
        "paragraphs": [
            "春衫試吏楚江濆，真以文昌思不羣。",
            "未暇等陶辭小秩，何妨慕謝始精文。",
            "壁間妙句流黄素，松下英姿大壑雲。",
            "但恐承明賴公等，不容蠻府作參軍。"
        ],
        "title": "贈張仲義",
        "id": "4c35a955-164b-46d8-ae61-9a4a072daa28"
    },
    {
        "author": "李彭",
        "paragraphs": [
            "彈壓諸方化城老，聊同懶瓚恣佳眠。",
            "雲隨雷下雨歸壑，竹引窗間風動煙。",
            "晝靜冥捜徒覓句，道安高論愧彌天。",
            "叢林良藥今無有，絕影須公爲著鞭。"
        ],
        "title": "奉贈介然",
        "id": "c486fd72-40af-48aa-a1d8-f8e3d57c738e"
    },
    {
        "author": "李彭",
        "paragraphs": [
            "蒲柳望秋今復衰，遥岑雨罷抹修眉。",
            "寒林要使入方尺，妙筆懸知愧畫師。",
            "不見揚雄草玄手，細看束晳補亡詩。",
            "何時共飲建業水，更把北山煙雨犂。"
        ],
        "title": "宿同安用舊韻呈雲叟",
        "id": "f990244e-76f7-4723-82a7-989f0afed6cd"
    },
    {
        "author": "李彭",
        "paragraphs": [
            "郭內那知草色新，道人庭宇別藏春。",
            "高榆風度青含荚，艶杏雨餘紅退唇。",
            "茗盌薰爐清有致，禪天金地夐無塵。",
            "裁詩得句如拱璧，不費咸陽設九賓。"
        ],
        "title": "遊同安寺",
        "id": "4085fea8-bec6-4206-b865-d55912bb3023"
    },
    {
        "author": "李彭",
        "paragraphs": [
            "曉隨歸雁影聯翩，来訪仇池小有天。",
            "萬籟虚徐雜鐘磬，一源淳樸異山川。",
            "雲霾大壑真遊遠，風掃石楠佳句傳。",
            "司命峰前徐孺子，幾時風雪對床眠。"
        ],
        "title": "遊昭德觀",
        "id": "51d96d83-881d-4a16-a717-c0361299ea1b"
    },
    {
        "author": "李彭",
        "paragraphs": [
            "君合雍容供奉班，彤墀紫仗近天顔。",
            "悮隨手板落趨走，却望家山思燕閒。",
            "使君銅狄悲遊岱，令尹玉棺今賜環。",
            "樽前回首二十載，更話幽禪未易攀。"
        ],
        "title": "夏牛卿用韻見貽次韻答之夏先君子與先平陽厚善",
        "id": "d6de442d-290d-4510-9458-7dfc98ad7b93"
    },
    {
        "author": "李彭",
        "paragraphs": [
            "蠻花初捲簟文斑，苦被秋風吹老顔。",
            "慰眼既親還有舊，起予多病復思閒。",
            "暮年倚仗心三徑，看子著鞭腰九環。",
            "小屈尉曹吴會去，莫因横槊廢躋攀。"
        ],
        "title": "客有和予顔字韻詩者答之",
        "id": "1db60a2f-26a2-404a-865f-8f3dc8f0f2e5"
    },
    {
        "author": "李彭",
        "paragraphs": [
            "禪翁竟補棲禪處，兔角龜毛杖佛僧。",
            "久厭宗雷同保社，却凴章貢濁埃塵。",
            "定携天上蒼鷹爪，去接西江白業賓。",
            "大庾嶺頭梅正好，同風千里一枝春。"
        ],
        "title": "送規老住虔之慈雲",
        "id": "85e2dabb-6a1a-4794-99e6-d419f17bb078"
    },
    {
        "author": "李彭",
        "paragraphs": [
            "郊原野老带經鋤，童稚何知競挽鬚。",
            "我亦彌年躬井臼，兒能終日課樵蘇。",
            "頗思鷗閣仍虬戶，那似松醪伴酪奴。",
            "志大才疏苦多累，真須鹿鹿效周謨。"
        ],
        "title": "郊外書事",
        "id": "746307f0-5a7a-4336-a81f-25d37eeddcb3"
    },
    {
        "author": "李彭",
        "paragraphs": [
            "避冷幽窗歌扊扅，鴉啼疏柳把南枝。",
            "長鬚勿送平安報，滿眼仍看競病詩。",
            "稚子毎嗟簷隙短，波臣常梗客行遲。",
            "應貪左轄藍田會，落雪官梅動興時。"
        ],
        "title": "和何思舉韻寄元亮兼簡性之",
        "id": "9ed7d815-ed52-4d70-a031-21f1ac90e4b6"
    },
    {
        "author": "李彭",
        "paragraphs": [
            "木末鴉啼負郭村，無人白晝掩柴門。",
            "詩来或作破客夢，語妙直堪排帝閽。",
            "抱瘵端如叔夜懶，幽懷思對阮生論。",
            "何時還子讀書眼，解脱無根須返元。"
        ],
        "title": "和許秀才見贈許病目良苦",
        "id": "5d34e64a-b591-48b1-adf1-b5b9dc4c6345"
    },
    {
        "author": "李彭",
        "paragraphs": [
            "秋風寂寞仲宣樓，金狄傷嗟卧一丘。",
            "喜有斯人出淮海，追還舊觀極風流。",
            "莫将起草明光手，去伴諸郎肉食謀。",
            "我欲清江理煙艇，尋君楚尾及吳頭。"
        ],
        "title": "和馮仲宣韻",
        "id": "766d24d5-641c-4e69-8155-4353c1cfb643"
    },
    {
        "author": "李彭",
        "paragraphs": [
            "窗間遠岫謝玄暉，人物煌煌三秀芝。",
            "黄耳来時得佳句，碧雲合處起幽思。",
            "深閨復見解圍手，勝日應多贈婦辭。",
            "念我龐婆最癡絕，只能舉案解支頤。"
        ],
        "title": "奉酬謝幼槃",
        "id": "51b5c6b8-de00-4c2b-9e30-d8eae82013df"
    },
    {
        "author": "李彭",
        "paragraphs": [
            "結廬不入遺民社，好客初無仲蔚蒿。",
            "度鳥冥冥與心遠，孤峰峭峭伴名高。",
            "樽前著我醉千日，鏡裏緣君減二毛。",
            "安得買鄰揮百萬，拍浮左手更持螯。"
        ],
        "title": "次韻奉酬幼槃",
        "id": "4e90993b-35d4-4ece-847d-c01278cffb2e"
    },
    {
        "author": "李彭",
        "paragraphs": [
            "割據溪山天下豪，長松獨許倚青蒿。",
            "小巫政自雄河朔，淺器從来鄙奉高。",
            "爛醉何勞憤田竇，淳風相與繼崔毛。",
            "不知底事真奇語，且向窗前嚼二螯。"
        ],
        "title": "再次韻呈之忱彦先彦達兼呈幼槃",
        "id": "f7b04817-9aa5-43ad-ae72-2c07241f0ca6"
    },
    {
        "author": "李彭",
        "paragraphs": [
            "夢中占夢偶相逢，山上有山隨轉篷。",
            "我自持觴酹玄酒，君應臨水洗蠻風。",
            "行參鵷鷺峨冠客，豈是江湖把釣翁。",
            "暇日頻来裁錦句，要看玉手亂殷紅。"
        ],
        "title": "次駒甫涵虚閣韻",
        "id": "36fa753a-0e82-42dc-97de-4a5a4c8b5338"
    },
    {
        "author": "李彭",
        "paragraphs": [
            "山行積石路逶迤，村徑成門逐處移。",
            "一點炊煙生虎穴，四来暝色到牛衣。",
            "畏人沙鳥飛南隴，傍母山猿戀北枝。",
            "鴈塔崔嵬臨畫嶠，墨雲霮䨴起方池。",
            "髯秦昔別留奇畫，病可雖亡餘好詩。",
            "羊祜不如銅雀妓，蔡邕尚有虎賁兒。",
            "開顔欲效東籬醉，真隱慚無谷口姿。",
            "安得膏腴盈二頃，雍雍喚取共扶犂。"
        ],
        "title": "紫霄道中",
        "id": "7c6fbe4d-9ea6-487a-8a9b-1434a944ba16"
    },
    {
        "author": "李彭",
        "paragraphs": [
            "草風兼沙雨，依約渭河邊。",
            "昔人寧喚渡，絕唱頗清緜。"
        ],
        "title": "喚渡亭",
        "id": "54a9cafd-ba0d-48f8-b9f3-7b2a35711fcb"
    },
    {
        "author": "李彭",
        "paragraphs": [
            "遥岑天南端，野彴垂楊下。",
            "蕭散策寒藤，綠雲復觀化。"
        ],
        "title": "戲書山水枕屏四段  其一",
        "id": "bb368e8a-c334-46b3-a6cb-8ba5cb775ddc"
    },
    {
        "author": "李彭",
        "paragraphs": [
            "澄江真皎鏡，短艇戲鳴榔。",
            "無復機心動，不驚鷗鳥行。"
        ],
        "title": "戲書山水枕屏四段  其二",
        "id": "f988f12f-d2da-4863-870a-ddf6309292ca"
    },
    {
        "author": "李彭",
        "paragraphs": [
            "孤峰上排霄，羣木盡生意。",
            "持竿坐石磯，高懷在雲際。"
        ],
        "title": "戲書山水枕屏四段  其三",
        "id": "cc4cfe52-0565-468b-a893-3da265940d0f"
    },
    {
        "author": "李彭",
        "paragraphs": [
            "複閣耿蒼烟，斜暉掛木末。",
            "卷帆何處船，危檣待明發。"
        ],
        "title": "戲書山水枕屏四段  其四",
        "id": "5435162a-d93e-4e10-8f9c-2005f0f27cec"
    },
    {
        "author": "李彭",
        "paragraphs": [
            "寒雪盡垂空，玉色粲萬瓦。",
            "默默行五牙，鬱靄望黄野。"
        ],
        "title": "大雪投宿圜通以野雪蓋精廬爲韻賦五詩并書塗中所見  其一",
        "id": "82098a4e-cd36-41cd-8a2c-c76bf12e9043"
    },
    {
        "author": "李彭",
        "paragraphs": [
            "昔我遊山陰，雜花紛似雪。",
            "重来雪作團，遠樹皓已結。"
        ],
        "title": "大雪投宿圜通以野雪蓋精廬爲韻賦五詩并書塗中所見  其二",
        "id": "7074c6a0-ea6e-467a-95db-85369a46db15"
    },
    {
        "author": "李彭",
        "paragraphs": [
            "山翁雪垂素，相逢乃傾蓋。",
            "同看艷雪舞，盡此威遲態。"
        ],
        "title": "大雪投宿圜通以野雪蓋精廬爲韻賦五詩并書塗中所見  其三",
        "id": "94adad9d-8d91-4980-be0d-950838b8f175"
    },
    {
        "author": "李彭",
        "paragraphs": [
            "借問佩蒼玉，何如煮黄精。",
            "古来澗谷槃，價自重連城。"
        ],
        "title": "大雪投宿圜通以野雪蓋精廬爲韻賦五詩并書塗中所見  其四",
        "id": "0e7cfa3e-acc3-42c9-a91e-f04c173aa060"
    },
    {
        "author": "李彭",
        "paragraphs": [
            "馬疲如客饑，稅鞅文公廬。",
            "人好雪亦好，何啻射洪烏。"
        ],
        "title": "大雪投宿圜通以野雪蓋精廬爲韻賦五詩并書塗中所見  其五",
        "id": "549b190d-823e-4189-8d2a-3136ebace48a"
    },
    {
        "author": "李彭",
        "paragraphs": [
            "扶桑有玉書，鬱儀善相保。",
            "朝暾到頹簷，危坐填血腦。"
        ],
        "title": "迎陽閣",
        "id": "34086426-1ce1-4265-b9fb-e883530d5098"
    },
    {
        "author": "李彭",
        "paragraphs": [
            "西嶺障斜日，澄江來遶門。",
            "歸鴉千萬點，暝色入遠村。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其一",
        "id": "9467fdea-2baf-42ba-bac7-9a5923f1abdb"
    },
    {
        "author": "李彭",
        "paragraphs": [
            "燕坐修白業，焚香觀黄庭。",
            "清霄降真侣，弭節或見聆。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其二",
        "id": "27fb7c55-381f-4bd0-9669-8170112e4e26"
    },
    {
        "author": "李彭",
        "paragraphs": [
            "境静輪鞅寡，堦空絡緯多。",
            "蕭然正遐矚，脱葉下庭柯。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其三",
        "id": "c112e849-7d7d-41fa-967a-3c18cd1c0c7a"
    },
    {
        "author": "李彭",
        "paragraphs": [
            "我初卧病時，桑麻翳負郭。",
            "扶杖延秋風，山川俱黄落。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其四",
        "id": "052f7f0b-d8d8-4c7d-a759-9e55d77cb807"
    },
    {
        "author": "李彭",
        "paragraphs": [
            "寒温機中素，榮歇洞庭葉。",
            "發興鷗鳥行，風烟理舟楫。"
        ],
        "tags": [
            "洞庭湖"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其五",
        "id": "f0852429-c480-4fe3-8ec1-11890ad9bb98"
    },
    {
        "author": "李彭",
        "paragraphs": [
            "平生老驥心，伏櫪端有在。",
            "華月生夜涼，南窗歌慷慨。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其六",
        "id": "f45f4389-ecd5-45fd-b24f-1fe51b1e327d"
    },
    {
        "author": "李彭",
        "paragraphs": [
            "園中有奇貨，雨滿瓜芋田。",
            "一飽吾已足，望山思悠然。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其七",
        "id": "dffd4704-efff-4a52-83b4-101e0113e74d"
    },
    {
        "author": "李彭",
        "paragraphs": [
            "結交何用早，士貴心相知。",
            "苟合殊真味，咄咄成乖離。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其八",
        "id": "6d17d6a7-6bf0-486d-b5aa-6830c5628300"
    },
    {
        "author": "李彭",
        "paragraphs": [
            "林廬亦云樂，欲語輙復已。",
            "取琴撫徽絃，妙不在宫徵。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其九",
        "id": "31e63986-360f-4338-be8b-0dc9952b7117"
    },
    {
        "author": "李彭",
        "paragraphs": [
            "沅湘歌九辯，梁父吟四愁。",
            "虚齋無一事，坐對楚江秋。"
        ],
        "title": "予夏中卧病起已見落葉因取淵明詩門庭多落葉慨然知已秋賦十章遣興  其一○",
        "id": "bfa62b7f-510a-4154-8f0b-834934eee137"
    },
    {
        "author": "李彭",
        "paragraphs": [
            "行盡斜峰急澗，忽看化寺神居。",
            "雲瑣沉沉複閣，旁看貝葉遺書。"
        ],
        "title": "太平小寺",
        "id": "bd87a2a3-27b6-4fc1-8f70-4ec57b1f660f"
    },
    {
        "author": "李彭",
        "paragraphs": [
            "花柳春風紛衍，禪窗晚放横枝。",
            "虢國生憎粉黛，晚粧淡掃蛾眉。"
        ],
        "title": "昌書記畫梅",
        "id": "0df4601d-8e8b-450f-9023-0e623c043cd3"
    },
    {
        "author": "李彭",
        "paragraphs": [
            "蠹簡聊寬岑寂，榴花頗慰榛蕪。",
            "莫問草玄上白，須令看碧成朱。"
        ],
        "title": "夜坐兼戲環上人  其一",
        "id": "65035fbf-b329-4bf4-8158-0c81c7159ce1"
    },
    {
        "author": "李彭",
        "paragraphs": [
            "毛髪早驚蒲柳，衣裾又變風烟。",
            "我是一丘一壑，君應三要三玄。"
        ],
        "title": "夜坐兼戲環上人  其二",
        "id": "3f2dc382-a543-4242-8ecf-a2ea03f54a19"
    },
    {
        "author": "李彭",
        "paragraphs": [
            "落木霜猿到耳，風高候雁横空。",
            "覓句深憑料理，解圍俄聽晨鐘。"
        ],
        "title": "夜坐兼戲環上人  其三",
        "id": "f675cb7d-a542-45b7-9d4e-02fe677dc6ce"
    },
    {
        "author": "李彭",
        "paragraphs": [
            "巫峽猿啼向曙，云何却在樊籠。",
            "想見珍羞豢養，翻思槲葉微風。"
        ],
        "title": "昌書記畫馴猿",
        "id": "ee9b3ad8-d387-4347-93ec-60595d6b4e81"
    },
    {
        "author": "李彭",
        "paragraphs": [
            "春風日日下丘園，綠到萱芽蕨破拳。",
            "莫怪庭梅晚来好，尚堪桃李與争妍。"
        ],
        "title": "庭梅",
        "id": "ba8cf56f-134e-4b54-a0b6-5cd59028b4d4"
    },
    {
        "author": "李彭",
        "paragraphs": [
            "憶昨同傾三昧酒，論文時掇百家衣。",
            "他年準擬蘭亭會，好畫高人支遁師。"
        ],
        "title": "寄贈擇言兩絕句  其一",
        "id": "516ca60d-74c8-4dad-a7be-52b9f030332d"
    },
    {
        "author": "李彭",
        "paragraphs": [
            "逍遥儒墨兩専場，萬遍蓮花嫁馬郎。",
            "心若死灰詩欲盡，乞儂西國更生香。"
        ],
        "title": "寄贈擇言兩絕句  其二",
        "id": "31c01552-4235-4d37-84a2-4facbe545c07"
    },
    {
        "author": "李彭",
        "paragraphs": [
            "天南雲破玉繩横，上有蟾蜍雲外明。",
            "共把一杯懷少雁，新詩深悉未歸情。"
        ],
        "title": "舍弟彤檢校南庄刈稻中秋日作三絕句見寄醉後偶次其韻答之  其一",
        "id": "a6489591-5961-45c7-bae2-2377be32e74d"
    },
    {
        "author": "李彭",
        "paragraphs": [
            "呼鄰貰酒酒如冰，以酒攻愁愁有城。",
            "醉舞不須看短舞，神清便覺映膚清。"
        ],
        "title": "舍弟彤檢校南庄刈稻中秋日作三絕句見寄醉後偶次其韻答之  其二",
        "id": "3ef938e8-7801-4288-89d4-7f8e49d8b144"
    },
    {
        "author": "李彭",
        "paragraphs": [
            "珍重江南庾子山，詩名晚歲滿江關。",
            "應須剩讀書千卷，始在班揚伯仲間。"
        ],
        "title": "舍弟彤檢校南庄刈稻中秋日作三絕句見寄醉後偶次其韻答之  其三",
        "id": "d84166b1-0c0b-41c2-8b24-6a594efc40d4"
    },
    {
        "author": "李彭",
        "paragraphs": [
            "東湖高士有雲孫，句夢池塘論過秦。",
            "海內故人流落盡，病夫杯渡不嫌頻。"
        ],
        "title": "答徐十贈詩三絕句  其一",
        "id": "8cc5d38f-74bf-48c7-a011-5c976b1b8db5"
    },
    {
        "author": "李彭",
        "paragraphs": [
            "窗中山色撲衣襟，户外江聲醒客心。",
            "我在山陰君在剡，思君行坐短長吟。"
        ],
        "title": "答徐十贈詩三絕句  其二",
        "id": "73ce6230-aef1-4f9b-82d0-212d94c2e602"
    },
    {
        "author": "李彭",
        "paragraphs": [
            "爐薰細細繞禪房，竹日暉暉映短牆。",
            "安得買鄰同歲晚，鉢盂分飯共繩床。"
        ],
        "title": "答徐十贈詩三絕句  其三",
        "id": "bcbf71cc-e65f-47e1-96c8-93ec87df7b04"
    },
    {
        "author": "李彭",
        "paragraphs": [
            "飽聞玉樹堦庭長，今見憑虚意欲仙。",
            "遣我池塘夢春草，阿連風味劇堪憐。"
        ],
        "title": "答謝邁秀才三絕句  其一",
        "id": "02e09a5f-2701-4a82-b256-3129dd52beb0"
    },
    {
        "author": "李彭",
        "paragraphs": [
            "短李門前無寧馨，書淫詩癡類天成。",
            "多情喜有謝康樂，步屧同尋鷗鳥盟。"
        ],
        "title": "答謝邁秀才三絕句  其二",
        "id": "f538993b-b148-4572-a897-9583970b90e6"
    },
    {
        "author": "李彭",
        "paragraphs": [
            "平生抱瑟齊門立，不比吳宫誇靚粧。",
            "周鼎商盤甚淳古，君来獨慰九迴腸。"
        ],
        "title": "答謝邁秀才三絕句  其三",
        "id": "2eef4731-2057-4939-b8a2-1add339fe99c"
    },
    {
        "author": "李彭",
        "paragraphs": [
            "紅顔綠髪花映肉，别去年顔存語音。",
            "秉燭相看真夢寐，細聽存没欲薰心。"
        ],
        "title": "答黄直夫二首  其一",
        "id": "0ddc87fa-2baa-4528-8c11-20a546984461"
    },
    {
        "author": "李彭",
        "paragraphs": [
            "筆底瀾翻走百川，胸中書傳作豐年。",
            "自憐疲馬老伏櫪，絕影如公更着鞭。"
        ],
        "title": "答黄直夫二首  其二",
        "id": "7c4caad7-a9f8-45a8-a62e-b004df7b5252"
    },
    {
        "author": "李彭",
        "paragraphs": [
            "疏泉方作薜蘿深，月落參横要共斟。",
            "徑醉逃禪真粲可，冥搜得雋近韓岑。"
        ],
        "title": "次韻答九弟首夏郊園即事  其一",
        "id": "89231f43-599e-4621-a224-5fad83c13e27"
    },
    {
        "author": "李彭",
        "paragraphs": [
            "阿連句裏欲回春，早慎論交思不羣。",
            "莫願才堪任遺補，来參折臂大馮君。"
        ],
        "title": "次韻答九弟首夏郊園即事  其二",
        "id": "fbc342f7-67e5-46e4-9348-dafe5054f841"
    },
    {
        "author": "李彭",
        "paragraphs": [
            "營巢燕子語猶新，接葉鶯雛已晚春。",
            "催曉鳥烏聲更樂，直疑料理廢詩人。"
        ],
        "title": "次韻答九弟首夏郊園即事  其三",
        "id": "24274a02-57fb-45f9-afb3-4a519cc0daa8"
    },
    {
        "author": "李彭",
        "paragraphs": [
            "何須痛詆程不識，未用親摩史謁居。",
            "昔時萬事愁眉外，頓覺幽懷常晏如。"
        ],
        "title": "次韻答九弟首夏郊園即事  其四",
        "id": "660be2b6-d4b4-4dd4-be68-19a4dcf4d3dd"
    },
    {
        "author": "李彭",
        "paragraphs": [
            "懶覓新詩勸春住，只愁塵爵每空斟。",
            "餘酣晚潄沙汀外，未羡明登天姥岑。"
        ],
        "title": "再次韻  其一",
        "id": "93a8d68e-d726-4f09-92cf-d11d9bd801fa"
    },
    {
        "author": "李彭",
        "paragraphs": [
            "陳恬老作中州客，少室曉猿聲念羣。",
            "通籍金閨成底事，看取九原冥漠君。"
        ],
        "title": "再次韻  其二",
        "id": "f404f691-643f-4153-88a1-923fefd61cce"
    },
    {
        "author": "李彭",
        "paragraphs": [
            "古木千章夏陰合，甕頭别作醉鄉春。",
            "草玄不是揚雄事，定自免爲投閣人。"
        ],
        "title": "再次韻  其三",
        "id": "c3f02ffb-7923-4202-9d4d-49a9520fb76b"
    },
    {
        "author": "李彭",
        "paragraphs": [
            "種葵藝瓠成畦壠，奇貨由来果可居。",
            "漢代封君渾未稱，故侯風韻擬相如。"
        ],
        "title": "再次韻  其四",
        "id": "c0469c7f-c24b-4c71-999c-b8ef09b48bc2"
    },
    {
        "author": "李彭",
        "paragraphs": [
            "枕中鴻寶褭蹄金，火候寧經手自斟。",
            "瓠子河傾那可塞，忍令清餓首陽岑。"
        ],
        "title": "元亮次韻四絕相撩和答  其一",
        "id": "7b6065a8-2b95-4f2a-8922-99d6214d74ed"
    },
    {
        "author": "李彭",
        "paragraphs": [
            "少陵獨見阮生論，我樂同鄉獨樂羣。",
            "兩阮八龍渾可擬，操戈披靡獨輸君。"
        ],
        "title": "元亮次韻四絕相撩和答  其二",
        "id": "15a31cf0-b323-4521-8569-53ccca85a115"
    },
    {
        "author": "李彭",
        "paragraphs": [
            "久知甕底堪肥遯，近覺樽中每着春。",
            "狗竇相呼竟何補，獻酬故屬畫眉人。"
        ],
        "title": "元亮次韻四絕相撩和答  其三",
        "id": "1588b0e4-66aa-4b85-a82a-96c9847af98a"
    },
    {
        "author": "李彭",
        "paragraphs": [
            "仲子酒狂言語疏，文章敢比茂陵居。",
            "未見遠山堪病渇，直愁滌器枉相如。"
        ],
        "title": "元亮次韻四絕相撩和答  其四",
        "id": "2d3e7ebe-4e1b-4abb-8e54-f0f0b3481012"
    },
    {
        "author": "李彭",
        "paragraphs": [
            "汀草汀鷗解喚愁，舍南舍北度鳴鳩。",
            "深憑竹葉留春住，未信桃花逐水流。"
        ],
        "title": "清明  其一",
        "id": "464f3ec3-f47e-403a-a1b8-8e492aad2617"
    },
    {
        "author": "李彭",
        "paragraphs": [
            "高柳半天渾欲眠，二毛苦上接籬邊。",
            "興深杯杓懷山簡，勾夢池塘憶惠連。"
        ],
        "title": "清明  其二",
        "id": "a2a0ad62-5d74-4ad6-b75c-7b9d1e254365"
    },
    {
        "author": "李彭",
        "paragraphs": [
            "晚將麴蘖寄吾真，不道公當恕醉人。",
            "欲學少年花壓帽，却疑花笑及花嗔。"
        ],
        "title": "清明  其三",
        "id": "2645e4c3-6f7b-4e71-8186-596791c511d1"
    },
    {
        "author": "李彭",
        "paragraphs": [
            "五峰羅列斗南垂，百代堂堂歌紫芝。",
            "一老去爲西伯用，四翁應笑北山移。"
        ],
        "title": "登耶舍塔",
        "id": "d2875ed6-d90d-4157-a99f-d2936bfbfb08"
    },
    {
        "author": "李彭",
        "paragraphs": [
            "屋角鳥呼春意回，江花江柳自相催。",
            "廢詩詩思澀如棘，勾引無勞酒作媒。"
        ],
        "title": "春意三絕  其一",
        "id": "a9566fe1-2da2-4464-9105-91f15562e87e"
    },
    {
        "author": "李彭",
        "paragraphs": [
            "裁雲爲柳雪爲花，惱亂中年春意賒。",
            "庭宇風微教馴鶴，池塘日暖浴嬌鴉。"
        ],
        "title": "春意三絕  其二",
        "id": "b212a58b-4a71-42f3-9d9f-fdf5f5e73edb"
    },
    {
        "author": "李彭",
        "paragraphs": [
            "日日映堦春草香，春風到處着胡床。",
            "梅梢何許蜂釀蜜，来採幽園宫樣黄。"
        ],
        "title": "春意三絕  其三",
        "id": "09a0098a-ca5d-4169-a37c-6e2cfbba0822"
    },
    {
        "author": "李彭",
        "paragraphs": [
            "能使時平四十春，開元聖主得賢臣。",
            "當時姚宋並燕許，盡是驪山從駕人。"
        ],
        "title": "題温泉",
        "id": "c6ba47d2-5f00-468c-b880-9a13ff834686"
    },
    {
        "author": "李彭",
        "paragraphs": [
            "微風正爾送荷氣，忽見鞏梅冰霰姿。",
            "元是道人三昧力，明窗潄墨發南枝。"
        ],
        "title": "暉上人畫梅乞詩",
        "id": "4389331e-0e5a-4b4a-b2c1-3c703a12ef4a"
    },
    {
        "author": "李彭",
        "paragraphs": [
            "峰前日出霧初散，谿上雨来禽亂啼。",
            "欲記寧遊三峽處，詩成賴有董膠西。"
        ],
        "title": "西塔",
        "id": "1f41c3c0-44f8-44f8-b874-baf681711576"
    },
    {
        "author": "李彭",
        "paragraphs": [
            "林間穉竹猶含籜，柳下孫枝屢放綿。",
            "午夢不知清晝永，嬌鶯啼破晚窗前。"
        ],
        "title": "睡起  其一",
        "id": "c7e371da-7385-4e94-af81-901af4c09b6f"
    },
    {
        "author": "李彭",
        "paragraphs": [
            "奕奕柔桑霜後繁，繰絲無復蠒盆翻。",
            "願同園客蠒如罋，忍使疲民無複褌。"
        ],
        "title": "睡起  其二",
        "id": "6ae37202-b14d-4cf5-8605-3dd56a93107e"
    },
    {
        "author": "李彭",
        "paragraphs": [
            "鳥雀雄猜作伴飛，機心還復墮危機。",
            "何如絢練堂前燕，拂面銜泥點客衣。"
        ],
        "title": "睡起  其三",
        "id": "321d13f5-6dda-4168-a3dc-5a7ac8b34f71"
    },
    {
        "author": "李彭",
        "paragraphs": [
            "穱麥翻畦雉羽斑，郊園貰酒有餘歡。",
            "奈何苦雨傾滄海，坐遣南翁衣带寬。"
        ],
        "title": "睡起  其四",
        "id": "0dacf91b-60c8-4995-8247-78404a23cb6c"
    },
    {
        "author": "李彭",
        "paragraphs": [
            "石闕林端晝夜啼，羅生芳草綠成蹊。",
            "扶笻攜幼出門巷，雨過舟横水滿谿。"
        ],
        "title": "睡起  其五",
        "id": "8064e2c2-23f4-40d9-ac08-f15233c67b69"
    },
    {
        "author": "李彭",
        "paragraphs": [
            "東風未解北風愠，臘雪半消春雪深。",
            "欲向僧房覓清晝，細聽山暝孤猿吟。"
        ],
        "title": "戲贈行密上人",
        "id": "ab47e2c2-f6d3-4814-aee5-1dc82461fd36"
    },
    {
        "author": "李彭",
        "paragraphs": [
            "不作郊原雉應媒，心隨山色翠成堆。",
            "翩然一鉢自歸去，有意杖藜還復来。"
        ],
        "title": "次李儀中韻送杲上人歸龍安",
        "id": "4f257211-f15b-4571-b415-b61eeb1144ab"
    },
    {
        "author": "李彭",
        "paragraphs": [
            "茗碗薰爐久不来，曉猿夜鶴總相猜。",
            "故將野老扶衰杖，踏破僧家稱意苔。"
        ],
        "title": "訪僧",
        "id": "8301b465-5c65-4e03-bcf7-1c3f19a08ea0"
    },
    {
        "author": "李彭",
        "paragraphs": [
            "談禪高出溈仰右，著論恥居生肇傍。",
            "更有新詩堪抵罪，與君約法定三章。"
        ],
        "title": "戲贈嗣譽二首坐  其一",
        "id": "0e90f3b2-2c73-4811-8b7e-412143030c06"
    },
    {
        "author": "李彭",
        "paragraphs": [
            "僧中君是玉花驄，氣逸渾將入古風。",
            "欲向松窗翻妙語，愧無筆力到方融。"
        ],
        "title": "戲贈嗣譽二首坐  其二",
        "id": "f6777595-032e-49a4-b841-e477cf4c6c32"
    },
    {
        "author": "李彭",
        "paragraphs": [
            "懶慢經時不出門，秋風藜杖稍相親。",
            "念羣屬玉鳴碕岸，作伴蜻蜓上角巾。"
        ],
        "title": "病中即事  其一",
        "id": "733b1628-5041-45a6-8645-350b32efcce9"
    },
    {
        "author": "李彭",
        "paragraphs": [
            "病厭鵝兒酒色黄，蔬盂終日似僧房。",
            "馴猿時復攘新果，夕鳥飛来啄蠹床。"
        ],
        "title": "病中即事  其二",
        "id": "6b92b825-9cc3-4107-a026-f4bd4c9e1e95"
    },
    {
        "author": "李彭",
        "paragraphs": [
            "初無勾漏爲丹砂，何必青門始種瓜。",
            "口腹累人吾豈敢，深勞溪友餉魚蝦。"
        ],
        "title": "病中即事  其三",
        "id": "da94ca68-cfd5-4794-a55f-9afec616f666"
    },
    {
        "author": "李彭",
        "paragraphs": [
            "啼烏引子来衣桁，野鷺銜魚墮屋除。",
            "百念已忘餘習在，手持叔夜養生書。"
        ],
        "title": "病中即事  其四",
        "id": "b53652f8-e497-4031-aa9f-99e000c9dbff"
    },
    {
        "author": "李彭",
        "paragraphs": [
            "利口毁譽本無嫌，空洞腹中須屬厭。",
            "何用灞陵嗔尉醉，未勞漢署歎郎潛。"
        ],
        "title": "病中即事  其五",
        "id": "b37a9cfd-c4e7-4745-91a1-baca52b63ced"
    },
    {
        "author": "李彭",
        "paragraphs": [
            "畦間魁芋敵蹲鴟，木末深懸大谷梨。",
            "小摘已堪充米價，煨嘗聊用補朝饑。"
        ],
        "title": "病中即事  其六",
        "id": "45b7338d-a5bf-4109-857c-9995fd68cce6"
    },
    {
        "author": "李彭",
        "paragraphs": [
            "絡緯井幹空復啼，蕭然脫葉望秋衰。",
            "最憐庭下婆娑檜，鬱鬱已含梁棟姿。"
        ],
        "title": "病中即事  其七",
        "id": "6dd89381-7e22-4baa-abb9-1ff833353dae"
    },
    {
        "author": "李彭",
        "paragraphs": [
            "草閣柴扉舊逐涼，蘋風一曲灑迴塘。",
            "尚餘新月張敞畫，無復么荷韓壽香。"
        ],
        "title": "失題  其一",
        "id": "2f4a3e8b-3155-4367-943b-aecf1e7c20ee"
    },
    {
        "author": "李彭",
        "paragraphs": [
            "籬邊日出撫孤松，户外雲生遮數峰。",
            "避冷隨陽聞過雁，催昏喚曙聽疏鐘。"
        ],
        "title": "失題  其二",
        "id": "65314661-ff13-47b5-82f7-b782cacc84a8"
    },
    {
        "author": "李彭",
        "paragraphs": [
            "寒鴉銜枝欲定巢，近同客食上林梢。",
            "能逃歲德安門户，出處懸應不浪交。"
        ],
        "title": "失題  其三",
        "id": "d1bc0994-4303-4147-8275-4c23110d6903"
    },
    {
        "author": "李彭",
        "paragraphs": [
            "紛紛眼界秃居士，却著雲山壞衲衣。",
            "箴孔綫蹊無量義，誰能於此頓知歸。"
        ],
        "title": "失題  其四",
        "id": "262b045d-204c-43d5-b7ba-dcf4fbe867ef"
    },
    {
        "author": "李彭",
        "paragraphs": [
            "秦郎本是金閨彦，撰次寧爲仙董狐。",
            "西狩獲麟雖絕筆，道山今日要真儒。"
        ],
        "title": "失題  其五",
        "id": "528eaab1-0dbe-4153-8e15-b0a5d04e7fbf"
    },
    {
        "author": "李彭",
        "paragraphs": [
            "韓侯數奇亦云極，奈此風流英妙何。",
            "傳聞東觀已著作，即看西掖與鑾坡。"
        ],
        "title": "失題  其六",
        "id": "2874f7c1-3695-4a77-8b0c-01f49a6ac31e"
    },
    {
        "author": "李彭",
        "paragraphs": [
            "無復春風綠髪前，索花共笑過年年。",
            "只今老境花無賴，媒蘖幽人作醉眠。"
        ],
        "tags": [
            "庐山"
        ],
        "title": "廬山道中  其一",
        "id": "6cdcbcf0-e7b1-40f6-bca4-e9b2a90079c1"
    },
    {
        "author": "李彭",
        "paragraphs": [
            "崇桃灼灼昡清晝，細柳依依迷遠村。",
            "似聽淵明賦歸去，柴桑幽鳥語黄昏。"
        ],
        "tags": [
            "庐山"
        ],
        "title": "廬山道中  其二",
        "id": "c0b6b30d-be14-4155-afb3-8462073128e4"
    },
    {
        "author": "李彭",
        "paragraphs": [
            "三年不飲虎溪水，一笑来嘗鷹爪芽。",
            "岑寂仲堪談易地，祇餘蒼蘚藉殘花。"
        ],
        "tags": [
            "庐山"
        ],
        "title": "廬山道中  其三",
        "id": "fe1ec056-bb35-4e4a-b6da-378aee56f9eb"
    },
    {
        "author": "李彭",
        "paragraphs": [
            "董仙種杏令虎守，只今但見蓮花峰。",
            "鍊師欲作小隱計，餘力猶堪追祖風。"
        ],
        "tags": [
            "庐山"
        ],
        "title": "廬山道中  其四",
        "id": "29b94a85-b71f-4325-981e-4dea88dbab23"
    },
    {
        "author": "李彭",
        "paragraphs": [
            "憶昨山陰峰上頭，山腰雲雨半含愁。",
            "蒼崖壁立題名處，光怪時時射斗牛。"
        ],
        "tags": [
            "庐山"
        ],
        "title": "廬山道中  其五",
        "id": "db173653-e940-44df-a518-a1629991c6ce"
    },
    {
        "author": "李彭",
        "paragraphs": [
            "蕭杌齋中天馬駒，追風未試且幽居。",
            "劇談挽我留三日，不費一鴟傳異書。"
        ],
        "tags": [
            "庐山"
        ],
        "title": "廬山道中  其六",
        "id": "817ee520-4de1-41ab-9414-f00828339331"
    },
    {
        "author": "李彭",
        "paragraphs": [
            "不識西湖林處士，飽聞陰木叫鈎輈。",
            "茂陵遺藁今應在，索價雖高未肯酬。"
        ],
        "tags": [
            "庐山",
            "西湖"
        ],
        "title": "廬山道中  其七",
        "id": "2663d8db-5ce5-419c-abf4-4ba568f27ae2"
    },
    {
        "author": "李彭",
        "paragraphs": [
            "英姿秀骨徐尚書，忠義丹青那可圖。",
            "褒鄂真成毛髪動，猶將生氣壓曹蜍。"
        ],
        "tags": [
            "庐山"
        ],
        "title": "廬山道中  其八",
        "id": "606a1fe9-0353-4c73-9352-6426be97cae1"
    },
    {
        "author": "李彭",
        "paragraphs": [
            "芭蕉葉大雨聲催，葉底繁花菌蠢開。",
            "欲據胡床呼作炙，膳夫何用探心來。"
        ],
        "title": "北齋兩絕句  其一",
        "id": "65d4cc83-8459-4589-be46-5249ddf65399"
    },
    {
        "author": "李彭",
        "paragraphs": [
            "烟沙茂密小池塘，注水枯荷馥晚涼。",
            "何許蜻蜓立荷蓋，驚飛作伴過東牆。"
        ],
        "title": "北齋兩絕句  其二",
        "id": "799950e5-b873-4294-a3f5-da93ce29bb5c"
    },
    {
        "author": "李彭",
        "paragraphs": [
            "傍窗幽鳥語匆匆，雲陣羣山雪輥風。",
            "信有農談四鄰久，隔籬烟火醉眠中。"
        ],
        "tags": [
            "庐山"
        ],
        "title": "對雪有懷廬山道中",
        "id": "85f5a252-007b-4a7c-a930-1bc5028828e5"
    },
    {
        "author": "李彭",
        "paragraphs": [
            "麗日暄風下大荒，百花氣暖漢宫香。",
            "攜幼來尋竹間寺，游絲寂寂繞迴廊。"
        ],
        "title": "自和六絕句  其一",
        "id": "65bba323-f528-42a7-b742-260499d94792"
    },
    {
        "author": "李彭",
        "paragraphs": [
            "金屑琵琶刺繡裙，絃絃軟語怨昭君。",
            "仍年病著屏杯盎，酒興多於出岫雲。"
        ],
        "title": "自和六絕句  其二",
        "id": "b91a0a79-cd93-4f10-a3c6-72a0aaf90353"
    },
    {
        "author": "李彭",
        "paragraphs": [
            "水荇蘆芽相緯經，倦飛翠碧暫來停。",
            "含毫未下無新句，安得毫端飛迅霆。"
        ],
        "title": "自和六絕句  其三",
        "id": "d522a477-c521-497e-b783-6aecb0390814"
    },
    {
        "author": "李彭",
        "paragraphs": [
            "蛙鳴廢沼弄妍姿，破夢起看星斗垂。",
            "度曲安能當鼓吹，灑灰那復計官私。"
        ],
        "title": "自和六絕句  其四",
        "id": "e3e400a8-e609-4b82-8454-36c67acc1e1e"
    },
    {
        "author": "李彭",
        "paragraphs": [
            "邊腹從來不貯愁，歸鴻目送頗悠悠。",
            "三吳何用憂狼顧，一戰行看擒狗偷。"
        ],
        "title": "自和六絕句  其五",
        "id": "f25a88e9-4dc7-4e7a-8560-bbb7d7f9921d"
    },
    {
        "author": "李彭",
        "paragraphs": [
            "二季蒼顔催我老，年過四十眼猶明。",
            "細字未能妨老讀，每逢佳處勝専城。"
        ],
        "title": "自和六絕句  其六",
        "id": "5d673170-c668-437e-a4b1-07289094b293"
    },
    {
        "author": "李彭",
        "paragraphs": [
            "清朝畫省得名郎，嚼麝高談百和香。",
            "水鏡欣傳佳吏部，更須端委侍巖廊。"
        ],
        "title": "再和  其一",
        "id": "bad80eee-fa78-4f58-8742-c9ba42f4fd21"
    },
    {
        "author": "李彭",
        "paragraphs": [
            "仇池仙伯烟霄外，妙出湖州寫墨裙。",
            "晝永虚齋風動壁，枝枝葉葉欲生雲。"
        ],
        "title": "再和  其二",
        "id": "707a0971-2bd6-4b94-8321-73c6e187249f"
    },
    {
        "author": "李彭",
        "paragraphs": [
            "劉侯白髪續羣經，原夜憐渠不少停。",
            "齎恨沈王今已矣，那知爲電復爲霆。"
        ],
        "title": "再和  其三",
        "id": "89d79d92-1730-4ea9-a40e-722d08e511db"
    },
    {
        "author": "李彭",
        "paragraphs": [
            "珪璋挺特晁夫子，家法文章萬代垂。",
            "却袖當年醫國手，磨鉛起例只營私。"
        ],
        "title": "再和  其四",
        "id": "ac743f79-06e9-453e-8567-92610cffd93e"
    },
    {
        "author": "李彭",
        "paragraphs": [
            "且復持觴歌莫愁，點衣柳絮晚悠悠。",
            "要知境静自心遠，不是年衰成語偷。"
        ],
        "title": "再和  其五",
        "id": "f71477ac-6c28-49a9-bb9d-2f7ba9858145"
    },
    {
        "author": "李彭",
        "paragraphs": [
            "平生愛花被花惱，况復雜花川上明。",
            "劍外參謀詩滿眼，乞靈何必錦官城。"
        ],
        "title": "再和  其六",
        "id": "c6ee15b9-b5b4-46f1-9399-562c26be8460"
    },
    {
        "author": "李彭",
        "paragraphs": [
            "楊花糝徑雪繽紛，短艇横江烟草昏。",
            "小雁俱來覓春事，情知春過水南村。"
        ],
        "title": "同季敵弟過南岸野寺",
        "id": "bff7e31a-f01e-4e1e-aba2-bf06f67984e0"
    },
    {
        "author": "李彭",
        "paragraphs": [
            "衣裾蘭茝有餘清，風骨冰霜照眼明。",
            "欲共阿戎談絕倒，亦憎暮雨滴堦聲。"
        ],
        "title": "數日陰雨懷李生  其一",
        "id": "fa646b69-0e6e-4970-b7dc-c37240c93124"
    },
    {
        "author": "李彭",
        "paragraphs": [
            "文楸玉子知無敵，愧我元非王積薪。",
            "願賦烟茶不堪剪，風流文物不無人。"
        ],
        "title": "數日陰雨懷李生  其二",
        "id": "2859d08b-2b56-4d71-8a5e-df4ab58b8c4f"
    },
    {
        "author": "李彭",
        "paragraphs": [
            "燕頷應須遊玉關，歸來綠髪看峨冠。",
            "他時爛醉紅鸚鵡，更跨追風烏賀蘭。"
        ],
        "title": "數日陰雨懷李生  其三",
        "id": "5a91f109-3946-4490-af6a-fae08c10bfc2"
    },
    {
        "author": "李彭",
        "paragraphs": [
            "風微雨細花梢動，日落鐘鳴雀語多。",
            "未有池塘春草句，戲成户外竹枝歌。"
        ],
        "title": "戲刻真牧堂竹間",
        "id": "ac06dece-2fbf-4538-9c87-fe76308b3716"
    },
    {
        "author": "李彭",
        "paragraphs": [
            "南樓岑絕冠湖外，舉扇每避元規塵。",
            "庾公樓下落帆處，掀簸定爲公所嗔。"
        ],
        "title": "小憇琵琶亭呈環中養正  其一",
        "id": "cf0894f4-a655-4fcf-be71-bbc5e3a126bb"
    },
    {
        "author": "李彭",
        "paragraphs": [
            "超超邁俗郭有道，育孤事嫠如古人。",
            "莫言壁立貧至骨，雞黍自是延嘉賓。"
        ],
        "title": "小憇琵琶亭呈環中養正  其二",
        "id": "963d0483-2e83-44f2-8216-37be77306571"
    },
    {
        "author": "李彭",
        "paragraphs": [
            "山南濩落蘇季子，飲作江潮雪陣來。",
            "想到詩腸應作祟，挽回妙語如瓊瑰。"
        ],
        "title": "小憇琵琶亭呈環中養正  其三",
        "id": "6ab66e92-afbe-4c3a-bfe7-47e4e86ed835"
    },
    {
        "author": "李彭",
        "paragraphs": [
            "一杯相屬步兵酒，三疊共聽中散琴。",
            "有慨余心成獨寫，雨餘汀草晚來深。"
        ],
        "title": "戲呈子蒼",
        "id": "19005666-e558-45d9-a139-32442043b8be"
    },
    {
        "author": "李彭",
        "paragraphs": [
            "廣文官冷飯不足，行縣符移秖屢催。",
            "邂逅班荆作吳語，風姿峭峭絕纖埃。"
        ],
        "title": "山郭遇鄭禹功行縣",
        "id": "e81246cd-1f6c-48e2-9650-85d72a8d4f08"
    },
    {
        "author": "李彭",
        "paragraphs": [
            "窈窈龍蛇穴窟寬，淮山楚水繞欄干。",
            "儋州宰木應摇落，八法猶參星斗寒。"
        ],
        "title": "清曉登無相浮屠上有東坡書",
        "id": "2b0d8d44-7e4b-487e-832d-36e714ccb706"
    },
    {
        "author": "李彭",
        "paragraphs": [
            "皎齒青娥倚柁樓，楚波微動晚風秋。",
            "不辭自去迎桃葉，兩槳還須送莫愁。"
        ],
        "title": "舟中戲作俳體  其一",
        "id": "d70ee704-efca-4186-b113-6bd457c84601"
    },
    {
        "author": "李彭",
        "paragraphs": [
            "目成可意亦不淺，思是羅敷舊姓秦。",
            "莫道使君自有婦，願爲解佩漢臯人。"
        ],
        "title": "舟中戲作俳體  其二",
        "id": "64df8c7b-6f45-4d63-a95c-9e895c40aa87"
    },
    {
        "author": "李彭",
        "paragraphs": [
            "憶昨舍邊松雪明，于今偃蓋入青冥。",
            "何時容我攜長鑱，翻動龍蛇取茯苓。"
        ],
        "title": "茯苓",
        "id": "ae5b7aed-38eb-4047-8cbf-acd84ae3c96c"
    },
    {
        "author": "李彭",
        "paragraphs": [
            "筆底颶風吹海波，牓懸鬱鬱照巖阿。",
            "十年呵禁煩神物，奈爾焚琴煮鶴何。"
        ],
        "title": "老坡自海外歸爲書簡寂觀雲卿閤榜今爲煞風景者毁之",
        "id": "07d25902-05cb-43f0-b947-3aa6dd799639"
    },
    {
        "author": "李彭",
        "paragraphs": [
            "虐雪饕風春事晚，輕紅未放入夭桃。",
            "即看倚杖花經眼，便許堆盤黍雪毛。"
        ],
        "title": "戲書  其一",
        "id": "70b09a50-3d39-4271-bd01-86b76dce8313"
    },
    {
        "author": "李彭",
        "paragraphs": [
            "晴簷已復聽提壺，濁酒聊堪釋荷鋤。",
            "短短長長愛園柳，三三兩兩數谿魚。"
        ],
        "title": "戲書  其二",
        "id": "b324faef-6c4c-4a3b-bed8-2632d07e6506"
    },
    {
        "author": "李彭",
        "paragraphs": [
            "渫井寒泉徹底清，不容私地有蛙鳴。",
            "修除何獨充庖易，要看籜龍將雨行。"
        ],
        "title": "戲書  其三",
        "id": "8f585f32-a3e1-4217-b0cd-b0e41d88253e"
    },
    {
        "author": "李彭",
        "paragraphs": [
            "止酒廢詩春晝長，頗知易戒復難忘。",
            "戲于窗下還詩債，便欲花前喚索郎。"
        ],
        "title": "戲書  其四",
        "id": "8e46723f-b91a-4763-8e87-f89bda381b85"
    },
    {
        "author": "李彭",
        "paragraphs": [
            "臘前漏泄有官梅，春色懸知裏許回。",
            "日涉園中聊步屧，黄菘早韭復争開。"
        ],
        "title": "次韻文潛立春三絕  其一",
        "id": "cc903aef-0d87-45ac-a236-66b97f2df7df"
    },
    {
        "author": "李彭",
        "paragraphs": [
            "后皇司春生意還，無知草木亦班班。",
            "顧憐綠髪添華髪，羞插耐寒花上幡。"
        ],
        "title": "次韻文潛立春三絕  其二",
        "id": "66df8663-b8e2-4639-a1e3-0141d0ecc2e5"
    },
    {
        "author": "李彭",
        "paragraphs": [
            "舉酒徴賢且合姻，盤飱野菜鬬嘗新。",
            "陽春有脚今誰是，始覺前朝貴老身。"
        ],
        "title": "次韻文潛立春三絕  其三",
        "id": "5da4c403-d9e4-4d95-80af-65a20a8d5ddc"
    },
    {
        "author": "李彭",
        "paragraphs": [
            "尋盡雲山發興多，稍知蘭若在巖阿。",
            "不以姬姜棄憔悴，杖藜聊復一來過。"
        ],
        "title": "延福寺",
        "id": "9a68cf35-93e9-4523-97cc-5b923b64cf71"
    },
    {
        "author": "李彭",
        "paragraphs": [
            "疏星牢落散江東，悵望夷猶醉眼中。",
            "長年三老相欺得，故將短棹指西風。"
        ],
        "title": "齊安江頭别何氏兄弟舟中得四絕句  其一",
        "id": "b40bb441-4749-4b02-bf05-26c8e0042a43"
    },
    {
        "author": "李彭",
        "paragraphs": [
            "八字山頭閲世故，周郎赤壁斷人腸。",
            "玉魚金枕皆冥寞，鐡騎樓船墮渺茫。"
        ],
        "title": "齊安江頭别何氏兄弟舟中得四絕句  其二",
        "id": "3b370f17-0464-42a3-a7e5-3d62e096c4d7"
    },
    {
        "author": "李彭",
        "paragraphs": [
            "樂羣野鶩巧相依，旁母鳬雛肯浪飛。",
            "怪底相連若耆舊，無人花鳥自忘機。"
        ],
        "title": "齊安江頭别何氏兄弟舟中得四絕句  其三",
        "id": "459ce483-5417-4ffb-9740-dc17eb3e83ec"
    },
    {
        "author": "李彭",
        "paragraphs": [
            "巖巖五老古鬚眉，似對幽人歌采薇。",
            "漢事煩公即調護，蒲輪飛詔盍來歸。"
        ],
        "title": "齊安江頭别何氏兄弟舟中得四絕句  其四",
        "id": "b36b04d7-53c0-41e5-8ef2-9a4fa4c636e5"
    },
    {
        "author": "李彭",
        "paragraphs": [
            "風催萬壑雨歸去，雲閉連峰不放晴。",
            "門外從教春水闊，杖藜準擬聽江聲。"
        ],
        "title": "留别小慶",
        "id": "8628a4f1-ec61-4b21-8d9a-8fb23447ab05"
    },
    {
        "author": "李彭",
        "paragraphs": [
            "過盡柳花無復綿，幾畦麥浪漲晴川。",
            "幽禽喚起醉鄉夢，疑在故園茅屋邊。"
        ],
        "title": "二絕  其一",
        "id": "1fbfebda-69e9-4827-bf54-4270459913c1"
    },
    {
        "author": "李彭",
        "paragraphs": [
            "生綃他日寫荒寒，咫尺渾如萬里寬。",
            "我據筍輿烟霧裏，有人應作畫圖看。"
        ],
        "title": "二絕  其二",
        "id": "cd9d64ec-83a2-496b-9ad1-e3f3e0c0b888"
    },
    {
        "author": "李彭",
        "paragraphs": [
            "頗欲持觴爲上頓，直疑買醪成大偷。",
            "盎中麴蘖可肥遯，不比終南猿鳥愁。"
        ],
        "title": "對酒二首  其一",
        "id": "ff5c2d6c-251e-452b-9aee-ae251ed1ddff"
    },
    {
        "author": "李彭",
        "paragraphs": [
            "雄猜刻薄王處中，不飲思欲誅蛾眉。",
            "何如一醉睨萬物，小黠向來成大癡。"
        ],
        "title": "對酒二首  其二",
        "id": "29d69da6-1590-4024-b01a-a72efe2407db"
    },
    {
        "author": "李彭",
        "paragraphs": [
            "隨州句法自無敵，寫作無聲絕妙詞。",
            "誰料長城千載下，秦郎復出用偏師。"
        ],
        "title": "夢秦處度持生絹畫山水圖來語予此畫劉隨州詩也君爲我作詩書其上夢中賦此詩",
        "id": "4bf9729c-0ece-48e0-b8e2-5e50f556ed31"
    },
    {
        "author": "李彭",
        "paragraphs": [
            "天長候雁作行遠，沙晚浴鳬相對眠。",
            "松醪朝醉復暮醉，江月下弦仍上弦。"
        ],
        "title": "歲晚四首  其一",
        "id": "e3405d0b-da9d-4263-8167-bc4f51b02318"
    },
    {
        "author": "李彭",
        "paragraphs": [
            "汪侯胸次闊瀟湘，秀潤清時符寶郎。",
            "謝宇窗間仍發興，敬亭山下屢成章。"
        ],
        "title": "歲晚四首  其二",
        "id": "b63a776f-f390-47af-b6b5-5c022d1b03f2"
    },
    {
        "author": "李彭",
        "paragraphs": [
            "苦憶中州向子期，微官鐫盡賦新詩。",
            "清班未許聯天仗，直指聊看著繡衣。"
        ],
        "title": "歲晚四首  其三",
        "id": "8ec2957b-126d-4a85-ba5b-e04cd1da9328"
    },
    {
        "author": "李彭",
        "paragraphs": [
            "眼看楊柳漲春風，忽復山明雪映松。",
            "但把一尊扶醉病，何須三揖送文窮。"
        ],
        "title": "歲晚四首  其四",
        "id": "5860e997-aabb-40a0-b623-48ffb1e2f55f"
    },
    {
        "author": "李彭",
        "paragraphs": [
            "不到青園三月餘，行間茂密見新蔬。",
            "最憐鼠迹生塵案，復有潛筠穿我廬。"
        ],
        "title": "茅堂清坐有懷元亮",
        "id": "54d820b9-ec67-4bb6-a3fc-a2df5ee35089"
    },
    {
        "author": "李彭",
        "paragraphs": [
            "雪堂楊柳三五株，堂裏先生萬世無。",
            "伐樹何人成糞土，如聞築屋復棲烏。"
        ],
        "title": "有懷雪堂舊遊  其一",
        "id": "1512483f-3bb5-4ef1-a102-db03c097752f"
    },
    {
        "author": "李彭",
        "paragraphs": [
            "柱史秦郎無檢幅，筆端真有大夫辭。",
            "追懷耆舊誰能繼，况復賞音黄絹碑。"
        ],
        "title": "有懷雪堂舊遊  其二",
        "id": "05d17d69-2eb3-4ac8-bb48-1391594f95cf"
    },
    {
        "author": "李彭",
        "paragraphs": [
            "張侯贍蔚氣如虹，字字追還西漢風。",
            "歆向俱爲泉下士，辭林正派絕流通。"
        ],
        "title": "有懷雪堂舊遊  其三",
        "id": "50c093dd-08dd-4ad7-a743-539009f6445e"
    },
    {
        "author": "李彭",
        "paragraphs": [
            "陳子真成病乘黄，圜丘一仆殆堪傷。",
            "苦吟幽語多奇澀，未免人譏急就章。"
        ],
        "title": "有懷雪堂舊遊  其四",
        "id": "d3dc3438-a0a6-43c4-8d12-05b12159a540"
    },
    {
        "author": "李彭",
        "paragraphs": [
            "柯陂潘子骨已冷，文采風流付陸雲。",
            "不見十年應好在，酒澆邊腹貯皇墳。"
        ],
        "title": "有懷雪堂舊遊  其五",
        "id": "bfd0619b-d5bd-44fd-b14c-73a33b651a29"
    },
    {
        "author": "李彭",
        "paragraphs": [
            "珍重何家大小山，高文麗賦敵揚班。",
            "書來慰藉江頭别，想見園林人外閑。"
        ],
        "title": "有懷雪堂舊遊  其六",
        "id": "5042e6d5-4647-4213-9cae-f83676c173dc"
    },
    {
        "author": "李彭",
        "paragraphs": [
            "小泊曲池桑柘陰，遠牆岑寂伴高吟。",
            "孤雲兩角真在夢，一抹寒林古木深。"
        ],
        "title": "離曲池憇巾口  其一",
        "id": "5bf8ced5-6654-458e-aa9e-322e730b7923"
    },
    {
        "author": "李彭",
        "paragraphs": [
            "野僧亦復稻畦衣，兩兩三三巾口歸。",
            "拂拭涪翁刑部句，晚風吹淚對斜暉。"
        ],
        "title": "離曲池憇巾口  其二",
        "id": "b74e12cd-ca5b-4e00-ae27-d853bdc865da"
    },
    {
        "author": "李彭",
        "paragraphs": [
            "物色真成行畫圖，十年對面不供書。",
            "才慳更著李商隱，無復重譏獺祭魚。"
        ],
        "title": "離曲池憇巾口  其三",
        "id": "19478a12-2637-4c11-8c70-83fd107a3751"
    },
    {
        "author": "李彭",
        "paragraphs": [
            "愛君渾似金華客，謂我猶堪供奉班。",
            "蕭寺愚溪兩冥寞，一尊聊復對西山。"
        ],
        "title": "林占處士和靖先生之孫也與予厚善今死矣作雨絕句弔之  其一",
        "id": "cfcb9d29-bbfa-4d52-ab49-a1066bcd9e72"
    },
    {
        "author": "李彭",
        "paragraphs": [
            "危脆芭蕉何足道，姓名今不減西湖。",
            "茂陵遺藳他年在，寧有書言封禪無。"
        ],
        "tags": [
            "西湖"
        ],
        "title": "林占處士和靖先生之孫也與予厚善今死矣作雨絕句弔之  其二",
        "id": "cbcfff9a-7025-48ff-81cc-6a770529db10"
    },
    {
        "author": "李彭",
        "paragraphs": [
            "去日么荷拳未舒，水花高蓋已扶疏。",
            "大醫法窟應尋遍，有底能忘一紙書。"
        ],
        "title": "久不得六弟消息二絕  其一",
        "id": "1641d9aa-1025-4ac6-bd11-df7165867fea"
    },
    {
        "author": "李彭",
        "paragraphs": [
            "平生大敵劉文叔，每發一兵鬢爲蒼。",
            "不得淮南近消息，蕭然添我鬢毛霜。"
        ],
        "title": "久不得六弟消息二絕  其二",
        "id": "3d3a5997-b085-4e82-950a-f048a2c7967b"
    },
    {
        "author": "李彭",
        "paragraphs": [
            "茗椀薰爐久不來，曉猿夜鶴總相猜。",
            "故將野老扶衰杖，踏破山家稱意苔。"
        ],
        "title": "遊雲居寺三絕  其一",
        "id": "0ca041fe-123a-4a7c-92d0-f39166ee9e76"
    },
    {
        "author": "李彭",
        "paragraphs": [
            "去年重失洪崖約，今日又寒徐稚盟。",
            "勝日幽期無惡客，尋僧銀色界中行。"
        ],
        "title": "遊雲居寺三絕  其二",
        "id": "0cbca192-4656-4558-bcc2-b6ffa3015a27"
    },
    {
        "author": "李彭",
        "paragraphs": [
            "燕坐身游水晶城，夢回心净玉壺冰。",
            "更聽夜雨簷花落，却是細泉幽竇傾。"
        ],
        "title": "遊雲居寺三絕  其三",
        "id": "9f796a5d-e140-4502-90cb-6a3151431b8d"
    },
    {
        "author": "李彭",
        "paragraphs": [
            "臞儒他日倦龜殻，蛤蜊自可破愁顔。",
            "不似二螯風韻好，那堪把酒對西山。"
        ],
        "title": "代二螯解嘲",
        "id": "296c7eca-83b4-483d-b322-7266d5d03616"
    },
    {
        "author": "李彭",
        "paragraphs": [
            "平生癡絕百無憂，黨友相嘲顧虎頭。",
            "癡黠胸中各相半，要之與我不同流。"
        ],
        "title": "解嘲  其一",
        "id": "f3d21d48-47f4-42ef-aca8-6e7c70e82a92"
    },
    {
        "author": "李彭",
        "paragraphs": [
            "丘林久矣自耘鋤，罕識心勞瓜芋區。",
            "不復論文傳幼婦，安能索筆著潛夫。"
        ],
        "title": "解嘲  其二",
        "id": "f96ca95d-524c-4bbc-981e-73eeec6a130b"
    },
    {
        "author": "李彭",
        "paragraphs": [
            "書籤無復梁蕭統，像設空餘譚紫霄。",
            "馴鹿將麑眠藥圃，歸雲带雨度山椒。"
        ],
        "title": "西隱觀",
        "id": "bb26c939-7351-434e-9d02-133994d5a3f4"
    },
    {
        "author": "李彭",
        "paragraphs": [
            "春在江村桑柘中，多情十日雨兼風。",
            "杜鵑北向勸歸去，我爲故人聊復東。"
        ],
        "title": "離豫章進賢道中",
        "id": "c91babca-6d3a-4c89-89e3-dc2e5b48142b"
    },
    {
        "author": "李彭",
        "paragraphs": [
            "裊裊秋風生桂枝，小山巖壑石逶迤。",
            "王孫歸去歲將晏，莫學臞儒炊扊扅。"
        ],
        "title": "招隱亭",
        "id": "5c0e1a3f-c5eb-4cd3-9c1d-83acb817abf8"
    },
    {
        "author": "李彭",
        "paragraphs": [
            "鄰雞午唱静中譁，挾雨蒼苔傲落花。",
            "已覺星星鬢邊出，真成一倍惜年華。"
        ],
        "title": "鄰雞",
        "id": "17268ecc-896a-40b3-890e-3b7d7d059e38"
    },
    {
        "author": "李彭",
        "paragraphs": [
            "不覺龐公隱鹿門，逢場作戲任吾真。",
            "風烟久著雙蓬鬢，脫帽公應恕醉人。"
        ],
        "title": "醉中戲次師言韻兼簡少逸  其一",
        "id": "795691f1-6ca6-4cf4-a0d8-bafc4f2c6d41"
    },
    {
        "author": "李彭",
        "paragraphs": [
            "筆下疾雷驚四鄰，勒兵小試頌聲新。",
            "司空城旦餘波爾，六籍紛綸井大春。"
        ],
        "title": "醉中戲次師言韻兼簡少逸  其二",
        "id": "aa89544d-f9fe-484d-9926-f0abe1f7e6f1"
    },
    {
        "author": "李彭",
        "paragraphs": [
            "往日風流京兆眉，却穿習薄敗荷衣。",
            "新詩渾作鶯花語，只欠天街便面歸。"
        ],
        "title": "醉中戲次師言韻兼簡少逸  其三",
        "id": "4293ad3a-53f7-41be-8cd8-43786b254189"
    },
    {
        "author": "李彭",
        "paragraphs": [
            "愧乏金椎控頤手，偷兒何苦向人來。",
            "囊空四壁亦云静，祇有丹鉛勘玉杯。"
        ],
        "title": "醉中戲次師言韻兼簡少逸  其四",
        "id": "91fb1e12-71c7-46de-9a5c-2ac550272194"
    },
    {
        "author": "李彭",
        "paragraphs": [
            "阿連衝曉絕江濆，驚起江汀鷗鷺羣。",
            "不爲營巢祇覓句，真成拄頰玩幽雲。"
        ],
        "title": "次韻九弟過炭婦兼懷微公之句  其一",
        "id": "d52e21b0-c010-4798-99cf-5bbfad8dd259"
    },
    {
        "author": "李彭",
        "paragraphs": [
            "頭陀雲外見遥岑，争似歐峰雲物深。",
            "想見伊蒲欲爲供，波生茗盌憩牆陰。"
        ],
        "title": "次韻九弟過炭婦兼懷微公之句  其二",
        "id": "64a7b740-4665-40bb-8ca2-a14a71c1e244"
    },
    {
        "author": "李彭",
        "paragraphs": [
            "萬事向來元不理，非關軒傲故相違。",
            "幽園把菊初無恙，未歎將蕪胡不歸。"
        ],
        "title": "次韻九弟幽園即事  其一",
        "id": "c8ec24a6-4e9e-4f32-a87b-d1036806e777"
    },
    {
        "author": "李彭",
        "paragraphs": [
            "孰知卜築野人居，飽聽鄰鐘與粥魚。",
            "便覺悠悠雲入座，只無㶁㶁水鳴除。"
        ],
        "title": "次韻九弟幽園即事  其二",
        "id": "5fa73ba8-812f-4aaf-82f2-65c6cef56021"
    },
    {
        "author": "李彭",
        "paragraphs": [
            "山南山北似壺天，雨宿風餐近日邊。",
            "噭噭猿啼石門路，此身渾是謝臨川。"
        ],
        "title": "次韻正平見贈道予游山北勝處  其一",
        "id": "db837e4a-9b91-4062-ad9f-3050d8684f29"
    },
    {
        "author": "李彭",
        "paragraphs": [
            "佳句全勝顧虎頭，千巖萬壑斬新秋。",
            "歸來把玩無窮意，始信遥天寄客愁。"
        ],
        "title": "次韻正平見贈道予游山北勝處  其二",
        "id": "96145b6d-4468-41cc-a5c7-a9a70da063af"
    },
    {
        "author": "李彭",
        "paragraphs": [
            "遠韻會須真邁往，高懷那用太分明。",
            "病夫閲世蓋多矣，說病由來非妄情。"
        ],
        "title": "次韻九弟五絕句  其一",
        "id": "921793c3-e578-478e-b5fa-29c492878f55"
    },
    {
        "author": "李彭",
        "paragraphs": [
            "草際窗間蟋蟀鳴，愁来無路敵方城。",
            "却憐郢客悲秋賦，强使微雲滓太清。"
        ],
        "title": "次韻九弟五絕句  其二",
        "id": "6a6aa69b-1223-443f-8b3d-757800258877"
    },
    {
        "author": "李彭",
        "paragraphs": [
            "谷水爲簾映暮山，珂珠貝玉妥天關。",
            "傳聞小陸同支遁，游戲蒼崖鉅壑間。"
        ],
        "title": "次韻九弟五絕句  其三",
        "id": "6aafdaed-9783-4e0c-bcb8-91a2efc09e0f"
    },
    {
        "author": "李彭",
        "paragraphs": [
            "沙鷗日日滿蘋汀，白髪忘機不復驚。",
            "何處暮帆來浦口，背人飛带喚雛聲。"
        ],
        "title": "次韻九弟五絕句  其四",
        "id": "6bf3cc32-05ab-4a73-a6c6-ecaaddd920e8"
    },
    {
        "author": "李彭",
        "paragraphs": [
            "橘花漠漠玉花深，屢起微霜落瓜心。",
            "喜有青黄著籬落，千頭未羡滿寒林。"
        ],
        "title": "次韻九弟五絕句  其五",
        "id": "de8be56f-9c85-464a-9acd-51a30b11f3a7"
    },
    {
        "author": "李彭",
        "paragraphs": [
            "過家上冢非無子，宿草孤墳獨可悲。",
            "賴有立朝莊語在，不勞諛墓作銘詩。"
        ],
        "title": "哭尚書墓  其一",
        "id": "dd12e21c-2b87-462f-97fe-bb5d266ccff1"
    },
    {
        "author": "李彭",
        "paragraphs": [
            "種竹當年語尚新，藏山萬卷總成塵。",
            "牙籤知落誰家去，往事凄涼欲損神。"
        ],
        "title": "哭尚書墓  其二",
        "id": "ecb74129-9db5-4895-aad1-dac7d673150c"
    },
    {
        "author": "李彭",
        "paragraphs": [
            "雞林磨衲度幘溝，海外風烟在上頭。",
            "箴孔線蹊誰善幻，千巖萬壑斬新秋。"
        ],
        "title": "遊雲居四首  其一",
        "id": "966a41a1-9357-472f-aac2-ba63470b2a54"
    },
    {
        "author": "李彭",
        "paragraphs": [
            "懸崖怒瀑落龍湫，恰似王師破蔡州。",
            "續蔓沈竿空莫測，石魚酒舫未應求。"
        ],
        "title": "遊雲居四首  其二",
        "id": "16840ffb-c113-4a19-8254-0a95777412c5"
    },
    {
        "author": "李彭",
        "paragraphs": [
            "壞衲槃跚玉澗翁，負霜秃鬢頰暾紅。",
            "時時口占東坡語，頓覺曹劉力未工。"
        ],
        "title": "遊雲居四首  其三",
        "id": "1c5f7453-40c1-40b5-8119-b4a980513317"
    },
    {
        "author": "李彭",
        "paragraphs": [
            "冉冉山雲低度牆，涓涓流水響長廊。",
            "不緣抱病關鬲冷，早賦式微緣底忙。"
        ],
        "title": "遊雲居四首  其四",
        "id": "3f5b18bb-e24d-4726-8914-1a561ee95bb4"
    },
    {
        "author": "李彭",
        "paragraphs": [
            "杖藜徐步倚柴扉，園柳青青馬尾垂。",
            "日暖遊絲縈落絮，黄鸝銜得上高枝。"
        ],
        "title": "寄鄭禹功魏虞卿  其一",
        "id": "7aeb8d8c-7ce0-414a-b0eb-9fa2f7376817"
    },
    {
        "author": "李彭",
        "paragraphs": [
            "衆草風來俱掩冉，驚紅駭綠鬬年芳。",
            "崇蘭秀發北窗下，燕坐時聞自在香。"
        ],
        "title": "寄鄭禹功魏虞卿  其二",
        "id": "4830510b-84e5-42de-81b8-29a80770051c"
    },
    {
        "author": "李彭",
        "paragraphs": [
            "苦憶苕溪鄭廣文，足驚豪翰獨超羣。",
            "山南飽看懶行縣，笑殺無心出岫雲。"
        ],
        "title": "寄鄭禹功魏虞卿  其三",
        "id": "d03e7701-e471-47b7-b0e0-1401beada589"
    },
    {
        "author": "李彭",
        "paragraphs": [
            "虞卿再見封萬户，三語掾曹駒伏轅。",
            "北海會須加慰薦，横空一鶚看騰騫。"
        ],
        "title": "寄鄭禹功魏虞卿  其四",
        "id": "a3d9a378-85d6-4480-9dc1-181db89b1c7b"
    },
    {
        "author": "李彭",
        "paragraphs": [
            "寶犀新胯面巖冷，碾出壑源春雪花。",
            "何用纖纖捧渠椀，絕勝片片勺流霞。"
        ],
        "title": "蕭子植寄建茗石銚石脂潘衡墨且求近日詩作四絕句  其一",
        "id": "6d2d3569-9350-4168-8315-a705dd988f8e"
    },
    {
        "author": "李彭",
        "paragraphs": [
            "良工刻削類方城，煮茗細看秋浪驚。",
            "未許兒曹輕度量，豈容奴輩笑彭亨。"
        ],
        "title": "蕭子植寄建茗石銚石脂潘衡墨且求近日詩作四絕句  其二",
        "id": "3ee5c1ce-7ae0-4054-ae72-90ed06498f7d"
    },
    {
        "author": "李彭",
        "paragraphs": [
            "蒼崖絕壁長瓊腴，靈府煩蒸藉掃除。",
            "老楮羣雞甘下筯，乖龍左耳避珍蔬。"
        ],
        "title": "蕭子植寄建茗石銚石脂潘衡墨且求近日詩作四絕句  其三",
        "id": "5f80819c-2d99-4166-9e72-4be3a186dd8c"
    },
    {
        "author": "李彭",
        "paragraphs": [
            "遠竈積烟烟更多，絕人妙手不同科。",
            "蕭郎餉我客卿輩，遠愧山陰書換鵝。"
        ],
        "title": "蕭子植寄建茗石銚石脂潘衡墨且求近日詩作四絕句  其四",
        "id": "b45fb9d5-4601-4764-a390-4d39a83cc851"
    },
    {
        "author": "李彭",
        "paragraphs": [
            "晏如雅贍志沈鬱，詩語松風萬壑哀。",
            "皮裏陽秋能刺舉，眼邊青白兔嫌猜。"
        ],
        "title": "寄臨川諸舊兼悲二謝  其一",
        "id": "2d52a041-16fe-4e86-9ce0-eac806f5153e"
    },
    {
        "author": "李彭",
        "paragraphs": [
            "董侯本是古沈冥，風味澹然雲水深。",
            "見說修門和氣滿，何用涉江歌採菱。"
        ],
        "title": "寄臨川諸舊兼悲二謝  其二",
        "id": "1bdcdc64-b98c-46db-b164-ce63012702c3"
    },
    {
        "author": "李彭",
        "paragraphs": [
            "何侯嗜學黄鵠舉，謝客哦詩丹鳳鳴。",
            "急雪異時登擬峴，放歌何日酌宣城。"
        ],
        "title": "寄臨川諸舊兼悲二謝  其三",
        "id": "d58791ba-75c4-4840-a9ca-9ae85ef194b5"
    },
    {
        "author": "李彭",
        "paragraphs": [
            "半岳摧峰憐二謝，孤墳宿草已蒙茸。",
            "自歎蔡邕今老矣，銘言獨不愧林宗。"
        ],
        "title": "寄臨川諸舊兼悲二謝  其四",
        "id": "b97da735-1d99-43c4-9215-388fa04f6f68"
    },
    {
        "author": "李彭",
        "paragraphs": [
            "病語無心復惜秦，護持白業五臺賓。",
            "往時赤壁好風月，俱助兩郎詩句新。"
        ],
        "title": "寄何氏兄弟  其一",
        "id": "3a04a7cb-115c-41cd-95fa-884e20a30969"
    },
    {
        "author": "李彭",
        "paragraphs": [
            "青州從事懶行縣，白水真人不造門。",
            "時作藥山遮眼計，尋僧煮茗過祇園。"
        ],
        "title": "寄何氏兄弟  其二",
        "id": "bb691c92-9505-461d-ab89-93b72406f4fa"
    },
    {
        "author": "李彭",
        "paragraphs": [
            "平生賀監毛髪古，風流歗詠付銜杯。",
            "賴爾雲孫亦不惡，山陰氣味喚仍回。"
        ],
        "title": "次韻山谷寄賀鑄  其一",
        "id": "d0b7c97a-48ac-43ee-9e7e-268184a58f23"
    },
    {
        "author": "李彭",
        "paragraphs": [
            "淮海維揚萬人傑，松吟宰上不能杯。",
            "雖無横州過秦論，猶有清歌慰九回。"
        ],
        "title": "次韻山谷寄賀鑄  其二",
        "id": "5968ae15-7357-4aab-a883-49a99010a799"
    },
    {
        "author": "李彭",
        "paragraphs": [
            "谿山軒豁逐時新，草樹欣欣雨後春。",
            "弄水看山添野興，可憐魚鳥自相親。"
        ],
        "tags": [
            "庐山"
        ],
        "title": "客廬山道中寄中上座  其一",
        "id": "a302a0e8-e485-4808-9708-3d0da3febd02"
    },
    {
        "author": "李彭",
        "paragraphs": [
            "著行官柳拂人低，勾引風光挽客衣。",
            "正是斜川春事起，翻思戴月荷耡歸。"
        ],
        "tags": [
            "庐山"
        ],
        "title": "客廬山道中寄中上座  其二",
        "id": "0939b6ce-23f6-41fe-b934-c9452a0496ba"
    },
    {
        "author": "李彭",
        "paragraphs": [
            "紫霄獨立冠遥岑，静愛雲無出岫心。",
            "見說危梁耿大壑，欲招惠遠與同尋。"
        ],
        "tags": [
            "庐山"
        ],
        "title": "客廬山道中寄中上座  其三",
        "id": "2ac422ff-b011-4412-a2be-9a7526e7c910"
    },
    {
        "author": "李彭",
        "paragraphs": [
            "心正能令筆不欹，銀鈎猶冠古今奇。",
            "凜然一代英靈氣，猶似當年罵賊時。"
        ],
        "title": "顔魯公祠",
        "id": "aed13fc5-ce5b-466e-9476-8d253c330d2d"
    },
    {
        "author": "李彭",
        "paragraphs": [
            "蠻花簟冷春氣分，午醉醒尋野寺門。",
            "黄落遠林供倚杖，却疑殘照是朝暾。"
        ],
        "title": "鄰寺遣興三絕句  其一",
        "id": "1997e9b5-79f1-4104-8b3a-fa95dc4001fa"
    },
    {
        "author": "李彭",
        "paragraphs": [
            "映堦駮蘚漫層層，古柏連蜷上老藤。",
            "梵鼓粥魚今落莫，半歸官焙半殘僧。"
        ],
        "title": "鄰寺遣興三絕句  其二",
        "id": "52c2d11b-5f94-4a35-ab39-44dc765c3ff7"
    },
    {
        "author": "李彭",
        "paragraphs": [
            "修源一带碧灣環，上有江西淡竚山。",
            "便覺心塵雙寂寞，不愁騎省鬢毛斑。"
        ],
        "title": "鄰寺遣興三絕句  其三",
        "id": "23775e49-2509-4d6d-a942-7bc3d03d96d1"
    },
    {
        "author": "李彭",
        "paragraphs": [
            "國士無雙有山谷，斗南獨步憶秦郎。",
            "鸚鵡洲前多勝日，古藤陰下夜何長。"
        ],
        "title": "遣興兼寄豫章二弟  其一",
        "id": "831b8359-3e94-4d9d-b955-e670b815a3e9"
    },
    {
        "author": "李彭",
        "paragraphs": [
            "獨持杯杓酹先酒，遺我此物忘百憂。",
            "乞靈鮑謝共傾倒，况復隔窗懸玉鈎。"
        ],
        "title": "遣興兼寄豫章二弟  其二",
        "id": "1684cacd-7edd-4afc-9fb7-b943a406e6bf"
    },
    {
        "author": "李彭",
        "paragraphs": [
            "龍沙季子在原樂，不肯附書黄耳來。",
            "滕王閣上覓佳句，鐡柱觀頭行幾迴。"
        ],
        "tags": [
            "滕王阁"
        ],
        "title": "遣興兼寄豫章二弟  其三",
        "id": "44048fc3-470d-4bc4-8079-803564864567"
    },
    {
        "author": "李彭",
        "paragraphs": [
            "倦聽戍鼓擊銅龍，卧待當軒葉底風。",
            "暝鳥忽穿明月去，直疑便面寫歸鴻。"
        ],
        "title": "即事  其一",
        "id": "89edd725-9537-44d6-8ff9-7ace508809aa"
    },
    {
        "author": "李彭",
        "paragraphs": [
            "左界明河夜未央，輕風灑面作微涼。",
            "藏舟枉渚者誰子，欸乃歌聲短復長。"
        ],
        "title": "即事  其二",
        "id": "21fa8c2e-aeeb-46d9-b3dd-b376b227a1f5"
    },
    {
        "author": "李彭",
        "paragraphs": [
            "紛紛著作能上馬，衮衮紫微俱斵窗。",
            "韓侯遽綰銅章去，豈坐雙流带二江。"
        ],
        "title": "即事  其三",
        "id": "0abc7bf1-bfc2-462f-9b3e-444a1135d49b"
    },
    {
        "author": "李彭",
        "paragraphs": [
            "我覯之子秉周禮，要使諸儒識漢儀。",
            "側席求賢天子聖，未容澤畔弔湘纍。"
        ],
        "title": "即事  其四",
        "id": "687c2f5d-9302-49e3-a316-e2d5217e2039"
    },
    {
        "author": "李彭",
        "paragraphs": [
            "眼看花霧共衣霏，已有羣鶯窗上飛。",
            "心事但隨春事盡，鐘聲更伴鳥聲微。"
        ],
        "title": "即事  其五",
        "id": "d0600d81-c7b8-44d5-944a-51c27ab1e2c7"
    },
    {
        "author": "李彭",
        "paragraphs": [
            "酴醿奪目表春餘，閒雅雍容亦甚都。",
            "睥睨園林衆芳歇，持觴耐久作歡娛。"
        ],
        "title": "醉書  其一",
        "id": "25107c3f-3bd0-4c60-8898-dfcfc97c4f0b"
    },
    {
        "author": "李彭",
        "paragraphs": [
            "稚子滿林春笋生，殘花老境尚多情。",
            "瀟灑封侯真有自，奇姿未讓惑陽城。"
        ],
        "title": "醉書  其二",
        "id": "31c208ae-3617-49c5-bcb1-d11b6ec1be24"
    },
    {
        "author": "李彭",
        "paragraphs": [
            "湛湛胸中萬頃陂，翻疑淺器是牛醫。",
            "從來未許愁知處，顧肯因愁移面皮。"
        ],
        "title": "醉書  其三",
        "id": "872951de-81c5-4fe5-a4ce-60755fff2b60"
    },
    {
        "author": "李彭",
        "paragraphs": [
            "密掩柴門斷還往，道人履迹破蒼苔。",
            "青燈相對語離夜，况復打窗風雨來。"
        ],
        "title": "送淳軾二上座  其一",
        "id": "18e7eeee-761d-4a8b-bd16-71ad126a3dda"
    },
    {
        "author": "李彭",
        "paragraphs": [
            "上人定自有佳處，眉宇翠氣連湖山。",
            "烟邊候雁著行急，力挽不留相與還。"
        ],
        "title": "送淳軾二上座  其二",
        "id": "8aaa6806-4a4b-4c1a-a908-09314590eb5a"
    },
    {
        "author": "李彭",
        "paragraphs": [
            "真牧堂前花草新，舍南移就一番春。",
            "非關瘠魯欲肥杞，直恐强齊將弱秦。"
        ],
        "title": "漫興  其一",
        "id": "8622322a-aed9-4dee-96cc-5b644de5c9a2"
    },
    {
        "author": "李彭",
        "paragraphs": [
            "梅花冷蘂發疏枝，雲斷天南放日暉。",
            "亂折寒柯有雙鵲，銜將綴作百家衣。"
        ],
        "title": "漫興  其二",
        "id": "c335fc30-d991-4cee-bf6b-12eae66cc0c4"
    },
    {
        "author": "李彭",
        "paragraphs": [
            "五千餘卷在高臺，內史翻時臘屐来。",
            "夢斷池塘人不見，年年春草綠成堆。"
        ],
        "title": "翻經臺",
        "id": "b5d1a8a6-2d58-4938-8aa9-259756c329bd"
    },
    {
        "author": "李彭",
        "paragraphs": [
            "妙手春工如畫史，鵝溪百幅掛城隅。",
            "却將李成驟雨筆，掩映邊鸞花鳥圖。"
        ],
        "title": "幽園風雨",
        "id": "59d789b0-5452-4161-b2b5-04abe20c175f"
    },
    {
        "author": "李彭",
        "paragraphs": [
            "鳥聲催得青春老，花氣渾忘白髪新。",
            "誰復能尋三徑友，信知真是五臺賓。"
        ],
        "title": "竹間兩絕句  其一",
        "id": "e4f32f35-8f8a-48db-9749-6af6ccbfe40c"
    },
    {
        "author": "李彭",
        "paragraphs": [
            "何許晚鐘烟雨餘，花間蛺蝶舞蘧蘧。",
            "莫將絕壑潄流齒，戲誦文園封禪書。"
        ],
        "title": "竹間兩絕句  其二",
        "id": "20710d7c-299b-4a3d-a161-36045a00d601"
    },
    {
        "author": "李彭",
        "paragraphs": [
            "江都著足寫餘酣，頗怪朝暉變夕嵐。",
            "我與諸峰俱是畫，解隨歸鳥過山南。"
        ],
        "title": "自西林投宿歸宗",
        "id": "5b821db5-7172-4076-83ad-ac0bb6651537"
    },
    {
        "author": "李彭",
        "paragraphs": [
            "四松在澗壑，歲晚乃更奇。",
            "蕭然如黄綺，傲岸不可追。",
            "誰將談天口，掉舌聊見移。",
            "由來拂東絹，寫此霜雪姿。",
            "便有松上雨，催我窗間詩。",
            "翻思斸青冥，採藥堪扶衰。",
            "當年丹青手，開闢造化隨。",
            "既有圯下約，子行何後期。"
        ],
        "title": "魏鍊師四松畫軸",
        "id": "e1163dfa-3d73-4fb7-9556-0fec7e662d2d"
    },
    {
        "author": "李彭",
        "paragraphs": [
            "曩時徐騎省，篆古逼秦相。",
            "後來得仍孫，毫端溟渤壯。",
            "能回頓挫姿，丹青生意匠。",
            "餘酣寫便面，萬里烟莽蒼。",
            "何許捕魚郎，落日蕩雙槳。",
            "無勞翦吳淞，安用買疊嶂。",
            "真欲老是間，塵境孰非妄。",
            "憐君俱入妙，簡遠復清曠。",
            "定爲造物嗔，覓句聊分謗。"
        ],
        "title": "徐叔明校書篆筆奇古復善丹青爲予作漢江暮靄扇材極妙力求鄙句作此以贈",
        "id": "fb73da65-4b46-4c0c-ae74-55dad4e49788"
    },
    {
        "author": "李彭",
        "paragraphs": [
            "少年結客長安城，妄喜縱酒同章程。",
            "支離老去一茅屋，枕書卧聞長短更。",
            "友生相望止百里，寒夜寥閴無微聲。",
            "夢中乘興輙見戴，剡溪聊爾扁舟行。",
            "覺來蘧蘧一榻上，不用僮僕争驩迎。",
            "吹燈弄筆欲書寄，窗前白月方亭亭。"
        ],
        "title": "夢訪友生",
        "id": "2ff59358-74d5-4e10-b134-c99cf6fbc040"
    },
    {
        "author": "李彭",
        "paragraphs": [
            "開元御極垂衣裳，登三咸五凌羲皇。",
            "白環重譯銀甕出，卜夜遨遊離未央。",
            "香車鬬風秦與虢，羅帕覆鞍真乘黄。",
            "赭袍錯落綴北斗，步輦優游含縷觴。",
            "寜王玉笛上霄漢，御路花光争月光。",
            "汝陽羯鼓絹帽穩，打徹參旌低建章。",
            "太真霑醉玉欹側，力士傳呼聲渺茫。",
            "翠釵掛冠紅粉粧，金貂貰酒白面郎。",
            "君臣玩狎樂莫比，清禁喜聞宫漏長。",
            "若令姚宋坐廟堂，袖中諫疏神揚揚。",
            "萬里橋邊行幸處，後世龜鑑懷苞桑。"
        ],
        "title": "唐明皇夜遊圖",
        "id": "fe96c319-f4c3-4540-a6dd-4a2a3c8f1c9f"
    },
    {
        "author": "李彭",
        "paragraphs": [
            "江風颼飀江水寒，蘆洲雁下生微瀾。",
            "漁翁夫婦不能語，津吏醉倒船著灘。",
            "其旁病夫坐箕踞，持竿萬事那復顧。",
            "懸知寧斷嬌兒乳，不及冥鴻及飛鷺。"
        ],
        "title": "題駒父家江干秋老圖",
        "id": "2613da09-8051-4767-8bf1-d46abf314d9b"
    },
    {
        "author": "李彭",
        "paragraphs": [
            "斜陽盡處蕩輕烟，輦路東西入管絃。",
            "五夜好春隨步暖，一年明月打頭圎。",
            "香塵掠粉翻羅带，密炬籠綃鬬玉鈿。",
            "人影漸稀花露冷，蹋歌吹度曉雲邊。"
        ],
        "title": "都城元夜",
        "id": "26b65eee-c351-4de1-84d4-e84a7cd2d4f9"
    },
    {
        "author": "李彭",
        "paragraphs": [
            "去歲湖湘賦凛秋，聞君江國大刀頭。",
            "百年會面知幾遇，十事欲言還九休。",
            "照眼遥岑落懷袖，過眉拄杖立汀洲。",
            "莫言青山淡吾慮，誰料却能生許愁。"
        ],
        "title": "望西山懷駒父",
        "id": "6c8d1cf6-7a86-4d7b-909a-f72777a05f46"
    },
    {
        "author": "李彭",
        "paragraphs": [
            "驅車背郊園，殊鄉復異縣。",
            "春色滿上都，雜遝眩聞見。",
            "危樓日輝輝，絳闕雲練練。",
            "那思赴修畛，豈復憶遙甸。",
            "佳人戛鳴瑟，開懷具芳宴。",
            "但願酒如澠，詎計花如霰。",
            "緬懷棄繻志，彬蔚期豹變。"
        ],
        "title": "次韻謝朓登三山還望京邑寄六弟",
        "id": "0d681b0e-1b13-49cb-ab50-c5d55df37eb7"
    },
    {
        "author": "李彭",
        "paragraphs": [
            "溪友提攜紫蟹肥，形模郭索就羈縻。",
            "抱黄斫雪老饕事，看碧成朱露醉時。",
            "大嚼故知羞海鏡，嗜甘易誤食蟛蜞。",
            "欲將磊落輕周雅，委頓深憐蔡克兒。"
        ],
        "title": "食蟹",
        "id": "4a069515-9294-4196-b038-6e07f643afa0"
    },
    {
        "author": "李彭",
        "paragraphs": [
            "瑤房錦樹曲相通，能幾番春事已空。",
            "惆悵舊時吹笛處，壞窗風雨剝青紅。"
        ],
        "title": "弔賈氏園池",
        "id": "1c3de419-d305-4bb0-9b90-cd0d9bdcb451"
    },
    {
        "author": "李彭",
        "paragraphs": [
            "煙霞痼疾自藏身，刮膜頻窺佳句新。",
            "學博還同杜侯庫，才慳深愧庾郎珍。",
            "倚風終日掃松徑，披霧何時對玉人。",
            "西掖鑾坡須妙手，如公那復困無津。"
        ],
        "title": "謹次高韻酬禹功司錄博士",
        "id": "9c4fe7d6-bf66-423e-a1b4-23be85c9c482"
    },
    {
        "author": "李彭",
        "paragraphs": [
            "周南留滯登封日，魯國逍遙曳杖時。",
            "海內時流今略盡，不知誰作蔡邕碑。"
        ],
        "title": "挽詩",
        "id": "0645d906-c54a-4d25-927b-e9a7c7a24e88"
    },
    {
        "author": "李彭",
        "paragraphs": [
            "折玉摧蘭事竟空，貯雲含霧思無窮。",
            "仙階忽列通明觀，人世猶稱太史公。",
            "絳帳老生悲湜籍，傳燈嫡子有徐洪。",
            "以那爲首聊披拂，三絕韋編對晚風。"
        ],
        "title": "讀山谷文",
        "id": "d9025319-a7b6-4680-aefb-f4af1a16e1f3"
    },
    {
        "author": "李彭",
        "paragraphs": [
            "枉渚映寒林，野航飛鳥急。",
            "不見康樂侯，衡門煙際人。"
        ],
        "title": "東翻經臺",
        "id": "22d4fbf3-ed74-46c5-8d88-843bc6cd39a3"
    },
    {
        "author": "李彭",
        "paragraphs": [
            "滿朝以詩鳴，何獨遺大雅。",
            "平生黄葉句，摸索便知價。"
        ],
        "title": "句  其一",
        "id": "d4d7808a-ddab-43e4-9c06-e706da01d82d"
    },
    {
        "author": "李彭",
        "paragraphs": [
            "卻笑思鱸膾，應須持蟹螯。"
        ],
        "title": "句  其二",
        "id": "d8a849f5-37d3-477d-a866-d22a2e65d09b"
    },
    {
        "author": "李彭",
        "paragraphs": [
            "紫荷蟲篆霜葉枯，褭蹄垂房裂青膚。"
        ],
        "title": "句  其三",
        "id": "b8254561-2958-4dcf-9562-cc5dba569736"
    },
    {
        "author": "李彭",
        "paragraphs": [
            "相望唇亡齒寒國，書來莫惜剡溪藤。"
        ],
        "title": "句  其四",
        "id": "27ad1d77-458a-452e-b96d-700ecbbc441c"
    },
    {
        "author": "李彭",
        "paragraphs": [
            "芝山雲物故如在，鄱水波瀾何似生。"
        ],
        "title": "句  其五",
        "id": "4de19411-7b4d-4e07-b8f2-048f60292fae"
    },
    {
        "author": "李彭",
        "paragraphs": [
            "湖平可愛西南水，石美堪鄰上下鐘。"
        ],
        "title": "句  其六",
        "id": "1b4d137b-5f6f-4ced-a70c-03f52b425081"
    },
    {
        "author": "李彭",
        "paragraphs": [
            "章江之水抱城流。"
        ],
        "title": "句  其七",
        "id": "d786950b-05ed-4f26-97e3-64e0887265ac"
    },
    {
        "author": "李彭",
        "paragraphs": [
            "茲意與誰傳。"
        ],
        "title": "句  其八",
        "id": "25924cbe-7f8a-4c8e-9d7f-f3a867ce4b1c"
    },
    {
        "author": "李彭",
        "paragraphs": [
            "此身南復北。"
        ],
        "title": "句  其九",
        "id": "007d6a01-0c67-414b-85bd-5ed18d83abeb"
    },
    {
        "author": "李彭",
        "paragraphs": [
            "春去花無色。"
        ],
        "title": "句  其一○",
        "id": "355f9a44-2f86-404b-b534-a81fa430dbe0"
    },
    {
        "author": "李彭",
        "paragraphs": [
            "崖傾洞有門。"
        ],
        "title": "句  其一一",
        "id": "e920e2de-85dc-4534-8388-9f95752c6f0d"
    },
    {
        "author": "李彭",
        "paragraphs": [
            "落拓無生計。"
        ],
        "title": "句  其一二",
        "id": "a41186fa-68d2-4545-8be3-3ba27b2fe503"
    },
    {
        "author": "李彭",
        "paragraphs": [
            "洩雲分疊巘。"
        ],
        "title": "句  其一三",
        "id": "5a654e6f-a8ff-445c-ad85-672570d8f5ed"
    },
    {
        "author": "李彭",
        "paragraphs": [
            "繁花的的開。"
        ],
        "title": "句  其一四",
        "id": "d5263d46-c2b8-45c5-8d9f-6daf7a8be5cb"
    },
    {
        "author": "李彭",
        "paragraphs": [
            "知君頗有奇章病。"
        ],
        "title": "句  其一五",
        "id": "6dd0e79b-adb6-4bcb-95d0-1f005c24d399"
    },
    {
        "author": "李彭",
        "paragraphs": [
            "幽尋勝事鳥窺牖。"
        ],
        "title": "句  其一六",
        "id": "f1875e1a-39d3-4cb6-ae0a-1c0b172af380"
    },
    {
        "author": "李彭",
        "paragraphs": [
            "鴉啼古木亂雲深。"
        ],
        "title": "句  其一七",
        "id": "07645c1b-c001-45a8-96a5-c5ce74658e90"
    },
    {
        "author": "李彭",
        "paragraphs": [
            "高吟大醉三千首。"
        ],
        "title": "句  其一八",
        "id": "b241f678-f1b1-4fe4-8d11-ee822f02d3db"
    },
    {
        "author": "李彭",
        "paragraphs": [
            "微風披拂香來去。"
        ],
        "title": "句  其一九",
        "id": "e79abfec-d8d1-4847-a759-0e5eb73d27f8"
    },
    {
        "author": "李彭",
        "paragraphs": [
            "風流盡付小園春。"
        ],
        "title": "句  其二○",
        "id": "a8ba80d5-f518-4ce9-9d23-493743984bf9"
    },
    {
        "author": "李彭",
        "paragraphs": [
            "皎月句添光陸離。"
        ],
        "title": "句  其二一",
        "id": "db8570a8-8404-47ad-ad30-bc59628c1a6a"
    },
    {
        "author": "李彭",
        "paragraphs": [
            "苦無疏影橫斜句。"
        ],
        "title": "句  其二二",
        "id": "c4614299-b8f0-4f44-a599-05b7437f32f4"
    },
    {
        "author": "李彭",
        "paragraphs": [
            "供奉班中須此賢。"
        ],
        "title": "句  其二三",
        "id": "901286f7-89ff-4ede-80d9-a12b8c9791e7"
    },
    {
        "author": "李彭",
        "paragraphs": [
            "已失裝懷萬斛愁。"
        ],
        "title": "句  其二四",
        "id": "80667ab7-fd85-4788-886a-de4acce12cd6"
    },
    {
        "author": "李彭",
        "paragraphs": [
            "相思甲乙翻遺稿，力斛珠璣得貫穿。"
        ],
        "title": "句  其二五",
        "id": "740190ae-a9c0-4bce-8bde-3f45f1904746"
    },
    {
        "author": "王安中",
        "paragraphs": [
            "上帝通明闕，神霄廣愛天。",
            "九光環日月，五色麗雲煙。",
            "紫宙開三極，瓊璈列萬仙。",
            "希夷塵境斷，彷彿玉經傳。",
            "妙道逢昌運，真王撫契賢。",
            "龜圖規大壯，龍位正純乾。",
            "穹昊親無間，皇居掇自然。",
            "剛風同變化，梵氣共陶甄。",
            "層觀星潢上，重闉斗柄邊。",
            "摩空七雉峻，冠嶠六鼇連。",
            "夢想何嘗到，階升信有緣。",
            "昕朝初放仗，密燕忽聞宣。",
            "清禁來鳴佩，修廊列並肩。",
            "獸鋪金半闔，鸞障繡微褰。",
            "霽景流庭砌，雷文繪桷梴。",
            "宫簾波錦漾，殿榜字金填。",
            "花擁巍巍座，香浮秩秩筵。",
            "嵩呼稱萬億，韶奏侍三千。",
            "華歲稱堯歷，元璣候舜璿。",
            "冰霜知臘後，梅柳認春前。",
            "造化應呈巧，芳菲已鬬妍。",
            "樛枝琱檻小，多葉露桃鮮。",
            "錯落飛杯斝，鏘洋雜管絃。",
            "承雲歌歷歷，回雪舞翩翩。",
            "黼幄祥氛合，銅壺永漏延。",
            "鎬京方置醴，羲馭自停鞭。",
            "乃聖情彌渥，諸臣意更虔。",
            "宗藩親魯衞，相芾拱閎顛。",
            "側弁恩光浹，中觴詔蹕旋。",
            "寶薰携滿袖，御果得加籩。",
            "要賞嬉遊盛，俄追步武遄。",
            "騰身複道表，送目夾城堧。",
            "仰揖蒼龍象，旁臨艮嶽巔。",
            "謳謡紛廣陌，簫鼓樂豐年。",
            "赫弈攢輪幰，珍奇集市鄽。",
            "博盧多袒跣，飲肆競蹁蹮。",
            "蕃衍開朱邸，崔嵬照彩椽。",
            "橋虹彎矗矗，江練泮濺濺。",
            "擊柝周廬晚，張燈別院先。",
            "餘霞摇綺暈，列宿瀉珠躔。",
            "浩蕩三山島，稜層十丈蓮。",
            "再趨天北極，却立榻東偏。",
            "既用家人禮，仍占聖製篇。",
            "兕觥從酩酊，蟾魄待嬋娟。",
            "轉盼隨親指，環觀得縱穿。",
            "曲屏紅浪蹙，巨柱赤虬纏。",
            "光透垂葩井，晶銜带璧錢。",
            "蕭臺千級峻，重屋八窗全。",
            "就席花墩匝，行尊紫袖揎。",
            "交輝方爍爍，起立復闐闐。",
            "邃宇會寧過，中宵勝賞專。",
            "鋪陳尤有韻，清雅不相沿。",
            "户箔明瓊串，欄釭水碧棬。",
            "規模商甗鑄，款識魯壺鐫。",
            "秦曲移箏雁，唐粧儼鬢蟬。",
            "窄襟珠綴領，高朵翠爲鈿。",
            "喜氣排寒冱，輕颸洒靜便。",
            "層牀藉璣組，方鼎炷龍涎。",
            "瑪瑙供盤大，玻瓈琢琖圓。",
            "暖金傾小榼，屑玉釀新泉。",
            "帝子天材異，英姿棣萼聯。",
            "頻看揮斗盌，端是吸鯨川。",
            "推食俱均逮，攘餐及堕捐。",
            "海螯初破殻，江柱乍離淵。",
            "寧數披綿雀，休論縮項鯿。",
            "南珍誇飣餖，北饌厭烹煎。",
            "賜橘懷頳卵，酡顔釂寶船。",
            "言歸荷慈惠，末節笑拘攣。",
            "放鑰嚴扉啓，籠紗逸足牽。",
            "冰輪掛銀漢，夜色映華韉。",
            "人識重熙象，功繄獨斷權。",
            "五辰今不忒，六氣永無愆。",
            "天紀承三古，時雍變八埏。",
            "比閭增版籍，疆埸罷戈鋋。",
            "文軌包夷夏，弦歌遍幅員。",
            "恢儒榮藻茅，作士極魚鳶。",
            "肯構詒謀顯，多男景祚綿。",
            "迓衡常穆穆，遵路益平平。",
            "亭障今踰隴，耕耘久際燕。",
            "恩漸鯨海漲，威竄犬戎羶。",
            "東擬封云岱，西將款澗瀍。",
            "琳科宣蕊笈，玉府下雲軿。",
            "帝籍勤初播，宫蠶長自眠。",
            "繭絲登六寢，稃米秀中田。",
            "廟鶴垂昭假，壇光監吉蠲。",
            "靈芝滋菌蠢，甘醴湧潺湲。",
            "合教龐風革，頒經衆疾痊。",
            "雨隨親禱降，河避上流遷。",
            "執契皇猷洽，披圖福物駢。",
            "太和輸橐籥，妙用絕蹄筌。",
            "此會君臣悅，應光簡冊編。",
            "雅稱魚罩罩，頌述鼓咽咽。",
            "詎比千齡遇，猶聞四始箋。",
            "羈臣起韋布，陋質愧駑鉛。",
            "驟俾陪機政，由來出眷憐。",
            "恩方拜綸綍，報未效塵涓。",
            "密席叨臨勸，凡蹤第曲拳。",
            "雖無三峽水，曾步八花塼。",
            "聖諭知難稱，才慳合勉旃。",
            "鈞天思盡賦，賸續白雲牋。"
        ],
        "title": "睿謨殿曲宴詩",
        "id": "8815d209-3155-4199-af2c-207b1329316d"
    },
    {
        "author": "王安中",
        "paragraphs": [
            "赤伏符興運，長生帝應期。",
            "駿功光祖考，大道仰君師。",
            "皇極三才建，春臺四海熙。",
            "高高天輔德，蕩蕩物由儀。",
            "政叶陰陽敘，恩均雨露施。",
            "機緘神不測，橐籥化無私。",
            "黄道星循軌，璿璣日轉規。",
            "農祥朝自正，膏澤夜還滋。",
            "耕首天田稼，蠶先繭館絲。",
            "云誰知帝力，初弗奪民時。",
            "嘉種今仍降，來牟此獨貽。",
            "上方輕賦斂，人益勸耘耔。",
            "陸播顔寧汗，谿秧手任龜。",
            "雨暘常不過，高下兩俱宜。",
            "壠靜無稂莠，場登足秬秠。",
            "地腴從再易，倉富必千斯。",
            "已覺饒儲偫，何妨飽滯遺。",
            "滴珠香社釀，舂玉滑晨炊。",
            "廩廥連淮上，帆檣塞汴湄。",
            "人和通斔斛，家積等京坻。",
            "歲事豐如此，天心喜可知。",
            "肅霜時既屆，夷則律初吹。",
            "坐弛輸邊粟，先共饗帝粢。",
            "遂蠲陽館薦，將迓泰壇釐。",
            "要與民同樂，還開宴示慈。",
            "紫清三境邃，玉府九重披。",
            "仙掌擎宵露，宫樓上曉曦。",
            "明河臨睥睨，魁斗下罘罳。",
            "鼇負蓬萊殿，鯨噴太液池。",
            "隔城花隱隱，夾路竹猗猗。",
            "帝所迷從嚮，壺中入並隨。",
            "睿謨深寶構，延福表雲楣。",
            "象緯層霄逼，堪輿一氣移。",
            "風簾珠的皪，霜瓦碧參差。",
            "流步來清蹕，飄香度赤墀。",
            "袍光明霽色，扇影弄涼颸。",
            "御坐花巾擁，雲韶紫袖垂。",
            "仙音鏘杳眇，顥氣變融怡。",
            "師保周兼召，鈞衡稷與夔。",
            "萬幾當暇豫，一笑奉疇咨。",
            "介弟榮華鄂，多男茂本支。",
            "維城扶慶運，聯璧秀英姿。",
            "嘉橘爭先睹，瓌橙復共持。",
            "瓊漿封盎盎，金彈間纍纍。",
            "禹服分三壤，湘江接九嶷。",
            "移根來上苑，薦瑞自柔祇。",
            "託質依天咫，懷馨脫海涯。",
            "生成因道廕，造化豈人爲。",
            "嚴靚侔衣鞠，鮮濃類染梔。",
            "陽烏飛啄卵，崖蜜熟凝脾。",
            "不數千頭富，應容四老嬉。",
            "桃嗤西母獻，萍辨楚人疑。",
            "沆瀣漙涼葉，琅玕折曉枝。",
            "霧霏先噀鼻，香潤已熏肌。",
            "君賜來相續，皇恩厚不貲。",
            "觴行筵秩秩，樂闋漏遲遲。",
            "户響鏗銅獸，庭陰過玉螭。",
            "畫廊尋宛轉，雜珮步逶迤。",
            "預許留關鑰，重升促履綦。",
            "再中占漢日，八彩望堯眉。",
            "器寶森羅列，虹輝粲陸離。",
            "截肪傳琖斝，盈尺捧舟彝。",
            "碧落天之秘，藍田地所奇。",
            "連城寧復貴，曠代未嘗窺。",
            "冰瑩玻瓈甕，雲承翡翠巵。",
            "萬絲縈瑪瑙，五色碾琉璃。",
            "起立紛行綴，環觀略等衰。",
            "歡悰溟渤隘，飲興岱嵩卑。",
            "御手飱頻輟，宫缾酒屢釃。",
            "翠鈿來婉孌，珠袂列葳蕤。",
            "閬苑花常爛，姑山物不疵。",
            "流鸎歌緩緩，么鳳舞僛僛。",
            "別按新傳曲，仍聽絕妙詞。",
            "共看賓醉止，那問夜何其。",
            "蓮炬光相屬，星聯弁欲欹。",
            "酡顔回紫闥，歸路躍金羈。",
            "謳詠聲盈耳，鋪張說解頤。",
            "肇從書契數，卓冠簡編推。",
            "天紀承軒后，河圖受宓羲。",
            "文心仍翼翼，舜善益孳孳。",
            "聖治寧人繼，淳風邃古追。",
            "飛輪諸福至，投札九州馳。",
            "震疊湯聲赫，威懷武烈丕。",
            "款金符誓牧，篆鼓兆蒐岐。",
            "神力天山箭，祥飈太一旗。",
            "燕雲恢北落，靈夏懾西陲。",
            "曩歲蒙推擇，新邦往撫綏。",
            "宸篇麗雲漢，儒服擁旌麾。",
            "乘鄣逾千里，留屯閱再朞。",
            "丹衷忘險阻，白首分捐糜。",
            "井邑今安業，衣冠頗變夷。",
            "買牛從漢吏，牧馬絕胡兒。",
            "田熟營平老，兵休定遠疲。",
            "鈞天猶夢到，魏闕倐來思。",
            "紫詔遄三節，紅塵踏九逵。",
            "載前宣室席，復侍邇英帷。",
            "飲御陪胥樂，勤歸獨念兹。",
            "喜霑魚藻惠，許賦柏梁詩。",
            "愧乏凌雲筆，徒傾向日葵。",
            "揚休稱萬壽，永御太平基。"
        ],
        "title": "宣和七年九月二十三日睿謨殿賞橘曲燕詩",
        "id": "d2249faf-714c-447f-ad51-ca3425ce886d"
    },
    {
        "author": "王安中",
        "paragraphs": [
            "柳暗宫城暈麴塵，行穿飛觀認敷春。",
            "天垂千尺銀河外，雲湧三山碧海濵。",
            "地勝煙霞開浩劫，花濃雨露近中宸。",
            "曲江弭櫂歸侵夜，爭看升平際遇人。"
        ],
        "title": "進和御製艮嶽曲宴詩",
        "id": "cc736e23-9d33-4870-9d58-84c26383fe3a"
    },
    {
        "author": "王安中",
        "paragraphs": [
            "雲峰面面巧隨人，淥淨兼無一點塵。",
            "開盡巖英并澗蕊，君王自與物爲春。"
        ],
        "title": "艮嶽進和御製二詩  其一",
        "id": "fd258372-21d8-4de9-8396-8d2441952e26"
    },
    {
        "author": "王安中",
        "paragraphs": [
            "南苞雒艷貢驚春，造化爭先物物新。",
            "鏤管裁詩天語妙，翠甖頒醴聖恩頻。"
        ],
        "title": "艮嶽進和御製二詩  其二",
        "id": "715ee695-7e21-46c6-9b97-911f14b1c794"
    },
    {
        "author": "王安中",
        "paragraphs": [
            "政布青陽左个邊，春回太極五門前。",
            "琳宫就講三千士，瓊籙聯名八百仙。",
            "午夜雷霆來艮岳，東風耒耜出天田。",
            "頒觴紫殿君臣樂，萬紀重和第二年。"
        ],
        "title": "重和春宴口號",
        "id": "81c3d0a4-a8fe-40e6-b7b8-14d615a96628"
    },
    {
        "author": "王安中",
        "paragraphs": [
            "斗城雲接始青天，汴水浮春放洛川。",
            "繒巘千峰延璧月，珠簾十里晃燈蓮。",
            "五門端闕初元夕，萬歷宣和第二年。",
            "聖世親逢叨四近，頒觴連日綴羣賢。"
        ],
        "title": "進和聖製元夕詩",
        "id": "0873ab00-7f4a-4a3b-8ca5-84449d8977d3"
    },
    {
        "author": "王安中",
        "paragraphs": [
            "九譯何難致越裳，太平聲教陋成康。",
            "千年文物儲天祿，四海英髦聚國庠。",
            "冊府緩留清蹕響，儒齋深映赭袍光。",
            "侍臣誰草宣和頌，落筆爭看立堵牆。"
        ],
        "title": "進和御製幸太學祕書省詩",
        "id": "b10aed7a-611a-4f2c-a50e-97c98047a287"
    },
    {
        "author": "王安中",
        "paragraphs": [
            "路轉陽華許縱遊，南山松竹夏幽幽。",
            "雲來天半蒼龍闕，波漲溪心白鷺洲。",
            "隔塢黄知林杏熟，連岡青認摽梅稠。",
            "絳霄樓觀身頻到，獨愧君恩久未酬。"
        ],
        "title": "進和御製芸館二詩  其一",
        "id": "295bfd2c-550c-4417-ade0-2e41a86e9037"
    },
    {
        "author": "王安中",
        "paragraphs": [
            "芸館修篁靜絕塵，渭川那足比封君。",
            "清陰密覆林間石，翠色寒摇水底雲。",
            "風好知從宫扇動，茶香宜入御甌分。",
            "裴回永晝人霑醉，歸踏青青徑草薰。"
        ],
        "title": "進和御製芸館二詩  其二",
        "id": "8cc8b114-b189-41bb-a651-8620b7af3325"
    },
    {
        "author": "王安中",
        "paragraphs": [
            "仙風吹袂到壺天，池館新晴日正妍。",
            "罨畫溪邊初縱棹，籠鬆花底緩回船。",
            "金鱗躍躍依春藻，繡羽飛飛掠晚煙。",
            "醉眼重窺雲漢作，明朝萬口想爭傳。"
        ],
        "title": "進和御製擷芳園二詩  其一",
        "id": "fecfee32-f184-42ba-966e-e33c57b403ef"
    },
    {
        "author": "王安中",
        "paragraphs": [
            "西城春色靜年芳，靈沼文禽暖在梁。",
            "岸艤輕舟泛鷁首，路尋飛棧轉羊腸。",
            "杯心襯錦花留影，波面鎔銀月迸光。",
            "曾倚披霄高閣望，清都自有水雲鄉。"
        ],
        "title": "進和御製擷芳園二詩  其二",
        "id": "75426577-b967-4173-bd07-1ab1ef7a289f"
    },
    {
        "author": "王安中",
        "paragraphs": [
            "十丈層簷日脚留，香風吹灧曲江秋。",
            "石梁架海三山近，玉井移蓮八月稠。",
            "白雪高盤初縷鱠，青天露坐晚臨流。",
            "夾城飛觀煙雲合，端覺身從物外遊。"
        ],
        "title": "和御製白蓮詩  其一",
        "id": "4f1b3618-7631-4880-9a0c-3deb1d95373d"
    },
    {
        "author": "王安中",
        "paragraphs": [
            "華堂起江沚，璇榜塞門楣。",
            "眈如垂天雲，始與煙水宜。",
            "圓荷蓋千頃，高柳排四涯。",
            "娟娟初芙蓉，濯濯清淪漪。",
            "造物與奇勝，冰姿煥相差。",
            "唐昌玉蕊仙，流步光入扉。",
            "霜寒挈青女，夜永過月妃。",
            "紉佩雜瓊華，施朱笑紅滋。",
            "但薰百和香，不染六銖衣。",
            "新篇來帝所，天語妙莫窺。",
            "徜徉洞庭野，九奏驚咸池。",
            "恩隆許賡續，萬漏敢固辭。"
        ],
        "tags": [
            "洞庭湖"
        ],
        "title": "和御製白蓮詩  其二",
        "id": "236d47df-646c-4a8e-a98e-118e127d4f40"
    },
    {
        "author": "王安中",
        "paragraphs": [
            "三月昆明浩蕩春，芙蓉新殿壓池濵。",
            "香飄花外流觴宴，雲擁波心捧劍人。",
            "別苑連岡晴縱目，重門飛鞚夜生塵。",
            "共欣魚藻千齡遇，拜舞昕朝整韠紳。"
        ],
        "title": "進和御製上巳錫宴詩",
        "id": "1854cea6-1d06-490f-9860-04e9569da4ab"
    },
    {
        "author": "王安中",
        "paragraphs": [
            "神霄玉闕敞黎明，芝蓋琱輿下穆清。",
            "風挾龍舟横太液，人從鼇背上東瀛。",
            "赭黄袍接天光近，鴨綠波摇檻影平。",
            "持橐此時陪燕豫，岸花汀草共欣榮。"
        ],
        "title": "進和御製幸池詩",
        "id": "7a9a2883-929b-4ca4-9ff4-43126aec0dba"
    },
    {
        "author": "王安中",
        "paragraphs": [
            "琳闕靈游恍馭風，曲屏親畫孝心通。",
            "越禽翠射宫簷外，閩果紅垂御扆中。",
            "階影近留金瑣碎，林光遥映玉青葱。",
            "萬年原廟欽崇極，更識君王繼序功。"
        ],
        "title": "進和御製大明殿御畫屏風詩",
        "id": "1d841a02-0c46-49ac-a8da-25c9827c89da"
    },
    {
        "author": "王安中",
        "paragraphs": [
            "樓殿雲端擁萬靈，新規重構帝居成。",
            "彤庭收霧乾坤靜，玉座中天斗極明。",
            "宣勸聲傳龍尾逈，醉歸塵逐馬蹄輕。",
            "小儒未預金閨籍，廣樂因風耳屢傾。"
        ],
        "title": "次韻趙承之赴穆清殿秋宴",
        "id": "5426279f-f5e7-4324-82fd-7a7c3c0872c6"
    },
    {
        "author": "王安中",
        "paragraphs": [
            "東闕年年曲宴頒，御尊宣勸醉春寒。",
            "衮衣密似魁三象，閣道高於蜀五盤。",
            "一氣已從調鼎順，八方今比覆盂安。",
            "君王禮貌超前古，輔弼須銘座右看。"
        ],
        "title": "朵樓侍宴",
        "id": "69803f27-ca57-4c9a-8b59-0c886e0ff09b"
    },
    {
        "author": "王安中",
        "paragraphs": [
            "瑶壇親禱夜如何，雪逐青華玉仗過。",
            "翦水乍鋪重屋早，吹花偏入上林多。",
            "昕朝披霧聞天笑，燕序驚春誦帝歌。",
            "已卜豐年連四海，康衢還解譽堯麽。"
        ],
        "title": "瑞雪應制",
        "id": "77b9af17-5795-451e-944f-29409f1db282"
    },
    {
        "author": "王安中",
        "paragraphs": [
            "呼龍種玉夜相先，親禱那憑太史占。",
            "天借春容裝苑木，曉催風片舞宫簷。",
            "勝遊獨許梁賓友，高臥誰尋漢孝廉。",
            "壠麥青青無近遠，三農知自帝恩霑。"
        ],
        "title": "進和御製喜雪詩  其一",
        "id": "43a223e4-9988-451b-971e-d191c0950077"
    },
    {
        "author": "王安中",
        "paragraphs": [
            "雲車初近紫壇陰，報享星光照羽林。",
            "萬乘欲祠琳館邃，九衢先雨玉花深。",
            "海山出日迎天步，花木催春悅聖心。",
            "帝與來牟興嗣歲，三農呼舞仰君臨。"
        ],
        "title": "進和御製喜雪詩  其二",
        "id": "f5b920f3-79e1-4092-bbd0-fa22a1ffa30d"
    },
    {
        "author": "王安中",
        "paragraphs": [
            "九衢歌舞醉爲鄉，共慶飛霙報歲穰。",
            "花趁小春飄宴席，天回和氣入彫觴。",
            "三銀闕湧雲潢外，萬玉妃朝月殿旁。",
            "聖旦親逢賡帝藻，不同梁苑召鄒陽。"
        ],
        "title": "乙巳歲喜雪御筵即席和御製詩",
        "id": "d7a2e624-73ab-400e-926f-e746a8293392"
    },
    {
        "author": "王安中",
        "paragraphs": [
            "竣事觚壇萬玉趨，繽紛密雪告休符。",
            "雲隨太極飛晨蓋，天在浮黎大寶珠。",
            "喜色生春臨魏闕，恩書掣電過幽都。",
            "願將上帝居歆意，寫作宣和吉禮圖。"
        ],
        "title": "進和御製南郊禮成喜雪詩",
        "id": "c13d44bd-15c8-4151-a80a-1f271f8c16c7"
    },
    {
        "author": "王安中",
        "paragraphs": [
            "縠紋春霧輕，簟理秋濤平。",
            "天風一披拂，全體有餘清。",
            "是中自不惡，我懷陶淵明。"
        ],
        "title": "比在阜城寺中韻所得語還里任伯首和之因併錄傳冀有相廣者  其一",
        "id": "355e74fb-cf28-43d4-ad2d-604645b485bf"
    },
    {
        "author": "王安中",
        "paragraphs": [
            "層城填華屋，政爾無好風。",
            "沉沉古殿閉，一洗萬濁空。",
            "端知黄面老，真有清凈功。"
        ],
        "title": "比在阜城寺中韻所得語還里任伯首和之因併錄傳冀有相廣者  其二",
        "id": "376f40fb-4713-4f0d-949c-57f32410b7dd"
    },
    {
        "author": "王安中",
        "paragraphs": [
            "風襟得清泠，世味增淡薄。",
            "委蟬觀四大，縛虎視六鑿。",
            "中腸過饑雷，益悟非妄作。"
        ],
        "title": "比在阜城寺中韻所得語還里任伯首和之因併錄傳冀有相廣者  其三",
        "id": "f86332cc-b514-4c02-83d0-3eb8f6a05196"
    },
    {
        "author": "王安中",
        "paragraphs": [
            "炎曦正流金，凉風在何許。",
            "障袂日中來，逃暑真得暑。",
            "晶瑩玉壺冰，終不落塵土。"
        ],
        "title": "比在阜城寺中韻所得語還里任伯首和之因併錄傳冀有相廣者  其四",
        "id": "7167284a-6f53-4953-afce-49e8290e6e7e"
    },
    {
        "author": "王安中",
        "paragraphs": [
            "日月行天機，無意作炎夏。",
            "百巧求一凉，勤我晨及夜。",
            "君子有四時，盍歸掃吾舍。"
        ],
        "title": "比在阜城寺中韻所得語還里任伯首和之因併錄傳冀有相廣者  其五",
        "id": "707db10a-73c2-4f43-b2f1-3398bab67a20"
    },
    {
        "author": "王安中",
        "paragraphs": [
            "便凉即嗜眠，煮茗還破睡。",
            "不爲蟻穴戰，猶尋蟹眼沸。",
            "果欲夢何夢，應知味非味。"
        ],
        "title": "比在阜城寺中韻所得語還里任伯首和之因併錄傳冀有相廣者  其六",
        "id": "93a92593-3cf4-4443-8b29-8bdec79521da"
    },
    {
        "author": "王安中",
        "paragraphs": [
            "小學倚在門，大學升在堂。",
            "衆星自伏見，兩曜常暉光。",
            "伊我思古人，踽踽復凉凉。"
        ],
        "title": "比在阜城寺中韻所得語還里任伯首和之因併錄傳冀有相廣者  其七",
        "id": "9eefa27d-05b5-481e-bffa-49cc431bb80a"
    },
    {
        "author": "王安中",
        "paragraphs": [
            "我觀揚子雲，不解子輿語。",
            "浩然天地間，忍事草玄苦。",
            "燭龍臨太空，鑒火君自取。"
        ],
        "title": "比在阜城寺中韻所得語還里任伯首和之因併錄傳冀有相廣者  其八",
        "id": "4568da70-4840-4e8c-a2d7-d100001d93ec"
    },
    {
        "author": "王安中",
        "paragraphs": [
            "吾宗桐柏君，冰采極少整。",
            "吹笙緱氏山，策轡金庭嶺。",
            "阿香侍紫清，眉壽亦秀穎。",
            "仙門定得仙，道廕及遐永。"
        ],
        "title": "讀真誥  其一",
        "id": "fc979cf5-bc5d-4bb0-8c13-e840b9deb9ec"
    },
    {
        "author": "王安中",
        "paragraphs": [
            "清娥阿母嬌，飛軿來羽野。",
            "八龍雲篆章，肯向人間寫。",
            "南真苦論道，聲氣覺殊下。",
            "却携九華妃，共詣修仙者。"
        ],
        "title": "讀真誥  其二",
        "id": "ae74b64f-f15a-4faf-973f-13f685b914d1"
    },
    {
        "author": "王安中",
        "paragraphs": [
            "雲林授玉書，妙語真達道。",
            "心中翦荆棘，一一種梨棗。",
            "瓊軒駕靈風，歘下滄浪島。",
            "有待政何妨，衆真惡懷抱。"
        ],
        "title": "讀真誥  其三",
        "id": "a1eaffeb-5f88-42d8-9722-5404709520e8"
    },
    {
        "author": "王安中",
        "paragraphs": [
            "俗塵雲海漲，客慮風旌搖。",
            "還從不了處，坐以一念超。",
            "深居炷爐熏，翛然带忘腰。",
            "養生置莫論，吾已陋松喬。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其一",
        "id": "f4add060-0da7-4df2-a2cd-4004ddbf7015"
    },
    {
        "author": "王安中",
        "paragraphs": [
            "宿昔未聞道，十年醉幽讀。",
            "睥睨天壤間，萬事真破竹。",
            "今來知自笑，逢場罷竿木。",
            "猶餘勸緣心，留賓與更僕。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其二",
        "id": "cf6627e1-105f-457d-ab52-7bff182f1c50"
    },
    {
        "author": "王安中",
        "paragraphs": [
            "學道辦何等，日用四時行。",
            "夢尋湯餅到，風入茶甌生。",
            "忘機心坦坦，詣理言平平。",
            "誰同坐清夜，籠燈對微明。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其三",
        "id": "0ef32dad-036c-470e-9de8-16caf3e2be1d"
    },
    {
        "author": "王安中",
        "paragraphs": [
            "出門趁雞晨，還舍結僧夏。",
            "緣隨香火慣，跡涉林塘乍。",
            "便恐住山侣，麾手謝俗駕。",
            "悠然指此心，是中有餘暇。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其四",
        "id": "cbaa8b21-4ce3-44df-9f99-168b24e77a99"
    },
    {
        "author": "王安中",
        "paragraphs": [
            "玫瑰紅被徑，薜荔綠走墻。",
            "風埃林籟起，中有楸花香。",
            "緯蕭隔雲霧，烏鵶自回翔。",
            "聽下轆轤聲，心與古井凉。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其五",
        "id": "eed677ab-68e6-429b-9f4a-20a647aa2b9a"
    },
    {
        "author": "王安中",
        "paragraphs": [
            "枕玉褭蹄琢，簟波人字流。",
            "冰甕貯清泚，意境已生秋。",
            "睡餘弄徽軫，山高水幽幽。",
            "試作文王操，若人還見不。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其六",
        "id": "e3cc36d2-9579-4316-bb18-d0918885ca97"
    },
    {
        "author": "王安中",
        "paragraphs": [
            "一勺淡薄味，三生知見熏。",
            "兹游聊忝耳，翩若出岫雲。",
            "弋有孔翠羽，寢有虎豹文。",
            "吾寧不堪用，渠亦何所聞。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其七",
        "id": "04a5e197-214e-49b3-b90f-6b5d615716de"
    },
    {
        "author": "王安中",
        "paragraphs": [
            "魔環凈名牀，嫠納柳季户。",
            "由來道力勝，婉孌莫予侮。",
            "菱花百鍊精，炯炯寒光吐。",
            "森羅萬象交，過即不得睹。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其八",
        "id": "4457fba6-e904-4022-9d0c-3ad63765895c"
    },
    {
        "author": "王安中",
        "paragraphs": [
            "成虧繫軒冕，心地生眼花。",
            "極知一餉静，可掃兩鬢華。",
            "琴雪同卧起，風月通貸賖。",
            "高哉彭澤柳，不比邵平瓜。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其九",
        "id": "f287675e-a34a-4ad3-9636-294408cfa209"
    },
    {
        "author": "王安中",
        "paragraphs": [
            "柘漿工析酲，卉醴可消暍。",
            "客至亦不疏，沃此蔭清樾。",
            "道人有眼句，翰墨相應發。",
            "勿隨標指看，舉似團扇月。"
        ],
        "title": "劉無損欲書十扇以韋蘇州喬木生夏凉流雲吐華月句作韻  其一○",
        "id": "5584e703-5561-47ce-ad4e-0acb464c624c"
    },
    {
        "author": "王安中",
        "paragraphs": [
            "深居足移氣，熏爐坐晨興。",
            "春來獨何覺，湯餅夢騰騰。",
            "永懷山中人，遣花破寒冰。",
            "一枝便有餘，經眼知吾曾。"
        ],
        "title": "春懷賦得冰雪鶯來晚春寒花較遲十字  其一",
        "id": "19bdebd3-bc9f-48fd-b937-2a50feb13010"
    },
    {
        "author": "王安中",
        "paragraphs": [
            "春寒殊未休，春事不堪說。",
            "陽谷溜微綫，陰崖削精鐡。",
            "森然十八公，鬚髯滿殘雪。",
            "非無料峭風，翠色已可悦。"
        ],
        "title": "春懷賦得冰雪鶯來晚春寒花較遲十字  其二",
        "id": "cf0d665f-2138-4c4a-ac03-c0a5b4b1aee1"
    },
    {
        "author": "王安中",
        "paragraphs": [
            "寒雀隨山影，哀鴻带邊聲。",
            "花遲社酒薄，春工了無情。",
            "東風好池館，芳草語流鶯。",
            "不必笑枯索，擁書輕百城。"
        ],
        "title": "春懷賦得冰雪鶯來晚春寒花較遲十字  其三",
        "id": "20539b31-2547-41f4-985a-6d5bdd9b7852"
    },
    {
        "author": "王安中",
        "paragraphs": [
            "幽窗鎻雲霧，無人誰與開。",
            "燕燕尾涏涏，知尋簾户來。",
            "春風到書律，溪藤照山煤。",
            "任爾擇家舍，梁塵飄硯臺。"
        ],
        "title": "春懷賦得冰雪鶯來晚春寒花較遲十字  其四",
        "id": "daeb5dfb-ba65-48c0-a08e-c308da01aec1"
    },
    {
        "author": "王安中",
        "paragraphs": [
            "種梓期十年，萟蘭盈九畹。",
            "河清會有時，歲月坐成晚。",
            "向來忝聞道，及此且求本。",
            "行樂未渠央，何以語羌謇。"
        ],
        "title": "春懷賦得冰雪鶯來晚春寒花較遲十字  其五",
        "id": "d9ce2bc0-5cf3-4d4e-8b4d-03f3c9c418e5"
    },
    {
        "author": "王安中",
        "paragraphs": [
            "文王有遺操，朱絃韻青春。",
            "無言獨下拜，頎然見長人。",
            "道喪向千載，詩書絕逼真。",
            "逼真猶不盡，試語老斵輪。"
        ],
        "title": "春懷賦得冰雪鶯來晚春寒花較遲十字  其六",
        "id": "e627c218-af28-407f-9bc3-2c707a4c816b"
    },
    {
        "author": "王安中",
        "paragraphs": [
            "淵明苦長饑，中年求一官。",
            "歸來蒔松菊，頗覺生理難。",
            "我恐須出仕，未出心已寒。",
            "好謝山巨源，作吏廢遊觀。"
        ],
        "title": "春懷賦得冰雪鶯來晚春寒花較遲十字  其七",
        "id": "2b8c85a9-0bbd-49fe-b4c0-5df61e446089"
    },
    {
        "author": "王安中",
        "paragraphs": [
            "趙公丈人行，佛隱踏朝靴。",
            "風流漢北海，人物魯東家。",
            "同行得劉子，過門抵昏鴉。",
            "臨分無長語，進德除空花。"
        ],
        "title": "春懷賦得冰雪鶯來晚春寒花較遲十字  其八",
        "id": "e947d20d-fe98-4ad9-b0b3-955ea125518b"
    },
    {
        "author": "王安中",
        "paragraphs": [
            "吾宗有子明，粉澤乏外貎。",
            "白衣罷秋賦，深林藏霧豹。",
            "談經亦微詼，樂實在名敎。",
            "擬之金馬生，笑云恐差較。"
        ],
        "title": "春懷賦得冰雪鶯來晚春寒花較遲十字  其九",
        "id": "804a9d64-ad34-450e-95ac-8339216472b7"
    },
    {
        "author": "王安中",
        "paragraphs": [
            "客行天雨霜，屨穿敢留跡。",
            "欲濟河冰凘，蛟龍情不測。",
            "去住兩更難，凄寒斷消息。"
        ],
        "title": "同郡李達之貢辟廱偶試不利還鄉及河不得濟作二詩凄然讀之殆難爲懷因爲次韻極其悲苦卒少紓之當煩劉元忠彭少逸同賦  其一",
        "id": "99841d5e-8140-4c9b-a1df-2755d1397279"
    },
    {
        "author": "王安中",
        "paragraphs": [
            "顛風無安巢，墮翼思故林。",
            "誰回太陽惠，照此窮谷陰。",
            "扶持孔鸞輩，矯矯翔千尋。"
        ],
        "title": "同郡李達之貢辟廱偶試不利還鄉及河不得濟作二詩凄然讀之殆難爲懷因爲次韻極其悲苦卒少紓之當煩劉元忠彭少逸同賦  其二",
        "id": "959cac1c-9232-4e90-b7e3-7e20a3c5afd3"
    },
    {
        "author": "王安中",
        "paragraphs": [
            "宵濟洶濤波，晨征犯霜露。",
            "倐來忽語别，何所見而去。",
            "疑君略奉高，或我愧叔度。",
            "慨然陪節傳，邂逅莫忘故。"
        ],
        "title": "用大名諸公唱和韻送别少逸  其一",
        "id": "83319c92-c01f-4d48-a4b8-20c14625530d"
    },
    {
        "author": "王安中",
        "paragraphs": [
            "初歡記鄴城，往還數如織。",
            "摶風回鑾閣，相賞垂天翼。",
            "君席今未暖，我井久不食。",
            "駕言又何之，游交請絕息。"
        ],
        "title": "用大名諸公唱和韻送别少逸  其二",
        "id": "0f970446-a921-4f6f-8d6b-fda950b0182c"
    },
    {
        "author": "王安中",
        "paragraphs": [
            "當仁語卒吐，仗義身不謀。",
            "所賢我者遠，甚薄物之尤。",
            "不荘醉麴蘖，欲收醉鄉侯。",
            "微辭致責備，近頗學春秋。"
        ],
        "title": "用大名諸公唱和韻送别少逸  其三",
        "id": "ed3eb37d-868b-4c40-a905-53e9d26f05e8"
    },
    {
        "author": "王安中",
        "paragraphs": [
            "邇來走筆吟，别後隨手散。",
            "收拾亦安用，半是諧謔間。",
            "不能所作工，要解風水渙。",
            "莫以人廢言，遂忽博士謾。"
        ],
        "title": "用大名諸公唱和韻送别少逸  其四",
        "id": "0c903f05-1f5c-4222-88d6-d40b8577a2d5"
    },
    {
        "author": "王安中",
        "paragraphs": [
            "閏餘氣先寒，久雨愁更劇。",
            "丈夫固遠慮，奈此朝不夕。",
            "恐泥有危行，扶欹無安宅。",
            "我思補天漏，試鍊五色石。",
            "横空收洩雲，屏翳敢停跡。",
            "還我陽秋恩，與子兩相適。"
        ],
        "title": "和李達之庚寅秋雨三首  其一",
        "id": "b5f2f4b0-3a08-4c16-b3d8-aeb684f1ae28"
    },
    {
        "author": "王安中",
        "paragraphs": [
            "客舍無晴陰，日赴折簡喚。",
            "家居跬步隔，心念旌旗亂。",
            "釡空雨生魚，遽敢議薪爨。",
            "衾裯我自抱，更爲子三歎。"
        ],
        "title": "和李達之庚寅秋雨三首  其二",
        "id": "6b883107-31c4-4185-a5d7-81381d9b90a2"
    },
    {
        "author": "王安中",
        "paragraphs": [
            "鄰僧雨不出，粥飯聽鐘魚。",
            "事與吾輩異，一身易贏餘。",
            "而我千指家，食此半編書。",
            "饑驅欲何之，投瓜望瓊琚。",
            "側聞州禱晴，早願光景舒。",
            "祠官莫憚煩，霑濕秪臺輿。"
        ],
        "title": "和李達之庚寅秋雨三首  其三",
        "id": "558f01b8-6360-463a-a2a1-df39759252a7"
    },
    {
        "author": "王安中",
        "paragraphs": [
            "長安貴公子，對雨飲正劇。",
            "明釭艶華屋，今夕知何夕。",
            "豈同揚子雲，反閉一廛宅。",
            "稍醒問予酒，已復憂甔石。",
            "賢愚置莫論，俛仰共陳跡。",
            "世路日參差，咄哉隨所適。"
        ],
        "title": "再和  其一",
        "id": "acabace0-c576-4b73-98af-c3ecedb40406"
    },
    {
        "author": "王安中",
        "paragraphs": [
            "霖霪連十日，茗盌闕招喚。",
            "寒虀味獨辛，秋繭緒仍亂。",
            "憑將苦雨詩，商絃韻餘爨。",
            "果無真賞音，落魄不須歎。"
        ],
        "title": "再和  其二",
        "id": "50b37bcf-4c7b-4cd9-bfad-0ace19748703"
    },
    {
        "author": "王安中",
        "paragraphs": [
            "向來天不雨，啜泣歌枯魚。",
            "今來雨彌旬，粒食還無餘。",
            "兩家各四壁，但聚古人書。",
            "羣爭聲利場，欲趨顧璜琚。",
            "豈敢喪所貴，我行自安舒。",
            "寒饑兩未救，杯水沃薪輿。"
        ],
        "title": "再和  其三",
        "id": "ca1443f8-3fa3-46e3-991f-fc481cd9f0fe"
    },
    {
        "author": "王安中",
        "paragraphs": [
            "邊風吹鴈寒，雨宿黄蘆下。",
            "家鷄飽遺粒，喔喔庇簷瓦。",
            "孔鸞爾安巢，慎勿翔中野。",
            "鮮鮮野畦菊，的皪弄深黄。",
            "馨香不自暖，白露凄欲霜。",
            "明朝紫茱萸，雕檻薦高堂。"
        ],
        "title": "郊行感興",
        "id": "e433640c-b27c-47ec-9515-e668f6975d32"
    },
    {
        "author": "王安中",
        "paragraphs": [
            "我行無町畦，忽逐春波起。",
            "平明發鄴城，暮宿清河涘。",
            "譙樓唱晚静，驛樹驚飊馭。",
            "亭亭華月上，熠熠繁星委。",
            "含暉穿幔翠，度影入窗綺。",
            "悲來興視夜，空庭縱幽履。",
            "飄如浮海仙，飛步不濡水。"
        ],
        "title": "試院對月",
        "id": "b2e5d3ec-97c5-4c42-a493-4195823a0e79"
    },
    {
        "author": "王安中",
        "paragraphs": [
            "秋蘋一寸風，吹我鄴王臺。",
            "臺邊委黄落，繐帷化飛埃。",
            "平生三逕步，屐齒粘蒼苔。",
            "覊棲望不到，蠅頭寫歸來。",
            "人間持板手，欲展何由開。",
            "再拜丈人行，卷投當瓊瑰。",
            "丈人龍眠龍，挾策奔風雷。",
            "毫端須臾寄，一挽正始回。",
            "年來心法孤，駸駸古爐灰。",
            "淵明不並世，此士誰爲才。",
            "紫鸞固超詣，白鷗竟何猜。",
            "所期豈朝華，歲莫儻相陪。"
        ],
        "title": "無題",
        "id": "63b657d4-8b99-4de3-a15f-f499f443a303"
    },
    {
        "author": "王安中",
        "paragraphs": [
            "平生顧建康，名下難爲人。",
            "見其似者喜，敢復聖賢分。",
            "元侯惟麴蘖，好賜均無貧。",
            "萍官新荐熟，蓮幕先飲醇。",
            "坐令染指客，詩語生冤親。",
            "柑黄松小苦，賦筆久埃塵。",
            "何時獲瀛渌，更可調陽春。"
        ],
        "title": "張公作高陽醇酎送幕中楊時可作詩詩成亦得酒而瀛渌又將熟楊復垂涎次楊韻",
        "id": "7b5e6b10-7612-4d73-98fb-9029d894421e"
    },
    {
        "author": "王安中",
        "paragraphs": [
            "初年種交梨，可奈荆棘樹。",
            "聞道千聖前，不傳纔一語。",
            "彭殤幾許爭，端作旦暮遇。",
            "衣珠價連城，誰遣泣窮路。",
            "子知無生法，未短飛昇數。",
            "當身認同歸，絕學何外慕。",
            "龍眠玉頰翁，是中得深趣。",
            "蕭然住山人，妙甚垂天賦。",
            "我爲楊侯計，政欲借前筯。",
            "從翁須及今，頻脱户外屨。"
        ],
        "title": "次韻楊時可李元中酬贈之作",
        "id": "c8d6b85d-c277-4129-8772-15b16ccadbbc"
    },
    {
        "author": "王安中",
        "paragraphs": [
            "維南國禋祀，崇丘五雲鮮。",
            "路轉樓居出，林深步虚傳。",
            "輜軿上真侣，鬟髻太古仙。",
            "綠章下祕祝，寶此一掬泉。",
            "至今爭晨門，奩香走填然。",
            "帝子留繡蓋，宫嬙擲金錢。",
            "吾宗初意行，跂馬税芝田。",
            "醒心影娥池，了了壺中天。",
            "呼兒話西遊，乃未得汝年。",
            "先生筆扛鼎，小友語更妍。",
            "斯文到真處，梔蠟漫賈鞭。",
            "賡酬就俄頃，驚絕圖書淵。",
            "覓句念宗武，愛奇容子遷。",
            "遊山本庭户，可但巢其巔。",
            "眼中摛文地，坐待步武連。",
            "幽尋賦異日，端爲續膠弦。"
        ],
        "title": "次韻王得之遊福源觀",
        "id": "2997a04c-44f3-4e91-8c66-d03f5f320281"
    },
    {
        "author": "王安中",
        "paragraphs": [
            "我無適俗姿，發興在林嶂。",
            "前身一義墮，好山輸百丈。",
            "永懷住山人，敗毳裹龍象。",
            "頻驅塵外軫，徑抵雲雨上。",
            "道人初怪問，斗絕何從訪。",
            "師居不難尋，天壁愕異狀。",
            "風煙自蕭散，草木更森長。",
            "道人聊復爾，仁者作是想。",
            "重來傍岑翳，眼净人亦王。",
            "虎谿雖不過，鷲嶺聊得望。",
            "遥知師囅然，跛跛又安往。"
        ],
        "title": "望法華山懷慈上人",
        "id": "c2ffa98b-ac03-4a22-bc99-18445b8c2fd4"
    },
    {
        "author": "王安中",
        "paragraphs": [
            "王鮪未荐春，永歎念河曲。",
            "遊子懷故鄉，書劍就裝束。",
            "横流一葦航，歸日三秋促。",
            "屬驂饒陽道，解鞅獲館穀。",
            "鳴烏尾畢逋，喜信亂城角。",
            "邑中二三子，彼美温如玉。",
            "行李往來者，東道禮尤篤。",
            "一尊相勞苦，桃瓜間紅綠。",
            "深嚴布金地，良可避蒸溽。",
            "呼龍勸客留，雨聲裂華屋。",
            "諸公氣吐虹，不鄙余錄錄。",
            "號呶叫博盧，露跣圍弈局。",
            "漫郎本何者，蒿蓬倚松竹。",
            "更不效天隨，凄其茹杞菊。"
        ],
        "title": "過安平小集",
        "id": "09db4fd1-277e-46f2-9058-79b2dcc400a9"
    },
    {
        "author": "王安中",
        "paragraphs": [
            "吳山東南秀，葱鬱盤帝城。",
            "西湖據其趾，御氣通波心。",
            "餘膏被草木，蔚眼皆欣榮。",
            "今晨天宇穆，惠風汛初晴。",
            "春色正妍妙，放懷共揚舲。",
            "中流入汗漫，曠闊無埃氛。",
            "湖光挾山綠，倒射玻瓈青。",
            "絲竹響空翠，樓觀森崢嶸。",
            "獻酬雜歌嘯，爛漫紛醉醒。",
            "取樂固莫並，興懷一何深。",
            "緬惟昔三賢，精爽日以沉。",
            "但餘畫象在，尚想鳴佩襟。",
            "希古秉微尚，崇雅攄恬情。",
            "羌予翳蓬藋，無復企組纓。",
            "澹泊自有得，榮華非所欣。",
            "舍舟縱散策，逸興生崚嶒。",
            "白雲引遐眺，碧岫延深登。",
            "幽期浩無涯，忽到静者門。",
            "長松有令姿，流水無俗聲。",
            "絕磴猿可呼，出谷鶯始鳴。",
            "乃知物外境，兹象本不驚。",
            "逝耶初無將，至耶亦無迎。",
            "便將謝塵鞅，兹焉支頹齡。",
            "山鴉接晚翅，落日催行幐。",
            "歸歟賦新篇，聊復記吾曾。"
        ],
        "tags": [
            "西湖"
        ],
        "title": "湖山紀遊",
        "id": "47d51c2e-77a7-4912-87ad-044fe11faacd"
    },
    {
        "author": "王安中",
        "paragraphs": [
            "結髪抱奇趣，被褐深自珍。",
            "空腸貯明月，坐友千載人。",
            "長饑爲驅出，宦遊古河濵。",
            "侵尋簿領書，陸海縱埃塵。",
            "深迷誰復見，無悶日湮淪。",
            "使車重皇眷，賓從實要津。",
            "平生相與昧，數面輙成親。",
            "如何冰霜别，邂逅梅柳春。",
            "我來閉空館，公歸柅輕輪。",
            "咫尺不得語，寤歎良苦辛。"
        ],
        "title": "貽梁東卿激",
        "id": "89c9bfb1-6e0d-46ae-8635-3c92d228eccf"
    },
    {
        "author": "王安中",
        "paragraphs": [
            "讀書無見功，要足補吾拙。",
            "時從千載上，坐友萬人傑。",
            "心源貯古月，表裏湛空澈。",
            "政緣老懶故，早覺追隨苶。",
            "推遷懷短檄，甚愧固窮節。",
            "安陽耆舊衰，風采漫筆舌。",
            "翩翩阿瞞孫，乃出諸椽列。",
            "爽氣不可招，敵榜近縲紲。",
            "只今官罷休，道學歸澡雪。",
            "加飱一言足，人事會有别。"
        ],
        "title": "送曹文叔",
        "id": "6446a3d9-4a0f-41f3-855c-32b61358507d"
    },
    {
        "author": "王安中",
        "paragraphs": [
            "斯人倘遇真，何必吾黨士。",
            "向來風騷伯，領略罄同軌。",
            "仙路共飛騰，雞犬近天咫。",
            "但看横槊語，力足走餘子。",
            "小詩賦競病，政自賢乎已。",
            "眼中管陶郎，翰墨頗自喜。",
            "當官故癡絕，捉扇談名理。",
            "早時隨計偕，晚墮鶡冠裏。",
            "史君柱後文，此面惡難擬。",
            "陸機生不識，尚想汗顔泚。",
            "只今官罷閑，高唱動連紙。",
            "齊西井邑富，三月花事起。",
            "人奇渼陂同，物勝斜川似。",
            "遠心破城府，快論注弦矢。",
            "嗟予懷檄書，寸步畏瓜李。",
            "投床夢婉娩，日永貪睡美。",
            "亦思陪君嬉，静釣濠梁水。",
            "君方事箠轡，問津從隗始。",
            "十年投筆興，氣已無萬里。",
            "努力就功名，爵禄天下砥。"
        ],
        "title": "奉酬李道源供奉",
        "id": "21852d01-fab0-4557-8ad1-c9894da35931"
    },
    {
        "author": "王安中",
        "paragraphs": [
            "葛製侵中冬，奈此河漢沍。",
            "障門恃織蒲，更值飛廉怒。",
            "舂撞不遺力，既發寧却顧。",
            "陰機足自由，盛氣尚誰怖。",
            "老心百念灰，一睡美無度。",
            "投牀逼窗紙，罅穴響交互。",
            "飄霙半夜入，方夢踏雲路。",
            "帝居環玉闕，恍惚非常遇。",
            "回天力故微，訟風詞已具。"
        ],
        "title": "次韻李達之十月十九日風一首",
        "id": "610e697b-53a6-434c-8609-67efae195884"
    },
    {
        "author": "王安中",
        "paragraphs": [
            "短長不相懸，視此律筒換。",
            "天寒今幾許，冬序已强半。",
            "初陽來如縷，殘歲去莫絆。",
            "親交斷還往，官列閙稱喚。",
            "無牛可扣角，問夜何時旦。",
            "新詩當美酒，排遣孤悶散。",
            "風期終未沬，相與遊汗漫。"
        ],
        "title": "次韻李達之冬日自紀二首  其一",
        "id": "445bd7db-928a-457b-940e-5ada7397e6f0"
    },
    {
        "author": "王安中",
        "paragraphs": [
            "古心出古語，不計彼不聽。",
            "蹮蹮來問學，政有童九齡。",
            "尚爲一事大，更讀四方經。",
            "但我鮮兄弟，諸妹亦伶俜。",
            "皇皇門户寄，孤耿如晨星。",
            "何時休世網，遂逐鴻俱冥。",
            "君窮坐如醉，聞此或少醒。",
            "試憑道力勝，兩忘楹與莛。"
        ],
        "title": "次韻李達之冬日自紀二首  其二",
        "id": "1b31f70e-0807-4a20-aca2-2663afdfb7b7"
    },
    {
        "author": "王安中",
        "paragraphs": [
            "顔癯雖叵堪，幸列聖科四。",
            "瓢簞顧自給，所樂真細事。",
            "君窮欲誰依，月旦無高議。",
            "鄰貪故爭畔，囷收復易匱。",
            "吏懵輒改井，甖汲亦難致。",
            "空有能詩聲，度越侯叔起。",
            "時裁乞米帖，韻綴古風裏。",
            "嬌憐啼門兒，愠奈曳泥婢。",
            "喧喧聞發廩，共詬管城子。",
            "君云姑安之，吾肯屑嘑爾。",
            "篋中敝袍在，質當今可以。",
            "櫺窗豕腹生，列肆跨兩市。",
            "掉頭相閉拒，竟日却携至。",
            "似云儒酸慳，所得毫髪利。",
            "寒暑遞回換，錢出幾還此。",
            "由來刺繡工，不如市門倚。",
            "以彼居貨心，必求速化理。",
            "近聞高貲郎，禁與士夫齒。",
            "蓋防駔儈態，歲久薰蕕似。",
            "衆富乃良規，力古貧莫恥。"
        ],
        "title": "達之質衣不售作詩某次韻達之有田在蒲陰日以侵削舊居嘗質人家既還而井亡于是簞瓢益艱故有爭畔改井之嘲",
        "id": "3c29d38e-de59-4932-95ed-682f5b8bcc99"
    },
    {
        "author": "王安中",
        "paragraphs": [
            "少無適俗韻，市朝等居山。",
            "所思魯柳惠，去我今千年。",
            "官曹不厭卑，危慮忘冰淵。",
            "身恬道故在，心傲蒙漆園。",
            "顔丞賞我趣，屢顧塵埃間。",
            "我久作常語，何得君來前。",
            "東歸散俄頃，翩若風中煙。",
            "此意念莫領，搔髪空垂顛。",
            "出門久無味，不如杜門閑。",
            "君方篤行李，諒以吾言然。"
        ],
        "title": "顔夷仲有次韻少無適俗韻詩少逸既和之不可不賦",
        "id": "632f7fee-8560-4bd9-9a79-8a5c428dc2fd"
    },
    {
        "author": "王安中",
        "paragraphs": [
            "寒拆天吳圖，饑糴太官粟。",
            "拾遺官在朝，何異老林麓。",
            "英風想廉藺，妙手傳顧陸。",
            "蒙茸頭傾冠，駊騀鐙脱足。",
            "熊兒與阿叚，左右相扶逐。",
            "生平經綸具，悵望青蒲伏。",
            "窮塗付麴蘖，放意謝羈束。",
            "草堂幸無事，尹騎時見辱。",
            "清吟動霄堮，逸艶驚魚目。",
            "顧兹神明意，豈易丹青卜。",
            "當時腰長鑱，憔悴十指秃。",
            "聲名乾坤破，生事歲月促。",
            "但聞列仙癯，豈見肉食墨。",
            "企予攀逸駕，短步羞匍匐。",
            "不能師廣袖，乃爾好奇服。",
            "嗜詩得雋永，徐味自當肉。",
            "不知褒公貴，顧謂何郎俗。",
            "窮通等夢幻，思慮自棖觸。",
            "苦吟秪效尤，呼醆進蟻綠。"
        ],
        "title": "次秦夷行觀老杜畫像韻",
        "id": "3dfb58ef-1908-42fb-899b-1656ebb45b14"
    },
    {
        "author": "王安中",
        "paragraphs": [
            "我本可笑人，略已近俗士。",
            "侵尋久未覺，大似城門軌。",
            "永懷北山路，相去不容咫。",
            "雲煙迷舊隱，鷄黍悞幽子。",
            "極知田二頃，足了仕三已。",
            "世緣成錯料，悔不妻法喜。",
            "只今無置錐，四海寄生理。",
            "因循插手版，俯仰鄴城裏。",
            "朝來對爽氣，或以古人擬。",
            "頗復廢將迎，陶泓弄幽泚。",
            "翩翩取自適，豈問書費紙。",
            "推移從短檄，此念初不起。",
            "園林齊地近，人物何郎似。",
            "無因覩白雉，漫自手弓矢。",
            "任侯十年舊，邂逅慰行李。",
            "新詩多態度，譽我傷溢美。",
            "君才老益豪，筆倒三峽水。",
            "我將觀浩渺，萬事問伯始。",
            "是間好看客，風味化鄰里。",
            "亦知崔亭伯，更欲就礲砥。"
        ],
        "title": "次韻答任德夫夾灘見貺長句并呈崔彦聖",
        "id": "0e76de3c-c8af-40ea-85d2-2eb21b7ed9d6"
    },
    {
        "author": "王安中",
        "paragraphs": [
            "人才限南北，河嶽日邊徼。",
            "異時頗自振，以遠得輕笑。",
            "顧我尚友心，與渠不同調。",
            "吾州向雖陋，屬令文元肖。",
            "仙鳬謝雲羅，雪浪湧海嶠。",
            "問山如登天，翰墨相焜燿。",
            "高標快目擊，勝語醒耳剽。",
            "永懷種秫潛，不翅憩棠召。",
            "八年杖屨隔，坐睡夢嵩少。",
            "何人佀嚴陵，寒灘理幽釣。",
            "無因接孫登，半嶺聽清嘯。",
            "漸恐落流俗，中夜回光照。",
            "倒海覓三珠，更復得二妙。",
            "風埃鄴王城，晚從折簡召。",
            "倉曹賓客次，玉立見孤峭。",
            "神鋒森挺脱，俛嘿願還鞘。",
            "至今牛斗間，寶氣干兩曜。",
            "伯宜承華勛，仲合典書詔。",
            "翩翩誰輩行，官職忽哄叫。",
            "美鬚草未鬬，好面喪可弔。",
            "斯人但寂寞，瑚璉不薦廟。",
            "我嘗當饋嘆，吞憤類牛噍。",
            "淵龍豈易擾，遽敢議處劭。",
            "念昔忝聞道，鋭甚冠始醮。",
            "百憂荒寸田，孰與耕新燒。",
            "區區冀有獲，韅鞅鞭復掉。",
            "端來求代公，兀守信麥漂。",
            "便將塗六鑿，風籟息號竅。",
            "政自畏攀援，拄頰遭詬譙。",
            "一官涕唾了，得失已懸料。",
            "嚢中餐玉法，朝饑儻能療。",
            "縱無錢買山，解有杖荷蓧。",
            "從公問箕潁，策足事游眺。",
            "共待四明歸，重丐一言要。"
        ],
        "title": "送晁以道",
        "id": "7c1c4aaf-01a0-425e-92e0-cc73fe2484ab"
    },
    {
        "author": "王安中",
        "paragraphs": [
            "吾軍久不張，建鼓覓同道。",
            "蒼黄一二獲，便作百萬號。",
            "我行初濟河，首得晁彭耗。",
            "輕車駕駟馬，邂逅王良造。",
            "悠然望八極，頗已快遠抱。",
            "兩公前後輩，凜凜不殊操。",
            "晁文早緯國，輔以家學奥。",
            "向來宏詞出，古氣軋盤誥。",
            "蕭生寧抱關，肯補郎衣皂。",
            "老成吾猶及，孝友神所勞。",
            "彭詩動驚俗，祖屈實自悼。",
            "追奇詣岑險，展讀眩欲眊。",
            "知名漁父篇，雅惬志和好。",
            "勿前丞相嗔，何恃翰林傲。",
            "方將摩二壘，併可潄雙瀑。",
            "瓜代苦敦薄，火攻良抵冒。",
            "荆州一人半，纔慰阿堅到。",
            "只今事行李，遽欲戒騶導。",
            "箕山老仙伯，遠行避喧噪。",
            "紛紛户外屨，三沐安無躁。",
            "仲氏往吹箎，吾黨端有靠。",
            "坐念玉壺冰，詎堪風日曝。",
            "魯公屋漏筆，莫靳平安報。",
            "否泰等時雨，春旱必秋澇。",
            "努力加飯餐，自餘何足禱。",
            "無卿我定豪，别語願忠告。",
            "睡翁賴少留，意適如爬瘙。",
            "大臣不暑行，官小奈親耄。",
            "網羅今轉疏，機穽豈重蹈。",
            "得失儻未量，天理問禆竈。"
        ],
        "title": "次韻和彭少逸送晁以道",
        "id": "4694c774-ec67-41fe-8a72-4529b50a03d3"
    },
    {
        "author": "王安中",
        "paragraphs": [
            "癯儒緩趨走，不堪備游徼。",
            "古心乏嫵媚，亦莫齒優笑。",
            "十年營負郭，畢願了租調。",
            "詩書祝兒輩，風味久必肖。",
            "文窮覓退之，錢癖減和嶠。",
            "此計墮渺茫，浪出豈炫燿。",
            "官供取無耻，幾不類椎剽。",
            "退食獨委蛇，顧欲輩周召。",
            "誰論玄尚白，端覺壯非少。",
            "緬懷千載人，有道混屠釣。",
            "風雲隨闊步，功業付長嘯。",
            "事成有辭爵，緣斷或遺照。",
            "飛潛無必同，出處信俱妙。",
            "肯以牛衣泣，求因狗監召。",
            "竟知貂尾短，何益鳶肩峭。",
            "士初如大刀，天高看拔鞘。",
            "提携龍雀環，膽破勒與曜。",
            "斷蛟剸犀兕，左右隨所詔。",
            "用舍要有時，遽欲帝閽叫。",
            "沾襟豈終悔，失馬勿前弔。",
            "龜寜行曳泥，犧怯牽荐廟。",
            "但逃明火灼，詎厭短芻噍。",
            "固窮而山立，吾儕當勉劭。",
            "無禍福莫長，安用綠章醮。",
            "我今百念灰，內熱息心燒。",
            "來親晁氏賢，不住頭忽掉。",
            "淋淫雨十日，坐恐行嚢漂。",
            "新篇寄鄴城，鐘磬逼耳竅。",
            "舂撞到彭夏，餘子敢輕譙。",
            "是公天機深，世故成錯料。",
            "良醫百遇毒，彼已病俱療。",
            "淵明寓託遠，捉扇贊荷蓧。",
            "吾將急捕逐，八表寫長眺。",
            "遲暮儻同歸，升斗何足要。"
        ],
        "title": "長句送以道既辱和答而夏傳聖詩亦用此韻以道復和一篇篇末頗及少逸與不肖因再賦此傳聖姻家書問必數或可達以道",
        "id": "196c625f-f34a-4c6f-857e-5a75ea57b71b"
    },
    {
        "author": "王安中",
        "paragraphs": [
            "外家東眷裴，典學不觀徼。",
            "初來接諸彦，半發士龍笑。",
            "賢科兩過閣，萬字出戲調。",
            "盡記十二題，博洽古人肖。",
            "亡書問安世，多識數華嶠。",
            "劉蕡廷策訐，罷去終弗燿。",
            "縱横五車讀，未捷一律剽。",
            "生涯日蕭索，更甚東陵召。",
            "當時邯鄲公，似是洛陽少。",
            "文潤淮南草，詩賡苑中釣。",
            "殿廬忽厭直，郡閤或坐嘯。",
            "相從賓客老，莫逆肝膽照。",
            "嚴詩見杜集，殆極天下妙。",
            "鵩來蒲州坐，永隔宣室召。",
            "門生状董晉，寒筆信雄峭。",
            "豈慚吳季札，墓劍掛遺鞘。",
            "嗟予乃裴出，母賢如德耀。",
            "授予其父書，勉使起應詔。",
            "此文載編末，疾讀快欲叫。",
            "耆舊成鬼錄，零落真可弔。",
            "但聞康靖第，萬物閟家廟。",
            "子孫同蠹魚，奇字飽咀噍。",
            "始予識京掾，已嘆才業劭。",
            "叔兮秉周禮，莊若客位醮。",
            "官閑恣討論，燈火親夜燒。",
            "固疑言語工，未睹寸管掉。",
            "高篇晚發伏，疲兵血爭漂。",
            "予拔中山毛，載穎從八竅。",
            "携持託抱關，免以不敏譙。",
            "規容曹參隨，敵敢楊雄料。",
            "寧憂無肉瘦，政恐俗難療。",
            "冥搜廢曹務，招隱慕芸蓧。",
            "子行擇所向，山水足觀晀。",
            "慎勿厭家雞，造請歷權要。"
        ],
        "title": "李永終還京師北嶽王某以送晁以道韻作詩贈行某外大父賢良裴公實爲邯鄲公行狀契義良厚故見之篇首",
        "id": "ba10f604-dca6-406f-b2fe-ef162df970a7"
    },
    {
        "author": "王安中",
        "paragraphs": [
            "北山立雄秀，西山儼來奔。",
            "稜層上雲雨，祕邃錯朝昏。",
            "風霆倐號怒，勢欲立厚坤。",
            "兹惟神靈宅，可但人物繁。",
            "嵩陽擅月旦，問山等龍門。",
            "謂我山之英，重以仁者言。",
            "丈人蓋代手，脱口千載存。",
            "蓴羮與羊酪，不復疑戲論。",
            "向來無極神，解與君爭尊。",
            "堂堂甄孟成，版籍見諸孫。",
            "如何置不問，遠借寒谷暄。",
            "我行傍鄉梓，念此永弗諼。",
            "逢人試語似，喜色凌朝暾。",
            "問公誰輩行，故侯蘇季昆。",
            "故侯遺妙墨，礱山龕山軒。",
            "亦有好事人，醉帖收蜿蜒。",
            "神明坐還觀，聲淚已復吞。",
            "公能破紙尾，師友道彌敦。",
            "要當藏名山，仍意作九原。",
            "續絃煎麟角，併洗萬古冤。"
        ],
        "title": "定武贈晁以道",
        "id": "f94a91e3-e984-473a-a8ef-0747b9bb8524"
    },
    {
        "author": "王安中",
        "paragraphs": [
            "窮顔妙畫今虎頭，忽以武侯爲范侯。",
            "他日卻寫十比丘，下筆不數僧貫休。",
            "作佛作相三昧游，在江在海兩浮漚。",
            "丈夫心機入法流，到處還渠第一籌。"
        ],
        "title": "顔持約爲范師厚作孔明坐嘯圖十大比丘象觀者以爲聱訛不可不下一句",
        "id": "138684d6-05dc-40f9-905f-d89816f35d86"
    },
    {
        "author": "王安中",
        "paragraphs": [
            "盛樂宫前紫府君，開花流水不知春。",
            "悠悠永歎坐石室，自有此山無此人。",
            "我來婆娑弄明月，松聲草色俱清新。",
            "列仙元癯不佞佛，却語小謝求綸巾。",
            "明經使者風生在，文字政須君等輩。",
            "鴈門鴈美亦思歸，講肄還當尋馬隊。"
        ],
        "title": "寄謝任伯",
        "id": "9a5ba7c1-7238-409d-9be4-fb6816dc7a52"
    },
    {
        "author": "王安中",
        "paragraphs": [
            "金鳯臺頭我欲仙，故人真謂翼垂天。",
            "目光射落三千尺，詩律追還五百年。",
            "應緣又踏瀛州土，寄問騎鯨今好否。",
            "俗情限量須破除，可無忘形我與渠。"
        ],
        "title": "寄江南睡翁",
        "id": "91c33612-3d21-491f-9965-7a558b5e4b72"
    },
    {
        "author": "王安中",
        "paragraphs": [
            "周郎同歲小一月，老氣凜凜能摧鋒。",
            "佛隱由來足高士，經綸正在阿堵中。",
            "平生蓬藋一畝宫，頗與可人風味同。",
            "好在江南香火社，寄書會憶王牆東。"
        ],
        "title": "崇寧寺詩",
        "id": "eca9d7a1-ed3a-4907-b9cd-96630165d4e6"
    },
    {
        "author": "王安中",
        "paragraphs": [
            "深居聽客譚西山，舌端崷崒生層巒。",
            "山形卓犖尚可想，客趣超詣何由攀。",
            "漳潁空回自不韻，夢涉山澗波旋環。",
            "但携雲根萬竅碧，歸置毛穎陶泓間。",
            "客真與山欲爭秀，煙霞氣足詞高閑。",
            "我亦良非適俗者，分山一半同君還。"
        ],
        "title": "次韻張應龍見贈長句",
        "id": "e1b5441e-e478-4521-b994-981cf0c1af6e"
    },
    {
        "author": "王安中",
        "paragraphs": [
            "胸中堆奇忽塊磊，徑欲凴虚尋我對。",
            "梵宫日月擦鴟尾，複道雲霓湧鼇背。",
            "佛將高廣快心賞，天爲空長舒眼礙。",
            "冰層蹙岸見河漳，雪氣明山數齊岱。",
            "安知一身寄城郭，却指萬頂看闤闠。",
            "承平大駕昔此留，望幸遺民今幾在。",
            "哦詩人物到白也，題字風流希湛輩。",
            "北都三士行作圖，勝遊一日不可廢。"
        ],
        "title": "同元忠少逸登大安閣各賦一篇",
        "id": "62a7d756-a4d9-4222-8c82-d635f9dfe85e"
    },
    {
        "author": "王安中",
        "paragraphs": [
            "秋蟲不量翅股微，幾欲唐突鵷鸞飛。",
            "高梧嘶風食沆瀣，何似死鼠鴟鳶肥。",
            "顔家事業更清絕，耆舊去眼知音稀。",
            "賢哉鼻祖井故在，執瓢便足忘君饑。",
            "一官晚悔登龍斷，經歲不出關荆扉。",
            "藍田之山石韞玉，白虹千丈晴霏霏。",
            "退之壁誌見彷彿，二松閲世應百圍。",
            "丞聾未換渠莫惡，郴江仙伯容摳衣。",
            "側聞親嫌又齟齬，漫恐髀肉摩鞍鞿。",
            "戲人造物亦薄相，咄咄此士將安歸。"
        ],
        "title": "顔夷仲欲赴藍田丞而鄆帥移雍姻家或當避讀夷仲詩爲和第二篇此次退之山石韻者",
        "id": "d84d7b74-1bff-4317-a1b1-0fc9c754d093"
    },
    {
        "author": "王安中",
        "paragraphs": [
            "潁川異日剛彊守，諸吏僵仆姦豪走。",
            "濟南使君羞怯懦，故破瞷宗三百口。",
            "官爲聲名計則多，尋常手滑如彼何。",
            "心知昔人不妄作，隨事砭斫或拊摩。",
            "河神娶婦理必往，城北殺子吾當訶。",
            "襄濆趙侯世儒雅，軒昂忽變腸無它。",
            "奴欺主女積十載，侯以半紙申嚴科。",
            "人言趙侯廣漢後，宜有擿伏如神手。",
            "青衫諸掾日蹉跎，衆或屈凌天自佑。",
            "誰過襄濆刻石傍，告以吾言慰耆舊。",
            "侯今兒子能文章，母太夫人百歲壽。"
        ],
        "title": "趙聖符權漣水軍使按周立事且去猶聞上乞不赦爲作長句",
        "id": "a5d9f561-67c0-4e3d-a89e-2b1cb2b16c06"
    },
    {
        "author": "王安中",
        "paragraphs": [
            "李侯茫茫悲欲泣，人生豈能無緩急。",
            "晨炊米盡抱衾裯，富兒操金森壁立。",
            "縱横文字對空虛，肝膈不同如燥濕。",
            "寒鄉眼界太褊迫，名譽纔高憎怨集。",
            "誦書把琖九河懸，雖我亦驚追莫及。",
            "風雷會送横海鱣，躍上禹門過千級。",
            "奈何自比轍中鮒，商歌感慨行人揖。",
            "鮒魚不願决西江，李侯所須惟粟粒。",
            "肯捐一滴活波臣，客真義動修蛇蟄。",
            "得金遣客曾莫留，索我和篇何汲汲。",
            "孤竹之管空桑琴，已矣今人聽不入。"
        ],
        "title": "過客有贈達之金者達之作鮒魚乞水急詩謹次韻",
        "id": "6851cfb9-958c-4fe1-90e9-69a927bf6e36"
    },
    {
        "author": "王安中",
        "paragraphs": [
            "家世無人仕苕浙，送汝還爲北城别。",
            "河間知不去吾遠，汝母猶持離袖掣。",
            "中年生子今宦游，吾與汝母宜白頭。",
            "中山西望三舍身，諸老汝近吾何愁。",
            "宫傅恩憐逮猶子，宫師雁行餘五弟。",
            "至今鄉閭尚心化，友愛推高一門裏。",
            "向來寒甚草根蛩，邇來出入軒蓋從。",
            "富貴不願此身獨，安樂幸與諸老同。",
            "門户固應多國器，汝往豈爲功名會。",
            "古文科斗盡五車，娱人翰墨真餘事。",
            "客程搶笠風卷紗，歸及諸老醉榴花。",
            "京華新聞勿用說，一時名士詩可誇。"
        ],
        "title": "第二子赴河間詩人皆作詩送行讀趙壻辟疆詩爲次韻",
        "id": "2d269e9a-8255-428f-bd2c-6df5ad4169ed"
    },
    {
        "author": "王安中",
        "paragraphs": [
            "五日十日一水石，此言雖工蓋其跡。",
            "請看天地開闢初，豈鑄日魂鎔月魄。",
            "忽然而成隨所遇，納護風雲元滿肚。",
            "吐爲千偈口瀾翻，游戲法中同一趣。",
            "李侯落筆風烟氣，妙處欲回真宰意。",
            "扁舟不動水粘天，落日孤明山若倚。",
            "斷猿吟掛清楓林，澗松倒卧猶十尋。",
            "白鷗似作終老計，浮雲自在年何深。",
            "由來神品完天力，一抺江流吞萬磧。",
            "寸量尺度但形摹，畫史如山爾何得。",
            "貴人費盡千黄金，寶奩玉軸誰敢爭。",
            "一聲常賣落公手，世間得喪誰虧盈。",
            "我生懶率更疏放，只有幼輿巖石相。",
            "它時真作畫中人，儻辱書來問無恙。"
        ],
        "title": "題李成山水",
        "id": "83e6c342-e18d-48ab-be09-48feff2e38d4"
    },
    {
        "author": "王安中",
        "paragraphs": [
            "山林策足高復高，俗子捷宦爭秋毫。",
            "丹青邂逅着相衮，晚顧不欲傳兒曹。",
            "妙哉吾家右丞相，睥睨一世輕鴻毛。",
            "雲泉招隱去甚勇，粉墨狀景隨所遭。",
            "輞川莊圖最得趣，盡寫衆巘圍長臯。",
            "廢城荒煙颯衰柳，斷澗立石淙驚濤。",
            "篔簹插屋伴幽讀，蓮芰潑眼横輕舠。",
            "宫槐猶是鳴騶陌，漆園已作蒙莊逃。",
            "地因人好自奇勝，豈必海嶠騫鯨鼇。",
            "想見解衣盤礴時，六種震動山靈號。",
            "平生經行意境足，朽木不運筆已操。",
            "小詩氣象更清絕，遠跨陶謝追風騷。",
            "樂安老人吾莫及，摹搨彷彿收藏牢。",
            "隸書十詠有體法，鍼肆見此古赤刀。",
            "一時墨妙誰竊去，龍劍飛失餘環絛。",
            "只今跋題乃到我，千載吾祖安敢褒。",
            "家鷄詩畫愧弗學，但思卜築誅蓬蒿。",
            "輞川久無書契在，未免四海求田勞。"
        ],
        "title": "次韻題李公休輞川圖",
        "id": "bebf2d7b-fdab-4726-9836-b4d777dd3f29"
    },
    {
        "author": "王安中",
        "paragraphs": [
            "青陽乘時木當行，驟辭囚幽置高亨。",
            "驁驕嫚姣豪怒獰，睥睨萬物憤以爭。",
            "潛呼飛廉語曰卿，媒妁阿巽助躁輕。",
            "林交社姻窟昆兄，腰領搦持劫詛盟。",
            "玃顱鷹隼深目睛，沐猴冠元加紘纓。",
            "約束陰定陽眎瞠，鞴囊革橐齊露呈。",
            "頃刻翻簸揭奔轟，撦幃裂箔仆斾旌。",
            "墮簷塌桷掀架棚，注射垣壝穿冡塋。",
            "豹彪獐豬狒猱猩，鴻鶤雉鴉鳬鳦鶯。",
            "殷蹏捩翅突奔驚，蹶抵犖确罥灌檉。",
            "蒙衝千車屹傅城，犦槊萬騎鴉譟營。",
            "步趨宕跌忘珮珩，宫徴嘈雜停韶英。",
            "披木榦根搴芳榮，蹙水濤浪豗鏡平。",
            "眯霄耀靈一目盲，觸山不周八柱傾。",
            "六幕擺撼始稱情，神嬉鬼笑語咿嚶。",
            "餘噫不收爛謌賡，聚穢勃鬱封觀京。",
            "執攬北斗斟四瀛，五嶽爲豆羅崢嶸。",
            "腐株蠹穴侑竾笙，醉牽月娥舞金鉦。",
            "更持一杯壽長庚，誰省天意不汝令。",
            "小臣叫天吐丹誠，方春風暴稀所更。",
            "執法口噤臣輙抨，幸屬廷尉葅鯢鯨。",
            "天哀愚忠勑閽丁，往呼來前密訂評。",
            "竦身躡虛倐上征，涕洟拜手眄睟清。",
            "臣材瑣屑不足名，中有婞直肝腸撐。",
            "自下議上罪則烹，察及螻蟻帝聖明。",
            "臣知風暴不難平，惟斷之果絕蔓縈。",
            "帝首微頷慰遣并，側聞雷霆掃欃槍。",
            "山恬海靜悄不聲，濯濯生意回枯頳。",
            "搜詞譎詭紛縱横，反風大熟想姬成。"
        ],
        "title": "大風",
        "id": "27368902-2566-4b09-8af9-1746506b5448"
    },
    {
        "author": "王安中",
        "paragraphs": [
            "蕭寺倚絕壁，高軒凴衆芳。",
            "僧窗得山翠，茗盌仍花香。",
            "眼界寫雙凈，心田增寸凉。",
            "陂陀日向夕，村落下牛羊。"
        ],
        "title": "游峰山院",
        "id": "03b7b9cb-d799-478c-9d0a-c6e047b3a527"
    },
    {
        "author": "王安中",
        "paragraphs": [
            "當暑獨披襟，誰同梁甫吟。",
            "山林勞客夢，簾幕斷人音。",
            "庭籟迎秋靜，宫雲傍晚陰。",
            "賴傳詩句好，偏慰未歸心。"
        ],
        "title": "次韻李厚之秋日即事",
        "id": "aabd58d9-fbdf-42f8-9086-e8ce48a620d0"
    },
    {
        "author": "王安中",
        "paragraphs": [
            "身入儒宫作抱關，不妨文史暫偷閑。",
            "秋陽皦皦天新雨，晚吹騷騷木落山。",
            "士子便應矜兩監，吾儕未合老三間。",
            "孝廉同歲真同道，對幕哦詩斷往還。"
        ],
        "title": "試院作",
        "id": "27a14a3f-eebf-43b2-9059-66d6adbe4f10"
    },
    {
        "author": "王安中",
        "paragraphs": [
            "相門誰數十朱輪，華鄂今看節制分。",
            "鄉里正思前召父，朝廷難輟大馮君。",
            "風聲自是塤箎合，忠力同輸手足勤。",
            "應有池塘春草夢，夜闌還繞北山雲。"
        ],
        "title": "聞青守梁元彬移帥定武作詩寄賀諸梁",
        "id": "41978f55-2710-40a5-8a3b-21ab078f679b"
    },
    {
        "author": "王安中",
        "paragraphs": [
            "坐想郊坰皷角雄，弓刀十萬擁元戎。",
            "令傳帳下偏裨慄，聲走山前部落空。",
            "勒石何須稱竇憲，反風已卜相周公。",
            "自嗟不預從軍樂，賈勇猶能氣吐虹。"
        ],
        "title": "聞帥府大閲軍作詩送梁帥",
        "id": "9fffc4cc-8c4c-4f0d-add6-d9f19a42c589"
    },
    {
        "author": "王安中",
        "paragraphs": [
            "汶水衣冠記昔年，明堂一木起扶顛。",
            "孫枝競秀傳家學，華鄂聯榮握帥權。",
            "西省規摹留閫外，北園風景付樽前。",
            "晉陽親近皆兄弟，行集天朝拱細旃。"
        ],
        "title": "和梁才甫贈定帥元彬",
        "id": "ea074eca-ed61-4807-9a1c-1f42dd9b22d2"
    },
    {
        "author": "王安中",
        "paragraphs": [
            "玉府真游擁萬仙，蘂珠深殿駐雲軿。",
            "宫尊自吸瓊漿盡，御筆猶封寶字全。",
            "密護幾重香冉冉，倒藏餘瀝響涓涓。",
            "君恩許侍神霄仗，先向壺中覓洞天。"
        ],
        "title": "無題",
        "id": "e5e51ccc-942d-413f-a4d8-1a9f8c198e74"
    },
    {
        "author": "王安中",
        "paragraphs": [
            "白髪郎潛舊令君，東軒携酒幾回登。",
            "當初天上化鳬舄，今日人間下馬陵。",
            "邊地久無能賦筆，縣齋新有讀書燈。",
            "昔游零落岑參在，故語流傳許十稱。"
        ],
        "title": "讀次文渼陂詩",
        "id": "cbc7818b-aded-4961-8370-1579558bb407"
    },
    {
        "author": "王安中",
        "paragraphs": [
            "謝韞歸寧雪載塗，新詩還道絮何如。",
            "時因公子監門會，頗識中郎阿大餘。",
            "賦筆久無三峽水，囊書老趁獨輪車。",
            "只今靖郭家兒舍，誰似先生食有魚。"
        ],
        "title": "次韻魏端夫田石送赴試詞學兼茂",
        "id": "9325ded4-a62b-4ac8-b6d6-ffee256bb39e"
    },
    {
        "author": "王安中",
        "paragraphs": [
            "賓客風流追七子，宗支文物笑諸郎。",
            "青藜吹燭書編亂，古錦作囊詩卷長。",
            "禪鉢芋羮聊得共，壽杯酥酒故催忙。",
            "秪今霜雪休車馬，誰對熏爐語夜堂。"
        ],
        "title": "澶簽宗室伯言見寄爲次韻",
        "id": "8034d942-9d63-4ca4-b736-064e7c146a79"
    },
    {
        "author": "王安中",
        "paragraphs": [
            "野性由來不受羈，可堪風雨斷追隨。",
            "卜鄰有素須歸隱，會面無多更話離。",
            "拜我低頭要晚歲，仗公取水記當時。",
            "魏城邂逅猶惆悵，秋鴈横分奈土思。"
        ],
        "title": "次韻元量貺詩",
        "id": "1c1ea229-bdfc-49bd-8683-d1102625528e"
    },
    {
        "author": "王安中",
        "paragraphs": [
            "聲華飛動水雲鄉，揮翰初宜玉作堂。",
            "投老肯留賓客榻，臨分聊屬聖賢觴。",
            "家山到眼千巖秀，世路收心一粒藏。",
            "趣駕青牛尋尹喜，著書方便設津梁。"
        ],
        "title": "送徐幹臣",
        "id": "03fb4b8b-5a3e-4597-b9f9-0ae0669d968f"
    },
    {
        "author": "王安中",
        "paragraphs": [
            "相逢不作白頭新，肯復悠悠問大鈞。",
            "煮茗坐窮西寺日，哦詩驚動北州春。",
            "吾儕漸可傳書種，兒輩當令洗塞塵。",
            "節物崢嶸君遂去，驅蛩終始覓何人。"
        ],
        "title": "次韻道勝冬日惜别之作",
        "id": "a5e35b87-5ebc-4ebe-b9ee-3f67f8f64183"
    },
    {
        "author": "王安中",
        "paragraphs": [
            "早日商霖浹四寰，兩年春令塞垣班。",
            "秋清蓮萼駢幽沼，歲稔禾頭合舊山。",
            "事付史官應制可，曲翻相府看公還。",
            "王褒要是邦民耳，請頌中和敢自閑。"
        ],
        "title": "次韻安喜劉簿上梁才甫瑞蓮嘉禾一首",
        "id": "069e9394-d1ab-41cb-af8f-d792b0e0fdfe"
    },
    {
        "author": "王安中",
        "paragraphs": [
            "溪上桃花如有語，怨君前日只空回。",
            "徑須留客車投轄，相與澆愁酒漉醅。",
            "我自馬曹聊復爾，誰憂兒輩覺追陪。",
            "王郎醉墨題名處，尚有餘尊可再來。"
        ],
        "title": "楊時可屢遊朱氏園昨日方一載酒甚樂因次韻言其事",
        "id": "55c0b3d4-9afb-4b92-9a6e-ad57fea3305e"
    },
    {
        "author": "王安中",
        "paragraphs": [
            "雪夕張燈白晝同，坐知酒價長新豐。",
            "月來方丈三山外，春在元戎十乘中。",
            "玉塞已傳台衮拜，火城先看相家風。",
            "公歸端是千年鶴，回首鵷行一夢空。"
        ],
        "title": "次韻和梁才甫上元詩二首  其一",
        "id": "0db95169-e1f7-4ee3-b65c-d590d23a7552"
    },
    {
        "author": "王安中",
        "paragraphs": [
            "陳橋陪乘五人同，劍鋏休彈禮過豐。",
            "驥足爭先長策下，蛇脂乾盡舊山中。",
            "敢將野句酬明月，但記宸章起大風。",
            "默對短檠悲晼晚，綈袍恩重報全空。"
        ],
        "title": "次韻和梁才甫上元詩二首  其二",
        "id": "cf1e7b46-8371-458d-b5a4-33d8b8718ec0"
    },
    {
        "author": "王安中",
        "paragraphs": [
            "金節經過玉帳開，初筵風雨燭花摧。",
            "鳯凰池外濃雲合，獬豸冠前爽氣來。",
            "已洗郊原秋淡蕩，不妨星月夜昭回。",
            "拾遺說尹村村到，盛看豐年社酒杯。"
        ],
        "title": "次韻和梁才甫與曾叔夏喜雨",
        "id": "1e00f1c7-96d1-405b-a60c-37d40495dd73"
    },
    {
        "author": "王安中",
        "paragraphs": [
            "結客西城昔夢長，無題重和不成章。",
            "老看殘菊情多感，靜數冥鴻首屢昂。",
            "餻酒故應隨節辦，絲桐政好爲秋張。",
            "鞭笞鸞鳯饒君去，獨守庭秋坐夕陽。"
        ],
        "title": "次韻趙承之九日出郊",
        "id": "5edc662c-f675-4213-ad4b-3338d3bd7486"
    },
    {
        "author": "王安中",
        "paragraphs": [
            "風色蕭騷晚尚微，呼龍連夜布寒威。",
            "欲尋海上三銀闕，先舞雲中萬玉妃。",
            "難老松筠增氣槩，未春桃李借芳菲。",
            "典衣更爲來年賀，潤澤先從宿種歸。"
        ],
        "title": "喜雪贈梁幾道",
        "id": "c4552360-d6ef-4f06-891f-1bdb3e6ad435"
    },
    {
        "author": "王安中",
        "paragraphs": [
            "天回星斗臘將殘，儺仗歡呼陛盾寒。",
            "逐癘已隨三闋鼓，鍊真何待五辛盤。",
            "皇居夙有仙官護，民瘼兼凴聖籙安。",
            "歲歲更修周典禮，都門耆舊喜同看。"
        ],
        "title": "觀儺",
        "id": "5de54228-26e6-4bc8-be55-ffdd042cb64f"
    },
    {
        "author": "王安中",
        "paragraphs": [
            "喬木相望十里村，百年弦誦化耕耘。",
            "食魚誰就田文舍，下馬先經董相墳。",
            "烏几繙書心自遠，紅旗賽社酒初醺。",
            "何時結客嘉山路，剥啄敲門却訪君。"
        ],
        "title": "嘉山",
        "id": "40f687e7-f52c-4263-9497-a62813f0e4b3"
    },
    {
        "author": "王安中",
        "paragraphs": [
            "地僻風光到後時，誰吹律琯轉陽暉。",
            "花爭先近三台坐，春敢輕隨一片飛。",
            "肯爲孤妍回鐵石，那憂餘賞間葑菲。",
            "它年造物因依在，領略吾州勝槩歸。"
        ],
        "title": "次韻梁才甫游苑氏園  其一",
        "id": "c8f7731e-a4ad-4ab4-b649-ef9aa54bf3d1"
    },
    {
        "author": "王安中",
        "paragraphs": [
            "國色無媒出有時，幾年幽户鎻寒暉。",
            "人從浴鳯池邊到，香入乘鸞扇底飛。",
            "詩落雲牋傳藉藉，花同錦隊想菲菲。",
            "更聞芍藥梢頭信，亦待邀公插帽歸。"
        ],
        "title": "次韻梁才甫游苑氏園  其二",
        "id": "fe6b666b-4a58-40de-91f0-1f3b47630ec4"
    },
    {
        "author": "王安中",
        "paragraphs": [
            "晴日催花爛漫開，九苞丹鳯引雛來。",
            "春衫碧袖初單際，步障朱軿第二回。",
            "許掾登仙全室伴，謝公賭墅幾人陪。",
            "明年此樂知何處，宣勸重持翡翠杯。"
        ],
        "title": "次韻梁跂道游苑氏園  其一",
        "id": "30581e3d-4140-44c6-9897-5bd8b8973c42"
    },
    {
        "author": "王安中",
        "paragraphs": [
            "淵明歸侣獨龐通，坐客何人對孔融。",
            "鸎燕不驚賢者樂，蕙蘭爭泛快哉風。",
            "斑衣人在飄香外，彩筆詩成徒步中。",
            "和語不工緣窘陋，腐儒家巷草蒙戎。"
        ],
        "title": "次韻梁跂道游苑氏園  其二",
        "id": "84705bff-c5c1-4ae2-b761-9896822b2b43"
    },
    {
        "author": "王安中",
        "paragraphs": [
            "落葉飛飛度暗階，月簾風幔若爲懷。",
            "瑣窗未有歸消息，應罥蛛絲上雀釵。"
        ],
        "title": "試院作  其一",
        "id": "0e45b07d-d8c9-4d70-8667-917a0b70e182"
    },
    {
        "author": "王安中",
        "paragraphs": [
            "秋屋無人見草經，忽驚太乙杖藜青。",
            "秪應燒燭金鑾殿，未勝熏香石竹屏。"
        ],
        "title": "試院作  其二",
        "id": "010d44fa-f80e-4635-bd22-cd5226b46917"
    },
    {
        "author": "王安中",
        "paragraphs": [
            "求友何人似谷鶯，羈游渾覺昧平生。",
            "閉門春事關身薄，薺菊青青自可羮。"
        ],
        "title": "春日館中即事五首  其一",
        "id": "17ce0142-735d-4902-b31f-c556f13d1472"
    },
    {
        "author": "王安中",
        "paragraphs": [
            "暄寒稀復故人書，好在山中舊酒壚。",
            "端欲夢從三徑去，方牀投枕展龍鬚。"
        ],
        "title": "春日館中即事五首  其二",
        "id": "278d21c0-80c9-4b4a-8531-ff2935dfbfa5"
    },
    {
        "author": "王安中",
        "paragraphs": [
            "故國悠悠雪外城，南山應復見高稜。",
            "向來梅柳春亭月，曾傍詩書夜按燈。"
        ],
        "title": "春日館中即事五首  其三",
        "id": "38efbcf0-cdfc-48c4-be74-3904b83358c9"
    },
    {
        "author": "王安中",
        "paragraphs": [
            "元夕嬉遊遍海涯，上林風物弄年華。",
            "餘霙墮柳高低舞，香蠟封梅早晚花。"
        ],
        "title": "春日館中即事五首  其四",
        "id": "dba8601d-f01a-46dc-b6e8-cd7f2ae2fe1e"
    },
    {
        "author": "王安中",
        "paragraphs": [
            "熙熙人物爇金爐，歌舞升平六閏餘。",
            "輦路雪晴雲五色，史臣得記汗青書。"
        ],
        "title": "春日館中即事五首  其五",
        "id": "94bfb878-c522-40cb-9098-f8a4fb7c3ec9"
    },
    {
        "author": "王安中",
        "paragraphs": [
            "晚風收雨故森森，雀啅鴉驕未解陰。",
            "車馬不喧緣底事，道人宴坐即山林。"
        ],
        "title": "直舍有書  其一",
        "id": "caf622af-70f9-4777-8e56-eb2af62bd977"
    },
    {
        "author": "王安中",
        "paragraphs": [
            "林低野闊暝煙浮，似與幽人耳目謀。",
            "邂逅前身溧陽尉，欲將半俸博冥搜。"
        ],
        "title": "直舍有書  其二",
        "id": "19e7b14d-7c1d-4c23-89e0-c32fbc55999f"
    },
    {
        "author": "王安中",
        "paragraphs": [
            "右丞筆力到諸孫，詩語元勝畫不言。",
            "看取疏疏并寂寂，霜林煙塢欲黄昏。"
        ],
        "title": "直舍有書  其三",
        "id": "9aff8c64-3071-4ebf-81f3-128dfa3cc57e"
    },
    {
        "author": "王安中",
        "paragraphs": [
            "年來方寸湛如水，照見霜空無一塵。",
            "寫出禪家有眼句，不妨餘事作詩人。"
        ],
        "title": "直舍有書  其四",
        "id": "d7ecd800-dd8f-4a4f-acf8-5648f68b4886"
    },
    {
        "author": "王安中",
        "paragraphs": [
            "據鞍不覺醉中鄉，水陸紛紛利害長。",
            "便作河西勸農使，夢回應未熟黄粱。"
        ],
        "title": "河西勘稻",
        "id": "a2da7bf6-23e9-4601-a907-938ef68d6277"
    },
    {
        "author": "王安中",
        "paragraphs": [
            "聞道長安桂作薪，斗升誰乞向隅人。",
            "魏倉一炬非無爲，似與寒枯慰晚春。"
        ],
        "title": "予行爲魏倉監門忽得前監倉官詩人江南彭少逸詩因次韻時彭以遺火失官  其一",
        "id": "9f54e02c-fb38-4e62-a219-7052255f51f9"
    },
    {
        "author": "王安中",
        "paragraphs": [
            "廟堂鼎實待鹽梅，幕府千金政築臺。",
            "孟子勸人蕭傅作，抱關不必是凡才。"
        ],
        "title": "予行爲魏倉監門忽得前監倉官詩人江南彭少逸詩因次韻時彭以遺火失官  其二",
        "id": "c63851a0-dd76-42c2-93c9-8699d0d7fe42"
    },
    {
        "author": "王安中",
        "paragraphs": [
            "城頭雲樹不藏鴉，邂逅東風苦憶家。",
            "凴仗主林神放手，爲人匝地與開花。"
        ],
        "title": "立春  其一",
        "id": "f2a9b827-58bf-4bab-8358-088602de345a"
    },
    {
        "author": "王安中",
        "paragraphs": [
            "冰雪涔涔梅未芳，欲羞蘭蕙召東皇。",
            "蒲萄定自有春色，莫酌涼州孟伯郎。"
        ],
        "title": "立春  其二",
        "id": "9cc5e579-2065-481f-a38a-cfa713e1df16"
    },
    {
        "author": "王安中",
        "paragraphs": [
            "東君珂珮響珊珊，青馭多時下九關。",
            "方信玉霄千萬里，春風猶未到人間。"
        ],
        "title": "立春後作",
        "id": "f3ca8e85-d34e-45b4-ac49-df031c3786c4"
    },
    {
        "author": "王安中",
        "paragraphs": [
            "香紅初破北州春，深谷嫣然一笑新。",
            "莫爲餘寒嗟晚見，錦帷輕拜衛夫人。"
        ],
        "title": "二月四日見小桃",
        "id": "26ec17ca-aa57-4bc2-8056-25e0d0ee47a7"
    },
    {
        "author": "王安中",
        "paragraphs": [
            "南陌無人地自偏，僧房深鎻竹娟娟。",
            "我來不爲梨花雨，要看春風碧玉椽。"
        ],
        "title": "清明後一日出尋梨花先過城南資福僧舍脩竹森然即賦小詩盛道愛竹之意客摘詩語病予曰君自有竹何來此爲因作梨花解嘲蓋予故秋至魏未嘗見梨花盛時資福之句良率然也晚飲全福抵花下披取巨枝立植間坐歡甚徑醉乃知吾家子猷直與竹同迷耳亦爲作詩凡得三絕句  其一",
        "id": "e1ac02b2-fb01-4c92-9ebb-334e23322b8c"
    },
    {
        "author": "王安中",
        "paragraphs": [
            "霜紅雪白不同時，春到騷人了未知。",
            "素艶底應成偃蹇，練裙縞袂且追隨。"
        ],
        "title": "清明後一日出尋梨花先過城南資福僧舍脩竹森然即賦小詩盛道愛竹之意客摘詩語病予曰君自有竹何來此爲因作梨花解嘲蓋予故秋至魏未嘗見梨花盛時資福之句良率然也晚飲全福抵花下披取巨枝立植間坐歡甚徑醉乃知吾家子猷直與竹同迷耳亦爲作詩凡得三絕句  其二",
        "id": "248dcecd-9f1f-4bf8-b731-19021c673329"
    },
    {
        "author": "王安中",
        "paragraphs": [
            "花底杯盤藉翠茵，折花圍坐當歌人。",
            "謫仙自是開元客，玉帳熏香揖太真。"
        ],
        "title": "清明後一日出尋梨花先過城南資福僧舍脩竹森然即賦小詩盛道愛竹之意客摘詩語病予曰君自有竹何來此爲因作梨花解嘲蓋予故秋至魏未嘗見梨花盛時資福之句良率然也晚飲全福抵花下披取巨枝立植間坐歡甚徑醉乃知吾家子猷直與竹同迷耳亦爲作詩凡得三絕句  其三",
        "id": "96ed30a9-5fe9-4b5f-bed3-0714bcf6835d"
    },
    {
        "author": "王安中",
        "paragraphs": [
            "九尺張公天下士，喜君不爲語清妍。",
            "共看風骨尚書似，亦合胸中了未然。"
        ],
        "title": "自述",
        "id": "f94e83a6-fe2d-4f02-9792-a81eab95533a"
    },
    {
        "author": "王安中",
        "paragraphs": [
            "日過辰時猶在夢，客來應笑也求名。",
            "浮生自得長高枕，不向人間與命爭。"
        ],
        "title": "晏起",
        "id": "b7ffde65-eee9-4ffe-a657-b4ef0c8aa0b9"
    },
    {
        "author": "王安中",
        "paragraphs": [
            "羈懷不到酒邊開，欲就錢郎把茗杯。",
            "午枕無雲來楚觀，試書春夢屬多才。"
        ],
        "title": "答錢和父市易",
        "id": "8f5bb020-e7f8-45fb-bc8f-905fbb431c07"
    },
    {
        "author": "王安中",
        "paragraphs": [
            "華屋飄零鎻夜臺，羊曇扶路肯重來。",
            "若爲甑黍成奇禍，漫道人門似八裴。"
        ],
        "title": "榮歸堂",
        "id": "545c6c88-e37e-43b3-afa2-e6e1a7466deb"
    },
    {
        "author": "王安中",
        "paragraphs": [
            "睡翁憐我哭窮塗，千里親來不着書。",
            "未用中宵思白髪，孟光堪倚侍巾裾。"
        ],
        "title": "思家",
        "id": "8123d968-364f-42d4-849d-9d7298083761"
    },
    {
        "author": "王安中",
        "paragraphs": [
            "地上行人憐紫翠，羊腸九折有誰過。",
            "履危側足非吾敢，遠目看雲得更多。"
        ],
        "title": "見太行山",
        "id": "d38f8092-d948-418a-b2d8-269efa11b148"
    },
    {
        "author": "王安中",
        "paragraphs": [
            "始欲愁生愁未涯，清風白月客辭家。",
            "北城下馬無腸斷，淚墨斜斜塗晚鴉。"
        ],
        "title": "題北城馬鋪",
        "id": "a696dba7-6a2a-423a-9670-7c51fe5883c2"
    },
    {
        "author": "王安中",
        "paragraphs": [
            "河伯應窺豹管斑，放船秋水不生瀾。",
            "洋洋得濟非無命，題滿新詩趙魏間。"
        ],
        "title": "渡黄河",
        "id": "0906a0a2-c8ee-496b-98e3-7722cd0ead0f"
    },
    {
        "author": "王安中",
        "paragraphs": [
            "精神何足幾年支，疏廣陶潛肯自遲。",
            "又觸塵埃行道上，此時須記式微詩。"
        ],
        "title": "黎陽道中",
        "id": "5b6f782b-41d5-47fa-a7d3-ea13a578602f"
    },
    {
        "author": "王安中",
        "paragraphs": [
            "靴紋綠淨漾林影，紅芰鮮鮮得我愁。",
            "却憶横塘拜新月，折荷障笑木蘭舟。"
        ],
        "title": "道中",
        "id": "bcafda33-dd9f-4d68-9e84-b4c3ba403f24"
    },
    {
        "author": "王安中",
        "paragraphs": [
            "江上家山晚翠濃，畫癡端復覓詩窮。",
            "李侯卷去亦亡賴，却對吳儂賦北風。"
        ],
        "title": "次韻李元量謝司門幹臣畫山水詩",
        "id": "8d07186c-feef-40f5-a910-d4b1ab8f1b3b"
    },
    {
        "author": "王安中",
        "paragraphs": [
            "此地何從列姓名，半因新國用輕刑。",
            "江湖萬里知聞斷，圖畫相看眼自青。"
        ],
        "title": "題新畫八賢閣像",
        "id": "9903e517-5fd9-4742-942e-9c5e7ca05fcb"
    },
    {
        "author": "王安中",
        "paragraphs": [
            "閉户野僧聞客避，護巢林鳥噪人飛。",
            "桃花落盡不須折，移得芭蕉相喚歸。"
        ],
        "title": "題普通院",
        "id": "55de8b7d-24c9-4cd4-ae30-c3f07011c2d4"
    },
    {
        "author": "王安中",
        "paragraphs": [
            "鄴王神武冠軍中，夜半騎龍逐老翁。",
            "雷雨滿空飛不去，至今留鎻梵仙宫。"
        ],
        "title": "重游全福留題羅宏信手種柏  其一",
        "id": "4053cd95-7ec1-44fa-b007-6416cbf2c527"
    },
    {
        "author": "王安中",
        "paragraphs": [
            "漏月節風一箭長，萬牛無力挽蒼蒼。",
            "直應刺着天公眼，却遣雷霆下取將。"
        ],
        "title": "重游全福留題羅宏信手種柏  其二",
        "id": "3856f99e-7d0f-4502-ae1d-454c83e84067"
    },
    {
        "author": "王安中",
        "paragraphs": [
            "老去無心夢楚臺，行雲欲見仗誰媒。",
            "春風魏后尤驕蹇，只遣紅巾穉女來。"
        ],
        "title": "以魏花兩枝送梁才甫花不甚大作二詩解嘲  其一",
        "id": "eda5cae4-cc91-4ca7-8c44-b783940b52dc"
    },
    {
        "author": "王安中",
        "paragraphs": [
            "求花聞道築金臺，國色懷春肯自媒。",
            "送入華堂應大笑，不令乳媪與俱來。"
        ],
        "title": "以魏花兩枝送梁才甫花不甚大作二詩解嘲  其二",
        "id": "107d26cb-70ca-4c52-ab30-a5ed7666ca76"
    },
    {
        "author": "王安中",
        "paragraphs": [
            "雲海龍須斷不殊，纍纍猶带夜光珠。",
            "直應釀作春醅綠，傳與凉州亦丈夫。"
        ],
        "title": "厚之將試三衛有詩謝人送蒲萄爲次韻",
        "id": "7866377b-37fa-400e-af72-4672b110d0e0"
    },
    {
        "author": "王安中",
        "paragraphs": [
            "暈紅圍綠海棠春，燕入西樓火令新。",
            "綵索畫梁相對起，翩翩知有解飛人。"
        ],
        "title": "書扇  其一",
        "id": "42e9fdac-fe18-43fc-96eb-cda41eb989cb"
    },
    {
        "author": "王安中",
        "paragraphs": [
            "西池羅韈盛嬉遊，一水餘香晚自流。",
            "别試春衫蟬翼薄，泥金新畫小龍舟。"
        ],
        "title": "書扇  其二",
        "id": "ddf46e1d-ee63-4ee6-b0e5-67b358db0dad"
    },
    {
        "author": "王安中",
        "paragraphs": [
            "刺水森森露碧纖，宰烹端爲厭虀鹽。",
            "政須留襯雙輪輭，未用來供一餉甜。"
        ],
        "title": "汪廷俊以詩送蒲笋次韻答三首  其一",
        "id": "dc4815b7-aa26-4370-9f08-70b72317821b"
    },
    {
        "author": "王安中",
        "paragraphs": [
            "入俎谿毛亦細纖，調和終恐費梅鹽。",
            "故應黄面瞿曇老，只說中邊蜜最甜。"
        ],
        "title": "汪廷俊以詩送蒲笋次韻答三首  其二",
        "id": "9fba408c-313b-48eb-be4e-ca5a1f167804"
    },
    {
        "author": "王安中",
        "paragraphs": [
            "少陵惆悵渚蒲纖，赤米何妨對白鹽。",
            "枯槁自憐還自許，長齋猶有舌根甜。"
        ],
        "title": "汪廷俊以詩送蒲笋次韻答三首  其三",
        "id": "d68b545f-8687-4625-a399-5ff92ee378a0"
    },
    {
        "author": "王安中",
        "paragraphs": [
            "此兒眉宇大儇好，中但泥沙相合和。",
            "造化作人日無數，憑君熟看幾爭多。"
        ],
        "title": "七夕日送泥兒與彭少逸代簡",
        "id": "aa865a64-2596-4b23-86e2-a000874263b4"
    },
    {
        "author": "王安中",
        "paragraphs": [
            "身入月光重示定，諸香水海靜收瀾。",
            "便令彼岸崎嶇到，已落初寮季孟間。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其一",
        "id": "2c5b3f59-4eec-4089-9247-ccafcdaeb743"
    },
    {
        "author": "王安中",
        "paragraphs": [
            "僧中賞雋道林支，儻有斯人見莫遲。",
            "遠致高情歸許掾，更知孫綽最能詩。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其二",
        "id": "0af203d2-4c70-4994-bef9-b25aa0c0e761"
    },
    {
        "author": "王安中",
        "paragraphs": [
            "三徑從荒故懶開，熏爐齋杌伴秋來。",
            "無心何地傳心要，不向人稱弟子裴。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其三",
        "id": "f79e1ceb-52dd-42de-acad-bf6d6f78f544"
    },
    {
        "author": "王安中",
        "paragraphs": [
            "舊聞千歲遼東鶴，塞上翩翩忽見過。",
            "我有雲間化鳬舄，追隨不用着人多。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其四",
        "id": "2593b568-2230-4c45-8cb4-0f135a60cc2c"
    },
    {
        "author": "王安中",
        "paragraphs": [
            "試吏初遊魏大名，題輿深眷獨忘形。",
            "山供爽氣焉知暑，日得高眠不廢經。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其五",
        "id": "08b0c5df-b6f5-4f17-bd9f-dc834a8b8879"
    },
    {
        "author": "王安中",
        "paragraphs": [
            "左相司文十稔餘，孝廉同歲異龍魚。",
            "君應扈從甘泉仗，我自經營下澤車。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其六",
        "id": "46a2f810-156c-425c-9fcd-ca683c5240ff"
    },
    {
        "author": "王安中",
        "paragraphs": [
            "烟檻風湍想勝遊，新秋蓮芡及旁州。",
            "先生對影招明月，政得加餐慰少留。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其七",
        "id": "d8d95e80-3aa1-4e05-896e-c1c58b96f942"
    },
    {
        "author": "王安中",
        "paragraphs": [
            "眼看玉食禍無鄉，更卜幽居學仲長。",
            "但遣有年供脱粟，白頭終不願膏粱。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其八",
        "id": "b6eb6edc-8f09-4fb1-b78c-db1e7c514cc4"
    },
    {
        "author": "王安中",
        "paragraphs": [
            "自嗤郎罷用心迂，饑坐呼兒課古書。",
            "只準高軒它日過，令吟交翠織華裾。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其九",
        "id": "49df1151-0d3b-4632-bef0-b1bd67b6269f"
    },
    {
        "author": "王安中",
        "paragraphs": [
            "康侯蚤日共周旋，筆勢翩翩兩鬬妍。",
            "乞與西山一丸藥，坐令風翮更超然。"
        ],
        "title": "保塞教授同年丁仲勤廣寄示和少逸十詩某輒寄之更不理彭意無復次第  其一○",
        "id": "3741e989-25d3-4a15-bede-b9e93c1278b6"
    },
    {
        "author": "王安中",
        "paragraphs": [
            "玉骨巑岏雪作頂，清溪下舞蛟龍影。",
            "忽驚發地扶屋極，誰向天公乞刀尺。",
            "道人逸氣天雲高，韋偃畢宏皆坐超。",
            "奔崕斷壑皆睥睨，悲風激激星勞勞。",
            "胡爲乎挂卿高堂之素壁，許侯筆興萬牛敵。",
            "坐來一氣回霜秋，四顧滿堂皆古色。",
            "老夫卜築寄雲松，屢揖伯鸞攜敬通。",
            "忽見婆娑眼中物，使我嚼句生天風。",
            "千章奇材卧澗底，公獨區區悦其僞。",
            "我知金石貫冰霜，便與髯卿同一味。",
            "君不見丹霞大士燒木佛，此老胸中果何物。"
        ],
        "title": "許道寧松",
        "id": "d80628ea-e0d5-4e7e-a9e7-9209f5ad2c20"
    },
    {
        "author": "王安中",
        "paragraphs": [
            "雪裏壁間枯木枝，東坡戲作無聲詩。",
            "霅川謫仙亦豪放，酒闌爲吐雲烟詞。",
            "相傳秀色絕今古，正如四月出盆絲。",
            "老僧遮護不許見，敲門游客遭慢欺。",
            "我來擬看亦乘興，興盡却還君不嗤。"
        ],
        "title": "戒壇院東坡枯木張嘉夫妙墨童子告以僧不在不可見作此示",
        "id": "a019c8e7-b3b1-4f14-b81d-12dcd443dbee"
    },
    {
        "author": "王安中",
        "paragraphs": [
            "我本江湖人，市朝豈無心。",
            "偶然墮世網，如鳥思長林。",
            "交親豈不多，之子德我深。",
            "賜沐有餘閒，一馬時相尋。",
            "茅亭容膝耳，九衢可窺臨。",
            "挂壁出古圖，驚笑靡自任。",
            "筆墨粗可識，佳處疑非今。",
            "佳哉王摩詰，風味我所欽。",
            "自狀釣魚圖，葦間相拏音。",
            "有如渼波游，一杜挾兩岑。",
            "坐令黄塵中，思落清江潯。",
            "秦子詩思古，清新間雄沈。",
            "示我五字句，月杵鳴秋砧。",
            "回盃勸摩詰，對畫手自斟。",
            "我羨子高趣，子聆我微箴。",
            "譬如影與形，妙在同一陰。",
            "我時坐其旁，清風溢幽襟。",
            "歸來步長廊，缺月户半侵。",
            "丹青已過鳥，齒頰猶哦吟。",
            "煩公有聲畫，相我無絃琴。"
        ],
        "title": "王摩詰釣魚圖",
        "id": "706a46a4-7a5c-455c-a46a-2436c288e573"
    },
    {
        "author": "王安中",
        "paragraphs": [
            "小兒破賊書能置，此貎恐非山澤癯。",
            "東山登臨猶可狀，新亭談笑若爲摹。",
            "雖疑太傅平生在，不比司空少恨無。",
            "只寫君真便相似，向來寧見管夷吾。"
        ],
        "title": "題席大光所藏謝安石真",
        "id": "22241405-5628-44c0-b4dc-a1de8884775b"
    },
    {
        "author": "王安中",
        "paragraphs": [
            "等個魚兒久未逢，滿船明月一絲風。",
            "離鈎三寸誰開口，打落掀天白浪中。"
        ],
        "title": "題李伯時畫船子和尚  其一",
        "id": "10a05f1e-af1e-448d-bc60-642c61055ef1"
    },
    {
        "author": "王安中",
        "paragraphs": [
            "一橈打省猶回首，露布須收人與船。",
            "不著釣絲牽老會，却留戽斗付龍眠。"
        ],
        "title": "題李伯時畫船子和尚  其二",
        "id": "da43a40a-aacf-4534-8561-f0a03dfaffe1"
    },
    {
        "author": "王安中",
        "paragraphs": [
            "一白空迷浩淼，萬卷却立孱顔。",
            "北渚曾遊帝子，南巡更憶虞鰥。"
        ],
        "title": "題顔持約畫四小景 梧山暮雪",
        "id": "e7c2aeeb-13df-4d27-8cf7-b14887c8abf0"
    },
    {
        "author": "王安中",
        "paragraphs": [
            "曾向荔支浦宿，林紅間碧猶疑。",
            "老矣少文欲卧，咄哉王贊何如。"
        ],
        "title": "題顔持約畫四小景 荔浦久陰",
        "id": "50c6a68c-caba-44c5-9250-0f71a1ff95a9"
    },
    {
        "author": "王安中",
        "paragraphs": [
            "海市當寒可出，嶽雲正雨猶開。",
            "故捲黄茅障盡，爲飛碧玉簪來。"
        ],
        "title": "題顔持約畫四小景 桂嶺秋晴",
        "id": "9ef6d02a-6fed-49ba-9a83-7bde5c135041"
    },
    {
        "author": "王安中",
        "paragraphs": [
            "暗射霏霏逆鼻，荒雞喔喔號村。",
            "萬里客行憀慄，玉顔破霧相温。"
        ],
        "title": "題顔持約畫四小景 梅村欲曉",
        "id": "9f2be059-f5a5-43c8-807d-50228b65497b"
    },
    {
        "author": "王安中",
        "paragraphs": [
            "元子說陽華，巉岩不可家。",
            "此招吾已諾，不恨客天涯。"
        ],
        "title": "題陽華岩圖",
        "id": "123db7bf-69b1-488a-b286-049d613dcc07"
    },
    {
        "author": "王安中",
        "paragraphs": [
            "江山已暗大同殿，絃管猶喧凝碧池。",
            "别寫嘉陵三百里，右丞心事欲誰知。"
        ],
        "title": "題陳去非王摩詰嘉陵圖",
        "id": "38f057b4-f670-4b15-acbe-998c1432218c"
    },
    {
        "author": "王安中",
        "paragraphs": [
            "少文閱世老不出，自畫雲山滿墻壁。",
            "澄懷觀道追所歷，坐覺琴聲隱金石。",
            "我亦七年湖外客，夢中猶泛湘江碧。",
            "浯溪之圖喜新得，身卧嶺南心嶺北。",
            "憶嘗留語溪邊僧，異時人讀唐中興。",
            "說與此乃秦典刑，三句入韻之罘銘。",
            "今欲復作誰可令，似有元結無真卿。",
            "風烟慘淡萬古情，不如且尋畫隱成。"
        ],
        "title": "祁陽成逸畫浯溪圖相示爲作長句",
        "id": "367402fe-aafa-43c3-b012-3ee65e18ace3"
    },
    {
        "author": "王安中",
        "paragraphs": [
            "王孫胸中楚七澤，不學庸史誇水墨。",
            "試開緹襲拂蛛絲，半幅鵝溪射金碧。",
            "余聞女媧煉石補天缺，石破壓天天柱折。",
            "五色墮地金嵯峨，六鰲跨海吹銀波。",
            "扶桑玉虹下天半，貝闕珠宫紫雲滿。",
            "桃花笑作十洲春，劉郎此地聞雞犬。",
            "繫我不從天津槎，自閱妙畫徒驚嗟。",
            "迷魂一夜飛蝴蜨，覺來半破篷窗月。"
        ],
        "title": "題趙大年金碧山水圖",
        "id": "81f5e37a-12bd-4aca-83cf-8117c0605786"
    },
    {
        "author": "王安中",
        "paragraphs": [
            "山僧手種兩山茶，看到婆娑鬢已華。",
            "應爲客懷驚歲抄，先將春色照天涯。",
            "綠裁犀甲層層葉，紅染猩唇艷艷花。",
            "凍頰如丹相映渥，不辭衝雨踏泥沙。"
        ],
        "title": "觀僧舍山茶",
        "id": "e6fa2dc8-88d4-4437-82fd-78491e9be132"
    },
    {
        "author": "王安中",
        "paragraphs": [
            "彤霞蒨霧繞觚稜，樓雪融銀滴半層。",
            "別繞擬開延福宴，夾城先試景龍燈。"
        ],
        "title": "春帖子 皇帝閤",
        "id": "8bad8528-facf-4201-84bd-6f5d870ec97f"
    },
    {
        "author": "王安中",
        "paragraphs": [
            "玉燕翩翩入鬢雲，花風初掠縷金裙。",
            "神霄宮裏驂鸞侶，來侍長生大帝君。"
        ],
        "title": "春帖子 妃嬪閤",
        "id": "e2460327-40bd-414f-86f2-07fdcdfaa4bb"
    },
    {
        "author": "王安中",
        "paragraphs": [
            "蘂笈瑯函受秘文，清虛道合玉晨君。",
            "瑤臺夜靜朝真久，金屋春寒閱籙勤。"
        ],
        "title": "春帖子 皇后閤",
        "id": "31cab7cb-591c-47ac-92a0-3c82808bfe6c"
    },
    {
        "author": "王安中",
        "paragraphs": [
            "曈曨曉日上金鋪，的皪春冰泮玉壺。",
            "繡戶綠窗塵不到，凝酥點就輞川圖。"
        ],
        "title": "春帖子 妃嬪閤",
        "id": "5b128f12-b64c-4b3c-988d-2aa247171516"
    },
    {
        "author": "王安中",
        "paragraphs": [
            "東風回，江上渚。",
            "何處來，雙白鷺。",
            "灼灼岸間桃，依希蘭杜苗。",
            "一銜湍瀨鱗，一下青林梢，瀟湘綠水春迢迢。"
        ],
        "title": "題惠崇畫四首  其一",
        "id": "5f520e8c-44d8-434a-83d0-f6fc7d72ff0f"
    },
    {
        "author": "王安中",
        "paragraphs": [
            "老柳無嘉色，紅蕖羞脈脈。",
            "宛在水中洲，雙鵝羽蒼白。",
            "何須玩引頸，顛倒寫經墨。",
            "惟應一臨流，當暑袗絺綌。"
        ],
        "title": "題惠崇畫四首  其二",
        "id": "b50421b7-31a1-4f14-b6b4-eb086bbf9544"
    },
    {
        "author": "王安中",
        "paragraphs": [
            "一雁孤風辭臨渚，兩雁將飛未成舉，三雁羣行依宿莽。",
            "蘆花已倒江上風，雲間分飛那可同。"
        ],
        "title": "題惠崇畫四首  其三",
        "id": "1b4a459e-0d3e-4769-bedf-7bed5590a95e"
    },
    {
        "author": "王安中",
        "paragraphs": [
            "天高靄靄雲昏，江闊霏霏雪繁。",
            "渚下鴨方遠泛，枝間雀不聞喧。",
            "鄙夫此志相依，生涯稊稗同微。",
            "欲具沙邊短艇，波濤歲晚人稀。"
        ],
        "title": "題惠崇畫四首  其四",
        "id": "ac69116e-6f68-4023-ac04-f3fc8b5a268a"
    },
    {
        "author": "王安中",
        "paragraphs": [
            "二年白玉堂，揮翰供帖子。",
            "風生起草臺，墨照澄心紙。",
            "三年文昌省，拜賜近天咫。",
            "紅蓼朌御盤，金幡裊宮蘂。",
            "晚爲日南客，環堵隱烏几。",
            "朝來聞擊鼓，土牛出城市。",
            "幽懷不自閑，欲逐春事起。",
            "安得五畝園，種蔬引江水。"
        ],
        "title": "象州上元",
        "id": "7e29079e-3a5d-400a-837b-a0351c1e3968"
    },
    {
        "author": "王安中",
        "paragraphs": [
            "蜀客更名緣好尚，漢臣書姓爲同官。",
            "孟公自合名驚座，子夏尤宜便小冠。",
            "益號文章緣兩李，翃書制誥有諸韓。",
            "二元各自分南北，付與時人子細看。"
        ],
        "title": "同名詩",
        "id": "aa7ba698-3788-46f6-bd35-1893085d4e01"
    },
    {
        "author": "王安中",
        "paragraphs": [
            "日邊高擁瑞雲深，萬井喧闐正下臨。",
            "金碧樓臺雖禁籞，煙霞巖洞卻山林。",
            "巍然而適構千齡運，仰止常傾四海心。",
            "此地去天真尺五，九霄歧路不容尋。"
        ],
        "title": "登豐樂樓",
        "id": "f732e75d-ca7d-4aa0-8511-ee4bb89ff671"
    },
    {
        "author": "王安中",
        "paragraphs": [
            "醉死楊家郭索生，此曹平日要橫行。",
            "不須覆醢煩諸子，試比糟蟹幾許爭。"
        ],
        "title": "次韻震子磐送糟蟹  其一",
        "id": "80be2edf-6b6b-4418-9c53-1565a5332931"
    },
    {
        "author": "王安中",
        "paragraphs": [
            "熟點醯薑洗手生，樽前此物正施行。",
            "哺糟晚出尤無賴，尚有饞夫染指爭。"
        ],
        "title": "次韻震子磐送糟蟹  其二",
        "id": "80d355bf-7125-41ce-890e-c3e7a564b410"
    },
    {
        "author": "王安中",
        "paragraphs": [
            "烹不能鳴渠幸生，含糊終作醉鄉行。",
            "裂臍已死人誰照，折股猶腥犬謾爭。"
        ],
        "title": "次韻震子磐送糟蟹  其三",
        "id": "003b626e-46de-476c-a444-ada7a9b2b4c0"
    },
    {
        "author": "王安中",
        "paragraphs": [
            "塞上秋殘百萬生，書囊旁午此時行。",
            "聾丞自薦牋雖妙，未必持螯手肯爭。"
        ],
        "title": "次韻震子磐送糟蟹  其四",
        "id": "12fd2df0-f596-40a7-a2c7-6384b6f640a8"
    },
    {
        "author": "王安中",
        "paragraphs": [
            "莫笑頭陀飯出生，要將戒殺勸修行。",
            "霜螯斷命終妨道，身作人爲了不爭。"
        ],
        "title": "次韻震子磐送糟蟹  其五",
        "id": "41d6056c-8047-4625-af89-94a380fdc594"
    },
    {
        "author": "王安中",
        "paragraphs": [
            "閤閤林鳩起，巡方舜舊遊。",
            "聲雖暨南朔，事罕記春秋。"
        ],
        "title": "棗陽道中",
        "id": "fbd50412-abde-4b2a-b854-eedea097f6b6"
    },
    {
        "author": "王安中",
        "paragraphs": [
            "跨緣今似孤雲薄，隨身翩翩惟一鶴。",
            "縞衣赴節舞松風，好伴先生臥林壑。"
        ],
        "title": "桂林",
        "id": "1a3027d0-19db-45e0-a9a5-1cbe34afd2f8"
    },
    {
        "author": "王安中",
        "paragraphs": [
            "孔子生闕里，居不陋九夷。",
            "象郡雖云遠，王地各有宜。",
            "疏梅香度水，瘦竹筍穿籬。",
            "坐侍百卉芳，春風兼四時。",
            "惜哉此江山，顧肯遊者誰。"
        ],
        "title": "象州",
        "id": "648eb481-580d-40b9-b907-d678811a3eb5"
    },
    {
        "author": "王安中",
        "paragraphs": [
            "月色鎔銀爛不收，蕭然風露欲中秋。",
            "天河澄淡星芒小，雲海溟濛夜氣浮。",
            "臺影迥無羣木礙，琴聲清入素商流。",
            "高吟此地容吾知，長嘯西山想獨遊。"
        ],
        "title": "夜登天王臺",
        "id": "11fc8838-18c6-46f8-98f2-27719e8dec2d"
    },
    {
        "author": "王安中",
        "paragraphs": [
            "火輪升日路初分，雷鼓翻潮脚底聞。",
            "萬竈晨煙熬白雪，一川秋穗割黄雲。",
            "嶺茅已遠無深瘴，溪鰐方逃畏舊文。",
            "此若有田能借客，康成終欲老耕耘。"
        ],
        "title": "潮陽道中",
        "id": "08fc13e0-9152-418e-ac47-0a32a4007c84"
    },
    {
        "author": "王安中",
        "paragraphs": [
            "鑿破巓崖透碧流，小舟輕泛入深幽。",
            "石鱗映水玻璃皺，山勢凌空翡翠浮。",
            "雲護淵泉晴欲雨，寒生洞府夏成秋。",
            "停橈峭壁題名姓，醉墨淋漓記此游。"
        ],
        "title": "靈巖山",
        "id": "05b2ed7f-0895-427c-9c5a-d1103fd2d35d"
    },
    {
        "author": "王安中",
        "paragraphs": [
            "鳳鞋微露繡帮相。"
        ],
        "title": "句  其一",
        "id": "00ecfbb7-73e2-4324-9ae8-63f80d7ae207"
    },
    {
        "author": "王安中",
        "paragraphs": [
            "後人誰促漁陽戰，舊守猶遷象郡來。"
        ],
        "title": "句  其二",
        "id": "c4a40085-00cf-4182-8176-ae8174651ee5"
    },
    {
        "author": "王安中",
        "paragraphs": [
            "不見牛醫黄叔度，即尋馬磨許文休。"
        ],
        "title": "句  其三",
        "id": "3dac65a4-a028-495b-b0a7-0a1f8822647b"
    },
    {
        "author": "王安中",
        "paragraphs": [
            "浮雲事有千端異。"
        ],
        "title": "句  其四",
        "id": "20d8552a-f800-438e-aec8-d941aafa0476"
    },
    {
        "author": "王安中",
        "paragraphs": [
            "不論與汝小一月，政自容君數百人。"
        ],
        "title": "句  其五",
        "id": "30b1ba6c-249a-4521-b927-8772eb094665"
    },
    {
        "author": "王安中",
        "paragraphs": [
            "桃花春有信，結子徧昭陽。"
        ],
        "title": "句  其六",
        "id": "ec0c1391-1625-4318-909b-105d96e055fb"
    },
    {
        "author": "王安中",
        "paragraphs": [
            "來踏三湘雪，歸迎八桂秋。",
            "未過盤石寺，先憩訾家洲。"
        ],
        "title": "句  其七",
        "id": "f731b0ce-8d2e-4ceb-9a8c-3f3d7e85126d"
    },
    {
        "author": "王安中",
        "paragraphs": [
            "疏星殘月漾中流，黄鶴樓前鸚鵡洲。"
        ],
        "title": "句  其八",
        "id": "6188074d-18d2-4832-a9d0-9ade3f29693f"
    },
    {
        "author": "王安中",
        "paragraphs": [
            "雲山連楚塞，夏木暗隨城。"
        ],
        "title": "句  其九",
        "id": "32daab9c-174d-43fb-84a5-506c33549eb9"
    },
    {
        "author": "王安中",
        "paragraphs": [
            "漢東老人家壁立，隨行只有淵明集。"
        ],
        "title": "句  其一○",
        "id": "79913f61-2a81-41aa-8b5f-e57785630433"
    },
    {
        "author": "王安中",
        "paragraphs": [
            "忘情漢東客，行脚水南禪。"
        ],
        "title": "句  其一一",
        "id": "ff02e95e-f10a-48f0-840e-dc33fc6c8541"
    },
    {
        "author": "王安中",
        "paragraphs": [
            "隨州九十九重山，安得鄉人住此間。"
        ],
        "title": "句  其一二",
        "id": "df08356d-d227-40a5-acb9-50d2c3f7f044"
    },
    {
        "author": "王安中",
        "paragraphs": [
            "隨崗百欠一，陸產萬不一。"
        ],
        "title": "句  其一三",
        "id": "ca323060-c93d-4520-a28a-8adbebb3efc1"
    },
    {
        "author": "王安中",
        "paragraphs": [
            "誰料此行逾溠水，吾能未到說隨州。"
        ],
        "title": "句  其一四",
        "id": "972b0a44-94d0-445f-bed8-95304ef48e72"
    },
    {
        "author": "王安中",
        "paragraphs": [
            "八桂西南天一握，重江今古水雙流。"
        ],
        "title": "句  其一五",
        "id": "62c686af-62da-4776-ad34-9f7cc50d0db3"
    },
    {
        "author": "王安中",
        "paragraphs": [
            "來踏三湘雪，歸回八桂秋。",
            "人忘五嶺熱，山似九華尤。",
            "日月通南極，星河带北流。"
        ],
        "title": "句  其一六",
        "id": "514dece1-631d-4c6e-a7ee-ca6333c0454e"
    },
    {
        "author": "王安中",
        "paragraphs": [
            "山川爲公來，先已流瘴癘。"
        ],
        "title": "句  其一七",
        "id": "62e50ca3-7662-4e95-855d-1e7b64fa302a"
    },
    {
        "author": "王安中",
        "paragraphs": [
            "江山似慰天涯客，花卉先回嶺北春。"
        ],
        "title": "句  其一八",
        "id": "d90fd5a8-30ff-4e21-8bb4-dce5c38eadef"
    },
    {
        "author": "王安中",
        "paragraphs": [
            "宦遊梅嶺外，訟訴榕庭空。"
        ],
        "title": "句  其一九",
        "id": "43355546-17aa-49a5-ac98-1744e6c74afe"
    },
    {
        "author": "王安中",
        "paragraphs": [
            "玉顔知復爲誰容。"
        ],
        "title": "句  其二○",
        "id": "6902ae51-1be2-4eeb-a39a-d44cd3aaf80a"
    },
    {
        "author": "宋哲宗",
        "paragraphs": [
            "周紹裕陵尊。"
        ],
        "title": "句",
        "id": "c5ea4457-c75f-46d1-92f4-33bd0c19eaba"
    },
    {
        "author": "趙良嗣",
        "paragraphs": [
            "建國舊碑朝日暗，興王故地野風乾。",
            "回頭笑謂王公子，騎馬隨軍過五鑾。"
        ],
        "title": "宴延和樓即事",
        "id": "7006568c-68e3-4362-a49f-40cf133cc38a"
    },
    {
        "author": "趙良嗣",
        "paragraphs": [
            "朔風吹雪下雞山，燭暗穹廬夜色寒。",
            "聞道燕山好消息，曉來驛騎報平安。"
        ],
        "title": "聞王師入燕",
        "id": "5cfad2b4-4e60-4c38-be13-ac7f36b101cf"
    },
    {
        "author": "王庭秀",
        "paragraphs": [
            "城中十頃湖，雲水相演漾。",
            "春風破冰谷，拍岸新流漲。",
            "平鋪鴨頭綠，澹沲葡萄釀。",
            "朱甍媚孤嶼，梵宇麗相向。",
            "萬瓦生清暉，千花聯錦帳。",
            "晨曦照炯炯，芳氣浮泱泱。",
            "日暮姿態妍，煙霞渺空曠。",
            "誰將水仙鏡，聊借詩人仗。",
            "臥護五羊城，追懷老詩將。",
            "微吟示清野，鏖戰得閑放。",
            "變化無端倪，虛無落名狀。",
            "坐令湖上景，勝絕神宇王。",
            "當時經行地，藻麗隨屨杖。",
            "斯人今則亡，物色亦摧喪。",
            "它年牛馬走，曾拜丈人行。",
            "塵埃久漂泊，歲月成漫浪。"
        ],
        "tags": [
            "西湖"
        ],
        "title": "同舍弟泛舟西湖登晝錦堂步至紫翠亭望懶堂景物懷故龍舒先生",
        "id": "c3a0c7a4-1f12-42b9-b6ec-dc8aa15b4707"
    },
    {
        "author": "王庭秀",
        "paragraphs": [
            "度崦得幽勝，遵谿步橫斜。",
            "哀湍瀉曲折，虬枝老蟠拏。",
            "危然五峰高，突兀凌晨霞。",
            "若有神物護，遺此瞿曇家。",
            "何年老苾蒭，巾鉢寄枯槎。",
            "乳麀饋朝供，野禽或銜花。",
            "爾來三百年，拓址夷谽谺。",
            "締架俯層巘，棟宇日就奢。",
            "古殿儀像設，棲雲擁欄牙。",
            "董修奉檀施，鐘鼓驚麕䴥。",
            "中有無盡燈，賡續歲踰賒。",
            "大千破幽暗，照了無等差。",
            "逢禪頗修潔，悃愊初無華。",
            "十年坐空谷，日月絕纖瑕。",
            "運水及搬柴，爲罪作生涯。",
            "前山逢老婦，試問趙家茶。"
        ],
        "title": "五峰寺",
        "id": "1adb300f-4622-40ff-aec9-4c5041ada438"
    },
    {
        "author": "魏行可",
        "paragraphs": [
            "萬里心馳懷故國，千行淚灑望行宮。",
            "孤臣不死忠誠在，爲報無忘此犬戎。"
        ],
        "title": "自誓",
        "id": "b469ee94-0030-4c7d-9366-14aff9b9c887"
    },
    {
        "author": "章之邵",
        "paragraphs": [
            "雲山犬吠聲相答，野水禽飛影自隨。"
        ],
        "title": "句",
        "id": "556880a4-1f3a-4172-8aac-1b690637db80"
    },
    {
        "author": "釋法順",
        "paragraphs": [
            "頂有異峰雲冉冉，源無別派水泠泠。",
            "游山未到山窮處，終被青山礙眼睛。"
        ],
        "title": "呈佛眼",
        "id": "33698338-76d1-4d83-9f7f-d49f26a176be"
    },
    {
        "author": "釋法順",
        "paragraphs": [
            "好事堆堆疊疊來，不須造作與安排。",
            "落林黄葉水推去，橫谷白雲風卷回。",
            "寒雁一聲情念斷，霜鐘纔動我山摧。",
            "白楊更有過人處，盡夜寒爐撥死灰。"
        ],
        "title": "偈五首  其一",
        "id": "77de84fd-fa43-4c24-aa8e-fa9202d6b5c2"
    },
    {
        "author": "釋法順",
        "paragraphs": [
            "我手何似佛手，天上南星北斗。",
            "我脚何似驢脚，往事都來忘卻。",
            "人人盡有生緣，個個足方頂圓。",
            "大愚灘頭立處，孤月影射深灣。",
            "會不得，見還難，一曲漁歌過遠灘。"
        ],
        "title": "偈五首  其二",
        "id": "78f82a11-37ce-4c57-8a6e-7c89371ccefb"
    },
    {
        "author": "釋法順",
        "paragraphs": [
            "雞啼曉月，狗吠枯椿。",
            "只可默會，難入思量。",
            "看不見處，動地放光。",
            "說不到處，天地玄黄。",
            "撫城尺六狀紙，元來出在清江。",
            "分明話出人難見，昨夜三更月到窗。"
        ],
        "title": "偈五首  其三",
        "id": "5670e0e9-be28-48f7-abc7-d8268c812432"
    },
    {
        "author": "釋法順",
        "paragraphs": [
            "風吹茆茨屋脊漏，雨打闍黎眼睛濕。",
            "憑麽分明卻不知，卻來這裏低頭立。"
        ],
        "title": "偈五首  其四",
        "id": "c16b17bd-b070-4229-a1a1-439f8995f497"
    },
    {
        "author": "釋法順",
        "paragraphs": [
            "久病未嘗推木枕，人來多是問如何。",
            "山僧據問隨緣對，窗外黄鸝口更多。"
        ],
        "title": "偈五首  其五",
        "id": "52ed696f-7f36-402c-8ae9-3af7eb23fd3b"
    },
    {
        "author": "釋法順",
        "paragraphs": [
            "垂老住山寺，參官走道途。",
            "前村雪嶺上，顛倒沒人扶。"
        ],
        "title": "仆雪中偈",
        "id": "d5b87d03-bb23-47b0-ad1e-485caa377975"
    },
    {
        "author": "釋世奇",
        "paragraphs": [
            "夢中聞版響，覺後蝦蟆啼。",
            "蝦蟆與版響，山嶽一時齊。"
        ],
        "title": "偈",
        "id": "bbb1f128-d176-4354-944d-32ea5fc0f071"
    },
    {
        "author": "釋世奇",
        "paragraphs": [
            "諸法空故我心空，我心空故諸法同。",
            "諸法我心無別體，只在而今一念中。"
        ],
        "title": "臨終偈",
        "id": "bdd89d1b-b384-4b20-b92d-4a4784e9365e"
    },
    {
        "author": "翟汝文",
        "paragraphs": [
            "水輪依風負坤輿，百川東流同灌輸。",
            "掀巾之陂莽吞受，沃焦之山初不濡。",
            "雲根終古插江湖，狂瀾滔天隨卷舒。",
            "空神迴標避突兀，海門排霄岌相扶。",
            "僧居蠔山迷向背，佛宇蜃氣成吹噓。",
            "昔游玄冬崖壑枯，洪濤濺雨吹裳裙。",
            "風來驚潮愁海若，溟漲跋浪翻鯨魚。",
            "羽淵咸池相蕩潏，月阿日窟漂方隅。",
            "此身浮漚一緣聚，四大濕相彌空虛。",
            "鍼鋒懸持妙喜住，蚊睫坐睨焦螟居。",
            "山中老禪眼於菟，香飯遺化分彫胡。",
            "重淵垂涎舞蛟首，方丈宴寢凝熏爐。",
            "夜寒月黑照濁水，乞取壞衲摩尼珠。"
        ],
        "title": "焦山寺",
        "id": "adc39de6-c3fc-4c8e-8c17-7f594367bc8f"
    },
    {
        "author": "翟汝文",
        "paragraphs": [
            "楚米仙人好樓居，植桐崇岡結精廬。",
            "下瞰赤縣賓蟾烏，東西跳丸天馳驅。",
            "腹藏萬卷胸垂胡，論古如河決九渠。",
            "掀髯送目轉八區，欲叫虞舜起蒼梧。"
        ],
        "title": "賦米芾海岳庵",
        "id": "c11b514a-c741-4e30-b791-f52d8c78c4e9"
    },
    {
        "author": "翟汝文",
        "paragraphs": [
            "山形鬰長虬，掉尾趨平川。",
            "迴峰聳贔屭，廣殿凌雲巓。",
            "登臨望八極，天蓋垂空元。",
            "鴻濛一氣亂，鬼物半塗顛。",
            "天風河漢響，戶牖斗柄懸。",
            "黄圖昔散漫，赤伏竟沮遷。",
            "凄涼霸氣歇，徙倚平臺騫。",
            "山川宛如昔，獨爲騷人妍。",
            "江聲戰九地，幽憤爲誰湔。",
            "晴雷殷列缺，電火搜蜿蜒。",
            "矞皇故代物，猛熾隨飛煙。",
            "僧繇六花佛，生面行差肩。",
            "銖衣類帝網，肉髻浮青蓮。",
            "巍峨開元帝，玉座猶高懸。",
            "奮迅陸子畫，青{犭兕}戲芝田。",
            "蕭梁遺巨鑊，仿佛像姦鐫。",
            "贊皇藝兩柏，鬰屈蛟龍纏。",
            "空焚蕩灰劫，涕視悲人天。",
            "鏗鏗斧斤初，千柱欻修椽。",
            "蒼頭封草樹，佳氣封雲泉。",
            "孤標危塔湧，迥佛層陰堅。",
            "溟翻塔影倒，天轉磨蟻旋。",
            "咨嗟一彈指，悲悟三生緣。",
            "有生甚脆弱，膏火消煩煎。",
            "喟彼昔夸奪，修羅搆戈鋋。",
            "吾將聲洪鐘，須彌叫金仙。"
        ],
        "title": "北固山",
        "id": "0a0af7fb-3059-46c2-bb0f-98d57a5eb2c3"
    },
    {
        "author": "翟汝文",
        "paragraphs": [
            "青女霜如失，黄人日故遲。"
        ],
        "title": "句",
        "id": "a98a0b15-1a65-4a8e-a5f1-5633e34cc0a1"
    },
    {
        "author": "呂拭",
        "paragraphs": [
            "松竹初栽未靚深。"
        ],
        "title": "句",
        "id": "c4438099-c605-4d16-85cf-8b8465a1b459"
    },
    {
        "author": "趙資道",
        "paragraphs": [
            "燕坐都忘俗慮縈，小橋橫截跨幽亭。",
            "漣漪池面銀開鑒，篠蕩庭心玉展屏。",
            "桃李並蹊春競麗，檜松分徑歲長青。",
            "我來每覺塵心豁，客至還同醉眼醒。"
        ],
        "title": "題清心堂",
        "id": "9979dc8b-ed8b-4186-a791-5d53715da673"
    },
    {
        "author": "趙資道",
        "paragraphs": [
            "爲愛青青竹一林，旋開庭宇占清陰。",
            "風前蕭瑟聲敲五，月下玲瓏影碎金。"
        ],
        "title": "題勁節堂",
        "id": "d34b162f-c2d2-41b2-bdec-0d2af15057dd"
    },
    {
        "author": "柳交",
        "paragraphs": [
            "洞口春歸草木長，洞中流水薜蘿香。",
            "真仙鶴馭今何處，應共白雲朝帝鄉。"
        ],
        "title": "題洪陽洞",
        "id": "2628dab2-6764-4239-af7f-20ec7afe70df"
    },
    {
        "author": "江暐",
        "paragraphs": [
            "鬬草事空猶昨日，惜花心在又明年。"
        ],
        "title": "句",
        "id": "a7c25959-7de6-4279-9f29-169266bc3187"
    },
    {
        "author": "朱昇",
        "paragraphs": [
            "半塢煙霞金世界，一堂風月玉壺秋。"
        ],
        "title": "句",
        "id": "6f206d38-d365-46d4-8541-1e10084a6028"
    },
    {
        "author": "宋京",
        "paragraphs": [
            "江山不負人，入眼四時新。",
            "古寺巖爲屋，危峰竹是鄰。",
            "從來瀟灑地，今日自由身。"
        ],
        "title": "資州  其一",
        "id": "ceba1b4f-bd3c-458a-b1c6-bd63095e2a62"
    },
    {
        "author": "宋京",
        "paragraphs": [
            "簫鼓旌旗簇錦韉，路人遙指翠微閑。",
            "使君乘興同民樂，猿鶴無心不礙閑。"
        ],
        "title": "資州  其二",
        "id": "d509c8f9-ada0-44c6-9dcc-400449edc63b"
    },
    {
        "author": "宋京",
        "paragraphs": [
            "君不見蜀王妃子墓突兀，成都城中若山積。",
            "墓頭寒鏡澀無光，妬月欺煙化爲石。",
            "鴻荒無根憑野史，直謂山妖化妃子。",
            "臨終未免懷首丘，運土山中葬於此。",
            "山名武擔錦江邊，用是得名千萬年。",
            "如今佛閣倚空翠，老木盤鬰摩蒼天。",
            "晴雲入穴西山出，捲簾坐見嵐光滴。",
            "撥得文如汲冢書，免使後人疑往昔。"
        ],
        "title": "武擔",
        "id": "c37e68e2-c43b-4f17-a24a-bd5d85cd19b3"
    },
    {
        "author": "宋京",
        "paragraphs": [
            "君不見秦時張儀築少城，土惡易敗還顛傾。",
            "力疲智竭築未就，神龜爲爾開其靈。",
            "龜行所至城不圮，板築之功以此已。",
            "功成隱去智且賢，城下於今祗流水。",
            "殷勤高謝余且網，不夢元君寧自放。",
            "儀兮儀兮奈爾何，口舌縱橫飾欺妄。",
            "天使神龜籠爾術，不言而行功自畢。",
            "安得人靈若爾靈，照見百爲心遐逸。"
        ],
        "title": "龜化",
        "id": "fd628b6c-9104-42d7-8d69-f52755029931"
    },
    {
        "author": "宋京",
        "paragraphs": [
            "君不見漢人制作禮殿存，法度嚴廣分卑尊。",
            "祇今年數不可考，列畫古帝丹青昏。",
            "晉人遺書刻柱邊，字劃刓決骨氣全。",
            "衣冠真不異闕里，事業直笑銘燕然。",
            "鏘鏘似有環珮聲，七十二子羅簪纓。",
            "閉藏濁世如有待，開眼今日觀文明。",
            "陳倉石鼓歸辟雍，大成門閥何穹崇。",
            "安得貌取禮殿制，太學西有宣尼宮。"
        ],
        "title": "禮殿",
        "id": "e38f9d02-7a7d-485e-a951-ee9453797b70"
    },
    {
        "author": "宋京",
        "paragraphs": [
            "君不見西漢文翁爲蜀守，蜀學不居齊魯後。",
            "諸生競欲保翁名，石室鐫磨貴難朽。",
            "東漢高公又幾時，爲作石室還如茲。",
            "至今二室堅且久，文公高公名不衰。",
            "世間可傳唯鐵石，石終可泐鐵終蝕。",
            "古人好事留其名，石室存亡竟何益。",
            "漢水沉碑知在不，叔子名存空峴首。",
            "安得眼看石室銷，要知二子名終有。"
        ],
        "title": "石室",
        "id": "691cb8f9-c9db-4a83-bf80-11e294b04e43"
    },
    {
        "author": "宋京",
        "paragraphs": [
            "君不見青陽老人飛下天，口宣至道朝群仙。",
            "地中神人捧玉局，異事祕怪于今傳。",
            "龜城坤隅地有穴，俗說西與岷山連。",
            "嵯峨古觀森偉像，老柏慘澹含風煙。",
            "令威已去城郭在，人物自改名依然。",
            "亳州宮庭煥星斗，真皇行幸祥符年。",
            "所託得地近京邑，此獨隱晦遐方偏。",
            "安得老人洗此心，還我澹泊同古先。"
        ],
        "title": "玉局",
        "id": "3952630a-63da-4d10-93e6-a89e9f3d645a"
    },
    {
        "author": "宋京",
        "paragraphs": [
            "君不得莊遵賣卜成都市，市中仙隱無人值。",
            "百錢度日復何求，猶有沉真見文字。",
            "不因問着牛女星，下士安能知姓名。",
            "雲中雞犬拔家去，舊宅寂寞秋蕪平。",
            "榰機石在年年長，藥鼎空留閉黄壤。",
            "前時發掘篆籀新，明水神丹光滉瀁。",
            "金雁橋邊臺觀存，神仙遺事渺難論。",
            "安從師先生爲我卜，俗骨庶可遺天閽。"
        ],
        "title": "嚴真",
        "id": "bab21365-c4e9-4b84-aea6-101ecefb0278"
    },
    {
        "author": "宋京",
        "paragraphs": [
            "君不見成都郭西有琴臺，長卿遺跡埋黄埃。",
            "千年乃爲狐兔窟，化作佛廟空崔嵬。",
            "黄鬚老人猶記得，昔時荒破樵蘇入。",
            "鉏犂畏淺牛脚勻，古甕耕開數逾十。",
            "乃知昔人用意深，甕下取聲元爲琴。",
            "人琴不見甕已掘，唯有鳥雀來悲吟。",
            "一朝風流隨手盡，況復千年何所訊。",
            "安得雄辭弔汝魂，寂寞秋蕪耿寒燐。"
        ],
        "title": "琴臺",
        "id": "8049ba67-7aec-49d3-9c8d-9950afdf0a62"
    },
    {
        "author": "宋京",
        "paragraphs": [
            "君不見子雲草玄西郭門，一逕秋草間朝昏。",
            "何須筆塚高百尺，池墨黯黯今猶存。",
            "童烏侯巴竟零落，玄學無人終寂寞。",
            "漢家執戟知幾年，垂老身沒天祿閣。",
            "俗兒紛紛重劉向，思苦言艱動嘲謗。",
            "漢已中天雄亦亡，不較空文從覆醤。",
            "如今卻作給孤園，吐鳳亭前池水寒。",
            "安得斯人尚可作，會有奇字令君看。"
        ],
        "title": "墨池",
        "id": "e5208d89-e571-4a7f-9048-9d027e33a275"
    },
    {
        "author": "宋京",
        "paragraphs": [
            "君不見孔明書臺遺廟旁，古書不見臺荒涼。",
            "臥龍未起蜀天遠，茅廬日日空南陽。",
            "赤符光寒白水涸，秣陵王氣猶能作。",
            "璋若嬰兒操虎狼，脫去荆州殊不惡。",
            "十倍奇才安用書，此臺昔時知有無。",
            "蜀人思君識古處，未若江水存兵圖。",
            "黄冠所居門第改，祇有坊名今尚在。",
            "安得臺邊見古人，秋草重生類書带。"
        ],
        "title": "書臺",
        "id": "8029fc56-e70f-4d96-b803-8d64a7394e48"
    },
    {
        "author": "宋京",
        "paragraphs": [
            "君不見少陵草堂背西郭，浣花溪水流堂脚。",
            "竹寒沙白自凄涼，莫問四松霜草薄。",
            "入門好在烏皮几，公去不歸換鄰里。",
            "西嶺千秋雪書消，舍北泥融飛燕子。",
            "祇今榿木平橋路，籠竹和煙雜江霧。",
            "野僧作屋號草堂，不是柴門舊時處。",
            "詩壇今古誰能將，艷艷文章光萬丈。",
            "安得英才擅品量，當使公居摩詰上。"
        ],
        "title": "草堂",
        "id": "255f2c93-d2ac-4813-bb40-d7d22c5699f1"
    },
    {
        "author": "宋京",
        "paragraphs": [
            "征西將帥念君王，刻石巴山事渺茫。",
            "□載衣冠付冥寞，路人無語奠椒漿。"
        ],
        "title": "留題周文王廟  其一",
        "id": "0359d9d3-c76b-4182-98ed-b865d2f45f5c"
    },
    {
        "author": "宋京",
        "paragraphs": [
            "典章文物一朝完，有子何憂霸業難。",
            "□使阿堅生肉角，至今遺恨碧峰寒。"
        ],
        "title": "留題周文王廟  其二",
        "id": "dffcede1-1e4b-4158-89b6-d487d174162e"
    },
    {
        "author": "宋京",
        "paragraphs": [
            "望斷秦原日月寬，西來涇渭側依山。",
            "憑誰喚取王摩詰，寫到孤鴻滅沒間。"
        ],
        "title": "登尚清閣二首  其一",
        "id": "e711a4c0-8ca8-422c-a0ff-5c076e6d3148"
    },
    {
        "author": "宋京",
        "paragraphs": [
            "輦路名存跡已陳，斜陽今作幾家村。",
            "繚牆月轉華清夢，來破高陵渡口昏。"
        ],
        "title": "登尚清閣二首  其二",
        "id": "701db66f-295e-45dd-9b44-509e63ccd706"
    },
    {
        "author": "宋京",
        "paragraphs": [
            "金節逶迤去不還，羅胸星斗煥秦天。",
            "白雲拱木今何在，歲月聲名相與延。"
        ],
        "title": "京請郡得豳取道渭上觀爲命□詩刻次韻奉呈□□奉議公  其一",
        "id": "28668ef7-61d5-4c9b-b591-3ab7c95f88f5"
    },
    {
        "author": "宋京",
        "paragraphs": [
            "乞守初來到渭濱，玻瓈親爲拂詩塵。",
            "□江集裏新添得，留取鍾評付後人。"
        ],
        "title": "京請郡得豳取道渭上觀爲命□詩刻次韻奉呈□□奉議公  其二",
        "id": "b96d87e7-51a4-4a20-9d5c-8fe4f6c4e477"
    },
    {
        "author": "宋京",
        "paragraphs": [
            "資州城郭雲山裏，北巖正在雲山底。",
            "翠壁嵌空抱日明，飛閣橫斜矗天起。",
            "游人祇解愛城郭，不知山底幽人樂。",
            "六月全無暑氣生，三冬亦有林花落。",
            "蒼楠臥月影如輪，乳泉濺瀑波生鱗。",
            "利名付與百忙者，早晚自由無事身。",
            "紅蓮幕下青城客，五斗留人歸未得。",
            "衙迴不用展山圖，直到巖邊看秋色。"
        ],
        "title": "大觀庚寅冬遊資州北巖",
        "id": "d7abe7f7-e057-43b5-986d-aff66fd634d1"
    },
    {
        "author": "宋京",
        "paragraphs": [
            "雲生氈帽山頭雨，日落琵琶峽口風。"
        ],
        "title": "句  其一",
        "id": "549ccbcd-83bc-4d2f-99d5-51c6cdf00c59"
    },
    {
        "author": "宋京",
        "paragraphs": [
            "野性樂閑適，我州富佳山。"
        ],
        "title": "句  其二",
        "id": "7540ac0b-5be7-4b91-b0fb-31806987984a"
    },
    {
        "author": "宋京",
        "paragraphs": [
            "日約繡綳長一線。"
        ],
        "title": "句  其三",
        "id": "2dd981e1-3a37-4cfc-86db-95ada10a5e11"
    },
    {
        "author": "龔況",
        "paragraphs": [
            "逃名以酒轉名高，醉裏張髯罵二豪。",
            "日月已爲吾戶牖，何妨東海作醇醪。"
        ],
        "title": "詠劉伶",
        "id": "01b2d076-425f-4427-a03f-cf9dcc3550a8"
    },
    {
        "author": "龔況",
        "paragraphs": [
            "家家高會錦模糊，誰信貧家菊也無。",
            "多謝東鄰送醅至，旋於籬畔覓茱萸。"
        ],
        "title": "九日  其一",
        "id": "a555256f-933f-4c9e-9348-be403e0a1aa4"
    },
    {
        "author": "龔況",
        "paragraphs": [
            "自古誰無九日詩，詩成須道菊花枝。",
            "直饒無菊何妨醉，野蓼村葵總是題。"
        ],
        "title": "九日  其二",
        "id": "606a677e-5a9c-42e5-9628-6f9785c0c74c"
    },
    {
        "author": "龔況",
        "paragraphs": [
            "杖藜高踏半山雲，不見此崗知幾春。",
            "異時人物凋零盡，只有青山似故人。"
        ],
        "title": "遊天峰寺",
        "id": "12536ee4-7e96-4d11-861e-d9488f51d3f1"
    },
    {
        "author": "龔況",
        "paragraphs": [
            "寒食都來數日閑，顔卿家帖到今傳。",
            "此公剛鯁無情煞，到得春時也自憐。"
        ],
        "title": "午歇惠安寺",
        "id": "b64a3a01-88b2-4fc1-9bce-4411932d0fa5"
    },
    {
        "author": "龔況",
        "paragraphs": [
            "東山相別又相逢，轉覺衰頹一老翁。",
            "子約重來我方去，滿庭黄葉正秋風。"
        ],
        "title": "送唐大監",
        "id": "925da08c-fb46-4bac-a13c-18eb75ae5621"
    },
    {
        "author": "龔況",
        "paragraphs": [
            "妖嬈破𤓰女，争上秋千架。",
            "香飄石榴裙，影落薔薇下。",
            "牆外見鴛鴦，雙雙春水塘。",
            "歸來情脉脉，無緒理殘妝。"
        ],
        "title": "古樂府",
        "id": "6f7846ad-4077-4ee8-90f0-c04bf1e24da8"
    },
    {
        "author": "龔況",
        "paragraphs": [
            "妖嬈破瓜女，爭上秋千架。",
            "香飄石榴裙，影落薔薇下。"
        ],
        "title": "古樂府  其一",
        "id": "addb9254-f03d-4a02-a10f-e10cdb81797a"
    },
    {
        "author": "龔況",
        "paragraphs": [
            "牆外見鴛鴦，雙雙春水塘。",
            "歸來情脈脈，無緒理殘妝。"
        ],
        "title": "古樂府  其二",
        "id": "d572efdc-55d1-4388-8359-46fad9d50a3b"
    },
    {
        "author": "龔況",
        "paragraphs": [
            "貪山借船賞，嗜酒典琴沽。"
        ],
        "title": "句  其一",
        "id": "6bfb1be5-25b4-4eb1-a799-28c0e5d5537a"
    },
    {
        "author": "龔況",
        "paragraphs": [
            "閑多卷滿新成句，懶極床堆未答書。"
        ],
        "title": "句  其二",
        "id": "9ac19579-e467-46b8-98be-aa4021902af1"
    },
    {
        "author": "龔況",
        "paragraphs": [
            "客疏閑吠犬，庖匱割啼雞。"
        ],
        "title": "句  其三",
        "id": "a9e1bc43-1e5a-4f22-8731-a083ecd335af"
    },
    {
        "author": "龔況",
        "paragraphs": [
            "得句怕難續，避人長轉多。"
        ],
        "title": "句  其四",
        "id": "635071e3-fef3-4baa-8506-207630adfa28"
    },
    {
        "author": "龔況",
        "paragraphs": [
            "山色秋難老，池光夜不昏。"
        ],
        "title": "句  其五",
        "id": "24b4030c-7093-4ac0-9a35-01f5110e4fc3"
    },
    {
        "author": "石端誠",
        "paragraphs": [
            "飛流噴雪散層巖，瓴水無時瀉屋簷。",
            "客夢夜回疑是雨，起看窻戶有明蟾。"
        ],
        "title": "題宴坐石",
        "id": "98c4a460-0110-439f-bcb2-25946fa26d80"
    },
    {
        "author": "石端誠",
        "paragraphs": [
            "籜龍何用更橫空，一線長繩引水通。",
            "頃刻能周清凈供，漢陰端謝桔槔功。"
        ],
        "title": "水索",
        "id": "d7259303-cf52-4c93-b2bb-842d465a891c"
    },
    {
        "author": "蔣存誠",
        "paragraphs": [
            "由來祗說四簷亭，今日先生八角成。",
            "最喜瀟瀟春夜雨，一簷分作兩簷聲。"
        ],
        "title": "題八角亭",
        "id": "4824cc62-a4db-43a8-8558-35a196dcfe1b"
    },
    {
        "author": "侯延年",
        "paragraphs": [
            "十年辛苦唐賢士，千載奇觀舊石巖。",
            "天籟沉沉山月小，夜深文字與誰談。"
        ],
        "title": "靈巖夜月",
        "id": "8799a659-979b-42ca-b021-b01bf72d512f"
    },
    {
        "author": "童邦直",
        "paragraphs": [
            "碧苔侵野逕，好鳥隔春煙。",
            "有洞尋青翼，無僧結白蓮。",
            "雨添蛙一部，暖足柳三眠。",
            "綠髪便花朵，慳腸怯酒船。",
            "安仁嗟拙宦蘇晉暫逃禪，日色同悲慘，東風亂紙錢。"
        ],
        "title": "登麻姑山",
        "id": "d0909e94-5244-4397-a9cc-f97c985bd155"
    },
    {
        "author": "儲惇叙",
        "paragraphs": [
            "咫尺仙湖號堵平，先賢曾此勸農耕。",
            "若教一日歸豪右，敢向黄公廟下行。"
        ],
        "title": "仙湖",
        "id": "6189af85-2823-4e55-84d5-89f83a5aaa6d"
    },
    {
        "author": "吳倜",
        "paragraphs": [
            "解驂投宿到蓬壺，骨冷魂清夢寐無。",
            "可怪春禽曉啼月，又催行李出凡途。"
        ],
        "title": "宿大滌山",
        "id": "c9b69b7d-cf7d-4f17-a3c3-7fdd64487f62"
    },
    {
        "author": "吳偉明",
        "paragraphs": [
            "不是心，不是佛，不是物，通身一穿金鎖骨。",
            "趙州參見老南泉，解道鎮州出蘿蔔。"
        ],
        "title": "頌妙喜老師室中所問因緣",
        "id": "d23537de-9d71-4b4b-995b-d78786b60003"
    },
    {
        "author": "吳偉明",
        "paragraphs": [
            "毒蛇猛虎空相向，鐵壁銀山謾自橫。",
            "長笛一聲歸去好，更于何處覓疑情。"
        ],
        "title": "偈一首",
        "id": "5eb18608-66f2-4e80-95d6-8a163e87cc96"
    },
    {
        "author": "吳偉明",
        "paragraphs": [
            "梁山重回首，翠峰三十六。"
        ],
        "title": "句",
        "id": "85928d13-e3ae-4fd2-b8a5-2e5f81e29c17"
    },
    {
        "author": "徐偉達",
        "paragraphs": [
            "古寺登臨不記秋，重來境物更清幽。",
            "煙籠野色穿窻日，竹引寒泉繞徑流。",
            "杜閣諦觀緇侶肅，蓮堂時有妙音浮。",
            "老僧喜客殷勤甚，冰簟蒲團爲我留。"
        ],
        "title": "題碧沼寺",
        "id": "1636137e-27ad-45e2-84a1-dab060be42fd"
    },
    {
        "author": "顧文",
        "paragraphs": [
            "詞源倒峽勢奔侵，綆短那容汲萬尋。",
            "望屬滄浪驚鶴唳，志存流水識琴心。",
            "揮毫句句囊盛錦，拜賜人人袖有金。",
            "不日都俞在廟廟，更聽虎嘯應龍吟。"
        ],
        "title": "三江亭",
        "id": "512257ad-2471-4f98-84dd-e36a7417e17d"
    },
    {
        "author": "李宋臣",
        "paragraphs": [
            "秀峰雙拱背，庾嶺獨當眸。"
        ],
        "title": "句",
        "id": "bcd2f365-461c-463b-90a0-37e68df6d013"
    },
    {
        "author": "黄薦可",
        "paragraphs": [
            "一逕崎嶇步翠微，亂山深處掩柴扉。",
            "煙蘿密鎖人家少，碎石崚嶒馬足稀。",
            "泉跳浮漚員復散，人生幻夢是還非。",
            "何時識此林泉趣，飽飯參禪向上機。"
        ],
        "title": "資福寺",
        "id": "967ebe93-45f0-49cc-86c9-6723826f0b57"
    },
    {
        "author": "黄銳",
        "paragraphs": [
            "一嶺復一嶺，山巓又一巓。",
            "步丘皆力穡，掌地也成田。",
            "線引山腰路，針穿石眼泉。",
            "眉山同是號，此處合生賢。"
        ],
        "title": "題大眉小眉山",
        "id": "9a6bbb21-4cbb-4050-98b3-c924a30bf3a2"
    },
    {
        "author": "林伯顯",
        "paragraphs": [
            "生民未有如夫子，好學皇泉最自強。",
            "功業當年雖坎壈，聲名後世愈芬芳。"
        ],
        "title": "次韻竟宣聖林",
        "id": "157a224e-bf4b-47b9-b559-3bf0e6e1c562"
    },
    {
        "author": "林煥",
        "paragraphs": [
            "我來濂溪拜夫子，馬蹄深入一尺雪。",
            "長嗟豈惟溪泉廉，化得草木皆清潔。",
            "夫子德行萬古師，坡云廉退乃一隅。",
            "有室既樂賦以拙，有溪何減名之愚。",
            "水性本清撓之濁，人心本善失則惡。",
            "安得此泉變作天下雨，飲者猶如夢之覺。"
        ],
        "title": "題濂溪",
        "id": "82357aff-2616-4244-8410-6fdccdb381b4"
    },
    {
        "author": "成無玷",
        "paragraphs": [
            "我欲觀太華，一笑凌險阻。",
            "滅跡恨未果，衰容遽如許。",
            "東南豈不佳，泉石閟靈府。",
            "未訪潛山源，且尋天目乳。",
            "一峰拔地起，離立誰敢侮。",
            "千巖絕附麗，萬壑失媚嫵。",
            "有如人中傑，羞與絳灌伍。",
            "翠箬藏丹砂，石洞飛白鼠。",
            "游人倦登陟，異境何由睹。",
            "振衣臨絕頂，雲外聽天語。",
            "仙人儻予迎，從此遂輕舉。"
        ],
        "title": "洞霄宮",
        "id": "51876ec8-1f09-4104-b2e1-417a65018218"
    },
    {
        "author": "歐陽子槐",
        "paragraphs": [
            "高平北路入禪堂，行轉茅岡上石岡。",
            "壑險橋危需一葦，山深樹古立千章。",
            "禽聲嚦嚦如簧巧，溪曲灣灣似带長。",
            "我欲拂衣登絕頂，低徊吟嘯白雲鄉。"
        ],
        "title": "游開山寺",
        "id": "dddbb3e1-ed64-4426-93ec-c78195c5a922"
    },
    {
        "author": "徐衡",
        "paragraphs": [
            "百尺樓成接昊蒼，御題仁壽問行藏。",
            "四端所有雖爲貴，五福爲先孰敢當。",
            "日出千山凝曉色，花開十里带秋香。",
            "老來意外無他念，贏得登臨興味長。"
        ],
        "title": "自題仁壽樓",
        "id": "9f2014c6-5c87-45f3-bbcc-df25db019f41"
    },
    {
        "author": "徐衡",
        "paragraphs": [
            "吾家先世有童子，姓名嘗著杜詩史。",
            "不緣神氣形相殊，安得公詩重褒美。",
            "三百年有宋興，妙裔四海皆豪英。",
            "番郡自古稱多士，群兒頭角又崢嶸。",
            "洎水之東有彭氏，生兒五歲真佳瑞。",
            "雙眸點漆肌骨清，不與孩提共嬉戲。",
            "誦詩記字何了然，瑯瑯一口千萬言。",
            "弱不勝衣行未穩，凌人氣岸已軒軒。",
            "嗟予去國亦云久，爲報君恩矢奔走。",
            "繡衣持節入閭閻，大半故人新白首。",
            "與兒阿父昔同遊，高才終不事王侯。",
            "報不在身當在子，發源所與今其流。",
            "行看直上青雲梯，決取鐘如探囊中籌。"
        ],
        "title": "贈彭神童",
        "id": "5840d9b9-b2f4-4340-8f8f-e8831c699c74"
    },
    {
        "author": "蜀僧",
        "paragraphs": [
            "三十年前鎮益州，紫泥丹詔鳳池遊。",
            "大鈞播物心難一，六印懸腰老未休。",
            "佐主不能如傅說，知幾那得似留侯。",
            "功名富貴今何在，寂寂招題一土丘。"
        ],
        "title": "題東明寺",
        "id": "9f38c628-f5ab-4d21-a371-8e1d87d7f520"
    },
    {
        "author": "劉卞功",
        "paragraphs": [
            "非道亦非律，又非虛空禪。",
            "獨守一畝宅，惟耕己心田。"
        ],
        "title": "答外兄王子常問修行之術",
        "id": "5ad22153-001d-487f-9e40-ba2873aea184"
    },
    {
        "author": "劉卞功",
        "paragraphs": [
            "日轉庭槐影漸移，重門複壁轉呼遲。",
            "不如拂袖穿雲去，惟有落花流水知。"
        ],
        "title": "題李公謨壁",
        "id": "eabc5b1a-e774-42e8-bc4f-b16841ecb67d"
    },
    {
        "author": "劉卞功",
        "paragraphs": [
            "韜光晦跡居環堵，閉自凝神事事疏。",
            "漫許丹青傳道貌，難將妙筆寫真如。"
        ],
        "title": "自題寫真",
        "id": "5db8c856-1c4e-458c-9041-3bf38a1e98f8"
    },
    {
        "author": "崔羽",
        "paragraphs": [
            "茫茫宇宙春復秋，上清曾記昔年遊。",
            "燒丹竈古雲煙在，遺履亭虛草樹幽。",
            "花壓畫欄香夢遠，酒傾磁琖瑞光浮。",
            "飲餘忍別賢昆季，回首向雲天際頭。"
        ],
        "title": "贈黎如璧",
        "id": "f8b62abb-1e07-4908-a781-4e0ffbc5227e"
    },
    {
        "author": "崔羽",
        "paragraphs": [
            "丹即筌蹄道即魚，忘筌得道證空虛。",
            "莫堅守抱無爲一，撲碎空虛一也無。",
            "妙有靈丹常赫赫，含容法界自如如。",
            "隨緣應感長清靜，九載金剛不壞軀。"
        ],
        "title": "示黎如璋丹訣",
        "id": "27703dd9-3432-4c43-aa34-cea3672900a7"
    },
    {
        "author": "崔羽",
        "paragraphs": [
            "煙霏雨濕路泥濘，鶴駕飄然下紫京。",
            "休咎吉凶休動問，細談時事與黄庭。"
        ],
        "title": "雨夜乩壇偶筆",
        "id": "aedbd977-17c8-4dd0-8c52-90f3d48e0864"
    },
    {
        "author": "段拂",
        "paragraphs": [
            "築圃依山曲，開門向水湄。",
            "春風搖鼠梓，夜雨足鳬茈。",
            "但解髡能飲，焉知朔欲饑。",
            "提壺花外轉，催出眼前詩。"
        ],
        "title": "葛塘",
        "id": "0b684221-20ac-4cd1-920e-3bc875278f44"
    },
    {
        "author": "計法真",
        "paragraphs": [
            "終日看經文，如逢舊識人。",
            "莫言頻有礙，一舉一回新。"
        ],
        "title": "呈大慧禪師偈",
        "id": "861a4a1a-4783-4f53-a868-e3d9292929fa"
    },
    {
        "author": "張擴",
        "paragraphs": [
            "小人無遠謀，湮没如湛輩。",
            "胸中氣奄奄，垂盡鼓一再。",
            "安知翰墨場，李杜凛然在。",
            "文章作甘棠，百世負遺愛。"
        ],
        "title": "子温姪用再聞誦新作突過黄初詩作十詩見遺輒勉强次韻  其一",
        "id": "fbe9df72-be8d-4e12-a920-05942cd4c657"
    },
    {
        "author": "張擴",
        "paragraphs": [
            "退休小得計，耳冷百不聞。",
            "戎馬叵奈何，四郊尚兵氛。",
            "眼中習主簿，才似李將軍。",
            "小試未爲屈，有君如華勲。"
        ],
        "title": "子温姪用再聞誦新作突過黄初詩作十詩見遺輒勉强次韻  其二",
        "id": "19b0cae2-f57c-4518-bdbc-0952ed8b9cd2"
    },
    {
        "author": "張擴",
        "paragraphs": [
            "十年功名心，客枕寄歸夢。",
            "衆中不卓立，老大復何用。",
            "收身入禪寂，蔬茹飽僧供。",
            "蛙鳴誰官私，聊欲當絃誦。"
        ],
        "title": "子温姪用再聞誦新作突過黄初詩作十詩見遺輒勉强次韻  其三",
        "id": "f78d45bb-5cc6-4bd2-8548-302aa168b328"
    },
    {
        "author": "張擴",
        "paragraphs": [
            "大道昔彫喪，夷塗日荒榛。",
            "進無活國謀，俯仰多由人。",
            "人生幾何時，夜旦互相因。",
            "往者不可作，未妨来日新。"
        ],
        "title": "子温姪用再聞誦新作突過黄初詩作十詩見遺輒勉强次韻  其四",
        "id": "92513782-3d08-43c1-a5f2-534123bdfbe2"
    },
    {
        "author": "張擴",
        "paragraphs": [
            "國風久淪亡，毛鄭紛六鑿。",
            "譬如秋水篇，破壞向與郭。",
            "千年見淵明，五字配前作。",
            "誰傳古人訣，定自顧方略。"
        ],
        "title": "子温姪用再聞誦新作突過黄初詩作十詩見遺輒勉强次韻  其五",
        "id": "b46533e2-0bf0-44a9-87ff-0ce4619c9e57"
    },
    {
        "author": "張擴",
        "paragraphs": [
            "吾詩窘時窮，章句羞拙訥。",
            "君詩非吾偶，齊大輕鄭忽。",
            "雷門不敢過，西施忌唐突。",
            "政當就阿戎，談天捜理窟。"
        ],
        "title": "子温姪用再聞誦新作突過黄初詩作十詩見遺輒勉强次韻  其六",
        "id": "8333e181-7e82-4715-adab-85f436b92aa9"
    },
    {
        "author": "張擴",
        "paragraphs": [
            "贈篇最崛奇，披讀輒三過。",
            "巧如媧皇手，五色補天破。",
            "珍宜宗廟享，净戒兒女涴。",
            "誰能續離騷，且用追楚些。"
        ],
        "title": "子温姪用再聞誦新作突過黄初詩作十詩見遺輒勉强次韻  其七",
        "id": "0ac87261-f61b-404c-a0d3-580401bb81dd"
    },
    {
        "author": "張擴",
        "paragraphs": [
            "達人雲間鶴，初不謀稻粱。",
            "渠有酒百壺，買舟從伯郎。",
            "世間乳臭兒，衣服誇玄黄。",
            "豈識衛叔寶，胸中無膏肓。"
        ],
        "title": "子温姪用再聞誦新作突過黄初詩作十詩見遺輒勉强次韻  其八",
        "id": "7d71a0f2-ee16-47c2-8d89-43adf1f3f559"
    },
    {
        "author": "張擴",
        "paragraphs": [
            "躬耕良苦辛，十畝手自鋤。",
            "我窮分定耳，矧復憐封胡。",
            "君今未三十，詩聲殿黄初。",
            "後生要努力，勿及几杖扶。"
        ],
        "title": "子温姪用再聞誦新作突過黄初詩作十詩見遺輒勉强次韻  其九",
        "id": "79b94e31-388d-4de6-af23-21566c86099e"
    },
    {
        "author": "張擴",
        "paragraphs": [
            "連門水竹居，照映麋鹿姿。",
            "子戴靖節巾，得我如遠師。",
            "花黄催重九，羽葆雜金規。",
            "未能沽酒飲，且賦止酒詩。"
        ],
        "title": "子温姪用再聞誦新作突過黄初詩作十詩見遺輒勉强次韻  其一○",
        "id": "525e89a8-61c1-429e-8c2b-30e7c122f0a1"
    },
    {
        "author": "張擴",
        "paragraphs": [
            "平生張洪州，豪氣壓羣士。",
            "唾視狗鼠輩，紛紛何足數。",
            "晚登文石陛，劍服峨櫑具。",
            "高論忍違時，所愧罔君父。",
            "至今家集中，秩秩有倫次。",
            "流傳到諸孫，誰復步亦步。",
            "此翁日已遠，疇昔旦暮遇。",
            "何温少也爽，芝蘭秀而紫。",
            "狀貌類洪州，談笑了萬事。",
            "筆端見微鋩，妙解如削鐻。",
            "精剛金百鍊，該貫龜五聚。",
            "俗學不足詆，紛綸或殊趣。",
            "斯文懸諸天，字字有分付。",
            "詖詞頗亂真，蕪纇少刪去。",
            "吾子壯且勇，政在戒逸豫。",
            "昨者忽過門，短袖出長句。",
            "軒然禰正平，坐誦鸚鵡賦。",
            "洞庭莽空闊，終日奏咸濩。",
            "初非郭林宗，豈識黄叔度。",
            "但驚錦囊文，及此春秋富。",
            "未能賞雌霓，且復說奇字。",
            "吾年過半百，世事亦何慕。",
            "杖屨相扶攜，筋骸日僵仆。",
            "猶於五字中，彫刻歎冰柱。",
            "習氣未易掃，貪味如桂蠹。",
            "肯借梅堂篇，風流憶張緒。",
            "珍藏幾何時，應有神物護。",
            "今晨偶開展，英彩照江阜。",
            "後生要着鞭，探討及微處。",
            "遺予真過矣，娟潔忌沾汙。",
            "清夢渺春草，俚談羞杕杜。",
            "慎勿索其餘，恐君癡叔似。"
        ],
        "tags": [
            "洞庭湖"
        ],
        "title": "子温縣丞姪長篇見贈并攜少卿伯父梅堂所賦絕句相示翰墨宛然嘆息久之因次其韻",
        "id": "181e99ec-9f33-4b15-8091-1d1a3f4d4f53"
    },
    {
        "author": "張擴",
        "paragraphs": [
            "人生幾何時，心地要平曠。",
            "不須意外求，辛苦尋蒟醬。",
            "此郎有高處，智出百夫上。",
            "禪窗接輭語，眉宇春盎盎。",
            "詩壇久失律，齋戒欲謀將。",
            "誰専筆陣功，定起太公望。"
        ],
        "title": "次韻大年姪見贈古詩二首  其一",
        "id": "02c128d3-68d5-4417-b411-bc924f380a14"
    },
    {
        "author": "張擴",
        "paragraphs": [
            "君文秋水篇，曲士羞臆度。",
            "吾文元尚白，窮老甘寂寞。",
            "向來失宗盟，士氣日卑弱。",
            "後生苖未秀，况復病草惡。",
            "如君真挺特，文字獸一角。",
            "頭風吾何憂，解后當勿藥。"
        ],
        "title": "次韻大年姪見贈古詩二首  其二",
        "id": "44df2ddc-9a7d-4db0-9cd7-96c5daf82cb8"
    },
    {
        "author": "張擴",
        "paragraphs": [
            "諸君總能詩，字字秉忠信。",
            "聯章輒驚人，我老終不近。",
            "朝來試披讀，花雨亂巾衽。",
            "獨慚草元迂，浪說周易凖。",
            "至今覆瓿謗，文字愧小謹。",
            "昨觀兩雄篇，詞采溢肝腎。",
            "高參風雅淳，俯謝邊幅窘。",
            "誰能報殽役，怒語激先軫。",
            "吾軍老而怯，望敵倒戈盾。",
            "會看兩猶子，秋風横鴈陣。"
        ],
        "title": "大年耆年各賦長篇投名詩社中顧景蕃及伯初子温二姪傳誦喜甚子温有詩因次其韻",
        "id": "1c75fcde-dcdc-480d-aa04-2faa0aa9e57d"
    },
    {
        "author": "張擴",
        "paragraphs": [
            "巨鼇戴浮水，屹然瀛海中。",
            "斷取入君手，棗葉懸鍼鋒。",
            "君本山中人，俗子那用逢。",
            "猶應謁帝夢，佩環摇天風。"
        ],
        "title": "蓬萊室",
        "id": "780f418f-401a-4a4c-9f44-a2c0a880fb74"
    },
    {
        "author": "張擴",
        "paragraphs": [
            "小兒私化權，令行錯窮冬。",
            "淫瘍薄皴膚，欲戰壘塊胸。",
            "道人寖不平，怒髪忽上衝。",
            "饞夫猶收痂，義士唯吮癰。",
            "快無仙爪爬，濫有苦劑攻。",
            "坐令費譏訶，沾汗文字中。",
            "虎頭筆有神，衆妖避其鋒。",
            "似聞以意醫，請用三杯通。",
            "阿兄言更深，細述葆鍊功。",
            "二說俱可人，而子將何從。",
            "酒醇儻消憂，氣厚定保躬。",
            "自然四體胖，那復百病凶。",
            "吾聞柳州語，禍物人猶蟲。",
            "旻蒼厭呻呼，疴癢應汝容。",
            "疾去會有時，未爲吾道窮。",
            "汝自多識者，吾言猶匆匆。"
        ],
        "title": "子温作驅瘡詩伯初與顧景蕃皆屬和蕃以謂不當止酒初以謂宜鍊元氣予亦戲次其韻",
        "id": "690730b3-5ed9-4fd3-85eb-68da6967b137"
    },
    {
        "author": "張擴",
        "paragraphs": [
            "關西多名流，後出亦豪俠。",
            "三年佐幕府，論事費口頬。",
            "人情易薰染，久或化爲怯。",
            "不如殽黽去，歸路馬蹀躞。",
            "雖無米千斛，尚有書百篋。",
            "吾曹官爲家，窮老漫隨牒。",
            "南州美風土，水净山九疊。",
            "子嘗訪之我，行欲買舟楫。",
            "我本江湖人，妙處飽經涉。",
            "誰能老作傖，政恐夢爲蝶。"
        ],
        "title": "送惠子澤工曹罷官還陜右",
        "id": "76baf6f3-cd4a-44b7-a9d2-3c3d137a8fd1"
    },
    {
        "author": "張擴",
        "paragraphs": [
            "君家文房珍，尤者一二數。",
            "端溪從誰得，不記歲月古。",
            "中窪隱天成，外削餘靁斧。",
            "色羞龍尾乾，質陋雀臺窳。",
            "平生依石丈，什襲費調護。",
            "向來萑葦中，險作百碎補。",
            "脱身間道還，神物遠侵侮。",
            "他年沉香亭，奉詔翻樂府。",
            "周旋妃子手，借潤毛與楮。"
        ],
        "title": "曾徽言學士求賦所蓄端硯曾嘗避亂海陵家貲盡没于賊獨攜此硯脫去",
        "id": "27f063e5-f4fe-4d50-b238-bebffd7e8e5f"
    },
    {
        "author": "張擴",
        "paragraphs": [
            "籜龍豢不得，託根暫神奇。",
            "忽化清凈供，結緣貧導師。",
            "回甘溢齒頬，常带泉石滋。",
            "要知服食功，不减瓊田芝。"
        ],
        "title": "次韻周嘉仲刑曹簡航師食筍四首  其一",
        "id": "7f798884-6d7f-47c1-8c50-18febb57421e"
    },
    {
        "author": "張擴",
        "paragraphs": [
            "此君淡難交，挺挺如立玉。",
            "何意昆仍中，爲人償口腹。",
            "羣嬰脫錦褓，珍勝臠項肉。",
            "猶堪作味諫，没齒蠲腊毒。"
        ],
        "title": "次韻周嘉仲刑曹簡航師食筍四首  其二",
        "id": "74dc5d90-07c1-4a95-875c-28f29b72e5bd"
    },
    {
        "author": "張擴",
        "paragraphs": [
            "長鑱太寡恩，斵喪東南美。",
            "至今管城封，濫罰及孱子。",
            "例求一赦貸，餘潤乞松髓。",
            "周旋南董手，罵賊到盧杞。"
        ],
        "title": "次韻周嘉仲刑曹簡航師食筍四首  其三",
        "id": "10bb5abc-688d-44e4-80f3-a3b4d2c49817"
    },
    {
        "author": "張擴",
        "paragraphs": [
            "周郎清而臞，菜把助嚴苦。",
            "槃中玉離離，醖釀冰雪語。",
            "向來幾時亡，徑欲就君補。",
            "請讀食笋篇，微言皆可咀。"
        ],
        "title": "次韻周嘉仲刑曹簡航師食筍四首  其四",
        "id": "68baeeff-dd12-4eb7-ae87-89eaae4496e6"
    },
    {
        "author": "張擴",
        "paragraphs": [
            "貍奴戴頭來，本是籜龍種。",
            "長鑱借願力，攙汝入珍供。",
            "晨庖辱分甘，輒應食指動。",
            "令人懷舊游，春服粲羣從。",
            "竹間留名字，小刻妙南董。"
        ],
        "title": "謝元齡惠貓頭笋予去春曾同元齡伯初昆仲子公顧景蕃經行林間掘笋以歸子公刻名竹上也",
        "id": "3997c685-d3ec-45a3-97a9-222e75659dfa"
    },
    {
        "author": "張擴",
        "paragraphs": [
            "結髪事師友，投身翰墨場。",
            "技成忽棄去，短衣親戎行。",
            "平生萬卷書，豈無活國方。",
            "不如口擊賊，對面用所長。",
            "顔侯將家種，勇過王鐵槍。",
            "蝥弧每先登，裂袂裹箭創。",
            "得君如敵國，乳臭未易當。",
            "中原干戈滿，貔虎政陸梁。",
            "誰専發縱策，坐待錐脱囊。",
            "事平各分功，千級歉莫償。",
            "位卑君勿言，儒雅故自將。",
            "會從傔籍中，微見奏凱章。"
        ],
        "title": "送次公姪從辟顔拱衛軍中",
        "id": "dab92d29-64b1-41cb-968a-f500575bc3bd"
    },
    {
        "author": "張擴",
        "paragraphs": [
            "阿丞善談詩，眼如九方臯。",
            "相馬空馬羣，妙在遺骨毛。",
            "衰老鑚不入，鈍愚如棗膏。",
            "後生不應爾，筆力生波濤。",
            "黄絹幼婦語，莫負秋風高。"
        ],
        "title": "短句調子温姪",
        "id": "68e8b88c-4946-441d-ade5-f3dd6e734d9f"
    },
    {
        "author": "張擴",
        "paragraphs": [
            "棋亦有何好，味如酒中天。",
            "勝處要自知，豈爲醒者傳。",
            "吾身等芭蕉，幻質非真堅。",
            "儻無輕舉訣，未免憂患纒。",
            "願從爛柯叟，時作坐隱仙。",
            "人生幾兩屐，不愧阮孚賢。"
        ],
        "title": "與客手談坐久廢食瘧子忽作病退家人相勸從此却枰因爲數語以自解甚似劉伯倫斷酒文也昔孟嘉嗜酒或曰酒有何好而卿嗜之嘉曰公未得酒中趣爾予於弈棋亦云",
        "id": "51863457-20b2-4dc3-96f2-395d623ab1c1"
    },
    {
        "author": "張擴",
        "paragraphs": [
            "宣城詩不多，警句憶江練。",
            "至今一斑在，時許管中見。",
            "顧後更難窺，機鋒捷于電。",
            "欲求換骨訣，如仰射空箭。",
            "近逃滑稽嘲，不著毛穎傳。",
            "深藏品題手，舉市謝葵扇。",
            "我知老成人，别得妙方便。",
            "要留一轉語，凖備奔北殿。",
            "後生舌如銛，酬答了忘倦。",
            "不須遠乞兵，唾手當八面。",
            "小人智謀短，敢倚筋力健。",
            "請馳班師檄，白罷兩河戰。"
        ],
        "title": "詩社近日稍稍復振而顧子美堅壁既久伯初以詩致師請于老僕無語但乞解嚴爾",
        "id": "d8b3044c-0f30-4339-8c33-18c5b9835840"
    },
    {
        "author": "張擴",
        "paragraphs": [
            "南山小籜龍，離立身蒼蒼。",
            "舊任管城子，脫帽棲文房。",
            "詩書每誤身，或得敗塜殃。",
            "泠鳩稍知音，與致雛鳯凰。",
            "人云不如肉，笨伯豈我當。",
            "何如碎其身，織翠供文章。",
            "舒卷得自試，作配六尺床。",
            "主人冰玉潔，風味如潘郎。",
            "奉身無長物，却暑有奇方。",
            "空庭貯明月，皎皎夜未央。",
            "卧看河漢移，使我侵肌凉。",
            "床間老夫人，面冷如嚴霜。",
            "相與有瓜葛，未用或參商。",
            "孤高自可守，炎熱安得長。",
            "君看白羽扇，秋後徒悲傷。"
        ],
        "title": "盛暑得竹簟甚精戲爲之賦",
        "id": "4de07cfa-553e-4ffe-9eaa-8ce02dfaed86"
    },
    {
        "author": "張擴",
        "paragraphs": [
            "大倪昔遭讒，中路駭車覆。",
            "今人刺舌戒，默坐惴空谷。",
            "小倪不類渠，先見妙蓍卜。",
            "閉門自澡雪，巧舌欲誰讟。",
            "顧侯以詩來，披咏輒三復。",
            "後生真可畏，我亦慕前躅。",
            "謗書空滿箧，底用展終幅。",
            "逢人但稱好，莫問甲煎俗。"
        ],
        "title": "次韻顧景蕃和倪裘師避謗軒詩",
        "id": "2bb4dade-d18b-4ae9-92c9-c0518e0f24bd"
    },
    {
        "author": "張擴",
        "paragraphs": [
            "頻年如隔生，相見各潦倒。",
            "不聞語呫呫，但怪别草草。",
            "故人俄老矣，零落秋葉掃。",
            "往者蘇韓輩，人品豈不好。",
            "時危頗賴渠，惋憤塵一窖。",
            "五湖在何許，狼籍付鷗鳥。",
            "春風掠湖尾，蓴絲日夜老。",
            "我行望吳越，尚及身檢校。",
            "請分十頃餘，遲子洗鞾帽。"
        ],
        "title": "汴中追寄吕居仁學士",
        "id": "b58cfcb7-3fd0-4e31-acdc-332b878b8314"
    },
    {
        "author": "張擴",
        "paragraphs": [
            "枝頭見春風，恍覺光景逼。",
            "人生謾拘攣，且作半日適。",
            "荒郊晴亦好，當費幾兩屐。",
            "會有遮我留，田家甖甕積。"
        ],
        "title": "次韻出郊",
        "id": "0d798375-7747-45f6-8cb9-2725d125121c"
    },
    {
        "author": "張擴",
        "paragraphs": [
            "羸馬不受鞭，倦僕足生繭。",
            "茫然山徑間，馳急路逾遠。",
            "古寺翳林薄，投宿日昏晚。",
            "夢魔不可眠，青燈照愁眼。"
        ],
        "title": "宿山寺詩",
        "id": "f49fe3c4-2657-4608-81b0-7cb7ce51878a"
    },
    {
        "author": "張擴",
        "paragraphs": [
            "東風破殘臘，吹盡五日寒。",
            "晴光下楊柳，美影鬭鴨欄。",
            "錦鱗觸輕冰，碎玉已珊珊。",
            "日夜望鮮榮，發我砌下蘭。",
            "寒去仍復來，崛强作跳丸。",
            "爛漫江梅花，孤芳忽飄殘。",
            "落跗不可綴，香雪空闌干。",
            "賴有青春心，養此商羮酸。"
        ],
        "title": "臘前五日立春天氣極暄妍今復雨雹凛凛不休所居梅花方盛開一雨零落殆盡悵然爲賦此詩",
        "id": "1219bd1a-000d-49b8-a5ff-652db8c19562"
    },
    {
        "author": "張擴",
        "paragraphs": [
            "亂山雲溟濛，修徑石盤錯。",
            "聲聞住世果，窟宅遍巖壑。",
            "我行適遇雨，風籟響天樂。",
            "石橋定鬼設，險滑不容脚。",
            "臨流輒生怖，政墮葱韮惡。",
            "猶欣曇華供，尚及薦杯勺。",
            "分嘗不敢餘，稽首謝發藥。"
        ],
        "title": "遊天台山石橋",
        "id": "a9577761-7774-47b9-8a48-3b39b0a18ca3"
    },
    {
        "author": "張擴",
        "paragraphs": [
            "主人劇風味，玉壺涵春冰。",
            "惡客費招呼，詩來委弓旌。",
            "兩季復可人，名應處士星。",
            "請從狗竇窺，敢辱蒲輪迎。",
            "我昨占食指，似當嘗黿羮。",
            "平日口腹累，老窮尚蠅營。",
            "百花曉無跡，良辰况難并。",
            "虎頭政病酒，渇肺憐江清。",
            "未知幾百盞，澆腸訶靁鳴。",
            "歸時戒被肘，會見金盆傾。"
        ],
        "title": "元齡招飲未果赴復以詩見促輒次其韻并呈景蕃",
        "id": "bad0cd48-8bca-4e2e-9eca-18e1cd2e1b8e"
    },
    {
        "author": "張擴",
        "paragraphs": [
            "古來終南山，引手得佳處。",
            "未負移文慚，已遭捷徑語。",
            "公真樂山者，爽氣落眉宇。",
            "平生手中板，不暇著頬拄。",
            "叩門無俗客，何礙入官府。",
            "人生一縷氣，所愧吞不吐。",
            "畫山猶畫餅，餘習近兒女。",
            "勿學好事人，吾言當有取。"
        ],
        "tags": [
            "终南山"
        ],
        "title": "題龔士掾廳壁畫遠山",
        "id": "ffaca072-3980-44f6-b777-235117b07721"
    },
    {
        "author": "張擴",
        "paragraphs": [
            "官舟轉城隅，十里虎丘路。",
            "招提占山頂，像設儼廊廡。",
            "池深歸寶劍，石老化蹲虎。",
            "晉時生法師，談辯阿佛祖。",
            "至今講經地，往往拾花雨。",
            "我行及摇落，秋色侵杖屨。",
            "衲僧施净供，汲井薦牛乳。",
            "平臺俯曠野，䆉稏莽四顧。",
            "纍纍多新塜，不見真娘墓。"
        ],
        "title": "遊虎丘寺詩",
        "id": "a3fa493c-6c34-4c79-a8ee-f3fcb199e524"
    },
    {
        "author": "張擴",
        "paragraphs": [
            "天南霜力微，不洗瘴地煖。",
            "窮冬雪一尺，坐受坑谷滿。",
            "夢聞淅瀝聲，驚起欲窺管。",
            "敢倚狐貉温，但愁衣带緩。",
            "王孫雪争妍，耿耿抱丹款。",
            "閉門不知寒，高卧腹自坦。",
            "紙窗飛花集，亂撲書檠短。",
            "不憂詩作魔，政藉酒爲伴。",
            "忽枉郢人曲，懸知和者罕。",
            "猶餘雪清甘，味勝茶七椀。"
        ],
        "title": "次韻趙悦中防禦喜雪",
        "id": "7e88a396-2d64-4944-8221-2f3ca8348d64"
    },
    {
        "author": "張擴",
        "paragraphs": [
            "亂山如羣羊，合沓千里犇。",
            "君山屹當前，盤踞老虎蹲。",
            "巨鎮壓坤維，層巔没雲屯。",
            "下瞰大溪流，千尺清不渾。",
            "舟人落風帆，挽縴繫山根。",
            "欲上看星斗，懸崖那可捫。"
        ],
        "title": "君山",
        "id": "76458429-ef0f-4fb5-bbca-3b0bf1b2bd0a"
    },
    {
        "author": "張擴",
        "paragraphs": [
            "漫郎省中宿，展轉良夜徂。",
            "過雨忽催詩，君詩不可無。",
            "夜闌風轉高，秋聲倒江湖。",
            "前對百尺井，夢中聞轆轤。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其一",
        "id": "53401580-0846-497b-8ca2-9245b80d2b94"
    },
    {
        "author": "張擴",
        "paragraphs": [
            "六月忽已晦，餘月復幾何。",
            "紈扇暫去手，簟紋欲生波。",
            "詰朝天門開，冠劍争巍峨。",
            "駑馬策不入，獰劣如騎騾。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其二",
        "id": "c0fe4c29-397e-46b6-bf44-b1b337d7a4f6"
    },
    {
        "author": "張擴",
        "paragraphs": [
            "街鼓肅市喧，爐薰起煙縷。",
            "掩關一繩床，坐穩得處所。",
            "風前數莖竹，偃蹇不受暑。",
            "初無兒女姿，氣貌頗高古。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其三",
        "id": "96d44979-3a07-41a9-9710-3d99f7edec43"
    },
    {
        "author": "張擴",
        "paragraphs": [
            "我乃抱俗人，老蛙窺坎井。",
            "從君已再暑，造席謾三請。",
            "倒床輒靁鳴，便腹費嘲哂。",
            "君豈錄我者，胸次涵萬頃。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其四",
        "id": "d5cb06e8-b1ff-4776-9ca8-33c7266bf146"
    },
    {
        "author": "張擴",
        "paragraphs": [
            "玉壺貯層冰，憐子清徹底。",
            "對之三伏中，愧我汗如水。",
            "謬呼同舍郎，坐席更論齒。",
            "從今痛自戒，子出則我止。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其五",
        "id": "2a4efb95-3acc-4b99-88d5-d30a102cf5a9"
    },
    {
        "author": "張擴",
        "paragraphs": [
            "昨者東觀遊，歲月未覺久。",
            "對床屢忘形，持論相可否。",
            "君年雖减我，文字稱祭酒。",
            "十篇亦奇偉，乞我未曾有。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其六",
        "id": "b9d1530e-50ec-4c43-b8f5-dd7eaa2f0dd0"
    },
    {
        "author": "張擴",
        "paragraphs": [
            "陰陽無停機，百物競時節。",
            "燠寒更事爾，氣至自融結。",
            "炎天勿怨嗟，歲晏見霜雪。",
            "此時衣褐單，但恨不得熱。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其七",
        "id": "e8c59918-91be-46d2-8cff-7e9b60b2168d"
    },
    {
        "author": "張擴",
        "paragraphs": [
            "俎豆能折衝，儒冠或兜鍪。",
            "六月早奏功，豈待防高秋。",
            "俗士懷晏安，所至賈人留。",
            "襆被應自疏，未知幾宜休。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其八",
        "id": "3a3e1156-1a57-4b0a-941e-c98c45c32601"
    },
    {
        "author": "張擴",
        "paragraphs": [
            "疾風掃蚊雷，勢力如破竹。",
            "青奴冷侵肌，此乃我所欲。",
            "周旋蝸舍中，未用歎跧伏。",
            "亦莫問馬曹，微文禁離局。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其九",
        "id": "f1ba76f4-508b-4023-89f7-9953209f5ddd"
    },
    {
        "author": "張擴",
        "paragraphs": [
            "祠曹秉史筆，翰墨窺金鑾。",
            "燈火漸可親，蠹藁字未漫。",
            "玉殿行奏書，秋暉上旌竿。",
            "君文永有託，九廟方如盤。"
        ],
        "title": "奉和朱新仲祠部六月晦日省宿用白樂天詩無波古井水有節秋竹竿十字爲韻  其一○",
        "id": "6c230fcd-a7a7-4362-98fd-ac30b45b45ad"
    },
    {
        "author": "張擴",
        "paragraphs": [
            "君曾仗使節，惠浹東吳民。",
            "豈無賢大夫，平反孰與君。",
            "省户昔郎潛，渇見老成人。",
            "賜還席未煗，被遣日已新。",
            "瘡痍要撫摩，秋荼傷吾仁。",
            "掾吏熟官長，定不専惠文。"
        ],
        "title": "送向履方吏部提刑浙西",
        "id": "3a1c6514-f592-4d55-b32e-a05ace070f68"
    },
    {
        "author": "張擴",
        "paragraphs": [
            "南方饒鬱蒸，頗厭夏日永。",
            "好風從南來，分我簟枕冷。",
            "官曹早歸休，客禮疏造請。",
            "讀書無近功，睡魔印湯餅。",
            "誰家烹茶急，羸缾斷脩綆。"
        ],
        "title": "括蒼官舍夏日雜書五首  其一",
        "id": "98b6d53f-5ab3-44a6-9081-4f463a4985d1"
    },
    {
        "author": "張擴",
        "paragraphs": [
            "昨日猶苦雨，高簷如懸麻。",
            "今朝陰雲開，閃閃見日花。",
            "孤城如斗大，籬落無千家。",
            "共迫口腹營，不如市井譁。",
            "日暮計錐刀，辛苦良可嗟。",
            "吾儕豈達者，亦是蚿憐蛇。"
        ],
        "title": "括蒼官舍夏日雜書五首  其二",
        "id": "17c3e45f-4856-48e0-81b1-8e3d06729feb"
    },
    {
        "author": "張擴",
        "paragraphs": [
            "富者餘金玉，所畏盗賊攻。",
            "貧人迫饑寒，無奈四壁窮。",
            "我今仰官給，政在貧富中。",
            "雖無兩者憂，歸興忽已濃。",
            "同僚相掩覆，幸此東郭蹤。",
            "獨念素餐者，幽暗弗汝容。"
        ],
        "title": "括蒼官舍夏日雜書五首  其三",
        "id": "305b2b82-40e6-45a5-8eea-0174137a65d9"
    },
    {
        "author": "張擴",
        "paragraphs": [
            "狴犴深扄鐍，符驗劇關防。",
            "老胥蛇蝮心，抱案鳬鶩行。",
            "我無平反手，補劓救闕傷。",
            "但知三尺律，絲髪不可攘。",
            "便文真得計，所愧漢于張。"
        ],
        "title": "括蒼官舍夏日雜書五首  其四",
        "id": "b09d62be-df42-4f83-98fd-683878819d19"
    },
    {
        "author": "張擴",
        "paragraphs": [
            "說詩如說禪，妙處要懸解。",
            "無人具眼目，胸臆空壘塊。",
            "吾友吕居仁，句法入三昧。",
            "向者五言城，精密逼前輩。",
            "教我深耕鋤，歲晚識稊稗。",
            "三年苦未領，慚愧朋友戒。"
        ],
        "title": "括蒼官舍夏日雜書五首  其五",
        "id": "37e41050-886b-43f1-9275-d72939be7795"
    },
    {
        "author": "張擴",
        "paragraphs": [
            "庭前兩鳴鵲，聲好色亦美。",
            "曾陪織女駕，或是竇家子。",
            "誰云屋上烏，可厭不可邇。",
            "烏能逐人好，鵲竟誤君喜。",
            "烏鵲莫愛憎，鷄蟲任生死。"
        ],
        "title": "庭前兩鳴鵲",
        "id": "069b4a33-fe63-4d86-938c-a6fa2227225e"
    },
    {
        "author": "張擴",
        "paragraphs": [
            "巧語互一律，紛然如銛鋒。",
            "揮筆餘萬言，積案成千重。",
            "誰令繆悠子，持衡居其中。",
            "兩目病且昏，不辨牛馬蹤。",
            "而使視試文，豈能分雌雄。",
            "往時心力彊，眼明耳猶聰。",
            "本欲藉科舉，脱此文字攻。",
            "一朝反自縛，身隨蠹書蟲。",
            "負郭有田園，猶存荒菊叢。",
            "頻年秔稻熟，酒賤尊不空。",
            "胡不駕柴車，遠揖陶令風。",
            "作詩請伯氏，林下相追從。"
        ],
        "title": "讀試卷有感",
        "id": "9d39669c-b9a8-4a9f-b1cf-99ae0faaa1d0"
    },
    {
        "author": "張擴",
        "paragraphs": [
            "三峽占地嶮，風濤漲高秋。",
            "君還席未穩，忽理上水舟。",
            "潭潭御史府，登用第一流。",
            "持斧亦間遣，平反要分憂。",
            "岷峨接家山，民瘼不待求。",
            "身從日邊來，彈壓西南州。",
            "風煙亂老眼，轉覺詩語遒。",
            "平生補衮心，敢爲衣錦留。",
            "賦歸摩刀環，趣覲瞻前旒。",
            "會收巖壑姿，入綴鵷鷺遊。",
            "誰云蜀道遠，笑却萬里愁。",
            "灧澦漫如馬，莫作忠臣羞。"
        ],
        "title": "送王賓察院提點成都府路刑獄",
        "id": "f2c8b4ca-cad7-41b0-a51a-b91111dcccc7"
    },
    {
        "author": "張擴",
        "paragraphs": [
            "昔時公卿門，一飯日三吐。",
            "末流士自棄，此道久如土。",
            "韓公昌黎裔，樂善從其祖。",
            "低頭拜東野，舉頸望杜甫。",
            "今年河陽歸，坐穩得處所。",
            "開關逢俗人，却走唾腐鼠。",
            "禪房大如掌，僅著范蘇吕。",
            "小人江湖散，賦性甚愚魯。",
            "青衫插手板，舌卷紙上語。",
            "曾從諸公遊，過聽謬見許。",
            "嘗聞公姓名，桓桓貔與虎。",
            "乞身雖及早，朝論久未與。",
            "昨日恩詔下，還分一麾去。",
            "風霜侵行李，笳角嚴曉鼓。",
            "漢東諸侯國，文物略近古。",
            "下車訪諸生，往往得何武。",
            "莫空罇前酒，豈乏户外屨。",
            "應還二三子，雪擁一環堵。",
            "詩成欲相寄，黄鵠短翎羽。",
            "阿連儻可借，千里亦跬步。"
        ],
        "title": "送韓存中侍郎赴隨州",
        "id": "68b94edb-e1dd-4cc2-89e1-449b05ece019"
    },
    {
        "author": "張擴",
        "paragraphs": [
            "識君大梁城，才逸驥千里。",
            "相從十年後，志節老彌厲。",
            "石渠浩圖史，萬事問伯始。",
            "爲郎初未伸，請郡聊自試。",
            "連朝風雨惡，春日尚餘幾。",
            "故山窗户接，巵酒庭闈喜。",
            "離别不足云，得詩倘頻寄。"
        ],
        "title": "送胡德輝禮部知嚴州先還毗陵待闕",
        "id": "f2fe405b-1e64-4452-b273-e68f9e3daede"
    },
    {
        "author": "張擴",
        "paragraphs": [
            "人物妙伊洛，衣冠肩上摩。",
            "君門世所高，家學承丘軻。",
            "斯文晚付君，自信保不磨。",
            "平生眼中書，五車未爲多。",
            "一字不借力，虚名空作魔。",
            "我數奉談麈，老頑君弗訶。",
            "持酒欲挽君，酒盡如君何。",
            "百丈泝巴峽，脩途接岷峨。",
            "新句探古錦，好風散沉疴。",
            "先君果山政，惠愛如春和。",
            "向來窺一斑，再至鬢已皤。",
            "會尋竹馬盟，爲續襦袴歌。"
        ],
        "title": "送邵公濟校書守果州分韻得歌字",
        "id": "86f7b683-c501-43f2-9b72-8a0fd24d9668"
    },
    {
        "author": "張擴",
        "paragraphs": [
            "羽書劇紛綸，將士愧庸懦。",
            "誰扶中興舉，康濟須十亂。",
            "周郎人中傑，表表蒼柏幹。",
            "向來圍城厄，夢想音信斷。",
            "瞻敬會有時，神明恍還觀。",
            "他年銓衡手，抗論清月旦。",
            "勿爲俗人言，鐘鼓驚斥鷃。"
        ],
        "title": "周秀實監丞聞嘉禾兵亂請急歸唁其親朋還朝有作因次其韻",
        "id": "d8bda4fc-e978-4d1b-a48e-6fe8c768c033"
    },
    {
        "author": "張擴",
        "paragraphs": [
            "君新御祥琴，哀調寫苫塊。",
            "夕衣愴純素，忍復向綵繢。",
            "春風苦撩人，浪信翦刀碎。",
            "試尋桃李枝，紅白已平配。",
            "嗟予老亡聊，屋角委冠珮。",
            "出門如鬼縶，久不歷闤闠。",
            "憐君佛屋底，喜客妙占對。",
            "家田半收秫，掀簸出舂碓。",
            "不妨釀春酒，莫及春事退。",
            "要觀空洞腹，容我數百輩。"
        ],
        "title": "次韻伯初春日村居",
        "id": "35e9ab31-b85d-47d6-a429-f8cd69ae9240"
    },
    {
        "author": "張擴",
        "paragraphs": [
            "園中主人老書生，結髪入仕今辭榮。",
            "自培花柳趁時節，客來時亦倒屣迎。",
            "江西使者歸更早，功名夙戒良狗烹。",
            "今晨相遇及閒暇，短榻分坐如意横。",
            "竹間細路元屈曲，雪後諸峰自分明。",
            "豈無麗人奉巾櫛，瓊枝照眼生光晶。"
        ],
        "title": "次韻方仲運使兄遊允仲花園即事  其一",
        "id": "f84ddec9-2d95-49b1-8607-120f421661b2"
    },
    {
        "author": "張擴",
        "paragraphs": [
            "新蔬無價手自擷，濁酒有功面微頳。",
            "似聞野燒出奇觀，風中烈焰若化城。",
            "須臾變滅了無迹，何獨世事遭紛更。",
            "逢場作戱達者事，感物入詠詩人情。",
            "來篇况是冰雪語，三復使人毛骨輕。",
            "欲續短章却袖手，偏師莫犯細柳營。"
        ],
        "title": "次韻方仲運使兄遊允仲花園即事  其二",
        "id": "6ff38648-01f6-4971-9ab9-ffa65926e7ea"
    },
    {
        "author": "張擴",
        "paragraphs": [
            "青燈吐吞幃幔間，竹風吹衾夢初圓。",
            "故人頸血化秋碧，詩語尚作春花妍。",
            "平生酒炙飽澆潑，湯餅那用相周旋。",
            "即今彊敵要電掃，四海銜憤聲徹天。",
            "乞靈上帝真易耳，底事未忘章句傳。"
        ],
        "title": "建炎辛亥八月二十六日夜夢艤舟江岸與梅和勝論詩梅出古詩示予極壯麗復爲予作湯餅方就席視梅手中器已十裂湯餅淋漓覺而悵然作此篇",
        "id": "4d16b038-3cc0-4e75-9877-d47c8b056ae7"
    },
    {
        "author": "張擴",
        "paragraphs": [
            "霸上真人赤龍子，西滅彊秦東破楚。",
            "一時佐命皆人豪，崛起屠沽拔行伍。",
            "番君舊德江湖情，不用智勇收功名。",
            "抑然退讓古君子，坐視几俎登韓彭。",
            "漢家南面屬同姓，公亦疏封奉朝請。",
            "至今遺愛祀鄉人，不獨當年書甲令。"
        ],
        "title": "題長沙王祠",
        "id": "d12a6d5c-8e0f-4c12-a91e-dbe37d9d7970"
    },
    {
        "author": "張擴",
        "paragraphs": [
            "春風不悞東君委，杏苑桃蹊滿行李。",
            "春風好處總未忙，姚花初黄魏花紫。",
            "洛陽園中枝梗肥，欹壓帽簷如覆巵。",
            "南遷終覺典刑在，不數侍女誇時宜。",
            "詩中了了惜花意，苦覓繁枝定誰寄。",
            "何如秉燭坐花傍，照到夜分從墮淚。"
        ],
        "title": "雙椿堂牡丹盛開彦紳節推弟置酒集客子温不在席中以詩乞花歸賞因次其韻",
        "id": "98a76255-2e06-4f36-866c-8d9b97ae9955"
    },
    {
        "author": "張擴",
        "paragraphs": [
            "後園冠蓋如雲委，坐客其誰數程李。",
            "吾家小謝自風流，薄羅新染香囊紫。",
            "老翁看花心已疲，數負十分金屈巵。",
            "君今年妙言語便，愛酒惜花諸事宜。",
            "春光不爲主人計，行色匆匆暫如寄。",
            "欲借珠璣一再酬，恐君泣盡鮫人淚。"
        ],
        "title": "子温用前韻催彦紳賞牡丹未及開罇請再作詩促之",
        "id": "6adf0561-d50d-4203-a7fe-2039901a099f"
    },
    {
        "author": "張擴",
        "paragraphs": [
            "金柈猥稱檳榔珍，藿食未辨汙吾脣。",
            "茶丁妙寫犀銙真，排方似欲驕華紳。",
            "爲君走碾颺微塵，羊腸聲乾行隻輪。",
            "柘羅裁絹素縷匀，筩絲巧織霜後筠。",
            "中貯刀圭護百神，乳花初幻人間春。",
            "計君别品尚絕倫，完璧不受敵國嗔。",
            "白虹夜氣干秋旻，把玩自覺舌生津。",
            "天衢小草搜八垠，蒙山顧渚亦懷新。",
            "香歇色壞非法身，妖星森索避北辰。",
            "不須會稡權羣臣，龍翔鳯翥登嚴宸。",
            "向來策勲自有人，君其問諸脩水濵。"
        ],
        "title": "次韻何任叟正字舘中試茶",
        "id": "23463bb4-25bf-4c0b-9d4f-8c9fca369176"
    },
    {
        "author": "張擴",
        "paragraphs": [
            "少年眼似春冰滑，風味最于花曲折。",
            "衝泥訪客竹邊過，邂逅寒梅照疏節。",
            "不應誤落野人手，自賦新詩爲昭雪。",
            "坐憐窮臘太嚴苦，萬木如僵生意絕。",
            "零丁老枿獨回暖，似借餘波霑涸轍。",
            "今君把玩不忍去，吹面朔風皴欲裂。",
            "還家笑我病隤豗，茅屋千窗牆百穴。",
            "自言親到玉妃館，縞練分行洗紋纈。",
            "詩成不費鑪錘功，君看錚錚句成鐵。"
        ],
        "title": "伯初姪謁客道傍叢竹間見梅花盛開村人不知賞嗟惜賦詩因次韻",
        "id": "ac6353cd-4d58-4d56-987d-7b16ce07d1e2"
    },
    {
        "author": "張擴",
        "paragraphs": [
            "孤山山下苔痕滑，翠竹扶疏水方折。",
            "靚粧無數招不應，曾與先生護名節。",
            "即今湖上荆棘滿，誰見穿林度飛雪。",
            "道傍數本忽照眼，所喜風流未中絕。",
            "不嫌青女暫試粉，却要風師小回轍。",
            "君看萬點已可憐，半雜春泥封地裂。",
            "版曹平生詩作史，坐陋故人探禹穴。",
            "惜花未忍任零落，借酒生春面如纈。",
            "酒醒定作返魂章，筆底有丹工點鐵。"
        ],
        "title": "用伯初韻再和一篇請子温户曹同賦",
        "id": "3c4e1f1a-7384-4faf-96ab-4ce428e8674d"
    },
    {
        "author": "張擴",
        "paragraphs": [
            "予詩久愧溪藤滑，佩服君詩生罄折。",
            "君詩盤錯見梅詩，似借梅花作根節。",
            "梅花元非世間種，雪裏開花白於雪。",
            "平生和靖最知音，誰是鸞膠續絃絕。",
            "苦吟似君良有以，我復何爲怒當轍。",
            "定知孤艷訴不平，曉來哀笳噴窗裂。",
            "明朝百蘤豈不好，得魚縱珍非丙穴。",
            "春風晚賜桃杏寵，琥珀調膏誤成纈。",
            "寒英謝去亦機警，且禀嚴冬令如鐵。"
        ],
        "title": "再次韻簡子温",
        "id": "dac914ef-0544-4689-b898-2db4a7dae9b7"
    },
    {
        "author": "張擴",
        "paragraphs": [
            "平生不依南路徐，斗升寄活真魚濡。",
            "了知浮名誰得喪，定自有數相乘除。",
            "朅來雲卧澗壑底，槁項不減霜松臞。",
            "里中能詩二三友，安步過我無庸車。",
            "要須文字賞雌霓，未暇詼謔翻娵隅。",
            "談天坐聽落鐻屑，蹇步那敢争先驅。",
            "顧侯風味更嚴苦，家貧闕辦三韭菹。",
            "龜腸撐突五千卷，底用會稡箋蟲魚。",
            "文如楚賓醉後藁，下筆應得銀盆斟。",
            "近聞晝犯細柳壁，酒闌罷歌却驪駒。",
            "未妨仲子工料理，珠緋餞歸懷不虚。",
            "想當展緘疾讀時，新飈策策驚籧篨。",
            "主人韻高絕少可，客亦未易折簡呼。",
            "末章字字關老朽，愛我如愛屋上烏。",
            "吾家兄弟俱人傑，飽聞石氏多珊瑚。",
            "莫云癡叔良不癡，久諱筆硯陪樵蘇。",
            "諸郎胸中氣吐霧，咳唾自可回春枯。",
            "少年得譽似勮勃，他日不愧先楊盧。",
            "儻見惡詩幸掩覆，人所罵譏鬼揶揄。"
        ],
        "title": "顧景蕃訪大年姪昆仲留宿細柳軒夜論詩律輒及老朽大年作長篇調景蕃末章見稱過實且欲盡借拙詩因次其韻爲謝",
        "id": "6c8a6747-eaf8-4f99-b380-889a83eea9b0"
    },
    {
        "author": "張擴",
        "paragraphs": [
            "燭龍停邊天步徐，酒薄肉乾唇不濡。",
            "漫郎憐我困蒸溽，爲送古風専掃除。",
            "山頭逢君日乍午，作詩瘦似仙人臞。",
            "展緘初疑走甘露，熟讀政似鏘鸞車。",
            "世間癡兒浪摇吻，談空說有天一隅。",
            "我今冥頑老不入，十年此路空馳驅。",
            "邇來病廢關藥裹，枵腹日厭葵菽菹。",
            "窗間敗毫積霜笴，架上蠹帙繁書魚。",
            "錢神無耳未易使，斗宿不靈那可斟。",
            "誰門有士料理得，隨地駔駿吾家駒。",
            "三珠連樹價亡敵，一鶚掣韝名不虚。",
            "近聞掃徑避袢暑，竹杖青鞋一籧篨。",
            "枕中邯鄲夢不到，户外孔賓渠自呼。",
            "讀書瀾翻惜晝短，幾欲挽斷三足烏。",
            "鼎來說詩劇有味，令我坐享商之瑚。",
            "斯文所喜未中絕，五字復見李與蘇。",
            "遺音當從牛鐸證，廢律安取焦桐枯。",
            "亦知大國功九合，一時盟會收微盧。",
            "願持狗尾彊貂續，未妨舉手遭揶揄。"
        ],
        "title": "大年復用前韻賦詩見贈亦次韻答之",
        "id": "aacea096-059f-4ab8-8a60-140ba729a0d3"
    },
    {
        "author": "張擴",
        "paragraphs": [
            "老丞拄笏中了了，坐閱雲陰變昏曉。",
            "何爲兩脚苦未停，意在高山知者少。",
            "昨日春從湖上歸，頗覺沙鷗已馴擾。",
            "遊人但遲簫皷來，滓穢清虚亦何好。",
            "君今獨行真得計，自有青螺如髻繞。",
            "歸來古錦開詩葩，筆下縱横發天巧。",
            "遨頭舊屬羅浮伯，半夜春風鳴騕褭。",
            "至今湖山索價高，妙語須君時一掃。",
            "雖然願君且努力，掛冠歸休未宜早。",
            "要當千户享封殖，豈但全家荷温飽。",
            "此時還鄉頭未白，萬錢買山慰潦倒。",
            "摩挲拄杖不相忘，更伴重巒細窮討。"
        ],
        "title": "次韻莫養正縣丞獨遊錢塘南北山",
        "id": "d1ee790d-3f7c-4418-895b-2facbbd9ed5d"
    },
    {
        "author": "張擴",
        "paragraphs": [
            "君不見王衍談天喙三尺，繞床阿堵初未識。",
            "又不見阿戎自執紅牙籌，聚錢成癖老不休。",
            "人生嗜好各殊趣，盗跖孔丘更毁譽。",
            "不如是非兩置之，萬事欣然隨所遇。",
            "貴人見錢地上流，富人錢妖聲如牛。",
            "醉時雖悟落幘語，客至或忘障簏羞。",
            "謾誇無耳可使鬼，劉濞鄧通皆過計。",
            "崔烈得名未掩臭，陳萇小黠强稱美。",
            "我今家徒立四壁，憐渠一箇也不得。",
            "不願腰纒十萬上揚州，安用呼盧百萬供一擲。",
            "但要時逢好事人，恰有青銅滿三百。"
        ],
        "title": "讀錢神論偶成",
        "id": "aaf2bd61-dd64-4877-a0d6-3c9293b2b657"
    },
    {
        "author": "張擴",
        "paragraphs": [
            "甕中凍蟻欲浮白，主人醉呼嗔惡客。",
            "到床不省雪作魔，半夜扶頭驚曉色。",
            "因風初愛横斜好，侵户更憐飄洒密。",
            "爲梅洗粧却鉛粉，與竹護萌封繭栗。",
            "瀛州有士漫爲郎，要看諸郎上槐棘。",
            "不妨病骨倚故絮，且忍饑腸待新麥。",
            "君今筆陣獨横掃，冷屋無人夜鳴鏑。",
            "快雪快晴吾弗憂，君詩自有回天力。"
        ],
        "title": "次韻富季申著作對雪",
        "id": "a8772f27-b079-4153-b67f-55bb0bf162f4"
    },
    {
        "author": "張擴",
        "paragraphs": [
            "南山北山天接連，西湖環山水涵天。",
            "佛宫鱗鱗割人境，勝日杖履相周旋。",
            "久聞龍井未得到，神龍卧靳俗語喧。",
            "脫身干戈偶不死，步屧十里沙石堅。",
            "眼明見此屋突兀，修廊廣殿鐘鼓傳。",
            "笋芽供羮坐取飽，茶乳沃舌聽談禪。",
            "塔中老人呼不起，至今牆壁尚熾然。",
            "諸孫其誰嗣衣鉢，但見持律俱精専。",
            "吾身誤落世纓網，白髪未解憂患纒。",
            "問龍乞地一席許，作庵共結香火緣。"
        ],
        "tags": [
            "西湖"
        ],
        "title": "過龍井辯才退居",
        "id": "5c1d7689-dd09-470b-9e0e-25ff3a7e6835"
    },
    {
        "author": "張擴",
        "paragraphs": [
            "江湖著身鷗作鄰，平生踏浪不踏塵。",
            "晚從闤闠寄行李，旋飾舫齋聊寫真。",
            "夜闌闕月雲頭湧，風月填窗不成夢。",
            "團欒十口似浮家，顛倒一生如破冡。",
            "君看世事風打頭，奔濤濺浪何時休。",
            "不如問錢多買酒，萬斛與君共拍浮。"
        ],
        "title": "題子温姪舫齋",
        "id": "f12894d5-86a4-4b79-a7ad-31b936002e24"
    },
    {
        "author": "張擴",
        "paragraphs": [
            "春陰養芽鍼鋒鋩，沆瀣養膏冰雪香。",
            "玉斧運風寶月滿，密雲候雨蒼龍翔。",
            "惠山寒泉第二品，定武烏甆紅錦囊。",
            "乳花元屬三昧手，竹齋自試魚眼湯。",
            "老生酸寒極堪笑，藜莧拄腹書撐腸。",
            "修貢之餘遠分寄，懷璧其罪渠敢當。",
            "應憐晝睡湯餅惡，爲洗一春蝴蝶狂。"
        ],
        "title": "謝人惠團茶",
        "id": "a16b05bf-96e8-4d76-86e3-4abad668362f"
    },
    {
        "author": "張擴",
        "paragraphs": [
            "竈煙荼毗霜後林，短椽脫煙烏不黔。",
            "樵童豈惜龜兩手，入市論價輕千金。",
            "向來幾作溝中斷，漫滅青黄誰過眼。",
            "焉知負荷鑪錘功，煨燼猶堪借餘暖。",
            "夜闌吼空風力豪，平明雪山平屋高。",
            "生柴带葉冷不燄，毁車充薪車脚勞。",
            "故人十縛起衰朽，生遣寒灰撥紅獸。",
            "解衣挾纊不足云，那復區區論炙手。"
        ],
        "title": "謝人送炭",
        "id": "a9fb9112-7b01-4b32-9bb8-4f4a7e4b36a0"
    },
    {
        "author": "張擴",
        "paragraphs": [
            "凉颷吹樹砧聲急，窗户玲瓏秋氣入。",
            "井桐彫葉减清陰，漙露無聲金荻泣。",
            "壁間唧唧候蟲鳴，庭下衰蘭送客情。",
            "客懷無金酒膽薄，朗月入簾魂魄驚。",
            "人生萬事今猶昔，不獨炎凉天地隔。",
            "平明把鏡照衰顔，還有新霜助狼籍。"
        ],
        "title": "秋意",
        "id": "282eff73-14cc-4b4c-81ab-9bffc0af8265"
    },
    {
        "author": "張擴",
        "paragraphs": [
            "詩家難傳最上路，汝南雪令排鹽絮。",
            "至今白戰亡此手，我欲重參愧遲暮。",
            "虎頭文字逼前輩，衮衮屢蒙分尺素。",
            "天閑老驥日千里，何用鹽車追蹇步。",
            "向來擊賞楓落句，見不及聞君已誤。",
            "報之錯刀竟坐癡，他日塵昏磨不去。"
        ],
        "title": "景蕃還所借詩卷并辱以詩輒次韻",
        "id": "232f303d-36c9-4cbd-82b0-87ded099da18"
    },
    {
        "author": "張擴",
        "paragraphs": [
            "詩壇乳臭妨賢路，寄食將軍慚漂絮。",
            "君今自築五言城，坐遣降俘嘆來暮。",
            "從來白俗不入眼，并案閨房累蠻素。",
            "連篇贈我刹那頃，更陋建安誇七步。",
            "珍藏敢比飛鳥章，字脫無人正訛誤。",
            "爲君傳寫不得辭，政恐終隨靁電去。"
        ],
        "title": "景蕃復和再次韻",
        "id": "c3fa09e4-c498-4f83-8681-97fa43ff59cd"
    },
    {
        "author": "張擴",
        "paragraphs": [
            "笻杖芒鞋野性馴，偶尋幽步到祗園。",
            "琅玕千本日應長，美影摇風清蔭繁。",
            "未堪截管變律吕，且乞汗青傳子孫。",
            "壁間舊有故人題，妙語洒落今仍存。",
            "那憂積雪折老幹，豫借暖律生枯根。",
            "我來二子更南北，惟有此君堪與言。"
        ],
        "title": "過南美軒讀汪彦章倪巨濟詩用壁間韻",
        "id": "810358e5-3c56-46e1-bf2d-1dad0e072c44"
    },
    {
        "author": "張擴",
        "paragraphs": [
            "枝頭桃李半狼籍，浪說春風借顔色。",
            "海棠斬新一樣紅，錦絲欲墮嬌無力。",
            "主人連日被渠惱，無處分疏更招客。",
            "重羅作幕裙作圍，麗人行酒客賦詩。",
            "挽定春光不得放，忍看落紅零亂時。"
        ],
        "title": "允中大夫兄召客賞海棠屬予賦詩",
        "id": "fd2fde62-1828-4e6b-97da-5f706b4b9183"
    },
    {
        "author": "張擴",
        "paragraphs": [
            "莫誇兒啼賞英物，莫振豺聲露蠭目。",
            "一朝官府生平地，即是高明鬼瞰屋。",
            "夜郎窮囚罪瀕死，頗費故人解官贖。",
            "世間萬事真戲耳，變化何殊臂伸縮。",
            "漫郎紛華老不入，坐掃降魔如破竹。",
            "曾從處士學礪齒，安用貴人强推轂。",
            "夜蒙衲被生春温，午饌伊蒲飽園蔌。",
            "綺羅曵地初不知，海陸窮珍定何族。",
            "自云百念已灰冷，栩栩胡爲晝摇腹。",
            "似聞蟻穴得侯封，不借波臣譏斗粟。",
            "何妨枯骨話王樂，政恐三彭加譴督。",
            "夢回敢起尋鹿想，謝去已深防蠆毒。",
            "危幾何處烹五鼎，佳傳誰人米千斛。",
            "朱軒雖享眼界榮，青史那逃身後戮。",
            "聊陪洗馬痼煙霞，自逐天隨甘枸菊。",
            "雖然丈夫有出處，尺蠖之伸未爲曲。",
            "他年弓旌恐不免，釣渭築巖終夢卜。",
            "會看鵬翼擊天池，更想於菟嘯風谷。",
            "此時願君益機警，墮甑欣然了榮辱。",
            "脫身蟬冕歸去來，吳市空關隱梅福。",
            "却伴山中赤松遊，儻見海上蟠桃熟。",
            "吾言有徴勿浪云，龜筮亦從神所告。"
        ],
        "title": "次韻大年見貽長篇",
        "id": "55697481-57de-4828-91df-ce7c77653fd1"
    },
    {
        "author": "張擴",
        "paragraphs": [
            "舊聞飲中有八仙，日多鐺杓相周旋。",
            "今之十八豈其裔，何爲復效枕麴眠。",
            "癡人但作從事呼，妄起清濁分聖賢。",
            "那知風味古無有，名字真從天上傳。",
            "留侯舊與赤松遊，餘韻到今千百年。",
            "看君風骨頗似祖，日酌九醖追天全。",
            "我嗟譜系漫難考，流落恐緣濡髪顛。",
            "窮愁政在禁酒國，未免口角生饞涎。",
            "出門欲作一斗計，誰乞三百青銅錢。"
        ],
        "title": "酒官張君造麴以十八仙爲名作詩戱之",
        "id": "83dca831-8acd-4414-b9fd-0cba73ca0643"
    },
    {
        "author": "張擴",
        "paragraphs": [
            "漫郎不省塵中走，湖海收舟凈無垢。",
            "規摹畫舫作齋館，似要窗間過山岰。",
            "平生張緒本豪放，人物風流記官柳。",
            "不應篷底了生涯，定是寓言猶十九。",
            "顧侯自說虎頭孫，黠不論功癡已久。",
            "入門浪喜布帆在，興盡中流漫回首。",
            "更將險語困嘲謔，詩膽故應大如斗。",
            "我窮政似老侯喜，持竿覓魚不供口。",
            "愛君馬上醉眼花，萬斛龍驤落盃酒。",
            "未須腰笏煩易于，且熟他年濟川手。"
        ],
        "title": "文之顧景蕃登子温舫齋不遇拈韻賦詩予亦和之",
        "id": "4e1026b6-6609-49bc-bfa3-63295ce7a97d"
    },
    {
        "author": "張擴",
        "paragraphs": [
            "牆頭飛花如雪委，牆根老柳絲垂地。",
            "春政濃時君不留，山路曉風鳴馬箠。",
            "濤江入眼浪千尺，想見吳儂問行李。",
            "田園久荒漫檢校，親舊相逢半悲喜。",
            "行朝諸公訪人材，故人新賜尚書履。",
            "袖中有策可則陳，君亦因行聊爾耳。"
        ],
        "title": "送顧景蕃暫還浙西",
        "id": "33fcd779-6855-4b11-9d8d-d42a08a44e08"
    },
    {
        "author": "張擴",
        "paragraphs": [
            "道人曾得却暑方，烈日卓午心清凉。",
            "書齋長物復何有，含風竹簟八尺長。",
            "睡魔久困世喧閧，乍入寂境如還鄉。",
            "嗜茶嘗膽汝藥石，煮餅炊飯吾津梁。",
            "古來至人具法眼，淨穢天女猶皮囊。",
            "坐禪入定了十劫，睡蛇有口難螫傷。",
            "要當尋師漸磨洗，想子已聚三月糧。"
        ],
        "title": "次韻大年當暑午枕",
        "id": "aabe6e5e-4f5b-4671-b002-6b189b7c2071"
    },
    {
        "author": "張擴",
        "paragraphs": [
            "湖邊樂色喧絲筦，湖上春風桃李晚。",
            "使君招客試行樂，粉面如花照金琖。",
            "知君好事已數往，想見清陰集飛繖。",
            "傾家共尋一日勝，得醉寧論萬金産。",
            "誰憐有客扄户牖，坐抱窮腸讀書懶。",
            "登樓追望不堪東，一片飛虹掛愁眼。"
        ],
        "title": "古律詩戲簡汪彦章學士",
        "id": "7bff2129-5a71-46a5-a62a-1c1e76bb118d"
    },
    {
        "author": "張擴",
        "paragraphs": [
            "君不見楚王宫中多諛臣，雌雄之說徒紛紛。",
            "大空槖籥本平施，安有煩冤愁庶人。",
            "又不見若耶溪上帆如駛，朝南暮北隨人意。",
            "令行由天不由人，豈爲舟人採薪計。",
            "君今面山開兩扉，恬養不爲居所移。",
            "方床曲几淨無暑，有聲南來清且微。",
            "清似太虛無滓穢，微如少女生妍媚。",
            "軒中稚竹亦粲然，快與主人便晝睡。",
            "不須驟吹六律管，不用緩鼓五絃琴。",
            "會當月夜君家去，却扇扶座開煩襟。"
        ],
        "title": "清微軒詩",
        "id": "3fec0761-8148-4b95-ab83-ae192810fdd4"
    },
    {
        "author": "張擴",
        "paragraphs": [
            "野人敗壁屋數椽，枯腸如龜復如蟬。",
            "未憂飽死笑方朔，且要臞形追列仙。",
            "故園千本籜龍兒，輕靁殷戶争蜿蜒。",
            "凍泥封根手自斸，一箸可當百味鮮。",
            "朅來曹南風土惡，虀飯酸嘔羊酪羶。",
            "君家何從得此品，新馥惠我驚饞涎。",
            "便當過門乞餘炙，未信羮釡聲轑然。"
        ],
        "title": "謝范信中鈐轄惠笋炙",
        "id": "5b616c08-2342-446d-a033-4ed916795839"
    },
    {
        "author": "張擴",
        "paragraphs": [
            "漫郎昔爲補衮客，面如嚴霜心如石。",
            "手披逆鱗不作難，肯爲俗人借顔色。",
            "十年收身渺江湖，胸中了然一事無。",
            "焚香默坐已忘我，酌酒賦詩聊漫吾。",
            "秋風藕花開十丈，新築危亭枕其上。",
            "客來口噤不得語，晚節自愛恐招謗。",
            "别君戃怳不記年，笈中諫紙尚幾番。",
            "笭箵寄隱亦暫耳，漫乎漫乎誰謂然。"
        ],
        "title": "伯寓給事築漫吾亭却寄",
        "id": "18e2b2d4-e614-4fba-ad01-55392052f6f6"
    },
    {
        "author": "張擴",
        "paragraphs": [
            "新安故人哀我貧，尺素自書五朵雲。",
            "爲憐劉毅遺鵝多，烹食豈慚王右軍。",
            "烏蓤脫水銳芒角，乳梨包裹飣座珍。",
            "燒腸饑火得暫温，竊食竈鬼嗟不仁。",
            "來書習氣徑未掃，十枝尚遣中書君。",
            "急須整駕詣齋閣，滿請尊酒重論文。"
        ],
        "title": "新安程昭文秀才惠子鵝菱角乳梨并鮑清筆",
        "id": "9931cb21-167c-482a-b491-da8232b8cb0d"
    },
    {
        "author": "張擴",
        "paragraphs": [
            "春風入手幾番雨，醖釀春愁推不去。",
            "琳館道人初未忙，被底掀髯聽粥皷。",
            "那知春色到桃溪，千樹開花人掩扉。",
            "路傍垂柳已如許，青眼招春春不違。",
            "曉來東郊信兩脚，折屐衝泥尚供著。",
            "枝間啼鳥勸提壺，君省此聲何處惡。",
            "平生廣平心石堅，未暇徐庾誇清妍。",
            "句中試下一轉語，突過翰林詩百篇。",
            "龍鍾似我豈宜說，不獨詩窮官亦拙。",
            "向來一錯鑄不成，底用辛勤六州鐵。"
        ],
        "title": "次韻曾端伯户部初春遣興",
        "id": "38543cdb-35b8-4f40-852f-c93df3efc81f"
    },
    {
        "author": "張擴",
        "paragraphs": [
            "君不見三朝魏公拓天手，旌節言歸介眉壽。",
            "築堂自榜醉白名，自借清風洗塵垢。",
            "又不見峨眉山中謫仙人，玉堂詞翰生風雲。",
            "每評香山輒自喜，欲向集賢重寫真。",
            "古人名懸日杲杲，千載貽人不貪寶。",
            "君今誦味佚老句，乞身投閒不待老。",
            "草堂寂寂松桂生，溪山四時供醉吟。",
            "未必翛然便忘世，新詩時亦過雞林。"
        ],
        "title": "老白堂",
        "id": "8425a614-9736-4650-a230-45d408fc3cae"
    },
    {
        "author": "張擴",
        "paragraphs": [
            "十年此地征塵染，誰與山川還舊觀。",
            "九華小樣出君家，要續箇中消息斷。",
            "此郎與山對立玉，几上重重見陵谷。",
            "安知可備宫架懸，樂府待之八音足。",
            "他山豈無石一拳，如琮斷方璧斷圓。",
            "不如此峰真巧具，六窗七竅俱天然。",
            "君今落帆錫山近，挈石尋泉丫無恨。",
            "會須潄石更枕流，世事入門君勿聽。"
        ],
        "title": "靈壁石",
        "id": "a5eed305-0140-4539-be5a-57b42cab64bf"
    },
    {
        "author": "張擴",
        "paragraphs": [
            "唐家諸王滕薛親，官府白日生風雲。",
            "此身豈患財不足，安用盈車載錢緡。",
            "飄然後出有長吉，冰姿鶴骨真天人。",
            "錦囊不貯一箇錢，收拾眼中無盡春。",
            "世儒强作富貴曲，刻畫無鹽恐非真。",
            "請看卷後將進酒，酩酊一句了伯倫。",
            "李宗系出玄元孫，玄元稱帝李稱臣。",
            "玉樓無人可作記，應須此子當此文。",
            "從來不解進士語，多謝昌黎爲解棼。"
        ],
        "title": "讀李長吉集詩",
        "id": "73042c88-613e-47e9-9bd7-f1b30b4a0bc2"
    },
    {
        "author": "張擴",
        "paragraphs": [
            "雲斾萎蕤霞作裾，風静半天河有無。",
            "同槃夜結合歡带，織女新嫁牽牛夫。",
            "古今此會從容少，百合未諧甘草草。",
            "預知仔細屬明年，續斷猶勝弓弩絃。"
        ],
        "title": "藥名七夕行",
        "id": "063733d4-30dd-464e-a2ab-26dc35973639"
    },
    {
        "author": "張擴",
        "paragraphs": [
            "上帝圖書照東壁，宸毫作字同羲畫。",
            "晉唐舊帖久氣索，數本僅收煨燼厄。",
            "硬黄小試毛穎功，手蛻千年垂露蹟。",
            "巧偷豪奪幾蒼黄，晚御清都顔咫尺。",
            "鍾王行草日失真，神氣頓還三昩力。",
            "諸天護法宫殿深，九虎守關雷雨隔。",
            "那知分賜下人間，螻蟻微臣亦懷璧。",
            "恩均掲榜誇玉堂，事陋登床攫飛白。",
            "欽惟聖學自天縱，嗜好從來屏聲色。",
            "青規文字屢策勲，沾丐椒房猶翰墨。",
            "彤管摛筆侈珍貺，寶唾落牋留小刻。",
            "從今不愧蔀屋空，會有虹霓光四塞。"
        ],
        "title": "謝賜御書臨晉唐帖三軸",
        "id": "cf9eb4a9-0463-4425-b0f3-06be8ec4d7c2"
    },
    {
        "author": "張擴",
        "paragraphs": [
            "假樂興周治，無爲見舜心。",
            "七朝傳遠業，十閏紀功深。",
            "厚澤淪肌骨，隆名秩古今。",
            "丹成自仙去，黼扆不重臨。"
        ],
        "title": "挽徽宗皇帝詞五首  其一",
        "id": "3328adbe-b1f9-4547-a36d-2d0ae8abacea"
    },
    {
        "author": "張擴",
        "paragraphs": [
            "甚盛帝王德，不言天地功。",
            "皇圖光永泰，聖祚紹元豐。",
            "化被要荒外，民躋富壽中。",
            "如椽誰秉筆，炳炳詔無窮。"
        ],
        "title": "挽徽宗皇帝詞五首  其二",
        "id": "570f4f62-4086-4756-8577-568476997a90"
    },
    {
        "author": "張擴",
        "paragraphs": [
            "制作躋堯禹，規摹陋漢唐。",
            "方丘排異議，晟府煥新章。",
            "睦族民歸厚，臨雍國有光。",
            "奎文連五閣，輪奐儼深藏。"
        ],
        "title": "挽徽宗皇帝詞五首  其三",
        "id": "f63916e6-6f6b-4b5c-8e5e-64ae9c4cb2a6"
    },
    {
        "author": "張擴",
        "paragraphs": [
            "內禪超千古，恭聞脫屣輕。",
            "勲高終不伐，道大自難名。",
            "玉几音疑在，橋山兆已成。",
            "九重興舜慕，悲泣見牆羮。"
        ],
        "title": "挽徽宗皇帝詞五首  其四",
        "id": "b75e648f-3479-4616-b656-55d9cd5cae4c"
    },
    {
        "author": "張擴",
        "paragraphs": [
            "風伯開塵霧，神符八駿游。",
            "壽堯方請祝，歸啓已興謳。",
            "萬里忽清宴，五兵終罷休。",
            "他年北邙路，王氣接天浮。"
        ],
        "title": "挽徽宗皇帝詞五首  其五",
        "id": "b53ff7e0-9d67-4e88-9801-3a18b9521753"
    },
    {
        "author": "張擴",
        "paragraphs": [
            "珍符開瑞璽，象服備褘褕。",
            "德盛儀千載，名尊母兩朝。",
            "流風厚麟趾，賸馥播桃夭。",
            "羽衛今何處，雲深慘莫招。"
        ],
        "title": "挽顯肅皇后詞五首  其一",
        "id": "748268d6-82de-471f-ab38-260931dfda09"
    },
    {
        "author": "張擴",
        "paragraphs": [
            "儷極承平日，徽音盛一時。",
            "却奢崇大練，納戒上清規。",
            "事逐浮雲變，人驚夜壑移。",
            "三吳謡織女，行路劇傷悲。"
        ],
        "title": "挽顯肅皇后詞五首  其二",
        "id": "5ebd4efc-90b7-4b33-8ff1-e9844d9c4e09"
    },
    {
        "author": "張擴",
        "paragraphs": [
            "寶殿開寧德，彌文更日新。",
            "儉勤垂壼則，慈惠配皇仁。",
            "脫屣堯何聖，補天媧亦神。",
            "傷心東越路，畫翣暗龍輴。"
        ],
        "title": "挽顯肅皇后詞五首  其三",
        "id": "38e2571f-cb32-4c85-8295-367cd1bf8c8c"
    },
    {
        "author": "張擴",
        "paragraphs": [
            "箴圖高警戒，風雅妙形容。",
            "寶訓聞欽聖，徽名並顯恭。",
            "宫車陪素仗，園寢祔新封。",
            "絕勝昭靈后，空歸浣水蹤。"
        ],
        "title": "挽顯肅皇后詞五首  其四",
        "id": "6ebfaf70-c6af-4e04-afdf-9982ab785df6"
    },
    {
        "author": "張擴",
        "paragraphs": [
            "莫狀憂勤意，猶存澣濯衣。",
            "私恩絕外第，遺愛在深闈。",
            "歲晚望重翟，路長迷六騩。",
            "蒼梧從舜陟，終陋兩湘妃。"
        ],
        "title": "挽顯肅皇后詞五首  其五",
        "id": "5b30492f-db86-476d-83b8-7816a2c880c2"
    },
    {
        "author": "張擴",
        "paragraphs": [
            "丰容騰偃月，骨相本天人。",
            "潛邸恩輝舊，中闈典冊新。",
            "夢猶驚鷰璽，光已揜鈎陳。",
            "不忍瞻行殿，蛛絲網暗塵。"
        ],
        "title": "挽懿節皇后詞五首  其一",
        "id": "e7281131-1048-47b7-88f0-d2101aadc136"
    },
    {
        "author": "張擴",
        "paragraphs": [
            "作合神明王，中興欲佐周。",
            "友琴懷素志，脫珥謝前修。",
            "行續姜任懿，名方馬鄧優。",
            "百年雖電掣，千古仰芳猷。"
        ],
        "title": "挽懿節皇后詞五首  其二",
        "id": "1101fb4b-e3e1-4648-becf-1cd72debb7d0"
    },
    {
        "author": "張擴",
        "paragraphs": [
            "內治推炎宋，名參列后賢。",
            "若爲憂國步，遽報損天年。",
            "未暢關雎化，空騰煒管傳。",
            "六宫遵舊訓，女則有遺篇。"
        ],
        "title": "挽懿節皇后詞五首  其三",
        "id": "bd92a0df-5eea-4205-94c8-40a6fdcb2bc1"
    },
    {
        "author": "張擴",
        "paragraphs": [
            "公桑分婦職，春種劭農耕。",
            "不到升平日，終乖輔佐情。",
            "烝嘗開別廟，謚誄紀徽名。",
            "悽愴鴻溝路，空餘萬歲聲。"
        ],
        "title": "挽懿節皇后詞五首  其四",
        "id": "06437081-168b-402c-a138-82b95ffa1a7d"
    },
    {
        "author": "張擴",
        "paragraphs": [
            "萬里歸輼輅，仙遊迹已遐。",
            "猗蘭成斷夢，素柰隕空花。",
            "隧卜稽山下，輴移浙水涯。",
            "晚風纒落水，悲咽和哀笳。"
        ],
        "title": "挽懿節皇后詞五首  其五",
        "id": "3f87aee6-565d-463c-8a2e-8fafc437d321"
    },
    {
        "author": "張擴",
        "paragraphs": [
            "天性敦慈惠，凝然法度中。",
            "談玄推道韞，擇配得梁鴻。",
            "壽嘏無前擬，安榮及令終。",
            "傷心原上路，哀鐸咽霜風。"
        ],
        "title": "悼程西樞母朱夫人二首  其一",
        "id": "53af8759-d533-4428-bd46-e3b9b085d43a"
    },
    {
        "author": "張擴",
        "paragraphs": [
            "有子登嚴密，人高孟母慈。",
            "珍羞五鼎養，象服小君宜。",
            "未厭斑衣樂，俄嗟泫露悲。",
            "百年無少憾，千古令名垂。"
        ],
        "title": "悼程西樞母朱夫人二首  其二",
        "id": "87b0808c-9a7d-4dfc-9353-823966ba1dcf"
    },
    {
        "author": "張擴",
        "paragraphs": [
            "吾家幾兄弟，君自老相依。",
            "每憶離亭别，俄傷旅櫬歸。",
            "新銘聊記遠，舊話總成非。",
            "舉目蒼茫路，澘然淚滿衣。"
        ],
        "title": "悼主簿弟",
        "id": "c0cb6893-1a3d-48c4-92db-d127515d72aa"
    },
    {
        "author": "張擴",
        "paragraphs": [
            "彊學初無敵，臨民早有聲。",
            "暮年猶補郡，餘事及談兵。",
            "慷慨聞高誼，艱難見老成。",
            "蓋棺今已矣，百世漫空名。"
        ],
        "title": "悼次東提刑姪二首  其一",
        "id": "bd90fb67-e562-4d2f-8bcc-1889ccfb619b"
    },
    {
        "author": "張擴",
        "paragraphs": [
            "妙手剸百節，劇談翻九河。",
            "人皆期晚用，君更患才多。",
            "世路方榛棘，人豪正網羅。",
            "重泉無日起，天意定如何。"
        ],
        "title": "悼次東提刑姪二首  其二",
        "id": "699a9546-c941-4dfc-ac42-0ea49fd78cbd"
    },
    {
        "author": "張擴",
        "paragraphs": [
            "早歲親香火，心通悟宿因。",
            "宜家稱孝婦，擇配得名人。",
            "秩秩方貽則，冥冥忽返真。",
            "獨憑高士筆，諄復誌蒼珉。"
        ],
        "title": "夫人江氏挽詞",
        "id": "fb3bdd5b-bbb1-4952-a170-f52065ff9164"
    },
    {
        "author": "張擴",
        "paragraphs": [
            "孌彼名家女，休聲配孟光。",
            "齊家先祭祀，盡禮奉姑嫜。",
            "未竟百年老，空流弈世芳。",
            "傷心埋玉處，馬鬛表深藏。"
        ],
        "title": "夫人周氏挽詞",
        "id": "af1ba6d0-dbdf-4cc6-85cc-414ae89f0698"
    },
    {
        "author": "張擴",
        "paragraphs": [
            "韜玉無人識，佩蘭空自芳。",
            "娛親終一世，好善被諸郎。",
            "夢短催駒隙，聲哀斷鴈行。",
            "英魂招不得，松檟護崇岡。"
        ],
        "title": "悼頤中朝散兄",
        "id": "120b6ff3-3836-4682-8cba-28746b67fce7"
    },
    {
        "author": "張擴",
        "paragraphs": [
            "歲事潛占雪，風光暗著梅。",
            "有書招隱去，無地避愁來。",
            "厮役聯裘馬，英豪困草萊。",
            "誰能知許事，得酒鼾如靁。"
        ],
        "title": "用文之歲暮言懷韻",
        "id": "eae5ee0f-ee3f-4491-8e5b-d3e36ee945bb"
    },
    {
        "author": "張擴",
        "paragraphs": [
            "古事費尋檢，近詩關謗傷。",
            "掉頭無好語，結舌自良方。",
            "風露挾秋意，簾幃生晚凉。",
            "傳聞市南米，漸可補饑瘡。"
        ],
        "title": "文之暇日作詩戲用其韻",
        "id": "ce1e4b1c-8e3d-46ee-a3aa-e41a63b19946"
    },
    {
        "author": "張擴",
        "paragraphs": [
            "采鵠面危亭，鍧然中的聲。",
            "將軍三箭勇，男子四方名。",
            "刁斗中原静，車書遠塞平。",
            "雕弓今罷賜，何日報功成。"
        ],
        "title": "射亭詩",
        "id": "464a1f89-903d-4e08-8a0c-6c3116bffdee"
    },
    {
        "author": "張擴",
        "paragraphs": [
            "矯矯子平裔，聲名晚益高。",
            "歸休卜仙隱，題品妙宸豪。",
            "小徑荒松菊，空庭長艾蒿。",
            "閉門便午枕，餘事九牛毛。"
        ],
        "title": "賦向伯恭侍郎薌林",
        "id": "7be5f416-d4e3-482b-aa5b-0c2e56db0e71"
    },
    {
        "author": "張擴",
        "paragraphs": [
            "南渡不忍說，流離簪與裾。",
            "蒼黄一臂失，辛苦萬金書。",
            "孝友劇調護，神明關起居。",
            "不須春草句，好夢自蘧蘧。"
        ],
        "title": "焦復州適道於艱危中與其兄遇於三衢自云嘗有異夢神明之感叙其事屬予賦詩",
        "id": "e4b846cf-d037-426a-97c5-f5d8c89bc708"
    },
    {
        "author": "張擴",
        "paragraphs": [
            "風漾綠漪連，新荷照水圓。",
            "清香來洞府，真色現神仙。",
            "鷺影明如雪，龜巢小似錢。",
            "夜凉乘月看，人在玉壺天。"
        ],
        "title": "題荷亭詩",
        "id": "2748d6a5-cd71-46f2-abab-1cf49102db45"
    },
    {
        "author": "張擴",
        "paragraphs": [
            "山石亂崔嵬，虛堂面石開。",
            "幽香催檻菊，疏影轉庭槐。",
            "羽扇驚秋老，衣砧破夢回。",
            "坐看雲四合，奔電數聲靁。"
        ],
        "title": "瑞華堂秋晚",
        "id": "aed0dc63-e467-4e2e-be3b-765747951f33"
    },
    {
        "author": "張擴",
        "paragraphs": [
            "出城何所詣，孤嶼海雲中。",
            "寺影一拳石，潮聲四面風。",
            "斷煙迷過鳥，密葉墜丹楓。",
            "咄咄勞生夢，真成一洗空。"
        ],
        "title": "宿温州江心寺詩",
        "id": "1d0285b0-2dfb-4478-ab94-e1722aab612d"
    },
    {
        "author": "張擴",
        "paragraphs": [
            "江頭一區宅，宴坐老揚雄。",
            "久闊書不到，相忘心自通。",
            "誰令知勇退，我愧未參同。",
            "定自有見處，不關幡與風。"
        ],
        "title": "次韻臨江軍向侍郎見寄",
        "id": "0f98a0f0-5bd8-4a48-ac9b-b8da8c6506ce"
    },
    {
        "author": "張擴",
        "paragraphs": [
            "撩人春色浩無邊，多病清羸挽不前。",
            "書舍忽陪金殿客，花時猶記漢宫烟。",
            "翰林劇飲賦千首，焦遂高談驚四筵。",
            "更著新聲定場屋，元輕白俗浪争先。"
        ],
        "title": "次韻徐端明師川清明見訪小集",
        "id": "50c0c632-1316-41a6-a20e-f11fa5b0c0bd"
    },
    {
        "author": "張擴",
        "paragraphs": [
            "清修是藥别無方，紙閤新糊暫著床。",
            "定自中扄元潔白，直教平地亦清涼。",
            "布裘衲被總相稱，暮雪曉風渾不妨。",
            "似要經營淡生活，忽驚鋒穎露錐嚢。"
        ],
        "title": "次韻子公舍人姪紙閣用荆公韻二首  其一",
        "id": "2ba6f55a-2638-410d-97de-3f14dc2f31b5"
    },
    {
        "author": "張擴",
        "paragraphs": [
            "老楮聲名浹四方，帡幪隱陋到藜床。",
            "境空生白道所集，氣煖如熏德未涼。",
            "眼底咄嗟貧亦辦，世間淫巧行終妨。",
            "只愁費盡螭頭藁，却向危時但括嚢。"
        ],
        "title": "次韻子公舍人姪紙閣用荆公韻二首  其二",
        "id": "5a20f803-77ce-477f-a91b-918705b1b89b"
    },
    {
        "author": "張擴",
        "paragraphs": [
            "棋局畫行新觸手，帳文龜殻凈圍床。",
            "閤材近取復何好，法意防貪未可涼。",
            "自此鉛華須痛遣，疑於縞素或相妨。",
            "夜闌天女來求法，君看如何是革嚢。"
        ],
        "title": "再和戲子公  其一",
        "id": "422d3fe1-2089-40c2-b597-0bb28cdca8b8"
    },
    {
        "author": "張擴",
        "paragraphs": [
            "背人阿堵未中方，紙閤文書不礙床。",
            "正似複褌羞北阮，絕勝斗酒換西涼。",
            "來詩肯辦十分賞，去轍猶關一水妨。",
            "對面更看枯淡在，應無兒輩紫羅嚢。"
        ],
        "title": "再和戲子公  其二",
        "id": "568a36b3-c97a-4345-b3f2-dbda73930921"
    },
    {
        "author": "張擴",
        "paragraphs": [
            "我慚問舍未知方，君亦依然卧上床。",
            "有紙遮風良不惡，無人炙手自生涼。",
            "應憐佛屋鐘魚近，不自官居屏障妨。",
            "相去九齡今幾代，風流未減笏爲囊。"
        ],
        "title": "子公復和亦次韻  其一",
        "id": "cc06467e-532a-42f2-8b66-425a197553a1"
    },
    {
        "author": "張擴",
        "paragraphs": [
            "昨日規摹屋一方，今晨詩卷已填床。",
            "安知事似蝟毛起，自覺心如水月涼。",
            "故紙有緣殊未了，紅塵無路略相妨。",
            "客來煖熱浪自喜，斷却來章真智囊。"
        ],
        "title": "子公復和亦次韻  其二",
        "id": "0ace9ed2-0856-44e3-a5eb-e68e4bd91865"
    },
    {
        "author": "張擴",
        "paragraphs": [
            "朝廷下詔費捜尋，夢想人豪置赤心。",
            "讜論故應遺藁在，片言可却四裔侵。",
            "不應巖野調羮手，猶作田廬抱膝吟。",
            "自古忠臣由孝子，海隅傾耳聽車音。"
        ],
        "title": "聞伯寓被召",
        "id": "ef81a7a0-4cbe-4b87-9502-6f2687c44194"
    },
    {
        "author": "張擴",
        "paragraphs": [
            "昔年鴈塔看先登，我亦行間託姓名。",
            "半世紛紜驚似夢，一官潦倒信平生。",
            "含香暫借郎闈寵，仗節俄分晝錦榮。",
            "見說餽糧如火急，揚鞭馬上試經營。"
        ],
        "title": "送李去病駕部成都府路轉運判官",
        "id": "8561de98-d388-43ae-8c52-01a9a9dd904a"
    },
    {
        "author": "張擴",
        "paragraphs": [
            "醬瓿遺文過五經，有孫千載振彫零。",
            "寧聞淡墨魁春榜，會看中臺應列星。",
            "日下忽頒天語好，眼中先著蜀山青。",
            "歸塗更挾兩詩客，舐筆磨鉛那得停。"
        ],
        "title": "送楊元老屯田潼川等路轉運判官",
        "id": "2b1c88a3-4f07-416d-ac40-9212cfbf630f"
    },
    {
        "author": "張擴",
        "paragraphs": [
            "故人行李劇匆匆，猶向重湖遣信通。",
            "七字論懷如對面，片帆先我渡垂虹。",
            "家田收秫連雲外，野蟹供螯入手中。",
            "猶及訪君江上去，夜窗燈火耿秋風。"
        ],
        "title": "景蕃暫如無錫不暇相尋於雲間詩來問訊甚殷勤會予續至江上遂及邂逅走筆奉呈",
        "id": "2b4cfb3d-b9f1-44df-ab52-8609e77db230"
    },
    {
        "author": "張擴",
        "paragraphs": [
            "缾罌絡繹送醍醐，總是僧家飲啜餘。",
            "向上誰高康谷品，流傳恐誤古人書。",
            "暫來刮眼驚尤物，深羨誅茅葺舊居。",
            "却恐文饒漸多事，他年乘傳定何如。"
        ],
        "title": "别後一日予獨遊惠山寺酌泉烹茶而去時景蕃補葺舊隱將自德興奉親而歸以詩追寄之",
        "id": "393995cc-e371-4102-a325-83d954387755"
    },
    {
        "author": "張擴",
        "paragraphs": [
            "别時猶記鼻辛酸，升合妨人未得還。",
            "衲被生春經歲換，羽書奔電痛時艱。",
            "聞君尚富珠千斛，許我時窺豹一斑。",
            "莫厭僑居坐窮僻，絕勝戎馬閙郷關。"
        ],
        "title": "寄顧景蕃",
        "id": "257dd0af-248a-4a3f-9a52-d32ea877ded4"
    },
    {
        "author": "張擴",
        "paragraphs": [
            "腹中圖史自紛綸，況有新文似過秦。",
            "猶訪汲書真好事，謬憐野鶩定癡人。",
            "補亡疑是君過計，就讀未妨吾卜鄰。",
            "他日兩家俱外府，斷編遺簡得終身。"
        ],
        "title": "顧景蕃以詩乞西漢書於子公子公以奏議唐鑑遺之戲次其韻",
        "id": "b8cd1947-a114-4b7e-bbb4-0dbee1b754e8"
    },
    {
        "author": "張擴",
        "paragraphs": [
            "君看樹頭桃李開，化工渾在百花栽。",
            "日遲未覺堂堂去，路穩何妨得得來。",
            "定是撥忙聊慰眼，仍須痛飲莫論盃。",
            "明朝風雨便狼藉，孤負客愁腸九回。"
        ],
        "title": "次韻顧子美陪方仲兄遊允仲花園後篇簡允仲  其一",
        "id": "d614ffd0-11d9-49e3-b3a0-133908af55b5"
    },
    {
        "author": "張擴",
        "paragraphs": [
            "怪底主人襟抱開，小園千本定深栽。",
            "不須羯鼓催花發，却要提壺喚酒來。",
            "可但撥忙聊慰眼，會應痛飲莫論盃。",
            "詩人有戒君知否，漸老逢春能幾回。"
        ],
        "title": "次韻顧子美陪方仲兄遊允仲花園後篇簡允仲  其二",
        "id": "d0db79f5-b355-4c50-9780-4972f85e9812"
    },
    {
        "author": "張擴",
        "paragraphs": [
            "昨日過湖風打頭，葦蒲深處泊官舟。",
            "近人烏鳥語聲碎，瀕海風烟日夜浮。",
            "午飯腥鹹半鮭菜，客床顛倒一皮裘。",
            "平生浪說在家好，晚向波濤未肯休。"
        ],
        "title": "過澱山湖",
        "id": "cc21db7e-e3c6-45b9-9379-85c8a5a27528"
    },
    {
        "author": "張擴",
        "paragraphs": [
            "場屋聲名二十年，老猶學易誦韋編。",
            "作官聊復下簿尉，得酒或時中聖賢。",
            "每愧青衫同拜起，間從廣坐得周旋。",
            "來詩强欲相推挽，短綆無堪浪汲泉。"
        ],
        "title": "次韻汝陰姜丞見示",
        "id": "b58783b0-85c3-4424-8bfd-c80553711261"
    },
    {
        "author": "張擴",
        "paragraphs": [
            "蚤歲相親翰墨場，不堪遲暮屢參商。",
            "無錢可辦一日醉，有目漫同千里光。",
            "聞道新詩多格律，寧從尊酒細斟量。",
            "江南舊隱鄰雞犬，何日青燈更對床。"
        ],
        "title": "留别汪彦章符寶",
        "id": "260a0a1c-c245-4231-9d8c-c14de24086be"
    },
    {
        "author": "張擴",
        "paragraphs": [
            "十年中國暗征塵，終挽天河凈楚氛。",
            "謾說星辰猶孛彗，不妨豪傑會風雲。",
            "江頭露布傳俘馘，殿下絲綸看策勲。",
            "從此削平真細事，只憂無地錄將軍。"
        ],
        "title": "聽宣麻",
        "id": "a43a4087-1ff0-4626-95b2-e732c1d7f01f"
    },
    {
        "author": "張擴",
        "paragraphs": [
            "故人温飽竟何如，忽寄郵筒滿紙書。",
            "頗愧中年猶吏隱，相望千里未情疏。",
            "官曹清簡庭無訟，淮海豐穰食有魚。",
            "見說參禪新了了，幾時爲我痛爬梳。"
        ],
        "title": "得海陵掾吕居仁書",
        "id": "75f354bc-bfe1-4b5a-9320-58f594fec9ab"
    },
    {
        "author": "張擴",
        "paragraphs": [
            "余郎風姿舊臞儒，酒錢不足詩有餘。",
            "江湖垂老漫居士，館殿忽詔行秘書。",
            "從來摸索識沈謝，安用科舉輕嚴徐。",
            "須君更平脱鞾氣，步穩即到承明廬。"
        ],
        "title": "聞余元隆被命白衣校正逸書",
        "id": "f33a5643-b7e2-4de6-96c1-c9ceb548bcfc"
    },
    {
        "author": "張擴",
        "paragraphs": [
            "聞名早愧昧平生，遲暮相看眼更明。",
            "滿室氛埃不關意，百年文字要尋盟。",
            "關河晚闕平安報，風露日催摇落聲。",
            "樽酒從予會傾倒，莫同兒輩但平平。"
        ],
        "title": "招王大初教授飯",
        "id": "503e083d-52d0-4bd9-ad08-fc5976dc3421"
    },
    {
        "author": "張擴",
        "paragraphs": [
            "流光急急卷春歸，寬我都無十日期。",
            "短楫輕舟餘客夢，斜風横雨半花時。",
            "坐懷同社二三子，賸有一番酬唱詩。",
            "誰向海棠花下去，不妨重看挽殘枝。"
        ],
        "title": "暮春舟中懷顧景蕃諸友會心堂折花幾至紛紜因以問之",
        "id": "d17176b5-03ad-4885-a4cc-eb4e756f4120"
    },
    {
        "author": "張擴",
        "paragraphs": [
            "舍南舍北百花春，不奈揚雄四壁貧。",
            "與世周旋寧作我，罷官休去亦由人。",
            "有家那辦錄傖鬼，無用猶堪託社神。",
            "凖擬他年風雨夜，論詩酌酒話酸辛。"
        ],
        "title": "曹南官舍懷諸兄弟",
        "id": "3ecc025f-f593-43cf-bd5e-15f77c013dee"
    },
    {
        "author": "張擴",
        "paragraphs": [
            "鄭公勲閥似汾陽，人物君看同舍郎。",
            "坐廢衣冠誰論薦，中興文字亦生光。",
            "未妨俗子輕薰沐，元得詩翁妙主張。",
            "聞說平戎遺策在，何時目擊陣堂堂。"
        ],
        "title": "次韻晁待制喜富季申遷校書",
        "id": "63069fae-2f0b-4455-8fae-fa121964cc56"
    },
    {
        "author": "張擴",
        "paragraphs": [
            "陰雲薄薄漏秋輝，曉露含光濕翠微。",
            "旁舍擊牛嘗社酒，荒城搗練給征衣。",
            "凈如掃跡蚊無幾，多不論錢蟹正肥。",
            "定是水鄉差可樂，不應潦倒未成歸。"
        ],
        "title": "華亭秋日",
        "id": "478ee83a-a930-422e-a735-af4e0633c477"
    },
    {
        "author": "張擴",
        "paragraphs": [
            "數峰雨後蔚藍青，一水秋來鏡面平。",
            "大舶魚鹽通遠近，居人菱芡足經營。",
            "雲頭闕月爲誰好，蘋末涼風時自生。",
            "老矣宦游無少味，欲尋張翰問蓴羮。"
        ],
        "title": "吳江舟中",
        "id": "8dcc16d9-8d9f-4166-8934-06cfce45e088"
    },
    {
        "author": "張擴",
        "paragraphs": [
            "畫裏兒時見一斑，朅來老病倦躋攀。",
            "諸峰拔地上雲雨，萬壑出泉鳴佩環。",
            "圖牒未聞從古有，鬼神定自破天慳。",
            "道人笑我殺風景，不辦淹留半日閒。"
        ],
        "title": "書鴈蕩山靈巖寺壁",
        "id": "21d98486-99ea-48dd-9c5c-476eded02b41"
    },
    {
        "author": "張擴",
        "paragraphs": [
            "剥啄誰人晝款扉，開緘詞翰見精微。",
            "不應更覓二王帖，但要親傳六祖衣。",
            "陋我分柑慳百顆，煩君託意贈當歸。",
            "吏曹政急簿書縛，忽奉新詩得解圍。"
        ],
        "title": "次韻徐師川謝送温柑",
        "id": "57439540-59c3-425b-b27d-4234f0f856c9"
    },
    {
        "author": "張擴",
        "paragraphs": [
            "文章典雅似班固，人物風流如謝安。",
            "老去謾餘公論在，退休渾覺壯心闌。",
            "松窗有月和書照，雲屋無氊禦客寒。",
            "冷淡且尋詩作活，要看雷電敕仙官。"
        ],
        "title": "次韻吕居仁主簿過韓存中侍郎所居",
        "id": "8989b500-a444-4102-ad9f-28e4da6fc72e"
    },
    {
        "author": "張擴",
        "paragraphs": [
            "杜陵句法今誰到，君自門墻數仞崇。",
            "未許前人得高處，間於五字見新功。",
            "淹留書館殘燈火，孤負淮山舊桂叢。",
            "眼看封侯談笑覓，絕勝潦倒坐詩窮。"
        ],
        "title": "和李元叔正字書懷崇字韻奉還所借詩卷",
        "id": "ebd2c19f-dd5c-453c-a870-885cb9b55ad8"
    },
    {
        "author": "張擴",
        "paragraphs": [
            "當年鞍馬踐文場，客舍虀鹽話故鄉。",
            "不謂休休歸亦早，未應栩栩夢猶狂。",
            "輞川花木歲時好，蓮社交遊氣味長。",
            "便合從君就閒去，藜羮麥飯自充腸。"
        ],
        "title": "歸來軒二首  其一",
        "id": "bcabc126-2f57-440b-a601-042a666e4e48"
    },
    {
        "author": "張擴",
        "paragraphs": [
            "不愛虚名式擅場，却收餘燄入寒鄉。",
            "於魚得計絕人事，翻手爲雲小子狂。",
            "閲世已除三宿戀，論詩兼倍百家長。",
            "西風舉扇誰多事，君自無塵點肺腸。"
        ],
        "title": "歸來軒二首  其二",
        "id": "dc19bde6-ddd7-4d12-bdbd-13c761bbee9b"
    },
    {
        "author": "張擴",
        "paragraphs": [
            "先生鐵面石爲肝，不著繁華眼底看。",
            "近學仙翁誇種玉，未多楚客解紉蘭。",
            "穿窗月影蛟蛇亂，掠枕秋聲風雨寒。",
            "誰信孤根會埋沒，賦詩新有老方干。"
        ],
        "title": "次韻括蒼太守黄侍御種竹  其一",
        "id": "0d1a179c-f1c9-4733-a828-1e6fd9f0165d"
    },
    {
        "author": "張擴",
        "paragraphs": [
            "世上風花暫鬬妍，轉頭誰作一錢看。",
            "此君抱節真如玉，有客同心臭似蘭。",
            "密葉自憐秋日薄，孫枝已挾曉霜寒。",
            "蔓柔草惡宜誅屏，恐向班行犯比干。"
        ],
        "title": "次韻括蒼太守黄侍御種竹  其二",
        "id": "1fa24230-4c0e-438d-b997-2872847e6e57"
    },
    {
        "author": "張擴",
        "paragraphs": [
            "平時場屋漫聲名，晚下瞿唐信此生。",
            "萬里不應頻去國，一麾聊復爲専城。",
            "送春杯酒侵行色，上峽家山慰客情。",
            "坐遣官曹頓牢落，說詩誰復似匡衡。"
        ],
        "title": "送喻迪孺郎中知遂寧府",
        "id": "7a9f072e-d243-46a7-ac84-3fb161d57534"
    },
    {
        "author": "張擴",
        "paragraphs": [
            "眼看平地欲流金，暫借僧園數畝陰。",
            "束带市朝誰刺促，閉門松檜自幽深。",
            "客來棋局時招隱，飯罷茶甌快洗心。",
            "便静乞閒吾有味，墻東詩老許同襟。"
        ],
        "title": "次韻昌時寺丞姪避暑",
        "id": "9ba2ed4c-775e-47ec-802c-e4b54b2e4a2d"
    },
    {
        "author": "張擴",
        "paragraphs": [
            "晚謁叢祠意已通，妙香來自禁城中。",
            "老龍聊辦一泓費，闔境自歌終歲功。",
            "暑溽不應留枕簟，秋聲忽已到梧桐。",
            "明朝上馬五十里，更乞靈君吹面風。"
        ],
        "title": "紹興已未七月六日被旨禱雨風水洞七日清晨詣祠下是晚大雨通夕留宿慈嚴寺中八日始還城",
        "id": "e232831c-c566-44ec-982a-01c6e11be626"
    },
    {
        "author": "張擴",
        "paragraphs": [
            "雞黍新盟竟未尋，杯盤舊話更關心。",
            "時危閒喜尺書到，老去惟憂多病侵。",
            "閭巷小兒俱富貴，山林處士獨呻吟。",
            "君今雅意在流水，誰是子期知此音。"
        ],
        "title": "次韻程伯寓司業見寄道舊",
        "id": "96b57714-a2f2-4c11-b537-3bd4f179cf99"
    },
    {
        "author": "張擴",
        "paragraphs": [
            "抵玉誰家解汝嗔，定應饒舌誑癡人。",
            "平生作室自拘忌，晚歲填河良苦辛。",
            "風急未妨翎翮健，日長無奈語音頻。",
            "君看屋上烏元好，何用開門延竇申。"
        ],
        "title": "嘲鵲",
        "id": "8e227e7b-e943-4748-b3ed-e2c47a504b4e"
    },
    {
        "author": "張擴",
        "paragraphs": [
            "圭璧温然席上珍，廣朝通籍照簪紳。",
            "論文巳許詩無敵，試吏還驚筆有神。",
            "少日功名聊措意，暮年州縣漫勞人。",
            "武林舊話終成夢，旅櫬空歸淚滿巾。"
        ],
        "title": "悼余彦敷府判",
        "id": "45d5230e-ae61-4022-888e-411a16dad756"
    },
    {
        "author": "張擴",
        "paragraphs": [
            "獨抱荆珍價莫酬，眼看閭巷覓封侯。",
            "時開黄卷都忘老，晚著青衫已倦遊。",
            "不說向空書咄咄，但聞作記戒休休。",
            "故應手澤未埋沒，合付六丁雷電收。"
        ],
        "title": "悼叔玠兄",
        "id": "a8e4c025-9f1a-487c-b2d7-ca72cd8e62c8"
    },
    {
        "author": "張擴",
        "paragraphs": [
            "廣席談經舊長雄，豁然襟韻古人風。",
            "弓刀晚試百僚底，部曲默馴三尺中。",
            "幕府未聞收劇孟，佳城俄已愴滕公。",
            "不堪離亂死英傑，所在紛紜真發蒙。"
        ],
        "title": "悼余元夫朝請",
        "id": "cfac3b34-216d-4d49-b905-883c62048920"
    },
    {
        "author": "張擴",
        "paragraphs": [
            "白帢寧從細柳君，欲提尺箠凈烟塵。",
            "聲名便自當敵國，露布復誰推傔人。",
            "夜半憂時長抱膝，生平急義幾傾囷。",
            "追傷萬事蓋棺了，木笏青衫負此身。"
        ],
        "title": "悼子平姪",
        "id": "92b79997-4087-4b52-91cb-382f80d63131"
    },
    {
        "author": "張擴",
        "paragraphs": [
            "天上新驂寶輅回，看花仍趁雪英開。",
            "折歸忍負金蕉葉，笑插誰臨玉鏡臺。",
            "女堞未須翻角調，錦囊先喜助詩材。",
            "少蓬自是調羮手，葉底應尋舊雨來。"
        ],
        "title": "次韻秦秘監山中觀梅二首  其一",
        "id": "2b77f25e-45e6-43c9-b3a4-804b751e4f71"
    },
    {
        "author": "張擴",
        "paragraphs": [
            "莫遣寒林一片飛，要看縞練粲仙衣。",
            "故煩詩伯來傳令，爲勒風師少霽威。",
            "水部五言誰舉似，孤山一徑久湮微。",
            "總輸桃杏快塗抹，占定春光不放歸。"
        ],
        "title": "次韻秦秘監山中觀梅二首  其二",
        "id": "622dadb3-4c32-44a0-9d6d-f3b9253fbf86"
    },
    {
        "author": "張擴",
        "paragraphs": [
            "春雪欺人轉更豪，力如彊弩射吳潮。",
            "郢人有恨翻新曲，蜀客無襦憶舊謡。",
            "戶外莫誇盈尺好，沙頭已作淺痕消。",
            "詩成忍凍話年少，愁殺衰翁不自聊。"
        ],
        "title": "次韻春雪",
        "id": "256ad694-c923-4e6c-a807-164eeb3441a2"
    },
    {
        "author": "張擴",
        "paragraphs": [
            "矯矯中年勇退身，尋盟省戶定緣貧。",
            "風流未用老三徑，談笑猶堪漕七閩。",
            "丹荔壓枝收白曬，乳芽登焙薦青春。",
            "不應例作粗官看，下語須防筆有神。"
        ],
        "title": "送賀子忱吏部福建漕",
        "id": "be02d29b-5cb8-4238-abf8-a8c9f83bd283"
    },
    {
        "author": "張擴",
        "paragraphs": [
            "家傳康濟妙才猷，祗合懷鉛近冕旒。",
            "漫有姓名連省戶，不妨旌節案南州。",
            "兵儲自古難爲策，民瘼於今豈待求。",
            "小試書生肥國手，未多地上見錢流。"
        ],
        "title": "送許子禮吏部湖南漕",
        "id": "aad538bf-595b-4199-b3f5-fa1ec353cdc1"
    },
    {
        "author": "張擴",
        "paragraphs": [
            "去時短袖怯風寒，春以爲期秋未還。",
            "苦語經年渾不記，窮愁到處漫相關。",
            "路從驛底一雙堠，家在江南第一山。",
            "人事不應頻錯迕，速尋樽酒爲開顔。"
        ],
        "title": "欲出京寄稚子",
        "id": "b445461f-cec6-4f95-b0b8-b8d22771c0d2"
    },
    {
        "author": "張擴",
        "paragraphs": [
            "久聞戒凈若冰淵，壞衲團蒲不記年。",
            "身外一枝聊爾耳，眼中三界自超然。",
            "可藏妙喜化城國，何異壺公謫處天。",
            "相見繞床獅子座，未妨居士病談禪。"
        ],
        "title": "寄題虎丘宜上人枝巢軒詩",
        "id": "3522aa43-8339-45cb-b89d-e42021fbecd4"
    },
    {
        "author": "張擴",
        "paragraphs": [
            "當年宫殿記風流，濯濯青春破客愁。",
            "晚覺世間全少味，自從柳下覓歸休。",
            "嵇康嗜鍜太多事，陶令醉眠終自由。",
            "想見夕陽風輭處，亂蟬無數咽新秋。"
        ],
        "title": "寄題黟縣舒先生十柳軒詩二首  其一",
        "id": "7c34d583-b590-4723-b66e-d7069122a06c"
    },
    {
        "author": "張擴",
        "paragraphs": [
            "十柳五柳復何爲，今人古人心要知。",
            "百年實錄先生傳，五字格言彭澤詩。",
            "近聞收秫頗狼藉，誰與結社相娛嬉。",
            "我亦江湖漫浪者，尚堪束带向羣兒。"
        ],
        "title": "寄題黟縣舒先生十柳軒詩二首  其二",
        "id": "1d0926f1-2bf3-4b94-85ef-ec9ffb78f5b9"
    },
    {
        "author": "張擴",
        "paragraphs": [
            "華堂小集壽佳辰，好雪縈風上舞茵。",
            "珠琲相酬元富貴，綺羅不設自清真。",
            "近從朱墨生官府，便覺方壺隔世塵。",
            "縱許一斑窺妙句，亦應寡和愧陽春。"
        ],
        "title": "次韻朱新仲學士元日會飲館中同舍家",
        "id": "78e2c5f5-7724-4b2b-a5b9-cef54f784b74"
    },
    {
        "author": "張擴",
        "paragraphs": [
            "巷北巷南車殷靁，憐渠襟抱向誰開。",
            "苦無好夢絕江去，合有短書逢鴈回。",
            "省戶淹留驚白髪，朝廷緩急要真材。",
            "他年炙手會不免，早賦柴桑歸去來。"
        ],
        "title": "寄李天祚屯田",
        "id": "da8c23eb-be7e-444a-a83b-c3b57e5dc0a0"
    },
    {
        "author": "張擴",
        "paragraphs": [
            "深院小亭花藥香，春來無處避風光。",
            "畦蔬自種兩席許，溪水忽高三尺彊。",
            "冷淡不妨詩作活，狂歌時以酒爲鄉。",
            "故人南北今誰在，紙尾寒暄未可忘。"
        ],
        "title": "春深遣興",
        "id": "993b5648-fcbb-4011-a708-1c37408c3efa"
    },
    {
        "author": "張擴",
        "paragraphs": [
            "底用封侯老據鞍，如君家世自儒冠。",
            "初無嫵媚追時好，但有孤高到歲寒。",
            "夢入向來招隱處，詩成有味付誰看。",
            "援毫欲和愧遲澀，八節推舟窘上灘。"
        ],
        "title": "次韻譚少卿勝仲懷歸",
        "id": "ef342877-d11f-4e19-a8a3-039cece69da7"
    },
    {
        "author": "張擴",
        "paragraphs": [
            "漫天白雨欲催詩，恰似連床細柳時。",
            "近悔論文多敗績，不關避謗要尋醫。",
            "才如伯仲世無敵，學有本原人未知。",
            "例著布袍隨舉子，滿聽危論上丹墀。"
        ],
        "title": "寄大年耆年二姪",
        "id": "13582dc1-952b-43dc-893b-19825736fa58"
    },
    {
        "author": "張擴",
        "paragraphs": [
            "玄璧無塵中作泓，偏宜凈几集飛霙。",
            "柳花可染巳無跡，鵠羽不黔如幻成。",
            "小試桑根猶耿介，結爲冰面更晶明。",
            "癡兒呵凍爲渠賦，費盡壺中墨客卿。"
        ],
        "title": "文之雪霰落硯詩戱用其韻",
        "id": "e2a1f356-01f4-4762-95fd-5af7916ae2a4"
    },
    {
        "author": "張擴",
        "paragraphs": [
            "關河宣慰尚儒臣，賓客仍收席上珍。",
            "便有威名如敵國，更分籌畫累同人。",
            "連城簪笏官寮舊，夾道壺簞詔墨新。",
            "歸日毛錐應好在，却從丹禁演絲綸。"
        ],
        "title": "樓西樞出撫關陜鄭亨仲以秘監充參謀館中咸分韻爲餞得綸字",
        "id": "7aec8c15-4760-4ea3-9208-cacc67f17081"
    },
    {
        "author": "張擴",
        "paragraphs": [
            "水曹筆力若新硎，冷屋無人詩自鳴。",
            "取别未容長草草，相看豈合但平平。",
            "百年王謝見人物，少日機雲真弟兄。",
            "且向陶丘問消息，他時湖海莫寒盟。"
        ],
        "title": "謁廣濟軍向工曹仲吉",
        "id": "717808f6-cd68-4e84-a898-d384f1c796c4"
    },
    {
        "author": "張擴",
        "paragraphs": [
            "平日寄聲天一方，那知歲晚屢登堂。",
            "百年已負幾罇酒，一夜各添新鬢霜。",
            "塵裏著身空歲月，筆間應俗漫文章。",
            "門庭未覺千里遠，會有書來細作行。"
        ],
        "title": "留别梅和勝侍郎",
        "id": "3217318c-4f86-428a-919b-1799bd9203fc"
    },
    {
        "author": "張擴",
        "paragraphs": [
            "肘後仙方舊著名，知君學道得長生。",
            "燒丹自秘砂銀訣，染白聊分草木英。",
            "兩鬢尚須并檢校，二毛應覺頓神明。",
            "他年莫向玄齡問，李緯猶堪老作卿。"
        ],
        "title": "次韻張無隅送烏髭方與人并寄以詩",
        "id": "591ec62f-c9a8-43bb-8346-a173664085e5"
    },
    {
        "author": "張擴",
        "paragraphs": [
            "朔風吹雪冷侵衣，過我山城歲暮時。",
            "每歎吏曹長縮手，會從樽酒得伸眉。",
            "笑談亹亹未更僕，行李匆匆還語離。",
            "莫厭吾家窮事業，囊中好在幾毛錐。"
        ],
        "title": "送彦材姪還鄉",
        "id": "212026e5-634f-4c67-a8a7-45bb8e9c7f95"
    },
    {
        "author": "張擴",
        "paragraphs": [
            "歷歷排簷定琢成，小庵睡起眼初明。",
            "葯翁收乳得鵝管，天女墜釵懸水晶。",
            "脱手不供時把玩，怯風終作淚縱横。",
            "老頑不辦劉义句，聽盡寒堦斷續聲。"
        ],
        "title": "簷冰",
        "id": "0537f253-16cd-4e10-80f2-a955ee143bc8"
    },
    {
        "author": "張擴",
        "paragraphs": [
            "披籜游龍破地皮，浪將頭角長孫枝。",
            "渾疑鐵騎旌戈曉，如趁玉班宫殿時。",
            "羊酪蓴羮真謾語，河魨荻筍彊相宜。",
            "無人會得叢林趣，盡屬此君惟我知。"
        ],
        "title": "筍",
        "id": "5cc0c4d0-8754-43c3-80a5-076c91b79b9d"
    },
    {
        "author": "張擴",
        "paragraphs": [
            "羽獵誰尋狐貉皮，空林失箭已千枝。",
            "遥聆春晚斧斤響，不到歲寒霜雪時。",
            "喜有齋熏延上座，愧無椽管付師宜。",
            "平生漫作漢宫妾，十指許長君未知。"
        ],
        "title": "再次筍韻",
        "id": "e1f4f11f-be14-4788-ae7b-ab216e2adb24"
    },
    {
        "author": "張擴",
        "paragraphs": [
            "門外溪光倒碧山，憐君終不厭身閒。",
            "直須掃跡利名裏，却要策勲文字間。",
            "洗耳時傾高士論，轉喉莫犯貴人顔。",
            "百年總是一抔土，且乞餘生隱市關。"
        ],
        "title": "次韻子温偶書",
        "id": "582decae-f9b2-4ba6-843a-5e02b24af9af"
    },
    {
        "author": "張擴",
        "paragraphs": [
            "翠簟輕紈腹果然，午風吹夢入湖邊。",
            "竹奴不語専新寵，水厄無功罷宿烟。",
            "却要降魔時讀易，未須盤膝彊磨甎。",
            "誰人妙解老韶訣，心印傳來不記年。"
        ],
        "title": "晝寢",
        "id": "643f0226-97c3-48df-a45c-759f7ae9795c"
    },
    {
        "author": "張擴",
        "paragraphs": [
            "神人斷鼇立極處，一柱至今餘尺度。",
            "摩挲歲月不可窮，會見女媧曾手補。"
        ],
        "title": "天柱峰",
        "id": "e2e6b263-b7e9-413b-9826-c0512430d4ae"
    },
    {
        "author": "張擴",
        "paragraphs": [
            "何年隕石化蚩尤，彷彿光芒動九斿。",
            "厭亂無人識天意，濃雲若霧沒高秋。"
        ],
        "title": "展旗峰",
        "id": "501f31cb-8db5-468a-b22f-6791c88cf802"
    },
    {
        "author": "張擴",
        "paragraphs": [
            "巉巖石壁倚天開，何處蒼龍噀雨來。",
            "海上秋田半焦槁，不應澗谷但空靁。"
        ],
        "title": "大龍湫",
        "id": "6f2aa844-bccd-4be9-ae30-31be166bd7dc"
    },
    {
        "author": "張擴",
        "paragraphs": [
            "胸中頓有兩龍湫，晚向塵寰得勝遊。",
            "定是伏龍思遠客，賸分一派洗窮愁。"
        ],
        "title": "石門瀑布",
        "id": "9326e828-59e7-4861-a2c3-0336f07ed7fb"
    },
    {
        "author": "張擴",
        "paragraphs": [
            "危梯百級面天聰，路逼青冥似可通。",
            "著脚未平身已墮，神仙窗戶漫玲瓏。"
        ],
        "title": "天聰洞",
        "id": "0595b4ce-6c92-47c1-9fb8-e79a22447cd7"
    },
    {
        "author": "張擴",
        "paragraphs": [
            "人聲乍寂鳥聲樂，書舍旁通僧舍幽。",
            "行盡人間磽确處，吾廬自好更何求。"
        ],
        "title": "漫成",
        "id": "32405b91-c5eb-4e8a-b2f4-1c667c78f957"
    },
    {
        "author": "張擴",
        "paragraphs": [
            "飄盡杏園紅白株，祗留芍藥殿春餘。",
            "不堪風雨夜來惡，地上又多枝上疏。"
        ],
        "title": "暮春絕句  其一",
        "id": "3e522c21-42dc-49e9-8de1-83b308ee5bfc"
    },
    {
        "author": "張擴",
        "paragraphs": [
            "地上殷紅錦作衣，遊蜂百匝繞空枝。",
            "滿園綠暗鶯聲老，正是一年春盡時。"
        ],
        "title": "暮春絕句  其二",
        "id": "82fa2fbc-b180-43b4-a5ae-822d268df420"
    },
    {
        "author": "張擴",
        "paragraphs": [
            "背人春日去堂堂，無賴春風有底忙。",
            "便好單衣裁白紵，青天露坐試新涼。"
        ],
        "title": "暮春絕句  其三",
        "id": "b5b5bef6-a395-4fd4-9a37-3158ca958034"
    },
    {
        "author": "張擴",
        "paragraphs": [
            "仙家庭院立春朝，不記仙翁幾種桃。",
            "共祝風光還上苑，鈞天絲管換弓刀。"
        ],
        "title": "次韻寧徽言學士立春六絕  其一",
        "id": "2c57db94-3396-4ecd-add6-1140c8928007"
    },
    {
        "author": "張擴",
        "paragraphs": [
            "剪綵沾酥頃刻間，開花不受雪摧殘。",
            "誰人試手争春巧，定是仙娥下廣寒。"
        ],
        "title": "次韻寧徽言學士立春六絕  其二",
        "id": "7e8c33ad-0803-4dad-9736-278f5d58a050"
    },
    {
        "author": "張擴",
        "paragraphs": [
            "古縣鞭牛吏謹時，老農分喜上龐眉。",
            "東皇一例扶衰朽，不獨故園桃李枝。"
        ],
        "title": "次韻寧徽言學士立春六絕  其三",
        "id": "c8c383ab-a9a3-4fd1-ac69-ba8c6c85b171"
    },
    {
        "author": "張擴",
        "paragraphs": [
            "青絲行菜手纖纖，琖面鵝黄照舞衫。",
            "蕭寺館君歸未得，杜鵑應合口如緘。"
        ],
        "title": "次韻寧徽言學士立春六絕  其四",
        "id": "d9cda436-c3d4-443d-8c8f-6b34792552d1"
    },
    {
        "author": "張擴",
        "paragraphs": [
            "麗句從君筆底翻，旁觀但合把降幡。",
            "承明何日供春帖，字字堪回玉色温。"
        ],
        "title": "次韻寧徽言學士立春六絕  其五",
        "id": "233eae8b-3475-4a7a-973a-6438e9d3874c"
    },
    {
        "author": "張擴",
        "paragraphs": [
            "野人破衲度窮冬，枕上餘寒散曉風。",
            "春事苦無關我處，茶烟藥臼了龜蒙。"
        ],
        "title": "次韻寧徽言學士立春六絕  其六",
        "id": "ab387db3-46e6-4a1d-97d5-97577fbd9a38"
    },
    {
        "author": "張擴",
        "paragraphs": [
            "忱詞新沐管城枯，夜啓天門玉鏁魚。",
            "借得豐年三尺雨，此郎那解世間書。"
        ],
        "title": "次韻石倅喜江令禱雨有應三絕句  其一",
        "id": "dc8440e3-5f12-4cab-8723-fc7729334b24"
    },
    {
        "author": "張擴",
        "paragraphs": [
            "蟄龍水底未全枯，睡穩終慚點額魚。",
            "聊爲蒼生一伸肘，陰功何待玉函書。"
        ],
        "title": "次韻石倅喜江令禱雨有應三絕句  其二",
        "id": "8384f4cd-1294-4eee-a2b3-d88c8e4f8f36"
    },
    {
        "author": "張擴",
        "paragraphs": [
            "藜莧捜腸老欲枯，年來冷釡已生魚。",
            "三錢斗米待明日，預辦平原乞米書。"
        ],
        "title": "次韻石倅喜江令禱雨有應三絕句  其三",
        "id": "f32aa12e-a23d-45b0-9932-d16f583ddd7c"
    },
    {
        "author": "張擴",
        "paragraphs": [
            "春泥滑滑封行路，春水溶溶沒野蔬。",
            "獨坐不愁無酒飲，林間山鳥自提壺。"
        ],
        "title": "山居四首  其一",
        "id": "7cc867b6-e2ca-4736-9c5f-c832e4279690"
    },
    {
        "author": "張擴",
        "paragraphs": [
            "温風習習送蠶老，曉日曈曈催麥黄。",
            "新笋已添千箇竹，綠萌初遍數畦秧。"
        ],
        "title": "山居四首  其二",
        "id": "eca81c00-35a4-4c8d-9cc4-64ca59bcddfc"
    },
    {
        "author": "張擴",
        "paragraphs": [
            "山腰老檜結纓絡，石眼飛泉鳴珮璫。",
            "午夢悠悠誰喚覺，竹風時借枕衾涼。"
        ],
        "title": "山居四首  其三",
        "id": "a6042d6c-06ca-464c-aa08-36a670a1ec20"
    },
    {
        "author": "張擴",
        "paragraphs": [
            "誅茅結屋方丈闊，買酒澆腸升斗慳。",
            "古寺隔林人閴寂，祗傳鐘梵到山間。"
        ],
        "title": "山居四首  其四",
        "id": "7b13952e-cff1-4eaf-a6c6-36cebbfdccad"
    },
    {
        "author": "張擴",
        "paragraphs": [
            "世間無路不榛荆，且枕清流巧避名。",
            "俗客若來休舉似，恐渠笑倒斷冠纓。"
        ],
        "title": "題枕流軒詩四首  其一",
        "id": "9b4865b4-9fe0-4c08-80ce-c496aa5b062c"
    },
    {
        "author": "張擴",
        "paragraphs": [
            "誰酌貪泉計巳疏，但知辛苦立廉隅。",
            "君今樂水自智者，未用休官乞鑑湖。"
        ],
        "title": "題枕流軒詩四首  其二",
        "id": "52b2d0ea-fd41-4ff3-a8dc-7b7d28269dab"
    }
]